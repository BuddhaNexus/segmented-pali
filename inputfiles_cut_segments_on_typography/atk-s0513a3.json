{
  "atk-s0513a3:6_0": "Namo tassa bhagavato arahato sammāsambuddhassa",
  "atk-s0513a3:7_0": "Khuddakanikāye",
  "atk-s0513a3:8_0": "Jātaka-aṭṭhakathā",
  "atk-s0513a3:9_0": "(Tatiyo bhāgo)",
  "atk-s0513a3:10_0": "4. Catukkanipāto",
  "atk-s0513a3:11_0": "1. Kāliṅgavaggo",
  "atk-s0513a3:13_0": "[301] 1. Cūḷakāliṅgajātakavaṇṇanā",
  "atk-s0513a3:14_0": "Vivarathimāsaṃ dvāranti idaṃ satthā jetavane viharanto catunnaṃ paribbājikānaṃ pabbajjaṃ ārabbha kathesi.",
  "atk-s0513a3:14_1": "Vesāliyaṃ kira licchavirājūnaṃ satta sahassāni satta satāni satta ca licchavī vasiṃsu.",
  "atk-s0513a3:14_2": "Te sabbepi pucchāpaṭipucchācittakā ahesuṃ.",
  "atk-s0513a3:14_3": "Atheko pañcasu vādasatesu byatto nigaṇṭho vesāliyaṃ sampāpuṇi,",
  "atk-s0513a3:14_4": "te tassa saṅgahaṃ akaṃsu.",
  "atk-s0513a3:14_5": "Aparāpi evarūpā nigaṇṭhī sampāpuṇi.",
  "atk-s0513a3:14_6": "Rājāno dvepi jane vādaṃ kāresuṃ,",
  "atk-s0513a3:14_7": "ubhopi sadisāva ahesuṃ.",
  "atk-s0513a3:14_8": "Tato licchavīnaṃ etadahosi “ime dvepi paṭicca uppanno putto byatto bhavissatī”ti.",
  "atk-s0513a3:14_9": "Tesaṃ vivāhaṃ kāretvā dvepi ekato vāsesuṃ.",
  "atk-s0513a3:14_10": "Atha nesaṃ saṃvāsamanvāya paṭipāṭiyā catasso dārikāyo eko ca dārako jāyi.",
  "atk-s0513a3:14_11": "Dārikānaṃ “saccā, lolā,",
  "atk-s0513a3:14_12": "avadhārikā,",
  "atk-s0513a3:14_13": "paṭicchādā”ti nāmaṃ akaṃsu,",
  "atk-s0513a3:14_14": "dārakassa “saccako”ti.",
  "atk-s0513a3:14_15": "Te pañcapi janā viññutaṃ pattā mātito pañca vādasatāni,",
  "atk-s0513a3:14_16": "pitito pañca vādasatānīti vādasahassaṃ uggaṇhiṃsu.",
  "atk-s0513a3:14_17": "Mātāpitaro dārikānaṃ evaṃ ovadiṃsu “sace koci gihī tumhākaṃ vādaṃ bhindissati,",
  "atk-s0513a3:14_18": "tassa pādaparicārikā bhaveyyātha.",
  "atk-s0513a3:14_19": "Sace pabbajito bhindissati,",
  "atk-s0513a3:14_20": "tassa santike pabbajeyyāthā”ti.",
  "atk-s0513a3:15_0": "Aparabhāge mātāpitaro kālamakaṃsu.",
  "atk-s0513a3:15_1": "Tesu kālakatesu saccakanigaṇṭho tattheva vesāliyaṃ licchavīnaṃ sippaṃ sikkhāpento vasi.",
  "atk-s0513a3:15_2": "Bhaginiyo jambusākhaṃ gahetvā vādatthāya nagarā nagaraṃ caramānā sāvatthiṃ patvā nagaradvāre sākhaṃ nikhaṇitvā",
  "atk-s0513a3:15_3": "“yo amhākaṃ vādaṃ āropetuṃ sakkoti gihī vā pabbajito vā,",
  "atk-s0513a3:15_4": "so etaṃ paṃsupuñjaṃ pādehi vikiritvā pādeheva sākhaṃ maddatū”ti dārakānaṃ vatvā bhikkhāya nagaraṃ pavisiṃsu.",
  "atk-s0513a3:15_5": "Athāyasmā sāriputto asammaṭṭhaṭṭhānaṃ sammajjitvā rittaghaṭesu pānīyaṃ upaṭṭhapetvā gilāne ca paṭijaggitvā",
  "atk-s0513a3:15_6": "divātaraṃ sāvatthiṃ piṇḍāya pavisanto taṃ sākhaṃ disvā dārake pucchi,",
  "atk-s0513a3:15_7": "dārakā taṃ pavattiṃ ācikkhiṃsu.",
  "atk-s0513a3:15_8": "Thero dārakeheva pātāpetvā maddāpetvā “yehi ayaṃ sākhā ṭhapitā,",
  "atk-s0513a3:15_9": "te katabhattakiccāva āgantvā jetavanadvārakoṭṭhake maṃ passantū”ti dārakānaṃ vatvā nagaraṃ pavisitvā katabhattakicco vihāradvārakoṭṭhake aṭṭhāsi.",
  "atk-s0513a3:15_10": "Tāpi paribbājikā bhikkhāya caritvā āgatā sākhaṃ madditaṃ disvā “kenāyaṃ madditā”ti vatvā “sāriputtattherena,",
  "atk-s0513a3:15_11": "sace tumhe vādatthikā,",
  "atk-s0513a3:15_12": "jetavanadvārakoṭṭhakaṃ gacchathā”ti dārakehi vuttā puna nagaraṃ pavisitvā mahājanaṃ sannipātetvā vihāradvārakoṭṭhakaṃ",
  "atk-s0513a3:15_13": "gantvā theraṃ vādasahassaṃ pucchiṃsu.",
  "atk-s0513a3:15_14": "Thero taṃ vissajjetvā “aññaṃ kiñci jānāthā”ti pucchi.",
  "atk-s0513a3:15_15": "“Na jānāma, sāmī”ti.",
  "atk-s0513a3:15_16": "“Ahaṃ pana vo kiñci pucchāmī”ti. “Puccha, sāmi,",
  "atk-s0513a3:15_17": "jānantiyo kathessāmā”ti.",
  "atk-s0513a3:16_0": "Thero “ekaṃ nāma ki”nti pucchi.",
  "atk-s0513a3:16_1": "Tā na jāniṃsu.",
  "atk-s0513a3:16_2": "Thero vissajjesi.",
  "atk-s0513a3:16_3": "Tā “amhākaṃ, sāmi, parājayo,",
  "atk-s0513a3:16_4": "tumhākaṃ jayo”ti āhaṃsu.",
  "atk-s0513a3:16_5": "“Idāni kiṃ karissathā”ti?",
  "atk-s0513a3:16_6": "“Amhākaṃ mātāpitūhi ayaṃ ovādo dinno ‘sace vo gihī vādaṃ bhindissati,",
  "atk-s0513a3:16_7": "tassa pajāpatiyo bhaveyyātha.",
  "atk-s0513a3:16_8": "Sace pabbajito,",
  "atk-s0513a3:16_9": "tassa santike pabbajeyyāthā’ti,",
  "atk-s0513a3:16_10": "pabbajjaṃ no dethā”ti.",
  "atk-s0513a3:16_11": "Thero “sādhū”ti vatvā tā uppalavaṇṇāya theriyā santike pabbājesi.",
  "atk-s0513a3:16_12": "Tā sabbāpi na cirasseva arahattaṃ pāpuṇiṃsu.",
  "atk-s0513a3:16_13": "Athekadivasaṃ bhikkhū dhammasabhāyaṃ kathaṃ samuṭṭhāpesuṃ “āvuso,",
  "atk-s0513a3:16_14": "sāriputtatthero catunnaṃ paribbājikānaṃ avassayo hutvā sabbā arahattaṃ pāpesī”ti.",
  "atk-s0513a3:16_15": "Satthā āgantvā “kāya nuttha,",
  "atk-s0513a3:16_16": "bhikkhave,",
  "atk-s0513a3:16_17": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a3:16_18": "bhikkhave, idāneva,",
  "atk-s0513a3:16_19": "pubbepesa etāsaṃ avassayo ahosi,",
  "atk-s0513a3:16_20": "idāni pana pabbajjābhisekaṃ dāpesi,",
  "atk-s0513a3:16_21": "pubbe rājamahesiṭṭhāne ṭhapesī”ti vatvā atītaṃ āhari.",
  "atk-s0513a3:17_0": "Atīte kāliṅgaraṭṭhe dantapuranagare kāliṅgarāje rajjaṃ kārente assakaraṭṭhe pāṭalinagare assako nāma rājā rajjaṃ kāresi.",
  "atk-s0513a3:17_1": "Kāliṅgo sampannabalavāhano sayampi nāgabalo paṭiyodhaṃ na passati.",
  "atk-s0513a3:17_2": "So yujjhitukāmo hutvā amaccānaṃ ārocesi “ahaṃ yuddhatthiko,",
  "atk-s0513a3:17_3": "paṭiyodhaṃ pana na passāmi,",
  "atk-s0513a3:17_4": "kiṃ karomā”ti.",
  "atk-s0513a3:17_5": "Amaccā “attheko, mahārāja, upāyo,",
  "atk-s0513a3:17_6": "dhītaro te catasso uttamarūpadharā,",
  "atk-s0513a3:17_7": "tā pasādhetvā paṭicchannayāne nisīdāpetvā balaparivutā gāmanigamarājadhāniyo carāpetha.",
  "atk-s0513a3:17_8": "Yo rājā tā attano gehe kātukāmo bhavissati,",
  "atk-s0513a3:17_9": "tena saddhiṃ yuddhaṃ karissāmā”ti vadiṃsu.",
  "atk-s0513a3:17_10": "Rājā tathā kāresi.",
  "atk-s0513a3:17_11": "Tāhi gatagataṭṭhāne rājāno bhayena tāsaṃ nagaraṃ pavisituṃ na denti,",
  "atk-s0513a3:17_12": "paṇṇākāraṃ pesetvā bahinagareyeva vasāpenti.",
  "atk-s0513a3:17_13": "Evaṃ sakalajambudīpaṃ vicaritvā assakaraṭṭhe pāṭalinagaraṃ pāpuṇiṃsu.",
  "atk-s0513a3:17_14": "Assakopi nagaradvārāni pidahāpetvā paṇṇākāraṃ pesesi.",
  "atk-s0513a3:17_15": "Tassa nandiseno nāma amacco paṇḍito byatto upāyakusalo.",
  "atk-s0513a3:17_16": "So cintesi “imā kira rājadhītaro sakalajambudīpaṃ vicaritvā paṭiyodhaṃ na labhiṃsu,",
  "atk-s0513a3:17_17": "evaṃ sante jambudīpo tuccho nāma ahosi,",
  "atk-s0513a3:17_18": "ahaṃ kāliṅgena saddhiṃ yujjhissāmī”ti.",
  "atk-s0513a3:17_19": "So nagaradvāraṃ gantvā dovārike āmantetvā tāsaṃ dvāraṃ vivarāpetuṃ paṭhamaṃ gāthamāha –",
  "atk-s0513a3:18_0": "1.",
  "atk-s0513a3:19_0": "“Vivarathimāsaṃ dvāraṃ, nagaraṃ pavisantu aruṇarājassa;",
  "atk-s0513a3:20_0": "Sīhena susiṭṭhena, surakkhitaṃ nandisenenā”ti.",
  "atk-s0513a3:21_0": "Tattha aruṇarājassāti so hi rajje patiṭṭhitakāle raṭṭhanāmavasena assako nāma jāto,",
  "atk-s0513a3:21_1": "kuladattiyaṃ panassa nāmaṃ aruṇoti.",
  "atk-s0513a3:21_2": "Tenāha “aruṇarājassā”ti.",
  "atk-s0513a3:21_3": "Sīhenāti purisasīhena.",
  "atk-s0513a3:21_4": "Susiṭṭhenāti ācariyehi suṭṭhu anusāsitena.",
  "atk-s0513a3:21_5": "Nandisenenāti mayā nandisenena nāma.",
  "atk-s0513a3:22_0": "So evaṃ vatvā dvāraṃ vivarāpetvā tā gahetvā assakarañño datvā “tumhe mā bhāyittha,",
  "atk-s0513a3:22_1": "yuddhe sati ahaṃ jinissāmi,",
  "atk-s0513a3:22_2": "imā uttamarūpadharā rājadhītaro mahesiyo karothā”ti tāsaṃ abhisekaṃ dāpetvā tāhi saddhiṃ āgate purise “gacchatha,",
  "atk-s0513a3:22_3": "tumhe rājadhītūnaṃ assakarājena mahesiṭṭhāne ṭhapitabhāvaṃ tumhākaṃ rañño ācikkhathā”ti uyyojesi.",
  "atk-s0513a3:22_4": "Te gantvā ārocesuṃ.",
  "atk-s0513a3:22_5": "Kāliṅgo “na hi nūna so mayhaṃ balaṃ jānātī”ti vatvā tāvadeva mahatiyā senāya nikkhami.",
  "atk-s0513a3:22_6": "Nandiseno tassa āgamanaṃ ñatvā “attano kira rajjasīmāyameva hotu,",
  "atk-s0513a3:22_7": "mā amhākaṃ rañño rajjasīmaṃ okkamatu,",
  "atk-s0513a3:22_8": "ubhinnaṃ rajjānaṃ antare yuddhaṃ bhavissatī”ti sāsanaṃ pesesi.",
  "atk-s0513a3:22_9": "So sāsanaṃ sutvā attano rajjapariyanteyeva aṭṭhāsi.",
  "atk-s0513a3:22_10": "Assakopi attano rajjapariyante aṭṭhāsi.",
  "atk-s0513a3:22_11": "Tadā bodhisatto isipabbajjaṃ pabbajitvā tesaṃ dvinnaṃ rajjānaṃ antare paṇṇasālāyaṃ vasati.",
  "atk-s0513a3:22_12": "Kāliṅgo cintesi “samaṇā nāma kiñci jānissanti,",
  "atk-s0513a3:22_13": "ko jānāti,",
  "atk-s0513a3:22_14": "kiṃ bhavissati,",
  "atk-s0513a3:22_15": "kassa jayo vā parājayo vā bhavissati,",
  "atk-s0513a3:22_16": "tāpasaṃ pucchissāmī”ti aññātakavesena bodhisattaṃ upasaṅkamitvā vanditvā ekamantaṃ nisīditvā paṭisanthāraṃ katvā “bhante,",
  "atk-s0513a3:22_17": "kāliṅgo ca assako ca yujjhitukāmā attano attano rajjasīmāyameva ṭhitā,",
  "atk-s0513a3:22_18": "etesu kassa jayo bhavissati,",
  "atk-s0513a3:22_19": "kassa parājayo”ti pucchi.",
  "atk-s0513a3:22_20": "Mahāpuñña,",
  "atk-s0513a3:22_21": "ahaṃ “asukassa jayo,",
  "atk-s0513a3:22_22": "asukassa parājayo”ti na jānāmi,",
  "atk-s0513a3:22_23": "sakko pana devarājā idhāgacchati,",
  "atk-s0513a3:22_24": "tamahaṃ pucchitvā kathessāmi,",
  "atk-s0513a3:22_25": "sve āgaccheyyāsīti.",
  "atk-s0513a3:22_26": "Sakko bodhisattassa upaṭṭhānaṃ āgantvā nisīdi,",
  "atk-s0513a3:22_27": "atha naṃ bodhisatto tamatthaṃ pucchi. Bhante,",
  "atk-s0513a3:22_28": "kāliṅgo jinissati,",
  "atk-s0513a3:22_29": "assako parājissati,",
  "atk-s0513a3:22_30": "idañcidañca pubbanimittaṃ paññāyissatīti.",
  "atk-s0513a3:23_0": "Kāliṅgo punadivase āgantvā pucchi,",
  "atk-s0513a3:23_1": "bodhisattopissa ācikkhi.",
  "atk-s0513a3:23_2": "So “kiṃ nāma pubbanimittaṃ bhavissatī”ti apucchitvāva “ahaṃ kira jinissāmī”ti uṭṭhāya tuṭṭhiyā pakkāmi.",
  "atk-s0513a3:23_3": "Sā kathā vitthārikā ahosi.",
  "atk-s0513a3:23_4": "Taṃ sutvā assako nandisenaṃ pakkosāpetvā “kāliṅgo kira jinissatiṃ,",
  "atk-s0513a3:23_5": "mayaṃ parājissāma,",
  "atk-s0513a3:23_6": "kiṃ nu kho kātabba”nti āha.",
  "atk-s0513a3:23_7": "So “ko etaṃ jānāti mahārāja,",
  "atk-s0513a3:23_8": "kassa jayo vā parājayo vā,",
  "atk-s0513a3:23_9": "tumhe mā cintayitthā”ti rājānaṃ assāsetvā bodhisattaṃ upasaṅkamitvā vanditvā ekamantaṃ nisinno “bhante,",
  "atk-s0513a3:23_10": "ko jinissati,",
  "atk-s0513a3:23_11": "ko parājissatī”ti pucchi.",
  "atk-s0513a3:23_12": "“Kāliṅgo jinissati,",
  "atk-s0513a3:23_13": "assako parājissatī”ti? “Bhante,",
  "atk-s0513a3:23_14": "jinantassa pubbanimittaṃ kiṃ bhavissati,",
  "atk-s0513a3:23_15": "kiṃ parājinantassā”ti?",
  "atk-s0513a3:23_16": "“Mahāpuñña,",
  "atk-s0513a3:23_17": "jinantassa ārakkhadevatā sabbaseto usabho bhavissati,",
  "atk-s0513a3:23_18": "itarassa sabbakāḷako,",
  "atk-s0513a3:23_19": "ubhinnampi ārakkhadevatā yujjhitvā jayaparājayaṃ karissantī”ti.",
  "atk-s0513a3:23_20": "Nandiseno taṃ sutvā uṭṭhāya gantvā rañño sahāye sahassamatte mahāyodhe gahetvā avidūre pabbataṃ abhiruyha “ambho,",
  "atk-s0513a3:23_21": "amhākaṃ rañño jīvitaṃ dātuṃ sakkhissathā”ti pucchi. “Āma,",
  "atk-s0513a3:23_22": "sakkhissāmā”ti.",
  "atk-s0513a3:23_23": "“Tena hi imasmiṃ papāte patathā”ti.",
  "atk-s0513a3:23_24": "Te patituṃ ārabhiṃsu.",
  "atk-s0513a3:23_25": "Atha ne vāretvā “alaṃ ettha patanena,",
  "atk-s0513a3:23_26": "amhākaṃ rañño jīvitaṃ dātuṃ suhadayā anivattino hutvā yujjhathā”ti āha.",
  "atk-s0513a3:23_27": "Te sampaṭicchiṃsuṃ.",
  "atk-s0513a3:24_0": "Atha saṅgāme upaṭṭhite kāliṅgo “ahaṃ kira jinissāmī”ti vosānaṃ āpajji,",
  "atk-s0513a3:24_1": "balakāyāpissa “amhākaṃ kira jayo”ti vosānaṃ āpajjitvā sannāhaṃ akatvā vaggavaggā hutvā yathāruci pakkamiṃsu,",
  "atk-s0513a3:24_2": "vīriyakaraṇakāle vīriyaṃ na kariṃsu.",
  "atk-s0513a3:24_3": "Ubhopi rājāno assaṃ abhiruhitvā “yujjhissāmā”ti aññamaññaṃ upasaṅkamanti.",
  "atk-s0513a3:24_4": "Ubhinnaṃ ārakkhadevatā purato gantvā kāliṅgarañño ārakkhadevatā sabbaseto usabho ahosi,",
  "atk-s0513a3:24_5": "itarassa sabbakāḷako.",
  "atk-s0513a3:24_6": "Tā devatāpi aññamaññaṃ yujjhanākāraṃ dassentā upasaṅkamiṃsu.",
  "atk-s0513a3:24_7": "Te pana usabhā ubhinnaṃ rājūnaṃyeva paññāyanti,",
  "atk-s0513a3:24_8": "na aññesaṃ.",
  "atk-s0513a3:24_9": "Nandiseno assakaṃ pucchi “paññāyati te, mahārāja,",
  "atk-s0513a3:24_10": "ārakkhadevatā”ti. “Āma,",
  "atk-s0513a3:24_11": "paññāyatī”ti.",
  "atk-s0513a3:24_12": "“Kenākārenā”ti.",
  "atk-s0513a3:24_13": "“Kāliṅgarañño ārakkhadevatā sabbaseto usabho hutvā paññāyati,",
  "atk-s0513a3:24_14": "amhākaṃ ārakkhadevatā sabbakāḷako kilamanto hutvā tiṭṭhatī”ti.",
  "atk-s0513a3:24_15": "“Mahārāja,",
  "atk-s0513a3:24_16": "tumhe mā bhāyatha,",
  "atk-s0513a3:24_17": "mayaṃ jinissāma,",
  "atk-s0513a3:24_18": "kāliṅgo parājissati,",
  "atk-s0513a3:24_19": "tumhe assapiṭṭhito otaritvā imaṃ sattiṃ gahetvā susikkhitasindhavaṃ udarapasse vāmahatthena uppīḷetvā",
  "atk-s0513a3:24_20": "iminā purisasahassena saddhiṃ vegena gantvā kāliṅgarañño ārakkhadevataṃ sattippahārena pātetha,",
  "atk-s0513a3:24_21": "tato mayaṃ sahassamattā sattisahassena paharissāma,",
  "atk-s0513a3:24_22": "evaṃ kāliṅgassa ārakkhadevatā nassissati,",
  "atk-s0513a3:24_23": "tato kāliṅgo parājissati,",
  "atk-s0513a3:24_24": "mayaṃ jinissāmā”ti.",
  "atk-s0513a3:24_25": "Rājā “sādhū”ti nandisenena dinnasaññāya gantvā sattiyā pahari,",
  "atk-s0513a3:24_26": "sūrayodhasahassāpi amaccā sattisahassena pahariṃsu.",
  "atk-s0513a3:24_27": "Ārakkhadevatā tattheva jīvitakkhayaṃ pāpuṇi,",
  "atk-s0513a3:24_28": "tāvadeva kāliṅgo parājitvā palāyi.",
  "atk-s0513a3:24_29": "Taṃ palāyamānaṃ disvā sahassamattā amaccā “kāliṅgo palāyatī”ti unnadiṃsu.",
  "atk-s0513a3:24_30": "Kāliṅgo maraṇabhayabhīto palāyamāno taṃ tāpasaṃ akkosanto dutiyaṃ gāthamāha –",
  "atk-s0513a3:25_0": "2.",
  "atk-s0513a3:26_0": "“Jayo kaliṅgānamasayhasāhinaṃ, parājayo anayo assakānaṃ;",
  "atk-s0513a3:27_0": "Icceva te bhāsitaṃ brahmacāri, na ujjubhūtā vitathaṃ bhaṇantī”ti.",
  "atk-s0513a3:28_0": "Tattha asayhasāhinanti asayhaṃ dussahaṃ sahituṃ samatthānaṃ.",
  "atk-s0513a3:28_1": "Icceva te bhāsitanti evaṃ tayā kūṭatāpasa lañjaṃ gahetvā parājinakarājānaṃ jinissati,",
  "atk-s0513a3:28_2": "jinanarājānañca parājissatīti bhāsitaṃ.",
  "atk-s0513a3:28_3": "Na ujjubhūtāti ye kāyena vācāya manasā ca ujubhūtā,",
  "atk-s0513a3:28_4": "na te musā bhaṇantīti.",
  "atk-s0513a3:29_0": "Evaṃ so tāpasaṃ akkosanto palāyanto attano nagarameva gato,",
  "atk-s0513a3:29_1": "nivattitvā oloketumpi nāsakkhi.",
  "atk-s0513a3:29_2": "Tato katipāhaccayena sakko tāpasassa upaṭṭhānaṃ agamāsi.",
  "atk-s0513a3:29_3": "Tāpaso tena saddhiṃ kathento tatiyaṃ gāthamāha –",
  "atk-s0513a3:30_0": "3.",
  "atk-s0513a3:31_0": "“Devā musāvādamupātivattā, saccaṃ dhanaṃ paramaṃ tesu sakka;",
  "atk-s0513a3:32_0": "Taṃ te musā bhāsitaṃ devarāja, kiṃ vā paṭicca maghavā mahindā”ti.",
  "atk-s0513a3:33_0": "Tattha taṃ te musā bhāsitanti yaṃ tayā mayhaṃ bhāsitaṃ,",
  "atk-s0513a3:33_1": "taṃ atthabhañjanakamusāvādaṃ kathentena tayā musā bhāsitaṃ,",
  "atk-s0513a3:33_2": "tayā kiṃ kāraṇaṃ paṭicca evaṃ bhāsitanti?",
  "atk-s0513a3:34_0": "Taṃ sutvā sakko catutthaṃ gāthamāha –",
  "atk-s0513a3:35_0": "4.",
  "atk-s0513a3:36_0": "“Nanu te sutaṃ brāhmaṇa bhaññamāne, devā na issanti purisaparakkamassa;",
  "atk-s0513a3:37_0": "Damo samādhi manaso abhejjo, abyaggatā nikkamanañca kāle;",
  "atk-s0513a3:38_0": "Daḷhañca viriyaṃ purisaparakkamo ca, teneva āsi vijayo assakāna”nti.",
  "atk-s0513a3:39_0": "Tassattho – kiṃ tayā, brāhmaṇa,",
  "atk-s0513a3:39_1": "tattha tattha vacane bhaññamāne idaṃ na sutapubbaṃ,",
  "atk-s0513a3:39_2": "yaṃ devā purisaparakkamassa na issanti na usūyanti,",
  "atk-s0513a3:39_3": "assakarañño vīriyakaraṇavasena attadamanasaṅkhāto damo,",
  "atk-s0513a3:39_4": "samaggabhāvena manaso abhejjo,",
  "atk-s0513a3:39_5": "abhejjasamādhi,",
  "atk-s0513a3:39_6": "assakarañño sahāyānaṃ vīriyakaraṇakāle abyaggatā yathā kāliṅgassa manussā vaggavaggā hutvā osakkiṃsu,",
  "atk-s0513a3:39_7": "evaṃ anosakkanaṃ samaggabhāvena abhejjacittānaṃ vīriyañca purisaparakkamo ca thiro ahosi,",
  "atk-s0513a3:39_8": "teneva kāraṇena assakānaṃ jayo ahosīti.",
  "atk-s0513a3:40_0": "Palāte ca pana kāliṅge assakarājā vilopaṃ gāhāpetvā attano nagaraṃ gato.",
  "atk-s0513a3:40_1": "Nandiseno kāliṅgassa sāsanaṃ pesesi “imāsaṃ catunnaṃ rājakaññānaṃ dāyajjakoṭṭhāsaṃ pesetu,",
  "atk-s0513a3:40_2": "sace na peseti,",
  "atk-s0513a3:40_3": "kātabbamettha jānissāmī”ti.",
  "atk-s0513a3:40_4": "So taṃ sāsanaṃ sutvā bhītatasito tāhi laddhabbadāyajjaṃ pesesi,",
  "atk-s0513a3:40_5": "tato paṭṭhāya samaggavāsaṃ vasiṃsu.",
  "atk-s0513a3:41_0": "Satthā imaṃ dhammadesanaṃ āharitvā jātakaṃ samodhānesi “tadā kāliṅgarañño dhītaro imā daharabhikkhuniyo ahesuṃ,",
  "atk-s0513a3:41_1": "nandiseno sāriputto,",
  "atk-s0513a3:41_2": "tāpaso pana ahameva ahosi”nti.",
  "atk-s0513a3:42_0": "Cūḷakāliṅgajātakavaṇṇanā paṭhamā.",
  "atk-s0513a3:44_0": "[302] 2. Mahāassārohajātakavaṇṇanā",
  "atk-s0513a3:45_0": "Adeyyesuṃ dadaṃ dānanti idaṃ satthā jetavane viharanto ānandattheraṃ ārabbha kathesi.",
  "atk-s0513a3:45_1": "Paccuppannavatthu heṭṭhā kathitameva.",
  "atk-s0513a3:45_2": "Satthā “porāṇakapaṇḍitāpi attano upakāravaseneva kiriṃsū”ti vatvā idhāpi atītaṃ āhari.",
  "atk-s0513a3:46_0": "Atīte bodhisatto bārāṇasirājā hutvā dhammena samena rajjaṃ kāreti,",
  "atk-s0513a3:46_1": "dānaṃ deti,",
  "atk-s0513a3:46_2": "sīlaṃ rakkhati.",
  "atk-s0513a3:46_3": "So “paccantaṃ kupitaṃ vūpasamessāmī”ti balavāhanaparivuto gantvā parājito assaṃ abhiruhitvā palāyamāno ekaṃ paccantagāmaṃ pāpuṇi.",
  "atk-s0513a3:46_4": "Tattha tiṃsa janā rājasevakā vasanti.",
  "atk-s0513a3:46_5": "Te pātova gāmamajjhe sannipatitvā gāmakiccaṃ karonti.",
  "atk-s0513a3:46_6": "Tasmiṃ khaṇe rājā vammitaṃ assaṃ abhiruhitvā alaṅkatapaṭiyatto gāmadvārena antogāmaṃ pāvisi.",
  "atk-s0513a3:46_7": "Te “kiṃ nu kho ida”nti bhītā palāyitvā sakasakagehāni pavisiṃsu.",
  "atk-s0513a3:46_8": "Eko panettha attano gehaṃ agantvā rañño paccuggamanaṃ katvā “rājā kira paccantaṃ gato”ti suyyati,",
  "atk-s0513a3:46_9": "kosi tvaṃ rājapuriso corapurisoti?",
  "atk-s0513a3:46_10": "“Rājapuriso, sammā”ti.",
  "atk-s0513a3:46_11": "“Tena hi ethā”ti rājānaṃ gehaṃ netvā attano pīṭhake nisīdāpetvā “ehi, bhadde,",
  "atk-s0513a3:46_12": "sahāyakassa pāde dhovā”ti bhariyaṃ tassa pāde dhovāpetvā attano balānurūpena āhāraṃ datvā “muhuttaṃ vissamathā”ti sayanaṃ paññāpesi,",
  "atk-s0513a3:46_13": "rājā nipajji.",
  "atk-s0513a3:46_14": "Itaro assassa sannāhaṃ mocetvā caṅkamāpetvā udakaṃ pāyetvā piṭṭhiṃ telena makkhetvā tiṇaṃ adāsi.",
  "atk-s0513a3:46_15": "Evaṃ tayo cattāro divase rājānaṃ paṭijaggitvā “gacchāmahaṃ,",
  "atk-s0513a3:46_16": "sammā”ti vutte puna rañño ca assassa ca kattabbayuttakaṃ sabbamakāsi.",
  "atk-s0513a3:46_17": "Rājā tussitvā gacchanto “ahaṃ, samma,",
  "atk-s0513a3:46_18": "mahāassāroho nāma,",
  "atk-s0513a3:46_19": "nagaramajjhe amhākaṃ gehaṃ,",
  "atk-s0513a3:46_20": "sace kenaci kiccena nagaraṃ āgacchasi,",
  "atk-s0513a3:46_21": "dakkhiṇadvāre ṭhatvā dovārikaṃ ‘mahāassāroho kataragehe vasatī’ti pucchitvā dovārikaṃ gahetvā amhākaṃ gehaṃ āgaccheyyāsī”ti vatvā pakkāmi.",
  "atk-s0513a3:47_0": "Balakāyopi rājānaṃ adisvā bahinagare khandhāvāraṃ bandhitvā ṭhito rājānaṃ disvā paccuggantvā parivāresi.",
  "atk-s0513a3:47_1": "Rājā nagaraṃ pavisanto dvārantare ṭhatvā dovārikaṃ pakkosāpetvā mahājanaṃ paṭikkamāpetvā “tāta,",
  "atk-s0513a3:47_2": "eko paccantagāmavāsī maṃ daṭṭhukāmo āgantvā ‘mahāassārohassa gehaṃ kaha’nti taṃ pucchissati,",
  "atk-s0513a3:47_3": "taṃ tvaṃ hatthe gahetvā ānetvā maṃ dasseyyāsi,",
  "atk-s0513a3:47_4": "tadā tvaṃ sahassaṃ labhissasī”ti āha.",
  "atk-s0513a3:47_5": "So nāgacchati,",
  "atk-s0513a3:47_6": "tasmiṃ anāgacchante rājā tassa vasanagāme baliṃ vaḍḍhāpesi,",
  "atk-s0513a3:47_7": "balimhi vaḍḍhite nāgacchati.",
  "atk-s0513a3:47_8": "Evaṃ dutiyampi tatiyampi baliṃ vaḍḍhāpesi,",
  "atk-s0513a3:47_9": "neva āgacchati.",
  "atk-s0513a3:47_10": "Atha naṃ gāmavāsino sannipatitvā āhaṃsu “ayya,",
  "atk-s0513a3:47_11": "tava sahāyassa mahāassārohassa āgatakālato paṭṭhāya mayaṃ balinā pīḷiyamānā sīsaṃ ukkhipituṃ na sakkoma,",
  "atk-s0513a3:47_12": "gaccha tava sahāyassa mahāassārohassa vatvā amhākaṃ baliṃ vissajjāpehī”ti.",
  "atk-s0513a3:47_13": "Sādhu gacchissāmi,",
  "atk-s0513a3:47_14": "na pana sakkā tucchahatthena gantuṃ,",
  "atk-s0513a3:47_15": "mayhaṃ sahāyassa dve dārakā atthi,",
  "atk-s0513a3:47_16": "tesañca bhariyāya cassa sahāyakassa ca me nivāsanapārupanapiḷandhanādīni sajjethāti.",
  "atk-s0513a3:47_17": "“Sādhu sajjissāmā”ti te sabbaṃ paṇṇākāraṃ sajjayiṃsu.",
  "atk-s0513a3:48_0": "So tañca attano ghare pakkapūvañca ādāya gantvā dakkhiṇadvāraṃ patvā dovārikaṃ pucchi “kahaṃ, samma,",
  "atk-s0513a3:48_1": "mahāassārohassa geha”nti.",
  "atk-s0513a3:48_2": "So “ehi dassemi te”ti taṃ hatthe gahetvā rājadvāraṃ gantvā “dovāriko ekaṃ paccantagāmavāsiṃ gahetvā āgato”ti paṭivedesi.",
  "atk-s0513a3:48_3": "Rājā taṃ sutvā āsanā uṭṭhāya “mayhaṃ sahāyo ca tena saddhiṃ āgatā ca pavisantū”ti paccuggamanaṃ katvā",
  "atk-s0513a3:48_4": "disvāva naṃ parissajitvā “mayhaṃ sahāyikā ca dārakā ca arogā”ti pucchitvā hatthe gahetvā mahātalaṃ abhiruhitvā",
  "atk-s0513a3:48_5": "setacchattassa heṭṭhā rājāsane nisīdāpetvā aggamahesiṃ pakkosāpetvā “bhadde,",
  "atk-s0513a3:48_6": "sahāyassa me pāde dhovā”ti āha.",
  "atk-s0513a3:48_7": "Sā tassa pāde dhovi,",
  "atk-s0513a3:48_8": "rājā suvaṇṇabhiṅkārena udakaṃ āsiñci.",
  "atk-s0513a3:48_9": "Devīpi pāde dhovitvā gandhatelena makkhesi.",
  "atk-s0513a3:48_10": "Rājā “kiṃ, samma, atthi,",
  "atk-s0513a3:48_11": "kiñci amhākaṃ khādanīya”nti pucchi.",
  "atk-s0513a3:48_12": "So “atthī”ti pasibbakato pūve nīharāpesi.",
  "atk-s0513a3:48_13": "Rājā suvaṇṇataṭṭakena gahetvā tassa saṅgahaṃ karonto “mama sahāyena ānītaṃ khādathā”ti deviyā ca amaccānañca khādāpetvā sayampi khādi.",
  "atk-s0513a3:48_14": "Itaro itarampi paṇṇākāraṃ dassesi.",
  "atk-s0513a3:48_15": "Rājā tassa saṅgahatthaṃ kāsikavatthāni apanetvā tena ābhatavatthayugaṃ nivāsesiṃ.",
  "atk-s0513a3:48_16": "Devīpi kāsikavatthañceva ābharaṇāni ca apanetvā tena ābhatavatthaṃ nivāsetvā ābharaṇāni piḷandhi.",
  "atk-s0513a3:49_0": "Atha naṃ rājā rājārahaṃ bhojanaṃ bhojāpetvā ekaṃ amaccaṃ āṇāpesi “gaccha imassa mama karaṇaniyāmeneva",
  "atk-s0513a3:49_1": "massukammaṃ kāretvā gandhodakena nhāpetvā satasahassagghanikaṃ kāsikavatthaṃ nivāsāpetvā rājālaṅkārena",
  "atk-s0513a3:49_2": "alaṅkārāpetvā ānehī”ti.",
  "atk-s0513a3:49_3": "So tathā akāsi.",
  "atk-s0513a3:49_4": "Rājā nagare bheriṃ carāpetvā amacce sannipātāpetvā setacchattassa majjhe jātihiṅgulakasuttaṃ pātetvā upaḍḍharajjaṃ adāsi.",
  "atk-s0513a3:49_5": "Te tato paṭṭhāya ekato bhuñjanti pivanti sayanti,",
  "atk-s0513a3:49_6": "vissāso thiro ahosi kenaci abhejjo.",
  "atk-s0513a3:49_7": "Athassa rājā puttadārepi pakkosāpetvā antonagare nivesanaṃ māpetvā adāsi.",
  "atk-s0513a3:49_8": "Te samaggā sammodamānā rajjaṃ kārenti.",
  "atk-s0513a3:50_0": "Atha amaccā kujjhitvā rājaputtaṃ āhaṃsu “kumāra,",
  "atk-s0513a3:50_1": "rājā ekassa gahapatikassa upaḍḍharajjaṃ datvā tena saddhiṃ ekato bhuñjati pivati sayati,",
  "atk-s0513a3:50_2": "dārake ca vandāpeti,",
  "atk-s0513a3:50_3": "iminā raññā katakammaṃ na jānāma,",
  "atk-s0513a3:50_4": "kiṃ karoti rājā,",
  "atk-s0513a3:50_5": "mayaṃ lajjāma,",
  "atk-s0513a3:50_6": "tvaṃ rañño kathehī”ti.",
  "atk-s0513a3:50_7": "So “sādhū”ti sampaṭicchitvā sabbaṃ taṃ kathaṃ rañño ārocetvā “mā evaṃ karohi,",
  "atk-s0513a3:50_8": "mahārājā”ti āha. “Tāta,",
  "atk-s0513a3:50_9": "ahaṃ yuddhaparājito kahaṃ vasiṃ,",
  "atk-s0513a3:50_10": "api nu jānāthā”ti.",
  "atk-s0513a3:50_11": "“Na jānāma, devā”ti.",
  "atk-s0513a3:50_12": "“Ahaṃ etassa ghare vasanto arogo hutvā āgantvā rajjaṃ kāresiṃ,",
  "atk-s0513a3:50_13": "evaṃ mama upakārino kasmā sampattiṃ na dassāmī”ti evaṃ vatvā ca pana bodhisatto “tāta,",
  "atk-s0513a3:50_14": "yo hi adātabbayuttakassa deti,",
  "atk-s0513a3:50_15": "dātabbayuttakassa na deti,",
  "atk-s0513a3:50_16": "so āpadaṃ patvā kiñci upakāraṃ na labhatī”ti dassento imā gāthā āha –",
  "atk-s0513a3:51_0": "5.",
  "atk-s0513a3:52_0": "“Adeyyesu dadaṃ dānaṃ, deyyesu nappavecchati;",
  "atk-s0513a3:53_0": "Āpāsu byasanaṃ patto, sahāyaṃ nādhigacchati.",
  "atk-s0513a3:54_0": "6.",
  "atk-s0513a3:55_0": "“Nādeyyesu dadaṃ dānaṃ, deyyesu yo pavecchati;",
  "atk-s0513a3:56_0": "Āpāsu byasanaṃ patto, sahāyamadhigacchati.",
  "atk-s0513a3:57_0": "7.",
  "atk-s0513a3:58_0": "“Saññogasambhogavisesadassanaṃ, anariyadhammesu saṭhesu nassati;",
  "atk-s0513a3:59_0": "Katañca ariyesu ca ajjavesu, mahapphalaṃ hoti aṇumpi tādisu.",
  "atk-s0513a3:60_0": "8.",
  "atk-s0513a3:61_0": "“Yo pubbe katakalyāṇo, akā loke sudukkaraṃ;",
  "atk-s0513a3:62_0": "Pacchā kayirā na vā kayirā, accantaṃ pūjanāraho”ti.",
  "atk-s0513a3:63_0": "Tattha adeyyesūti pubbe akatūpakāresu.",
  "atk-s0513a3:63_1": "Deyyesūti pubbe katūpakāresu.",
  "atk-s0513a3:63_2": "Nappavecchatīti na paveseti na deti.",
  "atk-s0513a3:63_3": "Āpāsūti āpadāsu.",
  "atk-s0513a3:63_4": "Byasananti dukkhaṃ.",
  "atk-s0513a3:63_5": "Saññogasambhogavisesadassananti yo mittena kato saññogo ceva sambhogo ca,",
  "atk-s0513a3:63_6": "tassa visesadassanaṃ guṇadassanaṃ sukataṃ mayhaṃ imināti etaṃ sabbaṃ asuddhadhammattā anariyadhammesu kerāṭikattā saṭhesu nassati.",
  "atk-s0513a3:63_7": "Ariyesūti attano kataguṇajānanena ariyesu parisuddhesu.",
  "atk-s0513a3:63_8": "Ajjavesūti teneva kāraṇena ujukesu akuṭilesu.",
  "atk-s0513a3:63_9": "Aṇumpīti appamattakampi.",
  "atk-s0513a3:63_10": "Tādisūti ye tādisā puggalā honti ariyā ujubhūtā,",
  "atk-s0513a3:63_11": "tesu appampi kataṃ mahapphalaṃ hoti mahājutikaṃ mahāvipphāraṃ,",
  "atk-s0513a3:63_12": "sukhette vuttabījamiva na nassati,",
  "atk-s0513a3:63_13": "itarasmiṃ pana pāpe bahumpi kataṃ aggimhi khittabījamiva nassatīti attho.",
  "atk-s0513a3:63_14": "Vuttampi cetaṃ –",
  "atk-s0513a3:64_0": "“Yathāpi bījamaggimhi, ḍayhati na virūhati;",
  "atk-s0513a3:65_0": "Evaṃ kataṃ asappurise, nassati na virūhati.",
  "atk-s0513a3:66_0": "“Kataññumhi ca posamhi, sīlavante ariyavuttine;",
  "atk-s0513a3:67_0": "Sukhette viya bījāni, kataṃ tamhi na nassatī”ti. ;",
  "atk-s0513a3:68_0": "Pubbe katakalyāṇoti paṭhamataraṃ upakāraṃ katvā ṭhito.",
  "atk-s0513a3:68_1": "Akāti akari,",
  "atk-s0513a3:68_2": "ayaṃ loke sudukkaraṃ nāma akāsīti attho.",
  "atk-s0513a3:68_3": "Pacchā kayirāti so pacchā aññaṃ kiñci guṇaṃ karotu vā mā vā,",
  "atk-s0513a3:68_4": "teneva paṭhamakatena guṇena accantaṃ pūjanāraho hoti,",
  "atk-s0513a3:68_5": "sabbaṃ sakkārasammānaṃ arahatīti.",
  "atk-s0513a3:69_0": "Idaṃ pana sutvā neva amaccā, na rājaputto puna kiñci kathesīti.",
  "atk-s0513a3:70_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a3:70_1": "“tadā paccantagāmavāsī ānando ahosi,",
  "atk-s0513a3:70_2": "bārāṇasirājā pana ahameva ahosi”nti.",
  "atk-s0513a3:71_0": "Mahāassārohajātakavaṇṇanā dutiyā.",
  "atk-s0513a3:73_0": "[303] 3. Ekarājajātakavaṇṇanā",
  "atk-s0513a3:74_0": "Anuttare kāmaguṇe samiddheti idaṃ satthā jetavane viharanto aññataraṃ kosalarājasevakaṃ ārabbha kathesi.",
  "atk-s0513a3:74_1": "Paccuppannavatthu heṭṭhā seyyajātake kathitameva.",
  "atk-s0513a3:74_2": "Idha pana satthā “na tvaññeva anatthena atthaṃ āhari,",
  "atk-s0513a3:74_3": "porāṇakapaṇḍitāpi attano anatthena atthaṃ āhariṃsū”ti vatvā atītaṃ āhari.",
  "atk-s0513a3:75_0": "Atīte bārāṇasirañño upaṭṭhāko amacco rājantepure dubbhi.",
  "atk-s0513a3:75_1": "Rājā paccakkhatova tassa dosaṃ disvā taṃ raṭṭhā pabbājesi.",
  "atk-s0513a3:75_2": "So dubbhisenaṃ nāma kosalarājānaṃ upaṭṭhahantoti sabbaṃ mahāsīlavajātake kathitameva.",
  "atk-s0513a3:75_3": "Idha pana dubbhiseno mahātale amaccamajjhe nisinnaṃ bārāṇasirājānaṃ gaṇhāpetvā sikkāya pakkhipāpetvā uttarummāre heṭṭhāsīsakaṃ olambāpesi.",
  "atk-s0513a3:75_4": "Rājā corarājānaṃ ārabbha mettaṃ bhāvetvā kasiṇaparikammaṃ katvā jhānaṃ nibbattesi,",
  "atk-s0513a3:75_5": "bandhanaṃ chijji,",
  "atk-s0513a3:75_6": "tato rājā ākāse pallaṅkena nisīdi.",
  "atk-s0513a3:75_7": "Corarājassa sarīre dāho uppajji,",
  "atk-s0513a3:75_8": "“ḍayhāmi ḍayhāmī”ti bhūmiyaṃ aparāparaṃ parivattati.",
  "atk-s0513a3:75_9": "“Kimeta”nti vutte “mahārāja,",
  "atk-s0513a3:75_10": "tumhe evarūpaṃ dhammikarājānaṃ niraparādhaṃ dvārassa uttarummāre heṭṭhāsīsakaṃ olambāpethā”ti vadiṃsu.",
  "atk-s0513a3:75_11": "Tena hi vegena gantvā mocetha nanti.",
  "atk-s0513a3:75_12": "Purisā gantvā rājānaṃ ākāse pallaṅkena nisinnaṃ disvā āgantvā dubbhisenassa ārocesuṃ.",
  "atk-s0513a3:75_13": "So vegena gantvā taṃ vanditvā khamāpetuṃ paṭhamaṃ gāthamāha –",
  "atk-s0513a3:76_0": "9.",
  "atk-s0513a3:77_0": "“Anuttare kāmaguṇe samiddhe, bhutvāna pubbe vasi ekarāja;",
  "atk-s0513a3:78_0": "Sodāni dugge narakamhi khitto, nappajjahe vaṇṇabalaṃ purāṇa”nti.",
  "atk-s0513a3:79_0": "Tattha vasīti vuttho.",
  "atk-s0513a3:79_1": "Ekarājāti bodhisattaṃ nāmenālapati.",
  "atk-s0513a3:79_2": "Sodānīti so tvaṃ idāni.",
  "atk-s0513a3:79_3": "Duggeti visame.",
  "atk-s0513a3:79_4": "Narakamhīti āvāṭe.",
  "atk-s0513a3:79_5": "Olambitaṭṭhānaṃ sandhāyetaṃ vuttaṃ.",
  "atk-s0513a3:79_6": "Nappajjahe vaṇṇabalaṃ purāṇanti evarūpe visamaṭṭhāne khittopi porāṇakavaṇṇañca balañca nappajahasīti pucchati.",
  "atk-s0513a3:80_0": "Taṃ sutvā bodhisatto sesagāthā avoca –",
  "atk-s0513a3:81_0": "10.",
  "atk-s0513a3:82_0": "“Pubbeva khantī ca tapo ca mayhaṃ, sampatthitā dubbhisena ahosi;",
  "atk-s0513a3:83_0": "Taṃdāni laddhāna kathaṃ nu rāja, jahe ahaṃ vaṇṇabalaṃ purāṇaṃ.",
  "atk-s0513a3:84_0": "11.",
  "atk-s0513a3:85_0": "“Sabbā kirevaṃ pariniṭṭhitāni, yasassinaṃ paññavantaṃ visayha;",
  "atk-s0513a3:86_0": "Yaso ca laddhā purimaṃ uḷāraṃ, nappajjahe vaṇṇabalaṃ purāṇaṃ.",
  "atk-s0513a3:87_0": "12.",
  "atk-s0513a3:88_0": "“Panujja dukkhena sukhaṃ janinda, sukhena vā dukkhamasayhasāhi;",
  "atk-s0513a3:89_0": "Ubhayattha santo abhinibbutattā, sukhe ca dukkhe ca bhavanti tulyā”ti.",
  "atk-s0513a3:90_0": "Tattha khantīti adhivāsanakhanti.",
  "atk-s0513a3:90_1": "Tapoti tapacaraṇaṃ.",
  "atk-s0513a3:90_2": "Sampatthitāti icchitā abhikaṅkhitā.",
  "atk-s0513a3:90_3": "Dubbhisenāti taṃ nāmenālapati.",
  "atk-s0513a3:90_4": "Taṃdāni laddhānāti taṃ patthanaṃ idānāhaṃ labhitvā.",
  "atk-s0513a3:90_5": "Jaheti kena kāraṇena ahaṃ jaheyyaṃ.",
  "atk-s0513a3:90_6": "Yassa hi dukkhaṃ vā domanassaṃ vā hoti,",
  "atk-s0513a3:90_7": "so taṃ jaheyyāti dīpeti.",
  "atk-s0513a3:91_0": "“Sabbā kirevaṃ pariniṭṭhitānī”ti anussavavasena attano sampattiṃ dassento āha.",
  "atk-s0513a3:91_1": "Idaṃ vuttaṃ hoti –",
  "atk-s0513a3:91_2": "sabbāneva mama kattabbakiccāni dānasīlabhāvanāuposathakammāni pubbeva niṭṭhitānīti.",
  "atk-s0513a3:91_3": "Yasassinaṃ paññavantaṃ visayhāti parivārasampattiyā yasassi,",
  "atk-s0513a3:91_4": "paññāsampadāya paññavanta,",
  "atk-s0513a3:91_5": "asayhasāhitāya visayha.",
  "atk-s0513a3:91_6": "Evaṃ tīṇipetāni ālapanāneva.",
  "atk-s0513a3:91_7": "Nanti panettha nipāto.",
  "atk-s0513a3:91_8": "Byañjanasiliṭṭhatāvasenantakārassa sānunāsikatā katāti paccetabbā.",
  "atk-s0513a3:91_9": "Yaso cāti yasañca,",
  "atk-s0513a3:91_10": "ayameva vā pāṭho.",
  "atk-s0513a3:91_11": "Laddhā purimanti labhitvā purimaṃ pubbe aladdhapubbaṃ.",
  "atk-s0513a3:91_12": "Uḷāranti mahantaṃ.",
  "atk-s0513a3:91_13": "Kilesavikkhambhanamettābhāvanājhānuppattiyo sandhāyevamāha.",
  "atk-s0513a3:91_14": "Nappajjaheti evarūpaṃ yasaṃ laddhā kiṃkāraṇā purāṇavaṇṇabalaṃ jahissāmīti attho.",
  "atk-s0513a3:92_0": "Dukkhenāti tayā uppāditena narakamhi khipanadukkhena mama rajjasukhaṃ panuditvā.",
  "atk-s0513a3:92_1": "Sukhena vā dukkhanti jhānasukhena vā taṃ dukkhaṃ panuditvā.",
  "atk-s0513a3:92_2": "Ubhayattha santoti ye santo honti mādisā,",
  "atk-s0513a3:92_3": "te dvīsupi etesu koṭṭhāsesu abhinibbutasabhāvā majjhattā sukhe ca dukkhe ca bhavanti tulyā,",
  "atk-s0513a3:92_4": "ekasadisā nibbikārāva hontīti.",
  "atk-s0513a3:93_0": "Idaṃ sutvā dubbhiseno bodhisattaṃ khamāpetvā “tumhākaṃ rajjaṃ tumheva kāretha,",
  "atk-s0513a3:93_1": "ahaṃ vo core paṭibāhissāmī”ti vatvā tassa duṭṭhāmaccassa rājāṇaṃ kāretvā pakkāmi.",
  "atk-s0513a3:93_2": "Bodhisattopi rajjaṃ amaccānaṃ niyyādetvā isipabbajjaṃ pabbajitvā brahmalokaparāyaṇo ahosi.",
  "atk-s0513a3:94_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a3:94_1": "“tadā dubbhiseno ānando ahosi,",
  "atk-s0513a3:94_2": "bārāṇasirājā pana ahameva ahosi”nti.",
  "atk-s0513a3:95_0": "Ekarājajātakavaṇṇanā tatiyā.",
  "atk-s0513a3:97_0": "[304] 4. Daddarajātakavaṇṇanā",
  "atk-s0513a3:98_0": "Imāni manti idaṃ satthā jetavane viharanto ekaṃ kodhanaṃ bhikkhuṃ ārabbha kathesi.",
  "atk-s0513a3:98_1": "Vatthu heṭṭhā kathitameva.",
  "atk-s0513a3:98_2": "Tadā hi dhammasabhāyaṃ tassa kodhanabhāvakathāya samuṭṭhitāya satthā āgantvā “kāya nuttha,",
  "atk-s0513a3:98_3": "bhikkhave,",
  "atk-s0513a3:98_4": "etarahi kathāya sannisinnā”ti pucchitvā “imāya nāmā”ti vutte taṃ pakkosāpetvā “saccaṃ kira tvaṃ bhikkhu kodhanosī”ti vatvā “āma,",
  "atk-s0513a3:98_5": "bhante”ti vutte “na,",
  "atk-s0513a3:98_6": "bhikkhave, idāneva,",
  "atk-s0513a3:98_7": "pubbepesa kodhanoyeva,",
  "atk-s0513a3:98_8": "kodhanabhāvenevassa porāṇakapaṇḍitā parisuddhā nāgarājabhāve ṭhitāpi tīṇi vassāni gūthapūritāya ukkārabhūmiyaṃ vasiṃsū”ti vatvā atītaṃ āhari.",
  "atk-s0513a3:99_0": "Atīte bārāṇasiyaṃ brahmadatte rajjaṃ kārente bodhisatto himavantapadese daddarapabbatapāde daddaranāgabhavanaṃ nāma atthi,",
  "atk-s0513a3:99_1": "tattha rajjaṃ kārentassa daddararañño putto mahādaddaro nāma ahosi,",
  "atk-s0513a3:99_2": "kaniṭṭhabhātā panassa cūḷadaddaro nāma.",
  "atk-s0513a3:99_3": "So kodhano pharuso nāgamāṇavake akkosanto paribhāsanto paharanto vicarati.",
  "atk-s0513a3:99_4": "Nāgarājā tassa pharusabhāvaṃ ñatvā nāgabhavanato taṃ nīharāpetuṃ āṇāpesi.",
  "atk-s0513a3:99_5": "Mahādaddaro pana pitaraṃ khamāpetvā nivāresi.",
  "atk-s0513a3:99_6": "Dutiyampi rājā tassa kujjhi,",
  "atk-s0513a3:99_7": "dutiyampi khamāpesi.",
  "atk-s0513a3:99_8": "Tatiyavāre pana “tvaṃ maṃ imaṃ anācāraṃ nīharāpentaṃ nivāresi,",
  "atk-s0513a3:99_9": "gacchatha dvepi janā imamhā nāgabhavanā nikkhamitvā bārāṇasiyaṃ ukkārabhūmiyaṃ tīṇi vassāni vasathā”ti nāgabhavanā nikkaḍḍhāpesi.",
  "atk-s0513a3:99_10": "Te tattha gantvā vasiṃsu.",
  "atk-s0513a3:99_11": "Atha ne ukkārabhūmiyaṃ udakapariyante gocaraṃ pariyesamāne gāmadārakā disvā paharantā leḍḍudaṇḍādayo",
  "atk-s0513a3:99_12": "khipantā “ke ime puthulasīsā sūcinaṅguṭṭhā udakadeḍḍubhā maṇḍūkabhakkhā”tiādīni vatvā akkosanti paribhāsanti.",
  "atk-s0513a3:100_0": "Cūḷadaddaro caṇḍapharusatāya tesaṃ taṃ avamānaṃ asahanto “bhātika,",
  "atk-s0513a3:100_1": "ime dārakā amhe paribhavanti,",
  "atk-s0513a3:100_2": "āsīvisabhāvaṃ no na jānanti,",
  "atk-s0513a3:100_3": "ahaṃ tesaṃ avamānaṃ sahituṃ na sakkomi,",
  "atk-s0513a3:100_4": "nāsāvātena te nāsessāmī”ti bhātarā saddhiṃ sallapanto paṭhamaṃ gāthamāha –",
  "atk-s0513a3:101_0": "13.",
  "atk-s0513a3:102_0": "“Imāni maṃ daddara tāpayanti, vācāduruttāni manussaloke;",
  "atk-s0513a3:103_0": "Maṇḍūkabhakkhā udakantasevī, āsīvisaṃ maṃ avisā sapantī”ti.",
  "atk-s0513a3:104_0": "Tattha tāpayantīti dukkhāpenti.",
  "atk-s0513a3:104_1": "Maṇḍūkabhakkhā udakantasevīti “maṇḍūkabhakkhā”ti ca “udakantasevī”ti ca vadantā ete avisā gāmadārakā maṃ āsīvisaṃ samānaṃ sapanti akkosantīti.",
  "atk-s0513a3:105_0": "Tassa vacanaṃ sutvā mahādaddaro sesagāthā abhāsi –",
  "atk-s0513a3:106_0": "14.",
  "atk-s0513a3:107_0": "“Sakā raṭṭhā pabbājito, aññaṃ janapadaṃ gato;",
  "atk-s0513a3:108_0": "Mahantaṃ koṭṭhaṃ kayirātha, duruttānaṃ nidhetave.",
  "atk-s0513a3:109_0": "15.",
  "atk-s0513a3:110_0": "“Yattha posaṃ na jānanti, jātiyā vinayena vā;",
  "atk-s0513a3:111_0": "Na tattha mānaṃ kayirātha, vasamaññātake jane.",
  "atk-s0513a3:112_0": "16.",
  "atk-s0513a3:113_0": "“Videsavāsaṃ vasato, jātavedasamenapi;",
  "atk-s0513a3:114_0": "Khamitabbaṃ sapaññena, api dāsassa tajjita”nti.",
  "atk-s0513a3:115_0": "Tattha duruttānaṃ nidhetaveti yathā dhaññanidhānatthāya mahantaṃ koṭṭhaṃ katvā pūretvā kicce uppanne dhaññaṃ vaḷañjenti,",
  "atk-s0513a3:115_1": "evamevaṃ videsaṃ gato antohadaye paṇḍito poso duruttānaṃ nidhānatthāya mahantaṃ koṭṭhaṃ kayirātha.",
  "atk-s0513a3:115_2": "Tattha tāni duruttāni nidahitvā puna attano pahonakakāle kātabbaṃ karissati.",
  "atk-s0513a3:115_3": "Jātiyā vinayena vāti “ayaṃ khattiyo brāhmaṇo”ti vā “sīlavā bahussuto guṇasampanno”ti vā evaṃ yattha jātiyā vinayena vā na jānantīti attho.",
  "atk-s0513a3:115_4": "Mānanti evarūpaṃ maṃ lāmakavohārena voharanti,",
  "atk-s0513a3:115_5": "na sakkaronti na garuṃ karontīti mānaṃ na kareyya.",
  "atk-s0513a3:115_6": "Vasamaññātake janeti attano jātigottādīni ajānantassa janassa santike vasanto.",
  "atk-s0513a3:115_7": "Vasatoti vasatā,",
  "atk-s0513a3:115_8": "ayameva vā pāṭho.",
  "atk-s0513a3:116_0": "Evaṃ te tattha tīṇi vassāni vasiṃsu. Atha ne pitā pakkosāpesi. Te tato paṭṭhāya nihatamānā jātā.",
  "atk-s0513a3:117_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a3:117_1": "saccapariyosāne kodhano bhikkhu anāgāmiphale patiṭṭhahi.",
  "atk-s0513a3:117_2": "“Tadā cūḷadaddaro kodhano bhikkhu ahosi,",
  "atk-s0513a3:117_3": "mahādaddaro pana ahameva ahosi”nti.",
  "atk-s0513a3:118_0": "Daddarajātakavaṇṇanā catutthā.",
  "atk-s0513a3:120_0": "[305] 5. Sīlavīmaṃsanajātakavaṇṇanā",
  "atk-s0513a3:121_0": "Natthi loke raho nāmāti idaṃ satthā jetavane viharanto kilesaniggahaṃ ārabbha kathesi.",
  "atk-s0513a3:121_1": "Vatthu ekādasakanipāte pānīyajātake āvi bhavissati.",
  "atk-s0513a3:121_2": "Ayaṃ panettha saṅkhepo –",
  "atk-s0513a3:121_3": "pañcasatā bhikkhū antojetavane vasantā majjhimayāmasamanantare kāmavitakkaṃ vitakkayiṃsu.",
  "atk-s0513a3:121_4": "Satthā chasupi rattidivākoṭṭhāsesu yathā ekacakkhuko cakkhuṃ,",
  "atk-s0513a3:121_5": "ekaputto puttaṃ,",
  "atk-s0513a3:121_6": "cāmarī vālaṃ appamādena rakkhati,",
  "atk-s0513a3:121_7": "evaṃ niccakālaṃ bhikkhū oloketi.",
  "atk-s0513a3:121_8": "So rattibhāge dibbacakkhunā jetavanaṃ olokento cakkavattirañño attano nivesane uppannacore viya te bhikkhū",
  "atk-s0513a3:121_9": "disvā gandhakuṭiṃ vivaritvā ānandattheraṃ āmantetvā “ānanda,",
  "atk-s0513a3:121_10": "antojetavane koṭisanthāre vasanakabhikkhū sannipātāpetvā gandhakuṭidvāre āsanaṃ paññāpehī”ti āha.",
  "atk-s0513a3:121_11": "So tathā katvā satthu paṭivedesi.",
  "atk-s0513a3:121_12": "Satthā paññattāsane nisīditvā sabbasaṅgāhikavasena āmantetvā “bhikkhave,",
  "atk-s0513a3:121_13": "porāṇakapaṇḍitā ‘pāpakaraṇe raho nāma natthī’ti pāpaṃ na kariṃsū”ti vatvā tehi yācito atītaṃ āhari.",
  "atk-s0513a3:122_0": "Atīte bārāṇasiyaṃ brahmadatte rajjaṃ kārente bodhisatto brāhmaṇakule nibbattitvā vayappatto tattheva",
  "atk-s0513a3:122_1": "bārāṇasiyaṃ disāpāmokkhassa ācariyassa santike pañcannaṃ māṇavakasatānaṃ jeṭṭhako hutvā sippaṃ uggaṇhāti.",
  "atk-s0513a3:122_2": "Ācariyassa pana vayappattā dhītā atthi.",
  "atk-s0513a3:122_3": "So cintesi “imesaṃ māṇavakānaṃ sīlaṃ vīmaṃsitvā sīlasampannasseva dhītaraṃ dassāmī”ti.",
  "atk-s0513a3:122_4": "So ekadivasaṃ māṇavake āmantetvā “tātā,",
  "atk-s0513a3:122_5": "mayhaṃ dhītā vayappattā,",
  "atk-s0513a3:122_6": "vivāhamassā kāressāmi,",
  "atk-s0513a3:122_7": "vatthālaṅkāraṃ laddhuṃ vaṭṭati,",
  "atk-s0513a3:122_8": "gacchatha tumhe attano attano ñātakānaṃ apassantānaññeva thenetvā vatthālaṅkāre āharatha,",
  "atk-s0513a3:122_9": "kenaci adiṭṭhameva gaṇhāmi,",
  "atk-s0513a3:122_10": "dassetvā ābhataṃ na gaṇhāmī”ti āha.",
  "atk-s0513a3:122_11": "Te “sādhū”ti sampaṭicchitvā tato paṭṭhāya ñātakānaṃ apassantānaṃ thenetvā vatthapiḷandhanādīni āharanti.",
  "atk-s0513a3:122_12": "Ācariyo ābhatābhataṃ visuṃ visuṃ ṭhapesi.",
  "atk-s0513a3:122_13": "Bodhisatto pana na kiñci āhari.",
  "atk-s0513a3:122_14": "Atha naṃ ācariyo āha “tvaṃ pana, tāta,",
  "atk-s0513a3:122_15": "na kiñci āharasī”ti. “Āma,",
  "atk-s0513a3:122_16": "ācariyā”ti. “Kasmā, tātā”ti.",
  "atk-s0513a3:122_17": "“Tumhe na kassaci passsantassa ābhataṃ gaṇhatha,",
  "atk-s0513a3:122_18": "ahaṃ pana pāpakaraṇe raho nāma na passāmī”ti dīpento imā dve gāthā āha –",
  "atk-s0513a3:123_0": "17.",
  "atk-s0513a3:124_0": "“Natthi loke raho nāma, pāpakammaṃ pakubbato;",
  "atk-s0513a3:125_0": "Passanti vanabhūtāni, taṃ bālo maññatī raho.",
  "atk-s0513a3:126_0": "18.",
  "atk-s0513a3:127_0": "“Ahaṃ raho na passāmi, suññaṃ vāpi na vijjati;",
  "atk-s0513a3:128_0": "Yattha aññaṃ na passāmi, asuññaṃ hoti taṃ mayā”ti.",
  "atk-s0513a3:129_0": "Tattha rahoti paṭicchannaṭṭhānaṃ.",
  "atk-s0513a3:129_1": "Vanabhūtānīti vane nibbattabhūtāni.",
  "atk-s0513a3:129_2": "Taṃ bāloti taṃ pāpakammaṃ raho mayā katanti bālo maññati.",
  "atk-s0513a3:129_3": "Suññaṃ vāpīti yaṃ vā ṭhānaṃ sattehi suññaṃ tucchaṃ bhaveyya,",
  "atk-s0513a3:129_4": "tampi natthīti āha.",
  "atk-s0513a3:130_0": "Ācariyo tassa pasīditvā “tāta,",
  "atk-s0513a3:130_1": "na mayhaṃ gehe dhanaṃ natthi,",
  "atk-s0513a3:130_2": "ahaṃ pana sīlasampannassa dhītaraṃ dātukāmo ime māṇavake vīmaṃsanto evamakāsiṃ,",
  "atk-s0513a3:130_3": "mama dhītā tuyhameva anucchavikā”ti dhītaraṃ alaṅkaritvā bodhisattassa adāsi.",
  "atk-s0513a3:130_4": "Sesamāṇavake “tumhehi ābhatābhataṃ tumhākaṃ gehameva nethā”ti āha.",
  "atk-s0513a3:131_0": "Satthā “iti kho,",
  "atk-s0513a3:131_1": "bhikkhave,",
  "atk-s0513a3:131_2": "te dussīlamāṇavakā attano dussīlatāya taṃ itthiṃ na labhiṃsu,",
  "atk-s0513a3:131_3": "itaro paṇḍitamāṇavo sīlasampannatāya labhī”ti vatvā abhisambuddho hutvā itarā dve gāthā abhāsi –",
  "atk-s0513a3:132_0": "19.",
  "atk-s0513a3:133_0": "“Dujjacco ca sujacco ca, nando ca sukhavaḍḍhito;",
  "atk-s0513a3:134_0": "Vajjo ca addhuvasīlo ca, te dhammaṃ jahumatthikā.",
  "atk-s0513a3:135_0": "20.",
  "atk-s0513a3:136_0": "“Brāhmaṇo ca kathaṃ jahe, sabbadhammāna pāragū;",
  "atk-s0513a3:137_0": "Yo dhammamanupāleti, dhitimā saccanikkamo”ti.",
  "atk-s0513a3:138_0": "Tattha dujjaccotiādayo cha jeṭṭhakamāṇavā,",
  "atk-s0513a3:138_1": "tesaṃ nāmaṃ gaṇhi,",
  "atk-s0513a3:138_2": "avasesānaṃ nāmaṃ aggahetvā sabbasaṅgāhikavaseneva “te dhammaṃ jahumatthikā”ti āha.",
  "atk-s0513a3:138_3": "Tattha teti sabbepi te māṇavā.",
  "atk-s0513a3:138_4": "Dhammanti itthipaṭilābhasabhāvaṃ.",
  "atk-s0513a3:138_5": "Jahumatthikāti jahuṃ atthikā,",
  "atk-s0513a3:138_6": "ayameva vā pāṭho.",
  "atk-s0513a3:138_7": "Makāro padabyañjanasandhivasena vutto.",
  "atk-s0513a3:138_8": "Idaṃ vuttaṃ hoti –",
  "atk-s0513a3:138_9": "sabbepi te māṇavā tāya itthiyā atthikāva hutvā attano dussīlatāya taṃ itthipaṭilābhasabhāvaṃ jahiṃsu.",
  "atk-s0513a3:139_0": "Brāhmaṇo cāti itaro pana sīlasampanno brāhmaṇo.",
  "atk-s0513a3:139_1": "Kathaṃ jaheti kena kāraṇena taṃ itthipaṭilābhasabhāvaṃ jahissati.",
  "atk-s0513a3:139_2": "Sabbadhammānanti imasmiṃ ṭhāne lokiyāni pañca sīlāni,",
  "atk-s0513a3:139_3": "dasa sīlāni,",
  "atk-s0513a3:139_4": "tīṇi sucaritāni ca,",
  "atk-s0513a3:139_5": "sabbadhammā nāma,",
  "atk-s0513a3:139_6": "tesaṃ so pāraṃ gatoti pāragū.",
  "atk-s0513a3:139_7": "Dhammanti vuttappakārameva dhammaṃ yo anupāleti rakkhati.",
  "atk-s0513a3:139_8": "Dhitimāti sīlarakkhanadhitiyā samannāgato.",
  "atk-s0513a3:139_9": "Saccanikkamoti sacce sabhāvabhūte yathāvutte sīladhamme nikkamena samannāgato.",
  "atk-s0513a3:140_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a3:140_1": "saccapariyosāne tāni pañca bhikkhusatāni arahatte patiṭṭhahiṃsu.",
  "atk-s0513a3:141_0": "Tadā ācariyo sāriputto ahosi, paṇḍitamāṇavo pana ahameva ahosinti.",
  "atk-s0513a3:142_0": "Sīlavīmaṃsanajātakavaṇṇanā pañcamā.",
  "atk-s0513a3:144_0": "[306] 6. Sujātājātakavaṇṇanā",
  "atk-s0513a3:145_0": "Kimaṇḍakāti idaṃ satthā jetavane viharanto mallikaṃ deviṃ ārabbha kathesi.",
  "atk-s0513a3:145_1": "Ekadivasaṃ kira rañño tāya saddhiṃ sirivivādo ahosi,",
  "atk-s0513a3:145_2": "“sayanakalaho”tipi vadantiyeva.",
  "atk-s0513a3:145_3": "Rājā kujjhitvā tassā atthibhāvampi na jānāti.",
  "atk-s0513a3:145_4": "Mallikā devīpi “satthā rañño mayi kuddhabhāvaṃ na jānāti maññe”ti cintesi.",
  "atk-s0513a3:145_5": "Satthāpi ñatvā “imesaṃ samaggabhāvaṃ karissāmī”ti pubbaṇhasamayaṃ nivāsetvā pattacīvaramādāya pañcabhikkhusataparivāro",
  "atk-s0513a3:145_6": "sāvatthiṃ pavisitvā rājadvāraṃ agamāsi.",
  "atk-s0513a3:145_7": "Rājā tathāgatassa pattaṃ gahetvā nivesanaṃ pavesetvā paññattāsane nisīdāpetvā buddhappamukhassa bhikkhusaṅghassa",
  "atk-s0513a3:145_8": "dakkhiṇodakaṃ datvā yāgukhajjakaṃ āhari.",
  "atk-s0513a3:145_9": "Satthā pattaṃ hatthena pidahitvā “mahārāja,",
  "atk-s0513a3:145_10": "kahaṃ devī”ti āha. “Kiṃ, bhante,",
  "atk-s0513a3:145_11": "tāya attano yasena mattāyā”ti?",
  "atk-s0513a3:145_12": "“Mahārāja,",
  "atk-s0513a3:145_13": "sayameva yasaṃ datvā mātugāmaṃ ukkhipitvā tāya katassa aparādhassa asahanaṃ nāma na yutta”nti.",
  "atk-s0513a3:145_14": "Rājā satthu vacanaṃ sutvā taṃ pakkosāpesi,",
  "atk-s0513a3:145_15": "sā satthāraṃ parivisi.",
  "atk-s0513a3:145_16": "Satthā “aññamaññaṃ samaggehi bhavituṃ vaṭṭatī”ti sāmaggirasavaṇṇaṃ kathetvā pakkāmi.",
  "atk-s0513a3:145_17": "Tato paṭṭhāya ubho samaggavāsaṃ vasiṃsu.",
  "atk-s0513a3:145_18": "Bhikkhū dhammasabhāyaṃ kathaṃ samuṭṭhāpesuṃ “āvuso,",
  "atk-s0513a3:145_19": "satthā ekavacaneneva ubho samagge akāsī”ti.",
  "atk-s0513a3:145_20": "Satthā āgantvā “kāya nuttha,",
  "atk-s0513a3:145_21": "bhikkhave,",
  "atk-s0513a3:145_22": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a3:145_23": "bhikkhave, idāneva,",
  "atk-s0513a3:145_24": "pubbepāhaṃ ete ekavādeneva samagge akāsi”nti vatvā tehi yācito atītaṃ āhari.",
  "atk-s0513a3:146_0": "Atīte bārāṇasiyaṃ brahmadatte rajjaṃ kārente bodhisatto tassa atthadhammānusāsako amacco ahosi.",
  "atk-s0513a3:146_1": "Athekadivasaṃ rājā vātapānaṃ vivaritvā rājaṅgaṇaṃ olokayamāno aṭṭhāsi.",
  "atk-s0513a3:146_2": "Tasmiṃ khaṇe ekā paṇṇikadhītā abhirūpā paṭhamavaye ṭhitā sujātā nāma badarapacchiṃ sīse katvā “badarāni gaṇhatha,",
  "atk-s0513a3:146_3": "badarāni gaṇhathā”ti vadamānā rājaṅgaṇena gacchati.",
  "atk-s0513a3:146_4": "Rājā tassā saddaṃ sutvā tāya paṭibaddhacitto hutvā asāmikabhāvaṃ ñatvā taṃ pakkosāpetvā aggamahesiṭṭhāne ṭhapetvā mahantaṃ yasaṃ adāsi.",
  "atk-s0513a3:146_5": "Sā rañño piyā ahosi manāpā.",
  "atk-s0513a3:146_6": "Athekadivasaṃ rājā suvaṇṇataṭṭake badarāni khādanto nisīdi.",
  "atk-s0513a3:146_7": "Tadā sujātā devī rājānaṃ badarāni khādantaṃ disvā “mahārāja,",
  "atk-s0513a3:146_8": "kiṃ nāma tumhe khādathā”ti pucchantī paṭhamaṃ gāthamāha –",
  "atk-s0513a3:147_0": "21.",
  "atk-s0513a3:148_0": "“Kimaṇḍakā ime deva, nikkhittā kaṃsamallake;",
  "atk-s0513a3:149_0": "Upalohitakā vaggū, taṃ me akkhāhi pucchito”ti.",
  "atk-s0513a3:150_0": "Tattha kimaṇḍakāti kiṃphalāni nāmetāni,",
  "atk-s0513a3:150_1": "parimaṇḍalavasena pana aṇḍakāti āha.",
  "atk-s0513a3:150_2": "Kaṃsamallaketi suvaṇṇataṭṭake.",
  "atk-s0513a3:150_3": "Upalohitakāti rattavaṇṇā.",
  "atk-s0513a3:150_4": "Vaggūti cokkhā nimmalā.",
  "atk-s0513a3:151_0": "Rājā kujjhitvā “badaravāṇijake paṇṇikagahapatikassa dhīte attano kulasantakāni badarānipi na jānāsī”ti vatvā dve gāthā abhāsi –",
  "atk-s0513a3:152_0": "22.",
  "atk-s0513a3:153_0": "“Yāni pure tuvaṃ devi, bhaṇḍu nantakavāsinī;",
  "atk-s0513a3:154_0": "Ucchaṅgahatthā pacināsi, tassā te koliyaṃ phalaṃ.",
  "atk-s0513a3:155_0": "23.",
  "atk-s0513a3:156_0": "“Uḍḍayhate na ramati, bhogā vippajahanti taṃ;",
  "atk-s0513a3:157_0": "Tatthevimaṃ paṭinetha, yattha kolaṃ pacissatī”ti.",
  "atk-s0513a3:158_0": "Tattha bhaṇḍūti muṇḍasīsā hutvā.",
  "atk-s0513a3:158_1": "Nantakavāsinīti jiṇṇapilotikanivatthā.",
  "atk-s0513a3:158_2": "Ucchaṅgahatthā pacināsīti aṭaviṃ pavisitvā aṅkusakena sākhaṃ onāmetvā ocitocitaṃ hatthena gahetvā ucchaṅge",
  "atk-s0513a3:158_3": "pakkhipanavasena ucchaṅgahatthā hutvā pacināsi ocināsi.",
  "atk-s0513a3:158_4": "Tassā te koliyaṃ phalanti tassā tava evaṃ pacinantiyā ocinantiyā yamahaṃ idāni khādāmi,",
  "atk-s0513a3:158_5": "idaṃ koliyaṃ kuladattiyaṃ phalanti attho.",
  "atk-s0513a3:159_0": "Uḍḍayhate na ramatīti ayaṃ jammī imasmiṃ rājakule vasamānā lohakumbhiyaṃ pakkhittā viya ḍayhati nābhiramati.",
  "atk-s0513a3:159_1": "Bhogāti rājabhogā imaṃ alakkhikaṃ vippajahanti.",
  "atk-s0513a3:159_2": "Yattha kolaṃ pacissatīti yattha gantvā puna badarameva pacinitvā vikkiṇantī jīvikaṃ kappessati,",
  "atk-s0513a3:159_3": "tattheva naṃ nethāti vadati.",
  "atk-s0513a3:160_0": "Bodhisatto “ṭhapetvā maṃ añño ime samagge kātuṃ na sakkhissatī”ti rājānaṃ saññāpetvā “imissā anikkaḍḍhanaṃ karissāmī”ti cintetvā catutthaṃ gāthamāha –",
  "atk-s0513a3:161_0": "24.",
  "atk-s0513a3:162_0": "“Honti hete mahārāja, iddhippattāya nāriyā;",
  "atk-s0513a3:163_0": "Khama deva sujātāya, māssā kujjha rathesabhā”ti.",
  "atk-s0513a3:164_0": "Tassattho – mahārāja,",
  "atk-s0513a3:164_1": "ete evarūpā pamādadosā yasaṃ pattāya nāriyā hontiyeva,",
  "atk-s0513a3:164_2": "etaṃ evarūpe ucce ṭhāne ṭhapetvā idāni “ettakassa aparādhassa asahanaṃ nāma na yuttaṃ tumhākaṃ,",
  "atk-s0513a3:164_3": "tasmā khama, deva, sujātāya,",
  "atk-s0513a3:164_4": "etissā mā kujjha rathesabha rathajeṭṭhakāti.",
  "atk-s0513a3:165_0": "Rājā tassa vacanena deviyā taṃ aparādhaṃ sahitvā yathāṭhāneyeva naṃ ṭhapesi.",
  "atk-s0513a3:165_1": "Tato paṭṭhāya ubho samaggavāsaṃ vasiṃsūti.",
  "atk-s0513a3:166_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a3:166_1": "“tadā bārāṇasirājā kosalarājā ahosi,",
  "atk-s0513a3:166_2": "sujātā mallikā,",
  "atk-s0513a3:166_3": "amacco pana ahameva ahosi”nti.",
  "atk-s0513a3:167_0": "Sujātājātakavaṇṇanā chaṭṭhā.",
  "atk-s0513a3:169_0": "[307] 7. Palāsajātakavaṇṇanā",
  "atk-s0513a3:170_0": "Acetanaṃ brāhmaṇa assuṇantanti idaṃ satthā parinibbānamañce nipanno ānandattheraṃ ārabbha kathesi.",
  "atk-s0513a3:170_1": "Sohāyasmā “ajja rattiyā paccūsasamaye satthā parinibbāyissatī”ti ñatvā “ahañcamhi sekkho sakaraṇīyo,",
  "atk-s0513a3:170_2": "satthu ca me parinibbānaṃ bhavissati,",
  "atk-s0513a3:170_3": "pañcavīsati vassāni satthu kataṃ upaṭṭhānaṃ nipphalaṃ bhavissatī”ti sokābhibhūto uyyānaovarake kapisīsaṃ ālambitvā parodi.",
  "atk-s0513a3:170_4": "Satthā taṃ apassanto “kahaṃ,",
  "atk-s0513a3:170_5": "bhikkhave,",
  "atk-s0513a3:170_6": "ānando”ti pucchitvā tamatthaṃ sutvā taṃ pakkosāpetvā “katapuññosi tvaṃ, ānanda,",
  "atk-s0513a3:170_7": "padhānamanuyuñja,",
  "atk-s0513a3:170_8": "khippaṃ hohisi anāsavo,",
  "atk-s0513a3:170_9": "mā cintayi,",
  "atk-s0513a3:170_10": "idāni tayā mama kataṃ upaṭṭhānaṃ kiṃkāraṇā nipphalaṃ bhavissati,",
  "atk-s0513a3:170_11": "yassa te pubbe sarāgādikālepi mama kataṃ upaṭṭhānaṃ nipphalaṃ nāhosī”ti vatvā atītaṃ āhari.",
  "atk-s0513a3:171_0": "Atīte bārāṇasiyaṃ brahmadatte rajjaṃ kārente bodhisatto bārāṇasito avidūre palāsarukkhadevatā hutvā nibbatti.",
  "atk-s0513a3:171_1": "Tadā bārāṇasivāsino manussā devatāmaṅgalikā ahesuṃ niccaṃ balikaraṇādīsu payuttā.",
  "atk-s0513a3:171_2": "Atheko duggatabrāhmaṇo “ahampi ekaṃ devataṃ paṭijaggissāmī”ti ekasmiṃ unnatappadese ṭhitassa mahato palāsarukkhassa",
  "atk-s0513a3:171_3": "mūlaṃ samaṃ nittiṇaṃ katvā parikkhipitvā vālukaṃ okiritvāva sammajjitvā rukkhe gandhapañcaṅgulikāni datvā",
  "atk-s0513a3:171_4": "mālāgandhadhūmehi pūjetvā dīpaṃ jāletvā “sukhaṃ sayā”ti vatvā rukkhaṃ padakkhiṇaṃ katvā pakkamati.",
  "atk-s0513a3:171_5": "Dutiyadivase pātova gantvā sukhaseyyaṃ pucchati.",
  "atk-s0513a3:171_6": "Athekadivasaṃ rukkhadevatā cintesi “ayaṃ brāhmaṇo ativiya maṃ paṭijaggati,",
  "atk-s0513a3:171_7": "imaṃ brāhmaṇaṃ vīmaṃsitvā yena kāraṇena maṃ paṭijaggati,",
  "atk-s0513a3:171_8": "taṃ dassāmī”ti.",
  "atk-s0513a3:171_9": "Sā tasmiṃ khaṇe brāhmaṇe āgantvā rukkhamūle sammajjante mahallakabrāhmaṇavesena samīpe ṭhatvā paṭhamaṃ gāthamāha –",
  "atk-s0513a3:172_0": "25.",
  "atk-s0513a3:173_0": "“Acetanaṃ brāhmaṇa assuṇantaṃ, jāno ajānantamimaṃ palāsaṃ;",
  "atk-s0513a3:174_0": "Āraddhaviriyo dhuvaṃ appamatto, sukhaseyyaṃ pucchasi kissa hetū”ti.",
  "atk-s0513a3:175_0": "Tattha assuṇantanti acetanattāva asuṇantaṃ.",
  "atk-s0513a3:175_1": "Jānoti tuvaṃ jānamāno hutvā dhuvaṃ appamattoti niccaṃ appamatto.",
  "atk-s0513a3:176_0": "Taṃ sutvā brāhmaṇo dutiyaṃ gāthamāha –",
  "atk-s0513a3:177_0": "26.",
  "atk-s0513a3:178_0": "“Dūre suto ceva brahā ca rukkho, dese ṭhito bhūtanivāsarūpo;",
  "atk-s0513a3:179_0": "Tasmā namassāmi imaṃ palāsaṃ, ye cettha bhūtā te dhanassa hetū”ti.",
  "atk-s0513a3:180_0": "Tattha dūre sutoti brāhmaṇa ayaṃ rukkho dūre suto vissuto,",
  "atk-s0513a3:180_1": "na āsannaṭṭhāneyeva pākaṭo.",
  "atk-s0513a3:180_2": "Brahā cāti mahanto ca.",
  "atk-s0513a3:180_3": "Dese ṭhitoti unnate same bhūmippadese ṭhito.",
  "atk-s0513a3:180_4": "Bhūtanivāsarūpoti devatānivāsasabhāvo,",
  "atk-s0513a3:180_5": "addhā ettha mahesakkhā devatā nivutthā bhavissati.",
  "atk-s0513a3:180_6": "Te dhanassa hetūti imañca rukkhaṃ ye cettha nivutthā bhūtā,",
  "atk-s0513a3:180_7": "te dhanassa hetu namassāmi,",
  "atk-s0513a3:180_8": "na nikkāraṇāti.",
  "atk-s0513a3:181_0": "Taṃ sutvā rukkhadevatā brāhmaṇassa pasannā “ahaṃ, brāhmaṇa,",
  "atk-s0513a3:181_1": "imasmiṃ rukkhe nibbattadevatā, mā bhāyi,",
  "atk-s0513a3:181_2": "dhanaṃ te dassāmī”ti taṃ assāsetvā attano vimānadvāre mahantena devatānubhāvena ākāse ṭhatvā itarā dve gāthā abhāsi –",
  "atk-s0513a3:182_0": "27.",
  "atk-s0513a3:183_0": "“So te karissāmi yathānubhāvaṃ, kataññutaṃ brāhmaṇa pekkhamāno;",
  "atk-s0513a3:184_0": "Kathañhi āgamma sataṃ sakāse, moghāni te assu pariphanditāni.",
  "atk-s0513a3:185_0": "28.",
  "atk-s0513a3:186_0": "“Yo tindukarukkhassa paro pilakkho, parivārito pubbayañño uḷāro;",
  "atk-s0513a3:187_0": "Tassesa mūlasmiṃ nidhi nikhāto, adāyādo gaccha taṃ uddharāhī”ti.",
  "atk-s0513a3:188_0": "Tattha yathānubhāvanti yathāsatti yathābalaṃ.",
  "atk-s0513a3:188_1": "Kataññutanti tayā mayhaṃ kataguṇaṃ jānanto taṃ attani vijjamānaṃ kataññutaṃ pekkhamāno.",
  "atk-s0513a3:188_2": "Āgammāti āgantvā.",
  "atk-s0513a3:188_3": "Sataṃ sakāseti sappurisānaṃ santike.",
  "atk-s0513a3:188_4": "Moghāni te assu pariphanditānīti sukhaseyyapucchanavasena vācāphanditāni sammajjanādikaraṇena kāyaphanditāni ca tava kathaṃ aphalāni bhavissanti.",
  "atk-s0513a3:189_0": "Yo tindukarukkhassa paro pilakkhoti yo esa tindukarukkhassa parato pilakkharukkho ṭhitoti vimānadvāre ṭhitāva hatthaṃ pasāretvā dasseti.",
  "atk-s0513a3:189_1": "Parivāritotiādīsu tassa pilakkharukkhassa mūle esa taṃ rukkhamūlaṃ parikkhipitvā nihitatāya parivārito,",
  "atk-s0513a3:189_2": "pubbe yiṭṭhayaññavasena purimasāmikānaṃ uppannatāya pubbayañño,",
  "atk-s0513a3:189_3": "anekanidhikumbhi bhāvena mahantattā uḷāro,",
  "atk-s0513a3:189_4": "bhūmiṃ khaṇitvā ṭhapitattā nikhāto,",
  "atk-s0513a3:189_5": "idāni dāyādānaṃ abhāvato adāyādo.",
  "atk-s0513a3:189_6": "Idaṃ vuttaṃ hoti –",
  "atk-s0513a3:189_7": "esa taṃ rukkhamūlaṃ parikkhipitvā gīvāya gīvaṃ paharantīnaṃ nidhikumbhīnaṃ vasena mahānidhi nikhāto asāmiko,",
  "atk-s0513a3:189_8": "gaccha taṃ uddharitvā gaṇhāti.",
  "atk-s0513a3:190_0": "Evañca pana vatvā sā devatā “brāhmaṇa,",
  "atk-s0513a3:190_1": "tvaṃ etaṃ uddharitvā gaṇhanto kilamissasi,",
  "atk-s0513a3:190_2": "gaccha tvaṃ,",
  "atk-s0513a3:190_3": "ahameva taṃ tava gharaṃ netvā asukasmiṃ asukasmiñca ṭhāne nidahissāmi,",
  "atk-s0513a3:190_4": "tvaṃ etaṃ dhanaṃ yāvajīvaṃ paribhuñjanto dānaṃ dehi,",
  "atk-s0513a3:190_5": "sīlaṃ rakkhāhī”ti brāhmaṇassa ovādaṃ datvā taṃ dhanaṃ attano ānubhāvena tassa ghare patiṭṭhāpesi.",
  "atk-s0513a3:191_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a3:191_1": "“tadā brāhmaṇo ānando ahosi,",
  "atk-s0513a3:191_2": "rukkhadevatā pana ahameva ahosi”nti.",
  "atk-s0513a3:192_0": "Palāsajātakavaṇṇanā sattamā.",
  "atk-s0513a3:194_0": "[308] 8. Sakuṇajātakavaṇṇanā",
  "atk-s0513a3:195_0": "Akaramhasa te kiccanti idaṃ satthā jetavane viharanto devadattassa akataññutaṃ ārabbha kathesi. “Na,",
  "atk-s0513a3:195_1": "bhikkhave, idāneva,",
  "atk-s0513a3:195_2": "pubbepi devadatto akataññūyevā”ti vatvā atītaṃ āhari.",
  "atk-s0513a3:196_0": "Atīte bārāṇasiyaṃ brahmadatte rajjaṃ kārente bodhisatto himavantapadese rukkhakoṭṭakasakuṇo hutvā nibbatti.",
  "atk-s0513a3:196_1": "Athekassa sīhassa maṃsaṃ khādantassa aṭṭhi gale laggi,",
  "atk-s0513a3:196_2": "galo uddhumāyi,",
  "atk-s0513a3:196_3": "gocaraṃ gaṇhituṃ na sakkoti,",
  "atk-s0513a3:196_4": "kharā vedanā pavattati.",
  "atk-s0513a3:196_5": "Atha naṃ so sakuṇo gocarappasuto disvā sākhāya nilīno “kiṃ te, samma,",
  "atk-s0513a3:196_6": "dukkha”nti pucchi.",
  "atk-s0513a3:196_7": "So tamatthaṃ ācikkhi. “Ahaṃ te, samma,",
  "atk-s0513a3:196_8": "etaṃ aṭṭhiṃ apaneyyaṃ,",
  "atk-s0513a3:196_9": "bhayena pana te mukhaṃ pavisituṃ na visahāmi,",
  "atk-s0513a3:196_10": "khādeyyāsipi ma”nti.",
  "atk-s0513a3:196_11": "“Mā bhāyi, samma,",
  "atk-s0513a3:196_12": "nāhaṃ taṃ khādāmi,",
  "atk-s0513a3:196_13": "jīvitaṃ me dehī”ti.",
  "atk-s0513a3:196_14": "So “sādhū”ti taṃ vāmapassena nipajjāpetvā “ko jānāti,",
  "atk-s0513a3:196_15": "kimpesa karissatī”ti cintetvā yathā mukhaṃ pidahituṃ na sakkoti,",
  "atk-s0513a3:196_16": "tathā tassa adharoṭṭhe ca uttaroṭṭhe ca daṇḍakaṃ ṭhapetvā mukhaṃ pavisitvā aṭṭhikoṭiṃ tuṇḍena pahari,",
  "atk-s0513a3:196_17": "aṭṭhi patitvā gataṃ.",
  "atk-s0513a3:196_18": "So aṭṭhiṃ pātetvā sīhassa mukhato nikkhamanto daṇḍakaṃ tuṇḍena paharitvā pātentova nikkhamitvā sākhagge nilīyi.",
  "atk-s0513a3:196_19": "Sīho nirogo hutvā ekadivasaṃ ekaṃ vanamahiṃsaṃ vadhitvā khādati.",
  "atk-s0513a3:196_20": "Sakuṇo “vīmaṃsissāmi na”nti tassa uparibhāge sākhāya nilīyitvā tena saddhiṃ sallapanto paṭhamaṃ gāthamāha –",
  "atk-s0513a3:197_0": "29.",
  "atk-s0513a3:198_0": "“Akaramhasa te kiccaṃ, yaṃ balaṃ ahuvamhase;",
  "atk-s0513a3:199_0": "Migarāja namo tyatthu, api kiñci labhāmase”ti.",
  "atk-s0513a3:200_0": "Tattha akaramhasa te kiccanti bho, sīha,",
  "atk-s0513a3:200_1": "mayampi tava ekaṃ kiccaṃ akarimha.",
  "atk-s0513a3:200_2": "Yaṃ balaṃ ahuvamhaseti yaṃ amhākaṃ balaṃ ahosi,",
  "atk-s0513a3:200_3": "tena balena tato kiñci ahāpetvā akarimhayeva.",
  "atk-s0513a3:201_0": "Taṃ sutvā sīho dutiyaṃ gāthamāha –",
  "atk-s0513a3:202_0": "30.",
  "atk-s0513a3:203_0": "“Mama lohitabhakkhassa, niccaṃ luddāni kubbato;",
  "atk-s0513a3:204_0": "Dantantaragato santo, taṃ bahuṃ yampi jīvasī”ti.",
  "atk-s0513a3:205_0": "Taṃ sutvā sakuṇo itarā dve gāthā abhāsi –",
  "atk-s0513a3:206_0": "31.",
  "atk-s0513a3:207_0": "“Akataññumakattāraṃ, katassa appaṭikārakaṃ;",
  "atk-s0513a3:208_0": "Yasmiṃ kataññutā natthi, niratthā tassa sevanā.",
  "atk-s0513a3:209_0": "32.",
  "atk-s0513a3:210_0": "“Yassa sammukhaciṇṇena, mittadhammo na labbhati;",
  "atk-s0513a3:211_0": "Anusūyamanakkosaṃ, saṇikaṃ tamhā apakkame”nti.",
  "atk-s0513a3:212_0": "Tattha akataññunti kataguṇaṃ ajānantaṃ.",
  "atk-s0513a3:212_1": "Akattāranti yaṃkiñci akarontaṃ.",
  "atk-s0513a3:212_2": "Sammukhaciṇṇenāti sammukhe katena guṇena.",
  "atk-s0513a3:212_3": "Anusūyamanakkosanti taṃ puggalaṃ na usūyanto na akkosanto saṇikaṃ tamhā pāpapuggalā apagaccheyyāti.",
  "atk-s0513a3:212_4": "Evaṃ vatvā so sakuṇo pakkāmi.",
  "atk-s0513a3:213_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a3:213_1": "“tadā sīho devadatto ahosi,",
  "atk-s0513a3:213_2": "sakuṇo pana ahameva ahosi”nti.",
  "atk-s0513a3:214_0": "Sakuṇajātakavaṇṇanā aṭṭhamā.",
  "atk-s0513a3:216_0": "[309] 9. Chavajātakavaṇṇanā",
  "atk-s0513a3:217_0": "Sabbamidaṃ carimaṃ katanti idaṃ satthā jetavane viharanto chabbaggiye bhikkhū ārabbha kathesi.",
  "atk-s0513a3:217_1": "Vatthu vinaye vitthārato āgatameva.",
  "atk-s0513a3:217_2": "Ayaṃ panettha saṅkhepo –",
  "atk-s0513a3:217_3": "satthā chabbaggiye pakkosāpetvā “saccaṃ kira tumhe,",
  "atk-s0513a3:217_4": "bhikkhave,",
  "atk-s0513a3:217_5": "nīce āsane nisīditvā ucce āsane nisinnassa dhammaṃ desethā”ti pucchitvā “evaṃ,",
  "atk-s0513a3:217_6": "bhante”ti vutte te bhikkhū garahitvā “ayuttaṃ,",
  "atk-s0513a3:217_7": "bhikkhave,",
  "atk-s0513a3:217_8": "tumhākaṃ mama dhamme agāravakaraṇaṃ,",
  "atk-s0513a3:217_9": "porāṇakapaṇḍitā hi nīce āsane nisīditvā bāhirakamantepi vācente garahiṃsū”ti vatvā atītaṃ āhari.",
  "atk-s0513a3:218_0": "Atīte bārāṇasiyaṃ brahmadatte rajjaṃ kārente bodhisatto caṇḍālakule nibbattitvā vayappatto kuṭumbaṃ saṇṭhapesi.",
  "atk-s0513a3:218_1": "Tassa bhariyā ambadohaḷinī hutvā taṃ āha “sāmi,",
  "atk-s0513a3:218_2": "icchāmahaṃ ambaṃ khāditu”nti. “Bhadde,",
  "atk-s0513a3:218_3": "imasmiṃ kāle ambaṃ natthi,",
  "atk-s0513a3:218_4": "aññaṃ kiñci ambilaphalaṃ āharissāmī”ti. “Sāmi,",
  "atk-s0513a3:218_5": "ambaphalaṃ labhamānāva jīvissāmi,",
  "atk-s0513a3:218_6": "alabhamānāya me jīvitaṃ natthī”ti.",
  "atk-s0513a3:218_7": "So tassā paṭibaddhacitto “kahaṃ nu kho ambaphalaṃ labhissāmī”ti cintesi.",
  "atk-s0513a3:218_8": "Tena kho pana samayena bārāṇasirañño uyyāne ambo dhuvaphalo hoti.",
  "atk-s0513a3:218_9": "So “tato ambapakkaṃ āharitvā imissā dohaḷaṃ paṭippassambhessāmī”ti rattibhāge uyyānaṃ gantvā ambaṃ abhiruhitvā",
  "atk-s0513a3:218_10": "nilīno sākhāya sākhaṃ ambaṃ olokento vicari.",
  "atk-s0513a3:218_11": "Tassa tathā karontasseva ratti vibhāyi.",
  "atk-s0513a3:218_12": "So cintesi “sace idāni otaritvā gamissāmi,",
  "atk-s0513a3:218_13": "disvā maṃ ‘coro’ti gaṇhissanti,",
  "atk-s0513a3:218_14": "rattibhāge gamissāmī”ti.",
  "atk-s0513a3:218_15": "Athekaṃ viṭapaṃ abhiruhitvā nilīno acchi.",
  "atk-s0513a3:219_0": "Tadā bārāṇasirājā “purohitassa santike mante uggaṇhissāmī”ti uyyānaṃ pavisitvā ambarukkhamūle ucce āsane",
  "atk-s0513a3:219_1": "nisīditvā ācariyaṃ nīce āsane nisīdāpetvā mante uggaṇhi.",
  "atk-s0513a3:219_2": "Bodhisatto upari nilīno cintesi –",
  "atk-s0513a3:219_3": "“yāva adhammiko ayaṃ rājā,",
  "atk-s0513a3:219_4": "yo uccāsane nisīditvā mante uggaṇhāti.",
  "atk-s0513a3:219_5": "Ayaṃ brāhmaṇopi adhammiko,",
  "atk-s0513a3:219_6": "yo nīcāsane nisīditvā mante vāceti.",
  "atk-s0513a3:219_7": "Ahampi adhammiko,",
  "atk-s0513a3:219_8": "yo mātugāmassa vasaṃ gantvā mama jīvitaṃ agaṇetvā ambaṃ āharāmī”ti.",
  "atk-s0513a3:219_9": "So rukkhato otaranto ekaṃ olambanasākhaṃ gahetvā tesaṃ ubhinnampi antare patiṭṭhāya “mahārāja,",
  "atk-s0513a3:219_10": "ahaṃ naṭṭho,",
  "atk-s0513a3:219_11": "tvaṃ mūḷho,",
  "atk-s0513a3:219_12": "purohito mato”ti āha.",
  "atk-s0513a3:219_13": "So raññā “kiṃkāraṇā”ti puṭṭho paṭhamaṃ gāthamāha –",
  "atk-s0513a3:220_0": "33.",
  "atk-s0513a3:221_0": "“Sabbamidaṃ carimaṃ kataṃ, ubho dhammaṃ na passare;",
  "atk-s0513a3:222_0": "Ubho pakatiyā cutā, yo cāyaṃ mantejjhāpeti;",
  "atk-s0513a3:223_0": "Yo ca mantaṃ adhīyatī”ti.",
  "atk-s0513a3:224_0": "Tattha sabbamidaṃ carimaṃ katanti yaṃ amhehi tīhi janehi kataṃ,",
  "atk-s0513a3:224_1": "sabbaṃ idaṃ kiccaṃ lāmakaṃ nimmariyādaṃ adhammikaṃ.",
  "atk-s0513a3:224_2": "Evaṃ attano corabhāvaṃ tesañca mantesu agāravaṃ garahitvā puna itare dveyeva garahanto “ubho dhammaṃ na passare”tiādimāha.",
  "atk-s0513a3:224_3": "Tattha ubhoti ime dvepi janā garukārārahaṃ porāṇakadhammaṃ na passanti,",
  "atk-s0513a3:224_4": "tato dhammapakatito cutā.",
  "atk-s0513a3:224_5": "Dhammo hi paṭhamuppattivasena pakati nāma.",
  "atk-s0513a3:224_6": "Vuttampi cetaṃ –",
  "atk-s0513a3:225_0": "“Dhammo have pāturahosi pubbe;",
  "atk-s0513a3:226_0": "Pacchā adhammo udapādi loke”ti. ;",
  "atk-s0513a3:227_0": "Yo cāyanti yo ca ayaṃ nīcāsane nisīditvā mante ajjhāpeti, yo ca ucce āsane nisīditvā adhīyatīti.",
  "atk-s0513a3:228_0": "Taṃ sutvā brāhmaṇo dutiyaṃ gāthamāha –",
  "atk-s0513a3:229_0": "34.",
  "atk-s0513a3:230_0": "“Sālīnaṃ odanaṃ bhuñje, suciṃ maṃsūpasecanaṃ;",
  "atk-s0513a3:231_0": "Tasmā etaṃ na sevāmi, dhammaṃ isīhi sevita”nti.",
  "atk-s0513a3:232_0": "Tassattho –",
  "atk-s0513a3:232_1": "ahañhi bho imassa rañño santakaṃ sālīnaṃ odanaṃ suciṃ paṇḍaraṃ nānappakārāya maṃsavikatiyā sittaṃ maṃsūpasecanaṃ bhuñjāmi,",
  "atk-s0513a3:232_2": "tasmā udare baddho hutvā etaṃ esitaguṇehi isīhi sevitaṃ dhammaṃ na sevāmīti.",
  "atk-s0513a3:233_0": "Taṃ sutvā itaro dve gāthā abhāsi –",
  "atk-s0513a3:234_0": "35.",
  "atk-s0513a3:235_0": "“Paribbaja mahā loko, pacantaññepi pāṇino;",
  "atk-s0513a3:236_0": "Mā taṃ adhammo ācarito, asmā kumbhamivābhidā.",
  "atk-s0513a3:237_0": "36.",
  "atk-s0513a3:238_0": "“Dhiratthu taṃ yasalābhaṃ, dhanalābhañca brāhmaṇa;",
  "atk-s0513a3:239_0": "Yā vutti vinipātena, adhammacaraṇena vā”ti.",
  "atk-s0513a3:240_0": "Tattha paribbajāti ito aññattha gaccha.",
  "atk-s0513a3:240_1": "Mahāti ayaṃ loko nāma mahā.",
  "atk-s0513a3:240_2": "Pacantaññepi pāṇinoti imasmiṃ jambudīpe aññepi pāṇino pacanti,",
  "atk-s0513a3:240_3": "nāyameveko rājā.",
  "atk-s0513a3:240_4": "Asmā kumbhamivābhidāti pāsāṇo ghaṭaṃ viya.",
  "atk-s0513a3:240_5": "Idaṃ vuttaṃ hoti –",
  "atk-s0513a3:240_6": "yaṃ tvaṃ aññattha agantvā idha vasanto adhammaṃ ācarasi,",
  "atk-s0513a3:240_7": "so adhammo evaṃ ācarito pāsāṇo ghaṭaṃ viya mā taṃ bhindi.",
  "atk-s0513a3:241_0": "“Dhiratthū”ti gāthāya ayaṃ saṅkhepattho –",
  "atk-s0513a3:241_1": "brāhmaṇa yo esa evaṃ tava yasalābho ca dhanalābho ca dhiratthu,",
  "atk-s0513a3:241_2": "taṃ garahāma mayaṃ. Kasmā?",
  "atk-s0513a3:241_3": "Yasmā ayaṃ tayā laddhalābho āyatiṃ apāyesu vinipātanahetunā sampati ca adhammacaraṇena jīvitavutti nāma hoti,",
  "atk-s0513a3:241_4": "yā cesā vutti iminā āyatiṃ vinipātena idha adhammacaraṇena vā nippajjati, kiṃ tāya,",
  "atk-s0513a3:241_5": "tena taṃ evaṃ vadāmīti.",
  "atk-s0513a3:242_0": "Athassa dhammakathāya rājā pasīditvā “bho, purisa,",
  "atk-s0513a3:242_1": "kiṃjātikosī”ti pucchi.",
  "atk-s0513a3:242_2": "“Caṇḍālo ahaṃ, devā”ti.",
  "atk-s0513a3:242_3": "Bho “sace tvaṃ jātisampanno abhavissa,",
  "atk-s0513a3:242_4": "rajjaṃ te ahaṃ adassaṃ,",
  "atk-s0513a3:242_5": "ito paṭṭhāya pana ahaṃ divā rājā bhavissāmi,",
  "atk-s0513a3:242_6": "tvaṃ rattiṃ rājā hohī”ti attano kaṇṭhe piḷandhanaṃ pupphadāmaṃ tassa gīvāyaṃ piḷandhāpetvā taṃ nagaraguttikaṃ akāsi.",
  "atk-s0513a3:242_7": "Ayaṃ nagaraguttikānaṃ kaṇṭhe rattapupphadāmapiḷandhanavaṃso.",
  "atk-s0513a3:242_8": "Tato paṭṭhāya pana rājā tassovāde ṭhatvā ācariye gāravaṃ karitvā nīce āsane nisinno mante uggaṇhīti.",
  "atk-s0513a3:243_0": "Satthā imaṃ dhammadesanaṃ āharitvā jātakaṃ samodhānesi “tadā rājā ānando ahosi,",
  "atk-s0513a3:243_1": "caṇḍālaputto pana ahameva ahosi”nti.",
  "atk-s0513a3:244_0": "Chavajātakavaṇṇanā navamā.",
  "atk-s0513a3:246_0": "[310] 10. Seyyajātakavaṇṇanā",
  "atk-s0513a3:247_0": "Sasamuddapariyāyanti idaṃ satthā jetavane viharanto ukkaṇṭhitabhikkhuṃ ārabbha kathesi.",
  "atk-s0513a3:247_1": "So hi sāvatthiyaṃ piṇḍāya caranto ekaṃ abhirūpaṃ alaṅkatapaṭiyattaṃ itthiṃ disvā ukkaṇṭhito sāsane nābhirami.",
  "atk-s0513a3:247_2": "Atha bhikkhū bhagavato ārocesuṃ.",
  "atk-s0513a3:247_3": "So bhagavatā “saccaṃ kira tvaṃ bhikkhu ukkaṇṭhitosī”ti puṭṭho “saccaṃ,",
  "atk-s0513a3:247_4": "bhante”ti vatvā “ko taṃ ukkaṇṭhāpesī”ti vutte tamatthaṃ ārocesi.",
  "atk-s0513a3:247_5": "Satthā “kasmā tvaṃ evarūpe niyyānikasāsane pabbajitvā ukkaṇṭhitosi,",
  "atk-s0513a3:247_6": "pubbe paṇḍitā purohitaṭṭhānaṃ labhantāpi taṃ paṭikkhipitvā pabbajiṃsū”ti vatvā atītaṃ āhari.",
  "atk-s0513a3:248_0": "Atīte bārāṇasiyaṃ brahmadatte rajjaṃ kārente bodhisatto purohitassa brāhmaṇiyā kucchimhi paṭisandhiṃ gaṇhitvā rañño puttena saddhiṃ ekadivase vijāyi.",
  "atk-s0513a3:248_1": "Rājā “atthi nu kho koci me puttena saddhiṃ ekadivase jāto”ti amacce pucchi. “Atthi, mahārāja,",
  "atk-s0513a3:248_2": "purohitassa putto”ti.",
  "atk-s0513a3:248_3": "Rājā taṃ āharāpetvā dhātīnaṃ datvā puttena saddhiṃ ekatova paṭijaggāpesi.",
  "atk-s0513a3:248_4": "Ubhinnaṃ ābharaṇāni ceva pānabhojanādīni ca ekasadisāneva ahesuṃ.",
  "atk-s0513a3:248_5": "Te vayappattā ekatova takkasilaṃ gantvā sabbasippāni uggaṇhitvā āgamaṃsu.",
  "atk-s0513a3:248_6": "Rājā puttassa oparajjaṃ adāsi,",
  "atk-s0513a3:248_7": "mahāyaso ahosi.",
  "atk-s0513a3:248_8": "Tato paṭṭhāya bodhisatto rājaputtena saddhiṃ ekatova khādati pivati sayati,",
  "atk-s0513a3:248_9": "aññamaññaṃ vissāso thiro ahosi.",
  "atk-s0513a3:249_0": "Aparabhāge rājaputto pitu accayena rajje patiṭṭhāya mahāsampattiṃ anubhavi.",
  "atk-s0513a3:249_1": "Bodhisatto cintesi “mayhaṃ sahāyo rajjamanusāsati,",
  "atk-s0513a3:249_2": "sallakkhitakkhaṇeyeva kho pana mayhaṃ purohitaṭṭhānaṃ dassati,",
  "atk-s0513a3:249_3": "kiṃ me gharāvāsena,",
  "atk-s0513a3:249_4": "pabbajitvā vivekamanubrūhessāmī”ti?",
  "atk-s0513a3:249_5": "So mātāpitaro vanditvā pabbajjaṃ anujānāpetvā mahāsampattiṃ chaḍḍetvā ekakova nikkhamitvā himavantaṃ",
  "atk-s0513a3:249_6": "pavisitvā manorame bhūmibhāge paṇṇasālaṃ māpetvā isipabbajjaṃ pabbajitvā abhiññā ca samāpattiyo ca nibbattetvā",
  "atk-s0513a3:249_7": "jhānakīḷaṃ kīḷanto vihāsi.",
  "atk-s0513a3:249_8": "Tadā rājā taṃ anussaritvā “mayhaṃ sahāyo na paññāyati,",
  "atk-s0513a3:249_9": "kahaṃ so”ti pucchi.",
  "atk-s0513a3:249_10": "Amaccā tassa pabbajitabhāvaṃ ārocetvā “ramaṇīye kira vanasaṇḍe vasatī”ti āhaṃsu.",
  "atk-s0513a3:249_11": "Rājā tassa vasanokāsaṃ pucchitvā seyyaṃ nāma amaccaṃ “gaccha sahāyaṃ me gahetvā ehi,",
  "atk-s0513a3:249_12": "purohitaṭṭhānamassa dassāmī”ti āha.",
  "atk-s0513a3:249_13": "So “sādhū”ti paṭissuṇitvā bārāṇasito nikkhamitvā anupubbena paccantagāmaṃ patvā tattha khandhāvāraṃ ṭhapetvā",
  "atk-s0513a3:249_14": "vanacarakehi saddhiṃ bodhisattassa vasanokāsaṃ gantvā bodhisattaṃ paṇṇasāladvāre suvaṇṇapaṭimaṃ viya",
  "atk-s0513a3:249_15": "nisinnaṃ disvā vanditvā ekamantaṃ nisīditvā katapaṭisanthāro “bhante,",
  "atk-s0513a3:249_16": "rājā tuyhaṃ purohitaṭṭhānaṃ dātukāmo,",
  "atk-s0513a3:249_17": "āgamanaṃ te icchatī”ti āha.",
  "atk-s0513a3:250_0": "Bodhisatto “tiṭṭhatu purohitaṭṭhānaṃ,",
  "atk-s0513a3:250_1": "ahaṃ sakalaṃ kāsikosalajambudīparajjaṃ cakkavattisirimeva vā labhantopi na gacchissāmi,",
  "atk-s0513a3:250_2": "na hi paṇḍitā sakiṃ jahitakilese puna gaṇhanti,",
  "atk-s0513a3:250_3": "sakiṃ jahitañhi niṭṭhubhakheḷasadisaṃ hotī”ti vatvā imā gāthā abhāsi –",
  "atk-s0513a3:251_0": "37.",
  "atk-s0513a3:252_0": "“Sasamuddapariyāyaṃ, mahiṃ sāgarakuṇḍalaṃ;",
  "atk-s0513a3:253_0": "Na icche saha nindāya, evaṃ seyya vijānahi.",
  "atk-s0513a3:254_0": "38.",
  "atk-s0513a3:255_0": "“Dhiratthu taṃ yasalābhaṃ, dhanalābhañca brāhmaṇa;",
  "atk-s0513a3:256_0": "Yā vutti vinipātena, adhammacaraṇena vā.",
  "atk-s0513a3:257_0": "39.",
  "atk-s0513a3:258_0": "“Api ce pattamādāya, anagāro paribbaje;",
  "atk-s0513a3:259_0": "Sāyeva jīvikā seyyo, yā cādhammena esanā.",
  "atk-s0513a3:260_0": "40.",
  "atk-s0513a3:261_0": "“Api ce pattamādāya, anagāro paribbaje;",
  "atk-s0513a3:262_0": "Aññaṃ ahiṃsayaṃ loke, api rajjena taṃ vara”nti.",
  "atk-s0513a3:263_0": "Tattha sasamuddapariyāyanti pariyāyo vuccati parivāro,",
  "atk-s0513a3:263_1": "samuddaṃ parivāretvā ṭhitena cakkavāḷapabbatena saddhiṃ,",
  "atk-s0513a3:263_2": "samuddasaṅkhātena vā parivārena saddhinti attho.",
  "atk-s0513a3:263_3": "Sāgarakuṇḍalanti sāgaramajjhe dīpavasena ṭhitattā tassa kuṇḍalabhūtanti attho.",
  "atk-s0513a3:263_4": "Nindāyāti jhānasukhasampannaṃ pabbajjaṃ chaḍḍetvā issariyaṃ gaṇhīti imāya nindāya.",
  "atk-s0513a3:263_5": "Seyyāti taṃ nāmenālapati.",
  "atk-s0513a3:263_6": "Vijānahīti dhammaṃ vijānāhi.",
  "atk-s0513a3:263_7": "Yā vutti vinipātenāti yā purohitaṭṭhānavasena laddhā yasalābhadhanalābhavutti jhānasukhato attavinipātanasaṅkhātena",
  "atk-s0513a3:263_8": "vinipātena ito gantvā issariyamadamattassa adhammacaraṇena vā hoti,",
  "atk-s0513a3:263_9": "taṃ vuttiṃ dhiratthu.",
  "atk-s0513a3:264_0": "Pattamādāyāti bhikkhābhājanaṃ gahetvā.",
  "atk-s0513a3:264_1": "Anagāroti api ahaṃ agāravirahito parakulesu careyyaṃ.",
  "atk-s0513a3:264_2": "Sāyeva jīvikāti sā eva me jīvikā seyyo varatarā.",
  "atk-s0513a3:264_3": "Yā cādhammena esanāti yā ca adhammena esanā.",
  "atk-s0513a3:264_4": "Idaṃ vuttaṃ hoti –",
  "atk-s0513a3:264_5": "yā adhammena esanā,",
  "atk-s0513a3:264_6": "tato esāva jīvikā sundaratarāti.",
  "atk-s0513a3:264_7": "Ahiṃsayanti aviheṭhento.",
  "atk-s0513a3:264_8": "Api rajjenāti evaṃ paraṃ aviheṭhento kapālahatthassa mama jīvikakappanaṃ rajjenāpi varaṃ uttamanti.",
  "atk-s0513a3:265_0": "Iti so punappunaṃ yācantampi taṃ paṭikkhipi.",
  "atk-s0513a3:265_1": "Seyyopi tassa manaṃ alabhitvā taṃ vanditvā gantvā tassa anāgamanabhāvaṃ rañño ārocesi.",
  "atk-s0513a3:266_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a3:266_1": "saccapariyosāne ukkaṇṭhitabhikkhu sotāpattiphale patiṭṭhahi,",
  "atk-s0513a3:266_2": "aparepi bahū sotāpattiphalādīni sacchikariṃsu.",
  "atk-s0513a3:267_0": "Tadā rājā ānando ahosi, seyyo sāriputto, purohitaputto pana ahameva ahosinti.",
  "atk-s0513a3:268_0": "Seyyajātakavaṇṇanā dasamā.",
  "atk-s0513a3:269_0": "Kāliṅgavaggo paṭhamo.",
  "atk-s0513a3:270_0": "2. Pucimandavaggo",
  "atk-s0513a3:272_0": "[311] 1. Pucimandajātakavaṇṇanā",
  "atk-s0513a3:273_0": "Uṭṭhehi corāti idaṃ satthā veḷuvane viharanto āyasmantaṃ mahāmoggallānaṃ ārabbha kathesi.",
  "atk-s0513a3:273_1": "There kira rājagahaṃ upanissāya araññakuṭikāya viharante eko coro nagaradvāragāme ekasmiṃ gehe sandhiṃ",
  "atk-s0513a3:273_2": "chinditvā hatthasāraṃ ādāya palāyitvā therassa kuṭipariveṇaṃ pavisitvā “idha mayhaṃ ārakkho bhavissatī”ti",
  "atk-s0513a3:273_3": "therassa paṇṇasālāya pamukhe nipajji.",
  "atk-s0513a3:273_4": "Thero tassa pamukhe sayitabhāvaṃ ñatvā tasmiṃ āsaṅkaṃ katvā “corasaṃsaggo nāma na vaṭṭatī”ti nikkhamitvā “mā idha sayī”ti nīhari.",
  "atk-s0513a3:273_5": "So coro tato nikkhamitvā padaṃ mohetvā palāyi.",
  "atk-s0513a3:273_6": "Manussā ukkaṃ ādāya corassa padānusārena tattha āgantvā tassa āgataṭṭhānaṭhitaṭṭhānanisinnaṭṭhānasayitaṭṭhānādīni disvā “coro ito āgato,",
  "atk-s0513a3:273_7": "idha ṭhito,",
  "atk-s0513a3:273_8": "idha nisinno,",
  "atk-s0513a3:273_9": "iminā ṭhānena apagato,",
  "atk-s0513a3:273_10": "na diṭṭho no”ti ito cito ca pakkhanditvā adisvāva paṭigatā.",
  "atk-s0513a3:273_11": "Punadivase thero pubbaṇhasamayaṃ rājagahe piṇḍāya caritvā piṇḍapātapaṭikkanto veḷuvanaṃ gantvā taṃ pavattiṃ satthu ārocesi.",
  "atk-s0513a3:273_12": "Satthā “na kho,",
  "atk-s0513a3:273_13": "moggallāna,",
  "atk-s0513a3:273_14": "tvaññeva āsaṅkitabbayuttakaṃ āsaṅki,",
  "atk-s0513a3:273_15": "porāṇakapaṇḍitāpi āsaṅkiṃsū”ti vatvā therena yācito atītaṃ āhari.",
  "atk-s0513a3:274_0": "Atīte bārāṇasiyaṃ brahmadatte rajjaṃ kārente bodhisatto nagarassa susānavane nimbarukkhadevatā hutvā nibbatti.",
  "atk-s0513a3:274_1": "Athekadivasaṃ nagaradvāragāme katakammacoro taṃ susānavanaṃ pāvisi.",
  "atk-s0513a3:274_2": "Tadā ca pana tattha nimbo ca assattho cāti dve jeṭṭhakarukkhā.",
  "atk-s0513a3:274_3": "Coro nimbarukkhamūle bhaṇḍikaṃ ṭhapetvā nipajji.",
  "atk-s0513a3:274_4": "Tasmiṃ pana kāle core gahetvā nimbasūle uttāsenti.",
  "atk-s0513a3:274_5": "Atha sā devatā cintesi “sace manussā āgantvā imaṃ coraṃ gaṇhissanti,",
  "atk-s0513a3:274_6": "imasseva nimbarukkhassa sākhaṃ chinditvā sūlaṃ katvā etaṃ uttāsessanti,",
  "atk-s0513a3:274_7": "evaṃ sante rukkho nassissati,",
  "atk-s0513a3:274_8": "handa naṃ ito nīharissāmī”ti.",
  "atk-s0513a3:274_9": "Sā tena saddhiṃ sallapantī paṭhamaṃ gāthamāha –",
  "atk-s0513a3:275_0": "41.",
  "atk-s0513a3:276_0": "“Uṭṭhehi cora kiṃ sesi, ko attho supanena te;",
  "atk-s0513a3:277_0": "Mā taṃ gahesuṃ rājāno, gāme kibbisakāraka”nti.",
  "atk-s0513a3:278_0": "Tattha rājānoti rājapurise sandhāya vuttaṃ. Kibbisakārakanti dāruṇasāhasikacorakammakārakaṃ.",
  "atk-s0513a3:279_0": "Iti naṃ vatvā “yāva taṃ rājapurisā na gaṇhanti,",
  "atk-s0513a3:279_1": "tāva aññattha gacchā”ti bhāyāpetvā palāpesi.",
  "atk-s0513a3:279_2": "Tasmiṃ palāte assatthadevatā dutiyaṃ gāthamāha –",
  "atk-s0513a3:280_0": "42.",
  "atk-s0513a3:281_0": "“Yaṃ nu coraṃ gahessanti, gāme kibbisakārakaṃ;",
  "atk-s0513a3:282_0": "Kiṃ tattha pucimandassa, vane jātassa tiṭṭhato”ti.",
  "atk-s0513a3:283_0": "Tattha vane jātassa tiṭṭhatoti nimbo vane jāto ceva ṭhito ca.",
  "atk-s0513a3:283_1": "Devatā pana tattha nibbattattā rukkhasamudācāreneva samudācari.",
  "atk-s0513a3:284_0": "Taṃ sutvā nimbadevatā tatiyaṃ gāthamāha –",
  "atk-s0513a3:285_0": "43.",
  "atk-s0513a3:286_0": "“Na tvaṃ assattha jānāsi, mama corassa cantaraṃ;",
  "atk-s0513a3:287_0": "Coraṃ gahetvā rājāno, gāme kibbisakārakaṃ;",
  "atk-s0513a3:288_0": "Appenti nimbasūlasmiṃ, tasmiṃ me saṅkate mano”ti.",
  "atk-s0513a3:289_0": "Tattha assatthāti purimanayeneva tasmiṃ nibbattadevataṃ samudācarati.",
  "atk-s0513a3:289_1": "Mama corassa cantaranti mama ca corassa ca ekato avasanakāraṇaṃ.",
  "atk-s0513a3:289_2": "Appenti nimbasūlasminti imasmiṃ kāle rājāno coraṃ nimbasūle āvuṇanti.",
  "atk-s0513a3:289_3": "Tasmiṃ me saṅkate manoti tasmiṃ kāraṇe mama cittaṃ saṅkati.",
  "atk-s0513a3:289_4": "Sace hi imaṃ sūle āvuṇissanti,",
  "atk-s0513a3:289_5": "vimānaṃ me nassissati,",
  "atk-s0513a3:289_6": "atha sākhāya olambessanti,",
  "atk-s0513a3:289_7": "vimāne me kuṇapagandho bhavissati,",
  "atk-s0513a3:289_8": "tenāhaṃ etaṃ palāpesinti attho.",
  "atk-s0513a3:290_0": "Evaṃ tāsaṃ devatānaṃ aññamaññaṃ sallapantānaññeva bhaṇḍasāmikā ukkāhatthā padānusārena āgantvā corassa",
  "atk-s0513a3:290_1": "sayitaṭṭhānaṃ disvā “ambho idāneva coro uṭṭhāya palāto,",
  "atk-s0513a3:290_2": "na laddho no coro,",
  "atk-s0513a3:290_3": "sace labhissāma,",
  "atk-s0513a3:290_4": "imasseva naṃ nimbassa sūle vā āvuṇitvā sākhāya vā olambetvā gamissāmā”ti vatvā ito cito ca pakkhanditvā coraṃ adisvāva gatā.",
  "atk-s0513a3:291_0": "Tesaṃ vacanaṃ sutvā assatthadevatā catutthaṃ gāthamāha –",
  "atk-s0513a3:292_0": "44.",
  "atk-s0513a3:293_0": "“Saṅkeyya saṅkitabbāni, rakkheyyānāgataṃ bhayaṃ;",
  "atk-s0513a3:294_0": "Anāgatabhayā dhīro, ubho loke avekkhatī”ti.",
  "atk-s0513a3:295_0": "Tattha rakkheyyānāgataṃ bhayanti dve anāgatabhayāni diṭṭhadhammikañceva samparāyikañcāti.",
  "atk-s0513a3:295_1": "Tesu pāpamitte parivajjento diṭṭhadhammikaṃ rakkhati,",
  "atk-s0513a3:295_2": "tīṇi duccaritāni parivajjento samparāyikaṃ rakkhati.",
  "atk-s0513a3:295_3": "Anāgatabhayāti anāgatabhayahetutaṃ bhayaṃ bhāyamāno dhīro paṇḍito puriso pāpamittasaṃsaggaṃ na karoti,",
  "atk-s0513a3:295_4": "tīhipi dvārehi duccaritaṃ na carati.",
  "atk-s0513a3:295_5": "Ubho loketi evaṃ bhāyanto hesa idhalokaparalokasaṅkhāte ubho loke avekkhati oloketi,",
  "atk-s0513a3:295_6": "olokayamāno idhalokabhayena pāpamitte vivajjeti,",
  "atk-s0513a3:295_7": "paralokabhayena pāpaṃ na karotīti.",
  "atk-s0513a3:296_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a3:296_1": "“tadā assatthadevatā ānando ahosi,",
  "atk-s0513a3:296_2": "nimbadevatā pana ahameva ahosi”nti.",
  "atk-s0513a3:297_0": "Pucimandajātakavaṇṇanā paṭhamā.",
  "atk-s0513a3:299_0": "[312] 2. Kassapamandiyajātakavaṇṇanā",
  "atk-s0513a3:300_0": "Api kassapa mandiyāti idaṃ satthā jetavane viharanto ekaṃ mahallakabhikkhuṃ ārabbha kathesi.",
  "atk-s0513a3:300_1": "Sāvatthiyaṃ kireko kulaputto kāmesu ādīnavaṃ disvā satthu santike pabbajitvā kammaṭṭhāne anuyutto na cirasseva arahattaṃ pāpuṇi.",
  "atk-s0513a3:300_2": "Tassa aparabhāge mātā kālamakāsi.",
  "atk-s0513a3:300_3": "So mātu accayena pitarañca kaniṭṭhabhātarañca pabbājetvā jetavane vasitvā vassūpanāyikasamaye cīvarapaccayassa",
  "atk-s0513a3:300_4": "sulabhataṃ sutvā ekaṃ gāmakāvāsaṃ gantvā tayopi tattheva vassaṃ upagantvā vutthavassā jetavanameva āgamaṃsu.",
  "atk-s0513a3:300_5": "Daharabhikkhu jetavanassa āsannaṭṭhāne “sāmaṇera tvaṃ theraṃ vissāmetvā āneyyāsi,",
  "atk-s0513a3:300_6": "ahaṃ puretaraṃ gantvā pariveṇaṃ paṭijaggissāmī”ti jetavanaṃ pāvisi.",
  "atk-s0513a3:300_7": "Mahallakatthero saṇikaṃ āgacchati.",
  "atk-s0513a3:300_8": "Sāmaṇero punappunaṃ sīsena uppīḷento viya “gaccha, bhante, gaccha,",
  "atk-s0513a3:300_9": "bhante”ti taṃ balakkārena neti.",
  "atk-s0513a3:300_10": "Thero “tvaṃ maṃ attano vasaṃ ānesī”ti puna nivattitvā koṭito paṭṭhāya āgacchati.",
  "atk-s0513a3:300_11": "Tesaṃ evaṃ aññamaññaṃ kalahaṃ karontānaññeva sūriyo atthaṅgato,",
  "atk-s0513a3:300_12": "andhakāro jāto.",
  "atk-s0513a3:301_0": "Itaropi pariveṇaṃ sammajjitvā udakaṃ upaṭṭhapetvā tesaṃ āgamanaṃ apassanto ukkaṃ gahetvā paccuggamanaṃ",
  "atk-s0513a3:301_1": "katvā te āgacchante disvā “kiṃ cirāyitthā”ti pucchi.",
  "atk-s0513a3:301_2": "Mahallako taṃ kāraṇaṃ kathesi.",
  "atk-s0513a3:301_3": "So te dvepi vissāmetvā saṇikaṃ ānesi.",
  "atk-s0513a3:301_4": "Taṃ divasaṃ buddhupaṭṭhānassa okāsaṃ na labhi.",
  "atk-s0513a3:301_5": "Atha naṃ dutiyadivase buddhupaṭṭhānaṃ āgantvā vanditvā nisinnaṃ satthā “kadā āgatosī”ti pucchi. “Hiyyo,",
  "atk-s0513a3:301_6": "bhante”ti.",
  "atk-s0513a3:301_7": "“Hiyyo āgantvā ajja buddhupaṭṭhānaṃ karosī”ti? So “āma,",
  "atk-s0513a3:301_8": "bhante”ti vatvā taṃ kāraṇaṃ ācikkhi.",
  "atk-s0513a3:301_9": "Satthā mahallakaṃ garahitvā “na esa idāneva evarūpaṃ kammaṃ karoti,",
  "atk-s0513a3:301_10": "pubbepi akāsi.",
  "atk-s0513a3:301_11": "Idāni pana tena tvaṃ kilamito,",
  "atk-s0513a3:301_12": "pubbepi paṇḍite kilamesī”ti vatvā tena yācito atītaṃ āhari.",
  "atk-s0513a3:302_0": "Atīte bārāṇasiyaṃ brahmadatte rajjaṃ kārente bodhisatto kāsinigame brāhmaṇakule nibbatti.",
  "atk-s0513a3:302_1": "Tassa vayappattakāle mātā kālamakāsi.",
  "atk-s0513a3:302_2": "So mātu sarīrakiccaṃ katvā māsaddhamāsaccayena ghare vijjamānaṃ dhanaṃ dānaṃ datvā pitarañca kaniṭṭhabhātarañca",
  "atk-s0513a3:302_3": "gahetvā himavantapadese devadattiyaṃ vakkalaṃ gahetvā isipabbajjaṃ pabbajitvā uñchācariyāya vanamūlaphalāphalehi",
  "atk-s0513a3:302_4": "yāpento ramaṇīye vanasaṇḍe vasi.",
  "atk-s0513a3:302_5": "Himavante pana vassakāle acchinnadhāre deve vassante na sakkā hoti kandamūlaṃ khaṇituṃ,",
  "atk-s0513a3:302_6": "phalāni ca paṇṇāni ca patanti.",
  "atk-s0513a3:302_7": "Tāpasā yebhuyyena himavantato nikkhamitvā manussapathe vasanti.",
  "atk-s0513a3:302_8": "Tadā bodhisatto pitarañca kaniṭṭhabhātarañca gahetvā manussapathe vasitvā puna himavante pupphitaphalite",
  "atk-s0513a3:302_9": "te ubhopi gahetvā himavante attano assamapadaṃ āgacchanto assamassāvidūre sūriye atthaṅgate “tumhe saṇikaṃ",
  "atk-s0513a3:302_10": "āgaccheyyātha,",
  "atk-s0513a3:302_11": "ahaṃ purato gantvā assamaṃ paṭijaggissāmī”ti vatvā te ohāya gato.",
  "atk-s0513a3:302_12": "Khuddakatāpaso pitarā saddhiṃ saṇikaṃ gacchanto taṃ kaṭippadese sīsena uppīḷento viya gaccha gacchāti taṃ balakkārena neti.",
  "atk-s0513a3:302_13": "Mahallako “tvaṃ maṃ attano ruciyā ānesī”ti paṭinivattitvā koṭito paṭṭhāya āgacchati.",
  "atk-s0513a3:302_14": "Evaṃ tesaṃ kalahaṃ karontānaññeva andhakāro ahosi.",
  "atk-s0513a3:303_0": "Bodhisattopi paṇṇasālaṃ sammajjitvā udakaṃ upaṭṭhapetvā ukkamādāya paṭipathaṃ āgacchanto te disvā “ettakaṃ kālaṃ kiṃ karitthā”ti āha.",
  "atk-s0513a3:303_1": "Khuddakatāpaso pitarā katakāraṇaṃ kathesi.",
  "atk-s0513a3:303_2": "Bodhisatto ubhopi te saṇikaṃ netvā parikkhāraṃ paṭisāmetvā pitaraṃ nhāpetvā pādadhovanapiṭṭhisambāhanādīni",
  "atk-s0513a3:303_3": "katvā aṅgārakapallaṃ upaṭṭhapetvā paṭippassaddhakilamathaṃ pitaraṃ upanisīditvā “tāta,",
  "atk-s0513a3:303_4": "taruṇadārakā nāma mattikābhājanasadisā muhuttaneva bhijjanti,",
  "atk-s0513a3:303_5": "sakiṃ bhinnakālato paṭṭhāya puna na sakkā honti ghaṭetuṃ,",
  "atk-s0513a3:303_6": "te akkosantāpi paribhāsantāpi mahallakehi adhivāsetabbā”ti vatvā pitaraṃ ovadanto imā gāthā abhāsi –",
  "atk-s0513a3:304_0": "45.",
  "atk-s0513a3:305_0": "“Api kassapa mandiyā, yuvā sapati hanti vā;",
  "atk-s0513a3:306_0": "Sabbaṃ taṃ khamate dhīro, paṇḍito taṃ titikkhati.",
  "atk-s0513a3:307_0": "46.",
  "atk-s0513a3:308_0": "“Sacepi santo vivadanti, khippaṃ santīyare puna;",
  "atk-s0513a3:309_0": "Bālā pattāva bhijjanti, na te samathamajjhagū.",
  "atk-s0513a3:310_0": "47.",
  "atk-s0513a3:311_0": "“Ete bhiyyo samāyanti, sandhi tesaṃ na jīrati;",
  "atk-s0513a3:312_0": "Yo cādhipannaṃ jānāti, yo ca jānāti desanaṃ.",
  "atk-s0513a3:313_0": "48.",
  "atk-s0513a3:314_0": "“Eso hi uttaritaro, bhāravaho dhuraddharo;",
  "atk-s0513a3:315_0": "Yo paresādhipannānaṃ, sayaṃ sandhātumarahatī”ti.",
  "atk-s0513a3:316_0": "Tattha kassapāti pitaraṃ nāmenālapati.",
  "atk-s0513a3:316_1": "Mandiyāti mandībhāvena taruṇatāya.",
  "atk-s0513a3:316_2": "Yuvā sapati hanti vāti taruṇadārako akkosatipi paharatipi.",
  "atk-s0513a3:316_3": "Dhīroti dhikkatapāpo,",
  "atk-s0513a3:316_4": "dhī vā vuccati paññā,",
  "atk-s0513a3:316_5": "tāya samannāgatotipi attho.",
  "atk-s0513a3:316_6": "Itaraṃ pana imasseva vevacanaṃ.",
  "atk-s0513a3:316_7": "Ubhayenāpi sabbaṃ taṃ bāladārakehi kataṃ aparādhaṃ mahallako dhīro paṇḍito sahati titikkhatīti dasseti.",
  "atk-s0513a3:317_0": "Sandhīyareti puna mittabhāvena sandhīyanti ghaṭīyanti.",
  "atk-s0513a3:317_1": "Bālā pattāvāti bālakā pana mattikāpattāva bhijjanti.",
  "atk-s0513a3:317_2": "Na te samathamajjhagūti te bālakā appamattakampi vivādaṃ katvā verūpasamanaṃ na vindanti nādhigacchanti.",
  "atk-s0513a3:317_3": "Ete bhiyyoti ete dve janā bhinnāpi puna samāgacchanti.",
  "atk-s0513a3:317_4": "Sandhīti mittasandhi.",
  "atk-s0513a3:317_5": "Tesanti tesaññeva dvinnaṃ sandhi na jīrati.",
  "atk-s0513a3:317_6": "Yo cādhipannanti yo ca attanā adhipannaṃ atikkantaṃ aññasmiṃ katadosaṃ jānāti.",
  "atk-s0513a3:317_7": "Desananti yo ca tena attano dosaṃ jānantena desitaṃ accayadesanaṃ paṭiggaṇhituṃ jānāti.",
  "atk-s0513a3:318_0": "Yo paresādhipannānanti yo paresaṃ adhipannānaṃ dosena abhibhūtānaṃ aparādhakārakānaṃ.",
  "atk-s0513a3:318_1": "Sayaṃ sandhātumarahatīti tesu akhamāpentesupi “ehi,",
  "atk-s0513a3:318_2": "bhadramukha,",
  "atk-s0513a3:318_3": "uddesaṃ gaṇha,",
  "atk-s0513a3:318_4": "aṭṭhakathaṃ suṇa,",
  "atk-s0513a3:318_5": "bhāvanamanuyuñja,",
  "atk-s0513a3:318_6": "kasmā paribāhiro hosī”ti evaṃ sayaṃ sandhātuṃ arahati mittabhāvaṃ ghaṭeti,",
  "atk-s0513a3:318_7": "eso evarūpo mettāvihārī uttaritaro mittabhārassa mittadhurassa ca vahanato “bhāravaho”ti “dhuraddharo”ti ca saṅkhaṃ gacchatīti.",
  "atk-s0513a3:319_0": "Evaṃ bodhisatto pitu ovādaṃ adāsi, sopi tato pabhuti danto ahosi sudanto.",
  "atk-s0513a3:320_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a3:320_1": "“tadā pitā tāpaso mahallako ahosi,",
  "atk-s0513a3:320_2": "khuddakatāpaso sāmaṇero,",
  "atk-s0513a3:320_3": "pitu ovādadāyako pana ahameva ahosi”nti.",
  "atk-s0513a3:321_0": "Kassapamandiyajātakavaṇṇanā dutiyā.",
  "atk-s0513a3:323_0": "[313] 3. Khantivādījātakavaṇṇanā",
  "atk-s0513a3:324_0": "Yo te hatthe ca pāde cāti idaṃ satthā jetavane viharanto ekaṃ kodhanabhikkhuṃ ārabbha kathesi.",
  "atk-s0513a3:324_1": "Vatthu heṭṭhā kathitameva.",
  "atk-s0513a3:324_2": "Satthā pana taṃ bhikkhuṃ “kasmā,",
  "atk-s0513a3:324_3": "tvaṃ bhikkhu,",
  "atk-s0513a3:324_4": "akkodhanassa buddhassa sāsane pabbajitvā kodhaṃ karosi,",
  "atk-s0513a3:324_5": "porāṇakapaṇḍitā sarīre pahārasahasse patante hatthapādakaṇṇanāsāsu chijjamānāsu parassa kodhaṃ na kariṃsū”ti vatvā atītaṃ āhari.",
  "atk-s0513a3:325_0": "Atīte bārāṇasiyaṃ kalābu nāma rājā rajjaṃ kāresi.",
  "atk-s0513a3:325_1": "Tadā bodhisatto asītikoṭivibhave brāhmaṇakule nibbattitvā kuṇḍalakumāro nāma māṇavo hutvā vayappatto",
  "atk-s0513a3:325_2": "takkasilaṃ gantvā sabbasippāni uggaṇhitvā kuṭumbaṃ saṇṭhapetvā mātāpitūnaṃ accayena dhanarāsiṃ oloketvā",
  "atk-s0513a3:325_3": "“imaṃ dhanaṃ uppādetvā mama ñātakā aggahetvāva gatā,",
  "atk-s0513a3:325_4": "mayā panetaṃ gahetvā gantuṃ vaṭṭatī”ti sabbaṃ dhanaṃ viceyyadānavasena yo yaṃ āharati,",
  "atk-s0513a3:325_5": "tassa taṃ datvā himavantaṃ pavisitvā pabbajitvā phalāphalena yāpento ciraṃ vasitvā loṇambilasevanatthāya",
  "atk-s0513a3:325_6": "manussapathaṃ āgantvā anupubbena bārāṇasiṃ patvā rājuyyāne vasitvā punadivase nagare bhikkhāya caranto",
  "atk-s0513a3:325_7": "senāpatissa nivāsanadvāraṃ sampāpuṇi.",
  "atk-s0513a3:325_8": "Senāpati tassa iriyāpathesu pasīditvā gharaṃ pavesetvā attano paṭiyāditabhojanaṃ bhojetvā paṭiññaṃ gahetvā tattheva rājuyyāne vasāpesi.",
  "atk-s0513a3:326_0": "Athekadivasaṃ kalāburājā surāmadamatto chekanāṭakaparivuto mahantena yasena uyyānaṃ gantvā maṅgalasilāpaṭṭe",
  "atk-s0513a3:326_1": "sayanaṃ attharāpetvā ekissā piyamanāpāya itthiyā aṅke sayi.",
  "atk-s0513a3:326_2": "Gītavāditanaccesu chekā nāṭakitthiyo gītādīni payojesuṃ,",
  "atk-s0513a3:326_3": "sakkassa devarañño viya mahāsampatti ahosi,",
  "atk-s0513a3:326_4": "rājā niddaṃ okkami.",
  "atk-s0513a3:326_5": "Atha tā itthiyo “yassatthāya mayaṃ gītādīni payojayāma,",
  "atk-s0513a3:326_6": "so niddaṃ upagato,",
  "atk-s0513a3:326_7": "kiṃ no gītādīhī”ti vīṇādīni tūriyāni tattha tattheva chaḍḍetvā uyyānaṃ pakkantā pupphaphalapallavādīhi palobhiyamānā uyyāne abhiramiṃsu.",
  "atk-s0513a3:326_8": "Tadā bodhisatto tasmiṃ uyyāne supupphitasālamūle pabbajjāsukhena vītināmento mattavaravāraṇo viya nisinno hoti.",
  "atk-s0513a3:326_9": "Atha tā itthiyo uyyāne caramānā taṃ disvā “etha, ayyāyo,",
  "atk-s0513a3:326_10": "etasmiṃ rukkhamūle pabbajito nisinno,",
  "atk-s0513a3:326_11": "yāva rājā na pabujjhati,",
  "atk-s0513a3:326_12": "tāvassa santike kiñci suṇamānā nisīdissāmā”ti gantvā vanditvā parivāretvā nisinnā “amhākaṃ kathetabbayuttakaṃ kiñci kathethā”ti vadiṃsu.",
  "atk-s0513a3:326_13": "Bodhisatto tāsaṃ dhammaṃ kathesi.",
  "atk-s0513a3:326_14": "Atha sā itthī aṅkaṃ cāletvā rājānaṃ pabodhesi.",
  "atk-s0513a3:326_15": "Rājā pabuddho tā apassanto “kahaṃ gatā vasaliyo”ti āha. Etā, mahārāja,",
  "atk-s0513a3:326_16": "gantvā ekaṃ tāpasaṃ parivāretvā nisīdiṃsūti.",
  "atk-s0513a3:326_17": "Rājā kupito khaggaṃ gahetvā “sikkhāpessāmi naṃ kūṭajaṭila”nti vegena agamāsi.",
  "atk-s0513a3:327_0": "Atha tā itthiyo rājānaṃ kuddhaṃ āgacchantaṃ disvā tāsu vallabhatarā gantvā rañño hatthā asiṃ gahetvā rājānaṃ vūpasamesuṃ.",
  "atk-s0513a3:327_1": "So āgantvā bodhisattassa santike ṭhatvā “kiṃvādī tvaṃ,",
  "atk-s0513a3:327_2": "samaṇā”ti pucchi.",
  "atk-s0513a3:327_3": "“Khantivādī,",
  "atk-s0513a3:327_4": "mahārājā”ti.",
  "atk-s0513a3:327_5": "“Kā esā khanti nāmā”ti?",
  "atk-s0513a3:327_6": "“Akkosantesu paribhāsantesu paharantesu akujjhanabhāvo”ti.",
  "atk-s0513a3:327_7": "Rājā “passissāmi dāni te khantiyā atthibhāva”nti coraghātakaṃ pakkosāpesi.",
  "atk-s0513a3:327_8": "So attano cārittena pharasuñca kaṇṭakakasañca ādāya kāsāyanivasano rattamālādharo āgantvā rājānaṃ vanditvā “kiṃ karomi,",
  "atk-s0513a3:327_9": "devā”ti āha.",
  "atk-s0513a3:327_10": "Imaṃ coraṃ duṭṭhatāpasaṃ gahetvā ākaḍḍhitvā bhūmiyaṃ pātetvā kaṇṭakakasaṃ gahetvā purato ca pacchato",
  "atk-s0513a3:327_11": "ca ubhosu passesu cāti catūsupi passesu dvepahārasahassamassa dehīti.",
  "atk-s0513a3:327_12": "So tathā akāsi.",
  "atk-s0513a3:327_13": "Bodhisattassa chavi bhijji.",
  "atk-s0513a3:327_14": "Cammaṃ bhijji,",
  "atk-s0513a3:327_15": "maṃsaṃ chijji,",
  "atk-s0513a3:327_16": "lohitaṃ paggharati.",
  "atk-s0513a3:328_0": "Puna rājā “kiṃvādī tvaṃ bhikkhū”ti āha.",
  "atk-s0513a3:328_1": "“Khantivādī,",
  "atk-s0513a3:328_2": "mahārāja”.",
  "atk-s0513a3:328_3": "“Tvaṃ pana mayhaṃ cammantare khantī”ti maññasi,",
  "atk-s0513a3:328_4": "natthi mayhaṃ cammantare khanti,",
  "atk-s0513a3:328_5": "tayā pana daṭṭhuṃ asakkuṇeyye hadayabbhantare mama khanti patiṭṭhitā.",
  "atk-s0513a3:328_6": "“Mahārājā”ti.",
  "atk-s0513a3:328_7": "Puna coraghātako “kiṃ karomī”ti pucchi.",
  "atk-s0513a3:328_8": "“Imassa kūṭajaṭilassa ubho hatthe chindā”ti.",
  "atk-s0513a3:328_9": "So pharasuṃ gahetvā gaṇḍiyaṃ ṭhapetvā hatthe chindi.",
  "atk-s0513a3:328_10": "Atha naṃ “pāde chindā”ti āha,",
  "atk-s0513a3:328_11": "pādepi chindi.",
  "atk-s0513a3:328_12": "Hatthapādakoṭīhi ghaṭachiddehi lākhāraso viya lohitaṃ paggharati.",
  "atk-s0513a3:328_13": "Puna rājā “kiṃvādīsī”ti pucchi.",
  "atk-s0513a3:328_14": "“Khantivādī,",
  "atk-s0513a3:328_15": "mahārāja”.",
  "atk-s0513a3:328_16": "“Tvaṃ pana mayhaṃ hatthapādakoṭīsu ‘khanti atthī’ti maññasi,",
  "atk-s0513a3:328_17": "natthesā ettha,",
  "atk-s0513a3:328_18": "mayhaṃ khanti gambhīraṭṭhāne patiṭṭhitā”ti.",
  "atk-s0513a3:328_19": "So “kaṇṇanāsamassa chindā”ti āha.",
  "atk-s0513a3:328_20": "Itaro kaṇṇanāsaṃ chindi,",
  "atk-s0513a3:328_21": "sakalasarīre lohitaṃ ahosi.",
  "atk-s0513a3:328_22": "Puna naṃ “kiṃvādī nāma tva”nti pucchi.",
  "atk-s0513a3:328_23": "“Mahārāja,",
  "atk-s0513a3:328_24": "khantivādī nāma”.",
  "atk-s0513a3:328_25": "“Mā kho pana tvaṃ ‘kaṇṇanāsikakoṭīsu patiṭṭhitā khantī’ti maññasi,",
  "atk-s0513a3:328_26": "mama khanti gambhīre hadayabbhantare patiṭṭhitā”ti.",
  "atk-s0513a3:328_27": "Rājā “kūṭajaṭila tava khantiṃ tvameva ukkhipitvā nisīdā”ti bodhisattassa hadayaṃ pādena paharitvā pakkāmi.",
  "atk-s0513a3:329_0": "Tasmiṃ gate senāpati bodhisattassa sarīrato lohitaṃ puñchitvā hatthapādakaṇṇanāsakoṭiyo sāṭakakaṇṇe katvā",
  "atk-s0513a3:329_1": "bodhisattaṃ saṇikaṃ nisīdāpetvā vanditvā ekamantaṃ nisīditvā “sace, bhante,",
  "atk-s0513a3:329_2": "tumhe kujjhitukāmā,",
  "atk-s0513a3:329_3": "tumhesu katāparādhassa raññova kujjheyyātha,",
  "atk-s0513a3:329_4": "mā aññesa”nti yācanto paṭhamaṃ gāthamāha –",
  "atk-s0513a3:330_0": "49.",
  "atk-s0513a3:331_0": "“Yo te hatthe ca pāde ca, kaṇṇanāsañca chedayi;",
  "atk-s0513a3:332_0": "Tassa kujjha mahāvīra, mā raṭṭhaṃ vinasā ida”nti.",
  "atk-s0513a3:333_0": "Tattha mahāvīrāti mahāvīriya. Mā raṭṭhaṃ vinasā idanti idaṃ niraparādhaṃ kāsiraṭṭhaṃ mā vināsehi.",
  "atk-s0513a3:334_0": "Taṃ sutvā bodhisatto dutiyaṃ gāthamāha –",
  "atk-s0513a3:335_0": "50.",
  "atk-s0513a3:336_0": "“Yo me hatthe ca pāde ca, kaṇṇanāsañca chedayi;",
  "atk-s0513a3:337_0": "Ciraṃ jīvatu so rājā, na hi kujjhanti mādisā”ti.",
  "atk-s0513a3:338_0": "Tattha mādisāti mama sadisā khantibalena samannāgatā paṇḍitā “ayaṃ maṃ akkosi paribhāsi pahari,",
  "atk-s0513a3:338_1": "chindi bhindī”ti taṃ na kujjhanti.",
  "atk-s0513a3:339_0": "Rañño uyyānā nikkhamantassa bodhisattassa cakkhupathaṃ vijahanakāleyeva ayaṃ catunahutādhikā dviyojanasatasahassabahalā",
  "atk-s0513a3:339_1": "mahāpathavī khalibaddhasāṭako viya phalitā,",
  "atk-s0513a3:339_2": "avīcito jālā nikkhamitvā rājānaṃ kuladattiyena rattakambalena pārupantī viya gaṇhi.",
  "atk-s0513a3:339_3": "So uyyānadvāreyeva pathaviṃ pavisitvā avīcimahāniraye patiṭṭhahi.",
  "atk-s0513a3:339_4": "Bodhisattopi taṃ divasameva kālamakāsi.",
  "atk-s0513a3:339_5": "Rājaparisā ca nāgarā ca gandhamālādhūmahatthā āgantvā bodhisattassa sarīrakiccaṃ akaṃsu.",
  "atk-s0513a3:339_6": "Keci panāhu “bodhisatto puna himavantameva gato”ti,",
  "atk-s0513a3:339_7": "taṃ abhūtaṃ.",
  "atk-s0513a3:340_0": "51.",
  "atk-s0513a3:341_0": "“Ahū atītamaddhānaṃ, samaṇo khantidīpano;",
  "atk-s0513a3:342_0": "Taṃ khantiyāyeva ṭhitaṃ, kāsirājā achedayi.",
  "atk-s0513a3:343_0": "52.",
  "atk-s0513a3:344_0": "“Tassa kammapharusassa, vipāko kaṭuko ahu;",
  "atk-s0513a3:345_0": "Yaṃ kāsirājā vedesi, nirayamhi samappito”ti. –",
  "atk-s0513a3:346_0": "Imā dve abhisambuddhagāthā.",
  "atk-s0513a3:347_0": "Tattha atītamaddhānanti atīte addhāne.",
  "atk-s0513a3:347_1": "Khantidīpanoti adhivāsanakhantisaṃvaṇṇano.",
  "atk-s0513a3:347_2": "Achedayīti mārāpesi.",
  "atk-s0513a3:347_3": "Ekacce pana “bodhisattassa puna hatthapādakaṇṇanāsā ghaṭitā”ti vadanti,",
  "atk-s0513a3:347_4": "tampi abhūtameva.",
  "atk-s0513a3:347_5": "Samappitoti patiṭṭhito.",
  "atk-s0513a3:348_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a3:348_1": "saccapariyosāne kodhano bhikkhu anāgāmiphale patiṭṭhahi,",
  "atk-s0513a3:348_2": "aññe bahū sotāpattiphalādīni pāpuṇiṃsu.",
  "atk-s0513a3:349_0": "Tadā kalāburājā devadatto ahosi, senāpati sāriputto, khantivādī tāpaso pana ahameva ahosinti.",
  "atk-s0513a3:350_0": "Khantivādījātakavaṇṇanā tatiyā.",
  "atk-s0513a3:352_0": "[314] 4. Lohakumbhijātakavaṇṇanā",
  "atk-s0513a3:353_0": "Dujjīvitamajīvimhāti idaṃ satthā jetavane viharanto kosalarājānaṃ ārabbha kathesi.",
  "atk-s0513a3:353_1": "Tadā kira kosalarājā rattibhāge catunnaṃ nerayikasattānaṃ saddaṃ suṇi. Eko du-",
  "atk-s0513a3:353_2": "kārameva bhaṇi, eko sa- kāraṃ, eko na- kāraṃ, eko so-",
  "atk-s0513a3:353_3": "kāramevāti.",
  "atk-s0513a3:353_4": "Te kira atītabhave sāvatthiyaṃyeva pāradārikā rājaputtā ahesuṃ.",
  "atk-s0513a3:353_5": "Te paresaṃ rakkhitagopitamātugāmesu aparajjhitvā cittakeḷiṃ kīḷantā bahuṃ pāpakammaṃ katvā maraṇacakkena",
  "atk-s0513a3:353_6": "chinnā sāvatthisāmante catūsu lohakumbhīsu nibbattā saṭṭhi vassasahassāni tattha paccitvā uggatā lohakumbhimukhavaṭṭiṃ",
  "atk-s0513a3:353_7": "disvā “kadā nu kho imamhā dukkhā muccissāmā”ti cattāropi mahantena saddena anupaṭipāṭiyā viraviṃsu.",
  "atk-s0513a3:353_8": "Rājā tesaṃ saddaṃ sutvā maraṇabhayatajjito nisinnakova aruṇaṃ uṭṭhāpesi.",
  "atk-s0513a3:354_0": "Aruṇuggamanavelāya brāhmaṇā āgantvā rājānaṃ sukhasayitaṃ pucchiṃsu.",
  "atk-s0513a3:354_1": "Rājā “kuto me ācariyā sukhasayitaṃ,",
  "atk-s0513a3:354_2": "ajjāhaṃ evarūpe cattāro bhiṃsanakasadde suṇi”nti.",
  "atk-s0513a3:354_3": "Brāhmaṇā hatthe vidhuniṃsu.",
  "atk-s0513a3:354_4": "“Kiṃ ācariyā”ti?",
  "atk-s0513a3:354_5": "“Sāhasikasaddā,",
  "atk-s0513a3:354_6": "mahārājā”ti.",
  "atk-s0513a3:354_7": "“Sapaṭikammā appaṭikammā”ti?",
  "atk-s0513a3:354_8": "“Kāmaṃ appaṭikammā,",
  "atk-s0513a3:354_9": "mayaṃ pana susikkhitā,",
  "atk-s0513a3:354_10": "mahārājā”ti.",
  "atk-s0513a3:354_11": "“Kiṃ katvā paṭibāhissathā”ti?",
  "atk-s0513a3:354_12": "“Mahārāja,",
  "atk-s0513a3:354_13": "paṭikammaṃ mahantaṃ na sakkā kātuṃ,",
  "atk-s0513a3:354_14": "mayaṃ pana sabbacatukkaṃ yaññaṃ yajitvā hāressāmā”ti.",
  "atk-s0513a3:354_15": "“Tena hi khippaṃ cattāro hatthī cattāro asse cattāro usabhe cattāro manusseti laṭukikasakuṇikā ādiṃ katvā",
  "atk-s0513a3:354_16": "cattāro cattāro pāṇe gahetvā sabbacatukkayaññaṃ yajitvā mama sotthibhāvaṃ karothā”ti. “Sādhu,",
  "atk-s0513a3:354_17": "mahārājā”ti sampaṭicchitvā yenattho,",
  "atk-s0513a3:354_18": "taṃ gahetvā yaññāvāṭaṃ paccupaṭṭhapesuṃ,",
  "atk-s0513a3:354_19": "bahupāṇe thūṇūpanīte katvā ṭhapesuṃ.",
  "atk-s0513a3:354_20": "“Bahuṃ macchamaṃsaṃ khādissāma,",
  "atk-s0513a3:354_21": "bahuṃ dhanaṃ labhissāmā”ti ussāhappattā hutvā “idaṃ laddhuṃ vaṭṭati,",
  "atk-s0513a3:354_22": "idaṃ laddhuṃ vaṭṭati,",
  "atk-s0513a3:354_23": "devā”ti aparāparaṃ caranti.",
  "atk-s0513a3:355_0": "Mallikā devī rājānaṃ upasaṅkamitvā “kiṃ nu kho, mahārāja,",
  "atk-s0513a3:355_1": "brāhmaṇā ativiya ussāhayantā vicarantī”ti pucchi.",
  "atk-s0513a3:355_2": "“Devi kiṃ tuyhiminā,",
  "atk-s0513a3:355_3": "tvaṃ attano yaseneva mattā pamattā,",
  "atk-s0513a3:355_4": "dukkhaṃ pana amhākameva na jānāsī”ti? “Kiṃ,",
  "atk-s0513a3:355_5": "mahārājā”ti. “Devi,",
  "atk-s0513a3:355_6": "ahaṃ evarūpaṃ nāma asotabbaṃ suṇiṃ,",
  "atk-s0513a3:355_7": "tato imesaṃ saddānaṃ sutattā “kiṃ bhavissatī”ti brāhmaṇe pucchiṃ,",
  "atk-s0513a3:355_8": "brāhmaṇā “tumhākaṃ mahārāja rajjassa vā bhogānaṃ vā jīvitassa vā antarāyo paññāyati,",
  "atk-s0513a3:355_9": "sabbacatukkena yaññaṃ yajitvā sotthibhāvaṃ karissāmā”ti vadiṃsu,",
  "atk-s0513a3:355_10": "te mayhaṃ vacanaṃ gahetvā yaññāvāṭaṃ katvā yena yenattho,",
  "atk-s0513a3:355_11": "tassa tassa kāraṇā āgacchantī”ti.",
  "atk-s0513a3:355_12": "“Kiṃ pana deva,",
  "atk-s0513a3:355_13": "imesaṃ saddānaṃ nipphattiṃ sadevake loke aggabrāhmaṇaṃ pucchitthā”ti?",
  "atk-s0513a3:355_14": "“Ko esa devi,",
  "atk-s0513a3:355_15": "sadevake loke aggabrāhmaṇo nāmā”ti?",
  "atk-s0513a3:355_16": "“Mahāgotamo sammāsambuddho”ti. “Devi,",
  "atk-s0513a3:355_17": "sammāsambuddho me na pucchito”ti?",
  "atk-s0513a3:355_18": "“Tena hi gantvā pucchathā”ti.",
  "atk-s0513a3:356_0": "Rājā tassā vacanaṃ gahetvā bhuttapātarāso rathavaramāruyha jetavanaṃ gantvā satthāraṃ vanditvā pucchi “ahaṃ, bhante,",
  "atk-s0513a3:356_1": "rattibhāge cattāro sadde sutvā brāhmaṇe pucchiṃ,",
  "atk-s0513a3:356_2": "te ‘sabbacatukkayaññaṃ yajitvā sotthiṃ karissāmā’ti vatvā yaññāvāṭe kammaṃ karonti,",
  "atk-s0513a3:356_3": "tesaṃ saddānaṃ sutattā mayhaṃ kiṃ bhavissatī”ti.",
  "atk-s0513a3:356_4": "“Na kiñci, mahārāja,",
  "atk-s0513a3:356_5": "nerayikasattā dukkhamanubhavantā evaṃ viraviṃsu,",
  "atk-s0513a3:356_6": "na ime saddā idāni tayā eva sutā,",
  "atk-s0513a3:356_7": "porāṇakarājūhipi sutāyeva,",
  "atk-s0513a3:356_8": "tepi brāhmaṇe pucchitvā pasughātayaññaṃ kattukāmā hutvā paṇḍitānaṃ kathaṃ sutvā na kariṃsu,",
  "atk-s0513a3:356_9": "paṇḍitā tesaṃ saddānaṃ antaraṃ kathetvā mahājanaṃ vissajjāpetvā sotthimakaṃsū”ti vatvā tena yācito atītaṃ āhari.",
  "atk-s0513a3:357_0": "Atīte bārāṇasiyaṃ brahmadatte rajjaṃ kārente bodhisatto aññatarasmiṃ kāsigāme brāhmaṇakule nibbattitvā",
  "atk-s0513a3:357_1": "vayappatto kāmesu ādīnavaṃ disvā kāme pahāya isipabbajjaṃ pabbajitvā abhiññā ca samāpattiyo ca uppādetvā",
  "atk-s0513a3:357_2": "jhānakīḷaṃ kīḷanto himavante ramaṇīye vanasaṇḍe vasati.",
  "atk-s0513a3:357_3": "Tadā bārāṇasirājā catunnaṃ nerayikānaṃ imeva cattāro sadde sutvā bhītatasito imināva niyāmena brāhmaṇehi “tiṇṇaṃ antarāyānaṃ aññataro bhavissati,",
  "atk-s0513a3:357_4": "sabbacatukkayaññena taṃ vūpasamessāmā”ti vutte sampaṭicchi.",
  "atk-s0513a3:357_5": "Purohito brāhmaṇehi saddhiṃ yaññāvāṭaṃ paccupaṭṭhāpesi,",
  "atk-s0513a3:357_6": "mahājano thūṇūpanīto ahosi.",
  "atk-s0513a3:357_7": "Tadā bodhisatto mettābhāvanaṃ purecārikaṃ katvā dibbacakkhunā lokaṃ olokento imaṃ kāraṇaṃ disvā “ajja,",
  "atk-s0513a3:357_8": "mayā gantuṃ vaṭṭati,",
  "atk-s0513a3:357_9": "mahājanassa sotthi bhavissatī”ti iddhibalena vehāsaṃ uppatitvā bārāṇasirañño uyyāne otaritvā maṅgalasilāpaṭṭe kañcanarūpakaṃ viya nisīdi.",
  "atk-s0513a3:357_10": "Tadā purohitassa jeṭṭhantevāsiko ācariyaṃ upasaṅkamitvā “nanu, ācariya,",
  "atk-s0513a3:357_11": "amhākaṃ vedesu paraṃ māretvā sotthikaraṇaṃ nāma natthī”ti āha.",
  "atk-s0513a3:357_12": "Purohito “tvaṃ rājadhanaṃ rakkhasi,",
  "atk-s0513a3:357_13": "bahuṃ macchamaṃsaṃ khādissāma,",
  "atk-s0513a3:357_14": "dhanaṃ labhissāma,",
  "atk-s0513a3:357_15": "tuṇhī hohī”ti taṃ paṭibāhi.",
  "atk-s0513a3:358_0": "So “nāhaṃ ettha sahāyo bhavissāmī”ti nikkhamitvā rājuyyānaṃ gantvā bodhisattaṃ disvā vanditvā katapaṭisanthāro ekamantaṃ nisīdi.",
  "atk-s0513a3:358_1": "Bodhisatto “kiṃ, māṇava,",
  "atk-s0513a3:358_2": "rājā dhammena rajjaṃ kāretī”ti pucchi. “Bhante,",
  "atk-s0513a3:358_3": "rājā dhammena rajjaṃ kāreti,",
  "atk-s0513a3:358_4": "rattibhāge pana cattāro sadde sutvā brāhmaṇe pucchi.",
  "atk-s0513a3:358_5": "Brāhmaṇā ‘sabbacatukkayaññaṃ yajitvā sotthiṃ karissāmā”’ti vadiṃsu.",
  "atk-s0513a3:358_6": "Rājā pasughātakammaṃ katvā attano sotthiṃ kātukāmo mahājano thūṇūpanīto,",
  "atk-s0513a3:358_7": "“kiṃ nu kho, bhante,",
  "atk-s0513a3:358_8": "tumhādisānaṃ sīlavantānaṃ tesaṃ saddānaṃ nipphattiṃ vatvā mahājanaṃ maraṇamukhā mocetuṃ vaṭṭatī”ti. “Māṇava,",
  "atk-s0513a3:358_9": "rājā amhe na jānāti,",
  "atk-s0513a3:358_10": "mayampi taṃ na jānāma,",
  "atk-s0513a3:358_11": "imesaṃ pana saddānaṃ nipphattiṃ jānāma,",
  "atk-s0513a3:358_12": "sace rājā amhe upasaṅkamitvā puccheyya,",
  "atk-s0513a3:358_13": "rājānaṃ nikkaṅkhaṃ katvā kathessāmā”ti. “Tena hi, bhante,",
  "atk-s0513a3:358_14": "muhuttaṃ idheva hotha,",
  "atk-s0513a3:358_15": "ahaṃ rājānaṃ ānessāmī”ti. “Sādhu,",
  "atk-s0513a3:358_16": "māṇavā”ti.",
  "atk-s0513a3:358_17": "So gantvā rañño tamatthaṃ ārocetvā rājānaṃ ānesi.",
  "atk-s0513a3:359_0": "Atha rājā bodhisattaṃ vanditvā ekamantaṃ nisinno pucchi “saccaṃ kira tumhe mayā sutasaddānaṃ nipphattiṃ jānāthā”ti? “Āma,",
  "atk-s0513a3:359_1": "mahārājā”ti.",
  "atk-s0513a3:359_2": "“Kathetha,",
  "atk-s0513a3:359_3": "bhante”ti.",
  "atk-s0513a3:359_4": "“Mahārāja,",
  "atk-s0513a3:359_5": "ete purimabhave paresaṃ rakkhitagopitesu dāresu cārittaṃ āpajjitvā bārāṇasisāmante catūsu lohakumbhīsu",
  "atk-s0513a3:359_6": "nibbattā pakkuthite khāralohodake pheṇuddehakaṃ paccamānā tiṃsa vassasahassāni adho gantvā kumbhitalaṃ",
  "atk-s0513a3:359_7": "āhacca uddhaṃ ārohantā tiṃsavassasahasseneva kālena kumbhimukhaṃ disvā bahi oloketvā cattāro janā catasso",
  "atk-s0513a3:359_8": "gāthā paripuṇṇaṃ katvā vattukāmāpi tathā kātuṃ asakkontā ekekameva akkharaṃ vatvā puna lohakumbhīsuyeva nimuggā. Tesu du-",
  "atk-s0513a3:359_9": "kāraṃ vatvā nimuggasatto evaṃ vattukāmo ahosi –",
  "atk-s0513a3:360_0": "53.",
  "atk-s0513a3:361_0": "‘Dujjīvitamajīvimha, ye sante na dadamhase;",
  "atk-s0513a3:362_0": "Vijjamānesu bhogesu, dīpaṃ nākamha attano’ti. –",
  "atk-s0513a3:363_0": "Taṃ gāthaṃ paripuṇṇaṃ kātuṃ nāsakkhī”ti vatvā bodhisatto attano ñāṇena taṃ gāthaṃ paripuṇṇaṃ katvā kathesi.",
  "atk-s0513a3:363_1": "Sesāsupi eseva nayo.",
  "atk-s0513a3:364_0": "Tesu sa-kāraṃ vatvā vattukāmassa ayaṃ gāthā –",
  "atk-s0513a3:365_0": "54.",
  "atk-s0513a3:366_0": "“Saṭṭhi vassasahassāni, paripuṇṇāni sabbaso;",
  "atk-s0513a3:367_0": "Niraye paccamānānaṃ, kadā anto bhavissatī”ti.",
  "atk-s0513a3:368_0": "Na-kāraṃ vatvā vattukāmassa ayaṃ gāthā –",
  "atk-s0513a3:369_0": "55.",
  "atk-s0513a3:370_0": "“Natthi anto kuto anto, na anto paṭidissati;",
  "atk-s0513a3:371_0": "Tadā hi pakataṃ pāpaṃ, mama tuyhañca mārisā”ti.",
  "atk-s0513a3:372_0": "So-kāraṃ vatvā vattukāmassa ayaṃ gāthā –",
  "atk-s0513a3:373_0": "56.",
  "atk-s0513a3:374_0": "“Sohaṃ nūna ito gantvā, yoniṃ laddhāna mānusiṃ;",
  "atk-s0513a3:375_0": "Vadaññū sīlasampanno, kāhāmi kusalaṃ bahu”nti.",
  "atk-s0513a3:376_0": "Tattha dujjīvitanti tīṇi duccaritāni caranto dujjīvitaṃ lāmakajīvitaṃ jīvati nāma,",
  "atk-s0513a3:376_1": "sopi tadeva sandhāyāha “dujjīvitamajīvimhā”ti.",
  "atk-s0513a3:376_2": "Ye sante na dadamhaseti ye mayaṃ deyyadhamme ca paṭiggāhake ca saṃvijjamāneyeva na dānaṃ dadimha.",
  "atk-s0513a3:376_3": "Dīpaṃ nākamha attanoti attano patiṭṭhaṃ na karimha.",
  "atk-s0513a3:376_4": "Paripuṇṇānīti anūnāni anadhikāni.",
  "atk-s0513a3:376_5": "Sabbasoti sabbākārena.",
  "atk-s0513a3:376_6": "Paccamānānanti amhākaṃ imasmiṃ niraye paccamānānaṃ.",
  "atk-s0513a3:377_0": "Natthi antoti “amhākaṃ asukakāle nāma mokkho bhavissatī”ti evaṃ kālaparicchedo natthi.",
  "atk-s0513a3:377_1": "Kuto antoti kena kāraṇena anto paññāyissati.",
  "atk-s0513a3:377_2": "Na antoti antaṃ daṭṭhukāmānampi no dukkhassa anto na paṭidissati.",
  "atk-s0513a3:377_3": "Tadā hi pakatanti tasmiṃ kāle mārisā mama ca tuyhañca pakataṃ pāpaṃ pakaṭṭhaṃ kataṃ atibahumeva kataṃ.",
  "atk-s0513a3:377_4": "“Tathā hi pakata”ntipi pāṭho,",
  "atk-s0513a3:377_5": "tena kāraṇena kataṃ,",
  "atk-s0513a3:377_6": "yenassa anto daṭṭhuṃ na sakkāti attho.",
  "atk-s0513a3:377_7": "Mārisāti mayā sadisā,",
  "atk-s0513a3:377_8": "piyālapanametaṃ etesaṃ.",
  "atk-s0513a3:377_9": "Nūnāti ekaṃsatthe nipāto,",
  "atk-s0513a3:377_10": "so ahaṃ ito gantvā yoniṃ mānusiṃ laddhāna vadaññū sīlasampanno hutvā ekaṃseneva bahuṃ kusalaṃ karissāmīti ayamettha attho.",
  "atk-s0513a3:378_0": "Iti bodhisatto ekamekaṃ gāthaṃ vatvā “mahārāja,",
  "atk-s0513a3:378_1": "so nerayikasatto imaṃ gāthaṃ paripuṇṇaṃ katvā vattukāmo attano pāpassa mahantatāya tathā kathetuṃ nāsakkhi,",
  "atk-s0513a3:378_2": "iti so attano kammavipākaṃ anubhavanto viravi.",
  "atk-s0513a3:378_3": "Tumhākaṃ etassa saddassa savanapaccayā antarāyo nāma natthi,",
  "atk-s0513a3:378_4": "tumhe mā bhāyitthā”ti rājānaṃ saññāpesi.",
  "atk-s0513a3:378_5": "Rājā mahājanaṃ vissajjāpetvā suvaṇṇabheriṃ carāpetvā yaññāvāṭaṃ viddhaṃsāpesi.",
  "atk-s0513a3:378_6": "Bodhisatto mahājanassa sotthiṃ katvā katipāhaṃ vasitvā tattheva gantvā aparihīnajjhāno brahmaloke uppajji.",
  "atk-s0513a3:379_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi –",
  "atk-s0513a3:379_1": "“tadā purohitassa jeṭṭhantevāsikamāṇavo sāriputto ahosi,",
  "atk-s0513a3:379_2": "tāpaso pana ahameva ahosi”nti.",
  "atk-s0513a3:380_0": "Lohakumbhijātakavaṇṇanā catutthā.",
  "atk-s0513a3:382_0": "[315] 5. Sabbamaṃsalābhajātakavaṇṇanā",
  "atk-s0513a3:383_0": "Pharusā vata te vācāti idaṃ satthā jetavane viharanto sāriputtattherena pītavirecanānaṃ dinnarasapiṇḍapātaṃ ārabbha kathesi.",
  "atk-s0513a3:383_1": "Tadā kira jetavane ekacce bhikkhū snehavirecanaṃ piviṃsu.",
  "atk-s0513a3:383_2": "Tesaṃ rasapiṇḍapātena attho hoti,",
  "atk-s0513a3:383_3": "gilānupaṭṭhākā “rasabhattaṃ āharissāmā”ti sāvatthiṃ pavisitvā odanikagharavīthiyaṃ piṇḍāya caritvāpi rasabhattaṃ alabhitvā nivattiṃsu.",
  "atk-s0513a3:383_4": "Thero divātaraṃ piṇḍāya pavisamāno te bhikkhū disvā “kiṃ, āvuso,",
  "atk-s0513a3:383_5": "atipageva nivattathā”ti pucchi.",
  "atk-s0513a3:383_6": "Te tamatthaṃ ārocesuṃ.",
  "atk-s0513a3:383_7": "Thero “tena hi ethā”ti te gahetvā tameva vīthiṃ agamāsi,",
  "atk-s0513a3:383_8": "manussā pūretvā rasabhattaṃ adaṃsu.",
  "atk-s0513a3:383_9": "Gilānupaṭṭhākā rasabhattaṃ āharitvā gilānānaṃ adaṃsu,",
  "atk-s0513a3:383_10": "te paribhuñjiṃsu.",
  "atk-s0513a3:383_11": "Athekadivasaṃ dhammasabhāyaṃ bhikkhū kathaṃ samuṭṭhāpesuṃ “āvuso,",
  "atk-s0513a3:383_12": "thero kira pītavirecanānaṃ upaṭṭhāke rasabhattaṃ alabhitvā nikkhamante gahetvā odanikagharavīthiyaṃ caritvā bahuṃ rasapiṇḍapātaṃ pesesī”ti.",
  "atk-s0513a3:383_13": "Satthā āgantvā “kāya nuttha,",
  "atk-s0513a3:383_14": "bhikkhave,",
  "atk-s0513a3:383_15": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a3:383_16": "bhikkhave,",
  "atk-s0513a3:383_17": "idāni sāriputtova maṃsaṃ labhi,",
  "atk-s0513a3:383_18": "pubbepi muduvācā piyavacanā vattuṃ chekā paṇḍitā labhiṃsū”ti vatvā atītaṃ āhari.",
  "atk-s0513a3:384_0": "Atīte bārāṇasiyaṃ brahmadatte rajjaṃ kārente bodhisatto seṭṭhiputto ahosi.",
  "atk-s0513a3:384_1": "Athekadivasaṃ eko migaluddako bahuṃ maṃsaṃ labhitvā yānakaṃ pūretvā “vikkiṇissāmī”ti nagaraṃ āgacchati.",
  "atk-s0513a3:384_2": "Tadā bārāṇasivāsikā cattāro seṭṭhiputtā nagarā nikkhamitvā ekasmiṃ maggasabhāgaṭṭhāne kiñci diṭṭhaṃ sutaṃ sallapantā nisīdiṃsu.",
  "atk-s0513a3:384_3": "Etesu eko seṭṭhiputto taṃ maṃsayānakaṃ disvā “etaṃ luddakaṃ maṃsakhaṇḍaṃ āharāpemī”ti āha.",
  "atk-s0513a3:384_4": "“Gaccha āharāpehī”ti.",
  "atk-s0513a3:384_5": "So taṃ upasaṅkamitvā “are, luddaka,",
  "atk-s0513a3:384_6": "dehi me maṃsakhaṇḍa”nti āha.",
  "atk-s0513a3:384_7": "Luddako “mārisa,",
  "atk-s0513a3:384_8": "paraṃ kiñci yācantena nāma piyavacanena bhavitabbaṃ,",
  "atk-s0513a3:384_9": "tayā kathitavācāya anucchavikaṃ maṃsakhaṇḍaṃ labhissasī”ti vatvā paṭhamaṃ gāthamāha –",
  "atk-s0513a3:385_0": "57.",
  "atk-s0513a3:386_0": "“Pharusā vata te vācā, maṃsaṃ yācanako asi;",
  "atk-s0513a3:387_0": "Kilomasadisī vācā, kilomaṃ samma dammi te”ti.",
  "atk-s0513a3:388_0": "Tattha kilomasadisīti pharusatāya kilomasadisī.",
  "atk-s0513a3:388_1": "Kilomaṃ samma dammi teti handa gaṇha,",
  "atk-s0513a3:388_2": "idaṃ te vācāya sadisaṃ kilomaṃ dammīti nirasaṃ nimaṃsalohitaṃ kilomakakhaṇḍaṃ ukkhipitvā adāsi.",
  "atk-s0513a3:389_0": "Atha naṃ aparo seṭṭhiputto “kinti vatvā yācasī”ti pucchi.",
  "atk-s0513a3:389_1": "“Are”ti vatvāti.",
  "atk-s0513a3:389_2": "So “ahampi naṃ yācissāmī”ti vatvā gantvā “jeṭṭhabhātika,",
  "atk-s0513a3:389_3": "maṃsakhaṇḍaṃ me dehī”ti āha.",
  "atk-s0513a3:389_4": "Itaro “tava vacanassa anucchavikaṃ maṃsakhaṇḍaṃ labhissasī”ti vatvā dutiyaṃ gāthamāha –",
  "atk-s0513a3:390_0": "58.",
  "atk-s0513a3:391_0": "“Aṅgametaṃ manussānaṃ, bhātā loke pavuccati;",
  "atk-s0513a3:392_0": "Aṅgassa sadisī vācā, aṅgaṃ samma dadāmi te”ti.",
  "atk-s0513a3:393_0": "Tassattho –",
  "atk-s0513a3:393_1": "imasmiṃ loke manussānaṃ aṅgasadisattā aṅgametaṃ yadidaṃ bhātā bhaginīti,",
  "atk-s0513a3:393_2": "tasmā tavesā aṅgasadisī vācāti etissā anucchavikaṃ aṅgameva dadāmi teti.",
  "atk-s0513a3:393_3": "Evañca pana vatvā aṅgamaṃsaṃ ukkhipitvā adāsi.",
  "atk-s0513a3:394_0": "Tampi aparo seṭṭhiputto “kinti vatvā yācasī”ti pucchi.",
  "atk-s0513a3:394_1": "“Bhātikā”ti vatvāti.",
  "atk-s0513a3:394_2": "So “ahampi naṃ yācissāmī”ti vatvā gantvā “tāta,",
  "atk-s0513a3:394_3": "maṃsakhaṇḍaṃ me dehī”ti āha.",
  "atk-s0513a3:394_4": "Luddako tava vacanānūrūpaṃ lacchasī”ti vatvā tatiyaṃ gāthamāha –",
  "atk-s0513a3:395_0": "59.",
  "atk-s0513a3:396_0": "“Tātāti putto vadamāno, kampeti hadayaṃ pitu;",
  "atk-s0513a3:397_0": "Hadayassa sadisī vācā, hadayaṃ samma dammi te”ti.",
  "atk-s0513a3:398_0": "Evañca pana vatvā hadayamaṃsena saddhiṃ madhuramaṃsaṃ ukkhipitvā adāsi.",
  "atk-s0513a3:399_0": "Taṃ catuttho seṭṭhiputto “kinti vatvā yācasī”ti pucchi.",
  "atk-s0513a3:399_1": "So “tātā”ti vatvāti.",
  "atk-s0513a3:399_2": "So “ahampi yācissāmī”ti vatvā gantvā “sahāya maṃsakhaṇḍaṃ me dehī”ti āha.",
  "atk-s0513a3:399_3": "Luddako “tava vacanānurūpaṃ lacchasī”ti vatvā catutthaṃ gāthamāha –",
  "atk-s0513a3:400_0": "60.",
  "atk-s0513a3:401_0": "“Yassa gāme sakhā natthi, yathāraññaṃ tatheva taṃ;",
  "atk-s0513a3:402_0": "Sabbassa sadisī vācā, sabbaṃ samma dadāmi te”ti.",
  "atk-s0513a3:403_0": "Tassattho –",
  "atk-s0513a3:403_1": "yassa purisassa gāme sukhadukkhesu saha ayanato sahāyasaṅkhāto sakhā natthi,",
  "atk-s0513a3:403_2": "tassa taṃ ṭhānaṃ yathā amanussaṃ araññaṃ tatheva hoti,",
  "atk-s0513a3:403_3": "iti ayaṃ tava vācā sabbassa sadisī,",
  "atk-s0513a3:403_4": "sabbena attano santakena vibhavena sadisī,",
  "atk-s0513a3:403_5": "tasmā sabbameva imaṃ mama santakaṃ maṃsayānakaṃ dadāmi teti.",
  "atk-s0513a3:404_0": "Evañca pana vatvā “ehi, samma,",
  "atk-s0513a3:404_1": "sabbameva idaṃ maṃsayānakaṃ tava gehaṃ āharissāmī”ti āha.",
  "atk-s0513a3:404_2": "Seṭṭhiputto tena yānakaṃ pājāpento attano gharaṃ gantvā maṃsaṃ otārāpetvā luddakassa sakkārasammānaṃ",
  "atk-s0513a3:404_3": "katvā puttadārampissa pakkosāpetvā luddakammato apanetvā attano kuṭumbamajjhe vasāpento tena saddhiṃ",
  "atk-s0513a3:404_4": "abhejjasahāyo hutvā yāvajīvaṃ samaggavāsaṃ vasi.",
  "atk-s0513a3:405_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a3:405_1": "“tadā luddako sāriputto ahosi,",
  "atk-s0513a3:405_2": "sabbamaṃsalābhī seṭṭhiputto pana ahameva ahosi”nti.",
  "atk-s0513a3:406_0": "Sabbamaṃsalābhajātakavaṇṇanā pañcamā.",
  "atk-s0513a3:408_0": "[316] 6. Sasapaṇḍitajātakavaṇṇanā",
  "atk-s0513a3:409_0": "Satta me rohitā macchāti idaṃ satthā jetavane viharanto sabbaparikkhāradānaṃ ārabbha kathesi.",
  "atk-s0513a3:409_1": "Sāvatthiyaṃ kira eko kuṭumbiko buddhappamukhassa bhikkhusaṅghassa sabbaparikkhāradānaṃ sajjetvā gharadvāre",
  "atk-s0513a3:409_2": "maṇḍapaṃ kāretvā buddhappamukhaṃ bhikkhusaṅghaṃ nimantetvā susajjitamaṇḍape paññattavarāsane nisīdāpetvā",
  "atk-s0513a3:409_3": "nānaggarasaṃ paṇītadānaṃ datvā puna svātanāyāti sattāhaṃ nimantetvā sattame divase buddhappamukhānaṃ",
  "atk-s0513a3:409_4": "pañcannaṃ bhikkhusatānaṃ sabbaparikkhāre adāsi.",
  "atk-s0513a3:409_5": "Satthā bhattakiccāvasāne anumodanaṃ karonto “upāsaka,",
  "atk-s0513a3:409_6": "tayā pītisomanassaṃ kātuṃ vaṭṭati,",
  "atk-s0513a3:409_7": "idañhi dānaṃ nāma porāṇakapaṇḍitānaṃ vaṃso,",
  "atk-s0513a3:409_8": "porāṇakapaṇḍitā hi sampattayācakānaṃ jīvitaṃ pariccajitvā attano maṃsampi adaṃsū”ti vatvā tena yācito atītaṃ āhari.",
  "atk-s0513a3:410_0": "Atīte bārāṇasiyaṃ brahmadatte rajjaṃ kārente bodhisatto sasayoniyaṃ nibbattitvā araññe vasi.",
  "atk-s0513a3:410_1": "Tassa pana araññassa ekato pabbatapādo ekato nadī ekato paccantagāmako ahosi.",
  "atk-s0513a3:410_2": "Aparepissa tayo sahāyā ahesuṃ makkaṭo ca siṅgālo ca uddo cāti.",
  "atk-s0513a3:410_3": "Te cattāropi paṇḍitā ekatova vasantā attano attano gocaraṭṭhāne gocaraṃ gahetvā sāyanhasamaye ekato sannipatanti.",
  "atk-s0513a3:410_4": "Sasapaṇḍito “dānaṃ dātabbaṃ,",
  "atk-s0513a3:410_5": "sīlaṃ rakkhitabbaṃ,",
  "atk-s0513a3:410_6": "uposathakammaṃ kātabba”nti tiṇṇaṃ janānaṃ ovādavasena dhammaṃ deseti.",
  "atk-s0513a3:410_7": "Te tassa ovādaṃ sampaṭicchitvā attano attano nivāsagumbaṃ pavisitvā vasanti.",
  "atk-s0513a3:410_8": "Evaṃ kāle gacchante ekadivasaṃ bodhisatto ākāsaṃ oloketvā candaṃ disvā “sve uposathadivaso”ti ñatvā itare tayo āha “sve uposatho,",
  "atk-s0513a3:410_9": "tumhepi tayo janā sīlaṃ samādiyitvā uposathikā hotha,",
  "atk-s0513a3:410_10": "sīle patiṭṭhāya dinnadānaṃ mahapphalaṃ hoti,",
  "atk-s0513a3:410_11": "tasmā yācake sampatte tumhehi khāditabbāhārato dānaṃ datvā khādeyyāthā”ti.",
  "atk-s0513a3:410_12": "Te “sādhū”ti sampaṭicchitvā attano attano vasanaṭṭhānesu vasiṃsu.",
  "atk-s0513a3:411_0": "Punadivase tesu uddo pātova “gocaraṃ pariyesissāmī”ti nikkhamitvā gaṅgātīraṃ gato.",
  "atk-s0513a3:411_1": "Atheko bālisiko satta rohitamacche uddharitvā valliyā āvuṇitvā netvā gaṅgātīre vālukaṃ viyūhitvā vālikāya",
  "atk-s0513a3:411_2": "paṭicchādetvā puna macche gaṇhanto adhogaṅgaṃ gacchi.",
  "atk-s0513a3:411_3": "Uddo macchagandhaṃ ghāyitvā vālukaṃ viyūhitvā macche disvā nīharitvā “atthi nu kho etesaṃ sāmiko”ti tikkhattuṃ",
  "atk-s0513a3:411_4": "ghosetvā sāmikaṃ apassanto vallikoṭiṃ ḍaṃsitvā netvā attano vasanagumbe ṭhapetvā “velāyameva khādissāmī”ti",
  "atk-s0513a3:411_5": "attano sīlaṃ āvajjento nipajji.",
  "atk-s0513a3:411_6": "Siṅgālopi vasanaṭṭhānato nikkhamitvā gocaraṃ pariyesanto ekassa khettagopakassa kuṭiyaṃ dve maṃsasūlāni",
  "atk-s0513a3:411_7": "ekaṃ godhaṃ ekañca dadhivārakaṃ disvā “atthi nu kho etesaṃ sāmiko”ti tikkhattuṃ ghosetvā sāmikaṃ adisvā",
  "atk-s0513a3:411_8": "dadhivārakassa uggahaṇarajjukaṃ gīvāya pavesetvā dve maṃsasūle ca godhañca mukhena ḍaṃsitvā netvā attano",
  "atk-s0513a3:411_9": "vasanagumbe ṭhapetvā “velāyameva khādissāmī”ti attano sīlaṃ āvajjento nipajji.",
  "atk-s0513a3:411_10": "Makkaṭopi vasanaṭṭhānato nikkhamitvā vanasaṇḍaṃ pavisitvā ambapiṇḍaṃ āharitvā attano vasanagumbe ṭhapetvā",
  "atk-s0513a3:411_11": "“velāyameva khādissāmī”ti attano sīlaṃ āvajjento nipajji.",
  "atk-s0513a3:412_0": "Bodhisatto pana “velāyameva vasanaṭṭhānato nikkhamitvā dabbatiṇāni khādissāmī”ti attano vasanagumbeyeva",
  "atk-s0513a3:412_1": "nipanno cintesi “mama santikaṃ āgatānaṃ yācakānaṃ tiṇāni dātuṃ na sakkā,",
  "atk-s0513a3:412_2": "tilataṇḍulādayopi mayhaṃ natthi,",
  "atk-s0513a3:412_3": "sace me santikaṃ yācako āgacchissati,",
  "atk-s0513a3:412_4": "attano sarīramaṃsaṃ dassāmī”ti.",
  "atk-s0513a3:412_5": "Tassa sīlatejena sakkassa paṇḍukambalasilāsanaṃ uṇhākāraṃ dassesi.",
  "atk-s0513a3:412_6": "So āvajjamāno idaṃ kāraṇaṃ disvā “sasarājānaṃ vīmaṃsissāmī”ti paṭhamaṃ uddassa vasanaṭṭhānaṃ gantvā brāhmaṇavesena aṭṭhāsi.",
  "atk-s0513a3:412_7": "“Brāhmaṇa,",
  "atk-s0513a3:412_8": "kimatthaṃ ṭhitosī”ti vutte paṇḍita sace kiñci āhāraṃ labheyyaṃ,",
  "atk-s0513a3:412_9": "uposathiko hutvā vaseyyanti.",
  "atk-s0513a3:412_10": "So “sādhu dassāmi te āhāra”nti tena saddhiṃ sallapanto paṭhamaṃ gāthamāha –",
  "atk-s0513a3:413_0": "61.",
  "atk-s0513a3:414_0": "“Satta me rohitā macchā, udakā thalamubbhatā;",
  "atk-s0513a3:415_0": "Idaṃ brāhmaṇa me atthi, etaṃ bhutvā vane vasā”ti.",
  "atk-s0513a3:416_0": "Tattha thalamubbhatāti udakato thale ṭhapitā,",
  "atk-s0513a3:416_1": "kevaṭṭena vā uddhaṭā.",
  "atk-s0513a3:416_2": "Etaṃ bhutvāti etaṃ mama santakaṃ macchāhāraṃ pacitvā bhuñjitvā samaṇadhammaṃ karonto ramaṇīye rukkhamūle nisinno imasmiṃ vane vasāti.",
  "atk-s0513a3:417_0": "Brāhmaṇo “pageva tāva hotu,",
  "atk-s0513a3:417_1": "pacchā jānissāmī”ti siṅgālassa santikaṃ gato.",
  "atk-s0513a3:417_2": "Tenāpi “kimatthaṃ ṭhitosī”ti vutto tathevāha.",
  "atk-s0513a3:417_3": "Siṅgālo “sādhu dassāmī”ti tena saddhiṃ sallapanto dutiyaṃ gāthamāha –",
  "atk-s0513a3:418_0": "62.",
  "atk-s0513a3:419_0": "“Dussa me khettapālassa, rattibhattaṃ apābhataṃ;",
  "atk-s0513a3:420_0": "Maṃsasūlā ca dve godhā, ekañca dadhivārakaṃ;",
  "atk-s0513a3:421_0": "Idaṃ brāhmaṇa me atthi, etaṃ bhutvā vane vasā”ti.",
  "atk-s0513a3:422_0": "Tattha dussa meti yo esa mama avidūre khettapālo vasati,",
  "atk-s0513a3:422_1": "dussa amussāti attho.",
  "atk-s0513a3:422_2": "Apābhatanti ābhataṃ ānītaṃ.",
  "atk-s0513a3:422_3": "Maṃsasūlā ca dve godhāti aṅgārapakkāni dve maṃsasūlāni ca ekā ca godhā.",
  "atk-s0513a3:422_4": "Dadhivārakanti dadhivārako.",
  "atk-s0513a3:422_5": "Idanti idaṃ ettakaṃ mama atthi,",
  "atk-s0513a3:422_6": "etaṃ sabbampi yathābhirucitena pākena pacitvā paribhuñjitvā uposathiko hutvā ramaṇīye rukkhamūle nisīditvā",
  "atk-s0513a3:422_7": "samaṇadhammaṃ karonto imasmiṃ vanasaṇḍe vasāti attho.",
  "atk-s0513a3:423_0": "Brāhmaṇo “pageva tāva hotu,",
  "atk-s0513a3:423_1": "pacchā jānissāmī”ti makkaṭassa santikaṃ gato.",
  "atk-s0513a3:423_2": "Tenāpi “kimatthaṃ ṭhitosī”ti vutto tathevāha.",
  "atk-s0513a3:423_3": "Makkaṭo “sādhu dassāmī”ti tena saddhiṃ sallapanto tatiyaṃ gāthamāha –",
  "atk-s0513a3:424_0": "63.",
  "atk-s0513a3:425_0": "“Ambapakkaṃ dakaṃ sītaṃ, sītacchāyā manoramā;",
  "atk-s0513a3:426_0": "Idaṃ brāhmaṇa me atthi, etaṃ bhutvā vane vasā”ti.",
  "atk-s0513a3:427_0": "Tattha ambapakkanti madhuraambaphalaṃ.",
  "atk-s0513a3:427_1": "Dakaṃ sītanti gaṅgāya udakaṃ sītalaṃ.",
  "atk-s0513a3:427_2": "Etaṃ bhutvā vane vasāti brāhmaṇa etaṃ ambapakkaṃ paribhuñjitvā sītalaṃ udakaṃ pivitvā yathābhirucite",
  "atk-s0513a3:427_3": "ramaṇīye rukkhamūle nisinno samaṇadhammaṃ karonto imasmiṃ vanasaṇḍe vasāti.",
  "atk-s0513a3:428_0": "Brāhmaṇo “pageva tāva hotu,",
  "atk-s0513a3:428_1": "pacchā jānissāmī”ti sasapaṇḍitassa santikaṃ gato.",
  "atk-s0513a3:428_2": "Tenāpi “kimatthaṃ ṭhitosī”ti vutto tathevāha.",
  "atk-s0513a3:428_3": "Taṃ sutvā bodhisatto somanassappatto “brāhmaṇa,",
  "atk-s0513a3:428_4": "suṭṭhu te kataṃ āhāratthāya mama santikaṃ āgacchantena,",
  "atk-s0513a3:428_5": "ajjāhaṃ adinnapubbaṃ dānaṃ dassāmi.",
  "atk-s0513a3:428_6": "Tvaṃ pana sīlavā pāṇātipātaṃ na karissasi, gaccha, brāhmaṇa,",
  "atk-s0513a3:428_7": "nānādārūni saṅkaḍḍhitvā aṅgāre katvā mayhaṃ ārocehi,",
  "atk-s0513a3:428_8": "ahaṃ attānaṃ pariccajitvā aṅgāramajjhe patissāmi.",
  "atk-s0513a3:428_9": "Mama sarīre pakke tvaṃ maṃsaṃ khāditvā samaṇadhammaṃ kareyyāsī”ti tena saddhiṃ sallapanto catutthaṃ gāthamāha –",
  "atk-s0513a3:429_0": "64.",
  "atk-s0513a3:430_0": "“Na sasassa tilā atthi, na muggā napi taṇḍulā;",
  "atk-s0513a3:431_0": "Iminā agginā pakkaṃ, mamaṃ bhutvā vane vasā”ti.",
  "atk-s0513a3:432_0": "Tattha mamaṃ bhutvāti yaṃ taṃ ahaṃ aggiṃ karohīti vadāmi,",
  "atk-s0513a3:432_1": "iminā agginā pakkaṃ maṃ bhuñjitvā imasmiṃ vane vasa,",
  "atk-s0513a3:432_2": "ekassa sasassa sarīraṃ nāma ekassa purisassa yāpanamattaṃ hotīti.",
  "atk-s0513a3:433_0": "Sakko tassa vacanaṃ sutvā attano ānubhāvena ekaṃ aṅgārarāsiṃ māpetvā bodhisattassa ārocesi.",
  "atk-s0513a3:433_1": "So dabbatiṇasayanato uṭṭhāya tattha gantvā “sace me lomantaresu pāṇakā atthi,",
  "atk-s0513a3:433_2": "te mā mariṃsū”ti tikkhattuṃ sarīraṃ vidhunitvā sakalasarīraṃ dānamukhe ṭhapetvā laṅghitvā padumasare rājahaṃso viya pamuditacitto aṅgārarāsimhi pati.",
  "atk-s0513a3:433_3": "So pana aggi bodhisattassa sarīre lomakūpamattampi uṇhaṃ kātuṃ nāsakkhi,",
  "atk-s0513a3:433_4": "himagabbhaṃ paviṭṭho viya ahosi.",
  "atk-s0513a3:433_5": "Atha sakkaṃ āmantetvā “brāhmaṇa,",
  "atk-s0513a3:433_6": "tayā kato aggi atisītalo,",
  "atk-s0513a3:433_7": "mama sarīre lomakūpamattampi uṇhaṃ kātuṃ na sakkoti,",
  "atk-s0513a3:433_8": "kiṃ nāmeta”nti āha.",
  "atk-s0513a3:433_9": "“Sasapaṇḍita,",
  "atk-s0513a3:433_10": "nāhaṃ brāhmaṇo,",
  "atk-s0513a3:433_11": "sakkohamasmi,",
  "atk-s0513a3:433_12": "tava vīmaṃsanatthāya āgatomhī”ti. “Sakka,",
  "atk-s0513a3:433_13": "tvaṃ tāva tiṭṭha,",
  "atk-s0513a3:433_14": "sakalopi ce lokasannivāso maṃ dānena vīmaṃseyya,",
  "atk-s0513a3:433_15": "neva me adātukāmataṃ passeyyā”ti bodhisatto sīhanādaṃ nadi.",
  "atk-s0513a3:433_16": "Atha naṃ sakko “sasapaṇḍita,",
  "atk-s0513a3:433_17": "tava guṇo sakalakappaṃ pākaṭo hotū”ti pabbataṃ pīḷetvā pabbatarasaṃ ādāya candamaṇḍale sasalakkhaṇaṃ",
  "atk-s0513a3:433_18": "likhitvā bodhisattaṃ ānetvā tasmiṃ vanasaṇḍe tasmiṃyeva vanagumbe taruṇadabbatiṇapiṭṭhe nipajjāpetvā",
  "atk-s0513a3:433_19": "attano vasanaṭṭhānameva gato.",
  "atk-s0513a3:433_20": "Tepi cattāro paṇḍitā samaggā sammodamānā sīlaṃ pūretvā dānaṃ datvā uposathakammaṃ katvā yathākammaṃ gatā.",
  "atk-s0513a3:434_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a3:434_1": "saccapariyosāne sabbaparikkhāradānadāyako gahapati sotāpattiphale patiṭṭhahi.",
  "atk-s0513a3:435_0": "Tadā uddo ānando ahosi,",
  "atk-s0513a3:435_1": "siṅgālo moggallāno,",
  "atk-s0513a3:435_2": "makkaṭo sāriputto,",
  "atk-s0513a3:435_3": "sakko anuruddho,",
  "atk-s0513a3:435_4": "sasapaṇḍito pana ahameva ahosinti.",
  "atk-s0513a3:436_0": "Sasapaṇḍitajātakavaṇṇanā chaṭṭhā.",
  "atk-s0513a3:438_0": "[317] 7. Matarodanajātakavaṇṇanā",
  "atk-s0513a3:439_0": "Mataṃ mataṃ eva rodathāti idaṃ satthā jetavane viharanto aññataraṃ sāvatthivāsiṃ kuṭumbikaṃ ārabbha kathesi.",
  "atk-s0513a3:439_1": "Tassa kira bhātā kālamakāsi.",
  "atk-s0513a3:439_2": "So tassa kālakiriyāya sokābhibhūto na nhāyati na bhuñjati na vilimpati,",
  "atk-s0513a3:439_3": "pātova susānaṃ gantvā sokasamappito rodati.",
  "atk-s0513a3:439_4": "Satthā paccūsasamaye lokaṃ olokento tassa sotāpattiphalūpanissayaṃ disvā “imassa atītakāraṇaṃ āharitvā",
  "atk-s0513a3:439_5": "sokaṃ vūpasametvā sotāpattiphalaṃ dātuṃ ṭhapetvā maṃ añño koci samattho natthi,",
  "atk-s0513a3:439_6": "imassa mayā avassayena bhavituṃ vaṭṭatī”ti punadivase pacchābhattaṃ piṇḍapātapaṭikkanto pacchāsamaṇaṃ",
  "atk-s0513a3:439_7": "ādāya tassa gharadvāraṃ gantvā “satthā āgato”ti sutvā āsanaṃ paññapetvā “pavesethā”ti kuṭumbikena vutto",
  "atk-s0513a3:439_8": "pavisitvā paññatte āsane nisīdi.",
  "atk-s0513a3:439_9": "Kuṭumbikopi āgantvā satthāraṃ vanditvā ekamantaṃ nisīdi.",
  "atk-s0513a3:439_10": "Atha naṃ satthā “kiṃ kuṭumbika cintesī”ti āha. “Āma, bhante,",
  "atk-s0513a3:439_11": "mama bhātu matakālato paṭṭhāya cintemī”ti. “Āvuso,",
  "atk-s0513a3:439_12": "sabbe saṅkhārā aniccā,",
  "atk-s0513a3:439_13": "bhijjitabbayuttakaṃ bhijjati,",
  "atk-s0513a3:439_14": "na tattha cintetabbaṃ,",
  "atk-s0513a3:439_15": "porāṇakapaṇḍitāpi bhātari matepi ‘bhijjitabbayuttakaṃ bhijjatī’ti na cintayiṃsū”ti vatvā tena yācito atītaṃ āhari.",
  "atk-s0513a3:440_0": "Atīte bārāṇasiyaṃ brahmadatte rajjaṃ kārente bodhisatto asītikoṭivibhave seṭṭhikule nibbatti,",
  "atk-s0513a3:440_1": "tassa vayappattassa mātāpitaro kālamakaṃsu.",
  "atk-s0513a3:440_2": "Tesu kālakatesu bodhisattassa bhātā kuṭumbaṃ vicāreti,",
  "atk-s0513a3:440_3": "bodhisatto taṃ nissāya jīvati.",
  "atk-s0513a3:440_4": "So aparabhāge tathārūpena byādhinā kālamakāsi.",
  "atk-s0513a3:440_5": "Ñātimittā suhajjā sannipatitvā bāhā paggayha kandanti rodanti,",
  "atk-s0513a3:440_6": "ekopi sakabhāvena saṇṭhātuṃ nāsakkhi,",
  "atk-s0513a3:440_7": "bodhisatto pana neva kandati na rodati.",
  "atk-s0513a3:440_8": "Manussā “passatha bho,",
  "atk-s0513a3:440_9": "imassa bhātari mate mukhasaṅkocanamattampi natthi,",
  "atk-s0513a3:440_10": "ativiya thaddhahadayo,",
  "atk-s0513a3:440_11": "‘dvepi koṭṭhāse ahameva paribhuñjissāmī’ti bhātu maraṇaṃ icchati maññe”ti bodhisattaṃ garahiṃsu.",
  "atk-s0513a3:440_12": "Ñātakāpi naṃ “tvaṃ bhātari mate na rodasī”ti garahiṃsuyeva.",
  "atk-s0513a3:440_13": "So tesaṃ kathaṃ sutvā “tumhe attano andhabālabhāvena aṭṭha lokadhamme ajānantā ‘mama bhātā mato’ti rodatha,",
  "atk-s0513a3:440_14": "ahampi marissāmi,",
  "atk-s0513a3:440_15": "tumhepi marissatha,",
  "atk-s0513a3:440_16": "attānampi ‘mayampi marissāmā’ti kasmā na rodatha.",
  "atk-s0513a3:440_17": "Sabbe saṅkhārā aniccā hutvā nirujjhanti,",
  "atk-s0513a3:440_18": "teneva sabhāvena saṇṭhātuṃ samattho ekasaṅkhāropi natthi.",
  "atk-s0513a3:440_19": "Tumhe andhabālā aññāṇatāya aṭṭha lokadhamme ajānitvā rodatha,",
  "atk-s0513a3:440_20": "ahaṃ kimatthaṃ rodissāmī”ti vatvā imā gāthā abhāsi –",
  "atk-s0513a3:441_0": "65.",
  "atk-s0513a3:442_0": "“Mataṃ mataṃ eva rodatha, na hi taṃ rodatha yo marissati;",
  "atk-s0513a3:443_0": "Sabbepi sarīradhārino, anupubbena jahanti jīvitaṃ.",
  "atk-s0513a3:444_0": "66.",
  "atk-s0513a3:445_0": "“Devamanussā catuppadā, pakkhigaṇā uragā ca bhogino;",
  "atk-s0513a3:446_0": "Samhi sarīre anissarā, ramamānāva jahanti jīvitaṃ.",
  "atk-s0513a3:447_0": "67.",
  "atk-s0513a3:448_0": "“Evaṃ calitaṃ asaṇṭhitaṃ, sukhadukkhaṃ manujesvapekkhiya;",
  "atk-s0513a3:449_0": "Kanditaruditaṃ niratthakaṃ, kiṃ vo sokagaṇābhikīrare.",
  "atk-s0513a3:450_0": "68.",
  "atk-s0513a3:451_0": "“Dhuttā ca soṇḍā akatā, bālā sūrā ayogino;",
  "atk-s0513a3:452_0": "Dhīraṃ maññanti bāloti, ye dhammassa akovidā”ti.",
  "atk-s0513a3:453_0": "Tattha mataṃ mataṃ evāti mataṃ mataṃyeva.",
  "atk-s0513a3:453_1": "Anupubbenāti attano attano maraṇavāre sampatte paṭipāṭiyā jahanti jīvitaṃ,",
  "atk-s0513a3:453_2": "na ekatova sabbe maranti,",
  "atk-s0513a3:453_3": "yadi evaṃ mareyyuṃ,",
  "atk-s0513a3:453_4": "lokappavatti ucchijjeyya.",
  "atk-s0513a3:453_5": "Bhoginoti mahantena sarīrabhogena samannāgatā.",
  "atk-s0513a3:453_6": "Ramamānāvāti tattha tattha nibbattā sabbepi ete devādayo sattā attano attano nibbattaṭṭhāne abhiramamānāva anukkaṇṭhitāva jīvitaṃ jahanti.",
  "atk-s0513a3:453_7": "Evaṃ calitanti evaṃ tīsu bhavesu niccalabhāvassa ca saṇṭhitabhāvassa ca abhāvā calitaṃ asaṇṭhitaṃ.",
  "atk-s0513a3:453_8": "Kiṃ vo sokagaṇābhikīrareti kiṃkāraṇā tumhe sokarāsī abhikiranti ajjhottharanti.",
  "atk-s0513a3:454_0": "Dhuttā ca soṇḍā akatāti itthidhuttā surādhuttā akkhadhuttā ca surāsoṇḍādayo soṇḍā ca akatabuddhino asikkhitakā ca.",
  "atk-s0513a3:454_1": "Bālāti bālyena samannāgatā aviddasuno.",
  "atk-s0513a3:454_2": "Sūrā ayoginoti ayonisomanasikārena sūrā,",
  "atk-s0513a3:454_3": "yogesu ayuttatāya ayogino.",
  "atk-s0513a3:454_4": "“Ayodhino”tipi pāṭho,",
  "atk-s0513a3:454_5": "kilesamārena saddhiṃ yujjhituṃ asamatthāti attho.",
  "atk-s0513a3:454_6": "Dhīraṃ maññanti bāloti,",
  "atk-s0513a3:454_7": "ye dhammassa akovidāti ye evarūpā dhuttādayo aṭṭhavidhassa lokadhammassa akovidā,",
  "atk-s0513a3:454_8": "te appamattakepi dukkhadhamme uppanne attanā kandamānā rodamānā aṭṭha lokadhamme kathato jānitvā ñātimaraṇādīsu",
  "atk-s0513a3:454_9": "akandantaṃ arodantaṃ mādisaṃ dhīraṃ paṇḍitaṃ “bālo ayaṃ na rodatī”ti maññantīti.",
  "atk-s0513a3:455_0": "Evaṃ bodhisatto tesaṃ dhammaṃ desetvā sabbepi te nissoke akāsi.",
  "atk-s0513a3:456_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a3:456_1": "saccapariyosāne kuṭumbiko sotāpattiphale patiṭṭhahi.",
  "atk-s0513a3:456_2": "Tadā mahājanassa dhammaṃ desetvā nissokabhāvakarapaṇḍito pana ahameva ahosinti.",
  "atk-s0513a3:457_0": "Matarodanajātakavaṇṇanā sattamā.",
  "atk-s0513a3:459_0": "[318] 8. Kaṇaverajātakavaṇṇanā",
  "atk-s0513a3:460_0": "Yaṃ taṃ vasanta samayeti idaṃ satthā jetavane viharanto purāṇadutiyikāpalobhanaṃ ārabbha kathesi.",
  "atk-s0513a3:460_1": "Vatthu indriyajātake āvi bhavissati.",
  "atk-s0513a3:460_2": "Satthā pana taṃ bhikkhuṃ “pubbe tvaṃ bhikkhu etaṃ nissāya asinā sīsacchedaṃ paṭilabhī”ti vatvā tena yācito atītaṃ āhari.",
  "atk-s0513a3:461_0": "Atīte bārāṇasiyaṃ brahmadatte rajjaṃ kārente bodhisatto kāsigāmake ekassa gahapatikassa ghare coranakkhattena",
  "atk-s0513a3:461_1": "jāto vayappatto corakammaṃ katvā jīvikaṃ kappento loke pākaṭo ahosi sūro nāgabalo,",
  "atk-s0513a3:461_2": "koci naṃ gaṇhituṃ nāsakkhi.",
  "atk-s0513a3:461_3": "So ekadivasaṃ ekasmiṃ seṭṭhighare sandhiṃ chinditvā bahuṃ dhanaṃ avahari.",
  "atk-s0513a3:461_4": "Nāgarā rājānaṃ upasaṅkamitvā “deva,",
  "atk-s0513a3:461_5": "eko mahācoro nagaraṃ vilumpati,",
  "atk-s0513a3:461_6": "taṃ gaṇhāpethā”ti vadiṃsu.",
  "atk-s0513a3:461_7": "Rājā tassa gahaṇatthāya nagaraguttikaṃ āṇāpesi.",
  "atk-s0513a3:461_8": "So rattibhāge tattha tattha vaggabandhanena manusse ṭhapetvā taṃ sahoḍḍhaṃ gāhāpetvā rañño ārocesi.",
  "atk-s0513a3:461_9": "Rājā “sīsamassa chindā”ti nagaraguttikaññeva āṇāpesi.",
  "atk-s0513a3:461_10": "Nagaraguttiko taṃ pacchābāhaṃ gāḷhabandhanaṃ bandhāpetvā gīvāyassa rattakaṇavīramālaṃ laggetvā sīse iṭṭhakacuṇṇaṃ",
  "atk-s0513a3:461_11": "okiritvā catukke catukke kasāhi tāḷāpento kharassarena paṇavena āghātanaṃ neti.",
  "atk-s0513a3:461_12": "“Imasmiṃ kira nagare vilopakārako coro gahito”ti sakalanagaraṃ saṅkhubhi.",
  "atk-s0513a3:462_0": "Tadā ca bārāṇasiyaṃ sahassaṃ gaṇhantī sāmā nāma gaṇikā hoti rājavallabhā pañcasatavaṇṇadāsīparivārā.",
  "atk-s0513a3:462_1": "Sā pāsādatale vātapānaṃ vivaritvā ṭhitā taṃ nīyamānaṃ passi.",
  "atk-s0513a3:462_2": "So pana abhirūpo pāsādiko ativiya sobhaggappatto devavaṇṇo sabbesaṃ matthakamatthakena paññāyati.",
  "atk-s0513a3:462_3": "Sāmā taṃ disvā paṭibaddhacittā hutvā “kena nu kho upāyenāhaṃ imaṃ purisaṃ attano sāmikaṃ kareyya”nti",
  "atk-s0513a3:462_4": "cintayantī “attheko upāyo”ti attano atthacarikāya ekissā hatthe nagaraguttikassa sahassaṃ pesesi “ayaṃ",
  "atk-s0513a3:462_5": "coro sāmāya bhātā,",
  "atk-s0513a3:462_6": "aññatra sāmāya añño etassa avassayo natthi,",
  "atk-s0513a3:462_7": "tumhe kira idaṃ sahassaṃ gahetvā etaṃ vissajjethā”ti.",
  "atk-s0513a3:462_8": "Sā gantvā tathā akāsi.",
  "atk-s0513a3:462_9": "Nagaraguttiko “ayaṃ coro pākaṭo,",
  "atk-s0513a3:462_10": "na sakkā etaṃ vissajjetuṃ,",
  "atk-s0513a3:462_11": "aññaṃ pana manussaṃ labhitvā imaṃ paṭicchannayānake nisīdāpetvā pesetuṃ sakkā”ti āha.",
  "atk-s0513a3:462_12": "Sā gantvā tassā ārocesi.",
  "atk-s0513a3:463_0": "Tadā paneko seṭṭhiputto sāmāya paṭibaddhacitto devasikaṃ sahassaṃ deti.",
  "atk-s0513a3:463_1": "So taṃ divasampi sūriyatthaṅgamanavelāya sahassaṃ gaṇhitvā taṃ gharaṃ agamāsi.",
  "atk-s0513a3:463_2": "Sāmāpi sahassabhaṇḍikaṃ gahetvā ūrūsu ṭhapetvā parodantī nisinnā hoti.",
  "atk-s0513a3:463_3": "“Kiṃ eta”nti ca vuttā “sāmi,",
  "atk-s0513a3:463_4": "ayaṃ coro mama bhātā,",
  "atk-s0513a3:463_5": "‘ahaṃ nīcakammaṃ karomī’ti mayhaṃ santikaṃ na eti,",
  "atk-s0513a3:463_6": "nagaraguttikassa pahitaṃ ‘sahassaṃ labhamāno vissajjessāmi na’nti sāsanaṃ pesesi.",
  "atk-s0513a3:463_7": "Idāni imaṃ sahassaṃ ādāya nagaraguttikassa santikaṃ gacchantaṃ na labhāmī”ti āha.",
  "atk-s0513a3:463_8": "So tassā paṭibaddhacittatāya “ahaṃ gamissāmī”ti āha.",
  "atk-s0513a3:463_9": "“Tena hi tayā ābhatameva gahetvā gacchāhī”ti.",
  "atk-s0513a3:463_10": "So taṃ gahetvā nagaraguttikassa gehaṃ gañchi.",
  "atk-s0513a3:463_11": "So taṃ seṭṭhiputtaṃ paṭicchannaṭṭhāne ṭhapetvā coraṃ paṭicchannayānake nisīdāpetvā sāmāya pahiṇitvā “ayaṃ coro raṭṭhe pākaṭo,",
  "atk-s0513a3:463_12": "tamandhakāraṃ tāva hotu,",
  "atk-s0513a3:463_13": "atha naṃ manussānaṃ paṭisallīnavelāya ghātāpessāmī”ti apadesaṃ katvā muhuttaṃ vītināmetvā manussesu paṭisallīnesu",
  "atk-s0513a3:463_14": "seṭṭhiputtaṃ mahantenārakkhena āghātanaṃ netvā asinā sīsaṃ chinditvā sarīraṃ sūle āropetvā nagaraṃ pāvisi.",
  "atk-s0513a3:464_0": "Tato paṭṭhāya sāmā aññesaṃ hatthato kiñci na gaṇhāti,",
  "atk-s0513a3:464_1": "teneva saddhiṃ abhiramamānā vicarati.",
  "atk-s0513a3:464_2": "So cintesi “sace ayaṃ aññasmiṃ paṭibaddhacittā bhavissati,",
  "atk-s0513a3:464_3": "mampi mārāpetvā tena saddhiṃ abhiramissati,",
  "atk-s0513a3:464_4": "accantaṃ mittadubbhinī esā,",
  "atk-s0513a3:464_5": "mayā idha avasitvā khippaṃ palāyituṃ vaṭṭati,",
  "atk-s0513a3:464_6": "gacchanto ca pana tucchahattho agantvā etissā ābharaṇabhaṇḍaṃ gahetvā gacchissāmī”ti cintetvā ekasmiṃ divase taṃ āha – “bhadde,",
  "atk-s0513a3:464_7": "mayaṃ pañjare pakkhittakukkuṭā viya niccaṃ ghareyeva homa,",
  "atk-s0513a3:464_8": "ekadivasaṃ uyyānakīḷaṃ karissāmā”ti.",
  "atk-s0513a3:464_9": "Sā “sādhū”ti sampaṭicchitvā khādanīyabhojanīyādiṃ sabbaṃ paṭiyādetvā sabbābharaṇapaṭimaṇḍitā tena saddhiṃ paṭicchannayāne nisīditvā uyyānaṃ agamāsi.",
  "atk-s0513a3:464_10": "So tattha tāya saddhiṃ kīḷanto “idāni mayhaṃ palāyituṃ vaṭṭatī”ti tāya saddhiṃ kilesaratiyā ramitukāmo",
  "atk-s0513a3:464_11": "viya ekaṃ kaṇavīragacchantaraṃ pavisitvā taṃ āliṅganto viya nippīḷetvā visaññaṃ katvā pātetvā sabbābharaṇāni",
  "atk-s0513a3:464_12": "omuñcitvā tassāyeva uttarāsaṅgena bandhitvā bhaṇḍikaṃ khandhe ṭhapetvā uyyānavatiṃ laṅghitvā pakkāmi.",
  "atk-s0513a3:465_0": "Sāpi paṭiladdhasaññā uṭṭhāya paricārikānaṃ santikaṃ āgantvā “ayyaputto kaha”nti pucchi.",
  "atk-s0513a3:465_1": "“Na jānāma, ayye”ti.",
  "atk-s0513a3:465_2": "“Maṃ matāti saññāya bhāyitvā palāto bhavissatī”ti anattamanā hutvā tatoyeva gehaṃ gantvā “mama piyasāmikassa",
  "atk-s0513a3:465_3": "adiṭṭhakālato paṭṭhāyeva alaṅkatasayane na sayissāmī”ti bhūmiyaṃ nipajji.",
  "atk-s0513a3:465_4": "Tato paṭṭhāya manāpaṃ sāṭakaṃ na nivāseti,",
  "atk-s0513a3:465_5": "dve bhattāni na bhuñjati,",
  "atk-s0513a3:465_6": "gandhamālādīni na paṭisevati,",
  "atk-s0513a3:465_7": "“yena kenaci upāyena ayyaputtaṃ pariyesitvā pakkosāpessāmī”ti naṭe pakkosāpetvā sahassaṃ adāsi.",
  "atk-s0513a3:465_8": "“Kiṃ karoma,",
  "atk-s0513a3:465_9": "ayye”ti vutte “tumhākaṃ agamanaṭṭhānaṃ nāma natthi,",
  "atk-s0513a3:465_10": "tumhe gāmanigamarājadhāniyo carantā samajjaṃ katvā samajjamaṇḍale paṭhamameva imaṃ gītaṃ gāyeyyāthā”ti",
  "atk-s0513a3:465_11": "naṭe sikkhāpentī paṭhamaṃ gāthaṃ vatvā “tumhehi imasmiṃ gītake gīte sace ayyaputto tasmiṃ parisantare",
  "atk-s0513a3:465_12": "bhavissati,",
  "atk-s0513a3:465_13": "tumhehi saddhiṃ kathessati,",
  "atk-s0513a3:465_14": "athassa mama arogabhāvaṃ kathetvā taṃ ādāya āgaccheyyātha,",
  "atk-s0513a3:465_15": "no ce āgacchati,",
  "atk-s0513a3:465_16": "sāsanaṃ peseyyāthā”ti paribbayaṃ datvā naṭe uyyojesi.",
  "atk-s0513a3:465_17": "Te bārāṇasito nikkhamitvā tattha tattha samajjaṃ karontā ekaṃ paccantagāmakaṃ agamiṃsu.",
  "atk-s0513a3:465_18": "Sopi coro palāyitvā tattha vasati.",
  "atk-s0513a3:465_19": "Te tattha samajjaṃ karontā paṭhamameva imaṃ gītakaṃ gāyiṃsu –",
  "atk-s0513a3:466_0": "69.",
  "atk-s0513a3:467_0": "“Yaṃ taṃ vasantasamaye, kaṇaveresu bhāṇusu;",
  "atk-s0513a3:468_0": "Sāmaṃ bāhāya pīḷesi, sā taṃ ārogyamabravī”ti.",
  "atk-s0513a3:469_0": "Tattha kaṇaveresūti karavīresu.",
  "atk-s0513a3:469_1": "Bhāṇusūti rattavaṇṇānaṃ pupphānaṃ pabhāya sampannesu.",
  "atk-s0513a3:469_2": "Sāmanti evaṃnāmikaṃ.",
  "atk-s0513a3:469_3": "Pīḷesīti kilesaratiyā ramitukāmo viya āliṅganto pīḷesi.",
  "atk-s0513a3:469_4": "Sā tanti sā sāmā arogā,",
  "atk-s0513a3:469_5": "tvaṃ pana “sā matā”ti saññāya bhīto palāyasi,",
  "atk-s0513a3:469_6": "sā attano ārogyaṃ abravi kathesi,",
  "atk-s0513a3:469_7": "ārocesīti attho.",
  "atk-s0513a3:470_0": "Coro taṃ sutvā naṭaṃ upasaṅkamitvā “tvaṃ ‘sāmā jīvatī’ti vadasi,",
  "atk-s0513a3:470_1": "ahaṃ pana na saddahāmī”ti tena saddhiṃ sallapanto dutiyaṃ gāthamāha –",
  "atk-s0513a3:471_0": "70.",
  "atk-s0513a3:472_0": "“Ambho na kira saddheyyaṃ, yaṃ vāto pabbataṃ vahe;",
  "atk-s0513a3:473_0": "Pabbatañce vahe vāto, sabbampi pathaviṃ vahe;",
  "atk-s0513a3:474_0": "Yattha sāmā kālakatā, sā maṃ ārogyamabravī”ti.",
  "atk-s0513a3:475_0": "Tassattho –",
  "atk-s0513a3:475_1": "ambho naṭa,",
  "atk-s0513a3:475_2": "idaṃ kira na saddaheyyaṃ na saddahitabbaṃ.",
  "atk-s0513a3:475_3": "Yaṃ vāto tiṇapaṇṇāni viya pabbataṃ vaheyya,",
  "atk-s0513a3:475_4": "sacepi so pabbataṃ vaheyya,",
  "atk-s0513a3:475_5": "sabbampi pathaviṃ vaheyya,",
  "atk-s0513a3:475_6": "yathā cetaṃ asaddaheyyaṃ,",
  "atk-s0513a3:475_7": "tathā idanti.",
  "atk-s0513a3:475_8": "Yattha sāmā kālakatāti yā nāma sāmā kālakatā,",
  "atk-s0513a3:475_9": "sā maṃ ārogyaṃ abravīti kiṃkāraṇā saddaheyyaṃ.",
  "atk-s0513a3:475_10": "Matā nāma na kassaci sāsanaṃ pesentīti.",
  "atk-s0513a3:476_0": "Tassa vacanaṃ sutvā naṭo tatiyaṃ gāthamāha –",
  "atk-s0513a3:477_0": "71.",
  "atk-s0513a3:478_0": "“Na ceva sā kālakatā, na ca sā aññamicchati;",
  "atk-s0513a3:479_0": "Ekabhattikinī sāmā, tameva abhikaṅkhatī”ti.",
  "atk-s0513a3:480_0": "Tattha tameva abhikaṅkhatīti aññaṃ purisaṃ na icchati, taññeva kaṅkhati icchati patthetīti.",
  "atk-s0513a3:481_0": "Taṃ sutvā coro “sā jīvatu vā mā vā, na tāya mayhaṃ attho”ti vatvā catutthaṃ gāthamāha –",
  "atk-s0513a3:482_0": "72.",
  "atk-s0513a3:483_0": "“Asanthutaṃ maṃ cirasanthutena, nimīni sāmā adhuvaṃ dhuvena;",
  "atk-s0513a3:484_0": "Mayāpi sāmā nimineyya aññaṃ, ito ahaṃ dūrataraṃ gamissa”nti.",
  "atk-s0513a3:485_0": "Tattha asanthutanti akatasaṃsaggaṃ.",
  "atk-s0513a3:485_1": "Cirasanthutenāti cirakatasaṃsaggena.",
  "atk-s0513a3:485_2": "Nimīnīti parivattesi.",
  "atk-s0513a3:485_3": "Adhuvaṃ dhuvenāti maṃ adhuvaṃ tena dhuvasāmikena parivattetuṃ nagaraguttikassa sahassaṃ datvā maṃ gaṇhīti attho.",
  "atk-s0513a3:485_4": "Mayāpi sāmā nimineyya aññanti sāmā mayāpi aññaṃ sāmikaṃ parivattetvā gaṇheyya.",
  "atk-s0513a3:485_5": "Ito ahaṃ dūrataraṃ gamissanti yattha na sakkā tassā sāsanaṃ vā pavattiṃ vā sotuṃ,",
  "atk-s0513a3:485_6": "tādisaṃ dūrataraṃ ṭhānaṃ gamissaṃ,",
  "atk-s0513a3:485_7": "tasmā mama ito aññattha gatabhāvaṃ tassā ārocethāti vatvā tesaṃ passantānaññeva gāḷhataraṃ nivāsetvā vegena palāyi.",
  "atk-s0513a3:486_0": "Naṭā gantvā tena katakiriyaṃ tassā kathayiṃsu.",
  "atk-s0513a3:486_1": "Sā vippaṭisārinī hutvā attano pakatiyā eva vītināmesi.",
  "atk-s0513a3:487_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a3:487_1": "saccapariyosāne ukkaṇṭhitabhikkhu sotāpattiphale patiṭṭhahi.",
  "atk-s0513a3:488_0": "Tadā seṭṭhiputto ayaṃ bhikkhu ahosi, sāmā purāṇadutiyikā, coro pana ahameva ahosinti.",
  "atk-s0513a3:489_0": "Kaṇaverajātakavaṇṇanā aṭṭhamā.",
  "atk-s0513a3:491_0": "[319] 9. Tittirajātakavaṇṇanā",
  "atk-s0513a3:492_0": "Susukhaṃ vata jīvāmīti idaṃ satthā kosambiyaṃ nissāya badarikārāme viharanto rāhulattheraṃ ārabbha kathesi.",
  "atk-s0513a3:492_1": "Vatthu heṭṭhā tipallatthajātake vitthāritameva.",
  "atk-s0513a3:492_2": "Bhikkhū dhammasabhāyaṃ kathaṃ samuṭṭhāpesuṃ “āvuso,",
  "atk-s0513a3:492_3": "rāhulo sikkhākāmo kukkuccako ovādakkhamo”ti.",
  "atk-s0513a3:492_4": "Tassāyasmato guṇakathāya samuṭṭhāpitāya satthā āgantvā “kāya nuttha,",
  "atk-s0513a3:492_5": "bhikkhave,",
  "atk-s0513a3:492_6": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a3:492_7": "bhikkhave, idāneva,",
  "atk-s0513a3:492_8": "pubbepi rāhulo sikkhākāmo kukkuccako ovādakkhamoyevā”ti vatvā atītaṃ āhari.",
  "atk-s0513a3:493_0": "Atīte bārāṇasiyaṃ brahmadatte rajjaṃ kārente bodhisatto brāhmaṇakule nibbattitvā vayappatto takkasilaṃ",
  "atk-s0513a3:493_1": "gantvā sabbasippāni uggaṇhitvā nikkhamma himavantapadese isipabbajjaṃ pabbajitvā abhiññā ca samāpattiyo",
  "atk-s0513a3:493_2": "ca nibbattetvā jhānakīḷaṃ kīḷanto ramaṇīye vanasaṇḍe vasitvā loṇambilasevanatthāya aññataraṃ paccantagāmakaṃ agamāsi.",
  "atk-s0513a3:493_3": "Tattha naṃ manussā disvā pasannacittā aññatarasmiṃ araññe paṇṇasālaṃ kāretvā paccayehi upaṭṭhahantā vāsāpesuṃ.",
  "atk-s0513a3:493_4": "Tadā tasmiṃ gāmake eko sākuṇiko ekaṃ dīpakatittiraṃ gahetvā suṭṭhu sikkhāpetvā pañjare pakkhipitvā paṭijaggati.",
  "atk-s0513a3:493_5": "So taṃ araññaṃ netvā tassa saddena āgatāgate tittire gahetvā vikkiṇitvā jīvikaṃ kappesi.",
  "atk-s0513a3:493_6": "Tittiro “maṃ ekaṃ nissāya bahū mama ñātakā nassanti,",
  "atk-s0513a3:493_7": "mayhametaṃ pāpa”nti nissaddo ahosi.",
  "atk-s0513a3:493_8": "So tassa nissaddabhāvaṃ ñatvā veḷupesikāya naṃ sīse paharati.",
  "atk-s0513a3:493_9": "Tittiro dukkhāturatāya saddaṃ karoti.",
  "atk-s0513a3:493_10": "Evaṃ so sākuṇiko taṃ nissāya tittire gahetvā jīvikaṃ kappesi.",
  "atk-s0513a3:494_0": "Atha so tittiro cintesi “ime marantūti mayhaṃ cetanā natthi,",
  "atk-s0513a3:494_1": "paṭiccakammaṃ pana maṃ phusati,",
  "atk-s0513a3:494_2": "mayi saddaṃ akaronte ete nāgacchanti,",
  "atk-s0513a3:494_3": "karonteyeva āgacchanti,",
  "atk-s0513a3:494_4": "āgatāgate ayaṃ gahetvā jīvitakkhayaṃ pāpeti,",
  "atk-s0513a3:494_5": "atthi nu kho ettha mayhaṃ pāpaṃ,",
  "atk-s0513a3:494_6": "natthī”ti.",
  "atk-s0513a3:494_7": "So tato paṭṭhāya “ko nu kho me imaṃ kaṅkhaṃ chindeyyā”ti tathārūpaṃ paṇḍitaṃ upadhārento carati.",
  "atk-s0513a3:494_8": "Athekadivasaṃ so sākuṇiko bahū tittire gahetvā pacchiṃ pūretvā “pānīyaṃ pivissāmī”ti bodhisattassa assamaṃ",
  "atk-s0513a3:494_9": "gantvā taṃ pañjaraṃ bodhisattassa santike ṭhapetvā pānīyaṃ pivitvā vālukātale nipanno niddaṃ okkami.",
  "atk-s0513a3:494_10": "Tittiro tassa niddokkantabhāvaṃ ñatvā “mama kaṅkhaṃ imaṃ tāpasaṃ pucchissāmi,",
  "atk-s0513a3:494_11": "jānanto me kathessatī”ti pañjare nisinnoyeva taṃ pucchanto paṭhamaṃ gāthamāha –",
  "atk-s0513a3:495_0": "73.",
  "atk-s0513a3:496_0": "“Susukhaṃ vata jīvāmi, labhāmi ceva bhuñjituṃ;",
  "atk-s0513a3:497_0": "Paripanthe ca tiṭṭhāmi, kā nu bhante gatī mamā”ti.",
  "atk-s0513a3:498_0": "Tattha susukhaṃ vata jīvāmīti ahaṃ, bhante,",
  "atk-s0513a3:498_1": "imaṃ sākuṇikaṃ nissāya suṭṭhu sukhaṃ jīvāmi.",
  "atk-s0513a3:498_2": "Labhāmīti yathārucitaṃ khādanīyaṃ bhojanīyaṃ bhuñjitumpi labhāmi.",
  "atk-s0513a3:498_3": "Paripanthe ca tiṭṭhāmīti apica kho yattha mama ñātakā mama saddena āgatāgatā vinassanti,",
  "atk-s0513a3:498_4": "tasmiṃ paripanthe tiṭṭhāmi. Kā nu, bhante,",
  "atk-s0513a3:498_5": "gatī mamāti kā nu kho, bhante,",
  "atk-s0513a3:498_6": "mama gati,",
  "atk-s0513a3:498_7": "kā nipphatti bhavissatīti pucchi.",
  "atk-s0513a3:499_0": "Tassa pañhaṃ vissajjento bodhisatto dutiyaṃ gāthamāha –",
  "atk-s0513a3:500_0": "74.",
  "atk-s0513a3:501_0": "“Mano ce te nappaṇamati, pakkhi pāpassa kammuno;",
  "atk-s0513a3:502_0": "Abyāvaṭassa bhadrassa, na pāpamupalimpatī”ti.",
  "atk-s0513a3:503_0": "Tattha pāpassa kammunoti yadi tava mano pāpakammassatthāya na paṇamati,",
  "atk-s0513a3:503_1": "pāpakaraṇe tanninno tappoṇo tappabbhāro na hoti.",
  "atk-s0513a3:503_2": "Abyāvaṭassāti evaṃ sante pāpakammakaraṇatthāya abyāvaṭassa ussukkaṃ anāpannassa tava bhadrassa suddhasseva sato pāpaṃ na upalimpati na allīyatīti.",
  "atk-s0513a3:504_0": "Taṃ sutvā tittiro tatiyaṃ gāthamāha –",
  "atk-s0513a3:505_0": "75.",
  "atk-s0513a3:506_0": "“Ñātako no nisinnoti, bahu āgacchate jano;",
  "atk-s0513a3:507_0": "Paṭiccakammaṃ phusati, tasmiṃ me saṅkate mano”ti.",
  "atk-s0513a3:508_0": "Tassattho – bhante,",
  "atk-s0513a3:508_1": "sacāhaṃ saddaṃ na kareyyaṃ,",
  "atk-s0513a3:508_2": "ayaṃ tittirajano na āgaccheyya,",
  "atk-s0513a3:508_3": "mayi pana saddaṃ karonte “ñātako no nisinno”ti ayaṃ bahu jano āgacchati,",
  "atk-s0513a3:508_4": "taṃ āgatāgataṃ luddo gahetvā jīvitakkhayaṃ pāpento maṃ paṭicca nissāya etaṃ pāṇātipātakammaṃ phusati paṭilabhati vindati,",
  "atk-s0513a3:508_5": "tasmiṃ maṃ paṭicca kate pāpe mama nu kho etaṃ pāpanti evaṃ me mano saṅkate parisaṅkati kukkuccaṃ āpajjatīti.",
  "atk-s0513a3:509_0": "Taṃ sutvā bodhisatto catutthaṃ gāthamāha –",
  "atk-s0513a3:510_0": "76.",
  "atk-s0513a3:511_0": "“Na paṭiccakammaṃ phusati, mano ce nappadussati;",
  "atk-s0513a3:512_0": "Appossukkassa bhadrassa, na pāpamupalimpatī”ti.",
  "atk-s0513a3:513_0": "Tassattho –",
  "atk-s0513a3:513_1": "yadi tava pāpakiriyāya mano na padussati,",
  "atk-s0513a3:513_2": "tanninno tappono tappabbhāro na hoti,",
  "atk-s0513a3:513_3": "evaṃ sante luddena āyasmantaṃ paṭicca katampi pāpakammaṃ taṃ na phusati na allīyati,",
  "atk-s0513a3:513_4": "pāpakiriyāya hi appossukkassa nirālayassa bhadrassa parisuddhasseva sato tava pāṇātipātacetanāya abhāvā taṃ pāpaṃ na upalimpati,",
  "atk-s0513a3:513_5": "tava cittaṃ na allīyatīti.",
  "atk-s0513a3:514_0": "Evaṃ mahāsatto tittiraṃ saññāpesi,",
  "atk-s0513a3:514_1": "sopi taṃ nissāya nikkukkucco ahosi.",
  "atk-s0513a3:514_2": "Luddo pabuddho bodhisattaṃ vanditvā pañjaraṃ ādāya pakkāmi.",
  "atk-s0513a3:515_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a3:515_1": "“tadā tittiro rāhulo ahosi,",
  "atk-s0513a3:515_2": "tāpaso pana ahameva ahosi”nti.",
  "atk-s0513a3:516_0": "Tittirajātakavaṇṇanā navamā.",
  "atk-s0513a3:518_0": "[320] 10. Succajajātakavaṇṇanā",
  "atk-s0513a3:519_0": "Succajaṃ vata naccajīti idaṃ satthā jetavane viharanto ekaṃ kuṭumbikaṃ ārabbha kathesi.",
  "atk-s0513a3:519_1": "So kira “gāmake uddhāraṃ sādhessāmī”ti bhariyāya saddhiṃ tattha gantvā sādhetvā dhanaṃ āharitvā “pacchā",
  "atk-s0513a3:519_2": "nessāmī”ti ekasmiṃ kule ṭhapetvā puna sāvatthiṃ gacchanto antarāmagge ekaṃ pabbataṃ addasa.",
  "atk-s0513a3:519_3": "Atha naṃ bhariyā āha “sace, sāmi,",
  "atk-s0513a3:519_4": "ayaṃ pabbato suvaṇṇamayo bhaveyya,",
  "atk-s0513a3:519_5": "dadeyyāsi pana me kiñcī”ti.",
  "atk-s0513a3:519_6": "“Kāsi tvaṃ,",
  "atk-s0513a3:519_7": "na kiñci dassāmī”ti.",
  "atk-s0513a3:519_8": "Sā “yāva thaddhahadayo vatāyaṃ,",
  "atk-s0513a3:519_9": "pabbate suvaṇṇamaye jātepi mayhaṃ kiñci na dassatī”ti anattamanā ahosi.",
  "atk-s0513a3:519_10": "Te jetavanasamīpaṃ āgantvā “pānīyaṃ pivissāmā”ti vihāraṃ pavisitvā pānīyaṃ piviṃsu.",
  "atk-s0513a3:519_11": "Satthāpi paccūsakāleyeva tesaṃ sotāpattiphalassa upanissayaṃ disvā āgamanaṃ olokayamāno gandhakuṭipariveṇe nisīdi chabbaṇṇarasmiyo vissajjento.",
  "atk-s0513a3:519_12": "Tepi pānīyaṃ pivitvā āgantvā satthāraṃ vanditvā nisīdiṃsu.",
  "atk-s0513a3:519_13": "Satthā tehi saddhiṃ paṭisanthāraṃ katvā “kahaṃ gatātthā”ti pucchi.",
  "atk-s0513a3:519_14": "“Amhākaṃ gāmake uddhāraṃ sādhanatthāya,",
  "atk-s0513a3:519_15": "bhante”ti. “Kiṃ,",
  "atk-s0513a3:519_16": "upāsike tava sāmiko tuyhaṃ hitaṃ paṭikaṅkhati,",
  "atk-s0513a3:519_17": "upakāraṃ te karotī”ti. Bhante,",
  "atk-s0513a3:519_18": "ahaṃ imasmiṃ sasinehā,",
  "atk-s0513a3:519_19": "ayaṃ pana mayi nissineho,",
  "atk-s0513a3:519_20": "ajja mayā pabbataṃ disvā “sacāyaṃ pabbato suvaṇṇamayo assa,",
  "atk-s0513a3:519_21": "kiñci me dadeyyāsī”ti vutto “kāsi tvaṃ,",
  "atk-s0513a3:519_22": "na kiñci dassāmī”ti āha,",
  "atk-s0513a3:519_23": "evaṃ thaddhahadayo ayanti. “Upāsike,",
  "atk-s0513a3:519_24": "evaṃ nāmesa vadati,",
  "atk-s0513a3:519_25": "yadā pana tava guṇaṃ sarati,",
  "atk-s0513a3:519_26": "tadā sabbissariyaṃ te detī”ti vatvā “kathetha,",
  "atk-s0513a3:519_27": "bhante”ti tehi yācito atītaṃ āhari.",
  "atk-s0513a3:520_0": "Atīte bārāṇasiyaṃ brahmadatte rajjaṃ kārente bodhisatto tassa sabbakiccakārako amacco ahosi.",
  "atk-s0513a3:520_1": "Athekadivasaṃ rājā puttaṃ uparājānaṃ upaṭṭhānaṃ āgacchantaṃ disvā “ayaṃ mama antepure dubbheyyā”ti taṃ pakkosāpetvā “tāta,",
  "atk-s0513a3:520_2": "yāvāhaṃ jīvāmi,",
  "atk-s0513a3:520_3": "tāva nagare vasituṃ na lacchasi,",
  "atk-s0513a3:520_4": "aññattha vasitvā mamaccayena rajjaṃ kārehī”ti āha.",
  "atk-s0513a3:520_5": "So “sādhū”ti pitaraṃ vanditvā jeṭṭhabhariyāya saddhiṃ nagarā nikkhamitvā paccantaṃ gantvā araññaṃ pavisitvā",
  "atk-s0513a3:520_6": "paṇṇasālaṃ māpetvā vanamūlaphalāphalehi yāpento vasi.",
  "atk-s0513a3:520_7": "Aparabhāge rājā kālamakāsi.",
  "atk-s0513a3:520_8": "Uparājā nakkhattaṃ olokento tassa kālakatabhāvaṃ ñatvā bārāṇasiṃ āgacchanto antarāmagge ekaṃ pabbataṃ addasa.",
  "atk-s0513a3:520_9": "Atha naṃ bhariyā āha “sace, deva,",
  "atk-s0513a3:520_10": "ayaṃ pabbato suvaṇṇamayo assa,",
  "atk-s0513a3:520_11": "dadeyyāsi me kiñcī”ti.",
  "atk-s0513a3:520_12": "“Kāsi tvaṃ,",
  "atk-s0513a3:520_13": "na kiñci dassāmī”ti.",
  "atk-s0513a3:520_14": "Sā “ahaṃ imasmiṃ sinehaṃ chindituṃ asakkontī araññaṃ pāvisiṃ,",
  "atk-s0513a3:520_15": "ayañca evaṃ vadati,",
  "atk-s0513a3:520_16": "ativiya thaddhahadayo,",
  "atk-s0513a3:520_17": "rājā hutvāpi esa mayhaṃ kiṃ kalyāṇaṃ karissatī”ti anattamanā ahosi.",
  "atk-s0513a3:520_18": "So āgantvā rajje patiṭṭhito taṃ aggamahesiṭṭhāne ṭhapesi,",
  "atk-s0513a3:520_19": "idaṃ yasamattakameva adāsi.",
  "atk-s0513a3:520_20": "Uttari pana sakkārasammāno natthi,",
  "atk-s0513a3:520_21": "tassā atthibhāvampi na jānāti.",
  "atk-s0513a3:521_0": "Bodhisatto “ayaṃ devī imassa rañño upakārikā dukkhaṃ agaṇetvā araññavāsaṃ vasi.",
  "atk-s0513a3:521_1": "Ayaṃ panetaṃ agaṇetvā aññāhi saddhiṃ abhiramanto vicarati,",
  "atk-s0513a3:521_2": "yathā esā sabbissariyaṃ labhati,",
  "atk-s0513a3:521_3": "tathā karissāmī”ti cintetvā ekadivasaṃ taṃ upasaṅkamitvā “mahādevi mayaṃ tumhākaṃ santikā piṇḍapātamattampi na labhāma,",
  "atk-s0513a3:521_4": "kasmā amhesu pamajjittha,",
  "atk-s0513a3:521_5": "ativiya thaddhahadayā atthā”ti āha. “Tāta,",
  "atk-s0513a3:521_6": "sacāhaṃ attanā labheyyaṃ,",
  "atk-s0513a3:521_7": "tuyhampi dadeyyaṃ,",
  "atk-s0513a3:521_8": "alabhamānā pana kiṃ dassāmi,",
  "atk-s0513a3:521_9": "rājāpi mayhaṃ idāni kiṃ nāma dassati,",
  "atk-s0513a3:521_10": "so antarāmagge ‘imasmiṃ pabbate suvaṇṇamaye jāte mayhaṃ kiñci dassasī’ti vutto ‘kāsi tvaṃ,",
  "atk-s0513a3:521_11": "na kiñci dassāmī’ti āha,",
  "atk-s0513a3:521_12": "supariccajampi na pariccajī”ti.",
  "atk-s0513a3:521_13": "“Kiṃ pana rañño santike imaṃ kathaṃ kathetuṃ sakkhissathā”ti?",
  "atk-s0513a3:521_14": "“Sakkhissāmi, tātā”ti.",
  "atk-s0513a3:521_15": "“Tena hi ahaṃ rañño santike ṭhito pucchissāmi,",
  "atk-s0513a3:521_16": "tumhe katheyyāthā”ti. “Sādhu, tātā”ti.",
  "atk-s0513a3:521_17": "Bodhisatto deviyā rañño upaṭṭhānaṃ āgantvā ṭhitakāle āha “nanu, ayye,",
  "atk-s0513a3:521_18": "mayaṃ tumhākaṃ santikā kiñci na labhāmā”ti? “Tāta,",
  "atk-s0513a3:521_19": "ahaṃ labhamānā tuyhaṃ dadeyyaṃ,",
  "atk-s0513a3:521_20": "ahameva kiñci na labhāmi,",
  "atk-s0513a3:521_21": "alabhamānā tuyhaṃ kiṃ dassāmi,",
  "atk-s0513a3:521_22": "rājāpi idāni mayhaṃ kiṃ nāma dassati,",
  "atk-s0513a3:521_23": "so araññato āgamanakāle ekaṃ pabbataṃ disvā ‘sacāyaṃ pabbato suvaṇṇamayo assa,",
  "atk-s0513a3:521_24": "kiñci me dadeyyāsī’ti vutto ‘kāsi tvaṃ,",
  "atk-s0513a3:521_25": "na kiñci dassāmī’ti vadati,",
  "atk-s0513a3:521_26": "supariccajampi na pariccajī”ti etamatthaṃ dīpentī paṭhamaṃ gāthamāha –",
  "atk-s0513a3:522_0": "77.",
  "atk-s0513a3:523_0": "“Succajaṃ vata naccaji, vācāya adadaṃ giriṃ;",
  "atk-s0513a3:524_0": "Kiñhi tassacajantassa, vācāya adada pabbata”nti.",
  "atk-s0513a3:525_0": "Tattha succajaṃ vatāti sukhena cajituṃ sakkuṇeyyampi na caji.",
  "atk-s0513a3:525_1": "Adadanti vacanamattenāpi pabbataṃ adadamāno.",
  "atk-s0513a3:525_2": "Kiñhi tassacajantassāti tassa nāmetassa mayā yācitassa na cajantassa kiñhi cajeyya.",
  "atk-s0513a3:525_3": "Vācāya adada pabbatanti sacāyaṃ mayā yācito mama vacanena suvaṇṇamayampi hontaṃ taṃ pabbataṃ vācāya adada,",
  "atk-s0513a3:525_4": "vacanamattena adassāti attho.",
  "atk-s0513a3:526_0": "Taṃ sutvā rājā dutiyaṃ gāthamāha –",
  "atk-s0513a3:527_0": "78.",
  "atk-s0513a3:528_0": "“Yañhi kayirā tañhi vade, yaṃ na kayirā na taṃ vade;",
  "atk-s0513a3:529_0": "Akarontaṃ bhāsamānaṃ, parijānanti paṇḍitā”ti.",
  "atk-s0513a3:530_0": "Tassattho –",
  "atk-s0513a3:530_1": "yadeva hi paṇḍito puriso kāyena kareyya,",
  "atk-s0513a3:530_2": "taṃ vācāya vadeyya.",
  "atk-s0513a3:530_3": "Yaṃ na kayirā,",
  "atk-s0513a3:530_4": "na taṃ vadeyya,",
  "atk-s0513a3:530_5": "dātukāmova dammīti vadeyya,",
  "atk-s0513a3:530_6": "na adātukāmoti adhippāyo.",
  "atk-s0513a3:530_7": "Kiṃkāraṇā?",
  "atk-s0513a3:530_8": "Yo hi “dassāmī”ti vatvāpi pacchā na dadāti,",
  "atk-s0513a3:530_9": "taṃ akarontaṃ kevalaṃ musā bhāsamānaṃ parijānanti paṇḍitā.",
  "atk-s0513a3:530_10": "Ayaṃ “dassāmī”ti vacanamattameva bhāsati,",
  "atk-s0513a3:530_11": "na pana deti,",
  "atk-s0513a3:530_12": "yañhi kho pana adinnampi vacanamatteneva dinnaṃ hoti,",
  "atk-s0513a3:530_13": "taṃ puretarameva laddhaṃ nāma bhavissatīti evaṃ tassa musāvādibhāvaṃ parijānanti paṇḍitā,",
  "atk-s0513a3:530_14": "bālā pana vacanamatteneva tussantīti.",
  "atk-s0513a3:531_0": "Taṃ sutvā devī rañño añjaliṃ paggahetvā tatiyaṃ gāthamāha –",
  "atk-s0513a3:532_0": "79.",
  "atk-s0513a3:533_0": "“Rājaputta namo tyatthu, sacce dhamme ṭhito casi;",
  "atk-s0513a3:534_0": "Yassa te byasanaṃ patto, saccasmiṃ ramate mano”ti.",
  "atk-s0513a3:535_0": "Tattha sacce dhammeti vacīsacce ca sabhāvadhamme ca.",
  "atk-s0513a3:535_1": "Byasanaṃ pattoti yassa tava raṭṭhā pabbājanīyasaṅkhātaṃ byasanaṃ pattopi mano saccasmiṃyeva ramati.",
  "atk-s0513a3:536_0": "Evaṃ rañño guṇakathaṃ kathayamānāya deviyā taṃ sutvā bodhisatto tassā guṇakathaṃ kathento catutthaṃ gāthamāha –",
  "atk-s0513a3:537_0": "80.",
  "atk-s0513a3:538_0": "“Yā daliddī daliddassa, aḍḍhā aḍḍhassa kittima;",
  "atk-s0513a3:539_0": "Sā hissa paramā bhariyā, sahiraññassa itthiyo”ti.",
  "atk-s0513a3:540_0": "Tattha kittimāti kittisampannāti attho.",
  "atk-s0513a3:540_1": "Sā hissa paramāti yā daliddassa sāmikassa daliddakāle sayampi daliddī hutvā taṃ na pariccajati.",
  "atk-s0513a3:540_2": "Aḍḍhassāti aḍḍhakāle aḍḍhā hutvā sāmikameva anuvattati,",
  "atk-s0513a3:540_3": "samānasukhadukkhāva hoti,",
  "atk-s0513a3:540_4": "sā hi tassa paramā uttamā bhariyā nāma.",
  "atk-s0513a3:540_5": "Sahiraññassa pana issariye ṭhitassa itthiyo nāma hontiyeva,",
  "atk-s0513a3:540_6": "anacchariyameva etanti.",
  "atk-s0513a3:541_0": "Evañca pana vatvā bodhisatto “ayaṃ, mahārāja,",
  "atk-s0513a3:541_1": "tumhākaṃ dukkhitakāle araññe samānadukkhā hutvā vasi,",
  "atk-s0513a3:541_2": "imissā sammānaṃ kātuṃ vaṭṭatī”ti deviyā guṇaṃ kathesi.",
  "atk-s0513a3:541_3": "Rājā tassa vacanena deviyā guṇaṃ saritvā “paṇḍita,",
  "atk-s0513a3:541_4": "tava kathāyāhaṃ deviyā guṇaṃ anussari”nti vatvā tassā sabbissariyamadāsi.",
  "atk-s0513a3:541_5": "“Tayāhaṃ deviyā guṇaṃ sarāpito”ti bodhisattassapi mahantaṃ sakkāraṃ akāsi.",
  "atk-s0513a3:542_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a3:542_1": "saccapariyosāne ubho jayampatikā sotāpattiphale patiṭṭhahiṃsu.",
  "atk-s0513a3:543_0": "Tadā bārāṇasirājā ayaṃ kuṭumbiko ahosi, devī ayaṃ upāsikā, paṇḍitāmacco pana ahameva ahosinti.",
  "atk-s0513a3:544_0": "Succajajātakavaṇṇanā dasamā.",
  "atk-s0513a3:545_0": "Pucimandavaggo dutiyo.",
  "atk-s0513a3:546_0": "3. Kuṭidūsakavaggo",
  "atk-s0513a3:548_0": "[321] 1. Kuṭidūsakajātakavaṇṇanā",
  "atk-s0513a3:549_0": "Manussasseva te sīsanti idaṃ satthā jetavane viharanto mahākassapattherassa paṇṇasālajhāpakaṃ daharabhikkhuṃ ārabbha kathesi.",
  "atk-s0513a3:549_1": "Vatthu pana rājagahe samuṭṭhitaṃ.",
  "atk-s0513a3:549_2": "Tadā kira thero rājagahaṃ nissāya araññakuṭiyaṃ viharati,",
  "atk-s0513a3:549_3": "tassa dve daharā upaṭṭhānaṃ karonti.",
  "atk-s0513a3:549_4": "Tesu eko therassa upakārako,",
  "atk-s0513a3:549_5": "eko dubbaco itarena kataṃ attanā katasadisaṃ karoti.",
  "atk-s0513a3:549_6": "Tena mukhodakādīsu upaṭṭhāpitesu therassa santikaṃ gantvā vanditvā “bhante,",
  "atk-s0513a3:549_7": "udakaṃ ṭhapitaṃ,",
  "atk-s0513a3:549_8": "mukhaṃ dhovathā”tiādīni vadati.",
  "atk-s0513a3:549_9": "Tena kālasseva vuṭṭhāya therassa pariveṇe sammaṭṭhe therassa nikkhamanavelāya ito cito ca paharanto sakalapariveṇaṃ attanā sammaṭṭhaṃ viya karoti.",
  "atk-s0513a3:549_10": "Vattasampanno cintesi “ayaṃ dubbaco mayā kataṃ attanā katasadisaṃ karoti,",
  "atk-s0513a3:549_11": "etassa saṭhakammaṃ pākaṭaṃ karissāmī”ti.",
  "atk-s0513a3:550_0": "Tasmiṃ antogāme bhutvā āgantvā niddāyanteva nhānodakaṃ tāpetvā piṭṭhikoṭṭhake ṭhapetvā aññaṃ aḍḍhanāḷimattaṃ udakaṃ uddhane ṭhapesi.",
  "atk-s0513a3:550_1": "Itaro pabujjhitvāva gantvā usumaṃ uṭṭhahantaṃ disvā “udakaṃ tāpetvā koṭṭhake ṭhapitaṃ bhavissatī”ti therassa santikaṃ gantvā “bhante,",
  "atk-s0513a3:550_2": "nhānakoṭṭhake udakaṃ ṭhapitaṃ,",
  "atk-s0513a3:550_3": "nhāyathā”ti āha.",
  "atk-s0513a3:550_4": "Thero ‘nhāyissāmī”ti tena saddhiṃyeva āgantvā koṭṭhake udakaṃ aditvā “kahaṃ udaka”nti pucchi.",
  "atk-s0513a3:550_5": "So vegena aggisālaṃ gantvā tucchabhājane uḷuṅkaṃ otāresi,",
  "atk-s0513a3:550_6": "uḷuṅko tucchabhājanassa tale paṭihato “tatā”ti saddamakāsi.",
  "atk-s0513a3:550_7": "Tato paṭṭhāya tassa “uḷuṅkasaddako”tveva nāmaṃ jātaṃ.",
  "atk-s0513a3:551_0": "Tasmiṃ khaṇe itaro piṭṭhikoṭṭhakato udakaṃ āharitvā “nhāyatha,",
  "atk-s0513a3:551_1": "bhante”ti āha.",
  "atk-s0513a3:551_2": "Thero nhatvā āvajjento uḷuṅkasaddakassa dubbacabhāvaṃ ñatvā taṃ sāyaṃ therupaṭṭhānaṃ āgataṃ ovadi “āvuso,",
  "atk-s0513a3:551_3": "samaṇena nāma attanā katameva ‘kataṃ me’ti vattuṃ vaṭṭati,",
  "atk-s0513a3:551_4": "aññathā sampajānamusāvādo hoti,",
  "atk-s0513a3:551_5": "ito paṭṭhāya evarūpaṃ mā akāsī”ti.",
  "atk-s0513a3:551_6": "So therassa kujjhitvā punadivase therena saddhiṃ piṇḍāya gāmaṃ na pāvisi.",
  "atk-s0513a3:551_7": "Thero itareneva saddhiṃ pāvisi.",
  "atk-s0513a3:551_8": "Uḷuṅkasaddakopi therassa upaṭṭhākakulaṃ gantvā “bhante,",
  "atk-s0513a3:551_9": "thero kaha”nti vutte “aphāsukena vihāreyeva nisinno”ti vatvā “kiṃ, bhante,",
  "atk-s0513a3:551_10": "laddhuṃ vaṭṭatī”ti vutte “idañcidañca dethā”ti gahetvā attano rucitaṭṭhānaṃ gantvā bhuñjitvā vihāraṃ agamāsi.",
  "atk-s0513a3:552_0": "Punadivase thero taṃ kulaṃ gantvā nisīdi.",
  "atk-s0513a3:552_1": "Manussehi “kiṃ, bhante,",
  "atk-s0513a3:552_2": "ayyassa aphāsukaṃ,",
  "atk-s0513a3:552_3": "hiyyo kirattha vihāreyeva nisinnā,",
  "atk-s0513a3:552_4": "asukadaharassa hatthe āhāraṃ pesayimha,",
  "atk-s0513a3:552_5": "paribhutto ayyenā”ti vutte thero tuṇhībhūtova bhattakiccaṃ katvā vihāraṃ gantvā sāyaṃ therupaṭṭhānakāle āgataṃ āmantetvā “āvuso,",
  "atk-s0513a3:552_6": "asukagāme nāma asukakule ‘therassa idañcidañca laddhuṃ vaṭṭatī’ti viññāpetvā kira te bhutta”nti vatvā “viññatti nāma na vaṭṭati,",
  "atk-s0513a3:552_7": "mā puna evarūpaṃ anācāraṃ carā”ti āha.",
  "atk-s0513a3:552_8": "So ettakena there āghātaṃ bandhitvā “ayaṃ hiyyopi udakamattaṃ nissāya mayā saddhiṃ kalahaṃ kari,",
  "atk-s0513a3:552_9": "idāni panassa upaṭṭhākānaṃ gehe mayā bhattamuṭṭhi bhuttāti asahanto puna kalahaṃ karoti,",
  "atk-s0513a3:552_10": "jānissāmissa kattabbayuttaka”nti punadivase there piṇḍāya paviṭṭhe muggaraṃ gahetvā paribhogabhājanāni bhinditvā paṇṇasālaṃ jhāpetvā palāyi.",
  "atk-s0513a3:552_11": "So jīvamānova manussapeto hutvā sussitvā kālaṃ katvā avīcimahāniraye nibbatti.",
  "atk-s0513a3:552_12": "So tena kato anācāro mahājanassa majjhe pākaṭo jāto.",
  "atk-s0513a3:553_0": "Athekacce bhikkhū rājagahā sāvatthiṃ gantvā sabhāgaṭṭhāne pattacīvaraṃ paṭisāmetvā satthu santikaṃ gantvā vanditvā nisīdiṃsu.",
  "atk-s0513a3:553_1": "Satthā tehi saddhiṃ paṭisanthāraṃ katvā “kuto āgatatthā”ti pucchi.",
  "atk-s0513a3:553_2": "“Rājagahā,",
  "atk-s0513a3:553_3": "bhante”ti.",
  "atk-s0513a3:553_4": "“Ko tattha ovādadāyako ācariyo”ti.",
  "atk-s0513a3:553_5": "“Mahākassapatthero,",
  "atk-s0513a3:553_6": "bhante”ti. “Sukhaṃ,",
  "atk-s0513a3:553_7": "bhikkhave,",
  "atk-s0513a3:553_8": "kassapassā”ti. “Āma, bhante,",
  "atk-s0513a3:553_9": "therassa sukhaṃ,",
  "atk-s0513a3:553_10": "saddhivihāriko panassa ovāde dinne kujjhitvā therassa paṇṇasālaṃ jhāpetvā palāyīti.",
  "atk-s0513a3:553_11": "Taṃ sutvā satthā “bhikkhave,",
  "atk-s0513a3:553_12": "kassapassa evarūpena bālena saddhiṃ caraṇato ekacariyāva seyyo”ti vatvā imaṃ dhammapade gāthamāha –",
  "atk-s0513a3:554_0": "“Carañce nādhigaccheyya, seyyaṃ sadisamattano;",
  "atk-s0513a3:555_0": "Ekacariyaṃ daḷhaṃ kayirā, natthi bāle sahāyatā”ti. ;",
  "atk-s0513a3:556_0": "Idañca pana vatvā puna te bhikkhū āmantetvā “na,",
  "atk-s0513a3:556_1": "bhikkhave,",
  "atk-s0513a3:556_2": "idāneva so kuṭidūsako,",
  "atk-s0513a3:556_3": "pubbepi kuṭidūsakoyeva,",
  "atk-s0513a3:556_4": "na ca idāneva ovādadāyakassa kujjhati,",
  "atk-s0513a3:556_5": "pubbepi kujjhiyevā”ti vatvā tehi yācito atītaṃ āhari.",
  "atk-s0513a3:557_0": "Atīte bārāṇasiyaṃ brahmadatte rajjaṃ kārente bodhisatto siṅgilasakuṇayoniyaṃ nibbattitvā vayappatto attano",
  "atk-s0513a3:557_1": "manāpaṃ anovassakaṃ kulāvakaṃ katvā himavantapadese vasati.",
  "atk-s0513a3:557_2": "Atheko makkaṭo vassakāle acchinnadhāre deve vassante sītapīḷito dante khādanto bodhisattassa avidūre nisīdi.",
  "atk-s0513a3:557_3": "Bodhisatto taṃ tathā kilamantaṃ disvā tena saddhiṃ sallapanto paṭhamaṃ gāthamāha –",
  "atk-s0513a3:558_0": "81.",
  "atk-s0513a3:559_0": "“Manussasseva te sīsaṃ, hatthapādā ca vānara;",
  "atk-s0513a3:560_0": "Atha kena nu vaṇṇena, agāraṃ te na vijjatī”ti.",
  "atk-s0513a3:561_0": "Tattha vaṇṇenāti kāraṇena. Agāranti tava nivāsagehaṃ kena kāraṇena natthīti pucchi.",
  "atk-s0513a3:562_0": "Taṃ sutvā vānaro dutiyaṃ gāthamāha –",
  "atk-s0513a3:563_0": "82.",
  "atk-s0513a3:564_0": "“Manussasseva me sīsaṃ, hatthapādā ca siṅgila;",
  "atk-s0513a3:565_0": "Yāhu seṭṭhā manussesu, sā me paññā na vijjatī”ti.",
  "atk-s0513a3:566_0": "Tattha siṅgilāti taṃ sakuṇaṃ nāmenālapati.",
  "atk-s0513a3:566_1": "Yāhu seṭṭhā manussesūti yā manussesu seṭṭhāti kathenti,",
  "atk-s0513a3:566_2": "sā mama vicāraṇapaññā natthi.",
  "atk-s0513a3:566_3": "Sīsahatthapādakāyabalāni hi loke appamāṇaṃ,",
  "atk-s0513a3:566_4": "vicāraṇapaññāva seṭṭhā,",
  "atk-s0513a3:566_5": "sā mama natthi,",
  "atk-s0513a3:566_6": "tasmā me agāraṃ na vijjatīti.",
  "atk-s0513a3:567_0": "Taṃ sutvā bodhisatto itaraṃ gāthādvayamāha –",
  "atk-s0513a3:568_0": "83.",
  "atk-s0513a3:569_0": "“Anavaṭṭhitacittassa, lahucittassa dubbhino;",
  "atk-s0513a3:570_0": "Niccaṃ addhuvasīlassa, sukhabhāvo na vijjati.",
  "atk-s0513a3:571_0": "84.",
  "atk-s0513a3:572_0": "“So karassu ānubhāvaṃ, vītivattassu sīliyaṃ;",
  "atk-s0513a3:573_0": "Sītavātaparittāṇaṃ, karassu kuṭavaṃ kapī”ti.",
  "atk-s0513a3:574_0": "Tattha anavaṭṭhitacittassāti appatiṭṭhitacittassa.",
  "atk-s0513a3:574_1": "Dubbhinoti mittadubbhissa.",
  "atk-s0513a3:574_2": "Addhuvasīlassāti na sabbakālaṃ sīlarakkhakassa.",
  "atk-s0513a3:574_3": "So karassu ānubhāvanti so tvaṃ samma makkaṭa paññāya uppādanatthaṃ ānubhāvaṃ balaṃ upāyaṃ karohi.",
  "atk-s0513a3:574_4": "Vītivattassu sīliyanti attano dussīlabhāvasaṅkhātaṃ sīliyaṃ atikkamitvā sīlavā hoti.",
  "atk-s0513a3:574_5": "Kuṭavaṃ kapīti sītavātassa parittāṇasamatthaṃ attano kuṭavaṃ kulāvakaṃ ekaṃ vasanāgārakaṃ karohīti.",
  "atk-s0513a3:575_0": "Makkaṭo cintesi “ayaṃ tāva attano anovassakaṭṭhāne nisinnabhāvena maṃ paribhāsati,",
  "atk-s0513a3:575_1": "na nisīdāpessāmi naṃ imasmiṃ kulāvake”ti.",
  "atk-s0513a3:575_2": "Tato bodhisattaṃ gaṇhitukāmo pakkhandi,",
  "atk-s0513a3:575_3": "bodhisatto uppatitvā aññattha gato.",
  "atk-s0513a3:575_4": "Makkaṭo kulāvakaṃ viddhaṃsetvā cuṇṇavicuṇṇaṃ katvā pakkāmi.",
  "atk-s0513a3:576_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a3:576_1": "“tadā makkaṭo kuṭijhāpako ahosi,",
  "atk-s0513a3:576_2": "siṅgilasakuṇo pana ahameva ahosi”nti.",
  "atk-s0513a3:577_0": "Kuṭidūsakajātakavaṇṇanā paṭhamā.",
  "atk-s0513a3:579_0": "[322] 2. Duddubhajātakavaṇṇanā",
  "atk-s0513a3:580_0": "Duddubhāyati bhaddanteti idaṃ satthā jetavane viharanto aññatitthiye ārabbha kathesi.",
  "atk-s0513a3:580_1": "Titthiyā kira jetavanassa samīpe tasmiṃ tasmiṃ ṭhāne kaṇṭakāpassaye seyyaṃ kappenti,",
  "atk-s0513a3:580_2": "pañcātapaṃ tapenti,",
  "atk-s0513a3:580_3": "nānappakāraṃ micchātapaṃ caranti.",
  "atk-s0513a3:580_4": "Atha sambahulā bhikkhū sāvatthiyaṃ piṇḍāya caritvā jetavanaṃ āgacchantā antarāmagge te disvā gantvā satthāraṃ upasaṅkamitvā “atthi nu kho, bhante,",
  "atk-s0513a3:580_5": "aññatitthiyānaṃ vatasamādāne sāro”ti pucchiṃsu.",
  "atk-s0513a3:580_6": "Satthā “na,",
  "atk-s0513a3:580_7": "bhikkhave,",
  "atk-s0513a3:580_8": "tesaṃ vatasamādāne sāro vā viseso vā atthi,",
  "atk-s0513a3:580_9": "tañhi nighaṃsiyamānaṃ upaparikkhiyamānaṃ ukkārabhūmimaggasadisaṃ sasakassa duddubhasadisaṃ hotī”ti vatvā “duddubhasadisabhāvamassa mayaṃ na jānāma,",
  "atk-s0513a3:580_10": "kathetha no,",
  "atk-s0513a3:580_11": "bhante”ti tehi yācito atītaṃ āhari.",
  "atk-s0513a3:581_0": "Atīte bārāṇasiyaṃ brahmadatte rajjaṃ kārente bodhisatto sīhayoniyaṃ nibbattitvā vayappatto araññe paṭivasati.",
  "atk-s0513a3:581_1": "Tadā pana pacchimasamuddasamīpe beluvamissakatālavanaṃ hoti.",
  "atk-s0513a3:581_2": "Tatreko sasako beluvarukkhamūle ekassa tālagacchassa heṭṭhā vasati.",
  "atk-s0513a3:581_3": "So ekadivasaṃ gocaraṃ ādāya āgantvā tālapaṇṇassa heṭṭhā nipanno cintesi “sace ayaṃ pathavī saṃvaṭṭeyya,",
  "atk-s0513a3:581_4": "kahaṃ nu kho gamissāmī”ti.",
  "atk-s0513a3:581_5": "Tasmiṃ khaṇe ekaṃ beluvapakkaṃ tālapaṇṇassa upari pati.",
  "atk-s0513a3:581_6": "So tassa saddena “addhā pathavī saṃvaṭṭatī”ti uppatitvā pacchato anolokentova palāyi.",
  "atk-s0513a3:581_7": "Taṃ maraṇabhayabhītaṃ vegena palāyantaṃ añño sasako disvā pucchi “kiṃ bho,",
  "atk-s0513a3:581_8": "ativiya bhīto palāyasī”ti.",
  "atk-s0513a3:581_9": "“Mā pucchi, bho”ti.",
  "atk-s0513a3:581_10": "So “kiṃ bho,",
  "atk-s0513a3:581_11": "kiṃ bho”ti pacchato dhāvateva.",
  "atk-s0513a3:581_12": "Itaro nivattitvā anolokentova “ettha pathavī saṃvaṭṭatī”ti āha.",
  "atk-s0513a3:581_13": "Sopi tassa pacchato palāyi.",
  "atk-s0513a3:581_14": "Evaṃ tamañño addasa,",
  "atk-s0513a3:581_15": "tamaññoti evaṃ sasakasahassaṃ ekato hutvā palāyi.",
  "atk-s0513a3:581_16": "Te ekopi migo disvā ekato hutvā palāyi.",
  "atk-s0513a3:581_17": "Eko sūkaro,",
  "atk-s0513a3:581_18": "eko gokaṇṇo,",
  "atk-s0513a3:581_19": "eko mahiṃso,",
  "atk-s0513a3:581_20": "eko gavayo,",
  "atk-s0513a3:581_21": "eko khaggo,",
  "atk-s0513a3:581_22": "eko byaggho, eko sīho,",
  "atk-s0513a3:581_23": "eko hatthī disvā “kimeta”nti pucchitvā “ettha pathavī saṃvaṭṭatī”ti vutte palāyi.",
  "atk-s0513a3:581_24": "Evaṃ anukkamena yojanamattaṃ tiracchānabalaṃ ahosi.",
  "atk-s0513a3:582_0": "Tadā bodhisatto taṃ balaṃ palāyantaṃ disvā “kimeta”nti pucchitvā “ettha pathavī saṃvaṭṭatī”ti sutvā cintesi “pathavīsaṃvaṭṭanaṃ nāma na kadāci atthi,",
  "atk-s0513a3:582_1": "addhā etesaṃ kiñci dussutaṃ bhavissati,",
  "atk-s0513a3:582_2": "mayi kho pana ussukkaṃ anāpajjante sabbe nassissanti,",
  "atk-s0513a3:582_3": "jīvitaṃ nesaṃ dassāmī”ti sīhavegena purato pabbatapādaṃ gantvā tikkhattuṃ sīhanādaṃ nadi.",
  "atk-s0513a3:582_4": "Te sīhabhayatajjitā nivattitvā piṇḍitā aṭṭhaṃsu.",
  "atk-s0513a3:582_5": "Sīho tesaṃ antaraṃ pavisitvā “kimatthaṃ palāyathā”ti pucchi.",
  "atk-s0513a3:582_6": "“Pathavī saṃvaṭṭatī”ti.",
  "atk-s0513a3:582_7": "“Kena saṃvaṭṭamānā diṭṭhā”ti?",
  "atk-s0513a3:582_8": "“Hatthī jānantī”ti.",
  "atk-s0513a3:582_9": "Hatthī pucchi.",
  "atk-s0513a3:582_10": "Te “mayaṃ na jānāma,",
  "atk-s0513a3:582_11": "sīhā jānantī”ti vadiṃsu,",
  "atk-s0513a3:582_12": "sīhāpi “mayaṃ na jānāma,",
  "atk-s0513a3:582_13": "byagghā jānantī”ti,",
  "atk-s0513a3:582_14": "byagghāpi “mayaṃ na jānāma,",
  "atk-s0513a3:582_15": "khaggā jānantī”ti,",
  "atk-s0513a3:582_16": "khaggāpi “gavayā jānantī”ti,",
  "atk-s0513a3:582_17": "gavayāpi “mahiṃsā jānantī”ti,",
  "atk-s0513a3:582_18": "mahiṃsāpi “gokaṇṇā jānantī”ti,",
  "atk-s0513a3:582_19": "gokaṇṇāpi “sūkarā jānantī”ti,",
  "atk-s0513a3:582_20": "sūkarāpi “migā jānantī”ti,",
  "atk-s0513a3:582_21": "migāpi “mayaṃ na jānāma,",
  "atk-s0513a3:582_22": "sasakā jānantī”ti,",
  "atk-s0513a3:582_23": "sasakesu pucchiyamānesu “ayaṃ kathetī”ti taṃ sasakaṃ dassesuṃ.",
  "atk-s0513a3:582_24": "Atha naṃ “evaṃ kira, samma,",
  "atk-s0513a3:582_25": "passasi pathavī saṃvaṭṭatī”ti pucchi. “Āma,",
  "atk-s0513a3:582_26": "sāmi mayā diṭṭhā”ti.",
  "atk-s0513a3:582_27": "“Kattha vasanto passasī”ti?",
  "atk-s0513a3:582_28": "“Pacchimasamuddasamīpe beluvamissakatālavane vasāmi.",
  "atk-s0513a3:582_29": "Ahañhi tattha beluvarukkhamūle tālagacche tālapaṇṇassa heṭṭhā nipanno cintesiṃ “sace pathavī saṃvaṭṭati,",
  "atk-s0513a3:582_30": "kahaṃ gamissāmī”ti,",
  "atk-s0513a3:582_31": "atha taṅkhaṇaññeva pathaviyā saṃvaṭṭanasaddaṃ sutvā palātomhī”ti.",
  "atk-s0513a3:583_0": "Sīho cintesi “addhā tassa tālapaṇṇassa upari beluvapakkaṃ patitvā duddubhāyanasaddamakāsi,",
  "atk-s0513a3:583_1": "svāyaṃ taṃ saddaṃ sutvā ‘pathavī saṃvaṭṭatī’ti saññaṃ uppādetvā palāyi,",
  "atk-s0513a3:583_2": "tathato jānissāmī”ti.",
  "atk-s0513a3:583_3": "So taṃ sasakaṃ gahetvā mahājanaṃ assāsetvā “ahaṃ iminā diṭṭhaṭṭhāne pathaviyā saṃvaṭṭanabhāvaṃ vā asaṃvaṭṭanabhāvaṃ vā tathato jānitvā āgamissāmi,",
  "atk-s0513a3:583_4": "yāva mamāgamanā tumhe ettheva hothā”ti sasakaṃ piṭṭhiyaṃ āropetvā sīhavegena pakkhanditvā tālavane sasakaṃ",
  "atk-s0513a3:583_5": "otāretvā “ehi tayā diṭṭhaṭṭhānaṃ dassehī”ti āha.",
  "atk-s0513a3:583_6": "“Na visahāmi sāmī”ti.",
  "atk-s0513a3:583_7": "“Ehi mā bhāyī”ti.",
  "atk-s0513a3:583_8": "So beluvarukkhaṃ upasaṅkamituṃ asakkonto avidūre ṭhatvā “idaṃ sāmi duddubhāyanaṭṭhāna”nti vatvā paṭhamaṃ gāthamāha –",
  "atk-s0513a3:584_0": "85.",
  "atk-s0513a3:585_0": "“Duddubhāyati bhaddante, yasmiṃ dese vasāmahaṃ;",
  "atk-s0513a3:586_0": "Ahampetaṃ na jānāmi, kimetaṃ duddubhāyatī”ti.",
  "atk-s0513a3:587_0": "Tattha duddubhāyatīti duddubhasaddaṃ karoti.",
  "atk-s0513a3:587_1": "Bhaddanteti bhaddaṃ tava atthu.",
  "atk-s0513a3:587_2": "Kimetanti yasmiṃ padese ahaṃ vasāmi,",
  "atk-s0513a3:587_3": "tattha duddubhāyati,",
  "atk-s0513a3:587_4": "ahampi na jānāmi “kiṃ vā etaṃ duddubhāyati,",
  "atk-s0513a3:587_5": "kena vā kāraṇena duddubhāyati,",
  "atk-s0513a3:587_6": "kevalaṃ duddubhāyanasaddaṃ assosi”nti.",
  "atk-s0513a3:588_0": "Evaṃ vutte sīho beluvarukkhamūlaṃ gantvā tālapaṇṇassa heṭṭhā sasakena nipannaṭṭhānañceva tālapaṇṇamatthake",
  "atk-s0513a3:588_1": "patitaṃ beluvapakkañca disvā pathaviyā asaṃvaṭṭanabhāvaṃ tathato jānitvā sasakaṃ piṭṭhiyaṃ āropetvā sīhavegena",
  "atk-s0513a3:588_2": "khippaṃ migasaṅghānaṃ santikaṃ gantvā sabbaṃ pavattiṃ ārocetvā “tumhe mā bhāyathā”ti migagaṇaṃ assāsetvā",
  "atk-s0513a3:588_3": "vissajjesi.",
  "atk-s0513a3:588_4": "Sace hi tadā bodhisatto na bhaveyya,",
  "atk-s0513a3:588_5": "sabbe samuddaṃ pavisitvā nasseyyuṃ.",
  "atk-s0513a3:588_6": "Bodhisattaṃ pana nissāya sabbe jīvitaṃ labhiṃsūti.",
  "atk-s0513a3:589_0": "86.",
  "atk-s0513a3:590_0": "“Beluvaṃ patitaṃ sutvā, duddubhanti saso javi;",
  "atk-s0513a3:591_0": "Sasassa vacanaṃ sutvā, santattā migavāhinī.",
  "atk-s0513a3:592_0": "87.",
  "atk-s0513a3:593_0": "“Appatvā padaviññāṇaṃ, paraghosānusārino;",
  "atk-s0513a3:594_0": "Panādaparamā bālā, te honti parapattiyā.",
  "atk-s0513a3:595_0": "88.",
  "atk-s0513a3:596_0": "“Ye ca sīlena sampannā, paññāyūpasame ratā;",
  "atk-s0513a3:597_0": "Ārakā viratā dhīrā, na honti parapattiyā”ti. –",
  "atk-s0513a3:598_0": "Imā tisso abhisambuddhagāthā.",
  "atk-s0513a3:599_0": "Tattha beluvanti beluvapakkaṃ.",
  "atk-s0513a3:599_1": "Duddubhantīti evaṃ saddaṃ kurumānaṃ.",
  "atk-s0513a3:599_2": "Santattāti utrastā.",
  "atk-s0513a3:599_3": "Migavāhinīti anekasahassasaṅkhā migasenā.",
  "atk-s0513a3:599_4": "Padaviññāṇanti viññāṇapadaṃ,",
  "atk-s0513a3:599_5": "sotaviññāṇakoṭṭhāsaṃ apāpuṇitvāti attho.",
  "atk-s0513a3:599_6": "Te honti parapattiyāti te paraghosānusārino tameva paraghosasaṅkhātaṃ panādaṃ “parama”nti maññamānā bālā",
  "atk-s0513a3:599_7": "andhaputhujjanā viññāṇapadassa appattatāya parapattiyāva honti,",
  "atk-s0513a3:599_8": "paresaṃ vacanaṃ saddahitvā yaṃ vā taṃ vā karonti.",
  "atk-s0513a3:600_0": "Sīlenāti ariyamaggena āgatasīlena samannāgatā.",
  "atk-s0513a3:600_1": "Paññāyūpasame ratāti maggeneva āgatapaññāya kilesūpasame ratā,",
  "atk-s0513a3:600_2": "yathā vā sīlena,",
  "atk-s0513a3:600_3": "evaṃ paññāyapi sampannā,",
  "atk-s0513a3:600_4": "kilesūpasame ratātipi attho.",
  "atk-s0513a3:600_5": "Ārakā viratā dhīrāti pāpakiriyato ārakā viratā paṇḍitā.",
  "atk-s0513a3:600_6": "Na hontīti te evarūpā sotāpannā pāpato oratabhāvena kilesūpasame abhiratabhāvena ca ekavāraṃ maggañāṇena",
  "atk-s0513a3:600_7": "paṭividdhadhammā aññesaṃ kathentānampi na saddahanti na gaṇhanti. Kasmā?",
  "atk-s0513a3:600_8": "Attano paccakkhattāti.",
  "atk-s0513a3:600_9": "Tena vuttaṃ –",
  "atk-s0513a3:601_0": "“Assaddho akataññū ca, sandhicchedo ca yo naro;",
  "atk-s0513a3:602_0": "Hatāvakāso vantāso, sa ve uttamaporiso”ti. ;",
  "atk-s0513a3:603_0": "Satthā imaṃ dhammadesanaṃ āharitvā jātakaṃ samodhānesi – “tadā sīho ahameva ahosi”nti.",
  "atk-s0513a3:604_0": "Duddubhajātakavaṇṇanā dutiyā.",
  "atk-s0513a3:606_0": "[323] 3. Brahmadattajātakavaṇṇanā",
  "atk-s0513a3:607_0": "Dvayaṃ yācanakoti idaṃ satthā āḷaviṃ nissāya aggāḷave cetiye viharanto kuṭikārasikkhāpadaṃ ārabbha kathesi.",
  "atk-s0513a3:607_1": "Vatthu pana heṭṭhā maṇikaṇṭhajātake āgatameva.",
  "atk-s0513a3:607_2": "Idha pana satthā “saccaṃ kira tumhe,",
  "atk-s0513a3:607_3": "bhikkhave,",
  "atk-s0513a3:607_4": "yācanabahulā viññattibahulā viharathā”ti vatvā “āma,",
  "atk-s0513a3:607_5": "bhante”ti vutte te bhikkhū garahitvā “bhikkhave,",
  "atk-s0513a3:607_6": "porāṇakapaṇḍitā pathavissarena raññā pavāritāpi paṇṇacchattañca ekapaṭalikaṃ upāhanayugañca yācitukāmā",
  "atk-s0513a3:607_7": "hirottappabhedanabhayena mahājanamajjhe akathetvā raho kathayiṃsū”ti vatvā atītaṃ āhari.",
  "atk-s0513a3:608_0": "Atīte kapilaraṭṭhe uttarapañcālanagare uttarapañcālarāje rajjaṃ kārente bodhisatto ekasmiṃ nigamagāme",
  "atk-s0513a3:608_1": "brāhmaṇakule nibbattitvā vayappatto takkasilāyaṃ sabbasippāni uggaṇhitvā aparabhāge tāpasapabbajjaṃ pabbajitvā",
  "atk-s0513a3:608_2": "himavante uñchācariyāya vanamūlaphalāphalena yāpento ciraṃ vasitvā loṇambilasevanatthāya manussapathaṃ",
  "atk-s0513a3:608_3": "vicaranto uttarapañcālanagaraṃ patvā rājuyyāne vasitvā punadivase bhikkhaṃ pariyesamāno nagaraṃ pavisitvā",
  "atk-s0513a3:608_4": "rājadvāraṃ sampāpuṇi.",
  "atk-s0513a3:608_5": "Rājā tassācāre ca vihāre ca pasīditvā mahātale nisīdāpetvā rājārahaṃ paṇītabhojanaṃ bhojetvā paṭiññaṃ gahetvā uyyāneyeva vasāpesi.",
  "atk-s0513a3:608_6": "So nibaddhaṃ rājaghareyeva bhuñjanto vassānassa accayena himavantameva gantukāmo hutvā cintesi “mayhaṃ",
  "atk-s0513a3:608_7": "maggaṃ gacchantassa ekapaṭalikā upāhanā ceva paṇṇacchattañca laddhuṃ vaṭṭati,",
  "atk-s0513a3:608_8": "rājānaṃ yācissāmī”ti.",
  "atk-s0513a3:608_9": "So ekadivasaṃ rājānaṃ uyyānaṃ āgantvā vanditvā nisinnaṃ disvā “upāhanañca chattañca yācissāmī”ti cintetvā",
  "atk-s0513a3:608_10": "puna cintesi “paraṃ ‘imaṃ nāma dehī’ti yācanto rodati nāma,",
  "atk-s0513a3:608_11": "paropi ‘natthī’ti vadanto paṭirodati nāma,",
  "atk-s0513a3:608_12": "‘mā kho pana maṃ rodantaṃ mahājano addasa,",
  "atk-s0513a3:608_13": "mā rājāna”nti raho paṭicchannaṭṭhāne ubhopi roditvā tuṇhī bhavissāmā”ti.",
  "atk-s0513a3:608_14": "Atha naṃ “mahārāja,",
  "atk-s0513a3:608_15": "raho paccāsīsāmī”ti āha.",
  "atk-s0513a3:608_16": "Rājā taṃ sutvā rājapurise apasakki.",
  "atk-s0513a3:608_17": "Bodhisatto “sace mayi yācante rājā na dassati,",
  "atk-s0513a3:608_18": "metti no bhijjissati,",
  "atk-s0513a3:608_19": "tasmā na yācissāmī”ti taṃ divasaṃ nāmaṃ gahetuṃ asakkonto “gaccha, tāva, mahārāja,",
  "atk-s0513a3:608_20": "punekadivasaṃ jānissāmī”ti āha.",
  "atk-s0513a3:609_0": "Punekadivasaṃ rañño uyyānaṃ āgatakāle tatheva puna tathevāti evaṃ yācituṃ asakkontasseva dvādasa saṃvaccharāni atikkantāni.",
  "atk-s0513a3:609_1": "Tato rājā cintesi “mayhaṃ ayyo ‘mahārāja,",
  "atk-s0513a3:609_2": "raho paccāsīsāmī’ti vatvā parisāya apagatāya kiñci vattuṃ na visahati,",
  "atk-s0513a3:609_3": "vattukāmassevassa dvādasa vassāni atikkantāni,",
  "atk-s0513a3:609_4": "ciraṃ kho panassa brahmacariyaṃ carantassa ukkaṇṭhitvā bhoge bhuñjitukāmo rajjaṃ paccāsīsati maññe,",
  "atk-s0513a3:609_5": "rajjassa pana nāmaṃ gahetuṃ asakkonto tuṇhī hoti,",
  "atk-s0513a3:609_6": "ajja dānissāhaṃ rajjaṃ ādiṃ katvā yaṃ icchati,",
  "atk-s0513a3:609_7": "taṃ dassāmī”ti.",
  "atk-s0513a3:609_8": "So uyyānaṃ gantvā vanditvā nisinno bodhisattena “raho paccāsīsāmī”ti vutte parisāya apagatāya taṃ kiñci",
  "atk-s0513a3:609_9": "vattuṃ asakkontaṃ āha “tumhe dvādasa vassāni ‘raho paccāsīsāmī’ti vatvā raho laddhāpi kiñci vattuṃ na sakkotha,",
  "atk-s0513a3:609_10": "ahaṃ vo rajjaṃ ādiṃ katvā sabbaṃ pavāremi,",
  "atk-s0513a3:609_11": "nibbhayā hutvā yaṃ vo ruccati,",
  "atk-s0513a3:609_12": "taṃ yācathā”ti.",
  "atk-s0513a3:609_13": "“Mahārāja,",
  "atk-s0513a3:609_14": "yamahaṃ yācāmi,",
  "atk-s0513a3:609_15": "taṃ dassasī”ti? “Dassāmi,",
  "atk-s0513a3:609_16": "bhante”ti.",
  "atk-s0513a3:609_17": "“Mahārāja,",
  "atk-s0513a3:609_18": "mayhaṃ maggaṃ gacchantassa ekapaṭalikā upāhanā ca paṇṇacchattañca laddhuṃ vaṭṭatī”ti. “Ettakaṃ, bhante,",
  "atk-s0513a3:609_19": "tumhe dvādasa saṃvaccharāni yācituṃ na sakkothā”ti. “Āma,",
  "atk-s0513a3:609_20": "mahārājā”ti.",
  "atk-s0513a3:609_21": "“Kiṃkāraṇā, bhante,",
  "atk-s0513a3:609_22": "evamakatthā”ti.",
  "atk-s0513a3:609_23": "“Mahārāja,",
  "atk-s0513a3:609_24": "‘imaṃ nāma me dehī’ti yācanto rodati nāma,",
  "atk-s0513a3:609_25": "‘natthī’ti vadanto paṭirodati nāma.",
  "atk-s0513a3:609_26": "‘Sace tvaṃ mayā yācito na dadeyyāsi,",
  "atk-s0513a3:609_27": "taṃ no roditapaṭiroditaṃ nāma mahājano mā passatū’ti etadatthaṃ raho paccāsīsāmī”ti vatvā ādito tisso gāthā abhāsi –",
  "atk-s0513a3:610_0": "89.",
  "atk-s0513a3:611_0": "“Dvayaṃ yācanako rāja, brahmadatta nigacchati;",
  "atk-s0513a3:612_0": "Alābhaṃ dhanalābhaṃ vā, evaṃdhammā hi yācanā.",
  "atk-s0513a3:613_0": "90.",
  "atk-s0513a3:614_0": "“Yācanaṃ rodanaṃ āhu, pañcālānaṃ rathesabha;",
  "atk-s0513a3:615_0": "Yo yācanaṃ paccakkhāti, tamāhu paṭirodanaṃ.",
  "atk-s0513a3:616_0": "91.",
  "atk-s0513a3:617_0": "“Mā maddasaṃsu rodantaṃ, pañcālā susamāgatā;",
  "atk-s0513a3:618_0": "Tuvaṃ vā paṭirodantaṃ, tasmā icchāmahaṃ raho”ti.",
  "atk-s0513a3:619_0": "Tattha rāja brahmadattāti dvīhipi rājānaṃ ālapati.",
  "atk-s0513a3:619_1": "Nigacchatīti labhati vindati.",
  "atk-s0513a3:619_2": "Evaṃdhammāti evaṃsabhāvā.",
  "atk-s0513a3:619_3": "Āhūti paṇḍitā kathenti.",
  "atk-s0513a3:619_4": "Pañcālānaṃ rathesabhāti pañcālaraṭṭhassa issara rathapavara.",
  "atk-s0513a3:619_5": "Yo yācanaṃ paccakkhātīti yo pana yaṃ yācanakaṃ “natthī”ti paṭikkhipati.",
  "atk-s0513a3:619_6": "Tamāhūti taṃ paṭikkhipanaṃ “paṭirodana”nti vadanti.",
  "atk-s0513a3:619_7": "Mā maddasaṃsūti tava raṭṭhavāsino pañcālā susamāgatā maṃ rodantaṃ mā addasaṃsūti.",
  "atk-s0513a3:620_0": "Rājā bodhisattassa gāravalakkhaṇe pasīditvā varaṃ dadamāno catutthaṃ gāthamāha –",
  "atk-s0513a3:621_0": "92.",
  "atk-s0513a3:622_0": "“Dadāmi te brāhmaṇa rohiṇīnaṃ, gavaṃ sahassaṃ saha puṅgavena;",
  "atk-s0513a3:623_0": "Ariyo hi ariyassa kathaṃ na dajjā, sutvāna gāthā tava dhammayuttā”ti.",
  "atk-s0513a3:624_0": "Tattha rohiṇīnanti rattavaṇṇānaṃ.",
  "atk-s0513a3:624_1": "Ariyoti ācārasampanno.",
  "atk-s0513a3:624_2": "Ariyassāti ācārasampannassa.",
  "atk-s0513a3:624_3": "Kathaṃ na dajjāti kena kāraṇena na dadeyya.",
  "atk-s0513a3:624_4": "Dhammayuttāti kāraṇayuttā.",
  "atk-s0513a3:625_0": "Bodhisatto pana “nāhaṃ, mahārāja,",
  "atk-s0513a3:625_1": "vatthukāmehi atthiko,",
  "atk-s0513a3:625_2": "yaṃ ahaṃ yācāmi,",
  "atk-s0513a3:625_3": "tadeva me dehī”ti ekapaṭalikā upāhanā ca paṇṇacchattañca gahetvā “mahārāja,",
  "atk-s0513a3:625_4": "appamatto hohi,",
  "atk-s0513a3:625_5": "dānaṃ dehi,",
  "atk-s0513a3:625_6": "sīlaṃ rakkhāhi,",
  "atk-s0513a3:625_7": "uposathakammaṃ karohī”ti rājānaṃ ovaditvā tassa yācantasseva himavantameva gato.",
  "atk-s0513a3:625_8": "Tattha abhiññā ca samāpattiyo ca nibbattetvā brahmalokaparāyaṇo ahosi.",
  "atk-s0513a3:626_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a3:626_1": "“tadā rājā ānando ahosi,",
  "atk-s0513a3:626_2": "tāpaso pana ahameva ahosi”nti.",
  "atk-s0513a3:627_0": "Brahmadattajātakavaṇṇanā tatiyā.",
  "atk-s0513a3:629_0": "[324] 4. Cammasāṭakajātakavaṇṇanā",
  "atk-s0513a3:630_0": "Kalyāṇarūpo vatayanti idaṃ satthā jetavane viharanto cammasāṭakaṃ nāma paribbājakaṃ ārabbha kathesi.",
  "atk-s0513a3:630_1": "Tassa kira cammameva nivāsanañca pārupanañca hoti.",
  "atk-s0513a3:630_2": "So ekadivasaṃ paribbājakārāmā nikkhamitvā sāvatthiyaṃ bhikkhāya caranto eḷakānaṃ yujjhanaṭṭhānaṃ sampāpuṇi.",
  "atk-s0513a3:630_3": "Eḷako taṃ disvā paharitukāmo osakki.",
  "atk-s0513a3:630_4": "Paribbājako “esa mayhaṃ apacitiṃ dassetī”ti na paṭikkami.",
  "atk-s0513a3:630_5": "Eḷako vegenāgantvā taṃ ūrumhi paharitvā pātesi.",
  "atk-s0513a3:630_6": "Tassa taṃ asantapaggahaṇakāraṇaṃ bhikkhusaṅghe pākaṭaṃ ahosi.",
  "atk-s0513a3:630_7": "Bhikkhū dhammasabhāyaṃ kathaṃ samuṭṭhāpesuṃ “āvuso,",
  "atk-s0513a3:630_8": "cammasāṭakaparibbājako asantapaggahaṃ katvā vināsaṃ patto”ti satthā āgantvā “kāya nuttha,",
  "atk-s0513a3:630_9": "bhikkhave,",
  "atk-s0513a3:630_10": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a3:630_11": "bhikkhave, idāneva,",
  "atk-s0513a3:630_12": "pubbepesa asantapaggahaṃ katvā vināsaṃ pattoyevā”ti vatvā atītaṃ āhari.",
  "atk-s0513a3:631_0": "Atīte bārāṇasiyaṃ brahmadatte rajjaṃ kārente bodhisatto ekasmiṃ vāṇijakule nibbattitvā vayappatto vaṇijjaṃ karoti.",
  "atk-s0513a3:631_1": "Tadā eko cammasāṭakaparibbājako bārāṇasiyaṃ bhikkhāya caranto eḷakānaṃ yujjhanaṭṭhānaṃ patvā eḷakaṃ osakkantaṃ",
  "atk-s0513a3:631_2": "disvā “apacitiṃ me karotī”ti saññāya apaṭikkamitvā “imesaṃ ettakānaṃ manussānaṃ antare ayaṃ eko eḷako",
  "atk-s0513a3:631_3": "amhākaṃ guṇaṃ jānātī”ti tassa añjaliṃ paggahetvā ṭhitova paṭhamaṃ gāthamāha –",
  "atk-s0513a3:632_0": "93.",
  "atk-s0513a3:633_0": "“Kalyāṇarūpo vatayaṃ catuppado, subhaddako ceva supesalo ca;",
  "atk-s0513a3:634_0": "Yo brāhmaṇaṃ jātimantūpapannaṃ, apacāyati meṇḍavaro yasassī”ti.",
  "atk-s0513a3:635_0": "Tattha kalyāṇarūpoti kalyāṇajātiko.",
  "atk-s0513a3:635_1": "Supesaloti suṭṭhu piyasīlo.",
  "atk-s0513a3:635_2": "Jātimantūpapannanti jātiyā ca mantehi ca sampannaṃ.",
  "atk-s0513a3:635_3": "Yasassīti vaṇṇabhaṇanametaṃ.",
  "atk-s0513a3:636_0": "Tasmiṃ khaṇe āpaṇe nisinno paṇḍitavāṇijo taṃ paribbājakaṃ nisedhento dutiyaṃ gāthamāha –",
  "atk-s0513a3:637_0": "94.",
  "atk-s0513a3:638_0": "“Mā brāhmaṇa ittaradassanena, vissāsamāpajji catuppadassa;",
  "atk-s0513a3:639_0": "Daḷhappahāraṃ abhikaṅkhamāno, avasakkatī dassati suppahāra”nti.",
  "atk-s0513a3:640_0": "Tattha ittaradassanenāti khaṇikadassanena.",
  "atk-s0513a3:641_0": "Tassa paṇḍitavāṇijassa kathentasseva so meṇḍako vegenāgantvā ūrumhi paharitvā taṃ tattheva vedanāppattaṃ katvā pātesi.",
  "atk-s0513a3:641_1": "So paridevamāno nipajji.",
  "atk-s0513a3:641_2": "Satthā taṃ kāraṇaṃ pakāsento tatiyaṃ gāthamāha –",
  "atk-s0513a3:642_0": "95.",
  "atk-s0513a3:643_0": "“Ūruṭṭhi bhaggaṃ vaṭṭito khāribhāro, sabbañca bhaṇḍaṃ brāhmaṇassa bhinnaṃ;",
  "atk-s0513a3:644_0": "Ubhopi bāhā paggayha kandati, atidhāvatha haññate brahmacārī”ti.",
  "atk-s0513a3:645_0": "Tassattho –",
  "atk-s0513a3:645_1": "bhikkhave,",
  "atk-s0513a3:645_2": "tassa paribbājakassa ūruṭṭhikaṃ bhaggaṃ,",
  "atk-s0513a3:645_3": "khāribhāro vaṭṭito pavaṭṭito,",
  "atk-s0513a3:645_4": "tasmiṃ pavaṭṭamāne yaṃ tattha tassa brāhmaṇassa upakaraṇabhaṇḍaṃ,",
  "atk-s0513a3:645_5": "tampi sabbaṃ bhinnaṃ,",
  "atk-s0513a3:645_6": "sopi ubho bāhā ukkhipitvā parivāretvā ṭhitaparisaṃ sandhāya “abhidhāvatha,",
  "atk-s0513a3:645_7": "haññate brahmacārī”ti vadanto kandati rodati paridevatīti.",
  "atk-s0513a3:646_0": "Paribbājako catutthaṃ gāthaṃ āha –",
  "atk-s0513a3:647_0": "96.",
  "atk-s0513a3:648_0": "“Evaṃ so nihato seti, yo apūjaṃ pasaṃsati;",
  "atk-s0513a3:649_0": "Yathāhamajja pahato, hato meṇḍena dummatī”ti.",
  "atk-s0513a3:650_0": "Tattha apūjanti apūjanīyaṃ.",
  "atk-s0513a3:650_1": "Yathāhamajjāti yathā ahaṃ ajja asantapaggahaṃ katvā ṭhito meṇḍena daḷhappahārena pahato ettheva mārito.",
  "atk-s0513a3:650_2": "Dummatīti duppañño.",
  "atk-s0513a3:650_3": "Evaṃ yo aññopi asantapaggahaṃ karissati,",
  "atk-s0513a3:650_4": "sopi ahaṃ viya dukkhaṃ anubhavissatīti so paridevanto tattheva jīvitakkhayaṃ pattoti.",
  "atk-s0513a3:651_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a3:651_1": "“tadā cammasāṭako etarahi cammasāṭako ahosi,",
  "atk-s0513a3:651_2": "paṇḍitavāṇijo pana ahameva ahosi”nti.",
  "atk-s0513a3:652_0": "Cammasāṭakajātakavaṇṇanā catutthā.",
  "atk-s0513a3:654_0": "[325] 5. Godharājajātakavaṇṇanā",
  "atk-s0513a3:655_0": "Samaṇaṃ taṃ maññamānoti idaṃ satthā jetavane viharanto ekaṃ kuhakaṃ bhikkhuṃ ārabbha kathesi.",
  "atk-s0513a3:655_1": "Vatthu heṭṭhā vitthāritameva.",
  "atk-s0513a3:655_2": "Idhāpi bhikkhū taṃ bhikkhuṃ ānetvā “ayaṃ, bhante,",
  "atk-s0513a3:655_3": "bhikkhu kuhako”ti satthu dassesuṃ.",
  "atk-s0513a3:655_4": "Satthā “na,",
  "atk-s0513a3:655_5": "bhikkhave, idāneva,",
  "atk-s0513a3:655_6": "pubbepesa kuhakoyevā”ti vatvā atītaṃ āhari.",
  "atk-s0513a3:656_0": "Atīte bārāṇasiyaṃ brahmadatte rajjaṃ kārente bodhisatto godhayoniyaṃ nibbattitvā vayappatto kāyabalena sampanno araññe vasati.",
  "atk-s0513a3:656_1": "Eko dusīlatāpasopi tassa avidūre paṇṇasālaṃ māpetvā vāsaṃ kappesi.",
  "atk-s0513a3:656_2": "Bodhisatto gocarāya caranto taṃ disvā “sīlavantatāpasassa paṇṇasālā bhavissatī”ti tattha gantvā taṃ vanditvā attano vasanaṭṭhānameva gacchati.",
  "atk-s0513a3:656_3": "Athekadivasaṃ so kūṭatāpaso upaṭṭhākakule sampāditaṃ madhuramaṃsaṃ labhitvā “kiṃ maṃsaṃ nāmeta”nti pucchitvā",
  "atk-s0513a3:656_4": "“godhamaṃsa”nti sutvā rasataṇhāya abhibhūto “mayhaṃ assamapadaṃ nibaddhaṃ āgacchamānaṃ godhaṃ māretvā",
  "atk-s0513a3:656_5": "yathāruci pacitvā khādissāmī”ti sappidadhikaṭukabhaṇḍādīni gahetvā tattha gantvā muggaraṃ gahetvā kāsāvena",
  "atk-s0513a3:656_6": "paṭicchādetvā bodhisattassa āgamanaṃ olokento paṇṇasāladvāre upasantūpasanto viya nisīdi.",
  "atk-s0513a3:657_0": "So āgantvā taṃ paduṭṭhindriyaṃ disvā “iminā amhākaṃ sajātikamaṃsaṃ khāditaṃ bhavissati,",
  "atk-s0513a3:657_1": "pariggaṇhissāmi na”nti adhovāte ṭhatvā sarīragandhaṃ ghāyitvā sajātimaṃsassa khāditabhāvaṃ ñatvā tāpasaṃ anupagamma paṭikkamitvā cari.",
  "atk-s0513a3:657_2": "Tāpasopi tassa anāgamanabhāvaṃ ñatvā muggaraṃ khipi,",
  "atk-s0513a3:657_3": "muggaro sarīre apatitvā naṅguṭṭhakoṭiṃ pāpuṇi.",
  "atk-s0513a3:657_4": "Tāpaso “gaccha viraddhosmī”ti āha.",
  "atk-s0513a3:657_5": "Bodhisatto “maṃ tāva viraddhosi,",
  "atk-s0513a3:657_6": "cattāro pana apāye na viraddhosī”ti vatvā palāyitvā caṅkamanakoṭiyaṃ ṭhitaṃ vammikaṃ pavisitvā aññena",
  "atk-s0513a3:657_7": "chiddena sīsaṃ nīharitvā tena saddhiṃ sallapanto dve gāthā abhāsi –",
  "atk-s0513a3:658_0": "97.",
  "atk-s0513a3:659_0": "“Samaṇaṃ taṃ maññamāno, upagacchimasaññataṃ;",
  "atk-s0513a3:660_0": "So maṃ daṇḍena pāhāsi, yathā assamaṇo tathā.",
  "atk-s0513a3:661_0": "98.",
  "atk-s0513a3:662_0": "“Kiṃ te jaṭāhi dummedha, kiṃ te ajinasāṭiyā;",
  "atk-s0513a3:663_0": "Abbhantaraṃ te gahanaṃ, bāhiraṃ parimajjasī”ti.",
  "atk-s0513a3:664_0": "Tattha asaññatanti ahaṃ kāyādīhi asaññataṃ assamaṇameva samānaṃ taṃ “samaṇo eso”ti samitapāpatāya samaṇaṃ maññamāno upagacchiṃ.",
  "atk-s0513a3:664_1": "Pāhāsīti pahari.",
  "atk-s0513a3:664_2": "Ajinasāṭiyāti ekaṃsaṃ katvā pārutena ajinacammena tuyhaṃ ko attho.",
  "atk-s0513a3:664_3": "Abbhantaraṃ te gahananti tava sarīrabbhantaraṃ visapūrā viya alābu,",
  "atk-s0513a3:664_4": "gūthapūro viya āvāṭo,",
  "atk-s0513a3:664_5": "āsīvisapūro viya vammiko kilesagahanaṃ.",
  "atk-s0513a3:664_6": "Bāhiranti kevalaṃ bahisarīraṃ parimajjasi,",
  "atk-s0513a3:664_7": "taṃ antopharusatāya bahimaṭṭhatāya hatthilaṇḍaṃ viya assalaṇḍaṃ viya ca hotīti.",
  "atk-s0513a3:665_0": "Taṃ sutvā tāpaso tatiyaṃ gāthamāha –",
  "atk-s0513a3:666_0": "99.",
  "atk-s0513a3:667_0": "“Ehi godha nivattassu, bhuñja sālīnamodanaṃ;",
  "atk-s0513a3:668_0": "Telaṃ loṇañca me atthi, pahūtaṃ mayha pipphalī”ti.",
  "atk-s0513a3:669_0": "Tattha pahūtaṃ mayha pipphalīti na kevalaṃ sālīnamodanaṃ telaloṇameva,",
  "atk-s0513a3:669_1": "hiṅgujīrakasiṅgiveralasuṇamaricapipphalippabhedaṃ kaṭukabhaṇḍampi mayhaṃ bahu atthi,",
  "atk-s0513a3:669_2": "tenābhisaṅkhataṃ sālīnamodanaṃ bhuñjāhīti.",
  "atk-s0513a3:670_0": "Taṃ sutvā bodhisatto catutthaṃ gāthamāha –",
  "atk-s0513a3:671_0": "100.",
  "atk-s0513a3:672_0": "“Esa bhiyyo pavekkhāmi, vammikaṃ sataporisaṃ;",
  "atk-s0513a3:673_0": "Telaṃ loṇañca kittesi, ahitaṃ mayha pipphalī”ti.",
  "atk-s0513a3:674_0": "Tattha pavekkhāmīti pavisissāmi.",
  "atk-s0513a3:674_1": "Ahitanti yaṃ etaṃ tava kaṭukabhaṇḍasaṅkhātaṃ pipphali,",
  "atk-s0513a3:674_2": "etaṃ mayhaṃ ahitaṃ asappāyanti.",
  "atk-s0513a3:675_0": "Evañca pana vatvā “are,",
  "atk-s0513a3:675_1": "kūṭajaṭila,",
  "atk-s0513a3:675_2": "sace idha vasissasi,",
  "atk-s0513a3:675_3": "gocaragāme manusseheva taṃ ‘ayaṃ coro’ti gāhāpetvā vippakāraṃ pāpessāmi,",
  "atk-s0513a3:675_4": "sīghaṃ palāyassū”ti santajjesi.",
  "atk-s0513a3:675_5": "Kūṭajaṭilo tato palāyi.",
  "atk-s0513a3:676_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a3:676_1": "“tadā kūṭajaṭilo ayaṃ kuhakabhikkhu ahosi,",
  "atk-s0513a3:676_2": "godharājā pana ahameva ahosi”nti.",
  "atk-s0513a3:677_0": "Godharājajātakavaṇṇanā pañcamā.",
  "atk-s0513a3:679_0": "[326] 6. Kakkārujātakavaṇṇanā",
  "atk-s0513a3:680_0": "Kāyena yo nāvahareti idaṃ satthā veḷuvane viharanto devadattaṃ ārabbha kathesi.",
  "atk-s0513a3:680_1": "Tassa hi saṅghaṃ bhinditvā gatassa aggasāvakehi saddhiṃ parisāya pakkantāya uṇhaṃ lohitaṃ mukhato uggañchi.",
  "atk-s0513a3:680_2": "Atha bhikkhū dhammasabhāyaṃ kathaṃ samuṭṭhāpesuṃ “āvuso,",
  "atk-s0513a3:680_3": "devadatto musāvādaṃ katvā saṅghaṃ bhinditvā idāni gilāno hutvā mahādukkhaṃ anubhotī”ti.",
  "atk-s0513a3:680_4": "Satthā āgantvā “kāya nuttha,",
  "atk-s0513a3:680_5": "bhikkhave,",
  "atk-s0513a3:680_6": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a3:680_7": "bhikkhave, idāneva,",
  "atk-s0513a3:680_8": "pubbepesa musāvādīyeva,",
  "atk-s0513a3:680_9": "na cesa idāneva musāvādaṃ katvā mahādukkhaṃ anubhoti,",
  "atk-s0513a3:680_10": "pubbepi anubhosiyevā”ti vatvā atītaṃ āhari.",
  "atk-s0513a3:681_0": "Atīte bārāṇasiyaṃ brahmadatte rajjaṃ kārente bodhisatto tāvatiṃsabhavane aññataro devaputto ahosi.",
  "atk-s0513a3:681_1": "Tena kho pana samayena bārāṇasiyaṃ mahāussavo ahosi.",
  "atk-s0513a3:681_2": "Bahū nāgā ca supaṇṇā ca bhūmaṭṭhakā ca devā āgantvā ussavaṃ olokayiṃsu.",
  "atk-s0513a3:681_3": "Tāvatiṃsabhavanatopi cattāro devaputtā kakkārūni nāma dibbapupphāni tehi katacumbaṭakaṃ piḷandhitvā ussavadassanaṃ āgamiṃsu.",
  "atk-s0513a3:681_4": "Dvādasayojanikaṃ bārāṇasinagaraṃ tesaṃ pupphānaṃ gandhena ekagandhaṃ ahosi.",
  "atk-s0513a3:681_5": "Manussā “imāni pupphāni kena piḷandhitānī”ti upadhārentā vicaranti.",
  "atk-s0513a3:681_6": "Te devaputtā “amhe ete upadhārentī”ti ñatvā rājaṅgaṇe uppatitvā mahantena devānubhāvena ākāse aṭṭhaṃsu.",
  "atk-s0513a3:681_7": "Mahājano sannipati,",
  "atk-s0513a3:681_8": "rājāpi saddhiṃ uparājādīhi agamāsi.",
  "atk-s0513a3:681_9": "Atha ne “kataradevalokato, sāmi,",
  "atk-s0513a3:681_10": "āgacchathā”ti pucchiṃsu.",
  "atk-s0513a3:681_11": "“Tāvatiṃsadevalokato āgacchāmā”ti.",
  "atk-s0513a3:681_12": "“Kena kammena āgatatthā”ti.",
  "atk-s0513a3:681_13": "“Ussavadassanatthāyā”ti.",
  "atk-s0513a3:681_14": "“Kiṃpupphāni nāmetānī”ti?",
  "atk-s0513a3:681_15": "“Dibbakakkārupupphāni nāmā”ti. “Sāmi,",
  "atk-s0513a3:681_16": "tumhe devaloke aññāni piḷandheyyātha,",
  "atk-s0513a3:681_17": "imāni amhākaṃ dethā”ti.",
  "atk-s0513a3:681_18": "Devaputtā “dibbakakkārupupphāni mahānubhāvāni devānaññeva anucchavikāni,",
  "atk-s0513a3:681_19": "manussaloke lāmakānaṃ duppaññānaṃ hīnādhimuttikānaṃ dussīlānaṃ nānucchavikāni.",
  "atk-s0513a3:681_20": "Ye pana manussā imehi ca imehi ca guṇehi samannāgatā,",
  "atk-s0513a3:681_21": "tesaṃ etāni anucchavikānī”ti āhaṃsu.",
  "atk-s0513a3:682_0": "Evañca pana vatvā tesu jeṭṭhakadevaputto paṭhamaṃ gāthamāha –",
  "atk-s0513a3:683_0": "101.",
  "atk-s0513a3:684_0": "“Kāyena yo nāvahare, vācāya na musā bhaṇe;",
  "atk-s0513a3:685_0": "Yaso laddhā na majjeyya, sa ve kakkārumarahatī”ti.",
  "atk-s0513a3:686_0": "Tassattho –",
  "atk-s0513a3:686_1": "yo kāyena parassa santakaṃ tiṇasalākampi nāvaharati,",
  "atk-s0513a3:686_2": "vācāya jīvitaṃ pariccajamānopi musāvādaṃ na bhaṇati.",
  "atk-s0513a3:686_3": "Desanāsīsamevetaṃ,",
  "atk-s0513a3:686_4": "kāyadvāravacīdvāramanodvārehi pana yo dasapi akusalakammapathe na karotīti ayamettha adhippāyo.",
  "atk-s0513a3:686_5": "Yaso laddhāti issariyañca labhitvā yo issariyamadamatto satiṃ vissajjetvā pāpakammaṃ na karoti,",
  "atk-s0513a3:686_6": "sa ve evarūpo imehi guṇehi yutto puggalo imaṃ dibbapupphaṃ arahati.",
  "atk-s0513a3:686_7": "Tasmā yo imehi guṇehi samannāgato,",
  "atk-s0513a3:686_8": "so imāni pupphāni yācituṃ arahati,",
  "atk-s0513a3:686_9": "tassa dassāmīti.",
  "atk-s0513a3:687_0": "Taṃ sutvā purohito cintesi “mayhaṃ imesu guṇesu ekopi natthi,",
  "atk-s0513a3:687_1": "musāvādaṃ pana vatvā etāni pupphāni gahetvā piḷandhissāmi,",
  "atk-s0513a3:687_2": "evaṃ maṃ mahājano ‘guṇasampanno aya’nti jānissatī”ti.",
  "atk-s0513a3:687_3": "So “ahaṃ etehi guṇehi samannāgato”ti vatvā tāni pupphāni āharāpetvā piḷandhitvā dutiyaṃ devaputtaṃ yāci.",
  "atk-s0513a3:687_4": "So dutiyaṃ gāthamāha –",
  "atk-s0513a3:688_0": "102.",
  "atk-s0513a3:689_0": "“Dhammena vittameseyya, na nikatyā dhanaṃ hare;",
  "atk-s0513a3:690_0": "Bhoge laddhā na majjeyya, sa ve kakkārumarahatī”ti.",
  "atk-s0513a3:691_0": "Tassattho –",
  "atk-s0513a3:691_1": "dhammena parisuddhājīvena suvaṇṇarajatādivittaṃ pariyeseyya.",
  "atk-s0513a3:691_2": "Na nikatyāti na vañcanāya dhanaṃ hareyya,",
  "atk-s0513a3:691_3": "vatthābharaṇādike bhoge labhitvā pamādaṃ nāpajjeyya,",
  "atk-s0513a3:691_4": "evarūpo imāni pupphāni arahatīti.",
  "atk-s0513a3:692_0": "Purohito “ahaṃ etehi guṇehi samannāgato”ti vatvā tāni āharāpetvā piḷandhitvā tatiyaṃ devaputtaṃ yāci.",
  "atk-s0513a3:692_1": "So tatiyaṃ gāthamāha –",
  "atk-s0513a3:693_0": "103.",
  "atk-s0513a3:694_0": "“Yassa cittaṃ ahāliddaṃ, saddhā ca avirāginī;",
  "atk-s0513a3:695_0": "Eko sāduṃ na bhuñjeyya, sa ve kakkārumarahatī”ti.",
  "atk-s0513a3:696_0": "Tassattho –",
  "atk-s0513a3:696_1": "yassa puggalassa cittaṃ ahāliddaṃ haliddirāgo viya khippaṃ na virajjati,",
  "atk-s0513a3:696_2": "thirameva hoti.",
  "atk-s0513a3:696_3": "Saddhā ca avirāginīti kammaṃ vā vipākaṃ vā okappanīyassa vā puggalassa vacanaṃ saddahitvā appamattakeneva na virajjati na bhijjati.",
  "atk-s0513a3:696_4": "Yo yācake vā aññe vā saṃvibhāgārahe puggale bahi katvā ekakova sādurasabhojanaṃ na bhuñjati,",
  "atk-s0513a3:696_5": "nesaṃ saṃvibhajitvā bhuñjati,",
  "atk-s0513a3:696_6": "so imāni pupphāni arahatīti.",
  "atk-s0513a3:697_0": "Purohito “ahaṃ etehi guṇehi samannāgato”ti vatvā tāni pupphāni āharāpetvā piḷandhitvā catutthaṃ devaputtaṃ yāci.",
  "atk-s0513a3:697_1": "So catutthaṃ gāthamāha –",
  "atk-s0513a3:698_0": "104.",
  "atk-s0513a3:699_0": "“Sammukhā vā tirokkhā vā, yo sante na paribhāsati;",
  "atk-s0513a3:700_0": "Yathāvādī tathākārī, sa ve kakkārumarahatī”ti.",
  "atk-s0513a3:701_0": "Tassattho –",
  "atk-s0513a3:701_1": "yo puggalo sammukhā vā parammukhā vā sīlādiguṇayutte sante uttamapaṇḍitapurise na akkosati na paribhāsati,",
  "atk-s0513a3:701_2": "yaṃ vācāya vadati,",
  "atk-s0513a3:701_3": "tadeva kāyena karoti,",
  "atk-s0513a3:701_4": "so imāni pupphāni arahatīti.",
  "atk-s0513a3:702_0": "Purohito “ahaṃ etehi guṇehi samannāgato”ti vatvā tānipi āharāpetvā piḷandhi.",
  "atk-s0513a3:702_1": "Cattāro devaputtā cattāri pupphacumbaṭakāni purohitassa datvā devalokameva gatā.",
  "atk-s0513a3:702_2": "Tesaṃ gatakāle purohitassa sīse mahatī vedanā uppajji,",
  "atk-s0513a3:702_3": "tikhiṇasikharena nimmathitaṃ viya ca ayapaṭṭena pīḷitaṃ viya ca sīsaṃ ahosi.",
  "atk-s0513a3:702_4": "So vedanāppatto aparāparaṃ parivattamāno mahāsaddena viravi,",
  "atk-s0513a3:702_5": "“kimeta”nti ca vutte “ahaṃ mamabbhantare avijjamāneyeva guṇe ‘atthī’ti musāvādaṃ katvā te devaputte imāni pupphāni yāciṃ,",
  "atk-s0513a3:702_6": "harathetāni mama sīsato”ti āha.",
  "atk-s0513a3:702_7": "Tāni harantāpi harituṃ nāsakkhiṃsu,",
  "atk-s0513a3:702_8": "ayapaṭṭena baddhāni viya ahesuṃ.",
  "atk-s0513a3:702_9": "Atha naṃ ukkhipitvā gehaṃ nayiṃsu.",
  "atk-s0513a3:702_10": "Tattha tassa viravantassa satta divasā vītivattā.",
  "atk-s0513a3:703_0": "Rājā amacce āmantetvā “dussīlabrāhmaṇo marissati,",
  "atk-s0513a3:703_1": "kiṃ karomā”ti āha. “Deva,",
  "atk-s0513a3:703_2": "puna ussavaṃ kārema,",
  "atk-s0513a3:703_3": "devaputtā puna āgacchissantī”ti.",
  "atk-s0513a3:703_4": "Rājā puna ussavaṃ kāresi.",
  "atk-s0513a3:703_5": "Devaputtā puna āgantvā sakalanagaraṃ pupphagandhena ekagandhaṃ katvā tatheva rājaṅgaṇe aṭṭhaṃsu,",
  "atk-s0513a3:703_6": "mahājano sannipatitvā dussīlabrāhmaṇaṃ ānetvā tesaṃ purato uttānaṃ nipajjāpesi.",
  "atk-s0513a3:703_7": "So “jīvitaṃ me detha,",
  "atk-s0513a3:703_8": "sāmī”ti devaputte yāci.",
  "atk-s0513a3:703_9": "Devaputtā “tuyhaṃ dussīlassa pāpadhammassa ananucchavikānevetāni pupphāni,",
  "atk-s0513a3:703_10": "tvaṃ pana ‘amhe vañcessāmī’ti saññī ahosi,",
  "atk-s0513a3:703_11": "attano musāvādaphalaṃ laddha”nti mahājanamajjhe dussīlabrāhmaṇaṃ garahitvā sīsato pupphacumbaṭakaṃ apanetvā",
  "atk-s0513a3:703_12": "mahājanassa ovādaṃ datvā sakaṭṭhānameva agamaṃsu.",
  "atk-s0513a3:704_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a3:704_1": "“tadā brāhmaṇo devadatto ahosi,",
  "atk-s0513a3:704_2": "tesu devaputtesu eko kassapo,",
  "atk-s0513a3:704_3": "eko moggallāno,",
  "atk-s0513a3:704_4": "eko sāriputto,",
  "atk-s0513a3:704_5": "jeṭṭhakadevaputto pana ahameva ahosi”nti.",
  "atk-s0513a3:705_0": "Kakkārujātakavaṇṇanā chaṭṭhā.",
  "atk-s0513a3:707_0": "[327] 7. Kākavatījātakavaṇṇanā",
  "atk-s0513a3:708_0": "Vāti cāyaṃ tato gandhoti idaṃ satthā jetavane viharanto ekaṃ ukkaṇṭhitabhikkhuṃ ārabbha kathesi.",
  "atk-s0513a3:708_1": "Tadā hi satthā taṃ bhikkhuṃ “saccaṃ kira tvaṃ bhikkhu ukkaṇṭhitosī”ti pucchi. “Saccaṃ,",
  "atk-s0513a3:708_2": "bhante”ti.",
  "atk-s0513a3:708_3": "“Kasmā ukkaṇṭhitosī”ti?",
  "atk-s0513a3:708_4": "“Kilesavasena,",
  "atk-s0513a3:708_5": "bhante”ti.",
  "atk-s0513a3:708_6": "“Bhikkhu mātugāmo nāma arakkhiyo,",
  "atk-s0513a3:708_7": "na sakkā rakkhituṃ,",
  "atk-s0513a3:708_8": "porāṇakapaṇḍitā pana mātugāmaṃ mahāsamuddamajjhe simbalirukkhavimāne vasāpentāpi rakkhituṃ nāsakkhiṃsū”ti vatvā atītaṃ āhari.",
  "atk-s0513a3:709_0": "Atīte bārāṇasiyaṃ brahmadatte rajjaṃ kārente bodhisatto tassa aggamahesiyā kucchismiṃ nibbattitvā vayappatto pitu accayena rajjaṃ kāresi.",
  "atk-s0513a3:709_1": "Kākavatī nāmassa aggamahesī ahosi abhirūpā devaccharā viya.",
  "atk-s0513a3:709_2": "Ayamettha saṅkhepo,",
  "atk-s0513a3:709_3": "vitthārato pana atītavatthu kuṇālajātake āvi bhavissati.",
  "atk-s0513a3:709_4": "Tadā paneko supaṇṇarājā manussavesena āgantvā raññā saha jūtaṃ kīḷanto kākavatiyā aggamahesiyā paṭibaddhacitto",
  "atk-s0513a3:709_5": "taṃ ādāya supaṇṇabhavanaṃ netvā tāya saddhiṃ abhirami.",
  "atk-s0513a3:709_6": "Rājā deviṃ apassanto naṭakuveraṃ nāma gandhabbaṃ “tvaṃ vicināhi na”nti āha.",
  "atk-s0513a3:709_7": "So taṃ supaṇṇarājānaṃ pariggahetvā ekasmiṃ sare erakavane nipajjitvā tato supaṇṇassa gamanakāle pattantare",
  "atk-s0513a3:709_8": "nisīditvā supaṇṇabhavanaṃ patvā pattantarato nikkhamitvā tāya saddhiṃ kilesasaṃsaggaṃ katvā puna tasseva",
  "atk-s0513a3:709_9": "pattantare nisinno āgantvā supaṇṇassa raññā saddhiṃ jūtakīḷanakāle attano vīṇaṃ gahetvā jūtamaṇḍalaṃ",
  "atk-s0513a3:709_10": "gantvā rañño santike ṭhito gītavasena paṭhamaṃ gāthamāha –",
  "atk-s0513a3:710_0": "105.",
  "atk-s0513a3:711_0": "“Vāti cāyaṃ tato gandho, yattha me vasatī piyā;",
  "atk-s0513a3:712_0": "Dūre ito hi kākavatī, yattha me nirato mano”ti.",
  "atk-s0513a3:713_0": "Tattha gandhoti tassā dibbagandhavilittāya sarīragandho.",
  "atk-s0513a3:713_1": "Yattha meti yattha supaṇṇabhavane mama piyā vasati,",
  "atk-s0513a3:713_2": "tato iminā saddhiṃ katakāyasaṃsaggāya tassā imassa kāyena saddhiṃ āgato gandho vāyatīti adhippāyo.",
  "atk-s0513a3:713_3": "Dūre itoti imamhā ṭhānā dūre. Hi-",
  "atk-s0513a3:713_4": "kāro nipātamatto.",
  "atk-s0513a3:713_5": "Kākavatīti kākavatī devī.",
  "atk-s0513a3:713_6": "Yattha meti yassā upari mama mano nirato.",
  "atk-s0513a3:714_0": "Taṃ sutvā supaṇṇo dutiyaṃ gāthamāha –",
  "atk-s0513a3:715_0": "106.",
  "atk-s0513a3:716_0": "“Kathaṃ samuddamatarī, kathaṃ atari kepukaṃ;",
  "atk-s0513a3:717_0": "Kathaṃ satta samuddāni, kathaṃ simbalimāruhī”ti.",
  "atk-s0513a3:718_0": "Tassattho –",
  "atk-s0513a3:718_1": "tvaṃ imaṃ jambudīpasamuddaṃ tassa parato kepukaṃ nāma nadiṃ pabbatantaresu ṭhitāni satta samuddāni ca kathaṃ atari,",
  "atk-s0513a3:718_2": "kenupāyena tiṇṇo satta samuddāni atikkamitvā ṭhitaṃ amhākaṃ bhavanaṃ simbalirukkhañca kathaṃ āruhīti.",
  "atk-s0513a3:719_0": "Taṃ sutvā naṭakuvero tatiyaṃ gāthamāha –",
  "atk-s0513a3:720_0": "107.",
  "atk-s0513a3:721_0": "“Tayā samuddamatariṃ, tayā atari kepukaṃ;",
  "atk-s0513a3:722_0": "Tayā satta samuddāni, tayā simbalimāruhi”nti.",
  "atk-s0513a3:723_0": "Tattha tayāti tayā karaṇabhūtena tava pattantare nisinno ahaṃ sabbametaṃ akāsinti attho.",
  "atk-s0513a3:724_0": "Tato supaṇṇarājā catutthaṃ gāthamāha –",
  "atk-s0513a3:725_0": "108.",
  "atk-s0513a3:726_0": "“Dhiratthu maṃ mahākāyaṃ, dhiratthu maṃ acetanaṃ;",
  "atk-s0513a3:727_0": "Yattha jāyāyahaṃ jāraṃ, āvahāmi vahāmi cā”ti.",
  "atk-s0513a3:728_0": "Tattha dhiratthu manti attānaṃ garahanto āha.",
  "atk-s0513a3:728_1": "Acetananti mahāsarīratāya lahubhāvagarubhāvassa ajānanatāya acetanaṃ.",
  "atk-s0513a3:728_2": "Yatthāti yasmā.",
  "atk-s0513a3:728_3": "Idaṃ vuttaṃ hoti –",
  "atk-s0513a3:728_4": "yasmā ahaṃ attano jāyāya jāraṃ imaṃ gandhabbaṃ pattantare nisinnaṃ ānento āvahāmi nento ca vahāmi,",
  "atk-s0513a3:728_5": "tasmā dhiratthu manti.",
  "atk-s0513a3:728_6": "So taṃ ānetvā bārāṇasirañño datvā puna nagaraṃ nāgamāsi.",
  "atk-s0513a3:729_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a3:729_1": "saccapariyosāne ukkaṇṭhitabhikkhu sotāpattiphale patiṭṭhahi.",
  "atk-s0513a3:729_2": "Tadā naṭakuvero ukkaṇṭhitabhikkhu ahosi,",
  "atk-s0513a3:729_3": "rājā pana ahameva ahosinti.",
  "atk-s0513a3:730_0": "Kākavatījātakavaṇṇanā sattamā.",
  "atk-s0513a3:732_0": "[328] 8. Ananusociyajātakavaṇṇanā",
  "atk-s0513a3:733_0": "Bahūnaṃ vijjatī bhotīti idaṃ satthā jetavane viharanto ekaṃ matabhariyaṃ kuṭumbikaṃ ārabbha kathesi.",
  "atk-s0513a3:733_1": "So kira bhariyāya matāya na nhāyi na pivi na limpi na bhuñji,",
  "atk-s0513a3:733_2": "na kammante payojesi,",
  "atk-s0513a3:733_3": "aññadatthu sokābhibhūto āḷāhanaṃ gantvā paridevamāno vicari.",
  "atk-s0513a3:733_4": "Abbhantare panassa kuṭe padīpo viya sotāpattimaggassa upanissayo jalati.",
  "atk-s0513a3:733_5": "Satthā paccūsasamaye lokaṃ olokento taṃ disvā “imassa maṃ ṭhapetvā añño koci sokaṃ nīharitvā sotāpattimaggassa dāyako natthi,",
  "atk-s0513a3:733_6": "bhavissāmissa avassayo”ti pacchābhattaṃ piṇḍapātapaṭikkanto pacchāsamaṇaṃ ādāya tassa gehadvāraṃ gantvā",
  "atk-s0513a3:733_7": "kuṭumbikena sutāgamano katapaccuggamanādisakkāro paññattāsane nisinno kuṭumbikaṃ āgantvā vanditvā ekamantaṃ",
  "atk-s0513a3:733_8": "nisinnaṃ “kiṃ, upāsaka,",
  "atk-s0513a3:733_9": "cintesī”ti pucchitvā “āma, bhante,",
  "atk-s0513a3:733_10": "bhariyā me kālakatā,",
  "atk-s0513a3:733_11": "tamahaṃ anusocanto cintemī”ti vutte “upāsaka,",
  "atk-s0513a3:733_12": "bhijjanadhammaṃ nāma bhijjati,",
  "atk-s0513a3:733_13": "tasmiṃ bhinne na yuttaṃ cintetuṃ,",
  "atk-s0513a3:733_14": "porāṇakapaṇḍitāpi bhariyāya matāya ‘bhijjanadhammaṃ bhijjatī’ti na cintayiṃsū”ti vatvā tena yācito atītaṃ āhari.",
  "atk-s0513a3:733_15": "Atītavatthu dasakanipāte cūḷabodhijātake āvi bhavissati,",
  "atk-s0513a3:733_16": "ayaṃ panettha saṅkhepo.",
  "atk-s0513a3:734_0": "Atīte bārāṇasiyaṃ brahmadatte rajjaṃ kārente bodhisatto brāhmaṇakule nibbattitvā vayappatto takkasilāyaṃ",
  "atk-s0513a3:734_1": "sabbasippāni uggaṇhitvā mātāpitūnaṃ santikaṃ agamāsi.",
  "atk-s0513a3:734_2": "Imasmiṃ jātake bodhisatto komārabrahmacārī ahosi.",
  "atk-s0513a3:734_3": "Athassa mātāpitaro “tava dārikapariyesanaṃ karomā”ti ārocayiṃsu.",
  "atk-s0513a3:734_4": "Bodhisatto “na mayhaṃ gharāvāsenattho,",
  "atk-s0513a3:734_5": "ahaṃ tumhākaṃ accayena pabbajissāmī”ti vatvā tehi punappunaṃ yācito ekaṃ kañcanarūpakaṃ kāretvā “evarūpaṃ kumārikaṃ labhamāno gaṇhissāmī”ti āha.",
  "atk-s0513a3:734_6": "Tassa mātāpitaro taṃ kañcanarūpakaṃ paṭicchannayāne āropetvā “gacchatha jambudīpatalaṃ vicarantā yattha evarūpaṃ brāhmaṇakumārikaṃ passatha,",
  "atk-s0513a3:734_7": "tattha imaṃ kañcanarūpakaṃ datvā taṃ ānethā”ti mahantena parivārena manusse pesesuṃ.",
  "atk-s0513a3:735_0": "Tasmiṃ pana kāle eko puññavā satto brahmalokato cavitvā kāsiraṭṭheyeva nigamagāme asītikoṭivibhavassa brāhmaṇassa gehe kumārikā hutvā nibbatti,",
  "atk-s0513a3:735_1": "“sammillahāsinī”tissā nāmaṃ akaṃsu.",
  "atk-s0513a3:735_2": "Sā soḷasavassakāle abhirūpā ahosi pāsādikā devaccharappaṭibhāgā sabbaṅgasampannā.",
  "atk-s0513a3:735_3": "Tassāpi kilesavasena cittaṃ nāma na uppannapubbaṃ,",
  "atk-s0513a3:735_4": "accantabrahmacārinī ahosi.",
  "atk-s0513a3:735_5": "Kañcanarūpakaṃ ādāya vicarantā manussā taṃ gāmaṃ pāpuṇiṃsu.",
  "atk-s0513a3:735_6": "Tattha manussā taṃ disvā “asukabrāhmaṇassa dhītā sammillahāsinī kiṃkāraṇā idha ṭhitā”ti āhaṃsu.",
  "atk-s0513a3:735_7": "Manussā taṃ sutvā brāhmaṇakulaṃ gantvā sammillahāsiniṃ vāresuṃ.",
  "atk-s0513a3:735_8": "Sā “ahaṃ tumhākaṃ accayena pabbajissāmi,",
  "atk-s0513a3:735_9": "na me gharāvāsenattho”ti mātāpitūnaṃ sāsanaṃ pesesi.",
  "atk-s0513a3:735_10": "Te “kiṃ karosi kumārike”ti vatvā kañcanarūpakaṃ gahetvā taṃ mahantena parivārena pesayiṃsu.",
  "atk-s0513a3:735_11": "Bodhisattassa ca sammillahāsiniyā ca ubhinnampi anicchantānaññeva maṅgalaṃ kariṃsu.",
  "atk-s0513a3:735_12": "Te ekagabbhe vasamānā ekasmiṃ sayane sayantāpi na aññamaññaṃ kilesavasena olokayiṃsu,",
  "atk-s0513a3:735_13": "dve bhikkhū dve brāhmāno viya ca ekasmiṃ ṭhāne vasiṃsu.",
  "atk-s0513a3:736_0": "Aparabhāge bodhisattassa mātāpitaro kālamakaṃsu.",
  "atk-s0513a3:736_1": "So tesaṃ sarīrakiccaṃ katvā sammillahāsiniṃ pakkosāpetvā “bhadde,",
  "atk-s0513a3:736_2": "mama kulasantakā asītikoṭiyo,",
  "atk-s0513a3:736_3": "tava kulasantakā asītikoṭiyoti imaṃ ettakaṃ dhanaṃ gahetvā imaṃ kuṭumbaṃ paṭipajjāhi,",
  "atk-s0513a3:736_4": "ahaṃ pabbajissāmī”ti āha.",
  "atk-s0513a3:736_5": "“Ayyaputta,",
  "atk-s0513a3:736_6": "tayi pabbajante ahampi pabbajissāmi,",
  "atk-s0513a3:736_7": "na sakkomi taṃ jahitu”nti.",
  "atk-s0513a3:736_8": "“Tena hi ehī”ti sabbaṃ dhanaṃ dānamukhe vissajjetvā kheḷapiṇḍaṃ viya sampattiṃ pahāya himavantaṃ pavisitvā",
  "atk-s0513a3:736_9": "ubhopi tāpasapabbajjaṃ pabbajitvā vanamūlaphalāhārā tattha ciraṃ vasitvā loṇambilasevanatthāya himavantā",
  "atk-s0513a3:736_10": "otaritvā anupubbena bārāṇasiṃ patvā rājuyyāne vasiṃsu.",
  "atk-s0513a3:737_0": "Tesaṃ tattha vasantānaṃ sukhumālāya paribbājikāya nirojaṃ missakabhattaṃ paribhuñjantiyā lohitapakkhandikābādho uppajji.",
  "atk-s0513a3:737_1": "Sā sappāyabhesajjaṃ alabhamānā dubbalā ahosi.",
  "atk-s0513a3:737_2": "Bodhisatto bhikkhācāravelāya taṃ pariggahetvā nagaradvāraṃ netvā ekissā sālāya phalake nipajjāpetvā sayaṃ bhikkhāya pāvisi.",
  "atk-s0513a3:737_3": "Sā tasmiṃ anikkhanteyeva kālamakāsi.",
  "atk-s0513a3:737_4": "Mahājano paribbājikāya rūpasampattiṃ disvā parivāretvā rodati paridevati.",
  "atk-s0513a3:737_5": "Bodhisatto bhikkhaṃ caritvā āgato tassā matabhāvaṃ ñatvā “bhijjanadhammaṃ bhijjati,",
  "atk-s0513a3:737_6": "sabbe saṅkhārā aniccā evaṃgatikāyevā”ti vatvā tāya nipannaphalakeyeva nisīditvā missakabhojanaṃ bhuñjitvā mukhaṃ vikkhālesi.",
  "atk-s0513a3:737_7": "Parivāretvā ṭhitamahājano “ayaṃ te, bhante,",
  "atk-s0513a3:737_8": "paribbājikā kiṃ hotī”ti pucchi.",
  "atk-s0513a3:737_9": "“Gihikāle me pādaparicārikā ahosī”ti. “Bhante,",
  "atk-s0513a3:737_10": "mayaṃ tāva na saṇṭhāma rodāma paridevāma,",
  "atk-s0513a3:737_11": "tumhe kasmā na rodathā”ti?",
  "atk-s0513a3:737_12": "Bodhisatto “jīvamānā tāva esā mama kiñci hoti,",
  "atk-s0513a3:737_13": "idāni paralokasamaṅgitāya na kiñci hoti,",
  "atk-s0513a3:737_14": "maraṇavasaṃ gatā,",
  "atk-s0513a3:737_15": "ahaṃ kissa rodāmī”ti mahājanassa dhammaṃ desento imā gāthā abhāsi –",
  "atk-s0513a3:738_0": "109.",
  "atk-s0513a3:739_0": "“Bahūnaṃ vijjatī bhotī, tehi me kiṃ bhavissati;",
  "atk-s0513a3:740_0": "Tasmā etaṃ na socāmi, piyaṃ sammillahāsiniṃ.",
  "atk-s0513a3:741_0": "110.",
  "atk-s0513a3:742_0": "“Taṃ taṃ ce anusoceyya, yaṃ yaṃ tassa na vijjati;",
  "atk-s0513a3:743_0": "Attānamanusoceyya, sadā maccuvasaṃ pataṃ.",
  "atk-s0513a3:744_0": "111.",
  "atk-s0513a3:745_0": "“Na heva ṭhitaṃ nāsīnaṃ, na sayānaṃ na paddhaguṃ;",
  "atk-s0513a3:746_0": "Yāva byāti nimisati, tatrāpi rasatī vayo.",
  "atk-s0513a3:747_0": "112.",
  "atk-s0513a3:748_0": "“Tatthattani vatappaddhe, vinābhāve asaṃsaye;",
  "atk-s0513a3:749_0": "Bhūtaṃ sesaṃ dayitabbaṃ, vītaṃ ananusociya”nti.",
  "atk-s0513a3:750_0": "Tattha bahūnaṃ vijjatī bhotīti ayaṃ bhotī amhe chaḍḍetvā idāni aññesaṃ bahūnaṃ matakasattānaṃ antare vijjati atthi upalabbhati.",
  "atk-s0513a3:750_1": "Tehi me kiṃ bhavissatīti tehi matakasattehi saddhiṃ vattamānā idānevesā mayhaṃ kiṃ bhavissati,",
  "atk-s0513a3:750_2": "tehi vā matakasattehi atirekasambandhavasenesā mayhaṃ kiṃ bhavissati,",
  "atk-s0513a3:750_3": "kā nāma bhavissati,",
  "atk-s0513a3:750_4": "kiṃ bhariyā,",
  "atk-s0513a3:750_5": "udāhu bhaginīti?",
  "atk-s0513a3:750_6": "“Tehi meka”ntipi pāṭho,",
  "atk-s0513a3:750_7": "tehi matakehi saddhiṃ idampi me kaḷevaraṃ ekaṃ bhavissatīti attho.",
  "atk-s0513a3:750_8": "Tasmāti yasmā esā matakesu saṅkhaṃ gatā,",
  "atk-s0513a3:750_9": "mayhaṃ sā na kiñci hoti,",
  "atk-s0513a3:750_10": "tasmā etaṃ na socāmi.",
  "atk-s0513a3:751_0": "Yaṃ yaṃ tassāti yaṃ yaṃ tassa anusocanakassa sattassa na vijjati natthi,",
  "atk-s0513a3:751_1": "mataṃ niruddhaṃ,",
  "atk-s0513a3:751_2": "taṃ taṃ sace anusoceyyāti attho.",
  "atk-s0513a3:751_3": "“Yassā”tipi pāṭho,",
  "atk-s0513a3:751_4": "yaṃ yaṃ yassa na vijjati,",
  "atk-s0513a3:751_5": "taṃ taṃ so anusoceyyāti attho.",
  "atk-s0513a3:751_6": "Maccuvasaṃ patanti evaṃ sante niccaṃ maccuvasaṃ patantaṃ gacchantaṃ attānameva anusoceyya,",
  "atk-s0513a3:751_7": "tenassa asocanakāloyeva na bhaveyyāti attho.",
  "atk-s0513a3:752_0": "Tatiyagāthāya na heva ṭhitaṃ nāsīnaṃ,",
  "atk-s0513a3:752_1": "na sayānaṃ na paddhagunti kañci sattaṃ āyusaṅkhāro anugacchatīti pāṭhaseso.",
  "atk-s0513a3:752_2": "Tattha paddhagunti parivattetvā caramānaṃ.",
  "atk-s0513a3:752_3": "Idaṃ vuttaṃ hoti –",
  "atk-s0513a3:752_4": "ime sattā catūsupi iriyāpathesu pamattā viharanti,",
  "atk-s0513a3:752_5": "āyusaṅkhārā pana rattiñca divā ca sabbiriyāpathesu appamattā attano khayagamanakammameva karontīti.",
  "atk-s0513a3:752_6": "Yāva byātīti yāva ummisati.",
  "atk-s0513a3:752_7": "Ayañhi tasmiṃ kāle vohāro.",
  "atk-s0513a3:752_8": "Idaṃ vuttaṃ hoti –",
  "atk-s0513a3:752_9": "yāva ummisati ca nimisati ca,",
  "atk-s0513a3:752_10": "tatrāpi evaṃ appamattake kāle imesaṃ sattānaṃ rasatī vayo,",
  "atk-s0513a3:752_11": "tīsu vayesu so so vayo hāyateva na vaḍḍhatīti.",
  "atk-s0513a3:753_0": "Tatthattani vatappaddheti tattha vata attani paddhe.",
  "atk-s0513a3:753_1": "Idaṃ vuttaṃ hoti tasmiṃ vata evaṃ rasamāne vaye ayaṃ “attā”ti saṅkhyaṃ gato attabhāvo paddho hoti,",
  "atk-s0513a3:753_2": "vayena aḍḍho upaḍḍho aparipuṇṇova hoti.",
  "atk-s0513a3:753_3": "Evaṃ tattha imasmiṃ attani paddhe yo cesa tattha tattha nibbattānaṃ sattānaṃ vinābhāvo asaṃsayo,",
  "atk-s0513a3:753_4": "tasmiṃ vinābhāvepi asaṃsaye nissaṃsaye yaṃ bhūtaṃ sesaṃ amataṃ jīvamānaṃ,",
  "atk-s0513a3:753_5": "taṃ jīvamānameva dayitabbaṃ piyāyitabbaṃ mettāyitabbaṃ,",
  "atk-s0513a3:753_6": "“ayaṃ satto arogo hotu abyāpajjo”ti evaṃ tasmiṃ mettābhāvanā kātabbā.",
  "atk-s0513a3:753_7": "Yaṃ panetaṃ vītaṃ vigataṃ mataṃ,",
  "atk-s0513a3:753_8": "taṃ ananusociyaṃ na anusocitabbanti.",
  "atk-s0513a3:754_0": "Evaṃ mahāsatto catūhi gāthāhi aniccākāraṃ dīpento dhammaṃ desesi.",
  "atk-s0513a3:754_1": "Mahājano paribbājikāya sarīrakiccaṃ akāsi.",
  "atk-s0513a3:754_2": "Bodhisatto himavantameva pavisitvā jhānābhiññāsamāpattiyo nibbattetvā brahmalokaparāyaṇo ahosi.",
  "atk-s0513a3:755_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a3:755_1": "saccapariyosāne kuṭumbiko sotāpattiphale patiṭṭhahi.",
  "atk-s0513a3:755_2": "Tadā sammillahāsinī rāhulamātā ahosi,",
  "atk-s0513a3:755_3": "tāpaso pana ahameva ahosinti.",
  "atk-s0513a3:756_0": "Ananusociyajātakavaṇṇanā aṭṭhamā.",
  "atk-s0513a3:758_0": "[329] 9. Kāḷabāhujātakavaṇṇanā",
  "atk-s0513a3:759_0": "Yaṃ annapānassāti idaṃ satthā veḷuvane viharanto hatalābhasakkāraṃ devadattaṃ ārabbha kathesi.",
  "atk-s0513a3:759_1": "Devadattena hi tathāgate aṭṭhānakopaṃ bandhitvā dhanuggahesu payojitesu nāḷāgirivissajjanena tassa doso pākaṭo jāto.",
  "atk-s0513a3:759_2": "Athassa paṭṭhapitāni dhuvabhattādīni manussā na kariṃsu,",
  "atk-s0513a3:759_3": "rājāpi naṃ na olokesi.",
  "atk-s0513a3:759_4": "So hatalābhasakkāro kulesu viññāpetvā bhuñjanto vicari.",
  "atk-s0513a3:759_5": "Bhikkhū dhammasabhāyaṃ kathaṃ samuṭṭhāpesuṃ “āvuso,",
  "atk-s0513a3:759_6": "devadatto ‘lābhasakkāraṃ uppādessāmī’ti uppannampi thiraṃ kātuṃ nāsakkhī”ti.",
  "atk-s0513a3:759_7": "Satthā āgantvā “kāya nuttha,",
  "atk-s0513a3:759_8": "bhikkhave,",
  "atk-s0513a3:759_9": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a3:759_10": "bhikkhave, idāneva,",
  "atk-s0513a3:759_11": "pubbepesa hatalābhasakkāro ahosī”ti vatvā atītaṃ āhari.",
  "atk-s0513a3:760_0": "Atīte bārāṇasiyaṃ dhanañjaye rajjaṃ kārente bodhisatto rādho nāma suko ahosi mahāsarīro paripuṇṇagatto,",
  "atk-s0513a3:760_1": "kaniṭṭho panassa poṭṭhapādo nāma.",
  "atk-s0513a3:760_2": "Eko luddako te dvepi jane bandhitvā netvā bārāṇasirañño adāsi.",
  "atk-s0513a3:760_3": "Rājā ubhopi te suvaṇṇapañjare pakkhipitvā suvaṇṇataṭṭakena madhulāje khādāpento sakkharodakaṃ pāyento paṭijaggi.",
  "atk-s0513a3:760_4": "Sakkāro ca mahā ahosi,",
  "atk-s0513a3:760_5": "lābhaggayasaggappattā ahesuṃ.",
  "atk-s0513a3:760_6": "Atheko vanacarako kāḷabāhuṃ nāmekaṃ mahākāḷamakkaṭaṃ ānetvā bārāṇasirañño adāsi.",
  "atk-s0513a3:760_7": "Tassa pacchā āgatattā mahantataro lābhasakkāro ahosi,",
  "atk-s0513a3:760_8": "sukānaṃ parihāyi.",
  "atk-s0513a3:760_9": "Bodhisatto tādilakkhaṇayogato na kiñci āha,",
  "atk-s0513a3:760_10": "kaniṭṭho panassa tādilakkhaṇābhāvā taṃ makkaṭassa sakkāraṃ asahanto “bhātika,",
  "atk-s0513a3:760_11": "pubbe imasmiṃ rājakule sādhurasakhādanīyādīni amhākameva denti,",
  "atk-s0513a3:760_12": "idāni pana mayaṃ na labhāma,",
  "atk-s0513a3:760_13": "kāḷabāhumakkaṭasseva denti.",
  "atk-s0513a3:760_14": "Mayaṃ dhanañjayarañño santikā lābhasakkāraṃ alabhantā imasmiṃ ṭhāne kiṃ karissāma,",
  "atk-s0513a3:760_15": "ehi araññameva gantvā vasissāmā”ti tena saddhiṃ sallapanto paṭhamaṃ gāthamāha –",
  "atk-s0513a3:761_0": "113.",
  "atk-s0513a3:762_0": "“Yaṃ annapānassa pure labhāma, taṃ dāni sākhamigameva gacchati;",
  "atk-s0513a3:763_0": "Gacchāma dāni vanameva rādha, asakkatā casma dhanañjayāyā”ti.",
  "atk-s0513a3:764_0": "Tattha yaṃ annapānassāti yaṃ annapānaṃ assa rañño santikā.",
  "atk-s0513a3:764_1": "Upayogatthe vā sāmivacanaṃ.",
  "atk-s0513a3:764_2": "Dhanañjayāyāti karaṇatthe sampadānavacanaṃ,",
  "atk-s0513a3:764_3": "dhanañjayena.",
  "atk-s0513a3:764_4": "Asakkatā casmāti annapānaṃ na labhāma,",
  "atk-s0513a3:764_5": "iminā ca na sakkatamhāti attho.",
  "atk-s0513a3:765_0": "Taṃ sutvā rādho dutiyaṃ gāthamāha –",
  "atk-s0513a3:766_0": "114.",
  "atk-s0513a3:767_0": "“Lābho alābho yaso ayaso ca, nindā pasaṃsā ca sukhañca dukkhaṃ;",
  "atk-s0513a3:768_0": "Ete aniccā manujesu dhammā, mā soci kiṃ socasi poṭṭhapādā”ti.",
  "atk-s0513a3:769_0": "Tattha yasoti issariyaparivāro.",
  "atk-s0513a3:769_1": "Ayasoti tassābhāvo.",
  "atk-s0513a3:769_2": "Eteti ete aṭṭha lokadhammā manujesu aniccā,",
  "atk-s0513a3:769_3": "lābhaggayasaggappattā hutvāpi aparena samayena appalābhā appasakkārā honti,",
  "atk-s0513a3:769_4": "niccalābhino nāma na honti.",
  "atk-s0513a3:769_5": "Yasādīsupi eseva nayo.",
  "atk-s0513a3:770_0": "Taṃ sutvā poṭṭhapādo makkaṭe usūyaṃ apanetuṃ asakkonto tatiyaṃ gāthamāha –",
  "atk-s0513a3:771_0": "115.",
  "atk-s0513a3:772_0": "“Addhā tuvaṃ paṇḍitakosi rādha, jānāsi atthāni anāgatāni;",
  "atk-s0513a3:773_0": "Kathaṃ nu sākhāmigaṃ dakkhisāma, niddhāvitaṃ rājakulatova jamma”nti.",
  "atk-s0513a3:774_0": "Tattha kathaṃ nūti kena nu kho upāyena.",
  "atk-s0513a3:774_1": "Dakkhisāmāti dakkhissāma.",
  "atk-s0513a3:774_2": "Niddhāvitanti nivuṭṭhāpitaṃ nikkaḍḍhāpitaṃ.",
  "atk-s0513a3:774_3": "Jammanti lāmakaṃ.",
  "atk-s0513a3:775_0": "Taṃ sutvā rādho catutthaṃ gāthamāha –",
  "atk-s0513a3:776_0": "116.",
  "atk-s0513a3:777_0": "“Cāleti kaṇṇaṃ bhakuṭiṃ karoti, muhuṃ muhuṃ bhāyayate kumāre;",
  "atk-s0513a3:778_0": "Sayameva taṃ kāhati kāḷabāhu, yenārakā ṭhassati annapānā”ti.",
  "atk-s0513a3:779_0": "Tattha bhāyayate kumāreti rājakumāre utrāseti.",
  "atk-s0513a3:779_1": "Yenārakā ṭhassati annapānāti yena kāraṇena imamhā annapānā dūre ṭhassati,",
  "atk-s0513a3:779_2": "sayameva taṃ kāraṇaṃ karissati,",
  "atk-s0513a3:779_3": "mā tvaṃ etassa cintayīti attho.",
  "atk-s0513a3:780_0": "Kāḷabāhupi katipāheneva rājakumārānaṃ purato ṭhatvā kaṇṇacalanādīni karonto kumāre bhāyāpesi.",
  "atk-s0513a3:780_1": "Te bhītatasitā vissaramakaṃsu.",
  "atk-s0513a3:780_2": "Rājā “kiṃ eta”nti pucchitvā tamatthaṃ sutvā “nikkaḍḍhatha na”nti makkaṭaṃ nikkaḍḍhāpesi.",
  "atk-s0513a3:780_3": "Sukānaṃ lābhasakkāro puna pākatiko ahosi.",
  "atk-s0513a3:781_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a3:781_1": "“tadā kāḷabāhu devadatto ahosi,",
  "atk-s0513a3:781_2": "poṭṭhapādo ānando,",
  "atk-s0513a3:781_3": "rādho pana ahameva ahosi”nti.",
  "atk-s0513a3:782_0": "Kāḷabāhujātakavaṇṇanā navamā.",
  "atk-s0513a3:784_0": "[330] 10. Sīlavīmaṃsajātakavaṇṇanā",
  "atk-s0513a3:785_0": "Sīlaṃ kireva kalyāṇanti idaṃ satthā jetavane viharanto sīlavīmaṃsakabrāhmaṇaṃ ārabbha kathesi.",
  "atk-s0513a3:785_1": "Dvepi vatthūni heṭṭhā kathitāneva.",
  "atk-s0513a3:785_2": "Idha pana bodhisatto bārāṇasirañño purohito ahosi.",
  "atk-s0513a3:785_3": "So attano sīlaṃ vīmaṃsanto tīṇi divasāni heraññikaphalakato kahāpaṇaṃ gaṇhi.",
  "atk-s0513a3:785_4": "Taṃ “coro”ti gahetvā rañño dassesuṃ.",
  "atk-s0513a3:785_5": "So rañño santike ṭhito –",
  "atk-s0513a3:786_0": "117.",
  "atk-s0513a3:787_0": "“Sīlaṃ kireva kalyāṇaṃ, sīlaṃ loke anuttaraṃ;",
  "atk-s0513a3:788_0": "Passa ghoraviso nāgo, sīlavāti na haññatī”ti. –",
  "atk-s0513a3:789_0": "Imāya paṭhamagāthāya sīlaṃ vaṇṇetvā rājānaṃ pabbajjaṃ anujānāpetvā pabbajituṃ gacchati.",
  "atk-s0513a3:790_0": "Athekasmiṃ divase sūnāpaṇato seno maṃsapesiṃ gahetvā ākāsaṃ pakkhandi.",
  "atk-s0513a3:790_1": "Tamaññe sakuṇā parivāretvā pādanakhatuṇḍakādīhi paharanti.",
  "atk-s0513a3:790_2": "So taṃ dukkhaṃ sahituṃ asakkonto maṃsapesiṃ chaḍḍesi,",
  "atk-s0513a3:790_3": "aparo gaṇhi.",
  "atk-s0513a3:790_4": "Sopi tatheva viheṭhiyamāno chaḍḍesi,",
  "atk-s0513a3:790_5": "athañño gaṇhi.",
  "atk-s0513a3:790_6": "Evaṃ yo yo gaṇhi,",
  "atk-s0513a3:790_7": "taṃ taṃ sakuṇā anubandhiṃsu.",
  "atk-s0513a3:790_8": "Yo yo chaḍḍesi,",
  "atk-s0513a3:790_9": "so so sukhito ahosi.",
  "atk-s0513a3:790_10": "Bodhisatto taṃ disvā “ime kāmā nāma maṃsapesūpamā,",
  "atk-s0513a3:790_11": "ete gaṇhantānaṃyeva dukkhaṃ,",
  "atk-s0513a3:790_12": "vissajjentānaṃ sukha”nti cintetvā dutiyaṃ gāthamāha –",
  "atk-s0513a3:791_0": "118.",
  "atk-s0513a3:792_0": "“Yāvadevassahū kiñci, tāvadeva akhādisuṃ;",
  "atk-s0513a3:793_0": "Saṅgamma kulalā loke, na hiṃsanti akiñcana”nti.",
  "atk-s0513a3:794_0": "Tassattho –",
  "atk-s0513a3:794_1": "yāvadeva assa senassa ahu kiñci mukhena gahitaṃ maṃsakhaṇḍaṃ,",
  "atk-s0513a3:794_2": "tāvadeva naṃ imasmiṃ loke kulalā samāgantvā akhādiṃsu.",
  "atk-s0513a3:794_3": "Tasmiṃ pana vissaṭṭhe tamenaṃ akiñcanaṃ nippalibodhaṃ pakkhiṃ sesapakkhino na hiṃsantīti.",
  "atk-s0513a3:795_0": "So nagarā nikkhamitvā antarāmagge ekasmiṃ gāme sāyaṃ ekassa gehe nipajji.",
  "atk-s0513a3:795_1": "Tattha pana piṅgalā nāma dāsī “asukavelāya āgaccheyyāsī”ti ekena purisena saddhiṃ saṅketamakāsi.",
  "atk-s0513a3:795_2": "Sā sāmikānaṃ pāde dhovitvā tesu nipannesu tassāgamanaṃ olokentī ummāre nisīditvā “idāni āgamissati,",
  "atk-s0513a3:795_3": "idāni āgamissatī”ti paṭhamayāmampi majjhimayāmampi vītināmesi.",
  "atk-s0513a3:795_4": "Paccūsasamaye pana “na so idāni āgamissatī”ti chinnāsā hutvā nipajjitvā niddaṃ okkami.",
  "atk-s0513a3:795_5": "Bodhisatto idaṃ kāraṇaṃ disvā “ayaṃ dāsī ‘so puriso āgamissatī’ti āsāya ettakaṃ kālaṃ nisinnā,",
  "atk-s0513a3:795_6": "idānissa anāgamanabhāvaṃ ñatvā chinnāsā hutvā sukhaṃ supati.",
  "atk-s0513a3:795_7": "Kilesesu hi āsā nāma dukkhaṃ,",
  "atk-s0513a3:795_8": "nirāsabhāvova sukha”nti cintetvā tatiyaṃ gāthamāha –",
  "atk-s0513a3:796_0": "119.",
  "atk-s0513a3:797_0": "“Sukhaṃ nirāsā supati, āsā phalavatī sukhā;",
  "atk-s0513a3:798_0": "Āsaṃ nirāsaṃ katvāna, sukhaṃ supati piṅgalā”ti.",
  "atk-s0513a3:799_0": "Tattha phalavatīti yassā āsāya phalaṃ laddhaṃ hoti,",
  "atk-s0513a3:799_1": "sā tassa phalassa sukhatāya sukhā nāma.",
  "atk-s0513a3:799_2": "Nirāsaṃ katvānāti anāsaṃ katvā chinditvā pajahitvāti attho.",
  "atk-s0513a3:799_3": "Piṅgalāti esā piṅgaladāsī idāni sukhaṃ supatīti.",
  "atk-s0513a3:800_0": "So punadivase tato gāmā araññaṃ pavisanto araññe ekaṃ tāpasaṃ jhānaṃ appetvā nisinnaṃ disvā “idhaloke",
  "atk-s0513a3:800_1": "ca paraloke ca jhānasukhato uttaritaraṃ sukhaṃ nāma natthī”ti cintetvā catutthaṃ gāthamāha –",
  "atk-s0513a3:801_0": "120.",
  "atk-s0513a3:802_0": "“Na samādhiparo atthi, asmiṃ loke paramhi ca;",
  "atk-s0513a3:803_0": "Na paraṃ nāpi attānaṃ, vihiṃsati samāhito”ti.",
  "atk-s0513a3:804_0": "Tattha na samādhiparoti samādhito paro añño sukhadhammo nāma natthīti.",
  "atk-s0513a3:805_0": "So araññaṃ pavisitvā isipabbajjaṃ pabbajitvā jhānābhiññā uppādetvā brahmalokaparāyaṇo ahosi.",
  "atk-s0513a3:806_0": "Satthā imaṃ dhammadesanaṃ āharitvā jātakaṃ samodhānesi – “tadā purohito ahameva ahosi”nti.",
  "atk-s0513a3:807_0": "Sīlavīmaṃsajātakavaṇṇanā dasamā.",
  "atk-s0513a3:808_0": "Kuṭidūsakavaggo tatiyo.",
  "atk-s0513a3:809_0": "4. Kokilavaggo",
  "atk-s0513a3:811_0": "[331] 1. Kokilajātakavaṇṇanā",
  "atk-s0513a3:812_0": "Yo ve kāle asampatteti idaṃ satthā jetavane viharanto kokālikaṃ ārabbha kathesi.",
  "atk-s0513a3:812_1": "Vatthu takkāriyajātake vitthāritameva.",
  "atk-s0513a3:813_0": "Atīte bārāṇasiyaṃ brahmadatte rajjaṃ kārente bodhisatto tassa amacco ovādako ahosi,",
  "atk-s0513a3:813_1": "rājā bahubhāṇī ahosi.",
  "atk-s0513a3:813_2": "Bodhisatto “tassa bahubhāṇitaṃ nisedhessāmī”ti ekaṃ upamaṃ upadhārento vicarati.",
  "atk-s0513a3:813_3": "Athekadivasaṃ rājā uyyānaṃ gato maṅgalasilāpaṭṭe nisīdi,",
  "atk-s0513a3:813_4": "tassupari ambarukkho atthi.",
  "atk-s0513a3:813_5": "Tatrekasmiṃ kākakulāvake kāḷakokilā attano aṇḍakaṃ nikkhipitvā agamāsi.",
  "atk-s0513a3:813_6": "Kākī taṃ kokilaaṇḍakaṃ paṭijaggi,",
  "atk-s0513a3:813_7": "aparabhāge tato kokilapotako nikkhami.",
  "atk-s0513a3:813_8": "Kākī “putto me”ti saññāya mukhatuṇḍakena gocaraṃ āharitvā taṃ paṭijaggi.",
  "atk-s0513a3:813_9": "So avirūḷhapakkho akāleyeva kokilaravaṃ ravi.",
  "atk-s0513a3:813_10": "Kākī “ayaṃ idāneva tāva aññaṃ ravaṃ ravati,",
  "atk-s0513a3:813_11": "vaḍḍhanto kiṃ karissatī”ti tuṇḍakena koṭṭetvā māretvā kulāvakā pātesi.",
  "atk-s0513a3:813_12": "So rañño pādamūle pati.",
  "atk-s0513a3:814_0": "Rājā bodhisattaṃ pucchi “kimetaṃ sahāyā”ti?",
  "atk-s0513a3:814_1": "Bodhisatto “ahaṃ rājānaṃ nivāretuṃ ekaṃ upamaṃ pariyesāmi,",
  "atk-s0513a3:814_2": "laddhā dāni me sā”ti cintetvā “mahārāja,",
  "atk-s0513a3:814_3": "atimukharā akāle bahubhāṇino evarūpaṃ labhanti.",
  "atk-s0513a3:814_4": "Ayaṃ mahārāja,",
  "atk-s0513a3:814_5": "kokilapotako kākiyā puṭṭho avirūḷhapakkho akāleyeva kokilaravaṃ ravi.",
  "atk-s0513a3:814_6": "Atha naṃ kākī ‘nāyaṃ mama puttako’ti ñatvā mukhatuṇḍakena koṭṭetvā māretvā kulāvakā pātesi.",
  "atk-s0513a3:814_7": "Manussā vā hontu tiracchānā vā,",
  "atk-s0513a3:814_8": "akāle bahubhāṇino evarūpaṃ dukkhaṃ labhantī”ti vatvā imā gāthā abhāsi –",
  "atk-s0513a3:815_0": "121.",
  "atk-s0513a3:816_0": "“Yo ve kāle asampatte, ativelaṃ pabhāsati;",
  "atk-s0513a3:817_0": "Evaṃ so nihato seti, kokilāyiva atrajo.",
  "atk-s0513a3:818_0": "122.",
  "atk-s0513a3:819_0": "“Na hi satthaṃ sunisitaṃ, visaṃ halāhalāmiva;",
  "atk-s0513a3:820_0": "Evaṃ nikaṭṭhe pāteti, vācā dubbhāsitā yathā.",
  "atk-s0513a3:821_0": "123.",
  "atk-s0513a3:822_0": "“Tasmā kāle akāle vā, vācaṃ rakkheyya paṇḍito;",
  "atk-s0513a3:823_0": "Nātivelaṃ pabhāseyya, api attasamamhi vā.",
  "atk-s0513a3:824_0": "124.",
  "atk-s0513a3:825_0": "“Yo ca kāle mitaṃ bhāse, matipubbo vicakkhaṇo;",
  "atk-s0513a3:826_0": "Sabbe amitte ādeti, supaṇṇo uragāmivā”ti.",
  "atk-s0513a3:827_0": "Tattha kāle asampatteti attano vacanakāle asampatte.",
  "atk-s0513a3:827_1": "Ativelanti velātikkantaṃ katvā atirekappamāṇaṃ bhāsati.",
  "atk-s0513a3:827_2": "Halāhalāmivāti halāhalaṃ iva.",
  "atk-s0513a3:827_3": "Nikaṭṭheti tasmiṃyeva khaṇe appamattake kāle.",
  "atk-s0513a3:827_4": "Tasmāti yasmā sunisitasatthahalāhalavisatopi khippataraṃ dubbhāsitavacanameva pātesi, tasmā.",
  "atk-s0513a3:827_5": "Kāle akāle vāti vattuṃ yuttakāle ca akāle ca vācaṃ rakkheyya,",
  "atk-s0513a3:827_6": "ativelaṃ na bhāseyya api attanā same ninnānākaraṇepi puggaleti attho.",
  "atk-s0513a3:828_0": "Matipubboti matiṃ purecārikaṃ katvā kathanena matipubbo.",
  "atk-s0513a3:828_1": "Vicakkhaṇoti ñāṇena vicāretvā atthavindanapuggalo vicakkhaṇo nāma.",
  "atk-s0513a3:828_2": "Uragāmivāti uragaṃ iva.",
  "atk-s0513a3:828_3": "Idaṃ vuttaṃ hoti –",
  "atk-s0513a3:828_4": "yathā supaṇṇo samuddaṃ khobhetvā mahābhogaṃ uragaṃ ādeti gaṇhāti,",
  "atk-s0513a3:828_5": "ādiyitvā ca taṅkhaṇaññeva naṃ simbaliṃ āropetvā maṃsaṃ khādati,",
  "atk-s0513a3:828_6": "evameva yo matipubbaṅgamo vicakkhaṇo vattuṃ yuttakāle mitaṃ bhāsati,",
  "atk-s0513a3:828_7": "so sabbe amitte ādeti gaṇhāti,",
  "atk-s0513a3:828_8": "attano vase vattetīti.",
  "atk-s0513a3:829_0": "Rājā bodhisattassa dhammadesanaṃ sutvā tato paṭṭhāya mitabhāṇī ahosi,",
  "atk-s0513a3:829_1": "yasañcassa vaḍḍhetvā mahantataraṃ adāsi.",
  "atk-s0513a3:830_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a3:830_1": "“tadā kokilapotako kokāliko ahosi,",
  "atk-s0513a3:830_2": "paṇḍitāmacco pana ahameva ahosi”nti.",
  "atk-s0513a3:831_0": "Kokilajātakavaṇṇanā paṭhamā.",
  "atk-s0513a3:833_0": "[332] 2. Rathalaṭṭhijātakavaṇṇanā",
  "atk-s0513a3:834_0": "Api hantvā hato brūtīti idaṃ satthā jetavane viharanto kosalarañño purohitaṃ ārabbha kathesi.",
  "atk-s0513a3:834_1": "So kira rathena attano bhogagāmaṃ gacchanto sambādhe magge rathaṃ pājento ekaṃ sakaṭasatthaṃ disvā “tumhākaṃ",
  "atk-s0513a3:834_2": "sakaṭaṃ apanethā”ti gacchanto sakaṭe anapanīyamāne kujjhitvā patodalaṭṭhiyā purimasakaṭe sākaṭikassa",
  "atk-s0513a3:834_3": "rathadhure pahari.",
  "atk-s0513a3:834_4": "Sā rathadhure paṭihatā nivattitvā tasseva nalāṭaṃ pahari.",
  "atk-s0513a3:834_5": "Tāvadevassa nalāṭe gaṇḍo uṭṭhahi.",
  "atk-s0513a3:834_6": "So nivattitvā “sākaṭikehi pahaṭomhī”ti rañño ārocesi.",
  "atk-s0513a3:834_7": "Sākaṭike pakkosāpetvā vinicchinantā tasseva dosaṃ addasaṃsu.",
  "atk-s0513a3:834_8": "Athekadivasaṃ bhikkhū dhammasabhāyaṃ kathaṃ samuṭṭhāpesuṃ “āvuso,",
  "atk-s0513a3:834_9": "rañño kira purohito ‘sākaṭikehi pahaṭomhī’ti aḍḍaṃ karonto sayameva parajjī”ti.",
  "atk-s0513a3:834_10": "Satthā āgantvā “kāya nuttha,",
  "atk-s0513a3:834_11": "bhikkhave,",
  "atk-s0513a3:834_12": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a3:834_13": "bhikkhave, idāneva,",
  "atk-s0513a3:834_14": "pubbepesa evarūpaṃ akāsiyevā”ti vatvā atītaṃ āhari.",
  "atk-s0513a3:835_0": "Atīte bārāṇasiyaṃ brahmadatte rajjaṃ kārente bodhisatto tasseva vinicchayāmacco ahosi.",
  "atk-s0513a3:835_1": "Atha rañño purohito rathena attano bhogagāmaṃ gacchantoti sabbaṃ purimasadisameva.",
  "atk-s0513a3:835_2": "Idha pana tena rañño ārocite rājā sayaṃ vinicchaye nisīditvā sākaṭike pakkosāpetvā kammaṃ asodhetvāva",
  "atk-s0513a3:835_3": "“tumhehi mama purohitaṃ koṭṭetvā nalāṭe gaṇḍo uṭṭhāpito”ti vatvā “sabbassaharaṇaṃ tesaṃ karothā”ti āha.",
  "atk-s0513a3:835_4": "Atha naṃ bodhisatto “tumhe, mahārāja,",
  "atk-s0513a3:835_5": "kammaṃ asodhetvāva etesaṃ sabbassaṃ harāpetha,",
  "atk-s0513a3:835_6": "ekacce pana attanāva attānaṃ paharitvāpi ‘parena pahaṭamhā’ti vadanti,",
  "atk-s0513a3:835_7": "tasmā avicinitvā kātuṃ na yuttaṃ,",
  "atk-s0513a3:835_8": "rajjaṃ kārentena nāma nisāmetvā kammaṃ kātuṃ vaṭṭatī”ti vatvā imā gāthā abhāsi.",
  "atk-s0513a3:836_0": "125.",
  "atk-s0513a3:837_0": "“Api hantvā hato brūti, jetvā jitoti bhāsati;",
  "atk-s0513a3:838_0": "Pubbamakkhāyino rāja, aññadatthu na saddahe.",
  "atk-s0513a3:839_0": "126.",
  "atk-s0513a3:840_0": "“Tasmā paṇḍitajātiyo, suṇeyya itarassapi;",
  "atk-s0513a3:841_0": "Ubhinnaṃ vacanaṃ sutvā, yathā dhammo tathā kare.",
  "atk-s0513a3:842_0": "127.",
  "atk-s0513a3:843_0": "“Alaso gihī kāmabhogī na sādhu, asaññato pabbajito na sādhu;",
  "atk-s0513a3:844_0": "Rājā na sādhu anisammakārī, yo paṇḍito kodhano taṃ na sādhu.",
  "atk-s0513a3:845_0": "128.",
  "atk-s0513a3:846_0": "“Nisamma khattiyo kayirā, nānisamma disampati;",
  "atk-s0513a3:847_0": "Nisammakārino rāja, yaso kitti ca vaḍḍhatī”ti.",
  "atk-s0513a3:848_0": "Tattha api hantvāti api eko attanāva attānaṃ hantvā “parena pahaṭomhī”ti brūti katheti.",
  "atk-s0513a3:848_1": "Jetvā jitoti sayaṃ vā pana paraṃ jitvā “ahaṃ jitomhī”ti bhāsati.",
  "atk-s0513a3:848_2": "Aññadatthūti mahārāja,",
  "atk-s0513a3:848_3": "pubbameva rājakulaṃ gantvā akkhāyantassa pubbamakkhāyino aññadatthu na saddahe,",
  "atk-s0513a3:848_4": "ekaṃsena vacanaṃ na saddaheyya.",
  "atk-s0513a3:848_5": "Tasmāti yasmā paṭhamataraṃ āgantvā kathentassa ekaṃsena vacanaṃ na saddahātabbaṃ, tasmā.",
  "atk-s0513a3:848_6": "Yathā dhammoti yathā vinicchayasabhāvo ṭhito,",
  "atk-s0513a3:848_7": "tathā kareyya.",
  "atk-s0513a3:849_0": "Asaññatoti kāyādīhi asaññato dussīlo.",
  "atk-s0513a3:849_1": "Taṃ na sādhūti yaṃ tassa paṇḍitassa ñāṇavato puggalassa ādhānaggāhivasena daḷhakopasaṅkhātaṃ kodhanaṃ,",
  "atk-s0513a3:849_2": "taṃ na sādhu.",
  "atk-s0513a3:849_3": "Nānisammāti na anisāmetvā.",
  "atk-s0513a3:849_4": "Disampatīti disānaṃ pati, mahārāja.",
  "atk-s0513a3:849_5": "Yaso kitti cāti issariyaparivāro ceva kittisaddo ca vaḍḍhatīti.",
  "atk-s0513a3:850_0": "Rājā bodhisattassa vacanaṃ sutvā dhammena vinicchini,",
  "atk-s0513a3:850_1": "dhammena vinicchiyamāne brāhmaṇasseva doso jātoti.",
  "atk-s0513a3:851_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a3:851_1": "“tadā brāhmaṇo etarahi brāhmaṇova ahosi,",
  "atk-s0513a3:851_2": "paṇḍitāmacco pana ahameva ahosi”nti.",
  "atk-s0513a3:852_0": "Rathalaṭṭhijātakavaṇṇanā dutiyā.",
  "atk-s0513a3:854_0": "[333] 3. Pakkagodhajātakavaṇṇanā",
  "atk-s0513a3:855_0": "Tadeva me tvanti idaṃ satthā jetavane viharanto ekaṃ kuṭumbikaṃ ārabbha kathesi.",
  "atk-s0513a3:855_1": "Vatthu heṭṭhā vitthāritameva.",
  "atk-s0513a3:855_2": "Idha pana tesaṃ uddhāraṃ sādhetvā āgacchantānaṃ antarāmagge luddako “ubhopi khādathā”ti ekaṃ pakkagodhaṃ adāsi.",
  "atk-s0513a3:855_3": "So puriso bhariyaṃ pānīyatthāya pesetvā sabbaṃ godhaṃ khāditvā tassā āgatakāle “bhadde,",
  "atk-s0513a3:855_4": "godhā palātā”ti āha. “Sādhu, sāmi,",
  "atk-s0513a3:855_5": "pakkagodhāya palāyantiyā kiṃ sakkā kātu”nti?",
  "atk-s0513a3:855_6": "Sā jetavane pānīyaṃ pivitvā satthu santike nisinnā satthārā “kiṃ upāsike,",
  "atk-s0513a3:855_7": "ayaṃ te hitakāmo sasineho upakārako”ti pucchitā “bhante,",
  "atk-s0513a3:855_8": "ahaṃ etassa hitakāmā sasinehā,",
  "atk-s0513a3:855_9": "ayaṃ pana mayi nissineho”ti āha.",
  "atk-s0513a3:855_10": "Satthā “hotu mā cintayi,",
  "atk-s0513a3:855_11": "evaṃ nāmesa karoti.",
  "atk-s0513a3:855_12": "Yadā pana te guṇaṃ sarati,",
  "atk-s0513a3:855_13": "tadā tuyhameva sabbissariyaṃ detī”ti vatvā tehi yācito atītaṃ āhari.",
  "atk-s0513a3:856_0": "Atītampi heṭṭhā vuttasadisameva.",
  "atk-s0513a3:856_1": "Idha pana tesaṃ nivattantānaṃ antarāmagge luddako kilantabhāvaṃ disvā “dvepi janā khādathā”ti ekaṃ pakkagodhaṃ adāsi.",
  "atk-s0513a3:856_2": "Rājadhītā taṃ valliyā bandhitvā ādāya maggaṃ paṭipajji.",
  "atk-s0513a3:856_3": "Te ekaṃ saraṃ disvā maggā okkamma assatthamūle nisīdiṃsu.",
  "atk-s0513a3:856_4": "Rājaputto “gaccha bhadde,",
  "atk-s0513a3:856_5": "sarato paduminipattena udakaṃ āhara,",
  "atk-s0513a3:856_6": "maṃsaṃ khādissāmā”ti āha.",
  "atk-s0513a3:856_7": "Sā godhaṃ sākhāya laggetvā pānīyatthāya gatā.",
  "atk-s0513a3:856_8": "Itaro sabbaṃ godhaṃ khāditvā agganaṅguṭṭhaṃ gahetvā parammukho nisīdi.",
  "atk-s0513a3:856_9": "So tāya pānīyaṃ gahetvā āgatāya “bhadde,",
  "atk-s0513a3:856_10": "godhā sākhāya otaritvā vammikaṃ pāvisi,",
  "atk-s0513a3:856_11": "ahaṃ dhāvitvā agganaṅguṭṭhaṃ aggahesiṃ,",
  "atk-s0513a3:856_12": "gahitaṭṭhānaṃ hattheyeva katvā chijjitvā bilaṃ paviṭṭhā”ti āha. “Hotu, deva,",
  "atk-s0513a3:856_13": "pakkagodhāya palāyantiyā kiṃ karissāma,",
  "atk-s0513a3:856_14": "ehi gacchāmā”ti.",
  "atk-s0513a3:856_15": "Te pānīyaṃ pivitvā bārāṇasiṃ agamaṃsu.",
  "atk-s0513a3:857_0": "Rājaputto rajjaṃ patvā taṃ aggamahesiṭṭhānamatte ṭhapesi,",
  "atk-s0513a3:857_1": "sakkārasammāno panassā natthi.",
  "atk-s0513a3:857_2": "Bodhisatto tassā sakkāraṃ kāretukāmo rañño santike ṭhatvā “nanu mayaṃ ayye tumhākaṃ santikā kiñci na labhāma,",
  "atk-s0513a3:857_3": "kiṃ no na olokethā”ti āha. “Tāta,",
  "atk-s0513a3:857_4": "ahameva rañño santikā kiñci na labhāmi,",
  "atk-s0513a3:857_5": "tuyhaṃ kiṃ dassāmi,",
  "atk-s0513a3:857_6": "rājāpi mayhaṃ idāni kiṃ dassati,",
  "atk-s0513a3:857_7": "so araññato āgamanakāle pakkagodhaṃ ekakova khādī”ti. “Ayye,",
  "atk-s0513a3:857_8": "na devo evarūpaṃ karissati,",
  "atk-s0513a3:857_9": "mā evaṃ avacutthā”ti.",
  "atk-s0513a3:857_10": "Atha naṃ devī “tuyhaṃ taṃ, tāta,",
  "atk-s0513a3:857_11": "na pākaṭaṃ,",
  "atk-s0513a3:857_12": "raññoyeva mayhañca pākaṭa”nti vatvā paṭhamaṃ gāthamāha –",
  "atk-s0513a3:858_0": "129.",
  "atk-s0513a3:859_0": "“Tadeva me tvaṃ vidito, vanamajjhe rathesabha;",
  "atk-s0513a3:860_0": "Yassa te khaggabaddhassa, sannaddhassa tirīṭino;",
  "atk-s0513a3:861_0": "Assatthadumasākhāya, pakkagodhā palāyathā”ti.",
  "atk-s0513a3:862_0": "Tattha tadevāti tasmiṃyeva kāle “ayaṃ mayhaṃ adāyako”ti evaṃ tvaṃ vidito.",
  "atk-s0513a3:862_1": "Aññe pana tava sabhāvaṃ na jānantīti attho.",
  "atk-s0513a3:862_2": "Khaggabaddhassāti baddhakhaggassa.",
  "atk-s0513a3:862_3": "Tirīṭinoti tirīṭavatthanivatthassa maggāgamanakāle.",
  "atk-s0513a3:862_4": "Pakkagodhāti aṅgārapakkā godhā palāyathāti.",
  "atk-s0513a3:863_0": "Evaṃ raññā katadosaṃ parisamajjhe pākaṭaṃ katvā kathesi.",
  "atk-s0513a3:863_1": "Taṃ sutvā bodhisatto “ayye,",
  "atk-s0513a3:863_2": "devassa appiyakālato pabhuti ubhinnampi aphāsukaṃ katvā kasmā idha vasathā”ti vatvā dve gāthā abhāsi –",
  "atk-s0513a3:864_0": "130.",
  "atk-s0513a3:865_0": "“Name namantassa bhaje bhajantaṃ, kiccānukubbassa kareyya kiccaṃ;",
  "atk-s0513a3:866_0": "Nānatthakāmassa kareyya atthaṃ, asambhajantampi na sambhajeyya.",
  "atk-s0513a3:867_0": "131.",
  "atk-s0513a3:868_0": "“Caje cajantaṃ vanathaṃ na kayirā, apetacittena na sambhajeyya;",
  "atk-s0513a3:869_0": "Dijo dumaṃ khīṇaphalanti ñatvā, aññaṃ samekkheyya mahā hi loko”ti.",
  "atk-s0513a3:870_0": "Tattha name namantassāti yo attani muducittena namati,",
  "atk-s0513a3:870_1": "tasseva paṭinameyya.",
  "atk-s0513a3:870_2": "Kiccānukubbassāti attano uppannaṃ kiccaṃ anukubbantasseva.",
  "atk-s0513a3:870_3": "Anatthakāmassāti avaḍḍhikāmassa.",
  "atk-s0513a3:870_4": "Vanathaṃ na kayirāti tasmiṃ cajante taṇhāsnehaṃ na kareyya.",
  "atk-s0513a3:870_5": "Apetacittenāti apagatacittena virattacittena.",
  "atk-s0513a3:870_6": "Na sambhajeyyāti na samāgaccheyya.",
  "atk-s0513a3:870_7": "Aññaṃ samekkheyyāti aññaṃ olokeyya,",
  "atk-s0513a3:870_8": "yathā dijo khīṇaphalaṃ dumaṃ rukkhaṃ ñatvā aññaṃ phalabharitaṃ rukkhaṃ gacchati,",
  "atk-s0513a3:870_9": "tathā khīṇarāgaṃ purisaṃ ñatvā aññaṃ sasinehaṃ upagaccheyyāti adhippāyo.",
  "atk-s0513a3:871_0": "Rājā bodhisatte kathente eva tassā guṇaṃ saritvā “bhadde,",
  "atk-s0513a3:871_1": "ettakaṃ kālaṃ tava guṇaṃ na sallakkhesiṃ,",
  "atk-s0513a3:871_2": "paṇḍitassayeva kathāya sallakkhesiṃ,",
  "atk-s0513a3:871_3": "mama aparādhaṃ sahantiyā idaṃ sakalarajjaṃ tuyhameva dammī”ti vatvā catutthaṃ gāthamāha –",
  "atk-s0513a3:872_0": "132.",
  "atk-s0513a3:873_0": "“So te karissāmi yathānubhāvaṃ, kataññutaṃ khattiye pekkhamāno;",
  "atk-s0513a3:874_0": "Sabbañca te issariyaṃ dadāmi, yassicchasī tassa tuvaṃ dadāmī”ti.",
  "atk-s0513a3:875_0": "Tattha soti so ahaṃ.",
  "atk-s0513a3:875_1": "Yathānubhāvanti yathāsatti yathābalaṃ.",
  "atk-s0513a3:875_2": "Yassicchasīti yassa icchasi,",
  "atk-s0513a3:875_3": "tassa idaṃ rajjaṃ ādiṃ katvā yaṃ tvaṃ icchasi,",
  "atk-s0513a3:875_4": "taṃ dadāmīti.",
  "atk-s0513a3:876_0": "Evañca pana vatvā rājā deviyā sabbissariyaṃ adāsi,",
  "atk-s0513a3:876_1": "“imināhaṃ etissā guṇaṃ sarāpito”ti paṇḍitassapi mahantaṃ issariyaṃ adāsi.",
  "atk-s0513a3:877_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a3:877_1": "saccapariyosāne ubho jayampatikā sotāpattiphale patiṭṭhahiṃsu.",
  "atk-s0513a3:878_0": "Tadā jayampatikā etarahi jayampatikāva ahesuṃ, paṇḍitāmacco pana ahameva ahosinti.",
  "atk-s0513a3:879_0": "Pakkagodhajātakavaṇṇanā tatiyā.",
  "atk-s0513a3:881_0": "[334] 4. Rājovādajātakavaṇṇanā",
  "atk-s0513a3:882_0": "Gavaṃ ce taramānānanti idaṃ satthā jetavane viharanto rājovādaṃ ārabbha kathesi.",
  "atk-s0513a3:882_1": "Vatthu tesakuṇajātake āvi bhavissati.",
  "atk-s0513a3:882_2": "Idha pana satthā “mahārāja,",
  "atk-s0513a3:882_3": "porāṇakarājānopi paṇḍitānaṃ kathaṃ sutvā dhammena samena rajjaṃ kārentā saggapuraṃ pūrayamānā gamiṃsū”ti vatvā raññā yācito atītaṃ āhari.",
  "atk-s0513a3:883_0": "Atīte bārāṇasiyaṃ brahmadatte rajjaṃ kārente bodhisatto brāhmaṇakule nibbattitvā vayappatto sikkhitasabbasippo",
  "atk-s0513a3:883_1": "isipabbajjaṃ pabbajitvā abhiññā ca samāpattiyo ca nibbattetvā ramaṇīye himavantapadese vanamūlaphalāhāro vihāsi.",
  "atk-s0513a3:883_2": "Atha rājā aguṇapariyesako hutvā “atthi nu kho me koci aguṇaṃ kathento”ti pariyesanto antojane ca bahijane",
  "atk-s0513a3:883_3": "ca antonagare ca bahinagare ca kañci attano avaṇṇavādiṃ adisvā “janapade nu kho katha”nti aññātakavesena",
  "atk-s0513a3:883_4": "janapadaṃ cari.",
  "atk-s0513a3:883_5": "Tatrāpi avaṇṇavādiṃ apassanto attano guṇakathameva sutvā “himavantapadese nu kho katha”nti araññaṃ pavisitvā",
  "atk-s0513a3:883_6": "vicaranto bodhisattassa assamaṃ patvā taṃ abhivādetvā katapaṭisanthāro ekamantaṃ nisīdi.",
  "atk-s0513a3:884_0": "Tadā bodhisatto araññato paripakkāni nigrodhaphalāni āharitvā paribhuñji,",
  "atk-s0513a3:884_1": "tāni honti madhurāni ojavantāni sakkharacuṇṇasamarasāni.",
  "atk-s0513a3:884_2": "So rājānampi āmantetvā “imaṃ mahāpuñña,",
  "atk-s0513a3:884_3": "nigrodhapakkaphalaṃ khāditvā pānīyaṃ pivā”ti āha.",
  "atk-s0513a3:884_4": "Rājā tathā katvā bodhisattaṃ pucchi “kiṃ nu kho, bhante,",
  "atk-s0513a3:884_5": "imaṃ nigrodhapakkaṃ ati viya madhura”nti?",
  "atk-s0513a3:884_6": "“Mahāpuñña,",
  "atk-s0513a3:884_7": "nūna rājā dhammena samena rajjaṃ kāreti,",
  "atk-s0513a3:884_8": "tenetaṃ madhuranti.",
  "atk-s0513a3:884_9": "Rañño adhammikakāle amadhuraṃ nu kho, bhante, hotī”ti. “Āma,",
  "atk-s0513a3:884_10": "mahāpuñña,",
  "atk-s0513a3:884_11": "rājūsu adhammikesu telamadhuphāṇitādīnipi vanamūlaphalānipi amadhurāni honti nirojāni,",
  "atk-s0513a3:884_12": "na kevalaṃ etāni,",
  "atk-s0513a3:884_13": "sakalampi raṭṭhaṃ nirojaṃ kasaṭaṃ hoti.",
  "atk-s0513a3:884_14": "Tesu pana dhammikesu sabbāni tāni madhurāni honti ojavantāni,",
  "atk-s0513a3:884_15": "sakalampi raṭṭhaṃ ojavantameva hotī”ti.",
  "atk-s0513a3:884_16": "Rājā “evaṃ bhavissati,",
  "atk-s0513a3:884_17": "bhante”ti attano rājabhāvaṃ ajānāpetvāva bodhisattaṃ vanditvā bārāṇasiṃ gantvā “tāpasassa vacanaṃ vīmaṃsissāmī”ti",
  "atk-s0513a3:884_18": "adhammena rajjaṃ kāretvā “idāni jānissāmī”ti kiñci kālaṃ vītināmetvā puna tattha gantvā taṃ vanditvā",
  "atk-s0513a3:884_19": "ekamantaṃ nisīdi.",
  "atk-s0513a3:885_0": "Bodhisattopissa tatheva vatvā nigrodhapakkaṃ adāsi,",
  "atk-s0513a3:885_1": "taṃ tassa tittakarasaṃ ahosi.",
  "atk-s0513a3:885_2": "Rājā “amadhuraṃ nirasa”nti saha kheḷena chaḍḍetvā “tittakaṃ,",
  "atk-s0513a3:885_3": "bhante”ti āha.",
  "atk-s0513a3:885_4": "Bodhisatto “mahāpuñña,",
  "atk-s0513a3:885_5": "nūna rājā adhammiko bhavissati.",
  "atk-s0513a3:885_6": "Rājūnañhi adhammikakāle araññe phalāphalaṃ ādiṃ katvā sabbaṃ amadhuraṃ nirojaṃ jāta”nti vatvā imā gāthā abhāsi –",
  "atk-s0513a3:886_0": "133.",
  "atk-s0513a3:887_0": "“Gave ce taramānānaṃ, jimhaṃ gacchati puṅgavo;",
  "atk-s0513a3:888_0": "Sabbā tā jimhaṃ gacchanti, nette jimhaṃ gate sati.",
  "atk-s0513a3:889_0": "134.",
  "atk-s0513a3:890_0": "“Evameva manussesu, yo hoti seṭṭhasammato;",
  "atk-s0513a3:891_0": "So ce adhammaṃ carati, pageva itarā pajā;",
  "atk-s0513a3:892_0": "Sabbaṃ raṭṭhaṃ dukhaṃ seti, rājā ce hoti adhammiko.",
  "atk-s0513a3:893_0": "135.",
  "atk-s0513a3:894_0": "“Gavaṃ ce taramānānaṃ, ujuṃ gacchati puṅgavo;",
  "atk-s0513a3:895_0": "Sabbā gāvī ujuṃ yanti, nette ujuṃ gate sati.",
  "atk-s0513a3:896_0": "136.",
  "atk-s0513a3:897_0": "“Evameva manussesu, yo hoti seṭṭhasammato;",
  "atk-s0513a3:898_0": "So sace dhammaṃ carati, pageva itarā pajā;",
  "atk-s0513a3:899_0": "Sabbaṃ raṭṭhaṃ sukhaṃ seti, rājā ce hoti dhammiko”ti.",
  "atk-s0513a3:900_0": "Tattha gavanti gunnaṃ.",
  "atk-s0513a3:900_1": "Taramānānanti nadiṃ otarantānaṃ.",
  "atk-s0513a3:900_2": "Jimhanti kuṭilaṃ vaṅkaṃ.",
  "atk-s0513a3:900_3": "Netteti nāyake gahetvā gacchante gavajeṭṭhake usabhe puṅgave.",
  "atk-s0513a3:900_4": "Pageva itarā pajāti itare sattā puretarameva adhammaṃ carantīti attho.",
  "atk-s0513a3:900_5": "Dukhaṃ setīti na kevalaṃ seti,",
  "atk-s0513a3:900_6": "catūsupi iriyāpathesu dukkhameva vindati.",
  "atk-s0513a3:900_7": "Adhammikoti yadi rājā chandādiagatigamanavasena adhammiko hoti.",
  "atk-s0513a3:900_8": "Sukhaṃ setīti sace rājā agatigamanaṃ pahāya dhammiko hoti,",
  "atk-s0513a3:900_9": "sabbaṃ raṭṭhaṃ catūsu iriyāpathesu sukhappattameva hotīti.",
  "atk-s0513a3:901_0": "Rājā bodhisattassa dhammaṃ sutvā attano rājabhāvaṃ jānāpetvā “bhante,",
  "atk-s0513a3:901_1": "pubbe nigrodhapakkaṃ ahameva madhuraṃ katvā tittakaṃ akāsiṃ,",
  "atk-s0513a3:901_2": "idāni puna madhuraṃ karissāmī”ti bodhisattaṃ vanditvā nagaraṃ gantvā dhammena rajjaṃ kārento sabbaṃ paṭipākatikaṃ akāsi.",
  "atk-s0513a3:902_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a3:902_1": "“tadā rājā ānando ahosi,",
  "atk-s0513a3:902_2": "tāpaso pana ahameva ahosi”nti.",
  "atk-s0513a3:903_0": "Rājovādajātakavaṇṇanā catutthā.",
  "atk-s0513a3:905_0": "[335] 5. Jambukajātakavaṇṇanā",
  "atk-s0513a3:906_0": "Brahā pavaḍḍhakāyo soti idaṃ satthā veḷuvane viharanto devadattassa sugatālayakaraṇaṃ ārabbha kathesi.",
  "atk-s0513a3:906_1": "Vatthu heṭṭhā vitthāritameva,",
  "atk-s0513a3:906_2": "ayaṃ panettha saṅkhepo.",
  "atk-s0513a3:906_3": "Satthārā “sāriputta,",
  "atk-s0513a3:906_4": "devadatto tumhe disvā kiṃ akāsī”ti vutto thero āha “bhante,",
  "atk-s0513a3:906_5": "so tumhākaṃ anukaronto mama hatthe bījaniṃ datvā nipajji.",
  "atk-s0513a3:906_6": "Atha naṃ kokāliko ure jaṇṇunā pahari,",
  "atk-s0513a3:906_7": "iti so tumhākaṃ anukaronto dukkhaṃ anubhavī”ti.",
  "atk-s0513a3:906_8": "Taṃ sutvā satthā “na kho,",
  "atk-s0513a3:906_9": "sāriputta,",
  "atk-s0513a3:906_10": "devadatto idāneva mama anukaronto dukkhaṃ anubhoti,",
  "atk-s0513a3:906_11": "pubbepesa anubhosiyevā”ti vatvā tena yācito atītaṃ āhari.",
  "atk-s0513a3:907_0": "Atīte bārāṇasiyaṃ brahmadatte rajjaṃ kārente bodhisatto sīhayoniyaṃ nibbattitvā himavante guhāyaṃ vasanto",
  "atk-s0513a3:907_1": "ekadivasaṃ mahiṃsaṃ vadhitvā maṃsaṃ khāditvā pānīyaṃ pivitvā guhaṃ āgacchati.",
  "atk-s0513a3:907_2": "Eko siṅgālo taṃ disvā palāyituṃ asakkonto urena nipajji,",
  "atk-s0513a3:907_3": "“kiṃ jambukā”ti ca vutte “upaṭṭhahissāmi taṃ,",
  "atk-s0513a3:907_4": "bhaddante”ti āha.",
  "atk-s0513a3:907_5": "Sīho “tena hi ehī”ti taṃ attano vasanaṭṭhānaṃ netvā divase divase maṃsaṃ āharitvā posesi.",
  "atk-s0513a3:907_6": "Tassa sīhavighāsena thūlasarīrataṃ pattassa ekadivasaṃ māno uppajji.",
  "atk-s0513a3:907_7": "So sīhaṃ upasaṅkamitvā āha “ahaṃ, sāmi,",
  "atk-s0513a3:907_8": "niccakālaṃ tumhākaṃ palibodho,",
  "atk-s0513a3:907_9": "tumhe niccaṃ maṃsaṃ āharitvā maṃ posetha,",
  "atk-s0513a3:907_10": "ajja tumhe idheva hotha,",
  "atk-s0513a3:907_11": "ahaṃ ekaṃ vāraṇaṃ vadhitvā maṃsaṃ khāditvā tumhākampi āharissāmī”ti.",
  "atk-s0513a3:907_12": "Sīho “mā te, jambuka,",
  "atk-s0513a3:907_13": "etaṃ rucci,",
  "atk-s0513a3:907_14": "na tvaṃ vāraṇaṃ vadhitvā maṃsakhādakayoniyaṃ nibbatto,",
  "atk-s0513a3:907_15": "ahaṃ te vāraṇaṃ vadhitvā dassāmi,",
  "atk-s0513a3:907_16": "vāraṇo nāma mahākāyo pavaḍḍhakāyo,",
  "atk-s0513a3:907_17": "mā vāraṇaṃ gaṇhi,",
  "atk-s0513a3:907_18": "mama vacanaṃ karohī”ti vatvā paṭhamaṃ gāthamāha.",
  "atk-s0513a3:908_0": "137.",
  "atk-s0513a3:909_0": "“Brahā pavaḍḍhakāyo so, dīghadāṭho ca jambuka;",
  "atk-s0513a3:910_0": "Na tvaṃ tattha kule jāto, yattha gaṇhanti kuñjara”nti.",
  "atk-s0513a3:911_0": "Tattha brahāti mahanto.",
  "atk-s0513a3:911_1": "Pavaḍḍhakāyoti uddhaṃ uggatakāyo.",
  "atk-s0513a3:911_2": "Dīghadāṭhoti dīghadanto tehi dantehi tumhādise paharitvā jīvitakkhaye pāpeti.",
  "atk-s0513a3:911_3": "Yatthāti yasmiṃ sīhakule jātā mattavāraṇaṃ gaṇhanti,",
  "atk-s0513a3:911_4": "tvaṃ na tattha jāto,",
  "atk-s0513a3:911_5": "siṅgālakule pana jātosīti attho.",
  "atk-s0513a3:912_0": "Siṅgālo sīhena vāritoyeva guhā nikkhamitvā tikkhattuṃ “bukka bukkā”ti siṅgālikaṃ nadaṃ naditvā pabbatakūṭe",
  "atk-s0513a3:912_1": "ṭhito pabbatapādaṃ olokento ekaṃ kāḷavāraṇaṃ pabbatapādena āgacchantaṃ disvā ullaṅghitvā “tassa kumbhe",
  "atk-s0513a3:912_2": "patissāmī”ti parivattitvā pādamūle pati.",
  "atk-s0513a3:912_3": "Vāraṇo purimapādaṃ ukkhipitvā tassa matthake patiṭṭhāpesi,",
  "atk-s0513a3:912_4": "sīsaṃ bhijjitvā cuṇṇavicuṇṇaṃ jātaṃ.",
  "atk-s0513a3:912_5": "So tattheva anutthunanto sayi,",
  "atk-s0513a3:912_6": "vāraṇo koñcanādaṃ karonto pakkāmi.",
  "atk-s0513a3:912_7": "Bodhisatto gantvā pabbatamatthake ṭhito taṃ vināsappattaṃ disvā “attano mānaṃ nissāya naṭṭho siṅgālo”ti tisso gāthā abhāsi –",
  "atk-s0513a3:913_0": "138.",
  "atk-s0513a3:914_0": "“Asīho sīhamānena, yo attānaṃ vikubbati;",
  "atk-s0513a3:915_0": "Kotthūva gajamāsajja, seti bhūmyā anutthunaṃ.",
  "atk-s0513a3:916_0": "139.",
  "atk-s0513a3:917_0": "“Yasassino uttamapuggalassa, sañjātakhandhassa mahabbalassa;",
  "atk-s0513a3:918_0": "Asamekkhiya thāmabalūpapattiṃ, sa seti nāgena hatoyaṃ jambuko.",
  "atk-s0513a3:919_0": "140.",
  "atk-s0513a3:920_0": "“Yo cīdha kammaṃ kurute pamāya, thāmabbalaṃ attani saṃviditvā;",
  "atk-s0513a3:921_0": "Jappena mantena subhāsitena, parikkhavā so vipulaṃ jinātī”ti.",
  "atk-s0513a3:922_0": "Tattha vikubbatīti parivatteti.",
  "atk-s0513a3:922_1": "Kotthūvāti siṅgālo viya.",
  "atk-s0513a3:922_2": "Anutthunanti anutthunanto.",
  "atk-s0513a3:922_3": "Idaṃ vuttaṃ hoti –",
  "atk-s0513a3:922_4": "yathā ayaṃ kotthu mahantaṃ gajaṃ patvā anutthunanto bhūmiyaṃ seti,",
  "atk-s0513a3:922_5": "evaṃ yo añño dubbalo balavatā viggahaṃ karoti,",
  "atk-s0513a3:922_6": "sopi evarūpova hotīti.",
  "atk-s0513a3:923_0": "Yasassinoti issariyavato.",
  "atk-s0513a3:923_1": "Uttamapuggalassāti kāyabalena ca ñāṇabalena ca uttamapuggalassa.",
  "atk-s0513a3:923_2": "Sañjātakhandhassāti susaṇṭhitamahākhandhassa.",
  "atk-s0513a3:923_3": "Mahabbalassātie mahāthāmassa.",
  "atk-s0513a3:923_4": "Thāmabalūpapattinti evarūpassa sīhassa thāmasaṅkhātaṃ balañceva sīhajātisaṅkhātaṃ upapattiñca ajānitvā,",
  "atk-s0513a3:923_5": "kāyathāmañca ñāṇabalañca sīhaupapattiñca ajānitvāti attho.",
  "atk-s0513a3:923_6": "Sa setīti attānampi sīhena sadisaṃ maññamāno,",
  "atk-s0513a3:923_7": "so ayaṃ jambuko nāgena hato matasayanaṃ seti.",
  "atk-s0513a3:924_0": "Pamāyāti paminitvā upaparikkhitvā.",
  "atk-s0513a3:924_1": "“Pamāṇā”tipi pāṭho,",
  "atk-s0513a3:924_2": "attano pamāṇaṃ gahetvā yo attano pamāṇena kammaṃ kuruteti attho.",
  "atk-s0513a3:924_3": "Thāmabbalanti thāmasaṅkhātaṃ balaṃ,",
  "atk-s0513a3:924_4": "kāyathāmañca ñāṇabalañcātipi attho.",
  "atk-s0513a3:924_5": "Jappenāti japena,",
  "atk-s0513a3:924_6": "ajjhenenāti attho.",
  "atk-s0513a3:924_7": "Mantenāti aññehi paṇḍitehi saddhiṃ mantetvā karaṇena.",
  "atk-s0513a3:924_8": "Subhāsitenāti saccādiguṇayuttena anavajjavacanena.",
  "atk-s0513a3:924_9": "Parikkhavāti parikkhāsampanno.",
  "atk-s0513a3:924_10": "So vipulaṃ jinātīti yo evarūpo hoti,",
  "atk-s0513a3:924_11": "yaṃ kiñci kammaṃ kurumāno attano thāmañca balañca ñatvā jappamantavasena paricchinditvā subhāsitaṃ bhāsanto karoti,",
  "atk-s0513a3:924_12": "so vipulaṃ mahantaṃ atthaṃ jināti na parihāyatīti.",
  "atk-s0513a3:925_0": "Evaṃ bodhisatto imāhi tīhi gāthāhi imasmiṃ loke kattabbayuttakaṃ kammaṃ kathesi.",
  "atk-s0513a3:926_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a3:926_1": "“tadā siṅgālo devadatto ahosi,",
  "atk-s0513a3:926_2": "sīho pana ahameva ahosi”nti.",
  "atk-s0513a3:927_0": "Jambukajātakavaṇṇanā pañcamā.",
  "atk-s0513a3:929_0": "[336] 6. Brahāchattajātakavaṇṇanā",
  "atk-s0513a3:930_0": "Tiṇaṃ tiṇanti lapasīti idaṃ satthā jetavane viharanto kuhakabhikkhuṃ ārabbha kathesi.",
  "atk-s0513a3:930_1": "Paccuppannavatthu kathitameva.",
  "atk-s0513a3:931_0": "Atīte pana bārāṇasiyaṃ brahmadatte rajjaṃ kārente bodhisatto tassa atthadhammānusāsako amacco ahosi.",
  "atk-s0513a3:931_1": "Bārāṇasirājā mahatiyā senāya kosalarājānaṃ abbhuggantvā sāvatthiṃ patvā yuddhena nagaraṃ pavisitvā rājānaṃ gaṇhi.",
  "atk-s0513a3:931_2": "Kosalarañño pana putto chatto nāma kumāro atthi.",
  "atk-s0513a3:931_3": "So aññātakavesena nikkhamitvā takkasilaṃ gantvā tayo vede ca aṭṭhārasa sippāni ca uggaṇhitvā takkasilato",
  "atk-s0513a3:931_4": "nikkhamma sabbasamayasippāni sikkhanto ekaṃ paccantagāmaṃ pāpuṇi.",
  "atk-s0513a3:931_5": "Taṃ nissāya pañcasatatāpasā araññe paṇṇasālāsu vasanti.",
  "atk-s0513a3:931_6": "Kumāro te upasaṅkamitvā “imesampi santike kiñci sikkhissāmī”ti pabbajitvā yaṃ te jānanti,",
  "atk-s0513a3:931_7": "taṃ sabbaṃ uggaṇhi.",
  "atk-s0513a3:931_8": "So aparabhāge gaṇasatthā jāto.",
  "atk-s0513a3:932_0": "Athekadivasaṃ isigaṇaṃ āmantetvā “mārisā,",
  "atk-s0513a3:932_1": "kasmā majjhimadesaṃ na gacchathā”ti pucchi. “Mārisa,",
  "atk-s0513a3:932_2": "majjhimadese manussā nāma paṇḍitā,",
  "atk-s0513a3:932_3": "te pañhaṃ pucchanti,",
  "atk-s0513a3:932_4": "anumodanaṃ kārāpenti,",
  "atk-s0513a3:932_5": "maṅgalaṃ bhaṇāpenti,",
  "atk-s0513a3:932_6": "asakkonte garahanti,",
  "atk-s0513a3:932_7": "mayaṃ tena bhayena na gacchāmā”ti.",
  "atk-s0513a3:932_8": "“Mā tumhe bhāyatha,",
  "atk-s0513a3:932_9": "ahametaṃ sabbaṃ karissāmī”ti.",
  "atk-s0513a3:932_10": "“Tena hi gacchāmā”ti sabbe attano attano khārivividhamādāya anupubbena bārāṇasiṃ pattā.",
  "atk-s0513a3:932_11": "Bārāṇasirājāpi kosalarajjaṃ attano hatthagataṃ katvā tattha rājayutte ṭhapetvā sayaṃ tattha vijjamānaṃ",
  "atk-s0513a3:932_12": "dhanaṃ gahetvā bārāṇasiṃ gantvā uyyāne lohacāṭiyo pūrāpetvā nidahitvā tasmiṃ samaye bārāṇasiyameva vasati.",
  "atk-s0513a3:932_13": "Atha te isayo rājuyyāne rattiṃ vasitvā punadivase nagaraṃ bhikkhāya pavisitvā rājadvāraṃ agamaṃsu.",
  "atk-s0513a3:932_14": "Rājā tesaṃ iriyāpathessu pasīditvā pakkosāpetvā mahātale nisīdāpetvā yāgukhajjakaṃ datvā yāva bhattakālā taṃ taṃ pañhaṃ pucchi.",
  "atk-s0513a3:932_15": "Chatto rañño cittaṃ ārādhento sabbapañhe vissajjetvā bhattakiccāvasāne vicitraṃ anumodanaṃ akāsi.",
  "atk-s0513a3:932_16": "Rājā suṭṭhutaraṃ pasanno paṭiññaṃ gahetvā sabbepi te uyyāne vāsāpesi.",
  "atk-s0513a3:933_0": "Chatto nidhiuddharaṇamantaṃ jānāti.",
  "atk-s0513a3:933_1": "So tattha vasanto “kahaṃ nu kho iminā mama pitu santakaṃ dhanaṃ nidahita”nti mantaṃ parivattetvā olokento",
  "atk-s0513a3:933_2": "uyyāne nidahitabhāvaṃ ñatvā “idaṃ dhanaṃ gahetvā mama rajjaṃ gaṇhissāmī”ti cintetvā tāpase āmantetvā “mārisā,",
  "atk-s0513a3:933_3": "ahaṃ kosalarañño putto,",
  "atk-s0513a3:933_4": "bārāṇasiraññā amhākaṃ rajje gahite aññātakavesena nikkhamitvā ettakaṃ kālaṃ attano jīvitaṃ anurakkhiṃ,",
  "atk-s0513a3:933_5": "idāni kulasantakaṃ dhanaṃ laddhaṃ,",
  "atk-s0513a3:933_6": "ahaṃ etaṃ ādāya gantvā attano rajjaṃ gaṇhissāmi,",
  "atk-s0513a3:933_7": "tumhe kiṃ karissathā”ti āha.",
  "atk-s0513a3:933_8": "“Mayampi tayāva saddhiṃ gamissāmā”ti.",
  "atk-s0513a3:933_9": "So “sādhū”ti mahante mahante cammapasibbake kāretvā rattibhāge bhūmiṃ khaṇitvā dhanacāṭiyo uddharitvā",
  "atk-s0513a3:933_10": "pasibbakesu dhanaṃ pakkhipitvā cāṭiyo tiṇassa pūrāpetvā pañca ca isisatāni aññe ca manusse dhanaṃ gāhāpetvā",
  "atk-s0513a3:933_11": "palāyitvā sāvatthiṃ gantvā sabbe rājayutte gāhāpetvā rajjaṃ gahetvā pākāraaṭṭālakādipaṭisaṅkharaṇaṃ kārāpetvā",
  "atk-s0513a3:933_12": "puna sapattaraññā yuddhena aggahetabbaṃ katvā nagaraṃ ajjhāvasati.",
  "atk-s0513a3:933_13": "Bārāṇasiraññopi “tāpasā uyyānato dhanaṃ gahetvā palātā”ti ārocayiṃsu.",
  "atk-s0513a3:933_14": "So uyyānaṃ gantvā cāṭiyo vivarāpetvā tiṇameva passi,",
  "atk-s0513a3:933_15": "tassa dhanaṃ nissāya mahanto soko uppajji.",
  "atk-s0513a3:933_16": "So nagaraṃ gantvā “tiṇaṃ tiṇa”nti vippalapanto carati,",
  "atk-s0513a3:933_17": "nāssa koci sokaṃ nibbāpetuṃ sakkoti.",
  "atk-s0513a3:934_0": "Bodhisatto cintesi “rañño mahanto soko,",
  "atk-s0513a3:934_1": "vippalapanto carati,",
  "atk-s0513a3:934_2": "ṭhapetvā kho pana maṃ nāssa añño koci sokaṃ vinodetuṃ samattho,",
  "atk-s0513a3:934_3": "nissokaṃ naṃ karissāmī”ti.",
  "atk-s0513a3:934_4": "So ekadivasaṃ tena saddhiṃ sukhanisinno tassa vippalapanakāle paṭhamaṃ gāthamāha –",
  "atk-s0513a3:935_0": "141.",
  "atk-s0513a3:936_0": "“Tiṇaṃ tiṇanti lapasi, ko nu te tiṇamāhari;",
  "atk-s0513a3:937_0": "Kiṃ nu te tiṇakiccatthi, tiṇameva pabhāsasī”ti.",
  "atk-s0513a3:938_0": "Tattha kiṃ nu te tiṇakiccatthīti kiṃ nu tava tiṇena kiccaṃ kātabbaṃ atthi.",
  "atk-s0513a3:938_1": "Tiṇameva pabhāsasīti tvañhi kevalaṃ “tiṇaṃ tiṇa”nti tiṇameva pabhāsasi,",
  "atk-s0513a3:938_2": "“asukatiṇaṃ nāmā”ti na kathesi,",
  "atk-s0513a3:938_3": "tiṇanāmaṃ tāvassa kathehi “asukatiṇaṃ nāmā”ti,",
  "atk-s0513a3:938_4": "mayaṃ te āharissāma,",
  "atk-s0513a3:938_5": "atha pana te tiṇenattho natthi,",
  "atk-s0513a3:938_6": "nikkāraṇā mā vippalapīti.",
  "atk-s0513a3:939_0": "Taṃ sutvā rājā dutiyaṃ gāthamāha –",
  "atk-s0513a3:940_0": "142.",
  "atk-s0513a3:941_0": "“Idhāgamā brahmacārī, brahā chatto bahussuto;",
  "atk-s0513a3:942_0": "So me sabbaṃ samādāya, tiṇaṃ nikkhippa gacchatī”ti.",
  "atk-s0513a3:943_0": "Tattha brahāti dīgho.",
  "atk-s0513a3:943_1": "Chattoti tassa nāmaṃ.",
  "atk-s0513a3:943_2": "Sabbaṃ samādāyāti sabbaṃ dhanaṃ gahetvā.",
  "atk-s0513a3:943_3": "Tiṇaṃ nikkhippa gacchatīti cāṭīsu tiṇaṃ nikkhipitvā gatoti dassento evamāha.",
  "atk-s0513a3:944_0": "Taṃ sutvā bodhisatto tatiyaṃ gāthamāha –",
  "atk-s0513a3:945_0": "143.",
  "atk-s0513a3:946_0": "“Evetaṃ hoti kattabbaṃ, appena bahumicchatā;",
  "atk-s0513a3:947_0": "Sabbaṃ sakassa ādānaṃ, anādānaṃ tiṇassa cā”ti.",
  "atk-s0513a3:948_0": "Tassattho –",
  "atk-s0513a3:948_1": "appena tiṇena bahudhanaṃ icchatā evaṃ etaṃ kattabbaṃ hoti,",
  "atk-s0513a3:948_2": "yadidaṃ pitu santakattā sakassa dhanassa sabbaṃ ādānaṃ agayhūpagassa tiṇassa ca anādānaṃ. Iti, mahārāja,",
  "atk-s0513a3:948_3": "so brahā chatto gahetabbayuttakaṃ attano pitu santakaṃ dhanaṃ gahetvā aggahetabbayuttakaṃ tiṇaṃ cāṭīsu pakkhipitvā gato,",
  "atk-s0513a3:948_4": "tattha kā paridevanāti.",
  "atk-s0513a3:949_0": "Taṃ sutvā rājā catutthaṃ gāthamāha –",
  "atk-s0513a3:950_0": "144.",
  "atk-s0513a3:951_0": "“Sīlavanto na kubbanti, bālo sīlāni kubbati;",
  "atk-s0513a3:952_0": "Aniccasīlaṃ dussīlyaṃ, kiṃ paṇḍiccaṃ karissatī”ti.",
  "atk-s0513a3:953_0": "Tattha sīlavantoti ye sīlasampannā brahmacārayo,",
  "atk-s0513a3:953_1": "te evarūpaṃ na kubbanti.",
  "atk-s0513a3:953_2": "Bālo sīlāni kubbatīti bālo pana durācāro evarūpāni attano anācārasaṅkhātāni sīlāni karoti.",
  "atk-s0513a3:953_3": "Aniccasīlanti addhuvena dīgharattaṃ appavattena sīlena samannāgataṃ.",
  "atk-s0513a3:953_4": "Dussīlyanti dussīlaṃ.",
  "atk-s0513a3:953_5": "Kiṃ paṇḍiccaṃ karissatīti evarūpaṃ puggalaṃ bāhusaccaparibhāvitaṃ paṇḍiccaṃ kiṃ karissati kiṃ sampādessati,",
  "atk-s0513a3:953_6": "vipattimevassa karissatīti.",
  "atk-s0513a3:953_7": "Taṃ garahanto vatvā so tāya bodhisattassa kathāya nissoko hutvā dhammena rajjaṃ kāresi.",
  "atk-s0513a3:954_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a3:954_1": "“tadā brahāchatto kuhakabhikkhu ahosi,",
  "atk-s0513a3:954_2": "paṇḍitāmacco pana ahameva ahosi”nti.",
  "atk-s0513a3:955_0": "Brahāchattajātakavaṇṇanā chaṭṭhā.",
  "atk-s0513a3:957_0": "[337] 7. Pīṭhajātakavaṇṇanā",
  "atk-s0513a3:958_0": "Na te pīṭhamadāyimhāti idaṃ satthā jetavane viharanto aññataraṃ bhikkhuṃ ārabbha kathesi.",
  "atk-s0513a3:958_1": "So kira janapadato jetavanaṃ gantvā pattacīvaraṃ paṭisāmetvā satthāraṃ vanditvā sāmaṇeradahare pucchi “āvuso,",
  "atk-s0513a3:958_2": "sāvatthiyaṃ āgantukabhikkhūnaṃ ke upakārakā”ti. “Āvuso,",
  "atk-s0513a3:958_3": "anāthapiṇḍiko nāma mahāseṭṭhi,",
  "atk-s0513a3:958_4": "visākhā nāma mahāupāsikā ete bhikkhusaṅghassa upakārakā mātāpituṭṭhāniyā”ti.",
  "atk-s0513a3:958_5": "So “sādhū”ti punadivase pātova ekabhikkhussapi apaviṭṭhakāle anāthapiṇḍikassa gharadvāraṃ agamāsi.",
  "atk-s0513a3:958_6": "Taṃ avelāya gatattā koci na olokesi.",
  "atk-s0513a3:958_7": "So tato kiñci alabhitvā visākhāya gharadvāraṃ gato.",
  "atk-s0513a3:958_8": "Tatrāpi atipātova gatattā kiñci na labhi.",
  "atk-s0513a3:958_9": "So tattha tattha vicaritvā punāgacchanto yāguyā niṭṭhitāya gato,",
  "atk-s0513a3:958_10": "punapi tattha tattha vicaritvā bhatte niṭṭhite gato.",
  "atk-s0513a3:958_11": "So vihāraṃ gantvā “dvepi kulāni assaddhāni appasannāni eva,",
  "atk-s0513a3:958_12": "ime bhikkhū pana ‘saddhāni pasannānī’ti kathentī”ti tāni kulāni paribhavanto carati.",
  "atk-s0513a3:959_0": "Athekadivasaṃ dhammasabhāyaṃ bhikkhū kathaṃ samuṭṭhāpesuṃ – “āvuso,",
  "atk-s0513a3:959_1": "asuko kira jānapado bhikkhu atikālasseva kuladvāraṃ gato bhikkhaṃ alabhitvā kulāni paribhavanto caratī”ti.",
  "atk-s0513a3:959_2": "Satthā āgantvā “kāya nuttha,",
  "atk-s0513a3:959_3": "bhikkhave,",
  "atk-s0513a3:959_4": "etarahi kathāya sannisinnā”ti pucchitvā “imāya nāmā”ti vutte taṃ bhikkhuṃ pakkosāpetvā “saccaṃ kira bhikkhū”ti pucchitvā “saccaṃ,",
  "atk-s0513a3:959_5": "bhante”ti vutte “kasmā tvaṃ bhikkhu kujjhasi,",
  "atk-s0513a3:959_6": "pubbe anuppanne buddhe tāpasāpi tāva kuladvāraṃ gantvā bhikkhaṃ alabhitvā na kujjhiṃsū”ti vatvā atītaṃ āhari.",
  "atk-s0513a3:960_0": "Atīte bārāṇasiyaṃ brahmadatte rajjaṃ kārente bodhisatto brāhmaṇakule nibbattitvā vayappatto takkasilāyaṃ",
  "atk-s0513a3:960_1": "sabbasippāni uggaṇhitvā aparabhāge tāpasapabbajjaṃ pabbajitvā himavante ciraṃ vasitvā loṇambilasevanatthāya",
  "atk-s0513a3:960_2": "bārāṇasiṃ patvā uyyāne vasitvā punadivase nagaraṃ bhikkhāya pāvisi.",
  "atk-s0513a3:960_3": "Tadā bārāṇasiseṭṭhi saddho hoti pasanno.",
  "atk-s0513a3:960_4": "Bodhisatto “kataraṃ kulagharaṃ saddha”nti pucchitvā “seṭṭhighara”nti sutvā seṭṭhino gharadvāraṃ agamāsi.",
  "atk-s0513a3:960_5": "Tasmiṃ khaṇe seṭṭhi rājupaṭṭhānaṃ gato,",
  "atk-s0513a3:960_6": "manussāpi naṃ na passiṃsu,",
  "atk-s0513a3:960_7": "so nivattitvā gacchati.",
  "atk-s0513a3:960_8": "Atha naṃ seṭṭhi rājakulato nivattanto disvā vanditvā bhikkhābhājanaṃ gahetvā gharaṃ netvā nisīdāpetvā",
  "atk-s0513a3:960_9": "pādadhovanatelamakkhanayāgukhajjakādīhi santappetvā antarābhatte kiñci kāraṇaṃ apucchitvā katabhattakiccaṃ",
  "atk-s0513a3:960_10": "vanditvā ekamantaṃ nisinno “bhante,",
  "atk-s0513a3:960_11": "amhākaṃ gharadvāraṃ āgatā nāma yācakā vā dhammikasamaṇabrāhmaṇā vā sakkārasammānaṃ alabhitvā gatapubbā nāma natthi,",
  "atk-s0513a3:960_12": "tumhe pana ajja amhākaṃ dārakehi adiṭṭhattā āsanaṃ vā pānīyaṃ vā pādadhovanaṃ vā yāgubhattaṃ vā alabhitvāva gatā,",
  "atk-s0513a3:960_13": "ayaṃ amhākaṃ doso,",
  "atk-s0513a3:960_14": "taṃ no khamituṃ vaṭṭatī”ti vatvā paṭhamaṃ gāthamāha –",
  "atk-s0513a3:961_0": "145.",
  "atk-s0513a3:962_0": "“Na te pīṭhamadāyimhā, na pānaṃ napi bhojanaṃ;",
  "atk-s0513a3:963_0": "Brahmacāri khamassu me, etaṃ passāmi accaya”nti.",
  "atk-s0513a3:964_0": "Tattha na te pīṭhamadāyimhāti pīṭhampi te na dāpayimha.",
  "atk-s0513a3:965_0": "Taṃ sutvā bodhisatto dutiyaṃ gāthamāha –",
  "atk-s0513a3:966_0": "146.",
  "atk-s0513a3:967_0": "“Nevābhisajjāmi na cāpi kuppe, na cāpi me appiyamāsi kiñci;",
  "atk-s0513a3:968_0": "Athopi me āsi manovitakko, etādiso nūna kulassa dhammo”ti.",
  "atk-s0513a3:969_0": "Tattha nevābhisajjāmīti neva laggāmi.",
  "atk-s0513a3:969_1": "Etādisoti “imassa kulassa etādiso nūna sabhāvo,",
  "atk-s0513a3:969_2": "adāyakavaṃso esa bhavissatī”ti evaṃ me manovitakko uppanno.",
  "atk-s0513a3:970_0": "Taṃ sutvā seṭṭhi itarā dve gāthā abhāsi –",
  "atk-s0513a3:971_0": "147.",
  "atk-s0513a3:972_0": "“Esasmākaṃ kule dhammo, pitupitāmaho sadā;",
  "atk-s0513a3:973_0": "Āsanaṃ udakaṃ pajjaṃ, sabbetaṃ nipadāmase.",
  "atk-s0513a3:974_0": "148.",
  "atk-s0513a3:975_0": "“Esasmākaṃ kule dhammo, pitupitāmaho sadā;",
  "atk-s0513a3:976_0": "Sakkaccaṃ upatiṭṭhāma, uttamaṃ viya ñātaka”nti.",
  "atk-s0513a3:977_0": "Tattha dhammoti sabhāvo.",
  "atk-s0513a3:977_1": "Pitupitāmahoti pitūnañca pitāmahānañca santako.",
  "atk-s0513a3:977_2": "Udakanti pādadhovanaudakaṃ.",
  "atk-s0513a3:977_3": "Pajjanti pādamakkhanatelaṃ.",
  "atk-s0513a3:977_4": "Sabbetanti sabbaṃ etaṃ.",
  "atk-s0513a3:977_5": "Nipadāmaseti nikārapakārā upasaggā,",
  "atk-s0513a3:977_6": "dāmaseti attho,",
  "atk-s0513a3:977_7": "dadāmāti vuttaṃ hoti.",
  "atk-s0513a3:977_8": "Iminā yāva sattamā kulaparivaṭṭā dāyakavaṃso amhākaṃ vaṃsoti dasseti.",
  "atk-s0513a3:977_9": "Uttamaṃ viya ñātakanti mātaraṃ viya pitaraṃ viya ca mayaṃ dhammikaṃ samaṇaṃ vā brāhmaṇaṃ vā disvā sakkaccaṃ sahatthena upaṭṭhahāmāti attho.",
  "atk-s0513a3:978_0": "Bodhisatto pana katipāhaṃ bārāṇasiseṭṭhino dhammaṃ desento tattha vasitvā puna himavantameva gantvā abhiññā",
  "atk-s0513a3:978_1": "ca samāpattiyo ca nibbattetvā brahmalokaparāyaṇo ahosi.",
  "atk-s0513a3:979_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a3:979_1": "saccapariyosāne so bhikkhu sotāpattiphale patiṭṭhahi.",
  "atk-s0513a3:979_2": "Tadā bārāṇasiseṭṭhi ānando ahosi,",
  "atk-s0513a3:979_3": "tāpaso pana ahameva ahosinti.",
  "atk-s0513a3:980_0": "Pīṭhajātakavaṇṇanā sattamā.",
  "atk-s0513a3:982_0": "[338] 8. Thusajātakavaṇṇanā",
  "atk-s0513a3:983_0": "Viditaṃ thusanti idaṃ satthā veḷuvane viharanto ajātasattuṃ ārabbha kathesi.",
  "atk-s0513a3:983_1": "Tasmiṃ kira mātukucchigate tassa mātu kosalarājadhītāya bimbisārarañño dakkhiṇajāṇulohitapivanadohaḷo uppajjitvā paṇḍu ahosi.",
  "atk-s0513a3:983_2": "Sā paricārikāhi pucchitā tāsaṃ tamatthaṃ ārocesi.",
  "atk-s0513a3:983_3": "Rājāpi sutvā nemittake pakkosāpetvā “deviyā kira evarūpo dohaḷo uppanno,",
  "atk-s0513a3:983_4": "tassa kā nipphattī”ti pucchi.",
  "atk-s0513a3:983_5": "Nemittakā “deviyā kucchimhi nibbattakasatto tumhe māretvā rajjaṃ gaṇhissatī”ti āhaṃsu.",
  "atk-s0513a3:983_6": "Rājā “sace mama putto maṃ māretvā rajjaṃ gaṇhissati,",
  "atk-s0513a3:983_7": "ko ettha doso”ti dakkhiṇajāṇuṃ satthena phālāpetvā lohitaṃ suvaṇṇataṭṭakena gāhāpetvā deviyā pāyesi.",
  "atk-s0513a3:983_8": "Sā cintesi “sace mama kucchiyaṃ nibbatto putto pitaraṃ māressati,",
  "atk-s0513a3:983_9": "kiṃ me tenā”ti.",
  "atk-s0513a3:983_10": "Sā gabbhapātanatthaṃ kucchiṃ maddāpesi.",
  "atk-s0513a3:984_0": "Rājā ñatvā taṃ pakkosāpetvā “bhadde mayhaṃ kira putto maṃ māretvā rajjaṃ gaṇhissati,",
  "atk-s0513a3:984_1": "na kho panāhaṃ ajaro amaro,",
  "atk-s0513a3:984_2": "puttamukhaṃ passituṃ me dehi,",
  "atk-s0513a3:984_3": "mā ito pabhuti evarūpaṃ kammaṃ akāsī”ti āha.",
  "atk-s0513a3:984_4": "Sā tato paṭṭhāya uyyānaṃ gantvā kucchiṃ maddāpesi.",
  "atk-s0513a3:984_5": "Rājā ñatvā tato paṭṭhāya uyyānagamanaṃ nivāresi.",
  "atk-s0513a3:984_6": "Sā paripuṇṇagabbhā puttaṃ vijāyi.",
  "atk-s0513a3:984_7": "Nāmaggahaṇadivase cassa ajātasseva pitu sattubhāvato “ajātasattu”tveva nāmamakaṃsu.",
  "atk-s0513a3:984_8": "Tasmiṃ kumāraparihārena vaḍḍhante satthā ekadivasaṃ pañcasatabhikkhuparivuto rañño nivesanaṃ gantvā nisīdi.",
  "atk-s0513a3:984_9": "Rājā buddhappamukhaṃ bhikkhusaṅghaṃ paṇītena khādanīyabhojanīyena parivisitvā satthāraṃ vanditvā dhammaṃ suṇanto nisīdi.",
  "atk-s0513a3:984_10": "Tasmiṃ khaṇe kumāraṃ maṇḍetvā rañño adaṃsu.",
  "atk-s0513a3:984_11": "Rājā balavasinehena puttaṃ gahetvā ūrumhi nisīdāpetvā puttagatena pemena puttameva mamāyanto na dhammaṃ suṇāti.",
  "atk-s0513a3:984_12": "Satthā tassa pamādabhāvaṃ ñatvā “mahārāja,",
  "atk-s0513a3:984_13": "pubbe rājāno putte āsaṅkamānā paṭicchanne kāretvā ‘amhākaṃ accayena nīharitvā rajje patiṭṭhāpeyyāthā’ti āṇāpesu”nti vatvā tena yācito atītaṃ āhari.",
  "atk-s0513a3:985_0": "Atīte bārāṇasiyaṃ brahmadatte rajjaṃ kārente bodhisatto takkasilāyaṃ disāpāmokkhaācariyo hutvā bahū rājakumāre ca brāhmaṇakumāre ca sippaṃ vācesi.",
  "atk-s0513a3:985_1": "Bārāṇasiraññopi putto soḷasavassakāle tassa santikaṃ gantvā tayo vede ca sabbasippāni ca uggaṇhitvā paripuṇṇasippo ācariyaṃ āpucchi.",
  "atk-s0513a3:985_2": "Ācariyo aṅgavijjāvasena taṃ olokento “imassa puttaṃ nissāya antarāyo paññāyati,",
  "atk-s0513a3:985_3": "tamahaṃ attano ānubhāvena harissāmī”ti cintetvā catasso gāthā bandhitvā rājakumārassa adāsi,",
  "atk-s0513a3:985_4": "evañca pana taṃ vadesi “tāta,",
  "atk-s0513a3:985_5": "paṭhamaṃ gāthaṃ rajje patiṭṭhāya tava puttassa soḷasavassakāle bhattaṃ bhuñjanto vadeyyāsi,",
  "atk-s0513a3:985_6": "dutiyaṃ mahāupaṭṭhānakāle,",
  "atk-s0513a3:985_7": "tatiyaṃ pāsādaṃ abhiruhamāno sopānasīse ṭhatvā,",
  "atk-s0513a3:985_8": "catutthaṃ sayanasirigabbhaṃ pavisanto ummāre ṭhatvā”ti.",
  "atk-s0513a3:985_9": "So “sādhū”ti sampaṭicchitvā ācariyaṃ vanditvā gato oparajje patiṭṭhāya pitu accayena rajje patiṭṭhāsi.",
  "atk-s0513a3:985_10": "Tassa putto soḷasavassakāle rañño uyyānakīḷādīnaṃ atthāya nikkhamantassa sirivibhavaṃ disvā pitaraṃ māretvā",
  "atk-s0513a3:985_11": "rajjaṃ gahetukāmo hutvā attano upaṭṭhākānaṃ kathesi.",
  "atk-s0513a3:985_12": "Te “sādhu deva,",
  "atk-s0513a3:985_13": "mahallakakāle laddhena issariyena ko attho,",
  "atk-s0513a3:985_14": "yena kenaci upāyena rājānaṃ māretvā rajjaṃ gaṇhituṃ vaṭṭatī”ti vadiṃsu.",
  "atk-s0513a3:985_15": "Kumāro “visaṃ khādāpetvā māressāmī”ti pitarā saddhiṃ sāyamāsaṃ bhuñjanto visaṃ gahetvā nisīdi.",
  "atk-s0513a3:985_16": "Rājā bhattapātiyaṃ bhatte acchupanteyeva paṭhamaṃ gāthamāha –",
  "atk-s0513a3:986_0": "149.",
  "atk-s0513a3:987_0": "“Viditaṃ thusaṃ undurānaṃ, viditaṃ pana taṇḍulaṃ;",
  "atk-s0513a3:988_0": "Thusaṃ thusaṃ vivajjetvā, taṇḍulaṃ pana khādare”ti.",
  "atk-s0513a3:989_0": "Tattha viditanti kāḷavaddalepi andhakāre undurānaṃ thuso thusabhāvena taṇḍulo ca taṇḍulabhāvena vidito pākaṭoyeva.",
  "atk-s0513a3:989_1": "Idha pana liṅgavipallāsavasena “thusaṃ taṇḍula”nti vuttaṃ.",
  "atk-s0513a3:989_2": "Khādareti thusaṃ thusaṃ vajjetvā taṇḍulameva khādanti.",
  "atk-s0513a3:989_3": "Idaṃ vuttaṃ hoti –",
  "atk-s0513a3:989_4": "tāta kumāra,",
  "atk-s0513a3:989_5": "yathā undurānaṃ andhakārepi thuso thusabhāvena taṇḍulo ca taṇḍulabhāvena pākaṭo,",
  "atk-s0513a3:989_6": "te thusaṃ vajjetvā taṇḍulameva khādanti,",
  "atk-s0513a3:989_7": "evameva mamapi tava visaṃ gahetvā nisinnabhāvo pākaṭoti.",
  "atk-s0513a3:990_0": "Kumāro “ñātomhī”ti bhīto bhattapātiyaṃ visaṃ pātetuṃ avisahitvā uṭṭhāya rājānaṃ vanditvā gato.",
  "atk-s0513a3:990_1": "So tamatthaṃ attano upaṭṭhākānaṃ ārocetvā “ajja tāvamhi ñāto,",
  "atk-s0513a3:990_2": "idāni kathaṃ māressāmī”ti pucchi.",
  "atk-s0513a3:990_3": "Te tato paṭṭhāya uyyāne paṭicchannā hutvā nikaṇṇikavasena mantayamānā “attheko upāyo,",
  "atk-s0513a3:990_4": "khaggaṃ sannayhitvā mahāupaṭṭhānaṃ gatakāle amaccānaṃ antare ṭhatvā rañño pamattabhāvaṃ ñatvā khaggena paharitvā māretuṃ vaṭṭatī”ti vavatthapesuṃ.",
  "atk-s0513a3:990_5": "Kumāro “sādhū”ti sampaṭicchitvā mahāupaṭṭhānakāle sannaddhakhaggo hutvā gantvā ito cito ca rañño paharaṇokāsaṃ upadhāreti.",
  "atk-s0513a3:990_6": "Tasmiṃ khaṇe rājā dutiyaṃ gāthamāha –",
  "atk-s0513a3:991_0": "150.",
  "atk-s0513a3:992_0": "“Yā mantanā araññasmiṃ, yā ca gāme nikaṇṇikā;",
  "atk-s0513a3:993_0": "Yañcetaṃ iti cīti ca, etampi viditaṃ mayā”ti.",
  "atk-s0513a3:994_0": "Tattha araññasminti uyyāne.",
  "atk-s0513a3:994_1": "Nikaṇṇikāti kaṇṇamūle mantanā.",
  "atk-s0513a3:994_2": "Yañcetaṃ iti cīti cāti yañca etaṃ idāni mama paharaṇokāsapariyesanaṃ.",
  "atk-s0513a3:994_3": "Idaṃ vuttaṃ hoti –",
  "atk-s0513a3:994_4": "tāta kumāra,",
  "atk-s0513a3:994_5": "yā esā tava attano upaṭṭhākehi saddhiṃ uyyāne ca gāme ca nikaṇṇikā mantanā,",
  "atk-s0513a3:994_6": "yañcetaṃ idāni mama māraṇatthāya iti cīti ca karaṇaṃ,",
  "atk-s0513a3:994_7": "etampi sabbaṃ mayā ñātanti.",
  "atk-s0513a3:995_0": "Kumāro “jānāti me veribhāvaṃ pitā”ti tato palāyitvā upaṭṭhākānaṃ ārocesi.",
  "atk-s0513a3:995_1": "Te sattaṭṭha divase atikkamitvā “kumāra,",
  "atk-s0513a3:995_2": "na te pitā,",
  "atk-s0513a3:995_3": "veribhāvaṃ jānāti,",
  "atk-s0513a3:995_4": "takkamattena tvaṃ evaṃsaññī ahosi,",
  "atk-s0513a3:995_5": "mārehi na”nti vadiṃsu.",
  "atk-s0513a3:995_6": "So ekadivasaṃ khaggaṃ gahetvā sopānamatthake gabbhadvāre aṭṭhāsi.",
  "atk-s0513a3:995_7": "Rājā sopānamatthake ṭhito tatiyaṃ gāthamāha –",
  "atk-s0513a3:996_0": "151.",
  "atk-s0513a3:997_0": "“Dhammena kira jātassa, pitā puttassa makkaṭo;",
  "atk-s0513a3:998_0": "Daharasseva santassa, dantehi phalamacchidā”ti.",
  "atk-s0513a3:999_0": "Tattha dhammenāti sabhāvena.",
  "atk-s0513a3:999_1": "Pitā puttassa makkaṭoti pitā makkaṭo puttassa makkaṭapotakassa.",
  "atk-s0513a3:999_2": "Idaṃ vuttaṃ hoti –",
  "atk-s0513a3:999_3": "yathā araññe jāto makkaṭo attano yūthapariharaṇaṃ āsaṅkanto taruṇassa makkaṭapotakassa dantehi phalaṃ chinditvā purisabhāvaṃ nāseti,",
  "atk-s0513a3:999_4": "tathā tava atirajjakāmassa phalāni uppāṭāpetvā purisabhāvaṃ nāsessāmīti.",
  "atk-s0513a3:1000_0": "Kumāro “gaṇhāpetukāmo maṃ pitā”ti bhīto palāyitvā “pitarāmhi santajjito”ti upaṭṭhākānaṃ ārocesi.",
  "atk-s0513a3:1000_1": "Te aḍḍhamāsamatte vītivatte “kumāra,",
  "atk-s0513a3:1000_2": "sace rājā jāneyya,",
  "atk-s0513a3:1000_3": "ettakaṃ kālaṃ nādhivāseyya,",
  "atk-s0513a3:1000_4": "takkamattena tayā kathitaṃ,",
  "atk-s0513a3:1000_5": "mārehi na”nti vadiṃsu.",
  "atk-s0513a3:1000_6": "So ekadivasaṃ khaggaṃ gahetvā uparipāsāde sirisayanaṃ pavisitvā “āgacchantameva naṃ māressāmī”ti heṭṭhāpallaṅke nisīdi.",
  "atk-s0513a3:1000_7": "Rājā bhuttasāyamāso parijanaṃ uyyojetvā “nipajjissāmī”ti sirigabbhaṃ pavisanto ummāre ṭhatvā catutthaṃ gāthamāha –",
  "atk-s0513a3:1001_0": "152.",
  "atk-s0513a3:1002_0": "“Yametaṃ parisappasi, ajakāṇova sāsape;",
  "atk-s0513a3:1003_0": "Yopāyaṃ heṭṭhato seti, etampi viditaṃ mayā”ti.",
  "atk-s0513a3:1004_0": "Tattha parisappasīti bhayena ito cito ca sappasi.",
  "atk-s0513a3:1004_1": "Sāsapeti sāsapakhette.",
  "atk-s0513a3:1004_2": "Yopāyanti yopi ayaṃ.",
  "atk-s0513a3:1004_3": "Idaṃ vuttaṃ hoti –",
  "atk-s0513a3:1004_4": "yampi etaṃ tvaṃ sāsapavanaṃ paviṭṭhakāṇaeḷako viya bhayena ito cito ca saṃsappasi,",
  "atk-s0513a3:1004_5": "paṭhamaṃ visaṃ gahetvā āgatosi,",
  "atk-s0513a3:1004_6": "dutiyaṃ khaggena paharitukāmo hutvā āgatosi,",
  "atk-s0513a3:1004_7": "tatiyaṃ khaggaṃ ādāya sopānamatthake aṭṭhāsi,",
  "atk-s0513a3:1004_8": "idāni maṃ “māressāmī”ti heṭṭhāsayane nipannosi,",
  "atk-s0513a3:1004_9": "sabbametaṃ jānāmi,",
  "atk-s0513a3:1004_10": "na taṃ idāni vissajjemi,",
  "atk-s0513a3:1004_11": "gahetvā rājāṇaṃ kārāpessāmīti.",
  "atk-s0513a3:1004_12": "Evaṃ tassa ajānantasseva sā sā gāthā taṃ taṃ atthaṃ dīpeti.",
  "atk-s0513a3:1005_0": "Kumāro “ñātomhi pitarā,",
  "atk-s0513a3:1005_1": "idāni maṃ nāssessatī”ti bhayappatto heṭṭhāsayanā nikkhamitvā khaggaṃ rañño pādamūle chaḍḍetvā “khamāhi me,",
  "atk-s0513a3:1005_2": "devā”ti pādamūle urena nipajji.",
  "atk-s0513a3:1005_3": "Rājā “na mayhaṃ koci kammaṃ jānātīti tvaṃ cintesī”ti taṃ tajjetvā saṅkhalikabandhanena bandhāpetvā bandhanāgāraṃ pavesāpetvā ārakkhaṃ ṭhapesi.",
  "atk-s0513a3:1005_4": "Tadā rājā bodhisattassa guṇaṃ sallakkhesi.",
  "atk-s0513a3:1005_5": "So aparabhāge kālamakāsi,",
  "atk-s0513a3:1005_6": "tassa sarīrakiccaṃ katvā kumāraṃ bandhanāgārā nīharitvā rajje patiṭṭhāpesuṃ.",
  "atk-s0513a3:1006_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a3:1006_1": "“tadā takkasilāyaṃ disāpāmokkho ācariyo ahameva ahosi”nti.",
  "atk-s0513a3:1007_0": "Thusajātakavaṇṇanā aṭṭhamā.",
  "atk-s0513a3:1009_0": "[339] 9. Bāverujātakavaṇṇanā",
  "atk-s0513a3:1010_0": "Adassanena morassāti idaṃ satthā jetavane viharanto hatalābhasakkāre titthiye ārabbha kathesi.",
  "atk-s0513a3:1010_1": "Titthiyā hi anuppanne buddhe lābhino ahesuṃ,",
  "atk-s0513a3:1010_2": "uppanne pana buddhe hatalābhasakkārā sūriyuggamane khajjopanakā viya jātā.",
  "atk-s0513a3:1010_3": "Tesaṃ taṃ pavattiṃ ārabbha bhikkhū dhammasabhāyaṃ kathaṃ samuṭṭhāpesuṃ.",
  "atk-s0513a3:1010_4": "Satthā āgantvā “kāya nuttha,",
  "atk-s0513a3:1010_5": "bhikkhave,",
  "atk-s0513a3:1010_6": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a3:1010_7": "bhikkhave, idāneva,",
  "atk-s0513a3:1010_8": "pubbepi yāva guṇavantā na uppajjanti,",
  "atk-s0513a3:1010_9": "tāva nigguṇā lābhaggayasaggappattā ahesuṃ,",
  "atk-s0513a3:1010_10": "guṇavantesu pana uppannesu nigguṇā hatalābhasakkārā jātā”ti vatvā atītaṃ āhari.",
  "atk-s0513a3:1011_0": "Atīte bārāṇasiyaṃ brahmadatte rajjaṃ kārente bodhisatto morayoniyaṃ nibbattitvā vuḍḍhimanvāya sobhaggappatto araññe vicari.",
  "atk-s0513a3:1011_1": "Tadā ekacce vāṇijā disākākaṃ gahetvā nāvāya bāveruraṭṭhaṃ agamaṃsu.",
  "atk-s0513a3:1011_2": "Tasmiṃ kira kāle bāveruraṭṭhe sakuṇā nāma natthi.",
  "atk-s0513a3:1011_3": "Āgatāgatā raṭṭhavāsino taṃ pañjare nisinnaṃ disvā “passathimassa chavivaṇṇaṃ galapariyosānaṃ mukhatuṇḍakaṃ",
  "atk-s0513a3:1011_4": "maṇiguḷasadisāni akkhīnī”ti kākameva pasaṃsitvā te vāṇijake āhaṃsu “imaṃ, ayyā,",
  "atk-s0513a3:1011_5": "sakuṇaṃ amhākaṃ detha,",
  "atk-s0513a3:1011_6": "amhākaṃ iminā attho,",
  "atk-s0513a3:1011_7": "tumhe attano raṭṭhe aññaṃ labhissathā”ti.",
  "atk-s0513a3:1011_8": "“Tena hi mūlena gaṇhathā”ti.",
  "atk-s0513a3:1011_9": "“Kahāpaṇena no dethā”ti.",
  "atk-s0513a3:1011_10": "“Na demā”ti.",
  "atk-s0513a3:1011_11": "Anupubbena vaḍḍhitvā “satena dethā”ti vutte “amhākaṃ esa bahūpakāro,",
  "atk-s0513a3:1011_12": "tumhehi saddhiṃ metti hotū”ti kahāpaṇasataṃ gahetvā adaṃsu.",
  "atk-s0513a3:1011_13": "Te taṃ netvā suvaṇṇapañjare pakkhipitvā nānappakārena macchamaṃsena ceva phalāphalena ca paṭijaggiṃsu.",
  "atk-s0513a3:1011_14": "Aññesaṃ sakuṇānaṃ avijjamānaṭṭhāne dasahi asaddhammehi samannāgato kāko lābhaggayasaggappatto ahosi.",
  "atk-s0513a3:1012_0": "Punavāre te vāṇijā ekaṃ morarājānaṃ gahetvā yathā accharasaddena vassati,",
  "atk-s0513a3:1012_1": "pāṇippaharaṇasaddena naccati,",
  "atk-s0513a3:1012_2": "evaṃ sikkhāpetvā bāveruraṭṭhaṃ agamaṃsu.",
  "atk-s0513a3:1012_3": "So mahājane sannipatite nāvāya dhure ṭhatvā pakkhe vidhunitvā madhurassaraṃ nicchāretvā nacci.",
  "atk-s0513a3:1012_4": "Manussā taṃ disvā somanassajātā “etaṃ, ayyā,",
  "atk-s0513a3:1012_5": "sobhaggappattaṃ susikkhitaṃ sakuṇarājānaṃ amhākaṃ dethā”ti āhaṃsu.",
  "atk-s0513a3:1012_6": "Amhehi paṭhamaṃ kāko ānīto,",
  "atk-s0513a3:1012_7": "taṃ gaṇhittha,",
  "atk-s0513a3:1012_8": "idāni ekaṃ morarājānaṃ ānayimhā,",
  "atk-s0513a3:1012_9": "etampi yācatha,",
  "atk-s0513a3:1012_10": "tumhākaṃ raṭṭhe sakuṇaṃ nāma gahetvā āgantuṃ na sakkāti. “Hotu, ayyā,",
  "atk-s0513a3:1012_11": "attano raṭṭhe aññaṃ labhissatha,",
  "atk-s0513a3:1012_12": "imaṃ no dethā”ti mūlaṃ vaḍḍhetvā sahassena gaṇhiṃsu.",
  "atk-s0513a3:1012_13": "Atha naṃ sattaratanavicitte pañjare ṭhapetvā macchamaṃsaphalāphalehi ceva madhulājasakkarapānakādīhi ca paṭijaggiṃsu,",
  "atk-s0513a3:1012_14": "mayūrarājā lābhaggayasaggappatto jāto,",
  "atk-s0513a3:1012_15": "tassāgatakālato paṭṭhāya kākassa lābhasakkāro parihāyi,",
  "atk-s0513a3:1012_16": "koci naṃ oloketumpi na icchi.",
  "atk-s0513a3:1012_17": "Kāko khādanīyabhojanīyaṃ alabhamāno “kākā”ti vassanto gantvā ukkārabhūmiyaṃ otaritvā gocaraṃ gaṇhi.",
  "atk-s0513a3:1013_0": "Satthā dve vatthūni ghaṭetvā sambuddho hutvā imā gāthā abhāsi –",
  "atk-s0513a3:1014_0": "153.",
  "atk-s0513a3:1015_0": "“Adassanena morassa, sikhino mañjubhāṇino;",
  "atk-s0513a3:1016_0": "Kākaṃ tattha apūjesuṃ, maṃsena ca phalena ca.",
  "atk-s0513a3:1017_0": "154.",
  "atk-s0513a3:1018_0": "“Yadā ca sarasampanno, moro bāverumāgamā;",
  "atk-s0513a3:1019_0": "Atha lābho ca sakkāro, vāyasassa ahāyatha.",
  "atk-s0513a3:1020_0": "155.",
  "atk-s0513a3:1021_0": "“Yāva nuppajjatī buddho, dhammarājā pabhaṅkaro;",
  "atk-s0513a3:1022_0": "Tāva aññe apūjesuṃ, puthū samaṇabrāhmaṇe.",
  "atk-s0513a3:1023_0": "156.",
  "atk-s0513a3:1024_0": "“Yadā ca sarasampanno, buddho dhammaṃ adesayi;",
  "atk-s0513a3:1025_0": "Atha lābho ca sakkāro, titthiyānaṃ ahāyathā”ti.",
  "atk-s0513a3:1026_0": "Tattha sikhinoti sikhāya samannāgatassa.",
  "atk-s0513a3:1026_1": "Mañjubhāṇinoti madhurassarassa.",
  "atk-s0513a3:1026_2": "Apūjesunti apūjayiṃsu.",
  "atk-s0513a3:1026_3": "Maṃsena ca phalena cāti nānappakārena maṃsena phalāphalena ca.",
  "atk-s0513a3:1026_4": "Bāverumāgamāti bāveruraṭṭhaṃ āgato.",
  "atk-s0513a3:1026_5": "“Bhāverū”tipi pāṭho.",
  "atk-s0513a3:1026_6": "Ahāyathāti parihīno.",
  "atk-s0513a3:1026_7": "Dhammarājāti navahi lokuttaradhammehi parisaṃ rañjetīti dhammarājā.",
  "atk-s0513a3:1026_8": "Pabhaṅkaroti sattalokaokāsalokasaṅkhāralokesu ālokassa katattā pabhaṅkaro.",
  "atk-s0513a3:1026_9": "Sarasampannoti brahmassarena samannāgato.",
  "atk-s0513a3:1026_10": "Dhammaṃ adesayīti catusaccadhammaṃ pakāsesīti.",
  "atk-s0513a3:1027_0": "Iti imā catasso gāthā bhāsitvā jātakaṃ samodhānesi –",
  "atk-s0513a3:1027_1": "“tadā kāko nigaṇṭho nāṭaputto ahosi,",
  "atk-s0513a3:1027_2": "morarājā pana ahameva ahosi”nti.",
  "atk-s0513a3:1028_0": "Bāverujātakavaṇṇanā navamā.",
  "atk-s0513a3:1030_0": "[340] 10. Visayhajātakavaṇṇanā",
  "atk-s0513a3:1031_0": "Adāsi dānānīti idaṃ satthā jetavane viharanto anāthapiṇḍikaṃ ārabbha kathesi.",
  "atk-s0513a3:1031_1": "Vatthu heṭṭhā khadiraṅgārajātake vitthāritameva.",
  "atk-s0513a3:1031_2": "Idha pana satthā anāthapiṇḍikaṃ.",
  "atk-s0513a3:1031_3": "Āmantetvā “porāṇakapaṇḍitāpi gahapati ‘dānaṃ mā dadāsī’ti ākāse ṭhatvā vārentaṃ sakkaṃ devānamindaṃ paṭibāhitvā",
  "atk-s0513a3:1031_4": "dānaṃ adaṃsuyevā”ti vatvā tena yācito atītaṃ āhari.",
  "atk-s0513a3:1032_0": "Atīte bārāṇasiyaṃ brahmadatte rajjaṃ kārente bodhisatto asītikoṭivibhavo visayho nāma seṭṭhi hutvā pañcahi",
  "atk-s0513a3:1032_1": "sīlehi samannāgato dānajjhāsayo dānābhirato ahosi.",
  "atk-s0513a3:1032_2": "So catūsu nagaradvāresu,",
  "atk-s0513a3:1032_3": "nagaramajjhe,",
  "atk-s0513a3:1032_4": "attano gharadvāreti chasu ṭhānesu dānasālāyo kāretvā dānaṃ pavattesi,",
  "atk-s0513a3:1032_5": "divase divase cha satasahassāni vissajjeti.",
  "atk-s0513a3:1032_6": "Bodhisattassa ca vanibbakayācakānañca ekasadisameva bhattaṃ hoti.",
  "atk-s0513a3:1032_7": "Tassa jambudīpaṃ unnaṅgalaṃ katvā dānaṃ dadato dānānubhāvena sakkassa bhavanaṃ kampi,",
  "atk-s0513a3:1032_8": "sakkassa devarañño paṇḍukambalasilāsanaṃ uṇhākāraṃ dassesi.",
  "atk-s0513a3:1032_9": "Sakko “ko nu kho maṃ ṭhānā cāvetukāmo”ti upadhārento mahāseṭṭhiṃ disvā “ayaṃ visayho ativiya pattharitvā",
  "atk-s0513a3:1032_10": "sakalajambudīpaṃ unnaṅgalaṃ karonto dānaṃ deti,",
  "atk-s0513a3:1032_11": "iminā dānena maṃ cāvetvā sayaṃ sakko bhavissati maññe,",
  "atk-s0513a3:1032_12": "dhanamassa nāsetvā etaṃ daliddaṃ katvā yathā dānaṃ na deti,",
  "atk-s0513a3:1032_13": "tathā karissāmī”ti cintetvā sabbaṃ dhanadhaññaṃ telamadhuphāṇitasakkarādīni antamaso dāsakammakaraporisampi antaradhāpesi.",
  "atk-s0513a3:1033_0": "Tadā dānabyāvaṭā āgantvā “sāmi dānaggaṃ pacchinnaṃ,",
  "atk-s0513a3:1033_1": "ṭhapitaṭhapitaṭṭhāne na kiñci passāmā”ti ārocayiṃsu.",
  "atk-s0513a3:1033_2": "“Ito paribbayaṃ haratha,",
  "atk-s0513a3:1033_3": "mā dānaṃ pacchindathā”ti bhariyaṃ pakkosāpetvā “bhadde,",
  "atk-s0513a3:1033_4": "dānaṃ pavattāpehī”ti āha.",
  "atk-s0513a3:1033_5": "Sā sakalagehaṃ vicinitvā aḍḍhamāsakamattampi adisvā “ayya,",
  "atk-s0513a3:1033_6": "amhākaṃ nivatthavatthaṃ ṭhapetvā aññaṃ kiñci na passāmi,",
  "atk-s0513a3:1033_7": "sakalagehaṃ tuccha”nti āha.",
  "atk-s0513a3:1033_8": "Sattaratanagabbhesu dvāraṃ vivarāpetvā na kiñci addasa,",
  "atk-s0513a3:1033_9": "seṭṭhiñca bhariyañca ṭhapetvā aññe dāsakammakarāpi na paññāyiṃsu.",
  "atk-s0513a3:1033_10": "Puna mahāsatto.",
  "atk-s0513a3:1033_11": "Bhariyaṃ āmantetvā “bhadde,",
  "atk-s0513a3:1033_12": "na sakkā dānaṃ pacchindituṃ,",
  "atk-s0513a3:1033_13": "sakalanivesanaṃ vicinitvā kiñci upadhārehī”ti āha.",
  "atk-s0513a3:1033_14": "Tasmiṃ khaṇe eko tiṇahārako asitañca kājañca tiṇabandhanarajjuñca dvārantare chaḍḍetvā palāyi.",
  "atk-s0513a3:1033_15": "Seṭṭhibhariyā taṃ disvā “sāmi,",
  "atk-s0513a3:1033_16": "idaṃ ṭhapetvā aññaṃ na passāmī”ti āharitvā adāsi.",
  "atk-s0513a3:1033_17": "Mahāsatto “bhadde,",
  "atk-s0513a3:1033_18": "mayā ettakaṃ kālaṃ tiṇaṃ nāma na lāyitapubbaṃ,",
  "atk-s0513a3:1033_19": "ajja pana tiṇaṃ lāyitvā āharitvā vikkiṇitvā yathānucchavikaṃ dānaṃ dassāmī”ti dānupacchedabhayena asitañceva",
  "atk-s0513a3:1033_20": "kājañca rajjuñca gahetvā nagarā nikkhamitvā tiṇavatthuṃ gantvā tiṇaṃ lāyitvā “eko amhākaṃ bhavissati,",
  "atk-s0513a3:1033_21": "ekena dānaṃ dassāmī”ti dve tiṇakalāpe bandhitvā kāje laggetvā ādāya gantvā nagaradvāre vikkiṇitvā māsake gahetvā ekaṃ koṭṭhāsaṃ yācakānaṃ adāsi.",
  "atk-s0513a3:1033_22": "Yācakā bahū,",
  "atk-s0513a3:1033_23": "tesaṃ “mayhampi dehi,",
  "atk-s0513a3:1033_24": "mayhampi dehī”ti vadantānaṃ itarampi koṭṭhāsaṃ datvā taṃ divasaṃ saddhiṃ bhariyāya anāhāro vītināmesi.",
  "atk-s0513a3:1033_25": "Iminā niyāmena cha divasā vītivattā.",
  "atk-s0513a3:1034_0": "Athassa sattame divase tiṇaṃ āharamānassa sattāhaṃ nirāhārassa atisukhumālassa nalāṭe sūriyātapena pahaṭamatte akkhīni bhamiṃsu.",
  "atk-s0513a3:1034_1": "So satiṃ paccupaṭṭhāpetuṃ asakkonto tiṇaṃ avattharitvā pati.",
  "atk-s0513a3:1034_2": "Sakko tassa kiriyaṃ upadhārayamāno vicarati.",
  "atk-s0513a3:1034_3": "So taṅkhaṇaññeva āgantvā ākāse ṭhatvā paṭhamaṃ gāthamāha –",
  "atk-s0513a3:1035_0": "157.",
  "atk-s0513a3:1036_0": "“Adāsi dānāni pure visayha, dadato ca te khayadhammo ahosi;",
  "atk-s0513a3:1037_0": "Ito paraṃ ce na dadeyya dānaṃ, tiṭṭheyyuṃ te saṃyamantassa bhogā”ti.",
  "atk-s0513a3:1038_0": "Tassattho –",
  "atk-s0513a3:1038_1": "ambho visayha tvaṃ ito pubbe tava gehe dhane vijjamāne sakalajambudīpaṃ unnaṅgalaṃ karitvā dānāni adāsi.",
  "atk-s0513a3:1038_2": "Tassa ca te evaṃ dadato bhogānaṃ khayadhammo khayasabhāvo ahosi,",
  "atk-s0513a3:1038_3": "sabbaṃ sāpateyyaṃ khīṇaṃ,",
  "atk-s0513a3:1038_4": "ito paraṃ cepi tvaṃ dānaṃ na dadeyya,",
  "atk-s0513a3:1038_5": "kassaci kiñci na dadeyyāsi,",
  "atk-s0513a3:1038_6": "tava saṃyamantassa adadantassa bhogā tatheva tiṭṭheyyuṃ,",
  "atk-s0513a3:1038_7": "“ito paṭṭhāya na dassāmī”ti tvaṃ mayhaṃ paṭiññaṃ dehi,",
  "atk-s0513a3:1038_8": "ahaṃ te bhoge dassessāmīti.",
  "atk-s0513a3:1039_0": "Mahāsatto tassa vacanaṃ sutvā “kosi tva”nti āha.",
  "atk-s0513a3:1039_1": "“Sakkohamasmī”ti.",
  "atk-s0513a3:1039_2": "Bodhisatto “sakko nāma sayaṃ dānaṃ datvā sīlaṃ samādiyitvā uposathakammaṃ katvā satta vattapadāni pūretvā sakkattaṃ patto,",
  "atk-s0513a3:1039_3": "tvaṃ pana attano issariyakāraṇaṃ dānaṃ vāresi,",
  "atk-s0513a3:1039_4": "anariyaṃ vata karosī”ti vatvā tisso gāthā abhāsi –",
  "atk-s0513a3:1040_0": "158.",
  "atk-s0513a3:1041_0": "“Anariyamariyena sahassanetta, suduggatenāpi akiccamāhu;",
  "atk-s0513a3:1042_0": "Mā vo dhanaṃ taṃ ahu devarāja, yaṃ bhogahetu vijahemu saddhaṃ.",
  "atk-s0513a3:1043_0": "159.",
  "atk-s0513a3:1044_0": "“Yena eko ratho yāti, yāti tenaparo ratho;",
  "atk-s0513a3:1045_0": "Porāṇaṃ nihitaṃ vattaṃ, vattataññeva vāsava.",
  "atk-s0513a3:1046_0": "160.",
  "atk-s0513a3:1047_0": "“Yadi hessati dassāma, asante kiṃ dadāmase;",
  "atk-s0513a3:1048_0": "Evaṃbhūtāpi dassāma, mā dānaṃ pamadamhase”ti.",
  "atk-s0513a3:1049_0": "Tattha anariyanti lāmakaṃ pāpakammaṃ.",
  "atk-s0513a3:1049_1": "Ariyenāti parisuddhācārena ariyena.",
  "atk-s0513a3:1049_2": "Suduggatenāpīti sudaliddenāpi.",
  "atk-s0513a3:1049_3": "Akiccamāhūti akattabbanti buddhādayo ariyā vadanti,",
  "atk-s0513a3:1049_4": "tvaṃ pana maṃ anariyaṃ maggaṃ ārocesīti adhippāyo.",
  "atk-s0513a3:1049_5": "Voti nipātamattaṃ.",
  "atk-s0513a3:1049_6": "Yaṃ bhogahetūti yassa dhanassa paribhuñjanahetu mayaṃ dānasaddhaṃ vijahemu pariccajeyyāma,",
  "atk-s0513a3:1049_7": "taṃ dhanameva mā ahu,",
  "atk-s0513a3:1049_8": "na no tena dhanena atthoti dīpeti.",
  "atk-s0513a3:1050_0": "Rathoti yaṃkiñci yānaṃ.",
  "atk-s0513a3:1050_1": "Idaṃ vuttaṃ hoti –",
  "atk-s0513a3:1050_2": "yena maggena eko ratho yāti,",
  "atk-s0513a3:1050_3": "aññopi ratho “rathassa gatamaggo eso”ti teneva maggena yāti.",
  "atk-s0513a3:1050_4": "Porāṇaṃ nihitaṃ vattanti yaṃ mayā pubbe nihitaṃ vattaṃ,",
  "atk-s0513a3:1050_5": "taṃ mayi dharante vattatuyeva,",
  "atk-s0513a3:1050_6": "mā tiṭṭhatūti attho.",
  "atk-s0513a3:1050_7": "Evaṃbhūtāti evaṃ tiṇahārakabhūtāpi mayaṃ yāva jīvāma,",
  "atk-s0513a3:1050_8": "tāva dassāmayeva.",
  "atk-s0513a3:1050_9": "Kiṃkāraṇā?",
  "atk-s0513a3:1050_10": "Mā dānaṃ pamadamhaseti.",
  "atk-s0513a3:1050_11": "Adadanto hi dānaṃ pamajjati nāma na sarati na sallakkheti,",
  "atk-s0513a3:1050_12": "ahaṃ pana jīvamāno dānaṃ pamussituṃ na icchāmi,",
  "atk-s0513a3:1050_13": "tasmā dānaṃ dassāmiyevāti dīpeti.",
  "atk-s0513a3:1051_0": "Sakko taṃ paṭibāhituṃ asakkonto “kimatthāya dānaṃ dadāsī”ti pucchi.",
  "atk-s0513a3:1051_1": "Bodhisatto “neva sakkattaṃ,",
  "atk-s0513a3:1051_2": "na brahmattaṃ patthayamāno,",
  "atk-s0513a3:1051_3": "sabbaññutaṃ patthento panāhaṃ dadāmī”ti āha.",
  "atk-s0513a3:1051_4": "Sakko tassa vacanaṃ sutvā tuṭṭho hatthena piṭṭhiṃ parimajji.",
  "atk-s0513a3:1051_5": "Bodhisattassa taṅkhaṇaññeva parimajjitamattasseva sakalasarīraṃ paripūri.",
  "atk-s0513a3:1051_6": "Sakkānubhāvena cassa sabbo vibhavaparicchedo paṭipākatikova ahosi.",
  "atk-s0513a3:1051_7": "Sakko “mahāseṭṭhi,",
  "atk-s0513a3:1051_8": "tvaṃ ito paṭṭhāya divase divase dvādasa satasahassāni vissajjento dānaṃ dadāhī”ti tassa gehe aparimāṇaṃ",
  "atk-s0513a3:1051_9": "dhanaṃ katvā taṃ uyyojetvā sakaṭṭhānameva gato.",
  "atk-s0513a3:1052_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a3:1052_1": "“tadā seṭṭhibhariyā rāhulamātā ahosi,",
  "atk-s0513a3:1052_2": "visayho pana seṭṭhi ahameva ahosi”nti.",
  "atk-s0513a3:1053_0": "Visayhajātakavaṇṇanā dasamā.",
  "atk-s0513a3:1054_0": "Kokilavaggo catuttho.",
  "atk-s0513a3:1055_0": "5. Cūḷakuṇālavaggo",
  "atk-s0513a3:1057_0": "[341] 1. Kaṇḍarījātakavaṇṇanā",
  "atk-s0513a3:1058_0": "Narānamārāmakarāsūti imassa jātakassa vitthārakathā kuṇālajātake āvi bhavissati.",
  "atk-s0513a3:1059_0": "Kaṇḍarījātakavaṇṇanā paṭhamā.",
  "atk-s0513a3:1061_0": "[342] 2. Vānarajātakavaṇṇanā",
  "atk-s0513a3:1062_0": "Asakkhiṃ vata attānanti idaṃ satthā veḷuvane viharanto devadattassa vadhāya parisakkanaṃ ārabbha kathesi.",
  "atk-s0513a3:1062_1": "Vatthu heṭṭhā vitthāritameva.",
  "atk-s0513a3:1063_0": "Atīte pana bārāṇasiyaṃ brahmadatte rajjaṃ kārente bodhisatto himavantapadese kapiyoniyaṃ nibbattitvā vayappatto gaṅgātīre vasi.",
  "atk-s0513a3:1063_1": "Athekā antogaṅgāyaṃ saṃsumārī bodhisattassa hadayamaṃse dohaḷaṃ uppādetvā saṃsumārassa kathesi.",
  "atk-s0513a3:1063_2": "So “taṃ kapiṃ udake nimujjāpetvā māretvā hadayamaṃsaṃ gahetvā saṃsumāriyā dassāmī”ti cintetvā mahāsattaṃ āha – “ehi, samma,",
  "atk-s0513a3:1063_3": "antaradīpake phalāphale khādituṃ gacchāmā”ti. “Kathaṃ, samma,",
  "atk-s0513a3:1063_4": "ahaṃ gamissāmī”ti.",
  "atk-s0513a3:1063_5": "“Ahaṃ taṃ mama piṭṭhiyaṃ nisīdāpetvā nessāmī”ti.",
  "atk-s0513a3:1063_6": "So tassa cittaṃ ajānanto laṅghitvā piṭṭhiyaṃ nisīdi.",
  "atk-s0513a3:1063_7": "Saṃsumāro thokaṃ gantvā nimujjituṃ ārabhi.",
  "atk-s0513a3:1063_8": "Atha naṃ vānaro “kiṃkāraṇā, bho,",
  "atk-s0513a3:1063_9": "maṃ udake nimujjāpesī”ti āha.",
  "atk-s0513a3:1063_10": "“Ahaṃ taṃ māretvā tava hadayamaṃsaṃ mama bhariyāya dassāmī”ti.",
  "atk-s0513a3:1063_11": "“Dandha tvaṃ mama hadayamaṃsaṃ ure atthīti maññasī”ti?",
  "atk-s0513a3:1063_12": "“Atha kahaṃ te ṭhapita”nti?",
  "atk-s0513a3:1063_13": "“Etaṃ udumbare olambantaṃ na passasī”ti? “Passāmi,",
  "atk-s0513a3:1063_14": "dassasi pana me”ti. “Āma,",
  "atk-s0513a3:1063_15": "dassāmī”ti.",
  "atk-s0513a3:1063_16": "Saṃsumāro dandhatāya taṃ gahetvā nadītīre udumbaramūlaṃ gato.",
  "atk-s0513a3:1063_17": "Bodhisatto tassa piṭṭhito laṅghitvā udumbararukkhe nisinno imā gāthā abhāsi –",
  "atk-s0513a3:1064_0": "161.",
  "atk-s0513a3:1065_0": "“Asakkhiṃ vata attānaṃ, uddhātuṃ udakā thalaṃ;",
  "atk-s0513a3:1066_0": "Na dānāhaṃ puna tuyhaṃ, vasaṃ gacchāmi vārija.",
  "atk-s0513a3:1067_0": "162.",
  "atk-s0513a3:1068_0": "“Alametehi ambehi, jambūhi panasehi ca;",
  "atk-s0513a3:1069_0": "Yāni pāraṃ samuddassa, varaṃ mayhaṃ udumbaro.",
  "atk-s0513a3:1070_0": "163.",
  "atk-s0513a3:1071_0": "“Yo ca uppatitaṃ atthaṃ, na khippamanubujjhati;",
  "atk-s0513a3:1072_0": "Amittavasamanveti, pacchā ca anutappati.",
  "atk-s0513a3:1073_0": "164.",
  "atk-s0513a3:1074_0": "“Yo ca uppatitaṃ atthaṃ, khippameva nibodhati;",
  "atk-s0513a3:1075_0": "Muccate sattusambādhā, na ca pacchānutappatī”ti.",
  "atk-s0513a3:1076_0": "Tattha asakkhiṃ vatāti samattho vata ahosiṃ.",
  "atk-s0513a3:1076_1": "Uddhātunti uddharituṃ.",
  "atk-s0513a3:1076_2": "Vārijāti saṃsumāraṃ ālapati.",
  "atk-s0513a3:1076_3": "Yāni pāraṃ samuddassāti gaṅgaṃ samuddanāmenālapanto “yāni samuddassa pāraṃ gantvā khāditabbāni,",
  "atk-s0513a3:1076_4": "alaṃ tehī”ti vadati.",
  "atk-s0513a3:1076_5": "Pacchā ca anutappatīti uppannaṃ atthaṃ khippaṃ ajānanto amittavasaṃ gacchati,",
  "atk-s0513a3:1076_6": "pacchā ca anutappati.",
  "atk-s0513a3:1077_0": "Iti so catūhi gāthāhi lokiyakiccānaṃ nipphattikāraṇaṃ kathetvā vanasaṇḍameva pāvisi.",
  "atk-s0513a3:1078_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a3:1078_1": "“tadā saṃsumāro devadatto ahosi,",
  "atk-s0513a3:1078_2": "vānaro pana ahameva ahosi”nti.",
  "atk-s0513a3:1079_0": "Vānarajātakavaṇṇanā dutiyā.",
  "atk-s0513a3:1081_0": "[343] 3. Kuntinījātakavaṇṇanā",
  "atk-s0513a3:1082_0": "Avasimha tavāgāreti idaṃ satthā jetavane viharanto kosalarañño gehe nivutthaṃ kuntinīsakuṇikaṃ ārabbha kathesi.",
  "atk-s0513a3:1082_1": "Sā kira rañño dūteyyahārikā ahosi.",
  "atk-s0513a3:1082_2": "Dve potakāpissā atthi,",
  "atk-s0513a3:1082_3": "rājā taṃ sakuṇikaṃ ekassa rañño paṇṇaṃ gāhāpetvā pesesi.",
  "atk-s0513a3:1082_4": "Tassā gatakāle rājakule dārakā te sakuṇapotake hatthehi parimaddantā māresuṃ.",
  "atk-s0513a3:1082_5": "Sā āgantvā te potake mate passantī “kena me puttakā māritā”ti pucchi.",
  "atk-s0513a3:1082_6": "“Asukena ca asukena cā”ti.",
  "atk-s0513a3:1082_7": "Tasmiñca kāle rājakule posāvanikabyaggho atthi kakkhaḷo pharuso,",
  "atk-s0513a3:1082_8": "bandhanabalena tiṭṭhati.",
  "atk-s0513a3:1082_9": "Atha te dārakā taṃ byagghaṃ dassanāya agamaṃsu.",
  "atk-s0513a3:1082_10": "Sāpi sakuṇikā tehi saddhiṃ gantvā “yathā imehi mama puttakā māritā,",
  "atk-s0513a3:1082_11": "tatheva ne karissāmī”ti te dārake gahetvā byagghassa pādamūle khipi,",
  "atk-s0513a3:1082_12": "byaggho murāmurāpetvā khādi.",
  "atk-s0513a3:1082_13": "Sā “idāni me manoratho paripuṇṇo”ti uppatitvā himavantameva gatā.",
  "atk-s0513a3:1082_14": "Taṃ kāraṇaṃ sutvā bhikkhū dhammasabhāyaṃ kathaṃ samuṭṭhāpesuṃ “āvuso,",
  "atk-s0513a3:1082_15": "rājakule kira asukā nāma kuntinī sakuṇikā ye hissā potakā māritā,",
  "atk-s0513a3:1082_16": "te dārake byagghassa pādamūle khipitvā himavantameva gatā”ti.",
  "atk-s0513a3:1082_17": "Satthā āgantvā “kāya nuttha,",
  "atk-s0513a3:1082_18": "bhikkhave,",
  "atk-s0513a3:1082_19": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a3:1082_20": "bhikkhave, idāneva,",
  "atk-s0513a3:1082_21": "pubbepesā attano potakaghātake dārake gahetvā byagghassa pādamūle khipitvā himavantameva gatā”ti vatvā atītaṃ āhari.",
  "atk-s0513a3:1083_0": "Atīte bārāṇasiyaṃ bodhisatto dhammena samena rajjaṃ kāresi.",
  "atk-s0513a3:1083_1": "Tassa nivesane ekā kuntinī sakuṇikā dūteyyahārikāti sabbaṃ purimasadisameva.",
  "atk-s0513a3:1083_2": "Ayaṃ pana viseso.",
  "atk-s0513a3:1083_3": "Ayaṃ kuntinī byagghena dārake mārāpetvā cintesi “idāni na sakkā mayā idha vasituṃ,",
  "atk-s0513a3:1083_4": "gamissāmi,",
  "atk-s0513a3:1083_5": "gacchantī ca pana rañño anārocetvā na gamissāmi,",
  "atk-s0513a3:1083_6": "ārocetvāva gamissāmī”ti.",
  "atk-s0513a3:1083_7": "Sā rājānaṃ upasaṅkamitvā vanditvā ekamantaṃ ṭhitā “sāmi,",
  "atk-s0513a3:1083_8": "tumhākaṃ pamādena mama puttake dārakā māresuṃ,",
  "atk-s0513a3:1083_9": "ahaṃ kodhavasikā hutvā te dārake paṭimāresiṃ,",
  "atk-s0513a3:1083_10": "idāni mayā idha vasituṃ na sakkā”ti vatvā paṭhamaṃ gāthamāha –",
  "atk-s0513a3:1084_0": "165.",
  "atk-s0513a3:1085_0": "“Avasimha tavāgāre, niccaṃ sakkatapūjitā,",
  "atk-s0513a3:1086_0": "Tvameva dānimakari, handa rāja vajāmaha”nti.",
  "atk-s0513a3:1087_0": "Tattha tvameva dānimakarīti maṃ paṇṇaṃ gāhāpetvā pesetvā attano pamādena mama piyaputtake arakkhanto tvaññeva idāni etaṃ mama domanassakāraṇaṃ akari.",
  "atk-s0513a3:1087_1": "Handāti vavassaggatthe nipāto.",
  "atk-s0513a3:1087_2": "Rājāti bodhisattaṃ ālapati.",
  "atk-s0513a3:1087_3": "Vajāmahanti ahaṃ himavantaṃ gacchāmīti.",
  "atk-s0513a3:1088_0": "Taṃ sutvā rājā dutiyaṃ gāthamāha –",
  "atk-s0513a3:1089_0": "166.",
  "atk-s0513a3:1090_0": "“Yo ve kate paṭikate, kibbise paṭikibbise;",
  "atk-s0513a3:1091_0": "Evaṃ taṃ sammatī veraṃ, vasa kuntini māgamā”ti.",
  "atk-s0513a3:1092_0": "Tassattho –",
  "atk-s0513a3:1092_1": "yo puggalo parena kate kibbise attano puttamāraṇādike dāruṇe kamme kate puna attano tassa puggalassa",
  "atk-s0513a3:1092_2": "paṭikate paṭikibbise “paṭikataṃ mayā tassā”ti jānāti.",
  "atk-s0513a3:1092_3": "Evaṃ taṃ sammatī veranti ettakena taṃ veraṃ sammati vūpasantaṃ hoti,",
  "atk-s0513a3:1092_4": "tasmā vasa kuntini māgamāti.",
  "atk-s0513a3:1093_0": "Taṃ sutvā kuntinī tatiyaṃ gāthamāha –",
  "atk-s0513a3:1094_0": "167.",
  "atk-s0513a3:1095_0": "“Na katassa ca kattā ca, metti sandhīyate puna;",
  "atk-s0513a3:1096_0": "Hadayaṃ nānujānāti, gacchaññeva rathesabhā”ti.",
  "atk-s0513a3:1097_0": "Tattha na katassa ca kattā cāti katassa ca abhibhūtassa upapīḷitassa puggalassa,",
  "atk-s0513a3:1097_1": "idāni vibhattivipariṇāmaṃ katvā yo kattā tassa cāti imesaṃ dvinnaṃ puggalānaṃ puna mittabhāvo nāma na sandhīyati na ghaṭīyatīti attho.",
  "atk-s0513a3:1097_2": "Hadayaṃ nānujānātīti tena kāraṇena mama hadayaṃ idha vāsaṃ nānujānāti.",
  "atk-s0513a3:1097_3": "Gacchaññeva rathesabhāti tasmā ahaṃ mahārāja gamissāmiyevāti.",
  "atk-s0513a3:1098_0": "Taṃ sutvā rājā catutthaṃ gāthamāha –",
  "atk-s0513a3:1099_0": "168.",
  "atk-s0513a3:1100_0": "“Katassa ceva kattā ca, metti sandhīyate puna;",
  "atk-s0513a3:1101_0": "Dhīrānaṃ no ca bālānaṃ, vasa kuntini māgamā”ti.",
  "atk-s0513a3:1102_0": "Tassattho –",
  "atk-s0513a3:1102_1": "katassa ceva puggalassa,",
  "atk-s0513a3:1102_2": "yo ca kattā tassa metti sandhīyate puna,",
  "atk-s0513a3:1102_3": "sā pana dhīrānaṃ,",
  "atk-s0513a3:1102_4": "no ca bālānaṃ.",
  "atk-s0513a3:1102_5": "Dhīrānañhi metti bhinnāpi puna ghaṭīyati,",
  "atk-s0513a3:1102_6": "bālānaṃ pana sakiṃ bhinnā bhinnāva hoti,",
  "atk-s0513a3:1102_7": "tasmā vasa kuntini māgamāti.",
  "atk-s0513a3:1103_0": "Sakuṇikā “evaṃ santepi na sakkā mayā idha vasituṃ sāmī”ti rājānaṃ vanditvā uppatitvā himavantameva gatā.",
  "atk-s0513a3:1104_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a3:1104_1": "“tadā kuntinīyeva etarahi kuntinī ahosi,",
  "atk-s0513a3:1104_2": "bārāṇasirājā pana ahameva ahosi”nti.",
  "atk-s0513a3:1105_0": "Kuntinījātakavaṇṇanā tatiyā.",
  "atk-s0513a3:1107_0": "[344] 4. Ambajātakavaṇṇanā",
  "atk-s0513a3:1108_0": "Yo nīliyaṃ maṇḍayatīti idaṃ satthā jetavane viharanto ekaṃ ambagopakattheraṃ ārabbha kathesi.",
  "atk-s0513a3:1108_1": "So kira mahallakakāle pabbajitvā jetavanapaccante ambavane paṇṇasālaṃ kāretvā ambe rakkhanto patitāni ambapakkāni khādanto vicarati,",
  "atk-s0513a3:1108_2": "attano sambandhamanussānampi deti.",
  "atk-s0513a3:1108_3": "Tasmiṃ bhikkhācāraṃ paviṭṭhe ambacorakā ambāni pātetvā khāditvā ca gahetvā ca gacchanti.",
  "atk-s0513a3:1108_4": "Tasmiṃ khaṇe catasso seṭṭhidhītaro aciravatiyaṃ nhāyitvā vicarantiyo taṃ ambavanaṃ pavisiṃsu.",
  "atk-s0513a3:1108_5": "Mahallako āgantvā tā disvā “tumhehi me ambāni khāditānī”ti āha. “Bhante,",
  "atk-s0513a3:1108_6": "mayaṃ idāneva āgatā,",
  "atk-s0513a3:1108_7": "na tumhākaṃ ambāni khādāmā”ti.",
  "atk-s0513a3:1108_8": "“Tena hi sapathaṃ karothā”ti? “Karoma,",
  "atk-s0513a3:1108_9": "bhante”ti sapathaṃ kariṃsu.",
  "atk-s0513a3:1108_10": "Mahallako tā sapathaṃ kāretvā lajjāpetvā vissajjesi.",
  "atk-s0513a3:1108_11": "Tassa taṃ kiriyaṃ sutvā bhikkhū dhammasabhāyaṃ kathaṃ samuṭṭhāpesuṃ “āvuso,",
  "atk-s0513a3:1108_12": "asuko kira mahallako attano vasanakaṃ ambavanaṃ paviṭṭhā seṭṭhidhītaro sapathaṃ kāretvā lajjāpetvā vissajjesī”ti.",
  "atk-s0513a3:1108_13": "Satthā āgantvā “kāya nuttha,",
  "atk-s0513a3:1108_14": "bhikkhave,",
  "atk-s0513a3:1108_15": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a3:1108_16": "bhikkhave, idāneva,",
  "atk-s0513a3:1108_17": "pubbepesa ambagopako hutvā catasso seṭṭhidhītaro sapathaṃ kāretvā lajjāpetvā vissajjesī”ti vatvā atītaṃ āhari.",
  "atk-s0513a3:1109_0": "Atīte bārāṇasiyaṃ brahmadatte rajjaṃ kārente bodhisatto sakkattaṃ kāresi.",
  "atk-s0513a3:1109_1": "Tadā eko kūṭajaṭilo bārāṇasiṃ upanissāya nadītīre ambavane paṇṇasālaṃ māpetvā ambe rakkhanto patitāni",
  "atk-s0513a3:1109_2": "ambapakkāni khādanto sambandhamanussānampi dento nānappakārena micchājīvena jīvikaṃ kappento vicarati.",
  "atk-s0513a3:1109_3": "Tadā sakko devarājā “ke nu kho loke mātāpitaro upaṭṭhahanti,",
  "atk-s0513a3:1109_4": "kule jeṭṭhāpacayanakammaṃ karonti,",
  "atk-s0513a3:1109_5": "dānaṃ denti,",
  "atk-s0513a3:1109_6": "sīlaṃ rakkhanti,",
  "atk-s0513a3:1109_7": "uposathakammaṃ karonti,",
  "atk-s0513a3:1109_8": "ke pabbajitā samaṇadhamme yuttapayuttā viharanti,",
  "atk-s0513a3:1109_9": "ke anācāraṃ carantī”ti lokaṃ volokento imaṃ ambagopakaṃ anācāraṃ kūṭajaṭilaṃ disvā “ayaṃ kūṭajaṭilo kasiṇaparikammādiṃ",
  "atk-s0513a3:1109_10": "attano samaṇadhammaṃ pahāya ambavanaṃ rakkhanto vicarati,",
  "atk-s0513a3:1109_11": "saṃvejessāmi na”nti tassa gāmaṃ bhikkhāya paviṭṭhakāle attano ānubhāvena ambe pātetvā corehi vilumbite viya akāsi.",
  "atk-s0513a3:1110_0": "Tadā bārāṇasito catasso seṭṭhidhītaro taṃ ambavanaṃ pavisiṃsu.",
  "atk-s0513a3:1110_1": "Kūṭajaṭilo tā disvā “tumhehi me ambāni khāditānī”ti palibuddhi. “Bhante,",
  "atk-s0513a3:1110_2": "mayaṃ idāneva āgatā,",
  "atk-s0513a3:1110_3": "na te ambāni khādāmā”ti.",
  "atk-s0513a3:1110_4": "“Tena hi sapathaṃ karothā”ti?",
  "atk-s0513a3:1110_5": "“Katvā ca pana gantuṃ labhissāmā”ti? “Āma,",
  "atk-s0513a3:1110_6": "labhissathā”ti. “Sādhu,",
  "atk-s0513a3:1110_7": "bhante”ti tāsu jeṭṭhikā sapathaṃ karontī paṭhamaṃ gāthamāha –",
  "atk-s0513a3:1111_0": "169.",
  "atk-s0513a3:1112_0": "“Yo nīliyaṃ maṇḍayati, saṇḍāsena vihaññati;",
  "atk-s0513a3:1113_0": "Tassa sā vasamanvetu, yā te ambe avāharī”ti.",
  "atk-s0513a3:1114_0": "Tassattho –",
  "atk-s0513a3:1114_1": "yo puriso palitānaṃ kāḷavaṇṇakaraṇatthāya nīlaphalādīni yojetvā kataṃ nīliyaṃ maṇḍayati,",
  "atk-s0513a3:1114_2": "nīlakesantare ca uṭṭhitaṃ palitaṃ uddharanto saṇḍāsena vihaññati kilamati,",
  "atk-s0513a3:1114_3": "tassa evarūpassa mahallakassa sā vasaṃ anvetu,",
  "atk-s0513a3:1114_4": "tathārūpaṃ patiṃ labhatu,",
  "atk-s0513a3:1114_5": "yā te ambe avāharīti.",
  "atk-s0513a3:1115_0": "Tāpaso “tvaṃ ekamantaṃ tiṭṭhāhī”ti vatvā dutiyaṃ seṭṭhidhītaraṃ sapathaṃ kāresi.",
  "atk-s0513a3:1115_1": "Sā sapathaṃ karontī dutiyaṃ gāthamāha –",
  "atk-s0513a3:1116_0": "170.",
  "atk-s0513a3:1117_0": "“Vīsaṃ vā pañcavīsaṃ vā, ūnatiṃsaṃva jātiyā;",
  "atk-s0513a3:1118_0": "Tādisā pati mā laddhā, yā te ambe avāharī”ti.",
  "atk-s0513a3:1119_0": "Tassattho –",
  "atk-s0513a3:1119_1": "nāriyo nāma pannarasasoḷasavassikakāle purisānaṃ piyā honti.",
  "atk-s0513a3:1119_2": "Yā pana tava ambāni avāhari,",
  "atk-s0513a3:1119_3": "sā evarūpe yobbane patiṃ alabhitvā jātiyā vīsaṃ vā pañcavīsaṃ vā ekena dvīhi ūnatāya ūnatiṃsaṃ vā vassāni",
  "atk-s0513a3:1119_4": "patvā tādisā paripakkavayā hutvāpi patiṃ mā laddhāti.",
  "atk-s0513a3:1120_0": "Tāyapi sapathaṃ katvā ekamantaṃ ṭhitāya tatiyā tatiyaṃ gāthamāha –",
  "atk-s0513a3:1121_0": "171.",
  "atk-s0513a3:1122_0": "“Dīghaṃ gacchatu addhānaṃ, ekikā abhisārikā;",
  "atk-s0513a3:1123_0": "Saṅkete pati mā adda, yā te ambe avāharī”ti.",
  "atk-s0513a3:1124_0": "Tassattho –",
  "atk-s0513a3:1124_1": "yā te ambe avāhari,",
  "atk-s0513a3:1124_2": "sā patiṃ patthayamānā tassa santikaṃ abhisaraṇatāya abhisārikā nāma hutvā ekikā adutiyā gāvutadvigāvutamattaṃ dīghaṃ addhānaṃ gacchatu,",
  "atk-s0513a3:1124_3": "gantvāpi ca tasmiṃ asukaṭṭhānaṃ nāma āgaccheyyāsīti kate saṅkete taṃ patiṃ mā addasāti.",
  "atk-s0513a3:1125_0": "Tāyapi sapathaṃ katvā ekamantaṃ ṭhitāya catutthā catutthaṃ gāthamāha –",
  "atk-s0513a3:1126_0": "172.",
  "atk-s0513a3:1127_0": "“Alaṅkatā suvasanā, mālinī candanussadā;",
  "atk-s0513a3:1128_0": "Ekikā sayane setu, yā te ambe avāharī”ti. – sā uttānatthāyeva;",
  "atk-s0513a3:1129_0": "Tāpaso “tumhehi atibhāriyā sapathā katā,",
  "atk-s0513a3:1129_1": "aññehi ambāni khāditāni bhavissanti,",
  "atk-s0513a3:1129_2": "gacchatha dāni tumhe”ti tā uyyojesi.",
  "atk-s0513a3:1129_3": "Sakko bheravarūpārammaṇaṃ dassetvā kūṭatāpasaṃ tato palāpesi.",
  "atk-s0513a3:1130_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a3:1130_1": "“tadā kūṭajaṭilo ayaṃ ambagopako mahallako ahosi,",
  "atk-s0513a3:1130_2": "catasso seṭṭhidhītaro etāyeva,",
  "atk-s0513a3:1130_3": "sakko pana ahameva ahosi”nti.",
  "atk-s0513a3:1131_0": "Ambajātakavaṇṇanā catutthā.",
  "atk-s0513a3:1133_0": "[345] 5. Rājakumbhajātakavaṇṇanā",
  "atk-s0513a3:1134_0": "Vanaṃ yadaggi dahatīti idaṃ satthā jetavane viharanto ekaṃ alasabhikkhuṃ ārabbha kathesi.",
  "atk-s0513a3:1134_1": "So kira sāvatthivāsī kulaputto sāsane uraṃ datvā pabbajitvāpi alaso ahosi uddesaparipucchāyonisomanasikāravattapaṭivattādīhi",
  "atk-s0513a3:1134_2": "paribāhiro nīvaraṇābhibhūto.",
  "atk-s0513a3:1134_3": "Nisinnaṭṭhānādīsu iriyāpathesu tathā eva hoti.",
  "atk-s0513a3:1134_4": "Tassa taṃ ālasiyabhāvaṃ ārabbha bhikkhū dhammasabhāyaṃ kathaṃ samuṭṭhāpesuṃ “āvuso,",
  "atk-s0513a3:1134_5": "asuko nāma bhikkhu evarūpe niyyānikasāsane pabbajitvā ālasiyo kusīto nīvaraṇābhibhūto viharatī”ti.",
  "atk-s0513a3:1134_6": "Satthā āgantvā “kāya nuttha,",
  "atk-s0513a3:1134_7": "bhikkhave,",
  "atk-s0513a3:1134_8": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a3:1134_9": "bhikkhave, idāneva,",
  "atk-s0513a3:1134_10": "pubbepesa ālasiyoyevā”ti vatvā atītaṃ āhari.",
  "atk-s0513a3:1135_0": "Atīte bārāṇasiyaṃ brahmadatte rajjaṃ kārente bodhisatto tassa amaccaratanaṃ ahosi,",
  "atk-s0513a3:1135_1": "bārāṇasirājā ālasiyajātiko ahosi.",
  "atk-s0513a3:1135_2": "Bodhisatto “rājānaṃ pabodhessāmī”ti ekaṃ upamaṃ upadhārento vicarati.",
  "atk-s0513a3:1135_3": "Athekadivasaṃ rājā uyyānaṃ gantvā amaccagaṇaparivuto tattha vicaranto ekaṃ rājakumbhaṃ nāma ālasiyaṃ passi.",
  "atk-s0513a3:1135_4": "Tathārūpā kira ālasiyā sakaladivasaṃ gacchantāpi ekadvaṅgulamattameva gacchanti.",
  "atk-s0513a3:1135_5": "Rājā taṃ disvā “vayassa ko nāma so”ti bodhisattaṃ pucchi.",
  "atk-s0513a3:1135_6": "Mahāsatto “rājakumbho nāmesa, mahārāja, ālasiyo.",
  "atk-s0513a3:1135_7": "Evarūpo hi sakaladivasaṃ gacchantopi ekaṅguladvaṅgulamattameva gacchatī”ti vatvā tena saddhiṃ sallapanto “ambho,",
  "atk-s0513a3:1135_8": "rājakumbha,",
  "atk-s0513a3:1135_9": "tumhākaṃ dandhagamanaṃ imasmiṃ araññe dāvaggimhi uṭṭhite kiṃ karothā”ti vatvā paṭhamaṃ gāthamāha –",
  "atk-s0513a3:1136_0": "173.",
  "atk-s0513a3:1137_0": "“Vanaṃ yadaggi dahati, pāvako kaṇhavattanī;",
  "atk-s0513a3:1138_0": "Kathaṃ karosi pacalaka, evaṃ dandhaparakkamo”ti.",
  "atk-s0513a3:1139_0": "Tattha yadaggīti yadā aggi.",
  "atk-s0513a3:1139_1": "Pāvako kaṇhavattanīti aggino vevacanaṃ.",
  "atk-s0513a3:1139_2": "Pacalakāti taṃ ālapati.",
  "atk-s0513a3:1139_3": "So hi calanto calanto gacchati,",
  "atk-s0513a3:1139_4": "niccaṃ vā pacalāyati,",
  "atk-s0513a3:1139_5": "tasmā “pacalako”ti vuccati.",
  "atk-s0513a3:1139_6": "Dandhaparakkamoti garuvīriyo.",
  "atk-s0513a3:1140_0": "Taṃ sutvā rājakumbho dutiyaṃ gāthamāha –",
  "atk-s0513a3:1141_0": "174.",
  "atk-s0513a3:1142_0": "“Bahūni rukkhachiddāni, pathabyā vivarāni ca;",
  "atk-s0513a3:1143_0": "Tāni ce nābhisambhoma, hoti no kālapariyāyo”ti.",
  "atk-s0513a3:1144_0": "Tassattho – paṇḍita,",
  "atk-s0513a3:1144_1": "amhākaṃ ito uttarigamanaṃ nāma natthi.",
  "atk-s0513a3:1144_2": "Imasmiṃ pana araññe rukkhachiddāni pathaviyaṃ vivarāni ca bahūni.",
  "atk-s0513a3:1144_3": "Yadi tāni na pāpuṇāma,",
  "atk-s0513a3:1144_4": "hoti no kālapariyāyoti maraṇameva no hotīti.",
  "atk-s0513a3:1145_0": "Taṃ sutvā bodhisatto itarā dve gāthā abhāsi –",
  "atk-s0513a3:1146_0": "175.",
  "atk-s0513a3:1147_0": "“Yo dandhakāle tarati, taraṇīye ca dandhati;",
  "atk-s0513a3:1148_0": "Sukkhapaṇṇaṃva akkamma, atthaṃ bhañjati attano.",
  "atk-s0513a3:1149_0": "176.",
  "atk-s0513a3:1150_0": "“Yo dandhakāle dandheti, taraṇīye ca tārayi;",
  "atk-s0513a3:1151_0": "Sasīva rattiṃ vibhajaṃ, tassattho paripūratī”ti.",
  "atk-s0513a3:1152_0": "Tattha dandhakāleti tesaṃ tesaṃ kammānaṃ saṇikaṃ kattabbakāle.",
  "atk-s0513a3:1152_1": "Taratīti turitaturito vegena tāni kammāni karoti.",
  "atk-s0513a3:1152_2": "Sukkhapaṇṇaṃvāti yathā vātātapasukkhaṃ tālapaṇṇaṃ balavā puriso akkamitvā bhañjeyya,",
  "atk-s0513a3:1152_3": "tattheva cuṇṇavicuṇṇaṃ kareyya,",
  "atk-s0513a3:1152_4": "evaṃ so attano atthaṃ vuddhiṃ bhañjati.",
  "atk-s0513a3:1152_5": "Dandhetīti dandhayati dandhakātabbāni kammāni dandhameva karoti.",
  "atk-s0513a3:1152_6": "Tārayīti turitakātabbāni kammāni turitova karoti.",
  "atk-s0513a3:1152_7": "Sasīva rattiṃ vibhajanti yathā cando juṇhapakkhaṃ rattiṃ jotayamāno kāḷapakkharattito rattiṃ vibhajanto divase divase paripūrati,",
  "atk-s0513a3:1152_8": "evaṃ tassa purisassa attho paripūratīti vuttaṃ hoti.",
  "atk-s0513a3:1153_0": "Rājā bodhisattassa vacanaṃ sutvā tato paṭṭhāya analaso jāto.",
  "atk-s0513a3:1154_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a3:1154_1": "“tadā rājakumbho ālasiyabhikkhu ahosi,",
  "atk-s0513a3:1154_2": "paṇḍitāmacco pana ahameva ahosi”nti.",
  "atk-s0513a3:1155_0": "Rājakumbhajātakavaṇṇanā pañcamā.",
  "atk-s0513a3:1157_0": "[346] 6. Kesavajātakavaṇṇanā",
  "atk-s0513a3:1158_0": "Manussindaṃ jahitvānāti idaṃ satthā jetavane viharanto vissāsabhojanaṃ ārabbha kathesi.",
  "atk-s0513a3:1158_1": "Anāthapiṇḍikassa kira gehe pañcannaṃ bhikkhusatānaṃ nibaddhabhattaṃ hoti,",
  "atk-s0513a3:1158_2": "gehaṃ niccakālaṃ bhikkhusaṅghassa opānabhūtaṃ kāsāvapajjotaṃ isivātapaṭivātaṃ.",
  "atk-s0513a3:1158_3": "Athekadivasaṃ rājā nagaraṃ padakkhiṇaṃ karonto seṭṭhino nivesane bhikkhusaṅghaṃ disvā “ahampi ariyasaṅghassa",
  "atk-s0513a3:1158_4": "nibaddhaṃ bhikkhaṃ dassāmī”ti vihāraṃ gantvā satthāraṃ vanditvā pañcannaṃ bhikkhusatānaṃ nibaddhaṃ bhikkhaṃ",
  "atk-s0513a3:1158_5": "paṭṭhapesi.",
  "atk-s0513a3:1158_6": "Tato paṭṭhāya rājanivesane nibaddhaṃ bhikkhā diyyati,",
  "atk-s0513a3:1158_7": "tivassikagandhasālibhojanaṃ paṇītaṃ.",
  "atk-s0513a3:1158_8": "Vissāsenapi sinehenapi sahatthā dāyakā natthi,",
  "atk-s0513a3:1158_9": "rājayutte dāpesi.",
  "atk-s0513a3:1158_10": "Bhikkhū nisīditvā bhuñjituṃ na icchanti,",
  "atk-s0513a3:1158_11": "nānaggarasabhattaṃ gahetvā attano attano upaṭṭhākakulaṃ gantvā taṃ bhattaṃ tesaṃ datvā tehi dinnaṃ lūkhaṃ vā paṇītaṃ vā bhuñjanti.",
  "atk-s0513a3:1159_0": "Athekadivasaṃ rañño bahuṃ phalāphalaṃ āhariṃsu.",
  "atk-s0513a3:1159_1": "Rājā “saṅghassa dethā”ti āha.",
  "atk-s0513a3:1159_2": "Manussā bhattaggaṃ gantvā ekabhikkhumpi adisvā “eko bhikkhupi natthī”ti rañño ārocesuṃ.",
  "atk-s0513a3:1159_3": "“Nanu velāyeva tāvā”ti? “Āma, velā,",
  "atk-s0513a3:1159_4": "bhikkhū pana tumhākaṃ gehe bhattaṃ gahetvā attano attano vissāsikānaṃ upaṭṭhākānaṃ gehaṃ gantvā tesaṃ",
  "atk-s0513a3:1159_5": "datvā tehi dinnaṃ lūkhaṃ vā paṇītaṃ vā bhuñjantī”ti.",
  "atk-s0513a3:1159_6": "Rājā “amhākaṃ bhattaṃ paṇītaṃ,",
  "atk-s0513a3:1159_7": "kena nu kho kāraṇena abhutvā aññaṃ bhuñjanti,",
  "atk-s0513a3:1159_8": "satthāraṃ pucchissāmī”ti cintetvā vihāraṃ gantvā satthāraṃ vanditvā pucchi.",
  "atk-s0513a3:1159_9": "Satthā “mahārāja,",
  "atk-s0513a3:1159_10": "bhojanaṃ nāma vissāsaparamaṃ,",
  "atk-s0513a3:1159_11": "tumhākaṃ gehe vissāsaṃ paccupaṭṭhāpetvā sinehena dāyakānaṃ abhāvā bhikkhū bhattaṃ gahetvā attano attano vissāsikaṭṭhāne paribhuñjanti. Mahārāja,",
  "atk-s0513a3:1159_12": "vissāsasadiso añño raso nāma natthi,",
  "atk-s0513a3:1159_13": "avissāsikena dinnaṃ catumadhurampi hi vissāsikena dinnaṃ sāmākabhattaṃ na agghati.",
  "atk-s0513a3:1159_14": "Porāṇakapaṇḍitāpi roge uppanne raññā pañca vejjakulāni gahetvā bhesajje kāritepi roge avūpasante vissāsikānaṃ",
  "atk-s0513a3:1159_15": "santikaṃ gantvā aloṇakaṃ sāmākanīvārayāguñceva udakamattasittaṃ aloṇakapaṇṇañca paribhuñjitvā nirogā",
  "atk-s0513a3:1159_16": "jātā”ti vatvā tena yācito atītaṃ āhari.",
  "atk-s0513a3:1160_0": "Atīte bārāṇasiyaṃ brahmadatte rajjaṃ kārente bodhisatto kāsiraṭṭhe brāmhaṇakule nibbatti,",
  "atk-s0513a3:1160_1": "“kappakumāro”tissa nāmaṃ akaṃsu.",
  "atk-s0513a3:1160_2": "So vayappatto takkasilāyaṃ sabbasippāni uggaṇhitvā aparabhāge isipabbajjaṃ pabbaji.",
  "atk-s0513a3:1160_3": "Tadā kesavo nāma tāpaso pañcahi tāpasasatehi parivuto gaṇasatthā hutvā himavante vasati.",
  "atk-s0513a3:1160_4": "Bodhisatto tassa santikaṃ gantvā pañcannaṃ antevāsikasatānaṃ jeṭṭhantevāsiko hutvā vihāsi,",
  "atk-s0513a3:1160_5": "kesavatāpasassa hitajjhāsayo sasineho ahosi.",
  "atk-s0513a3:1160_6": "Te aññamaññaṃ ativiya vissāsikā ahesuṃ.",
  "atk-s0513a3:1160_7": "Aparabhāge kesavo te tāpase ādāya loṇambilasevanatthāya manussapathaṃ gantvā bārāṇasiṃ patvā rājuyyāne",
  "atk-s0513a3:1160_8": "vasitvā punadivase nagaraṃ bhikkhāya pavisitvā rājadvāraṃ agamāsi.",
  "atk-s0513a3:1160_9": "Rājā isigaṇaṃ disvā pakkosāpetvā antonivesane bhojetvā paṭiññaṃ gahetvā uyyāne vasāpesi.",
  "atk-s0513a3:1160_10": "Atha vassāratte atikkante kesavo rājānaṃ āpucchi.",
  "atk-s0513a3:1160_11": "Rājā “bhante,",
  "atk-s0513a3:1160_12": "tumhe mahallakā,",
  "atk-s0513a3:1160_13": "amhe tāva upanissāya vasatha,",
  "atk-s0513a3:1160_14": "daharatāpase himavantaṃ pesethā”ti āha.",
  "atk-s0513a3:1160_15": "So “sādhū”ti jeṭṭhantevāsikena saddhiṃ te himavantaṃ pesetvā sayaṃ ekakova ohiyi.",
  "atk-s0513a3:1160_16": "Kappo himavantaṃ gantvā tāpasehi saddhiṃ vasi.",
  "atk-s0513a3:1161_0": "Kesavo kappena vinā vasanto ukkaṇṭhitvā taṃ daṭṭhukāmo hutvā niddaṃ na labhati,",
  "atk-s0513a3:1161_1": "tassa niddaṃ alabhantassa sammā āhāro na pariṇāmaṃ gacchati,",
  "atk-s0513a3:1161_2": "lohitapakkhandikā ahosi,",
  "atk-s0513a3:1161_3": "bāḷhā vedanā vattanti.",
  "atk-s0513a3:1161_4": "Rājā pañca vejjakulāni gahetvā tāpasaṃ paṭijaggi,",
  "atk-s0513a3:1161_5": "rogo na vūpasammati.",
  "atk-s0513a3:1161_6": "Kesavo rājānaṃ āha “mahārāja,",
  "atk-s0513a3:1161_7": "kiṃ mayhaṃ maraṇaṃ icchatha,",
  "atk-s0513a3:1161_8": "udāhu arogabhāva”nti?",
  "atk-s0513a3:1161_9": "“Arogabhāvaṃ,",
  "atk-s0513a3:1161_10": "bhante”ti.",
  "atk-s0513a3:1161_11": "“Tena hi maṃ himavantaṃ pesethā”ti. “Sādhu,",
  "atk-s0513a3:1161_12": "bhante”ti rājā nāradaṃ nāma amaccaṃ pakkāsāpetvā “nārada,",
  "atk-s0513a3:1161_13": "amhākaṃ bhadantaṃ gahetvā vanacarakehi saddhiṃ himavantaṃ yāhī”ti pesesi.",
  "atk-s0513a3:1161_14": "Nārado taṃ tattha netvā paccāgamāsi.",
  "atk-s0513a3:1161_15": "Kesavassapi kappe diṭṭhamatteyeva cetasikarogo vūpasanto,",
  "atk-s0513a3:1161_16": "ukkaṇṭhā paṭippassambhi.",
  "atk-s0513a3:1161_17": "Athassa kappo aloṇakena adhūpanena udakamattasittapaṇṇena saddhiṃ sāmākanīvārayāguṃ adāsi,",
  "atk-s0513a3:1161_18": "tassa taṅkhaṇaññeva lohitapakkhandikā paṭippassambhi.",
  "atk-s0513a3:1162_0": "Puna rājā nāradaṃ pesesi “gaccha kesavassa tāpasassa pavattiṃ jānāhī”ti.",
  "atk-s0513a3:1162_1": "So gantvā taṃ arogaṃ disvā “bhante,",
  "atk-s0513a3:1162_2": "bārāṇasirājā pañca vejjakulāni gahetvā paṭijagganto tumhe aroge kātuṃ nāsakkhi,",
  "atk-s0513a3:1162_3": "kathaṃ te kappo paṭijaggī”ti vatvā paṭhamaṃ gāthamāha –",
  "atk-s0513a3:1163_0": "177.",
  "atk-s0513a3:1164_0": "“Manussindaṃ jahitvāna, sabbakāmasamiddhinaṃ;",
  "atk-s0513a3:1165_0": "Kathaṃ nu bhagavā kesī, kappassa ramati assame”ti.",
  "atk-s0513a3:1166_0": "Tattha manussindanti manussānaṃ indaṃ bārāṇasirājānaṃ.",
  "atk-s0513a3:1166_1": "Kathaṃ nu bhagavā kesīti kena nu kho upāyena ayaṃ amhākaṃ bhagavā kesavatāpaso kappassa assame ramatīti.",
  "atk-s0513a3:1167_0": "Evaṃ aññehi saddhiṃ sallapanto viya kesavassa abhiratikāraṇaṃ pucchi.",
  "atk-s0513a3:1167_1": "Taṃ sutvā kesavo dutiyaṃ gāthamāha –",
  "atk-s0513a3:1168_0": "178.",
  "atk-s0513a3:1169_0": "“Sādūni ramaṇīyāni, santi vakkhā manoramā;",
  "atk-s0513a3:1170_0": "Subhāsitāni kappassa, nārada ramayanti ma”nti.",
  "atk-s0513a3:1171_0": "Tattha vakkhāti rukkhā.",
  "atk-s0513a3:1171_1": "Pāḷiyaṃ pana “rukkhā”tveva likhitaṃ.",
  "atk-s0513a3:1171_2": "Subhāsitānīti kappena kathitāni subhāsitāni maṃ ramayantīti attho.",
  "atk-s0513a3:1172_0": "Evañca pana vatvā “evaṃ maṃ abhiramāpento kappo aloṇakaṃ adhūpanaṃ udakasittapaṇṇamissaṃ sāmākanīvārayāguṃ pāyesi,",
  "atk-s0513a3:1172_1": "tāya me sarīre byādhi vūpasamito,",
  "atk-s0513a3:1172_2": "arogo jātomhī”ti āha.",
  "atk-s0513a3:1172_3": "Taṃ sutvā nārado tatiyaṃ gāthamāha –",
  "atk-s0513a3:1173_0": "179.",
  "atk-s0513a3:1174_0": "“Sālīnaṃ odanaṃ bhuñje, suciṃ maṃsūpasecanaṃ;",
  "atk-s0513a3:1175_0": "Kathaṃ sāmākanīvāraṃ, aloṇaṃ chādayanti ta”nti.",
  "atk-s0513a3:1176_0": "Tattha bhuñjeti bhuñjasi,",
  "atk-s0513a3:1176_1": "ayameva vā pāṭho.",
  "atk-s0513a3:1176_2": "Chādayantīti chādayati pīṇeti toseti.",
  "atk-s0513a3:1176_3": "Gāthābandhasukhatthaṃ pana anunāsiko kato.",
  "atk-s0513a3:1176_4": "Idaṃ vuttaṃ hoti –",
  "atk-s0513a3:1176_5": "yo tvaṃ suciṃ maṃsūpasecanaṃ rājakule rājārahaṃ sālibhattaṃ bhuñjasi,",
  "atk-s0513a3:1176_6": "taṃ kathamidaṃ sāmākanīvāraṃ aloṇaṃ pīṇeti toseti,",
  "atk-s0513a3:1176_7": "kathaṃ te etaṃ ruccatīti.",
  "atk-s0513a3:1177_0": "Taṃ sutvā kesavo catutthaṃ gāthamāha –",
  "atk-s0513a3:1178_0": "180.",
  "atk-s0513a3:1179_0": "“Sāduṃ vā yadi vāsāduṃ, appaṃ vā yadi vā bahuṃ;",
  "atk-s0513a3:1180_0": "Vissattho yattha bhuñjeyya, vissāsaparamā rasā”ti.",
  "atk-s0513a3:1181_0": "Tattha yadi vāsādunti yadi vā asāduṃ.",
  "atk-s0513a3:1181_1": "Vissatthoti nirāsaṅko vissāsapatto hutvā.",
  "atk-s0513a3:1181_2": "Yattha bhuñjeyyāti yasmiṃ nivesane evaṃ bhuñjeyya,",
  "atk-s0513a3:1181_3": "tattha evaṃ bhuttaṃ yaṃkiñci bhojanaṃ sādumeva. Kasmā?",
  "atk-s0513a3:1181_4": "Yasmā vissāsaparamā rasā,",
  "atk-s0513a3:1181_5": "vissāso paramo uttamo etesanti vissāsaparamā rasā.",
  "atk-s0513a3:1181_6": "Vissāsasadiso hi añño raso nāma natthi.",
  "atk-s0513a3:1181_7": "Avissāsikena hi dinnaṃ catumadhurampi vissāsikena dinnaṃ ambilakañjiyaṃ na agghatīti.",
  "atk-s0513a3:1182_0": "Nārado tassa vacanaṃ sutvā rañño santikaṃ gantvā “kesavo idaṃ nāma kathesī”ti ācikkhi.",
  "atk-s0513a3:1183_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a3:1183_1": "“tadā rājā ānando ahosi,",
  "atk-s0513a3:1183_2": "nārado sāriputto,",
  "atk-s0513a3:1183_3": "kesavo bakabrahmā,",
  "atk-s0513a3:1183_4": "kappo pana ahameva ahosi”nti.",
  "atk-s0513a3:1184_0": "Kesavajātakavaṇṇanā chaṭṭhā.",
  "atk-s0513a3:1186_0": "[347] 7. Ayakūṭajātakavaṇṇanā",
  "atk-s0513a3:1187_0": "Sabbāyasanti idaṃ satthā jetavane viharanto lokatthacariyaṃ ārabbha kathesi.",
  "atk-s0513a3:1187_1": "Vatthu mahākaṇhajātake āvi bhavissati.",
  "atk-s0513a3:1188_0": "Atīte bārāṇasiyaṃ brahmadatte rajjaṃ kārente bodhisatto tassa aggamahesiyā kucchimhi nibbattitvā vayappatto",
  "atk-s0513a3:1188_1": "uggahitasabbasippo pitu accayena rajje patiṭṭhāya dhammena rajjaṃ kāresi.",
  "atk-s0513a3:1188_2": "Tadā manussā devamaṅgalikā hutvā bahū ajeḷakādayo māretvā devatānaṃ balikammaṃ karonti.",
  "atk-s0513a3:1188_3": "Bodhisatto “pāṇo na hantabbo”ti bheriṃ carāpesi.",
  "atk-s0513a3:1188_4": "Yakkhā balikammaṃ alabhamānā bodhisattassa kujjhitvā himavante yakkhasamāgamaṃ gantvā bodhisattassa māraṇatthāya ekaṃ kakkhaḷaṃ yakkhaṃ pesesuṃ.",
  "atk-s0513a3:1188_5": "So kaṇṇikamattaṃ mahantaṃ ādittaṃ ayakūṭaṃ gahetvā “iminā naṃ paharitvā māressāmī”ti āgantvā majjhimayāmasamanantare",
  "atk-s0513a3:1188_6": "bodhisattassa sayanamatthake aṭṭhāsi.",
  "atk-s0513a3:1188_7": "Tasmiṃ khaṇe sakkassa āsanaṃ uṇhākāraṃ dassesi.",
  "atk-s0513a3:1188_8": "So āvajjamāno taṃ kāraṇaṃ ñatvā indavajiraṃ ādāya gantvā yakkhassa upari aṭṭhāsi.",
  "atk-s0513a3:1188_9": "Bodhisatto yakkhaṃ disvā “kiṃ nu kho esa maṃ rakkhamāno ṭhito,",
  "atk-s0513a3:1188_10": "udāhu māretukāmo”ti tena saddhiṃ sallapanto paṭhamaṃ gāthamāha –",
  "atk-s0513a3:1189_0": "181.",
  "atk-s0513a3:1190_0": "“Sabbāyasaṃ kūṭamatippamāṇaṃ, paggayha yo tiṭṭhasi antalikkhe;",
  "atk-s0513a3:1191_0": "Rakkhāya me tvaṃ vihito nusajja, udāhu me cetayase vadhāyā”ti.",
  "atk-s0513a3:1192_0": "Tattha vihito nusajjāti vihito nu asi ajja.",
  "atk-s0513a3:1193_0": "Bodhisatto pana yakkhameva passati,",
  "atk-s0513a3:1193_1": "na sakkaṃ.",
  "atk-s0513a3:1193_2": "Yakkho sakkassa bhayena bodhisattaṃ paharituṃ na sakkoti.",
  "atk-s0513a3:1193_3": "So bodhisattassa kathaṃ sutvā “mahārāja,",
  "atk-s0513a3:1193_4": "nāhaṃ tava rakkhaṇatthāya ṭhito,",
  "atk-s0513a3:1193_5": "iminā pana jalitena ayakūṭena paharitvā taṃ māressāmīti āgatomhi,",
  "atk-s0513a3:1193_6": "sakkassa bhayena taṃ paharituṃ na sakkomī”ti etamatthaṃ dīpento dutiyaṃ gāthamāha –",
  "atk-s0513a3:1194_0": "182.",
  "atk-s0513a3:1195_0": "“Dūto ahaṃ rājidha rakkhasānaṃ, vadhāya tuyhaṃ pahitohamasmi;",
  "atk-s0513a3:1196_0": "Indo ca taṃ rakkhati devarājā, tenuttamaṅgaṃ na te phālayāmī”ti.",
  "atk-s0513a3:1197_0": "Taṃ sutvā bodhisatto itarā dve gāthā abhāsi –",
  "atk-s0513a3:1198_0": "183.",
  "atk-s0513a3:1199_0": "“Sace ca maṃ rakkhati devarājā, devānamindo maghavā sujampati;",
  "atk-s0513a3:1200_0": "Kāmaṃ pisācā vinadantu sabbe, na santase rakkhasiyā pajāya.",
  "atk-s0513a3:1201_0": "184.",
  "atk-s0513a3:1202_0": "“Kāmaṃ kandantu kumbhaṇḍā, sabbe paṃsupisācakā;",
  "atk-s0513a3:1203_0": "Nālaṃ pisācā yuddhāya, mahatī sā vibhiṃsikā”ti.",
  "atk-s0513a3:1204_0": "Tattha rakkhasiyā pajāyāti rakkhasisaṅkhātāya pajāya,",
  "atk-s0513a3:1204_1": "rakkhasasattānanti attho.",
  "atk-s0513a3:1204_2": "Kumbhaṇḍāti kumbhamattarahassaṅgā mahodarā yakkhā.",
  "atk-s0513a3:1204_3": "Paṃsupisācakāti saṅkāraṭṭhāne pisācā.",
  "atk-s0513a3:1204_4": "Nālanti pisācā nāma mayā saddhiṃ yuddhāya na samatthā.",
  "atk-s0513a3:1204_5": "Mahatī sā vibhiṃsikāti yaṃ panete yakkhā sannipatitvā vibhiṃsikaṃ dassenti,",
  "atk-s0513a3:1204_6": "sā mahatī vibhiṃsikā bhayakāraṇadassanamattameva mayhaṃ,",
  "atk-s0513a3:1204_7": "na panāhaṃ bhāyāmīti attho.",
  "atk-s0513a3:1205_0": "Sakko yakkhaṃ palāpetvā mahāsattaṃ ovaditvā “mā bhāyi, mahārāja,",
  "atk-s0513a3:1205_1": "ito paṭṭhāya tava rakkhā mamāyattā”ti vatvā sakaṭṭhānameva gato.",
  "atk-s0513a3:1206_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a3:1206_1": "“tadā sakko anuruddho ahosi,",
  "atk-s0513a3:1206_2": "bārāṇasirājā ahameva ahosi”nti.",
  "atk-s0513a3:1207_0": "Ayakūṭajātakavaṇṇanā sattamā.",
  "atk-s0513a3:1209_0": "[348] 8. Araññajātakavaṇṇanā",
  "atk-s0513a3:1210_0": "Araññā gāmamāgammāti idaṃ satthā jetavane viharanto thullakumārikāpalobhanaṃ ārabbha kathesi.",
  "atk-s0513a3:1210_1": "Vatthu cūḷanāradakassapajātake āvi bhavissati.",
  "atk-s0513a3:1211_0": "Atīte bārāṇasiyaṃ brahmadatte rajjaṃ kārente bodhisatto brāhmaṇakule nibbattitvā vayappatto takkasilāyaṃ",
  "atk-s0513a3:1211_1": "uggahitasippo bhariyāya kālakatāya puttaṃ gahetvā isipabbajjaṃ pabbajitvā himavante vasanto puttaṃ assamapade",
  "atk-s0513a3:1211_2": "ṭhapetvā phalāphalatthāya gacchati.",
  "atk-s0513a3:1211_3": "Tadā coresu paccantagāmaṃ paharitvā karamare gahetvā gacchantesu ekā kumārikā palāyitvā taṃ assamapadaṃ",
  "atk-s0513a3:1211_4": "patvā tāpasakumāraṃ palobhetvā sīlavināsaṃ pāpetvā “ehi gacchāmā”ti āha.",
  "atk-s0513a3:1211_5": "“Pitā tāva me āgacchatu,",
  "atk-s0513a3:1211_6": "taṃ passitvā gamissāmī”ti.",
  "atk-s0513a3:1211_7": "“Tena hi disvā āgacchā”ti nikkhamitvā antarāmagge nisīdi.",
  "atk-s0513a3:1211_8": "Tāpasakumāro pitari āgate paṭhamaṃ gāthamāha –",
  "atk-s0513a3:1212_0": "185.",
  "atk-s0513a3:1213_0": "“Araññā gāmamāgamma, kiṃsīlaṃ kiṃvataṃ ahaṃ;",
  "atk-s0513a3:1214_0": "Purisaṃ tāta seveyyaṃ, taṃ me akkhāhi pucchito”ti.",
  "atk-s0513a3:1215_0": "Tattha araññā gāmamāgammāti tāta ahaṃ ito araññato manussapathaṃ vasanatthāya gato vasanagāmaṃ patvā kiṃ karomīti.",
  "atk-s0513a3:1216_0": "Athassa pitā ovādaṃ dadanto tisso gāthā abhāsi –",
  "atk-s0513a3:1217_0": "186.",
  "atk-s0513a3:1218_0": "“Yo taṃ vissāsaye tāta, vissāsañca khameyya te;",
  "atk-s0513a3:1219_0": "Sussūsī ca titikkhī ca, taṃ bhajehi ito gato.",
  "atk-s0513a3:1220_0": "187.",
  "atk-s0513a3:1221_0": "“Yassa kāyena vācāya, manasā natthi dukkaṭaṃ;",
  "atk-s0513a3:1222_0": "Urasīva patiṭṭhāya, taṃ bhajehi ito gato.",
  "atk-s0513a3:1223_0": "188.",
  "atk-s0513a3:1224_0": "“Haliddirāgaṃ kapicittaṃ, purisaṃ rāgavirāginaṃ;",
  "atk-s0513a3:1225_0": "Tādisaṃ tāta mā sevi, nimmanussampi ce siyā”ti.",
  "atk-s0513a3:1226_0": "Tattha yo taṃ vissāsayeti yo puriso taṃ vissāseyya na parisaṅkeyya.",
  "atk-s0513a3:1226_1": "Vissāsañca khameyya teti yo ca attani kayiramānaṃ tava vissāsaṃ patto nirāsaṅko taṃ khameyya.",
  "atk-s0513a3:1226_2": "Sussūsīti yo ca tava vissāsavacanaṃ sotumicchati.",
  "atk-s0513a3:1226_3": "Titikkhīti yo ca tayā kataṃ aparādhaṃ khamati.",
  "atk-s0513a3:1226_4": "Taṃ bhajehīti taṃ purisaṃ bhajeyyāsi payirupāseyyāsi.",
  "atk-s0513a3:1226_5": "Urasīva patiṭṭhāyāti yathā tassa urasi patiṭṭhāya vaḍḍhito orasaputto tvampi tādiso urasi patiṭṭhitaputto",
  "atk-s0513a3:1226_6": "viya hutvā evarūpaṃ purisaṃ bhajeyyāsīti attho.",
  "atk-s0513a3:1227_0": "Haliddirāganti haliddirāgasadisaṃ athiracittaṃ.",
  "atk-s0513a3:1227_1": "Kapicittanti lahuparivattitāya makkaṭacittaṃ.",
  "atk-s0513a3:1227_2": "Rāgavirāginanti muhutteneva rajjanavirajjanasabhāvaṃ.",
  "atk-s0513a3:1227_3": "Nimmanussampi ce siyāti sacepi sakalaṃ jambudīpatalaṃ kāyaduccaritādivirahitassa manussassa abhāvena nimmanussaṃ siyā, tathāpi, tāta,",
  "atk-s0513a3:1227_4": "tādisaṃ lahucittaṃ mā sevi,",
  "atk-s0513a3:1227_5": "sabbampi manussapathaṃ vicinitvā heṭṭhā vuttaguṇasampannameva bhajeyyāsīti attho.",
  "atk-s0513a3:1228_0": "Taṃ sutvā tāpasakumāro “ahaṃ, tāta,",
  "atk-s0513a3:1228_1": "imehi guṇehi samannāgataṃ purisaṃ kattha labhissāmi,",
  "atk-s0513a3:1228_2": "na gacchāmi,",
  "atk-s0513a3:1228_3": "tumhākaññeva santike vasissāmī”ti vatvā nivatti.",
  "atk-s0513a3:1228_4": "Athassa pitā kasiṇaparikammaṃ ācikkhi.",
  "atk-s0513a3:1228_5": "Ubhopi aparihīnajjhānā brahmalokaparāyaṇā ahesuṃ.",
  "atk-s0513a3:1229_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a3:1229_1": "“tadā putto ca kumārikā ca eteyeva ahesuṃ,",
  "atk-s0513a3:1229_2": "pitā tāpaso pana ahameva ahosi”nti.",
  "atk-s0513a3:1230_0": "Araññajātakavaṇṇanā aṭṭhamā.",
  "atk-s0513a3:1232_0": "[349] 9. Sandhibhedajātakavaṇṇanā",
  "atk-s0513a3:1233_0": "Neva itthīsu sāmaññanti idaṃ satthā jetavane viharanto pesuññasikkhāpadaṃ ārabbha kathesi.",
  "atk-s0513a3:1233_1": "Ekasmiṃ kira samaye satthā “chabbaggiyā bhikkhū pesuññaṃ upasaṃharantī”ti sutvā te pakkosāpetvā “saccaṃ kira tumhe,",
  "atk-s0513a3:1233_2": "bhikkhave,",
  "atk-s0513a3:1233_3": "bhikkhūnaṃ bhaṇḍanajātānaṃ kalahajātānaṃ vivādāpannānaṃ pesuññaṃ upasaṃharatha,",
  "atk-s0513a3:1233_4": "tena anuppannāni ceva bhaṇḍanāni uppajjanti,",
  "atk-s0513a3:1233_5": "uppannāni ca bhiyyobhāvāya saṃvattantī”ti pucchitvā “sacca”nti vutte te bhikkhū garahitvā “bhikkhave,",
  "atk-s0513a3:1233_6": "pisuṇā vācā nāma tikhiṇasattipahārasadisā,",
  "atk-s0513a3:1233_7": "daḷho vissāsopi tāya khippaṃ bhijjati,",
  "atk-s0513a3:1233_8": "tañca pana gahetvā attano mettibhindanakajano sīhausabhasadiso hotī”ti vatvā atītaṃ āhari.",
  "atk-s0513a3:1234_0": "Atīte bārāṇasiyaṃ brahmadatte rajjaṃ kārente bodhisatto tassa putto hutvā vayappatto takkasilāyaṃ uggahitasippo pitu accayena dhammena rajjaṃ kāresi.",
  "atk-s0513a3:1234_1": "Tadā eko gopālako araññe gokulesu gāvo paṭijaggitvā āgacchanto ekaṃ gabbhiniṃ asallakkhetvā pahāya āgato.",
  "atk-s0513a3:1234_2": "Tassā ekāya sīhiyā saddhiṃ vissāso uppajji.",
  "atk-s0513a3:1234_3": "Tā ubhopi daḷhamittā hutvā ekato vicaranti.",
  "atk-s0513a3:1234_4": "Aparabhāge gāvī vacchakaṃ,",
  "atk-s0513a3:1234_5": "sīhī sīhapotakaṃ vijāyi.",
  "atk-s0513a3:1234_6": "Te ubhopi janā kulena āgatamettiyā daḷhamittā hutvā ekato vicaranti.",
  "atk-s0513a3:1234_7": "Atheko vanacarako araññaṃ pavisitvā tesaṃ vissāsaṃ disvā araññe uppajjanakabhaṇḍaṃ ādāya bārāṇasiṃ gantvā rañño datvā “api te, samma,",
  "atk-s0513a3:1234_8": "kiñci araññe acchariyaṃ diṭṭhapubba”nti raññā puṭṭho “deva,",
  "atk-s0513a3:1234_9": "aññaṃ kiñci na passāmi,",
  "atk-s0513a3:1234_10": "ekaṃ pana sīhañca usabhañca aññamaññaṃ vissāsike ekato vicarante addasa”nti āha.",
  "atk-s0513a3:1234_11": "“Etesaṃ tatiye uppanne bhayaṃ bhavissati,",
  "atk-s0513a3:1234_12": "yadā tesaṃ tatiyaṃ passati,",
  "atk-s0513a3:1234_13": "atha me ācikkheyyāsī”ti. “Sādhu, devā”ti.",
  "atk-s0513a3:1235_0": "Vanacarake pana bārāṇasiṃ gate eko siṅgālo sīhañca usabhañca upaṭṭhahi.",
  "atk-s0513a3:1235_1": "Vanacarako araññaṃ gantvā taṃ disvā “tatiyassa uppannabhāvaṃ rañño kathessāmī”ti nagaraṃ gato.",
  "atk-s0513a3:1235_2": "Siṅgālo cintesi “mayā ṭhapetvā sīhamaṃsañca usabhamaṃsañca aññaṃ akhāditapubbaṃ nāma natthi,",
  "atk-s0513a3:1235_3": "ime bhinditvā imesaṃ maṃsaṃ khādissāmī”ti.",
  "atk-s0513a3:1235_4": "So “ayaṃ taṃ evaṃ vadati,",
  "atk-s0513a3:1235_5": "ayaṃ taṃ evaṃ vadatī”ti ubhopi te aññamaññaṃ bhinditvā na cirasseva kalahaṃ kāretvā maraṇākārappatte akāsi.",
  "atk-s0513a3:1235_6": "Vanacarakopi gantvā rañño “tesaṃ, deva,",
  "atk-s0513a3:1235_7": "tatiyo uppanno”ti āha.",
  "atk-s0513a3:1235_8": "“Ko so”ti? “Siṅgālo, devā”ti.",
  "atk-s0513a3:1235_9": "Rājā “so ubho mitte bhinditvā mārāpessati,",
  "atk-s0513a3:1235_10": "mayaṃ tesaṃ matakāle sampāpuṇissāmā”ti vatvā rathaṃ abhiruyha vanacarakena maggadesakena gacchanto tesu",
  "atk-s0513a3:1235_11": "aññamaññaṃ kalahaṃ katvā jīvitakkhayaṃ pattesu sampāpuṇi.",
  "atk-s0513a3:1235_12": "Siṅgālo pana haṭṭhatuṭṭho ekavāraṃ sīhassa maṃsaṃ khādati,",
  "atk-s0513a3:1235_13": "ekavāraṃ usabhassa maṃsaṃ khādati.",
  "atk-s0513a3:1235_14": "Rājā te ubhopi jīvitakkhayappatte disvā rathe ṭhitova sārathinā saddhiṃ sallapanto imā gāthā abhāsi –",
  "atk-s0513a3:1236_0": "189.",
  "atk-s0513a3:1237_0": "“Neva itthīsu sāmaññaṃ, nāpi bhakkhesu sārathi;",
  "atk-s0513a3:1238_0": "Athassa sandhibhedassa, passa yāva sucintitaṃ.",
  "atk-s0513a3:1239_0": "190.",
  "atk-s0513a3:1240_0": "“Asi tikkhova maṃsamhi, pesuññaṃ parivattati;",
  "atk-s0513a3:1241_0": "Yatthūsabhañca sīhañca, bhakkhayanti migādhamā.",
  "atk-s0513a3:1242_0": "191.",
  "atk-s0513a3:1243_0": "“Imaṃ so sayanaṃ seti, yamimaṃ passasi sārathi;",
  "atk-s0513a3:1244_0": "Yo vācaṃ sandhibhedassa, pisuṇassa nibodhati.",
  "atk-s0513a3:1245_0": "192.",
  "atk-s0513a3:1246_0": "“Te janā sukhamedhanti, narā saggagatāriva;",
  "atk-s0513a3:1247_0": "Ye vācaṃ sandhibhedassa, nāvabodhanti sārathī”ti.",
  "atk-s0513a3:1248_0": "Tattha neva itthīsūti samma sārathi,",
  "atk-s0513a3:1248_1": "imesaṃ dvinnaṃ janānaṃ neva itthīsu sāmaññaṃ atthi na,",
  "atk-s0513a3:1248_2": "bhakkhesupi.",
  "atk-s0513a3:1248_3": "Aññameva hi itthiṃ sīho sevati,",
  "atk-s0513a3:1248_4": "aññaṃ usabho,",
  "atk-s0513a3:1248_5": "aññaṃ bhakkhaṃ sīho khādati,",
  "atk-s0513a3:1248_6": "aññaṃ usabhoti attho.",
  "atk-s0513a3:1248_7": "Athassāti evaṃ kalahakāraṇe avijjamānepi atha imassa mittasandhibhedakassa duṭṭhasiṅgālassa “ubhinnaṃ",
  "atk-s0513a3:1248_8": "maṃsaṃ khādissāmī”ti cintetvā ime mārentassa passa yāva sucintitaṃ,",
  "atk-s0513a3:1248_9": "sucintitaṃ jātanti adhippāyo.",
  "atk-s0513a3:1248_10": "Yatthāti yasmiṃ pesuññe parivattamāne.",
  "atk-s0513a3:1248_11": "Usabhañca sīhañca migādhamā siṅgālā khādanti,",
  "atk-s0513a3:1248_12": "taṃ pesuññaṃ maṃsamhi tikhiṇo asi viya mittabhāvaṃ chindantameva parivattatīti dīpeti.",
  "atk-s0513a3:1249_0": "Yamimaṃ passasīti samma sārathi,",
  "atk-s0513a3:1249_1": "yaṃ imaṃ passasi imesaṃ dvinnaṃ matasayanaṃ,",
  "atk-s0513a3:1249_2": "aññopi yo puggalo sandhibhedassa pisuṇassa pisuṇavācaṃ nibodhati gaṇhāti,",
  "atk-s0513a3:1249_3": "so imaṃ sayanaṃ seti,",
  "atk-s0513a3:1249_4": "evamevaṃ maratīti dasseti.",
  "atk-s0513a3:1249_5": "Sukhamedhantīti sukhaṃ vindanti labhanti.",
  "atk-s0513a3:1249_6": "Narā saggagatārivāti saggagatā dibbabhogasamaṅgino narā viya te sukhaṃ vindanti.",
  "atk-s0513a3:1249_7": "Nāvabodhantīti na sārato paccenti,",
  "atk-s0513a3:1249_8": "tādisaṃ pana vacanaṃ sutvā codetvā sāretvā mettiṃ abhinditvā pākatikāva hontīti.",
  "atk-s0513a3:1250_0": "Rājā imā gāthā bhāsitvā sīhassa kesaracammanakhadāṭhā gāhāpetvā nagarameva gato.",
  "atk-s0513a3:1251_0": "Satthā imaṃ dhammadesanaṃ āharitvā jātakaṃ samodhānesi – “tadā bārāṇasirājā ahameva ahosi”nti.",
  "atk-s0513a3:1252_0": "Sandhibhedajātakavaṇṇanā navamā.",
  "atk-s0513a3:1254_0": "[350] 10. Devatāpañhajātakavaṇṇanā",
  "atk-s0513a3:1255_0": "Hanti hatthehi pādehīti ayaṃ devatāpucchā umaṅgajātake āvi bhavissati.",
  "atk-s0513a3:1256_0": "Devatāpañhajātakavaṇṇanā dasamā.",
  "atk-s0513a3:1257_0": "Cūḷakuṇālavaggo pañcamo.",
  "atk-s0513a3:1258_0": "Jātakuddānaṃ –",
  "atk-s0513a3:1259_0": "Kāliṅgo assāroho ca, ekarājā ca daddaro;",
  "atk-s0513a3:1260_0": "Sīlavīmaṃsasujātā, palāso sakuṇo chavo;",
  "atk-s0513a3:1261_0": "Seyyoti dasa jātakā.",
  "atk-s0513a3:1262_0": "Pucimando kassapo ca, khantivādī lohakumbhī;",
  "atk-s0513a3:1263_0": "Sabbamaṃsalābhī saso, matārodakaṇaverā;",
  "atk-s0513a3:1264_0": "Tittiro succajo dasa.",
  "atk-s0513a3:1265_0": "Kuṭidūso duddabhāyo, brahmadattacammasāṭako;",
  "atk-s0513a3:1266_0": "Godharājā ca kakkāru, kākavatī nanu sociyo;",
  "atk-s0513a3:1267_0": "Kāḷabāhu sīlavīmaṃso dasa.",
  "atk-s0513a3:1268_0": "Kokāliko rathalaṭṭhi, pakkagodharājovādā;",
  "atk-s0513a3:1269_0": "Jambukabrahāchatto ca, pīṭhathusā ca bāveru;",
  "atk-s0513a3:1270_0": "Visayhaseṭṭhi dasadhā.",
  "atk-s0513a3:1271_0": "Kinnarīvānarakuntinī, ambahārī gajakumbho;",
  "atk-s0513a3:1272_0": "Kesavāyakūṭāraññaṃ, sandhibhedo devatāpañhā.",
  "atk-s0513a3:1273_0": "Vagguddānaṃ –",
  "atk-s0513a3:1274_0": "Kāliṅgo pucimando ca, kuṭidūsakakokilā;",
  "atk-s0513a3:1275_0": "Cūḷakuṇālavaggoti, pañcavaggā catukkamhi;",
  "atk-s0513a3:1276_0": "Honti paññāsa jātakā.",
  "atk-s0513a3:1277_0": "Catukkanipātavaṇṇanā niṭṭhitā.",
  "atk-s0513a3:1278_0": "5. Pañcakanipāto",
  "atk-s0513a3:1279_0": "1. Maṇikuṇḍalavaggo",
  "atk-s0513a3:1281_0": "[351] 1. Maṇikuṇḍalajātakavaṇṇanā",
  "atk-s0513a3:1282_0": "Jīno rathassaṃ maṇikuṇḍale cāti idaṃ satthā jetavane viharanto kosalarañño antepure sabbatthasādhakaṃ paduṭṭhāmaccaṃ ārabbha kathesi.",
  "atk-s0513a3:1282_1": "Vatthu heṭṭhā vitthāritameva.",
  "atk-s0513a3:1282_2": "Idha pana bodhisatto bārāṇasirājā ahosi.",
  "atk-s0513a3:1282_3": "Paduṭṭhāmacco kosalarājānaṃ ānetvā kāsirajjaṃ gāhāpetvā bārāṇasirājānaṃ bandhāpetvā bandhanāgāre pakkhipāpesi.",
  "atk-s0513a3:1282_4": "Rājā jhānaṃ uppādetvā ākāse pallaṅkena nisīdi,",
  "atk-s0513a3:1282_5": "corarañño sarīre ḍāho uppajji.",
  "atk-s0513a3:1282_6": "So bārāṇasirājānaṃ upasaṅkamitvā paṭhamaṃ gāthamāha –",
  "atk-s0513a3:1283_0": "1.",
  "atk-s0513a3:1284_0": "“Jīno rathassaṃ maṇikuṇḍale ca, putte ca dāre ca tatheva jīno;",
  "atk-s0513a3:1285_0": "Sabbesu bhogesu asesakesu, kasmā na santappasi sokakāle”ti.",
  "atk-s0513a3:1286_0": "Tattha jīno rathassaṃ maṇikuṇḍale cāti mahārāja,",
  "atk-s0513a3:1286_1": "tvaṃ rathañca assañca maṇikuṇḍalāni ca jīno,",
  "atk-s0513a3:1286_2": "“jīno rathasse ca maṇikuṇḍale cā”tipi pāṭho.",
  "atk-s0513a3:1286_3": "Asesakesūti nissesakesu.",
  "atk-s0513a3:1287_0": "Taṃ sutvā bodhisatto imā dve gāthā abhāsi –",
  "atk-s0513a3:1288_0": "2.",
  "atk-s0513a3:1289_0": "“Pubbeva maccaṃ vijahanti bhogā, macco vā te pubbataraṃ jahāti;",
  "atk-s0513a3:1290_0": "Asassatā bhogino kāmakāmi, tasmā na socāmahaṃ sokakāle.",
  "atk-s0513a3:1291_0": "3.",
  "atk-s0513a3:1292_0": "“Udeti āpūrati veti cando, atthaṃ tapetvāna paleti sūriyo;",
  "atk-s0513a3:1293_0": "Viditā mayā sattuka lokadhammā, tasmā na socāmahaṃ sokakāle”ti.",
  "atk-s0513a3:1294_0": "Tattha pubbeva maccanti maccaṃ vā bhogā pubbeva paṭhamataraññeva vijahanti,",
  "atk-s0513a3:1294_1": "macco vā te bhoge pubbataraṃ jahāti.",
  "atk-s0513a3:1294_2": "Kāmakāmīti corarājānaṃ ālapati. Ambho,",
  "atk-s0513a3:1294_3": "kāme kāmayamāna kāmakāmi bhogino nāma loke asassatā,",
  "atk-s0513a3:1294_4": "bhogesu vā naṭṭhesu jīvamānāva abhogino honti,",
  "atk-s0513a3:1294_5": "bhoge vā pahāya sayaṃ nassanti,",
  "atk-s0513a3:1294_6": "tasmā ahaṃ mahājanassa sokakālepi na socāmīti attho.",
  "atk-s0513a3:1294_7": "Viditā mayā sattuka lokadhammāti corarājānaṃ ālapati. Ambho, sattuka,",
  "atk-s0513a3:1294_8": "mayā lābho alābho yaso ayasotiādayo lokadhammā viditā.",
  "atk-s0513a3:1294_9": "Yatheva hi cando udeti ca pūrati ca puna ca khīyati,",
  "atk-s0513a3:1294_10": "yathā ca sūriyo andhakāraṃ vidhamanto mahantaṃ ālokaṃ tapetvāna puna sāyaṃ atthaṃ paleti atthaṃ gacchati na dissati,",
  "atk-s0513a3:1294_11": "evameva bhogā uppajjanti ca nassanti ca,",
  "atk-s0513a3:1294_12": "tattha kiṃ sokena,",
  "atk-s0513a3:1294_13": "tasmā na socāmīti attho.",
  "atk-s0513a3:1295_0": "Evaṃ mahāsatto corarañño dhammaṃ desetvā idāni tameva coraṃ garahanto āha –",
  "atk-s0513a3:1296_0": "4.",
  "atk-s0513a3:1297_0": "“Alaso gihī kāmabhogī na sādhu, asaññato pabbajito na sādhu;",
  "atk-s0513a3:1298_0": "Rājā na sādhu anisammakārī, yo paṇḍito kodhano taṃ na sādhu.",
  "atk-s0513a3:1299_0": "5.",
  "atk-s0513a3:1300_0": "“Nisamma khattiyo kayirā, nānisamma disampati;",
  "atk-s0513a3:1301_0": "Nisammakārino rāja, yaso kitti ca vaḍḍhatī”ti.",
  "atk-s0513a3:1302_0": "Imā pana dve gāthā heṭṭhā vitthāritāyeva.",
  "atk-s0513a3:1302_1": "Corarājā bodhisattaṃ khamāpetvā rajjaṃ paṭicchāpetvā attano janapadameva gato.",
  "atk-s0513a3:1303_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a3:1303_1": "“tadā kosalarājā ānando ahosi,",
  "atk-s0513a3:1303_2": "bārāṇasirājā pana ahameva ahosi”nti.",
  "atk-s0513a3:1304_0": "Maṇikuṇḍalajātakavaṇṇanā paṭhamā.",
  "atk-s0513a3:1306_0": "[352] 2. Sujātajātakavaṇṇanā",
  "atk-s0513a3:1307_0": "Kiṃ nu santaramānovāti idaṃ satthā jetavane viharanto matapitikaṃ kuṭumbikaṃ ārabbha kathesi.",
  "atk-s0513a3:1307_1": "So kira pitari mate paridevamāno vicarati,",
  "atk-s0513a3:1307_2": "sokaṃ vinodetuṃ na sakkoti.",
  "atk-s0513a3:1307_3": "Atha satthā tassa sotāpattiphalūpanissayaṃ disvā sāvatthiṃ piṇḍāya caritvā pacchāsamaṇaṃ ādāya tassa",
  "atk-s0513a3:1307_4": "gehaṃ gantvā paññattāsane nisinno taṃ vanditvā nisinnaṃ “kiṃ, upāsaka,",
  "atk-s0513a3:1307_5": "socasī”ti vatvā “āma,",
  "atk-s0513a3:1307_6": "bhante”ti vutte “āvuso,",
  "atk-s0513a3:1307_7": "porāṇakapaṇḍitā paṇḍitānaṃ vacanaṃ sutvā pitari kālakate na sociṃsū”ti vatvā tena yācito atītaṃ āhari.",
  "atk-s0513a3:1308_0": "Atīte bārāṇasiyaṃ brahmadatte rajjaṃ kārente bodhisatto kuṭumbikagehe nibbatti,",
  "atk-s0513a3:1308_1": "“sujātakumāro”tissa nāmaṃ kariṃsu.",
  "atk-s0513a3:1308_2": "Tassa vayappattassa pitāmaho kālamakāsi.",
  "atk-s0513a3:1308_3": "Athassa pitā pitu kālakiriyato paṭṭhāya sokasamappito āḷāhanaṃ gantvā āḷāhanato aṭṭhīni āharitvā attano",
  "atk-s0513a3:1308_4": "ārāme mattikāthūpaṃ katvā tāni tattha nidahitvā gatagatavelāya thūpaṃ pupphehi pūjetvā cetiyaṃ āvijjhanto",
  "atk-s0513a3:1308_5": "paridevati,",
  "atk-s0513a3:1308_6": "neva nhāyati na limpati na bhuñjati na kammante vicāreti.",
  "atk-s0513a3:1308_7": "Taṃ disvā bodhisatto “pitā me ayyakassa matakālato paṭṭhāya sokābhibhūto carati,",
  "atk-s0513a3:1308_8": "ṭhapetvā pana maṃ añño etaṃ saññāpetuṃ na sakkoti,",
  "atk-s0513a3:1308_9": "ekena naṃ upāyena nissokaṃ karissāmī”ti bahigāme ekaṃ matagoṇaṃ disvā tiṇañca pānīyañca āharitvā tassa purato ṭhapetvā “khāda, khāda, piva,",
  "atk-s0513a3:1308_10": "pivā”ti āha.",
  "atk-s0513a3:1308_11": "Āgatāgatā naṃ disvā “samma sujāta,",
  "atk-s0513a3:1308_12": "kiṃ ummattakosi,",
  "atk-s0513a3:1308_13": "matagoṇassa tiṇodakaṃ desī”ti vadanti.",
  "atk-s0513a3:1308_14": "So na kiñci paṭivadati.",
  "atk-s0513a3:1308_15": "Athassa pitu santikaṃ gantvā “putto te ummattako jāto,",
  "atk-s0513a3:1308_16": "matagoṇassa tiṇodakaṃ detī”ti āhaṃsu.",
  "atk-s0513a3:1308_17": "Taṃ sutvā kuṭumbikassa pitusoko apagato,",
  "atk-s0513a3:1308_18": "puttasoko patiṭṭhito.",
  "atk-s0513a3:1308_19": "So vegenāgantvā “nanu tvaṃ,",
  "atk-s0513a3:1308_20": "tāta sujāta,",
  "atk-s0513a3:1308_21": "paṇḍitosi,",
  "atk-s0513a3:1308_22": "kiṃkāraṇā matagoṇassa tiṇodakaṃ desī”ti vatvā dve gāthā abhāsi –",
  "atk-s0513a3:1309_0": "6.",
  "atk-s0513a3:1310_0": "“Kiṃ nu santaramānova, lāyitvā haritaṃ tiṇaṃ;",
  "atk-s0513a3:1311_0": "Khāda khādāti lapasi, gatasattaṃ jaraggavaṃ.",
  "atk-s0513a3:1312_0": "7.",
  "atk-s0513a3:1313_0": "“Na hi annena pānena, mato goṇo samuṭṭhahe;",
  "atk-s0513a3:1314_0": "Tvañca tucchaṃ vilapasi, yathā taṃ dummatī tathā”ti.",
  "atk-s0513a3:1315_0": "Tattha santaramānovāti turito viya hutvā.",
  "atk-s0513a3:1315_1": "Lāyitvāti lunitvā.",
  "atk-s0513a3:1315_2": "Lapasīti vilapasi.",
  "atk-s0513a3:1315_3": "Gatasattaṃ jaraggavanti vigatajīvitaṃ jiṇṇagoṇaṃ.",
  "atk-s0513a3:1315_4": "Yathā tanti ettha tanti nipātamattaṃ,",
  "atk-s0513a3:1315_5": "yathā dummati appapañño vilapeyya,",
  "atk-s0513a3:1315_6": "tathā tvaṃ tucchaṃ vilapasīti.",
  "atk-s0513a3:1316_0": "Tato bodhisatto dve gāthā abhāsi –",
  "atk-s0513a3:1317_0": "8.",
  "atk-s0513a3:1318_0": "“Tatheva tiṭṭhati sīsaṃ, hatthapādā ca vāladhi;",
  "atk-s0513a3:1319_0": "Sotā tatheva tiṭṭhanti, maññe goṇo samuṭṭhahe.",
  "atk-s0513a3:1320_0": "9.",
  "atk-s0513a3:1321_0": "“Nevayyakassa sīsañca, hatthapādā ca dissare;",
  "atk-s0513a3:1322_0": "Rudaṃ mattikathūpasmiṃ, nanu tvaññeva dummatī”ti.",
  "atk-s0513a3:1323_0": "Tattha tathevāti yathā pubbe ṭhitaṃ,",
  "atk-s0513a3:1323_1": "tatheva tiṭṭhati.",
  "atk-s0513a3:1323_2": "Maññeti etesaṃ sīsādīnaṃ tatheva ṭhitattā ayaṃ goṇo samuṭṭhaheyyāti maññāmi.",
  "atk-s0513a3:1323_3": "Nevayyakassa sīsañcāti ayyakassa pana sīsañca hatthapādā ca na dissanti.",
  "atk-s0513a3:1323_4": "“Piṭṭhipādā na dissare”tipi pāṭho.",
  "atk-s0513a3:1323_5": "Nanu tvaññeva dummatīti ahaṃ tāva sīsādīni passanto evaṃ karomi,",
  "atk-s0513a3:1323_6": "tvaṃ pana na kiñci passasi,",
  "atk-s0513a3:1323_7": "jhāpitaṭṭhānato aṭṭhīni āharitvā mattikāthūpaṃ katvā paridevasi.",
  "atk-s0513a3:1323_8": "Iti maṃ paṭicca sataguṇena sahassaguṇena satasahassaguṇena nanu tvaññeva dummati.",
  "atk-s0513a3:1323_9": "Bhijjanadhammā nāma saṅkhārā bhijjanti,",
  "atk-s0513a3:1323_10": "tattha kā paridevanāti.",
  "atk-s0513a3:1324_0": "Taṃ sutvā bodhisattassa pitā “mama putto paṇḍito idhalokaparalokakiccaṃ jānāti,",
  "atk-s0513a3:1324_1": "mama saññāpanatthāya etaṃ kammaṃ akāsī”ti cintetvā “tāta sujātapaṇḍita,",
  "atk-s0513a3:1324_2": "‘sabbe saṅkhārā aniccā’ti me ñātā,",
  "atk-s0513a3:1324_3": "ito paṭṭhāya na socissāmi,",
  "atk-s0513a3:1324_4": "pitusokaharaṇakaputtena nāma tādisena bhavitabba”nti vatvā puttassa thutiṃ karonto āha –",
  "atk-s0513a3:1325_0": "10.",
  "atk-s0513a3:1326_0": "“Ādittaṃ vata maṃ santaṃ, ghatasittaṃva pāvakaṃ;",
  "atk-s0513a3:1327_0": "Vārinā viya osiñcaṃ, sabbaṃ nibbāpaye daraṃ.",
  "atk-s0513a3:1328_0": "11.",
  "atk-s0513a3:1329_0": "“Abbahī vata me sallaṃ, yamāsi hadayassitaṃ;",
  "atk-s0513a3:1330_0": "Yo me sokaparetassa, pitusokaṃ apānudi.",
  "atk-s0513a3:1331_0": "12.",
  "atk-s0513a3:1332_0": "“Sohaṃ abbūḷhasallosmi, vītasoko anāvilo;",
  "atk-s0513a3:1333_0": "Na socāmi na rodāmi, tava sutvāna māṇava.",
  "atk-s0513a3:1334_0": "13.",
  "atk-s0513a3:1335_0": "“Evaṃ karonti sappaññā, ye honti anukampakā;",
  "atk-s0513a3:1336_0": "Vinivattenti sokamhā, sujāto pitaraṃ yathā”ti.",
  "atk-s0513a3:1337_0": "Tattha nibbāpayeti nibbāpayi.",
  "atk-s0513a3:1337_1": "Daranti sokadarathaṃ.",
  "atk-s0513a3:1337_2": "Sujāto pitaraṃ yathāti yathā mama putto sujāto maṃ pitaraṃ samānaṃ attano sappaññatāya sokamhā vinivattayi,",
  "atk-s0513a3:1337_3": "evaṃ aññepi sappaññā sokamhā vinivattayantīti.",
  "atk-s0513a3:1338_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a3:1338_1": "saccapariyosāne kuṭumbiko sotāpattiphale patiṭṭhahi.",
  "atk-s0513a3:1338_2": "Tadā sujāto ahameva ahosinti.",
  "atk-s0513a3:1339_0": "Sujātajātakavaṇṇanā dutiyā.",
  "atk-s0513a3:1341_0": "[353] 3. Venasākhajātakavaṇṇanā",
  "atk-s0513a3:1342_0": "Nayidaṃ niccaṃ bhavitabbanti idaṃ satthā bhaggesu saṃsumāragiraṃ nissāya bhesakaḷāvane viharanto bodhirājakumāraṃ ārabbha kathesi.",
  "atk-s0513a3:1342_1": "Bodhirājakumāro nāma udenassa rañño putto tasmiṃ kāle saṃsumāragire vasanto ekaṃ pariyodātasippaṃ vaḍḍhakiṃ",
  "atk-s0513a3:1342_2": "pakkosāpetvā aññehi rājūhi asadisaṃ katvā kokanadaṃ nāma pāsādaṃ kārāpesi.",
  "atk-s0513a3:1342_3": "Kārāpetvā ca pana “ayaṃ vaḍḍhakī aññassapi rañño evarūpaṃ pāsādaṃ kareyyā”ti maccharāyanto tassa akkhīni uppāṭāpesi.",
  "atk-s0513a3:1342_4": "Tenassa akkhīnaṃ uppāṭitabhāvo bhikkhusaṅghe pākaṭo jāto.",
  "atk-s0513a3:1342_5": "Tasmā bhikkhū dhammasabhāyaṃ kathaṃ samuṭṭhāpesuṃ “āvuso,",
  "atk-s0513a3:1342_6": "bodhirājakumāro kira tathārūpassa vaḍḍhakino akkhīni uppāṭāpesi,",
  "atk-s0513a3:1342_7": "aho kakkhaḷo pharuso sāhasiko”ti.",
  "atk-s0513a3:1342_8": "Satthā āgantvā “kāya nuttha,",
  "atk-s0513a3:1342_9": "bhikkhave,",
  "atk-s0513a3:1342_10": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a3:1342_11": "bhikkhave, idāneva,",
  "atk-s0513a3:1342_12": "pubbepesa kakkhaḷo pharuso sāhasikova.",
  "atk-s0513a3:1342_13": "Na kevalañca idāneva,",
  "atk-s0513a3:1342_14": "pubbepesa khattiyasahassānaṃ akkhīni uppāṭāpetvā māretvā tesaṃ maṃsena balikammaṃ kāresī”ti vatvā atītaṃ āhari.",
  "atk-s0513a3:1343_0": "Atīte bārāṇasiyaṃ brahmadatte rajjaṃ kārente bodhisatto takkasilāyaṃ disāpāmokkho ācariyo ahosi.",
  "atk-s0513a3:1343_1": "Jambudīpatale khattiyamāṇavā brāhmaṇamāṇavā ca tasseva santike sippaṃ uggaṇhiṃsu.",
  "atk-s0513a3:1343_2": "Bārāṇasirañño putto brahmadattakumāro nāma tassa santike tayo vede uggaṇhi.",
  "atk-s0513a3:1343_3": "So pana pakatiyāpi kakkhaḷo pharuso sāhasiko ahosi.",
  "atk-s0513a3:1343_4": "Bodhisatto aṅgavijjāvasena tassa kakkhaḷapharusasāhasikabhāvaṃ ñatvā “tāta,",
  "atk-s0513a3:1343_5": "tvaṃ kakkhaḷo pharuso sāhasiko,",
  "atk-s0513a3:1343_6": "pharusena nāma laddhaṃ issariyaṃ aciraṭṭhitikaṃ hoti,",
  "atk-s0513a3:1343_7": "so issariye vinaṭṭhe bhinnanāvo viya samudde patiṭṭhaṃ na labhati,",
  "atk-s0513a3:1343_8": "tasmā mā evarūpo ahosī”ti taṃ ovadanto dve gāthā abhāsi –",
  "atk-s0513a3:1344_0": "14.",
  "atk-s0513a3:1345_0": "“Nayidaṃ niccaṃ bhavitabbaṃ brahmadatta, khemaṃ subhikkhaṃ sukhatā ca kāye;",
  "atk-s0513a3:1346_0": "Atthaccaye mā ahu sampamūḷho, bhinnaplavo sāgarasseva majjhe.",
  "atk-s0513a3:1347_0": "15.",
  "atk-s0513a3:1348_0": "“Yāni karoti puriso, tāni attani passati;",
  "atk-s0513a3:1349_0": "Kalyāṇakārī kalyāṇaṃ, pāpakārī ca pāpakaṃ;",
  "atk-s0513a3:1350_0": "Yādisaṃ vapate bījaṃ, tādisaṃ harate phala”nti.",
  "atk-s0513a3:1351_0": "Tattha sukhatā ca kāyeti tāta brahmadatta,",
  "atk-s0513a3:1351_1": "yadetaṃ khemaṃ vā subhikkhaṃ vā yā vā esā sukhatā kāye,",
  "atk-s0513a3:1351_2": "idaṃ sabbaṃ imesaṃ sattānaṃ niccaṃ sabbakālameva na bhavati,",
  "atk-s0513a3:1351_3": "idaṃ pana aniccaṃ hutvā abhāvadhammaṃ.",
  "atk-s0513a3:1351_4": "Atthaccayeti so tvaṃ aniccatāvasena issariye vigate attano atthassa accaye yathā nāma bhinnaplavo bhinnanāvo",
  "atk-s0513a3:1351_5": "manusso sāgaramajjhe patiṭṭhaṃ alabhanto sampamūḷho hoti,",
  "atk-s0513a3:1351_6": "evaṃ mā ahu sampamūḷho.",
  "atk-s0513a3:1351_7": "Tāni attani passatīti tesaṃ kammānaṃ vipākaṃ vindanto tāni attani passati nāma.",
  "atk-s0513a3:1352_0": "So ācariyaṃ vanditvā bārāṇasiṃ gantvā pitu sippaṃ dassetvā oparajje patiṭṭhāya pitu accayena rajjaṃ pāpuṇi.",
  "atk-s0513a3:1352_1": "Tassa piṅgiyo nāma purohito ahosi kakkhaḷo pharuso sāhasiko.",
  "atk-s0513a3:1352_2": "So yasalobhena cintesi “yaṃnūnāhaṃ iminā raññā sakalajambudīpe sabbe rājāno gāhāpeyyaṃ,",
  "atk-s0513a3:1352_3": "evamesa ekarājā bhavissati,",
  "atk-s0513a3:1352_4": "ahampi ekapurohito bhavissāmī”ti.",
  "atk-s0513a3:1352_5": "So taṃ rājānaṃ attano kathaṃ gāhāpesi.",
  "atk-s0513a3:1352_6": "Rājā mahatiyā senāya nagarā nikkhamitvā ekassa rañño nagaraṃ rundhitvā taṃ rājānaṃ gaṇhi.",
  "atk-s0513a3:1352_7": "Etenupāyena sakalajambudīpe rajjaṃ gahetvā rājasahassaparivuto “takkasilāyaṃ rajjaṃ gaṇhissāmī”ti agamāsi.",
  "atk-s0513a3:1352_8": "Bodhisatto nagaraṃ paṭisaṅkharitvā parehi appadhaṃsiyaṃ akāsi.",
  "atk-s0513a3:1353_0": "Bārāṇasirājā gaṅgānadītīre mahato nigrodharukkhassa mūle sāṇiṃ parikkhipāpetvā upari vitānaṃ kārāpetvā sayanaṃ paññapetvā nivāsaṃ gaṇhi.",
  "atk-s0513a3:1353_1": "So jambudīpatale sahassarājāno gahetvā yujjhamānopi takkasilaṃ gahetuṃ asakkonto attano purohitaṃ pucchi “ācariya,",
  "atk-s0513a3:1353_2": "mayaṃ ettakehi rājūhi saddhiṃ āgantvāpi takkasilaṃ gahetuṃ na sakkoma,",
  "atk-s0513a3:1353_3": "kiṃ nu kho kātabba”nti.",
  "atk-s0513a3:1353_4": "“Mahārāja,",
  "atk-s0513a3:1353_5": "sahassarājūnaṃ akkhīni uppāṭetvā māretvā kucchiṃ phāletvā pañcamadhuramaṃsaṃ ādāya imasmiṃ nigrodhe adhivatthāya",
  "atk-s0513a3:1353_6": "devatāya balikammaṃ katvā antavaṭṭīhi rukkhaṃ parikkhipitvā lohitapañcaṅgulikāni karoma,",
  "atk-s0513a3:1353_7": "evaṃ no khippameva jayo bhavissatī”ti.",
  "atk-s0513a3:1353_8": "Rājā “sādhū”ti paṭissuṇitvā antosāṇiyaṃ mahābale malle ṭhapetvā ekamekaṃ rājānaṃ pakkosāpetvā nippīḷanena",
  "atk-s0513a3:1353_9": "visaññaṃ kāretvā akkhīni uppāṭetvā māretvā maṃsaṃ ādāya kaḷevarāni gaṅgāyaṃ pavāhetvā vuttappakāraṃ balikammaṃ",
  "atk-s0513a3:1353_10": "kāretvā balibheriṃ ākoṭāpetvā yuddhāya gato.",
  "atk-s0513a3:1354_0": "Athassa aṭṭālakato eko yakkho āgantvā dakkhiṇakkhiṃ uppāṭetvā agamāsi,",
  "atk-s0513a3:1354_1": "athassa mahatī vedanā uppajji.",
  "atk-s0513a3:1354_2": "So vedanāppatto āgantvā nigrodharukkhamūle paññattāsane uttānako nipajji.",
  "atk-s0513a3:1354_3": "Tasmiṃ khaṇe eko gijjho ekaṃ tikhiṇakoṭikaṃ aṭṭhiṃ gahetvā rukkhagge nisinno maṃsaṃ khāditvā aṭṭhiṃ vissajjesi,",
  "atk-s0513a3:1354_4": "aṭṭhikoṭi āgantvā rañño vāmakkhimhi ayasūlaṃ viya patitvā akkhiṃ bhindi.",
  "atk-s0513a3:1354_5": "Tasmiṃ khaṇe bodhisattassa vacanaṃ sallakkhesi.",
  "atk-s0513a3:1354_6": "So “amhākaṃ ācariyo ‘ime sattā bījānurūpaṃ phalaṃ viya kammānurūpaṃ vipākaṃ anubhontī’ti kathento idaṃ",
  "atk-s0513a3:1354_7": "disvā kathesi maññe”ti vatvā vilapanto dve gāthā abhāsi –",
  "atk-s0513a3:1355_0": "16.",
  "atk-s0513a3:1356_0": "“Idaṃ tadācariyavaco, pārāsariyo yadabravi;",
  "atk-s0513a3:1357_0": "‘Mā su tvaṃ akari pāpaṃ, yaṃ tvaṃ pacchā kataṃ tape’.",
  "atk-s0513a3:1358_0": "17.",
  "atk-s0513a3:1359_0": "“Ayameva so piṅgiya venasākho, yamhi ghātayiṃ khattiyānaṃ sahassaṃ;",
  "atk-s0513a3:1360_0": "Alaṅkate candanasārānulitte, tameva dukkhaṃ paccāgataṃ mama”nti.",
  "atk-s0513a3:1361_0": "Tattha idaṃ tadācariyavacoti idaṃ taṃ ācariyassa vacanaṃ.",
  "atk-s0513a3:1361_1": "Pārāsariyoti taṃ gottena kitteti.",
  "atk-s0513a3:1361_2": "Pacchā katanti yaṃ pāpaṃ tayā kataṃ,",
  "atk-s0513a3:1361_3": "pacchā taṃ tapeyya kilameyya,",
  "atk-s0513a3:1361_4": "taṃ mā karīti ovādaṃ adāsi,",
  "atk-s0513a3:1361_5": "ahaṃ panassa vacanaṃ na karinti.",
  "atk-s0513a3:1361_6": "Ayamevāti nigrodharukkhaṃ dassento vilapati.",
  "atk-s0513a3:1361_7": "Venasākhoti patthaṭasākho.",
  "atk-s0513a3:1361_8": "Yamhi ghātayinti yamhi rukkhe khattiyasahassaṃ māresiṃ.",
  "atk-s0513a3:1361_9": "Alaṅkate candanasārānulitteti rājālaṅkārehi alaṅkate lohitacandanasārānulitte te khattiye yatthāhaṃ ghātesiṃ,",
  "atk-s0513a3:1361_10": "ayameva so rukkho idāni mayhaṃ kiñci parittāṇaṃ kātuṃ na sakkotīti dīpeti.",
  "atk-s0513a3:1361_11": "Tameva dukkhanti yaṃ mayā paresaṃ akkhiuppāṭanadukkhaṃ kataṃ,",
  "atk-s0513a3:1361_12": "idaṃ me tatheva paṭiāgataṃ,",
  "atk-s0513a3:1361_13": "idāni no ācariyassa vacanaṃ matthakaṃ pattanti paridevati.",
  "atk-s0513a3:1362_0": "So evaṃ paridevamāno aggamahesiṃ anussaritvā –",
  "atk-s0513a3:1363_0": "18.",
  "atk-s0513a3:1364_0": "“Sāmā ca kho candanalittagattā, laṭṭhīva sobhañjanakassa uggatā;",
  "atk-s0513a3:1365_0": "Adisvā kālaṃ karissāmi ubbariṃ, taṃ me ito dukkhataraṃ bhavissatī”ti. –",
  "atk-s0513a3:1366_0": "Gāthamāha –",
  "atk-s0513a3:1367_0": "Tassattho –",
  "atk-s0513a3:1367_1": "mama bhariyā suvaṇṇasāmā ubbarī yathā nāma siggurukkhassa uju uggatā sākhā mandamāluteritā kampamānā sobhati,",
  "atk-s0513a3:1367_2": "evaṃ itthivilāsaṃ kurumānā sobhati,",
  "atk-s0513a3:1367_3": "tamahaṃ idāni akkhīnaṃ bhinnattā ubbariṃ adisvāva kālaṃ karissāmi,",
  "atk-s0513a3:1367_4": "taṃ me tassā adassanaṃ ito maraṇadukkhatopi dukkhataraṃ bhavissatīti.",
  "atk-s0513a3:1368_0": "So evaṃ vilapantova maritvā niraye nibbatti.",
  "atk-s0513a3:1368_1": "Na naṃ issariyaluddho purohito parittāṇaṃ kātuṃ sakkhi,",
  "atk-s0513a3:1368_2": "na attano issariyaṃ.",
  "atk-s0513a3:1368_3": "Tasmiṃ matamatteyeva balakāyo bhijjitvā palāyi.",
  "atk-s0513a3:1369_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a3:1369_1": "“tadā bārāṇasirājā bodhirājakumāro ahosi,",
  "atk-s0513a3:1369_2": "piṅgiyo devadatto,",
  "atk-s0513a3:1369_3": "disāpāmokkhācariyo pana ahameva ahosi”nti.",
  "atk-s0513a3:1370_0": "Venasākhajātakavaṇṇanā tatiyā.",
  "atk-s0513a3:1372_0": "[354] 4. Uragajātakavaṇṇanā",
  "atk-s0513a3:1373_0": "Uragova tacaṃ jiṇṇanti idaṃ satthā jetavane viharanto mataputtakaṃ kuṭumbikaṃ ārabbha kathesi.",
  "atk-s0513a3:1373_1": "Vatthu pana matabhariyamatapitikavatthusadisameva.",
  "atk-s0513a3:1373_2": "Idhāpi tatheva satthā tassa nivesanaṃ gantvā taṃ āgantvā vanditvā nisinnaṃ “kiṃ, āvuso,",
  "atk-s0513a3:1373_3": "socasī”ti pucchitvā “āma, bhante,",
  "atk-s0513a3:1373_4": "puttassa me matakālato paṭṭhāya socāmī”ti vutte “āvuso,",
  "atk-s0513a3:1373_5": "bhijjanadhammaṃ nāma bhijjati,",
  "atk-s0513a3:1373_6": "nassanadhammaṃ nāma nassati,",
  "atk-s0513a3:1373_7": "tañca kho na ekasmiṃyeva kule,",
  "atk-s0513a3:1373_8": "nāpi ekasmiññeva gāme,",
  "atk-s0513a3:1373_9": "atha kho aparimāṇesu cakkavāḷesu tīsu bhavesu amaraṇadhammo nāma natthi,",
  "atk-s0513a3:1373_10": "tabbhāveneva ṭhātuṃ samattho ekasaṅkhāropi sassato nāma natthi,",
  "atk-s0513a3:1373_11": "sabbe sattā maraṇadhammā,",
  "atk-s0513a3:1373_12": "sabbe saṅkhārā bhijjanadhammā,",
  "atk-s0513a3:1373_13": "porāṇakapaṇḍitāpi putte mate ‘maraṇadhammaṃ mataṃ,",
  "atk-s0513a3:1373_14": "nassanadhammaṃ naṭṭha’nti na sociṃsū”ti vatvā tena yācito atītaṃ āhari.",
  "atk-s0513a3:1374_0": "Atīte bārāṇasiyaṃ brahmadatte rajjaṃ kārente bodhisatto bārāṇasiyaṃ dvāragāmake brāhmaṇakule nibbattitvā",
  "atk-s0513a3:1374_1": "kuṭumbaṃ saṇṭhapetvā kasikammena jīvikaṃ kappesi.",
  "atk-s0513a3:1374_2": "Tassa putto ca dhītā cāti dve dārakā ahesuṃ.",
  "atk-s0513a3:1374_3": "So puttassa vayappattassa samānakulato kumārikaṃ āharitvā adāsi,",
  "atk-s0513a3:1374_4": "iti te dāsiyā saddhiṃ cha janā ahesuṃ –",
  "atk-s0513a3:1374_5": "bodhisatto, bhariyā, putto, dhītā, suṇisā, dāsīti.",
  "atk-s0513a3:1374_6": "Te samaggā sammodamānā piyasaṃvāsā ahesuṃ.",
  "atk-s0513a3:1374_7": "Bodhisatto sesānaṃ pañcannaṃ evaṃ ovādaṃ deti “tumhe yathāladdhaniyāmeneva dānaṃ detha,",
  "atk-s0513a3:1374_8": "sīlaṃ rakkhatha,",
  "atk-s0513a3:1374_9": "uposathakammaṃ karotha,",
  "atk-s0513a3:1374_10": "maraṇassatiṃ bhāvetha,",
  "atk-s0513a3:1374_11": "tumhākaṃ maraṇabhāvaṃ sallakkhetha,",
  "atk-s0513a3:1374_12": "imesañhi sattānaṃ maraṇaṃ dhuvaṃ,",
  "atk-s0513a3:1374_13": "jīvitaṃ addhuvaṃ,",
  "atk-s0513a3:1374_14": "sabbe saṅkhārā aniccā khayavayadhamminova,",
  "atk-s0513a3:1374_15": "rattiñca divā ca appamattā hothā”ti.",
  "atk-s0513a3:1374_16": "Te “sādhū”ti ovādaṃ sampaṭicchitvā appamattā maraṇassatiṃ bhāventi.",
  "atk-s0513a3:1375_0": "Athekadivasaṃ bodhisatto puttena saddhiṃ khettaṃ gantvā kasati.",
  "atk-s0513a3:1375_1": "Putto kacavaraṃ saṅkaḍḍhitvā jhāpeti.",
  "atk-s0513a3:1375_2": "Tassāvidūre ekasmiṃ vammike āsīviso atthi.",
  "atk-s0513a3:1375_3": "Dhūmo tassa akkhīni pahari.",
  "atk-s0513a3:1375_4": "So kuddho nikkhamitvā “imaṃ nissāya mayhaṃ bhaya”nti catasso dāṭhā nimujjāpento taṃ ḍaṃsi,",
  "atk-s0513a3:1375_5": "so parivattitvā patito.",
  "atk-s0513a3:1375_6": "Bodhisatto parivattitvā taṃ patitaṃ disvā goṇe ṭhapetvā gantvā tassa matabhāvaṃ ñatvā taṃ ukkhipitvā",
  "atk-s0513a3:1375_7": "ekasmiṃ rukkhamūle nipajjāpetvā pārupitvā neva rodi na paridevi –",
  "atk-s0513a3:1375_8": "“bhijjanadhammaṃ pana bhinnaṃ,",
  "atk-s0513a3:1375_9": "maraṇadhammaṃ mataṃ,",
  "atk-s0513a3:1375_10": "sabbe saṅkhārā aniccā maraṇanipphattikā”ti aniccabhāvameva sallakkhetvā kasi.",
  "atk-s0513a3:1375_11": "So khettasamīpena gacchantaṃ ekaṃ paṭivissakaṃ purisaṃ disvā “tāta,",
  "atk-s0513a3:1375_12": "gehaṃ gacchasī”ti pucchitvā “āmā”ti vutte tena hi amhākampi gharaṃ gantvā brāhmaṇiṃ vadeyyāsi “ajja kira",
  "atk-s0513a3:1375_13": "pubbe viya dvinnaṃ bhattaṃ anāharitvā ekassevāhāraṃ āhareyyātha,",
  "atk-s0513a3:1375_14": "pubbe ca ekikāva dāsī āhāraṃ āharati,",
  "atk-s0513a3:1375_15": "ajja pana cattāropi janā suddhavatthanivatthā gandhapupphahatthā āgaccheyyāthā”ti.",
  "atk-s0513a3:1375_16": "So “sādhū”ti gantvā brāhmaṇiyā tatheva kathesi. Kena te, tāta,",
  "atk-s0513a3:1375_17": "imaṃ sāsanaṃ dinnanti.",
  "atk-s0513a3:1375_18": "Brāhmaṇena, ayyeti.",
  "atk-s0513a3:1375_19": "Sā “putto me mato”ti aññāsi,",
  "atk-s0513a3:1375_20": "kampanamattampissā nāhosi.",
  "atk-s0513a3:1375_21": "Evaṃ subhāvitacittā suddhavatthanivatthā gandhapupphahatthā dāsiṃ pana āhāraṃ āharāpetvā sesehi saddhiṃ khettaṃ agamāsi.",
  "atk-s0513a3:1375_22": "Ekassapi roditaṃ vā paridevitaṃ vā nāhosi.",
  "atk-s0513a3:1376_0": "Bodhisatto puttassa nipannachāyāyameva nisīditvā bhuñji.",
  "atk-s0513a3:1376_1": "Bhuttāvasāne sabbepi dārūni uddharitvā taṃ citakaṃ āropetvā gandhapupphehi pūjetvā jhāpesuṃ.",
  "atk-s0513a3:1376_2": "Ekassa ca ekabindupi assu nāhosi,",
  "atk-s0513a3:1376_3": "sabbepi subhāvitamaraṇassatino honti.",
  "atk-s0513a3:1376_4": "Tesaṃ sīlatejena sakkassa āsanaṃ uṇhākāraṃ dassesi.",
  "atk-s0513a3:1376_5": "So “ko nu kho maṃ ṭhānā cāvetukāmo”ti upadhārento tesaṃ guṇatejena uṇhabhāvaṃ ñatvā pasannamānaso hutvā",
  "atk-s0513a3:1376_6": "“mayā etesaṃ santikaṃ gantvā sīhanādaṃ nadāpetvā sīhanādapariyosāne etesaṃ nivesanaṃ sattaratanaparipuṇṇaṃ",
  "atk-s0513a3:1376_7": "katvā āgantuṃ vaṭṭatī”ti vegena tattha gantvā āḷāhanapasse ṭhito “tāta,",
  "atk-s0513a3:1376_8": "kiṃ karothā”ti āha.",
  "atk-s0513a3:1376_9": "“Ekaṃ manussaṃ jhāpema, sāmī”ti.",
  "atk-s0513a3:1376_10": "“Na tumhe manussaṃ jhāpessatha,",
  "atk-s0513a3:1376_11": "ekaṃ pana migaṃ māretvā pacatha maññe”ti.",
  "atk-s0513a3:1376_12": "“Natthetaṃ sāmi,",
  "atk-s0513a3:1376_13": "manussameva jhāpemā”ti.",
  "atk-s0513a3:1376_14": "“Tena hi verimanusso vo bhavissatī”ti.",
  "atk-s0513a3:1376_15": "Atha naṃ bodhisatto “orasaputto no sāmi,",
  "atk-s0513a3:1376_16": "na veriko”ti āha.",
  "atk-s0513a3:1376_17": "“Tena hi vo appiyaputto bhavissatī”ti?",
  "atk-s0513a3:1376_18": "“Ativiya piyaputto, sāmī”ti.",
  "atk-s0513a3:1376_19": "“Atha kasmā na rodasī”ti?",
  "atk-s0513a3:1376_20": "So arodanakāraṇaṃ kathento paṭhamaṃ gāthamāha –",
  "atk-s0513a3:1377_0": "19.",
  "atk-s0513a3:1378_0": "“Uragova tacaṃ jiṇṇaṃ, hitvā gacchati saṃ tanuṃ;",
  "atk-s0513a3:1379_0": "Evaṃ sarīre nibbhoge, pete kālakate sati.",
  "atk-s0513a3:1380_0": "20.",
  "atk-s0513a3:1381_0": "“Ḍayhamāno na jānāti, ñātīnaṃ paridevitaṃ;",
  "atk-s0513a3:1382_0": "Tasmā etaṃ na socāmi, gato so tassa yā gatī”ti.",
  "atk-s0513a3:1383_0": "Tattha saṃ tanunti attano sarīraṃ.",
  "atk-s0513a3:1383_1": "Nibbhogeti jīvitindriyassa abhāvena bhogarahite.",
  "atk-s0513a3:1383_2": "Peteti paralokaṃ paṭigate.",
  "atk-s0513a3:1383_3": "Kālakateti katakāle,",
  "atk-s0513a3:1383_4": "mateti attho.",
  "atk-s0513a3:1383_5": "Idaṃ vuttaṃ hoti – sāmi,",
  "atk-s0513a3:1383_6": "mama putto yathā nāma urago jiṇṇatacaṃ nicchinditvā anoloketvā anapekkho chaḍḍetvā gaccheyya,",
  "atk-s0513a3:1383_7": "evaṃ attano sarīraṃ chaḍḍetvā gacchati,",
  "atk-s0513a3:1383_8": "tassa jīvitindriyarahite sarīre evaṃ nibbhoge tasmiñca me putte pete puna paṭigate maraṇakālaṃ katvā ṭhite sati ko kāruññena vā paridevena vā attho.",
  "atk-s0513a3:1383_9": "Ayañhi yathā sūlehi vijjhitvā ḍayhamāno sukhadukkhaṃ na jānāti,",
  "atk-s0513a3:1383_10": "evaṃ ñātīnaṃ paridevitampi na jānāti,",
  "atk-s0513a3:1383_11": "tena kāraṇenāhaṃ etaṃ na socāmi.",
  "atk-s0513a3:1383_12": "Yā tassa attano gati,",
  "atk-s0513a3:1383_13": "taṃ so gatoti.",
  "atk-s0513a3:1384_0": "Sakko bodhisattassa vacanaṃ sutvā brāhmaṇiṃ pucchi “amma,",
  "atk-s0513a3:1384_1": "tuyhaṃ so kiṃ hotī”ti?",
  "atk-s0513a3:1384_2": "“Dasa māse kucchinā pariharitvā thaññaṃ pāyetvā hatthapāde saṇṭhapetvā vaḍḍhitaputto me, sāmī”ti. “Amma,",
  "atk-s0513a3:1384_3": "pitā tāva purisabhāvena mā rodatu,",
  "atk-s0513a3:1384_4": "mātu hadayaṃ pana mudukaṃ hoti,",
  "atk-s0513a3:1384_5": "tvaṃ kasmā na rodasī”ti?",
  "atk-s0513a3:1384_6": "Sā arodanakāraṇaṃ kathentī –",
  "atk-s0513a3:1385_0": "21.",
  "atk-s0513a3:1386_0": "“Anavhito tato āgā, ananuññāto ito gato;",
  "atk-s0513a3:1387_0": "Yathāgato tathā gato, tattha kā paridevanā.",
  "atk-s0513a3:1388_0": "22.",
  "atk-s0513a3:1389_0": "“Ḍayhamāno na jānāti, ñātīnaṃ paridevitaṃ;",
  "atk-s0513a3:1390_0": "Tasmā etaṃ na socāmi, gato so tassa yā gatī”ti. – gāthādvayamāha –",
  "atk-s0513a3:1391_0": "Tattha anavhitoti ayaṃ tāta mayā paralokato anavhito ayācito.",
  "atk-s0513a3:1391_1": "Āgāti amhākaṃ gehaṃ āgato.",
  "atk-s0513a3:1391_2": "Itoti ito manussalokato gacchantopi mayā ananuññātova gato.",
  "atk-s0513a3:1391_3": "Yathāgatoti āgacchantopi yathā attanova ruciyā āgato,",
  "atk-s0513a3:1391_4": "gacchantopi tatheva gato.",
  "atk-s0513a3:1391_5": "Tatthāti tasmiṃ tassa ito gamane kā paridevanā.",
  "atk-s0513a3:1391_6": "Ḍayhamānoti gāthā vuttanayena veditabbā.",
  "atk-s0513a3:1392_0": "Sakko brāhmaṇiyā kathaṃ sutvā tassa bhaginiṃ pucchi “amma,",
  "atk-s0513a3:1392_1": "tuyhaṃ so kiṃ hotī”ti?",
  "atk-s0513a3:1392_2": "“Bhātā me, sāmī”ti. “Amma,",
  "atk-s0513a3:1392_3": "bhaginiyo nāma bhātūsu sinehā honti,",
  "atk-s0513a3:1392_4": "tvaṃ kasmā na rodasī”ti?",
  "atk-s0513a3:1392_5": "Sā arodanakāraṇaṃ kathentī –",
  "atk-s0513a3:1393_0": "23.",
  "atk-s0513a3:1394_0": "“Sace rode kisā assaṃ, tassā me kiṃ phalaṃ siyā;",
  "atk-s0513a3:1395_0": "Ñātimittasuhajjānaṃ, bhiyyo no aratī siyā.",
  "atk-s0513a3:1396_0": "24.",
  "atk-s0513a3:1397_0": "Ḍayhamāno na jānāti, ñātīnaṃ paridevitaṃ;",
  "atk-s0513a3:1398_0": "Tasmā etaṃ na socāmi, gato so tassa yā gatī”ti. – gāthādvayamāha –",
  "atk-s0513a3:1399_0": "Tattha saceti yadi ahaṃ bhātari mate rodeyyaṃ,",
  "atk-s0513a3:1399_1": "kisasarīrā assaṃ.",
  "atk-s0513a3:1399_2": "Bhātu pana me tappaccayā vuḍḍhi nāma natthīti dasseti.",
  "atk-s0513a3:1399_3": "Tassā meti tassā mayhaṃ rodantiyā kiṃ phalaṃ ko ānisaṃso bhaveyya.",
  "atk-s0513a3:1399_4": "Mayhaṃ avuddhi pana paññāyatīti dīpeti.",
  "atk-s0513a3:1399_5": "Ñātimittasuhajjānanti ñātimittasuhadānaṃ.",
  "atk-s0513a3:1399_6": "Ayameva vā pāṭho.",
  "atk-s0513a3:1399_7": "Bhiyyo noti ye amhākaṃ ñātī ca mittā ca suhadayā ca,",
  "atk-s0513a3:1399_8": "tesaṃ adhikatarā arati siyā.",
  "atk-s0513a3:1400_0": "Sakko bhaginiyā kathaṃ sutvā bhariyaṃ pucchi “amma,",
  "atk-s0513a3:1400_1": "tuyhaṃ so kiṃ hotī”ti? “Pati me, sāmī”ti.",
  "atk-s0513a3:1400_2": "“Itthiyo nāma patimhi mate vidhavā honti anāthā,",
  "atk-s0513a3:1400_3": "tvaṃ kasmā na rodasī”ti.",
  "atk-s0513a3:1400_4": "Sāpissa arodanakāraṇaṃ kathentī –",
  "atk-s0513a3:1401_0": "25.",
  "atk-s0513a3:1402_0": "“Yathāpi dārako candaṃ, gacchantamanurodati;",
  "atk-s0513a3:1403_0": "Evaṃsampadamevetaṃ, yo petamanusocati.",
  "atk-s0513a3:1404_0": "26.",
  "atk-s0513a3:1405_0": "“Ḍayhamāno na jānāti, ñātīnaṃ paridevitaṃ;",
  "atk-s0513a3:1406_0": "Tasmā etaṃ na socāmi, gato so tassa yā gatī”ti. – gāthādvayamāha –",
  "atk-s0513a3:1407_0": "Tassattho –",
  "atk-s0513a3:1407_1": "yathā nāma yattha katthaci yuttāyuttaṃ labbhanīyālabbhanīyaṃ ajānanto bāladārako mātu ucchaṅge nisinno",
  "atk-s0513a3:1407_2": "puṇṇamāsiyaṃ puṇṇaṃ candaṃ ākāse gacchantaṃ disvā “amma,",
  "atk-s0513a3:1407_3": "candaṃ me dehi, amma,",
  "atk-s0513a3:1407_4": "candaṃ me dehī”ti punappunaṃ rodati,",
  "atk-s0513a3:1407_5": "evaṃsampadamevetaṃ,",
  "atk-s0513a3:1407_6": "evaṃnipphattikameva etaṃ tassa ruṇṇaṃ hoti,",
  "atk-s0513a3:1407_7": "yo petaṃ kālakataṃ anusocati.",
  "atk-s0513a3:1407_8": "Itopi ca bālataraṃ.",
  "atk-s0513a3:1407_9": "Kiṃkāraṇā?",
  "atk-s0513a3:1407_10": "So hi vijjamānacandaṃ anurodati,",
  "atk-s0513a3:1407_11": "mayhaṃ pana pati mato etarahi avijjamāno sūlehi vijjhitvā ḍayhamānopi na kiñci jānātīti.",
  "atk-s0513a3:1408_0": "Sakko bhariyāya vacanaṃ sutvā dāsiṃ pucchi “amma,",
  "atk-s0513a3:1408_1": "tuyhaṃ so kiṃ hotī”ti? “Ayyo me, sāmī”ti.",
  "atk-s0513a3:1408_2": "“Nanu tvaṃ iminā pīḷetvā pothetvā paribhuttā bhavissasi,",
  "atk-s0513a3:1408_3": "tasmā “sumuttā aha”nti na rodasī”ti. ‘Sāmi,",
  "atk-s0513a3:1408_4": "mā evaṃ avaca,",
  "atk-s0513a3:1408_5": "na etaṃ etassa anucchavikaṃ,",
  "atk-s0513a3:1408_6": "khantimettānuddayasampanno me ayyaputto,",
  "atk-s0513a3:1408_7": "ure saṃvaḍḍhitaputto viya ahosī’ti.",
  "atk-s0513a3:1408_8": "“Atha kasmā na rodasī”ti?",
  "atk-s0513a3:1408_9": "Sāpissa arodanakāraṇaṃ kathentī –",
  "atk-s0513a3:1409_0": "27.",
  "atk-s0513a3:1410_0": "“Yathāpi udakakumbho, bhinno appaṭisandhiyo;",
  "atk-s0513a3:1411_0": "Evaṃsampadamevetaṃ, yo petamanusocati.",
  "atk-s0513a3:1412_0": "28.",
  "atk-s0513a3:1413_0": "“Ḍayhamāno na jānāti, ñātīnaṃ paridevitaṃ;",
  "atk-s0513a3:1414_0": "Tasmā etaṃ na socāmi, gato so tassa yā gatī”ti. – gāthādvayamāha –",
  "atk-s0513a3:1415_0": "Tassattho –",
  "atk-s0513a3:1415_1": "yathā nāma udakakumbho ukkhipiyamāno patitvā sattadhā bhinno puna tāni kapālāni paṭipāṭiyā ṭhapetvā saṃvidahitvā paṭipākatikaṃ kātuṃ na sakkoti,",
  "atk-s0513a3:1415_2": "yo petamanusocati,",
  "atk-s0513a3:1415_3": "tassapi etamanusocanaṃ evaṃnipphattikameva hoti,",
  "atk-s0513a3:1415_4": "matassa puna jīvāpetuṃ asakkuṇeyyattā iddhimato vā iddhānubhāvena bhinnaṃ kumbhaṃ saṃvidahitvā udakassa pūretuṃ sakkā bhaveyya,",
  "atk-s0513a3:1415_5": "kālakato pana iddhibalenāpi na sakkā paṭipākatitaṃ kātunti.",
  "atk-s0513a3:1415_6": "Itarā gāthā vuttatthāyeva.",
  "atk-s0513a3:1416_0": "Sakko sabbesaṃ dhammakathaṃ sutvā pasīditvā “tumhehi appamattehi maraṇassati bhāvitā,",
  "atk-s0513a3:1416_1": "tumhe ito paṭṭhāya sahatthena kammaṃ mā karittha, ahaṃ,",
  "atk-s0513a3:1416_2": "sakko devarājā,",
  "atk-s0513a3:1416_3": "ahaṃ vo gehe satta ratanāni aparimāṇāni karissāmi,",
  "atk-s0513a3:1416_4": "tumhe dānaṃ detha,",
  "atk-s0513a3:1416_5": "sīlaṃ rakkhatha,",
  "atk-s0513a3:1416_6": "uposathakammaṃ karotha,",
  "atk-s0513a3:1416_7": "appamattā hothā”ti tesaṃ ovādaṃ datvā gehaṃ aparimitadhanaṃ katvā pakkāmi.",
  "atk-s0513a3:1417_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a3:1417_1": "saccapariyosāne kuṭumbiko sotāpattiphale patiṭṭhahi.",
  "atk-s0513a3:1417_2": "Tadā dāsī khujjuttarā ahosi,",
  "atk-s0513a3:1417_3": "dhītā uppalavaṇṇā,",
  "atk-s0513a3:1417_4": "putto rāhulo,",
  "atk-s0513a3:1417_5": "mātā khemā,",
  "atk-s0513a3:1417_6": "brāhmaṇo pana ahameva ahosinti.",
  "atk-s0513a3:1418_0": "Uragajātakavaṇṇanā catutthā.",
  "atk-s0513a3:1420_0": "[355] 5. Ghaṭajātakavaṇṇanā",
  "atk-s0513a3:1421_0": "Aññe socanti rodantīti idaṃ satthā jetavane viharanto kosalarañño ekaṃ amaccaṃ ārabbha kathesi.",
  "atk-s0513a3:1421_1": "Vatthu heṭṭhā kathitasadisameva.",
  "atk-s0513a3:1421_2": "Idha pana rājā attano upakārassa amaccassa mahantaṃ yasaṃ datvā paribhedakānaṃ kathaṃ gahetvā taṃ bandhāpetvā bandhanāgāre pavesesi.",
  "atk-s0513a3:1421_3": "So tattha nisinnova sotāpattimaggaṃ nibbattesi.",
  "atk-s0513a3:1421_4": "Rājā tassa guṇaṃ sallakkhetvā mocāpesi.",
  "atk-s0513a3:1421_5": "So gandhamālaṃ ādāya satthu santikaṃ gantvā vanditvā nisīdi.",
  "atk-s0513a3:1421_6": "Atha naṃ satthā “anattho kira te uppanno”ti pucchitvā “āma, bhante,",
  "atk-s0513a3:1421_7": "anatthena pana me attho āgato,",
  "atk-s0513a3:1421_8": "sotāpattimaggo nibbatto”ti vutte “na kho, upāsaka,",
  "atk-s0513a3:1421_9": "tvaññeva anatthena atthaṃ āhari,",
  "atk-s0513a3:1421_10": "porāṇakapaṇḍitāpi āhariṃsū”ti vatvā tena yācito atītaṃ āhari.",
  "atk-s0513a3:1422_0": "Atīte bārāṇasiyaṃ brahmadatte rajjaṃ kārente bodhisatto tassa aggamahesiyā kucchimhi nibbatti,",
  "atk-s0513a3:1422_1": "“ghaṭakumāro”tissa nāmaṃ kariṃsu.",
  "atk-s0513a3:1422_2": "So aparena samayena takkasilāyaṃ uggahitasippo dhammena rajjaṃ kāresi.",
  "atk-s0513a3:1422_3": "Tassa antepure eko amacco dubbhi.",
  "atk-s0513a3:1422_4": "So taṃ paccakkhato ñatvā raṭṭhā pabbājesi.",
  "atk-s0513a3:1422_5": "Tadā sāvatthiyaṃ dhaṅkarājā nāma rajjaṃ kāresi.",
  "atk-s0513a3:1422_6": "So tassa santikaṃ gantvā taṃ upaṭṭhahitvā heṭṭhā vuttanayena attano vacanaṃ gāhāpetvā bārāṇasirajjaṃ gaṇhāpesi.",
  "atk-s0513a3:1422_7": "Sopi rajjaṃ gahetvā bodhisattaṃ saṅkhalikāhi bandhāpetvā bandhanāgāraṃ pavesesi.",
  "atk-s0513a3:1422_8": "Bodhisatto jhānaṃ nibbattetvā ākāse pallaṅkena nisīdi,",
  "atk-s0513a3:1422_9": "dhaṅkassa sarīre ḍāho uppajji.",
  "atk-s0513a3:1422_10": "So gantvā bodhisattassa suvaṇṇādāsaphullapadumasassirikaṃ mukhaṃ disvā bodhisattaṃ pucchanto paṭhamaṃ gāthamāha –",
  "atk-s0513a3:1423_0": "29.",
  "atk-s0513a3:1424_0": "“Aññe socanti rodanti, aññe assumukhā janā;",
  "atk-s0513a3:1425_0": "Pasannamukhavaṇṇosi, kasmā ghaṭa na socasī”ti.",
  "atk-s0513a3:1426_0": "Tattha aññeti taṃ ṭhapetvā sesamanussā.",
  "atk-s0513a3:1427_0": "Athassa bodhisatto asocanakāraṇaṃ kathento catasso gāthā abhāsi –",
  "atk-s0513a3:1428_0": "30.",
  "atk-s0513a3:1429_0": "“Nābbhatītaharo soko, nānāgatasukhāvaho;",
  "atk-s0513a3:1430_0": "Tasmā dhaṅka na socāmi, natthi soke dutīyatā.",
  "atk-s0513a3:1431_0": "31.",
  "atk-s0513a3:1432_0": "“Socaṃ paṇḍu kiso hoti, bhattañcassa na ruccati;",
  "atk-s0513a3:1433_0": "Amittā sumanā honti, sallaviddhassa ruppato.",
  "atk-s0513a3:1434_0": "32.",
  "atk-s0513a3:1435_0": "“Gāme vā yadi vāraññe, ninne vā yadi vā thale;",
  "atk-s0513a3:1436_0": "Ṭhitaṃ maṃ nāgamissati, evaṃ diṭṭhapado ahaṃ.",
  "atk-s0513a3:1437_0": "33.",
  "atk-s0513a3:1438_0": "“Yassattā nālamekova, sabbakāmarasāharo;",
  "atk-s0513a3:1439_0": "Sabbāpi pathavī tassa, na sukhaṃ āvahissatī”ti.",
  "atk-s0513a3:1440_0": "Tattha nābbhatītaharoti nābbhatītāhāro,",
  "atk-s0513a3:1440_1": "ayameva vā pāṭho.",
  "atk-s0513a3:1440_2": "Soko nāma abbhatītaṃ atikkantaṃ niruddhaṃ atthaṅgataṃ puna nāharati.",
  "atk-s0513a3:1440_3": "Dutīyatāti sahāyatā.",
  "atk-s0513a3:1440_4": "Atītāharaṇena vā anāgatāharaṇena vā soko nāma kassaci sahāyo na hoti,",
  "atk-s0513a3:1440_5": "tenāpi kāraṇenāhaṃ na socāmīti vadati.",
  "atk-s0513a3:1440_6": "Socanti socanto.",
  "atk-s0513a3:1440_7": "Sallaviddhassa ruppatoti sokasallena viddhassa teneva ghaṭṭiyamānassa “diṭṭhā vata no paccāmittassa piṭṭhī”ti amittā sumanā hontīti attho.",
  "atk-s0513a3:1441_0": "Ṭhitaṃ maṃ nāgamissatīti samma dhaṅkarāja,",
  "atk-s0513a3:1441_1": "etesu gāmādīsu yattha katthaci ṭhitaṃ maṃ paṇḍukisabhāvādikaṃ sokamūlakaṃ byasanaṃ na āgamissati.",
  "atk-s0513a3:1441_2": "Evaṃ diṭṭhapadoti yathā taṃ byasanaṃ nāgacchati,",
  "atk-s0513a3:1441_3": "evaṃ mayā jhānapadaṃ diṭṭhaṃ.",
  "atk-s0513a3:1441_4": "“Aṭṭhalokadhammapada”ntipi vadantiyeva.",
  "atk-s0513a3:1441_5": "Pāḷiyaṃ pana “na mattaṃ nāgamissatī”ti likhitaṃ,",
  "atk-s0513a3:1441_6": "taṃ aṭṭhakathāyaṃ natthi.",
  "atk-s0513a3:1441_7": "Pariyosānagāthāya icchitapatthitatthena jhānasukhasaṅkhātaṃ sabbakāmarasaṃ āharatīti sabbakāmarasāharo.",
  "atk-s0513a3:1441_8": "Idaṃ vuttaṃ hoti –",
  "atk-s0513a3:1441_9": "yassa rañño pahāya aññasahāye attāva eko sabbakāmarasāharo nālaṃ,",
  "atk-s0513a3:1441_10": "sabbaṃ jhānasukhasaṅkhātaṃ kāmarasaṃ āharituṃ asamattho,",
  "atk-s0513a3:1441_11": "tassa rañño sabbāpi pathavī na sukhaṃ āvahissati.",
  "atk-s0513a3:1441_12": "Kāmāturassa hi sukhaṃ nāma natthi,",
  "atk-s0513a3:1441_13": "yo pana kilesadaratharahitaṃ jhānasukhaṃ āharituṃ samattho,",
  "atk-s0513a3:1441_14": "so rājā sukhī hotīti.",
  "atk-s0513a3:1441_15": "Yo panetāya gāthāya “yassatthā nālameko”tipi pāṭho,",
  "atk-s0513a3:1441_16": "tassattho na dissati.",
  "atk-s0513a3:1442_0": "Iti dhaṅko imā catasso gāthā sutvā bodhisattaṃ khamāpetvā rajjaṃ paṭicchāpetvā pakkāmi.",
  "atk-s0513a3:1442_1": "Bodhisattopi rajjaṃ amaccānaṃ paṭiniyyādetvā himavantapadesaṃ gantvā isipabbajjaṃ pabbajitvā aparihīnajjhāno brahmalokaparāyaṇo ahosi.",
  "atk-s0513a3:1443_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a3:1443_1": "“tadā dhaṅkarājā ānando ahosi,",
  "atk-s0513a3:1443_2": "ghaṭarājā pana ahameva ahosi”nti.",
  "atk-s0513a3:1444_0": "Ghaṭajātakavaṇṇanā pañcamā.",
  "atk-s0513a3:1446_0": "[356] 6. Koraṇḍiyajātakavaṇṇanā",
  "atk-s0513a3:1447_0": "Eko araññeti idaṃ satthā jetavane viharanto dhammasenāpatiṃ ārabbha kathesi.",
  "atk-s0513a3:1447_1": "Thero kira āgatāgatānaṃ dussīlānaṃ migaluddakamacchabandhādīnaṃ diṭṭhadiṭṭhānaññeva “sīlaṃ gaṇhatha,",
  "atk-s0513a3:1447_2": "sīlaṃ gaṇhathā”ti sīlaṃ deti.",
  "atk-s0513a3:1447_3": "Te there garubhāvena tassa kathaṃ bhindituṃ asakkontā sīlaṃ gaṇhanti,",
  "atk-s0513a3:1447_4": "gahetvā ca pana na rakkhanti,",
  "atk-s0513a3:1447_5": "attano attano kammameva karonti.",
  "atk-s0513a3:1447_6": "Thero saddhivihārike āmantetvā “āvuso,",
  "atk-s0513a3:1447_7": "ime manussā mama santike sīlaṃ gaṇhiṃsu,",
  "atk-s0513a3:1447_8": "gaṇhitvā ca pana na rakkhantī”ti āha. “Bhante,",
  "atk-s0513a3:1447_9": "tumhe etesaṃ aruciyā sīlaṃ detha,",
  "atk-s0513a3:1447_10": "ete tumhākaṃ kathaṃ bhindituṃ asakkontā gaṇhanti,",
  "atk-s0513a3:1447_11": "tumhe ito paṭṭhāya evarūpānaṃ sīlaṃ mā adatthā”ti.",
  "atk-s0513a3:1447_12": "Thero anattamano ahosi.",
  "atk-s0513a3:1447_13": "Taṃ pavattiṃ sutvā bhikkhū dhammasabhāyaṃ kathaṃ samuṭṭhāpesuṃ – “āvuso,",
  "atk-s0513a3:1447_14": "sāriputtatthero kira diṭṭhadiṭṭhānaññeva sīlaṃ detī”ti.",
  "atk-s0513a3:1447_15": "Satthā āgantvā “kāya nuttha,",
  "atk-s0513a3:1447_16": "bhikkhave,",
  "atk-s0513a3:1447_17": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a3:1447_18": "bhikkhave, idāneva,",
  "atk-s0513a3:1447_19": "pubbepesa diṭṭhadiṭṭhānaṃ ayācantānaññeva sīlaṃ detī”ti vatvā atītaṃ āhari.",
  "atk-s0513a3:1448_0": "Atīte bārāṇasiyaṃ brahmadatte rajjaṃ kārente bodhisatto brāhmaṇakule nibbattitvā vayappatto takkasilāyaṃ",
  "atk-s0513a3:1448_1": "disāpāmokkhassa ācariyassa jeṭṭhantevāsiko koraṇḍiyo nāma ahosi.",
  "atk-s0513a3:1448_2": "Tadā so ācariyo diṭṭhadiṭṭhānaṃ kevaṭṭādīnaṃ ayācantānaññeva “sīlaṃ gaṇhatha,",
  "atk-s0513a3:1448_3": "sīlaṃ gaṇhathā”ti sīlaṃ deti.",
  "atk-s0513a3:1448_4": "Te gahetvāpi na rakkhanti ācariyo tamatthaṃ antevāsikānaṃ ārocesi.",
  "atk-s0513a3:1448_5": "Antevāsikā “bhante,",
  "atk-s0513a3:1448_6": "tumhe etesaṃ aruciyā sīlaṃ detha,",
  "atk-s0513a3:1448_7": "tasmā bhindanti,",
  "atk-s0513a3:1448_8": "ito dāni paṭṭhāya yācantānaññeva dadeyyātha,",
  "atk-s0513a3:1448_9": "mā ayācantāna”nti vadiṃsu.",
  "atk-s0513a3:1448_10": "So vippaṭisārī ahosi,",
  "atk-s0513a3:1448_11": "evaṃ santepi diṭṭhadiṭṭhānaṃ sīlaṃ detiyeva.",
  "atk-s0513a3:1449_0": "Athekadivasaṃ ekasmā gāmā manussā āgantvā brāhmaṇavācanakatthāya ācariyaṃ nimantayiṃsu.",
  "atk-s0513a3:1449_1": "So koraṇḍiyamāṇavaṃ pakkositvā “tāta,",
  "atk-s0513a3:1449_2": "ahaṃ na gacchāmi,",
  "atk-s0513a3:1449_3": "tvaṃ ime pañcasate māṇave gahetvā tattha gantvā vācanakāni sampaṭicchitvā amhākaṃ dinnakoṭṭhāsaṃ āharā”ti pesesi.",
  "atk-s0513a3:1449_4": "So gantvā paṭinivattanto antarāmagge ekaṃ kandaraṃ disvā cintesi “amhākaṃ ācariyo diṭṭhadiṭṭhānaṃ ayācantānaññeva sīlaṃ deti,",
  "atk-s0513a3:1449_5": "ito dāni paṭṭhāya yathā yācantānaññeva deti,",
  "atk-s0513a3:1449_6": "tathā naṃ karissāmī”ti.",
  "atk-s0513a3:1449_7": "So tesu māṇavesu sukhanisinnesu uṭṭhāya mahantaṃ mahantaṃ selaṃ ukkhipitvā kandarāyaṃ khipi,",
  "atk-s0513a3:1449_8": "punappunaṃ khipiyeva.",
  "atk-s0513a3:1449_9": "Atha naṃ te māṇavā uṭṭhāya “ācariya,",
  "atk-s0513a3:1449_10": "kiṃ karosī”ti āhaṃsu.",
  "atk-s0513a3:1449_11": "So na kiñci kathesi,",
  "atk-s0513a3:1449_12": "te vegena gantvā ācariyassa ārocesuṃ.",
  "atk-s0513a3:1449_13": "Ācariyo āgantvā tena saddhiṃ sallapanto paṭhamaṃ gāthamāha –",
  "atk-s0513a3:1450_0": "34.",
  "atk-s0513a3:1451_0": "“Eko araññe girikandarāyaṃ, paggayha paggayha silaṃ pavecchasi;",
  "atk-s0513a3:1452_0": "Punappunaṃ santaramānarūpo, koraṇḍiya ko nu tava yidhattho”ti.",
  "atk-s0513a3:1453_0": "Tattha ko nu tava yidhatthoti ko nu tava idha kandarāyaṃ silākhipanena attho.",
  "atk-s0513a3:1454_0": "So tassa vacanaṃ sutvā ācariyaṃ pabodhetukāmo dutiyaṃ gāthamāha –",
  "atk-s0513a3:1455_0": "35.",
  "atk-s0513a3:1456_0": "“Ahañhimaṃ sāgarasevitantaṃ, samaṃ karissāmi yathāpi pāṇi;",
  "atk-s0513a3:1457_0": "Vikiriya sānūni ca pabbatāni ca, tasmā silaṃ dariyā pakkhipāmī”ti.",
  "atk-s0513a3:1458_0": "Tattha ahañhimanti ahañhi imaṃ mahāpathaviṃ.",
  "atk-s0513a3:1458_1": "Sāgarasevitantanti sāgarehi sevitaṃ cāturantaṃ.",
  "atk-s0513a3:1458_2": "Yathāpi pāṇīti hatthatalaṃ viya samaṃ karissāmi.",
  "atk-s0513a3:1458_3": "Vikiriyāti vikiritvā.",
  "atk-s0513a3:1458_4": "Sānūni ca pabbatāni cāti paṃsupabbate ca silāpabbate ca.",
  "atk-s0513a3:1459_0": "Taṃ sutvā brāhmaṇo tatiyaṃ gāthamāha –",
  "atk-s0513a3:1460_0": "36.",
  "atk-s0513a3:1461_0": "“Nayimaṃ mahiṃ arahati pāṇikappaṃ, samaṃ manusso karaṇāya meko;",
  "atk-s0513a3:1462_0": "Maññāmimaññeva dariṃ jigīsaṃ, koraṇḍiya hāhasi jīvaloka”nti.",
  "atk-s0513a3:1463_0": "Tattha karaṇāya mekoti karaṇāya eko kātuṃ na sakkotīti dīpeti.",
  "atk-s0513a3:1463_1": "Maññāmimaññeva dariṃ jigīsanti ahaṃ maññāmi tiṭṭhatu pathavī,",
  "atk-s0513a3:1463_2": "imaññeva ekaṃ dariṃ jigīsaṃ pūraṇatthāya vāyamanto silā pariyesanto upāyaṃ vicinantova tvaṃ imaṃ jīvalokaṃ hāhasi jahissasi,",
  "atk-s0513a3:1463_3": "marissasīti attho.",
  "atk-s0513a3:1464_0": "Taṃ sutvā māṇavo catutthaṃ gāthamāha –",
  "atk-s0513a3:1465_0": "37.",
  "atk-s0513a3:1466_0": "“Sace ayaṃ bhūtadharaṃ na sakkā, samaṃ manusso karaṇāya meko;",
  "atk-s0513a3:1467_0": "Evameva tvaṃ brahme ime manusse, nānādiṭṭhike nānayissasi te”ti.",
  "atk-s0513a3:1468_0": "Tassattho –",
  "atk-s0513a3:1468_1": "sace ayaṃ eko manusso imaṃ bhūtadharaṃ pathaviṃ samaṃ kātuṃ na sakkā na samattho,",
  "atk-s0513a3:1468_2": "evameva tvaṃ ime dussīlamanusse nānādiṭṭhike nānayissasi,",
  "atk-s0513a3:1468_3": "te evaṃ “sīlaṃ gaṇhatha,",
  "atk-s0513a3:1468_4": "sīlaṃ gaṇhathā”ti vadanto attano vasaṃ na ānayissasi,",
  "atk-s0513a3:1468_5": "paṇḍitapurisāyeva hi pāṇātipātaṃ “akusala”nti garahanti.",
  "atk-s0513a3:1468_6": "Saṃsāramocakādayo panettha kusalasaññino,",
  "atk-s0513a3:1468_7": "te tvaṃ kathaṃ ānayissasi,",
  "atk-s0513a3:1468_8": "tasmā diṭṭhadiṭṭhānaṃ sīlaṃ adatvā yācantānaññeva dehīti.",
  "atk-s0513a3:1469_0": "Taṃ sutvā ācariyo “yuttaṃ vadati koraṇḍiyo,",
  "atk-s0513a3:1469_1": "idāni na evarūpaṃ karissāmī”ti attano viraddhabhāvaṃ ñatvā pañcamaṃ gāthamāha –",
  "atk-s0513a3:1470_0": "38.",
  "atk-s0513a3:1471_0": "“Saṃkhittarūpena bhavaṃ mamatthaṃ, akkhāsi koraṇḍiya evametaṃ;",
  "atk-s0513a3:1472_0": "Yathā na sakkā pathavī samāyaṃ, kattuṃ manussena tathā manussā”ti.",
  "atk-s0513a3:1473_0": "Tattha samāyanti samaṃ ayaṃ.",
  "atk-s0513a3:1473_1": "Evaṃ ācariyo māṇavassa thutiṃ akāsi,",
  "atk-s0513a3:1473_2": "sopi naṃ bodhetvā sayaṃ gharaṃ nesi.",
  "atk-s0513a3:1474_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a3:1474_1": "“tadā brāhmaṇo sāriputto ahosi,",
  "atk-s0513a3:1474_2": "koraṇḍiyamāṇavo pana ahameva ahosi”nti.",
  "atk-s0513a3:1475_0": "Koraṇḍiyajātakavaṇṇanā chaṭṭhā.",
  "atk-s0513a3:1477_0": "[357] 7. Laṭukikajātakavaṇṇanā",
  "atk-s0513a3:1478_0": "Vandāmi taṃ kuñjara saṭṭhihāyananti idaṃ satthā veḷuvane viharanto devadattaṃ ārabbha kathesi.",
  "atk-s0513a3:1478_1": "Ekasmiñhi divase bhikkhū dhammasabhāyaṃ kathaṃ samuṭṭhāpesuṃ “āvuso,",
  "atk-s0513a3:1478_2": "devadatto kakkhaḷo pharuso sāhasiko,",
  "atk-s0513a3:1478_3": "sattesu karuṇāmattampissa natthī”ti.",
  "atk-s0513a3:1478_4": "Satthā āgantvā “kāya nuttha,",
  "atk-s0513a3:1478_5": "bhikkhave,",
  "atk-s0513a3:1478_6": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a3:1478_7": "bhikkhave, idāneva,",
  "atk-s0513a3:1478_8": "pubbepesa nikkaruṇoyevā”ti vatvā atītaṃ āhari.",
  "atk-s0513a3:1479_0": "Atīte bārāṇasiyaṃ brahmadatte rajjaṃ kārente bodhisatto hatthiyoniyaṃ nibbattitvā vayappatto pāsādiko",
  "atk-s0513a3:1479_1": "mahākāyo asītisahassavāraṇaparivāro yūthapati hutvā himavantapadese vihāsi.",
  "atk-s0513a3:1479_2": "Tadā ekā laṭukikā sakuṇikā hatthīnaṃ vicaraṇaṭṭhāne aṇḍāni nikkhipi,",
  "atk-s0513a3:1479_3": "tāni pariṇatāni bhinditvā sakuṇapotakā nikkhamiṃsu.",
  "atk-s0513a3:1479_4": "Tesu aviruḷhapakkhesu uppatituṃ asakkontesuyeva mahāsatto asītisahassavāraṇaparivuto gocarāya caranto taṃ padesaṃ patto.",
  "atk-s0513a3:1479_5": "Taṃ disvā laṭukikā cintesi “ayaṃ hatthirājā mama potake madditvā māressati,",
  "atk-s0513a3:1479_6": "handa naṃ puttakānaṃ parittāṇatthāya dhammikārakkhaṃ yācāmī”ti.",
  "atk-s0513a3:1479_7": "Sā ubho pakkhe ekato katvā tassa purato ṭhatvā paṭhamaṃ gāthamāha –",
  "atk-s0513a3:1480_0": "39.",
  "atk-s0513a3:1481_0": "“Vandāmi taṃ kuñjara saṭṭhihāyanaṃ, āraññakaṃ yūthapatiṃ yasassiṃ;",
  "atk-s0513a3:1482_0": "Pakkhehi taṃ pañjalikaṃ karomi, mā me vadhī puttake dubbalāyā”ti.",
  "atk-s0513a3:1483_0": "Tattha saṭṭhihāyananti saṭṭhivassakāle hāyanabalaṃ.",
  "atk-s0513a3:1483_1": "Yasassinti parivārasampannaṃ.",
  "atk-s0513a3:1483_2": "Pakkhehi taṃ pañcalikaṃ karomīti ahaṃ pakkhehi taṃ añjalikaṃ karomīti attho.",
  "atk-s0513a3:1484_0": "Mahāsatto “mā cintayi laṭukike,",
  "atk-s0513a3:1484_1": "ahaṃ te puttake rakkhissāmī”ti sakuṇapotakānaṃ upari ṭhatvā asītiyā hatthisahassesu gatesu laṭukikaṃ",
  "atk-s0513a3:1484_2": "āmantetvā “laṭukike amhākaṃ pacchato eko ekacāriko hatthī āgacchati,",
  "atk-s0513a3:1484_3": "so amhākaṃ vacanaṃ na karissati,",
  "atk-s0513a3:1484_4": "tasmiṃ āgate tampi yācitvā puttakānaṃ sotthibhāvaṃ kareyyāsī”ti vatvā pakkāmi.",
  "atk-s0513a3:1484_5": "Sāpi tassa paccuggamanaṃ katvā ubhohi pakkhehi añjaliṃ katvā dutiyaṃ gāthamāha –",
  "atk-s0513a3:1485_0": "40.",
  "atk-s0513a3:1486_0": "“Vandāmi taṃ kuñjara ekacāriṃ, āraññakaṃ pabbatasānugocaraṃ;",
  "atk-s0513a3:1487_0": "Pakkhehi taṃ pañjalikaṃ karomi, mā me vadhī puttake dubbalāyā”ti.",
  "atk-s0513a3:1488_0": "Tattha pabbatasānugocaranti ghanaselapabbatesu ca paṃsupabbatesu ca gocaraṃ gaṇhantaṃ.",
  "atk-s0513a3:1489_0": "So tassā vacanaṃ sutvā tatiyaṃ gāthamāha –",
  "atk-s0513a3:1490_0": "41.",
  "atk-s0513a3:1491_0": "“Vadhissāmi te laṭukike puttakāni, kiṃ me tuvaṃ kāhasi dubbalāsi;",
  "atk-s0513a3:1492_0": "Sataṃ sahassānipi tādisīnaṃ, vāmena pādena papothayeyya”nti.",
  "atk-s0513a3:1493_0": "Tattha vadhissāmi teti tvaṃ kasmā mama vicaraṇamagge puttakāni ṭhapesi,",
  "atk-s0513a3:1493_1": "yasmā ṭhapesi,",
  "atk-s0513a3:1493_2": "tasmā vadhissāmi te puttakānīti vadati.",
  "atk-s0513a3:1493_3": "Kiṃ me tuvaṃ kāhasīti mayhaṃ mahāthāmassa tvaṃ dubbalā kiṃ karissasi.",
  "atk-s0513a3:1493_4": "Papothayeyyanti ahaṃ tādisānaṃ laṭukikānaṃ satasahassampi vāmena pādena sañcuṇṇeyyaṃ,",
  "atk-s0513a3:1493_5": "dakkhiṇapādena pana kathāva natthīti.",
  "atk-s0513a3:1494_0": "Evañca pana vatvā so tassā puttake pādena sañcuṇṇetvā muttena pavāhetvā nadantova pakkāmi.",
  "atk-s0513a3:1494_1": "Laṭukikā rukkhasākhāya nilīyitvā “idāni tāva vāraṇa nadanto gacchasi,",
  "atk-s0513a3:1494_2": "katipāheneva me kiriyaṃ passissasi,",
  "atk-s0513a3:1494_3": "kāyabalato ñāṇabalassa mahantabhāvaṃ na jānāsi, hotu,",
  "atk-s0513a3:1494_4": "jānāpessāmi na”nti taṃ santajjayamānāva catutthaṃ gāthamāha –",
  "atk-s0513a3:1495_0": "42.",
  "atk-s0513a3:1496_0": "“Na heva sabbattha balena kiccaṃ, balañhi bālassa vadhāya hoti;",
  "atk-s0513a3:1497_0": "Karissāmi te nāgarājā anatthaṃ, yo me vadhī puttake dubbalāyā”ti.",
  "atk-s0513a3:1498_0": "Tattha balenāti kāyabalena.",
  "atk-s0513a3:1498_1": "Anatthanti avuḍḍhiṃ.",
  "atk-s0513a3:1498_2": "Yo meti yo tvaṃ mama dubbalāya puttake vadhī ghātesi.",
  "atk-s0513a3:1499_0": "Sā evaṃ vatvā katipāhaṃ ekaṃ kākaṃ upaṭṭhahitvā tena tuṭṭhena “kiṃ te karomī”ti vuttā “sāmi,",
  "atk-s0513a3:1499_1": "aññaṃ me kātabbaṃ natthi,",
  "atk-s0513a3:1499_2": "ekassa pana ekacārikavāraṇassa tuṇḍena paharitvā tumhehi akkhīni bhinnāni paccāsīsāmī”ti āha.",
  "atk-s0513a3:1499_3": "Sā tena “sādhū”ti sampaṭicchitā ekaṃ nīlamakkhikaṃ upaṭṭhahi.",
  "atk-s0513a3:1499_4": "Tāyapi “kiṃ te,",
  "atk-s0513a3:1499_5": "karomī”ti vuttā “iminā kākena ekacārikavāraṇassa akkhīsu bhinnesu tumhehi tattha āsāṭikaṃ pātetuṃ icchāmī”ti",
  "atk-s0513a3:1499_6": "vatvā tāyapi “sādhū”ti vutte ekaṃ maṇḍūkaṃ upaṭṭhahitvā tena “kiṃ te,",
  "atk-s0513a3:1499_7": "karomī”ti vuttā “yadā ekacārikavāraṇo andho hutvā pānīyaṃ pariyesati,",
  "atk-s0513a3:1499_8": "tadā pabbatamatthake ṭhito saddaṃ katvā tasmiṃ pabbatamatthakaṃ abhiruhante otaritvā papāte saddaṃ kareyyātha,",
  "atk-s0513a3:1499_9": "ahaṃ tumhākaṃ santikā ettakaṃ paccāsīsāmī”ti āha.",
  "atk-s0513a3:1499_10": "Sopi tassā vacanaṃ “sādhū”ti sampaṭicchi.",
  "atk-s0513a3:1500_0": "Athekadivasaṃ kāko vāraṇassa dvepi akkhīni tuṇḍena bhindi,",
  "atk-s0513a3:1500_1": "nīlamakkhikā āsāṭikaṃ pātesi.",
  "atk-s0513a3:1500_2": "So puḷavehi khajjanto vedanāppatto pipāsābhibhūto pānīyaṃ pariyesamāno vicari.",
  "atk-s0513a3:1500_3": "Tasmiṃ kāle maṇḍūko pabbatamatthake ṭhatvā saddamakāsi.",
  "atk-s0513a3:1500_4": "Vāraṇo “ettha pānīyaṃ bhavissatī”ti pabbatamatthakaṃ abhiruhi.",
  "atk-s0513a3:1500_5": "Atha maṇḍūko otaritvā papāte ṭhatvā saddamakāsi.",
  "atk-s0513a3:1500_6": "Vāraṇo “ettha pānīyaṃ bhavissatī”ti papātābhimukho gacchanto parigaḷitvā pabbatapāde patitvā jīvitakkhayaṃ pāpuṇi.",
  "atk-s0513a3:1500_7": "Laṭukikā tassa matabhāvaṃ ñatvā “diṭṭhā me paccāmittassa piṭṭhī”ti haṭṭhatuṭṭhā tassa khandhe caṅkamitvā yathākammaṃ gatā.",
  "atk-s0513a3:1501_0": "Satthā “na,",
  "atk-s0513a3:1501_1": "bhikkhave,",
  "atk-s0513a3:1501_2": "kenaci saddhiṃ veraṃ nāma kātabbaṃ,",
  "atk-s0513a3:1501_3": "evaṃ balasampannampi vāraṇaṃ ime cattāro janā ekato hutvā vāraṇassa jīvitakkhayaṃ pāpesu”nti –",
  "atk-s0513a3:1502_0": "43.",
  "atk-s0513a3:1503_0": "“Kākañca passa laṭukikaṃ, maṇḍūkaṃ nīlamakkhikaṃ;",
  "atk-s0513a3:1504_0": "Ete nāgaṃ aghātesuṃ, passa verassa verinaṃ;",
  "atk-s0513a3:1505_0": "Tasmā hi veraṃ na kayirātha, appiyenapi kenacī”ti. –",
  "atk-s0513a3:1506_0": "Imaṃ abhisambuddhagāthaṃ vatvā jātakaṃ samodhānesi.",
  "atk-s0513a3:1507_0": "Tattha passāti aniyāmitālapanametaṃ,",
  "atk-s0513a3:1507_1": "bhikkhū pana sandhāya vuttattā passatha bhikkhaveti vuttaṃ hoti.",
  "atk-s0513a3:1507_2": "Eteti ete cattāro ekato hutvā.",
  "atk-s0513a3:1507_3": "Aghātesunti taṃ vadhiṃsu.",
  "atk-s0513a3:1507_4": "Passa verassa verinanti passatha verikānaṃ verassa gatinti attho.",
  "atk-s0513a3:1508_0": "Tadā ekacārikahatthī devadatto ahosi, yūthapati pana ahameva ahosinti.",
  "atk-s0513a3:1509_0": "Laṭukikajātakavaṇṇanā sattamā.",
  "atk-s0513a3:1511_0": "[358] 8. Cūḷadhammapālajātakavaṇṇanā",
  "atk-s0513a3:1512_0": "Ahameva dūsiyā bhūnahatāti idaṃ satthā veḷuvane viharanto devadattassa vadhāya parisakkanaṃ ārabbha kathesi.",
  "atk-s0513a3:1512_1": "Aññesu jātakesu devadatto bodhisattassa tāsamattampi kātuṃ nāsakkhi,",
  "atk-s0513a3:1512_2": "imasmiṃ pana cūḷadhammapālajātake bodhisattassa sattamāsikakāle hatthapāde ca sīsañca chedāpetvā asimālakaṃ nāma kāresi.",
  "atk-s0513a3:1512_3": "Daddarajātake gīvaṃ gahetvā māretvā uddhane maṃsaṃ pacitvā khādi.",
  "atk-s0513a3:1512_4": "Khantīvādījātake dvīhipi kasāhi pahārasahassehi tāḷāpetvā hatthapāde ca kaṇṇanāsañca chedāpetvā jaṭāsu",
  "atk-s0513a3:1512_5": "gahetvā kaḍḍhāpetvā uttānakaṃ nipajjāpetvā ure pādena paharitvā gato.",
  "atk-s0513a3:1512_6": "Bodhisatto taṃ divasaṃyeva jīvitakkhayaṃ pāpuṇi.",
  "atk-s0513a3:1512_7": "Cūḷanandiyajātakepi mahākapijātakepi māresiyeva.",
  "atk-s0513a3:1512_8": "Evameva so dīgharattaṃ vadhāya parisakkanto buddhakālepi parisakkiyeva.",
  "atk-s0513a3:1512_9": "Athekadivasaṃ bhikkhū dhammasabhāyaṃ kathaṃ samuṭṭhāpesuṃ – “āvuso,",
  "atk-s0513a3:1512_10": "devadatto buddhānaṃ māraṇatthameva upāyaṃ karoti,",
  "atk-s0513a3:1512_11": "‘sammāsambuddhaṃ mārāpessāmī’ti dhanuggahe payojesi,",
  "atk-s0513a3:1512_12": "silaṃ pavijjhi,",
  "atk-s0513a3:1512_13": "nāḷāgiriṃ vissajjāpesī”ti.",
  "atk-s0513a3:1512_14": "Satthā āgantvā ‘kāya nuttha,",
  "atk-s0513a3:1512_15": "bhikkhave,",
  "atk-s0513a3:1512_16": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a3:1512_17": "bhikkhave, idāneva,",
  "atk-s0513a3:1512_18": "pubbepesa mayhaṃ vadhāya parisakkiyeva,",
  "atk-s0513a3:1512_19": "idāni pana tāsamattampi kātuṃ na sakkoti,",
  "atk-s0513a3:1512_20": "pubbe maṃ cūḷadhammapālakumārakāle attano puttaṃ samānaṃ jīvatakkhayaṃ pāpetvā asimālakaṃ kāresī”ti vatvā atītaṃ āhari.",
  "atk-s0513a3:1513_0": "Atīte bārāṇasiyaṃ mahāpatāpe nāma rajjaṃ kārente bodhisatto tassa aggamahesiyā candādeviyā kucchimhi nibbatti,",
  "atk-s0513a3:1513_1": "“dhammapālo”tissa nāmaṃ kariṃsu.",
  "atk-s0513a3:1513_2": "Tamenaṃ sattamāsikakāle mātā gandhodakena nhāpetvā alaṅkaritvā kīḷāpayamānā nisīdi.",
  "atk-s0513a3:1513_3": "Rājā tassā vasanaṭṭhānaṃ agamāsi.",
  "atk-s0513a3:1513_4": "Sā puttaṃ kīḷāpayamānā puttasinehena samappitā hutvā rājānaṃ passitvāpi na uṭṭhahi.",
  "atk-s0513a3:1513_5": "So cintesi “ayaṃ idāneva tāva puttaṃ nissāya mānaṃ karoti,",
  "atk-s0513a3:1513_6": "maṃ kismiñci na maññati,",
  "atk-s0513a3:1513_7": "putte pana vaḍḍhante mayi ‘manusso’tipi saññaṃ na karissati,",
  "atk-s0513a3:1513_8": "idāneva naṃ ghātessāmī”ti.",
  "atk-s0513a3:1513_9": "So nivattitvā rājāsane nisīditvā “attano vidhānena āgacchatū”ti coraghātakaṃ pakkosāpesi.",
  "atk-s0513a3:1513_10": "So kāsāyavatthanivattho rattamālādharo pharasuṃ aṃse ṭhapetvā upadhānaghaṭikaṃ hatthapādaṭhapanadaṇḍakañca",
  "atk-s0513a3:1513_11": "ādāya āgantvā rājānaṃ vanditvā “kiṃ karomi,",
  "atk-s0513a3:1513_12": "devā”ti aṭṭhāsi.",
  "atk-s0513a3:1513_13": "Deviyā sirigabbhaṃ gantvā dhammapālaṃ ānehīti.",
  "atk-s0513a3:1513_14": "Devīpi rañño kujjhitvā nivattanabhāvaṃ ñatvā bodhisattaṃ ure nipajjāpetvā rodamānā nisīdi.",
  "atk-s0513a3:1513_15": "Coraghātako gantvā taṃ piṭṭhiyaṃ hatthena paharitvā hatthato kumāraṃ acchinditvā ādāya rañño santikaṃ āgantvā “kiṃ karomi,",
  "atk-s0513a3:1513_16": "devā”ti āha.",
  "atk-s0513a3:1513_17": "Rājā ekaṃ phalakaṃ āharāpetvā purato nikkhipāpetvā “idha naṃ nipajjāpehī”ti āha.",
  "atk-s0513a3:1513_18": "So tathā akāsi.",
  "atk-s0513a3:1514_0": "Candādevī puttassa pacchatova paridevamānā āgacchi.",
  "atk-s0513a3:1514_1": "Puna coraghātako “kiṃ karomī,",
  "atk-s0513a3:1514_2": "devā”ti āha.",
  "atk-s0513a3:1514_3": "Dhammapālassa hatthe chindāti.",
  "atk-s0513a3:1514_4": "Candādevī “mahārāja,",
  "atk-s0513a3:1514_5": "mama putto sattamāsiko bālako na kiñci jānāti,",
  "atk-s0513a3:1514_6": "natthetassa doso,",
  "atk-s0513a3:1514_7": "doso pana honto mayi bhaveyya,",
  "atk-s0513a3:1514_8": "tasmā mayhaṃ hatthe chedāpehī”ti imamatthaṃ pakāsentī paṭhamaṃ gāthamāha –",
  "atk-s0513a3:1515_0": "44.",
  "atk-s0513a3:1516_0": "“Ahameva dūsiyā bhūnahatā, rañño mahāpatāpassa;",
  "atk-s0513a3:1517_0": "Etaṃ muñcatu dhammapālaṃ, hatthe me deva chedehī”ti.",
  "atk-s0513a3:1518_0": "Tattha dūsiyāti dūsikā,",
  "atk-s0513a3:1518_1": "tumhe disvā anuṭṭhahamānā dosakārikāti attho.",
  "atk-s0513a3:1518_2": "“Dūsikā”tipi pāṭho,",
  "atk-s0513a3:1518_3": "ayamevattho.",
  "atk-s0513a3:1518_4": "Bhūnahatāti hatabhūnā,",
  "atk-s0513a3:1518_5": "hatavuḍḍhīti attho.",
  "atk-s0513a3:1518_6": "Raññoti idaṃ “dūsiyā”ti padena yojetabbaṃ.",
  "atk-s0513a3:1518_7": "Ahaṃ rañño mahāpatāpassa aparādhakārikā,",
  "atk-s0513a3:1518_8": "nāyaṃ kumāro,",
  "atk-s0513a3:1518_9": "tasmā niraparādhaṃ etaṃ bālakaṃ muñcatu dhammapālaṃ,",
  "atk-s0513a3:1518_10": "sacepi hatthe chedāpetukāmo,",
  "atk-s0513a3:1518_11": "dosakārikāya hatthe me, deva,",
  "atk-s0513a3:1518_12": "chedehīti ayamettha attho.",
  "atk-s0513a3:1519_0": "Rājā coraghātakaṃ olokesi.",
  "atk-s0513a3:1519_1": "“Kiṃ karomi, devā”ti?",
  "atk-s0513a3:1519_2": "“Papañcaṃ akatvā hatthe chedā”ti.",
  "atk-s0513a3:1519_3": "Tasmiṃ khaṇe coraghātako tikhiṇapharasuṃ gahetvā kumārassa taruṇavaṃsakaḷīre viya dve hatthe chindi.",
  "atk-s0513a3:1519_4": "So dvīsu hatthesu chijjamānesu neva rodi na paridevi,",
  "atk-s0513a3:1519_5": "khantiñca mettañca purecārikaṃ katvā adhivāsesi.",
  "atk-s0513a3:1519_6": "Candā pana devī chinnahatthakoṭiṃ gahetvā ucchaṅge katvā lohitalittā paridevamānā vicari.",
  "atk-s0513a3:1519_7": "Puna coraghātako “kiṃ karomi,",
  "atk-s0513a3:1519_8": "devā”ti pucchi.",
  "atk-s0513a3:1519_9": "“Dvepi pāde chindā”ti.",
  "atk-s0513a3:1519_10": "Taṃ sutvā candādevī dutiyaṃ gāthamāha –",
  "atk-s0513a3:1520_0": "45.",
  "atk-s0513a3:1521_0": "“Ahameva dūsiyā bhūnahatā, rañño mahāpatāpassa;",
  "atk-s0513a3:1522_0": "Etaṃ muñcatu dhammapālaṃ, pāde me deva chedehī”ti.",
  "atk-s0513a3:1523_0": "Tattha adhippāyo vuttanayeneva veditabbo.",
  "atk-s0513a3:1524_0": "Rājāpi puna coraghātakaṃ āṇāpesi.",
  "atk-s0513a3:1524_1": "So ubhopi pāde chindi.",
  "atk-s0513a3:1524_2": "Candādevī pādakoṭimpi gahetvā ucchaṅge katvā lohitalittā paridevamānā “sāmi mahāpatāpa,",
  "atk-s0513a3:1524_3": "chinnahatthapādā nāma dārakā mātarā posetabbā honti,",
  "atk-s0513a3:1524_4": "ahaṃ bhatiṃ katvā mama puttakaṃ posessāmi,",
  "atk-s0513a3:1524_5": "dehi me eta”nti āha.",
  "atk-s0513a3:1524_6": "Coraghātako “kiṃ deva katā rājāṇā,",
  "atk-s0513a3:1524_7": "niṭṭhitaṃ mama kicca”nti pucchi.",
  "atk-s0513a3:1524_8": "“Na tāva niṭṭhita”nti.",
  "atk-s0513a3:1524_9": "“Atha kiṃ karomi, devā”ti?",
  "atk-s0513a3:1524_10": "“Sīsamassa chindā”ti.",
  "atk-s0513a3:1524_11": "Taṃ sutvā candādevī tatiyaṃ gāthamāha –",
  "atk-s0513a3:1525_0": "46.",
  "atk-s0513a3:1526_0": "“Ahameva dūsiyā bhūnahatā, rañño mahāpatāpassa;",
  "atk-s0513a3:1527_0": "Etaṃ muñcatu dhammapālaṃ, sīsaṃ me deva chedehī”ti.",
  "atk-s0513a3:1528_0": "Vatvā ca pana attano sīsaṃ upanesi.",
  "atk-s0513a3:1529_0": "Puna coraghātako “kiṃ karomi,",
  "atk-s0513a3:1529_1": "devā”ti pucchi.",
  "atk-s0513a3:1529_2": "“Sīsamassa chindā”ti.",
  "atk-s0513a3:1529_3": "So sīsaṃ chinditvā “katā, deva,",
  "atk-s0513a3:1529_4": "rājāṇā”ti pucchi.",
  "atk-s0513a3:1529_5": "“Na tāva katā”ti.",
  "atk-s0513a3:1529_6": "“Atha kiṃ karomi, devā”ti?",
  "atk-s0513a3:1529_7": "“Asituṇḍena naṃ sampaṭicchitvā asimālakaṃ nāma karohī”ti.",
  "atk-s0513a3:1529_8": "So tassa kaḷevaraṃ ākāse khipitvā asituṇḍena sampaṭicchitvā asimālakaṃ nāma katvā mahātale vippakiri.",
  "atk-s0513a3:1529_9": "Candādevī bodhisattassa maṃse ucchaṅge katvā mahātale rodamānā paridevamānā imā gāthā abhāsi –",
  "atk-s0513a3:1530_0": "47.",
  "atk-s0513a3:1531_0": "“Na hi nūnimassa rañño, mittāmaccā ca vijjare suhadā;",
  "atk-s0513a3:1532_0": "Ye na vadanti rājānaṃ, mā ghātayi orasaṃ puttaṃ.",
  "atk-s0513a3:1533_0": "48.",
  "atk-s0513a3:1534_0": "“Na hi nūnimassa rañño, ñātī mittā ca vijjare suhadā;",
  "atk-s0513a3:1535_0": "Ye na vadanti rājānaṃ, mā ghātayi atrajaṃ putta”nti.",
  "atk-s0513a3:1536_0": "Tattha mittāmaccā ca vijjare suhadāti nūna imassa rañño daḷhamittā vā sabbakiccesu sahabhāvino amaccā vā muduhadayatāya suhadā vā keci na vijjanti.",
  "atk-s0513a3:1536_1": "Ye na vadantīti ye adhunā āgantvā “attano piyaputtaṃ mā ghātayī”ti na vadanti,",
  "atk-s0513a3:1536_2": "imaṃ rājānaṃ paṭisedhenti,",
  "atk-s0513a3:1536_3": "te natthiyevāti maññe.",
  "atk-s0513a3:1536_4": "Dutiyagāthāyaṃ ñātīti ñātakā.",
  "atk-s0513a3:1537_0": "Imā pana dve gāthā vatvā candādevī ubhohi hatthehi hadayamaṃsaṃ dhārayamānā tatiyaṃ gāthamāha –",
  "atk-s0513a3:1538_0": "49.",
  "atk-s0513a3:1539_0": "“Candanasārānulittā, bāhā chijjanti dhammapālassa;",
  "atk-s0513a3:1540_0": "Dāyādassa pathabyā, pāṇā me deva rujjhantī”ti.",
  "atk-s0513a3:1541_0": "Tattha dāyādassa pathabyāti pitusantakāya cāturantāya pathaviyā dāyādassa lohitacandanasārānulittā hatthā chijjanti,",
  "atk-s0513a3:1541_1": "pādā chijjanti,",
  "atk-s0513a3:1541_2": "sīsañca chijjati,",
  "atk-s0513a3:1541_3": "asimālakopi kato,",
  "atk-s0513a3:1541_4": "tava vaṃsaṃ pacchinditvā gatosi dānīti evamādīni vilapanti evamāha.",
  "atk-s0513a3:1541_5": "Pāṇā me deva rujjhantīti deva,",
  "atk-s0513a3:1541_6": "mayhampi imaṃ sokaṃ sandhāretuṃ asakkontiyā jīvitaṃ rujjhatīti.",
  "atk-s0513a3:1542_0": "Tassā evaṃ paridevamānāya eva ḍayhamāne veḷuvane veḷu viya hadayaṃ phali,",
  "atk-s0513a3:1542_1": "sā tattheva jīvitakkhayaṃ pattā.",
  "atk-s0513a3:1542_2": "Rājāpi pallaṅke ṭhātuṃ asakkonto mahātale pati,",
  "atk-s0513a3:1542_3": "padaratalaṃ dvidhā bhijji,",
  "atk-s0513a3:1542_4": "so tatopi bhūmiyaṃ pati.",
  "atk-s0513a3:1542_5": "Tato catunahutādhikadviyojanasatasahassabahalāpi ghanapathavī tassa aguṇaṃ dhāretuṃ asakkontī bhijjitvā vivaramadāsi,",
  "atk-s0513a3:1542_6": "avīcito jālā uṭṭhāya kuladattikena kambalena parikkhipantī viya taṃ gahetvā avīcimhi khipi.",
  "atk-s0513a3:1542_7": "Candāya ca bodhisattassa ca amaccā sarīrakiccaṃ kariṃsu.",
  "atk-s0513a3:1543_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a3:1543_1": "“tadā rājā devadatto ahosi,",
  "atk-s0513a3:1543_2": "candādevī mahāpajāpatigotamī,",
  "atk-s0513a3:1543_3": "dhammapālakumāro pana ahameva ahosi”nti.",
  "atk-s0513a3:1544_0": "Cūḷadhammapālajātakavaṇṇanā aṭṭhamā.",
  "atk-s0513a3:1546_0": "[359] 9. Suvaṇṇamigajātakavaṇṇanā",
  "atk-s0513a3:1547_0": "Vikkama re haripādāti idaṃ satthā jetavane viharanto sāvatthiyaṃ ekaṃ kuladhītaraṃ ārabbha kathesi.",
  "atk-s0513a3:1547_1": "Sā kira sāvatthiyaṃ dvinnaṃ aggasāvakānaṃ upaṭṭhākakulassa dhītā saddhā pasannā buddhamāmakā dhammamāmakā",
  "atk-s0513a3:1547_2": "saṅghamāmakā ācārasampannā paṇḍitā dānādipuññābhiratā.",
  "atk-s0513a3:1547_3": "Taṃ aññaṃ sāvatthiyameva samānajātikaṃ micchādiṭṭhikakulaṃ vāresi.",
  "atk-s0513a3:1547_4": "Athassā mātāpitaro “amhākaṃ dhītā saddhā pasannā tīṇi ratanāni mamāyati dānādipuññābhiratā,",
  "atk-s0513a3:1547_5": "tumhe micchādiṭṭhikā imissāpi yathāruciyā dānaṃ vā dātuṃ dhammaṃ vā sotuṃ vihāraṃ vā gantuṃ sīlaṃ vā rakkhituṃ uposathakammaṃ vā kātuṃ na dassatha,",
  "atk-s0513a3:1547_6": "na mayaṃ tumhākaṃ dema,",
  "atk-s0513a3:1547_7": "attanā sadisaṃ micchādiṭṭhikakulāva kumārikaṃ gaṇhathā”ti āhaṃsu.",
  "atk-s0513a3:1547_8": "Te tehi paṭikkhittā “tumhākaṃ dhītā amhākaṃ gharaṃ gantvā yathādhippāyena sabbametaṃ karotu,",
  "atk-s0513a3:1547_9": "mayaṃ na vāressāma,",
  "atk-s0513a3:1547_10": "detha no eta”nti vatvā “tena hi gaṇhathā”ti vuttā bhaddakena nakkhattena maṅgalaṃ katvā taṃ attano gharaṃ nayiṃsu.",
  "atk-s0513a3:1547_11": "Sā vattācārasampannā patidevatā ahosi,",
  "atk-s0513a3:1547_12": "sassusasurasāmikavattāni katāneva honti.",
  "atk-s0513a3:1548_0": "Sā ekadivasaṃ sāmikaṃ āha –",
  "atk-s0513a3:1548_1": "“icchāmahaṃ,",
  "atk-s0513a3:1548_2": "ayyaputta,",
  "atk-s0513a3:1548_3": "amhākaṃ kulūpakattherānaṃ dānaṃ dātu”nti. Sādhu, bhadde,",
  "atk-s0513a3:1548_4": "yathājjhāsayena dānaṃ dehīti.",
  "atk-s0513a3:1548_5": "Sā there nimantāpetvā mahantaṃ sakkāraṃ katvā paṇītabhojanaṃ bhojetvā ekamantaṃ nisīditvā “bhante,",
  "atk-s0513a3:1548_6": "imaṃ kulaṃ micchādiṭṭhikaṃ assaddhaṃ tiṇṇaṃ ratanānaṃ guṇaṃ na jānāti, sādhu, ayyā,",
  "atk-s0513a3:1548_7": "yāva imaṃ kulaṃ tiṇṇaṃ ratanānaṃ guṇaṃ jānāti,",
  "atk-s0513a3:1548_8": "tāva idheva bhikkhaṃ gaṇhathā”ti āha.",
  "atk-s0513a3:1548_9": "Therā adhivāsetvā tattha nibaddhaṃ bhuñjanti.",
  "atk-s0513a3:1548_10": "Puna sāmikaṃ āha “ayyaputta,",
  "atk-s0513a3:1548_11": "therā idha nibaddhaṃ āgacchanti,",
  "atk-s0513a3:1548_12": "kiṃkāraṇā tumhe na passathā”ti. “Sādhu,",
  "atk-s0513a3:1548_13": "passissāmī”ti.",
  "atk-s0513a3:1548_14": "Sā punadivase therānaṃ bhattakiccapariyosāne tassa ārocesi.",
  "atk-s0513a3:1548_15": "So upasaṅkamitvā therehi saddhiṃ paṭisanthāraṃ katvā ekamantaṃ nisīdi.",
  "atk-s0513a3:1548_16": "Athassa dhammasenāpati dhammakathaṃ kathesi.",
  "atk-s0513a3:1548_17": "So therassa dhammakathāya ca iriyāpathesu ca pasīditvā tato paṭṭhāya therānaṃ āsanaṃ paññapeti,",
  "atk-s0513a3:1548_18": "pānīyaṃ parissāveti,",
  "atk-s0513a3:1548_19": "antarābhatte dhammakathaṃ suṇāti,",
  "atk-s0513a3:1548_20": "tassa aparabhāge micchādiṭṭhi bhijji.",
  "atk-s0513a3:1549_0": "Athekadivasaṃ thero dvinnampi dhammakathaṃ kathento saccāni pakāsesi,",
  "atk-s0513a3:1549_1": "saccapariyosāne ubhopi jayampatikā sotāpattiphale patiṭṭhahiṃsu.",
  "atk-s0513a3:1549_2": "Tato paṭṭhāya tassa mātāpitaro ādiṃ katvā antamaso dāsakammakarāpi sabbe micchādiṭṭhiṃ bhinditvā buddhadhammasaṅghamāmakāyeva jātā.",
  "atk-s0513a3:1549_3": "Athekadivasaṃ dārikā sāmikaṃ āha –",
  "atk-s0513a3:1549_4": "“ayyaputta,",
  "atk-s0513a3:1549_5": "kiṃ me gharāvāsena,",
  "atk-s0513a3:1549_6": "icchāmahaṃ pabbajitu”nti.",
  "atk-s0513a3:1549_7": "So “sādhu bhadde,",
  "atk-s0513a3:1549_8": "ahampi pabbajissāmī”ti mahantena parivārena taṃ bhikkhunupassayaṃ netvā pabbājetvā sayampi satthāraṃ upasaṅkamitvā pabbajjaṃ yāci.",
  "atk-s0513a3:1549_9": "Taṃ satthā pabbājesi.",
  "atk-s0513a3:1549_10": "Ubhopi vipassanaṃ vaḍḍhetvā na cirasseva arahattaṃ pāpuṇiṃsu.",
  "atk-s0513a3:1549_11": "Athekadivasaṃ bhikkhū dhammasabhāyaṃ kathaṃ samuṭṭhāpesuṃ “āvuso,",
  "atk-s0513a3:1549_12": "asukā nāma daharabhikkhunī attano ceva paccayā jātā sāmikassa ca,",
  "atk-s0513a3:1549_13": "attanāpi pabbajitvā arahattaṃ patvā tampi pāpesī”ti.",
  "atk-s0513a3:1549_14": "Satthā āgantvā “kāya nuttha,",
  "atk-s0513a3:1549_15": "bhikkhave,",
  "atk-s0513a3:1549_16": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a3:1549_17": "bhikkhave,",
  "atk-s0513a3:1549_18": "idāneva tāva esā sāmikaṃ rāgapāsā mocesi,",
  "atk-s0513a3:1549_19": "pubbepesā porāṇakapaṇḍite pana maraṇapāsā mocesī”ti vatvā atītaṃ āhari.",
  "atk-s0513a3:1550_0": "Atīte bārāṇasiyaṃ brahmadatte rajjaṃ kārente bodhisatto migayoniyaṃ nibbattitvā vayappatto abhirūpo ahosi",
  "atk-s0513a3:1550_1": "pāsādiko dassanīyo suvaṇṇavaṇṇo lākhārasaparikammakatehi viya hatthapādehi rajatadāmasadisehi visāṇehi",
  "atk-s0513a3:1550_2": "maṇiguḷikapaṭibhāgehi akkhīhi rattakambalageṇḍusadisena mukhena samannāgato.",
  "atk-s0513a3:1550_3": "Bhariyāpissa taruṇamigī abhirūpā ahosi dassanīyā.",
  "atk-s0513a3:1550_4": "Te samaggavāsaṃ vasiṃsu,",
  "atk-s0513a3:1550_5": "asītisahassacitramigā bodhisattaṃ upaṭṭhahiṃsu.",
  "atk-s0513a3:1550_6": "Tadā luddakā migavīthīsu pāse oḍḍesuṃ.",
  "atk-s0513a3:1550_7": "Athekadivasaṃ bodhisatto migānaṃ purato gacchanto pāde pāsena bajjhitvā “chindissāmi na”nti ākaḍḍhi,",
  "atk-s0513a3:1550_8": "cammaṃ chijji,",
  "atk-s0513a3:1550_9": "puna ākaḍḍhantassa maṃsaṃ chijji,",
  "atk-s0513a3:1550_10": "puna nhāru chijji,",
  "atk-s0513a3:1550_11": "pāso aṭṭhimāhacca aṭṭhāsi.",
  "atk-s0513a3:1550_12": "So pāsaṃ chindituṃ asakkonto maraṇabhayatajjito baddharavaṃ ravi.",
  "atk-s0513a3:1550_13": "Taṃ sutvā bhīto migagaṇo palāyi.",
  "atk-s0513a3:1550_14": "Bhariyā panassa palāyitvā migānaṃ antare olokentī taṃ adisvā “idaṃ bhayaṃ mayhaṃ piyasāmikassa uppannaṃ",
  "atk-s0513a3:1550_15": "bhavissatī”ti vegena tassa santikaṃ gantvā assumukhī rodamānā “sāmi,",
  "atk-s0513a3:1550_16": "tvaṃ mahabbalo,",
  "atk-s0513a3:1550_17": "kiṃ etaṃ pāsaṃ sandhāretuṃ na sakkhissasi,",
  "atk-s0513a3:1550_18": "vegaṃ janetvā chindāhi na”nti tassa ussāhaṃ janentī paṭhamaṃ gāthamāha –",
  "atk-s0513a3:1551_0": "50.",
  "atk-s0513a3:1552_0": "“Vikkama re haripāda, vikkama re mahāmiga;",
  "atk-s0513a3:1553_0": "Chinda vārattikaṃ pāsaṃ, nāhaṃ ekā vane rame”ti.",
  "atk-s0513a3:1554_0": "Tattha vikkamāti parakkama,",
  "atk-s0513a3:1554_1": "ākaḍḍhāti attho.",
  "atk-s0513a3:1554_2": "Reti āmantane nipāto.",
  "atk-s0513a3:1554_3": "Haripādāti suvaṇṇapāda.",
  "atk-s0513a3:1554_4": "Sakalasarīrampi tassa suvaṇṇavaṇṇaṃ,",
  "atk-s0513a3:1554_5": "ayaṃ pana gāravenevamāha.",
  "atk-s0513a3:1554_6": "Nāhaṃ ekāti ahaṃ tayā vinā ekikā vane na ramissāmi,",
  "atk-s0513a3:1554_7": "tiṇodakaṃ pana aggahetvā sussitvā marissāmīti dasseti.",
  "atk-s0513a3:1555_0": "Taṃ sutvā migo dutiyaṃ gāthamāha –",
  "atk-s0513a3:1556_0": "51.",
  "atk-s0513a3:1557_0": "“Vikkamāmi na pāremi, bhūmiṃ sumbhāmi vegasā;",
  "atk-s0513a3:1558_0": "Daḷho vārattiko pāso, pādaṃ me parikantatī”ti.",
  "atk-s0513a3:1559_0": "Tattha vikkamāmīti bhadde,",
  "atk-s0513a3:1559_1": "ahaṃ vīriyaṃ karomi.",
  "atk-s0513a3:1559_2": "Na pāremīti pāsaṃ chindituṃ pana na sakkomīti attho.",
  "atk-s0513a3:1559_3": "Bhūmiṃ sumbhāmīti api nāma chijjeyyāti pādenāpi bhūmiṃ paharāmi.",
  "atk-s0513a3:1559_4": "Vegasāti vegena.",
  "atk-s0513a3:1559_5": "Parikantatīti cammādīni chindanto samantā kantatīti.",
  "atk-s0513a3:1560_0": "Atha naṃ migī “mā bhāyi, sāmi,",
  "atk-s0513a3:1560_1": "ahaṃ attano balena luddakaṃ yācitvā tava jīvitaṃ āharissāmi.",
  "atk-s0513a3:1560_2": "Sace yācanāya na sakkhissāmi,",
  "atk-s0513a3:1560_3": "mama jīvitampi datvā tava jīvitaṃ āharissāmī”ti mahāsattaṃ assāsetvā lohitalittaṃ bodhisattaṃ pariggahetvā aṭṭhāsi.",
  "atk-s0513a3:1560_4": "Luddakopi asiñca sattiñca gahetvā kappuṭṭhānaggi viya āgacchati.",
  "atk-s0513a3:1560_5": "Sā taṃ disvā “sāmi,",
  "atk-s0513a3:1560_6": "luddako āgacchati,",
  "atk-s0513a3:1560_7": "ahaṃ attano balaṃ karissāmi,",
  "atk-s0513a3:1560_8": "tvaṃ mā bhāyī”ti migaṃ assāsetvā luddakassa paṭipathaṃ gantvā paṭikkamitvā ekamantaṃ ṭhitā taṃ vanditvā “sāmi,",
  "atk-s0513a3:1560_9": "mama sāmiko suvaṇṇavaṇṇo sīlācārasampanno,",
  "atk-s0513a3:1560_10": "asītisahassānaṃ migānaṃ rājā”ti bodhisattassa guṇaṃ kathetvā migarāje ṭhiteyeva attano vadhaṃ yācantī tatiyaṃ gāthamāha –",
  "atk-s0513a3:1561_0": "52.",
  "atk-s0513a3:1562_0": "“Attharassu palāsāni, asiṃ nibbāha luddaka;",
  "atk-s0513a3:1563_0": "Paṭhamaṃ maṃ vadhitvāna, hana pacchā mahāmiga”nti.",
  "atk-s0513a3:1564_0": "Tattha palāsānīti maṃsaṭṭhapanatthaṃ palāsapaṇṇāni attharassu. Asiṃ nibbāhāti asiṃ kosato nīhara.",
  "atk-s0513a3:1565_0": "Taṃ sutvā luddako “manussabhūtā tāva sāmikassa atthāya attano jīvitaṃ na pariccajanti,",
  "atk-s0513a3:1565_1": "ayaṃ tiracchānagatā jīvitaṃ pariccajati,",
  "atk-s0513a3:1565_2": "manussabhāsāya ca madhurena sarena katheti,",
  "atk-s0513a3:1565_3": "ajja imissā ca patino cassā jīvitaṃ dassāmī”ti pasannacitto catutthaṃ gāthamāha –",
  "atk-s0513a3:1566_0": "53.",
  "atk-s0513a3:1567_0": "“Na me sutaṃ vā diṭṭhaṃ vā, bhāsantiṃ mānusiṃ migiṃ;",
  "atk-s0513a3:1568_0": "Tvañca bhadde sukhī hohi, eso cāpi mahāmigo”ti.",
  "atk-s0513a3:1569_0": "Tattha sutaṃ vā diṭṭhaṃ vāti mayā ito pubbe evarūpaṃ diṭṭhaṃ vā sutaṃ vā natthi.",
  "atk-s0513a3:1569_1": "Bhāsantiṃ mānusiṃ miginti ahañhi ito pubbe mānusiṃ vācaṃ bhāsantiṃ migiṃ neva addasaṃ na assosiṃ.",
  "atk-s0513a3:1569_2": "Yesaṃ pana “na me sutā vā diṭṭhā vā,",
  "atk-s0513a3:1569_3": "bhāsantī mānusī migī”ti pāḷi,",
  "atk-s0513a3:1569_4": "tesaṃ yathāpāḷimeva attho dissati.",
  "atk-s0513a3:1569_5": "Bhaddeti bhaddake paṇḍike upāyakusale.",
  "atk-s0513a3:1569_6": "Iti taṃ ālapitvā puna “tvañca eso cāpi mahāmigoti dvepi janā sukhī niddukkhā hothā”ti taṃ samassāsetvā",
  "atk-s0513a3:1569_7": "luddako bodhisattassa santikaṃ gantvā vāsiyā cammapāsaṃ chinditvā pāde laggapāsakaṃ saṇikaṃ nīharitvā",
  "atk-s0513a3:1569_8": "nhārunā nhāruṃ,",
  "atk-s0513a3:1569_9": "maṃsena maṃsaṃ,",
  "atk-s0513a3:1569_10": "cammena cammaṃ paṭipāṭetvā pādaṃ hatthena parimajji.",
  "atk-s0513a3:1569_11": "Taṅkhaṇaññeva mahāsattassa pūritapāramitānubhāvena luddakassa ca mettacittānubhāvena migiyā ca mettadhammānubhāvena",
  "atk-s0513a3:1569_12": "nhārumaṃsacammāni nhārumaṃsacammehi ghaṭayiṃsu.",
  "atk-s0513a3:1569_13": "Bodhisatto pana sukhī niddukkho aṭṭhāsi.",
  "atk-s0513a3:1570_0": "Migī bodhisattaṃ sukhitaṃ disvā somanassajātā luddakassa anumodanaṃ karontī pañcamaṃ gāthamāha –",
  "atk-s0513a3:1571_0": "54.",
  "atk-s0513a3:1572_0": "“Evaṃ luddaka nandassu, saha sabbehi ñātibhi;",
  "atk-s0513a3:1573_0": "Yathāhamajja nandāmi, muttaṃ disvā mahāmiga”nti.",
  "atk-s0513a3:1574_0": "Tattha luddakāti dāruṇakammakiriyāya laddhanāmavasena ālapati.",
  "atk-s0513a3:1575_0": "Bodhisatto “ayaṃ luddo mayhaṃ avassayo jāto,",
  "atk-s0513a3:1575_1": "mayāpissa avassayeneva bhavituṃ vaṭatī”ti gocarabhūmiyaṃ diṭṭhaṃ ekaṃ maṇikkhandhaṃ tassa datvā “samma,",
  "atk-s0513a3:1575_2": "ito paṭṭhāya pāṇātipātādīni mā kari,",
  "atk-s0513a3:1575_3": "iminā kuṭumbaṃ saṇṭhapetvā dārake posento dānasīlādīni puññāni karohī”ti tassovādaṃ datvā araññaṃ pāvisi.",
  "atk-s0513a3:1576_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a3:1576_1": "“tadā luddako channo ahosi,",
  "atk-s0513a3:1576_2": "migī daharabhikkhunī,",
  "atk-s0513a3:1576_3": "migarājā pana ahameva ahosi”nti.",
  "atk-s0513a3:1577_0": "Suvaṇṇamigajātakavaṇṇanā navamā.",
  "atk-s0513a3:1579_0": "[360] 10. Suyonandījātakavaṇṇanā",
  "atk-s0513a3:1580_0": "Vāti gandho timirānanti idaṃ satthā jetavane viharanto ukkaṇṭhitabhikkhuṃ ārabbha kathesi.",
  "atk-s0513a3:1580_1": "Tañhi satthā “saccaṃ kira tvaṃ bhikkhu ukkaṇṭhitosī”ti pucchitvā “sacca”nti vutte “kiṃ disvā”ti vatvā",
  "atk-s0513a3:1580_2": "“alaṅkatamātugāma”nti vutte “mātugāmo nāmesa bhikkhu na sakkā rakkhituṃ,",
  "atk-s0513a3:1580_3": "porāṇakapaṇḍitā supaṇṇabhavane katvā rakkhantāpi rakkhituṃ nāsakkhiṃsū”ti vatvā tena yācito atītaṃ āhari.",
  "atk-s0513a3:1581_0": "Atīte bārāṇasiyaṃ tambarājā nāma rajjaṃ kāresi.",
  "atk-s0513a3:1581_1": "Tassa suyonandī nāma aggamahesī ahosi uttamarūpadharā.",
  "atk-s0513a3:1581_2": "Tadā bodhisatto supaṇṇayoniyaṃ nibbatti,",
  "atk-s0513a3:1581_3": "tasmiṃ kāle nāgadīpo sedumadīpo nāma ahosi.",
  "atk-s0513a3:1581_4": "Bodhisatto tasmiṃ dīpe supaṇṇabhavane vasati.",
  "atk-s0513a3:1581_5": "So bārāṇasiṃ gantvā tambarājena saddhiṃ māṇavakavesena jūtaṃ kīḷati.",
  "atk-s0513a3:1581_6": "Tassa rūpasampattiṃ disvā paricārikā “amhākaṃ raññā saddhiṃ evarūpo nāma māṇavako jūtaṃ kīḷatī”ti suyonandiyā ārocesuṃ.",
  "atk-s0513a3:1581_7": "Sā sutvā taṃ daṭṭhukāmā hutvā ekadivasaṃ alaṅkaritvā jūtamaṇḍalaṃ āgantvā paricārikānaṃ antare ṭhitā naṃ olokesi.",
  "atk-s0513a3:1581_8": "Sopi deviṃ olokesi.",
  "atk-s0513a3:1581_9": "Dvepi aññamaññaṃ paṭibaddhacittā ahesuṃ.",
  "atk-s0513a3:1581_10": "Supaṇṇarājā attano ānubhāvena nagare vātaṃ samuṭṭhāpesi,",
  "atk-s0513a3:1581_11": "gehapatanabhayena rājanivesanā manussā nikkhamiṃsu.",
  "atk-s0513a3:1581_12": "So attano ānubhāvena andhakāraṃ katvā deviṃ gahetvā ākāsena āgantvā nāgadīpe attano bhavanaṃ pāvisi suyonandiyā gataṭṭhānaṃ jānantā nāma nāhesuṃ.",
  "atk-s0513a3:1581_13": "So tāya saddhiṃ abhiramamāno gantvā raññā saddhiṃ jūtaṃ kīḷati.",
  "atk-s0513a3:1582_0": "Rañño pana saggo nāma gandhabbo atthi,",
  "atk-s0513a3:1582_1": "so deviyā gataṭṭhānaṃ ajānanto taṃ gandhabbaṃ āmantetvā “gaccha, tāta,",
  "atk-s0513a3:1582_2": "gandhabba sabbaṃ thalajalapathaṃ anuvicaritvā deviyā gataṭṭhānaṃ passā”ti uyyojesi.",
  "atk-s0513a3:1582_3": "So paribbayaṃ gahetvā dvāragāmato paṭṭhāya vicinanto kurukacchaṃ pāpuṇi.",
  "atk-s0513a3:1582_4": "Tadā kurukacchavāṇijā nāvāya suvaṇṇabhūmiṃ gacchanti.",
  "atk-s0513a3:1582_5": "So te upasaṅkamitvā “ahaṃ gandhabbo nāvāya vetanaṃ khaṇḍetvā tumhākaṃ gandhabbaṃ karissāmi,",
  "atk-s0513a3:1582_6": "mampi nethā”ti āha.",
  "atk-s0513a3:1582_7": "Te “sādhū”ti tampi āropetvā nāvaṃ vissajjesuṃ.",
  "atk-s0513a3:1582_8": "Te sukhapayātāya nāvāya taṃ pakkositvā “gandhabbaṃ no karohī”ti āhaṃsu.",
  "atk-s0513a3:1582_9": "“Ahaṃ ce gandhabbaṃ kareyyaṃ,",
  "atk-s0513a3:1582_10": "mayi pana gandhabbaṃ karonte macchā calissanti,",
  "atk-s0513a3:1582_11": "atha vo nāvo bhijjissatī”ti.",
  "atk-s0513a3:1582_12": "“Manussamatte gandhabbaṃ karonte macchānaṃ calanaṃ nāma natthi,",
  "atk-s0513a3:1582_13": "karohī”ti.",
  "atk-s0513a3:1582_14": "“Tena hi mā mayhaṃ kujjhitthā”ti vīṇaṃ mucchitvā tantissarena gītassaraṃ,",
  "atk-s0513a3:1582_15": "gītassarena tantissaraṃ anatikkamitvā gandhabbaṃ akāsi.",
  "atk-s0513a3:1582_16": "Tena saddena sammattā hutvā macchā caliṃsu.",
  "atk-s0513a3:1583_0": "Atheko makaro uppatitvā nāvāya patanto nāvaṃ bhindi.",
  "atk-s0513a3:1583_1": "Saggo phalake nipajjitvā yathāvātaṃ gacchanto nāgadīpe supaṇṇabhavanassa nigrodharukkhassa santikaṃ pāpuṇi.",
  "atk-s0513a3:1583_2": "Suyonandīpi devī supaṇṇarājassa jūtaṃ kīḷituṃ gatakāle vimānā otaritvā velante vicarantī saggaṃ gandhabbaṃ disvā sañjānitvā “kathaṃ āgatosī”ti pucchi.",
  "atk-s0513a3:1583_3": "So sabbaṃ kathesi.",
  "atk-s0513a3:1583_4": "“Tena hi mā bhāyī”ti taṃ assāsetvā bāhāhi pariggahetvā vimānaṃ āropetvā sayanapiṭṭhe nipajjāpetvā samassatthakāle",
  "atk-s0513a3:1583_5": "dibbabhojanaṃ datvā dibbagandhodakena nhāpetvā dibbavatthehi acchādetvā dibbagandhapupphehi alaṅkaritvā",
  "atk-s0513a3:1583_6": "puna dibbasayane nipajjāpesi.",
  "atk-s0513a3:1583_7": "Evaṃ divasaṃ pariggahamānā supaṇṇarañño āgamanavelāya paṭicchādetvā gatakāle tena saddhiṃ kilesavasena abhirami.",
  "atk-s0513a3:1583_8": "Tato māsaddhamāsaccayena bārāṇasivāsino vāṇijā dārudakagahaṇatthāya tasmiṃ dīpe nigrodharukkhamūlaṃ sampattā.",
  "atk-s0513a3:1583_9": "So tehi saddhiṃ nāvaṃ abhiruyha bārāṇasiṃ gantvā rājānaṃ disvāva tassa jūtakīḷanavelāya vīṇaṃ gahetvā rañño gandhabbaṃ karonto paṭhamaṃ gāthamāha –",
  "atk-s0513a3:1584_0": "55.",
  "atk-s0513a3:1585_0": "“Vāti gandho timirānaṃ, kusamuddo ca ghosavā;",
  "atk-s0513a3:1586_0": "Dūre ito suyonandī, tamba kāmā tudanti ma”nti.",
  "atk-s0513a3:1587_0": "Tattha timirānanti timirarukkhapupphānaṃ.",
  "atk-s0513a3:1587_1": "Taṃ kira nigrodhaṃ parivāretvā timirarukkhā atthi,",
  "atk-s0513a3:1587_2": "te sandhāyevaṃ vadati.",
  "atk-s0513a3:1587_3": "Kusamuddoti khuddakasamuddo.",
  "atk-s0513a3:1587_4": "Ghosavāti mahāravo.",
  "atk-s0513a3:1587_5": "Tasseva nigrodhassa santike samuddaṃ sandhāyevamāha.",
  "atk-s0513a3:1587_6": "Itoti imamhā nagarā.",
  "atk-s0513a3:1587_7": "Tambāti rājānaṃ ālapati.",
  "atk-s0513a3:1587_8": "Atha vā tambakāmāti tambena kāmitakāmā tambakāmā nāma.",
  "atk-s0513a3:1587_9": "Te maṃ hadaye vijjhantīti dīpeti.",
  "atk-s0513a3:1588_0": "Taṃ sutvā supaṇṇo dutiyaṃ gāthamāha –",
  "atk-s0513a3:1589_0": "56.",
  "atk-s0513a3:1590_0": "“Kathaṃ samuddamatari, kathaṃ addakkhi sedumaṃ;",
  "atk-s0513a3:1591_0": "Kathaṃ tassā ca tuyhañca, ahu sagga samāgamo”ti.",
  "atk-s0513a3:1592_0": "Tattha sedumanti sedumadīpaṃ.",
  "atk-s0513a3:1593_0": "Tato saggo tisso gāthā abhāsi –",
  "atk-s0513a3:1594_0": "57.",
  "atk-s0513a3:1595_0": "“Kurukacchā payātānaṃ, vāṇijānaṃ dhanesinaṃ;",
  "atk-s0513a3:1596_0": "Makarehi abhidā nāvā, phalakenāhamaplaviṃ.",
  "atk-s0513a3:1597_0": "58.",
  "atk-s0513a3:1598_0": "“Sā maṃ saṇhena mudunā, niccaṃ candanagandhinī;",
  "atk-s0513a3:1599_0": "Aṅgena uddharī bhaddā, mātā puttaṃva orasaṃ.",
  "atk-s0513a3:1600_0": "59.",
  "atk-s0513a3:1601_0": "“Sā maṃ annena pānena, vatthena sayanena ca;",
  "atk-s0513a3:1602_0": "Attanāpi ca mandakkhī, evaṃ tamba vijānahī”ti.",
  "atk-s0513a3:1603_0": "Tattha sā maṃ saṇhena mudunāti evaṃ phalakena tīraṃ uttiṇṇaṃ maṃ samuddatīre vicarantī sā disvā “mā bhāyī”ti",
  "atk-s0513a3:1603_1": "saṇhena mudunā vacanena samassāsetvāti attho.",
  "atk-s0513a3:1603_2": "Aṅgenāti bāhuyugaḷaṃ idha “aṅgenā”ti vuttaṃ.",
  "atk-s0513a3:1603_3": "Bhaddāti dassanīyā pāsādikā.",
  "atk-s0513a3:1603_4": "Sā maṃ annenāti sā maṃ etena annādinā santappesīti attho.",
  "atk-s0513a3:1603_5": "Attanāpi cāti na kevalaṃ annādīheva,",
  "atk-s0513a3:1603_6": "attanāpi maṃ abhiramentī santappesīti dīpeti.",
  "atk-s0513a3:1603_7": "Mandakkhīti mandadassanī,",
  "atk-s0513a3:1603_8": "mudunā ākārena olokanasīlāti vuttaṃ hoti.",
  "atk-s0513a3:1603_9": "“Mattakkhī”tipi pāṭho,",
  "atk-s0513a3:1603_10": "madamattehi viya akkhīhi samannāgatāti attho.",
  "atk-s0513a3:1603_11": "Evaṃ tambāti evaṃ tambarāja jānāhīti.",
  "atk-s0513a3:1604_0": "Supaṇṇo gandhabbassa kathentasseva vippaṭisārī hutvā “ahaṃ supaṇṇabhavane vasantopi rakkhituṃ nāsakkhiṃ,",
  "atk-s0513a3:1604_1": "kiṃ me tāya dussīlāyā”ti taṃ ānetvā rañño paṭidatvā pakkāmi,",
  "atk-s0513a3:1604_2": "tato paṭṭhāya puna nāgacchīti.",
  "atk-s0513a3:1605_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a3:1605_1": "saccapariyosāne ukkaṇṭhitabhikkhu sotāpattiphale patiṭṭhahi.",
  "atk-s0513a3:1605_2": "Tadā rājā ānando ahosi,",
  "atk-s0513a3:1605_3": "supaṇṇarājā pana ahameva ahosinti.",
  "atk-s0513a3:1606_0": "Suyonandījātakavaṇṇanā dasamā.",
  "atk-s0513a3:1607_0": "Maṇikuṇḍalavaggo paṭhamo.",
  "atk-s0513a3:1608_0": "2. Vaṇṇārohavaggo",
  "atk-s0513a3:1610_0": "[361] 1. Vaṇṇārohajātakavaṇṇanā",
  "atk-s0513a3:1611_0": "Vaṇṇārohenāti idaṃ satthā jetavane viharanto dve aggasāvake ārabbha kathesi.",
  "atk-s0513a3:1611_1": "Ekasmiñhi samaye ubhopi mahātherā “imaṃ antovassaṃ suññāgāraṃ anubrūhessāmā”ti satthāraṃ āpucchitvā gaṇaṃ",
  "atk-s0513a3:1611_2": "pahāya sayameva pattacīvaraṃ ādāya jetavanā nikkhamitvā ekaṃ paccantagāmaṃ nissāya araññe vihariṃsu.",
  "atk-s0513a3:1611_3": "Aññataropi vighāsādapuriso therānaṃ upaṭṭhānaṃ karonto tattheva ekamante vasi.",
  "atk-s0513a3:1611_4": "So therānaṃ samaggavāsaṃ disvā “ime ativiya samaggā vasanti,",
  "atk-s0513a3:1611_5": "sakkā nu kho ete aññamaññaṃ bhinditu”nti cintetvā sāriputtattheraṃ upasaṅkamitvā “kiṃ nu kho, bhante,",
  "atk-s0513a3:1611_6": "ayyena mahāmoggallānattherena saddhiṃ tumhākaṃ kiñci veraṃ atthī”ti pucchi.",
  "atk-s0513a3:1611_7": "“Kiṃ panāvuso”ti. Esa, bhante,",
  "atk-s0513a3:1611_8": "mama āgatakāle “sāriputto nāma jātigottakulapadesehi vā sutaganthapaṭivedhaiddhīhi vā mayā saddhiṃ kiṃ pahotī”ti tumhākaṃ aguṇameva kathesīti.",
  "atk-s0513a3:1611_9": "Thero sitaṃ katvā “gaccha tvaṃ āvuso”ti āha.",
  "atk-s0513a3:1612_0": "So aparasmimpi divase mahāmoggallānattherampi upasaṅkamitvā tatheva kathesi.",
  "atk-s0513a3:1612_1": "Sopi naṃ sitaṃ katvā “gaccha, tvaṃ,",
  "atk-s0513a3:1612_2": "āvuso”ti vatvā sāriputtattheraṃ upasaṅkamitvā “āvuso,",
  "atk-s0513a3:1612_3": "eso vighāsādo tumhākaṃ santike kiñci kathesī”ti pucchi. “Āmāvuso,",
  "atk-s0513a3:1612_4": "mayhampi santike kathesi,",
  "atk-s0513a3:1612_5": "imaṃ nīharituṃ vaṭṭatī”ti. “Sādhu, āvuso,",
  "atk-s0513a3:1612_6": "nīharā”ti vutte thero “mā idha vasī”ti accharaṃ paharitvā taṃ nīhari.",
  "atk-s0513a3:1612_7": "Te ubhopi samaggavāsaṃ vasitvā satthu santikaṃ gantvā vanditvā nisīdiṃsu.",
  "atk-s0513a3:1612_8": "Satthā paṭisanthāraṃ katvā “sukhena vassaṃ vasitthā”ti pucchitvā “bhante,",
  "atk-s0513a3:1612_9": "eko vighāsādo amhe bhinditukāmo hutvā bhindituṃ asakkonto palāyī”ti vutte “na kho so,",
  "atk-s0513a3:1612_10": "sāriputta, idāneva,",
  "atk-s0513a3:1612_11": "pubbepesa tumhe ‘bhindissāmī’ti bhindituṃ asakkonto palāyī”ti vatvā tehi yācito atītaṃ āhari.",
  "atk-s0513a3:1613_0": "Atīte bārāṇasiyaṃ brahmadatte rajjaṃ kārente bodhisatto araññe rukkhadevatā ahosi.",
  "atk-s0513a3:1613_1": "Tadā sīho ca byaggho ca araññe pabbataguhāyaṃ vasanti.",
  "atk-s0513a3:1613_2": "Eko siṅgālo te upaṭṭhahanto tesaṃ vighāsaṃ khāditvā mahākāyo hutvā ekadivasaṃ cintesi “mayā sīhabyagghānaṃ maṃsaṃ na khāditapubbaṃ,",
  "atk-s0513a3:1613_3": "mayā ime dve jane bhindituṃ vaṭṭati,",
  "atk-s0513a3:1613_4": "tato nesaṃ kalahaṃ katvā matānaṃ maṃsaṃ khādissāmī”ti.",
  "atk-s0513a3:1613_5": "So sīhaṃ upasaṅkamitvā “kiṃ, sāmi,",
  "atk-s0513a3:1613_6": "tumhākaṃ byagghena saddhiṃ kiñci veraṃ atthī”ti pucchi.",
  "atk-s0513a3:1613_7": "“Kiṃ pana, sammā”ti? Esa, bhante,",
  "atk-s0513a3:1613_8": "mamāgatakāle “sīho nāma sarīravaṇṇena vā ārohapariṇāhena vā jātibalavīriyehi vā mama kalabhāgampi na pāpuṇātī”ti tumhākaṃ aguṇameva kathesīti.",
  "atk-s0513a3:1613_9": "Atha naṃ sīho “gaccha tvaṃ,",
  "atk-s0513a3:1613_10": "na so evaṃ kathessatī”ti āha.",
  "atk-s0513a3:1613_11": "Byagghampi upasaṅkamitvā eteneva upāyena kathesi.",
  "atk-s0513a3:1613_12": "Taṃ sutvā byagghopi sīhaṃ upasaṅkamitvā “samma,",
  "atk-s0513a3:1613_13": "tvaṃ kira idañcidañca vadesī”ti pucchanto paṭhamaṃ gāthamāha –",
  "atk-s0513a3:1614_0": "60.",
  "atk-s0513a3:1615_0": "“Vaṇṇārohena jātiyā, balanikkamanena ca;",
  "atk-s0513a3:1616_0": "Subāhu na mayā seyyo, sudāṭha iti bhāsasī”ti.",
  "atk-s0513a3:1617_0": "Tattha balanikkamanena cāti kāyabalena ceva vīriyabalena ca.",
  "atk-s0513a3:1617_1": "Subāhu na mayā seyyoti ayaṃ subāhu nāma byaggho etehi kāraṇehi mayā neva sadiso na uttaritaroti saccaṃ",
  "atk-s0513a3:1617_2": "kira tvaṃ sobhanāhi dāṭhāhi samannāgata sudāṭha migarāja,",
  "atk-s0513a3:1617_3": "evaṃ vadesīti.",
  "atk-s0513a3:1618_0": "Taṃ sutvā sudāṭho sesā catasso gāthā abhāsi –",
  "atk-s0513a3:1619_0": "61.",
  "atk-s0513a3:1620_0": "“Vaṇṇārohena jātiyā, balanikkamanena ca;",
  "atk-s0513a3:1621_0": "Sudāṭho na mayā seyyo, subāhu iti bhāsasi.",
  "atk-s0513a3:1622_0": "62.",
  "atk-s0513a3:1623_0": "“Evaṃ ce maṃ viharantaṃ, subāhu samma dubbhasi;",
  "atk-s0513a3:1624_0": "Na dānāhaṃ tayā saddhiṃ, saṃvāsamabhirocaye.",
  "atk-s0513a3:1625_0": "63.",
  "atk-s0513a3:1626_0": "“Yo paresaṃ vacanāni, saddaheyya yathātathaṃ;",
  "atk-s0513a3:1627_0": "Khippaṃ bhijjetha mittasmiṃ, verañca pasave bahuṃ.",
  "atk-s0513a3:1628_0": "64.",
  "atk-s0513a3:1629_0": "“Na so mitto yo sadā appamatto, bhedāsaṅkī randhamevānupassī;",
  "atk-s0513a3:1630_0": "Yasmiñca setī urasīva putto, sa ve mitto yo abhejjo parehī”ti.",
  "atk-s0513a3:1631_0": "Tattha sammāti vayassa.",
  "atk-s0513a3:1631_1": "Dubbhasīti yadi evaṃ tayā saddhiṃ samaggavāsaṃ vasantaṃ maṃ siṅgālassa kathaṃ gahetvā tvaṃ dubbhasi hanituṃ icchasi,",
  "atk-s0513a3:1631_2": "ito dāni paṭṭhāya ahaṃ tayā saddhiṃ saṃvāsaṃ na abhirocaye.",
  "atk-s0513a3:1631_3": "Yathātathanti tathato yathātathaṃ yathātacchaṃ avisaṃvādakena ariyena vuttavacanaṃ saddhātabbaṃ.",
  "atk-s0513a3:1631_4": "Evaṃ yo yesaṃ kesañci paresaṃ vacanāni saddahethāti attho.",
  "atk-s0513a3:1631_5": "Yo sadā appamattoti yo niccaṃ appamatto hutvā mittassa vissāsaṃ na deti,",
  "atk-s0513a3:1631_6": "so mitto nāma na hotīti attho.",
  "atk-s0513a3:1631_7": "Bhedāsaṅkīti “ajja bhijjissati,",
  "atk-s0513a3:1631_8": "sve bhijjissatī”ti evaṃ mittassa bhedameva āsaṅkati.",
  "atk-s0513a3:1631_9": "Randhamevānupassīti chiddaṃ vivarameva passanto.",
  "atk-s0513a3:1631_10": "Urasīva puttoti yasmiṃ mitte mātu hadaye putto viya nirāsaṅko nibbhayo seti.",
  "atk-s0513a3:1632_0": "Iti imāhi catūhi gāthāhi sīhena mittaguṇe kathite byaggho “mayhaṃ doso”ti sīhaṃ khamāpesi.",
  "atk-s0513a3:1632_1": "Te tattheva samaggavāsaṃ vasiṃsu.",
  "atk-s0513a3:1632_2": "Siṅgālo pana palāyitvā aññattha gato.",
  "atk-s0513a3:1633_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a3:1633_1": "“tadā siṅgālo vighāsādo ahosi,",
  "atk-s0513a3:1633_2": "sīho sāriputto,",
  "atk-s0513a3:1633_3": "byaggho moggallāno,",
  "atk-s0513a3:1633_4": "taṃ kāraṇaṃ paccakkhato diṭṭhā tasmiṃ vane nivuttharukkhadevatā pana ahameva ahosi”nti.",
  "atk-s0513a3:1634_0": "Vaṇṇārohajātakavaṇṇanā paṭhamā.",
  "atk-s0513a3:1636_0": "[362] 2. Sīlavīmaṃsajātakavaṇṇanā",
  "atk-s0513a3:1637_0": "Sīlaṃ seyyoti idaṃ satthā jetavane viharanto ekaṃ sīlavīmaṃsakabrāhmaṇaṃ ārabbha kathesi.",
  "atk-s0513a3:1637_1": "Taṃ kira rājā “esa sīlasampanno”ti aññehi brāhmaṇehi atirekaṃ katvā passati.",
  "atk-s0513a3:1637_2": "So cintesi “kiṃ nu kho maṃ rājā ‘sīlasampanno’ti aññehi atirekaṃ katvā passati,",
  "atk-s0513a3:1637_3": "udāhu ‘sutadharayutto’ti,",
  "atk-s0513a3:1637_4": "vīmaṃsissāmi tāva sīlassa vā sutassa vā mahantabhāva”nti.",
  "atk-s0513a3:1637_5": "So ekadivasaṃ heraññikaphalakato kahāpaṇaṃ gaṇhi.",
  "atk-s0513a3:1637_6": "Heraññiko garubhāvena na kiñci āha,",
  "atk-s0513a3:1637_7": "dutiyavārepi na kiñci āha.",
  "atk-s0513a3:1637_8": "Tatiyavāre pana taṃ “vilopakhādako”ti gāhāpetvā rañño dassetvā “kiṃ iminā kata”nti vutte “kuṭumbaṃ vilumpatī”ti āha.",
  "atk-s0513a3:1637_9": "“Saccaṃ kira,",
  "atk-s0513a3:1637_10": "brāhmaṇā”ti? “Na, mahārāja,",
  "atk-s0513a3:1637_11": "kuṭumbaṃ vilumpāmi,",
  "atk-s0513a3:1637_12": "mayhaṃ pana ‘sīlaṃ nu kho mahantaṃ,",
  "atk-s0513a3:1637_13": "sutaṃ nu kho’ti kukkuccaṃ ahosi,",
  "atk-s0513a3:1637_14": "svāhaṃ ‘etesu kataraṃ nu kho mahanta’nti vīmaṃsanto tayo vāre kahāpaṇaṃ gaṇhiṃ,",
  "atk-s0513a3:1637_15": "taṃ maṃ esa bandhāpetvā tumhākaṃ dasseti.",
  "atk-s0513a3:1637_16": "Idāni me sutato sīlassa mahantabhāvo ñāto,",
  "atk-s0513a3:1637_17": "na me gharāvāsenattho,",
  "atk-s0513a3:1637_18": "pabbajissāmaha”nti pabbajjaṃ anujānāpetvā gharadvāraṃ anoloketvāva jetavanaṃ gantvā satthāraṃ pabbajjaṃ yāci.",
  "atk-s0513a3:1637_19": "Tassa satthā pabbajjañca upasampadañca dāpesi.",
  "atk-s0513a3:1637_20": "So acirūpasampanno vipassanaṃ vipassitvā aggaphale patiṭṭhahi.",
  "atk-s0513a3:1637_21": "Bhikkhū dhammasabhāyaṃ kathaṃ samuṭṭhāpesuṃ “āvuso,",
  "atk-s0513a3:1637_22": "asukabrāhmaṇo attano sīlaṃ vīmaṃsitvā pabbajito vipassitvā arahattaṃ patto”ti.",
  "atk-s0513a3:1637_23": "Satthā āgantvā “kāya nuttha,",
  "atk-s0513a3:1637_24": "bhikkhave,",
  "atk-s0513a3:1637_25": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a3:1637_26": "bhikkhave,",
  "atk-s0513a3:1637_27": "idāni ayameva,",
  "atk-s0513a3:1637_28": "pubbe paṇḍitāpi sīlaṃ vīmaṃsitvā pabbajitvā attano patiṭṭhaṃ kariṃsuyevā”ti vatvā atītaṃ āhari.",
  "atk-s0513a3:1638_0": "Atīte bārāṇasiyaṃ brahmadatte rajjaṃ kārente bodhisatto brāhmaṇakule nibbattitvā vayappatto takkasilāyaṃ",
  "atk-s0513a3:1638_1": "sabbasippāni uggaṇhitvā bārāṇasiṃ āgantvā rājānaṃ passi.",
  "atk-s0513a3:1638_2": "Rājā tassa purohitaṭṭhānaṃ adāsi.",
  "atk-s0513a3:1638_3": "So pañca sīlāni rakkhati.",
  "atk-s0513a3:1638_4": "Rājāpi naṃ “sīlavā”ti garuṃ katvā passi.",
  "atk-s0513a3:1638_5": "So cintesi “kiṃ nu kho rājā ‘sīlavā’ti maṃ garuṃ katvā passati,",
  "atk-s0513a3:1638_6": "udāhu ‘sutadharayutto”’ti.",
  "atk-s0513a3:1638_7": "Sabbaṃ paccuppannavatthusadisameva.",
  "atk-s0513a3:1638_8": "Idha pana so brāhmaṇo “idāni me sutato sīlassa mahantabhāvo ñāto”ti vatvā imā pañca gāthā abhāsi –",
  "atk-s0513a3:1639_0": "65.",
  "atk-s0513a3:1640_0": "“Sīlaṃ seyyo sutaṃ seyyo, iti me saṃsayo ahu;",
  "atk-s0513a3:1641_0": "Sīlameva sutā seyyo, iti me natthi saṃsayo.",
  "atk-s0513a3:1642_0": "66.",
  "atk-s0513a3:1643_0": "“Moghā jāti ca vaṇṇo ca, sīlameva kiruttamaṃ;",
  "atk-s0513a3:1644_0": "Sīlena anupetassa, sutenattho na vijjati.",
  "atk-s0513a3:1645_0": "67.",
  "atk-s0513a3:1646_0": "“Khattiyo ca adhammaṭṭho, vesso cādhammanissito;",
  "atk-s0513a3:1647_0": "Te pariccajjubho loke, upapajjanti duggatiṃ.",
  "atk-s0513a3:1648_0": "68.",
  "atk-s0513a3:1649_0": "“Khattiyā brāhmaṇā vessā, suddā caṇḍālapukkusā;",
  "atk-s0513a3:1650_0": "Idha dhammaṃ caritvāna, bhavanti tidive samā.",
  "atk-s0513a3:1651_0": "69.",
  "atk-s0513a3:1652_0": "“Na vedā samparāyāya, na jāti nāpi bandhavā;",
  "atk-s0513a3:1653_0": "Sakañca sīlaṃ saṃsuddhaṃ, samparāyāya sukhāya cā”ti.",
  "atk-s0513a3:1654_0": "Tattha sīlameva sutā seyyoti sutapariyattito sataguṇena sahassaguṇena sīlameva uttaritaranti.",
  "atk-s0513a3:1654_1": "Evañca pana vatvā sīlaṃ nāmetaṃ ekavidhaṃ saṃvaravasena,",
  "atk-s0513a3:1654_2": "duvidhaṃ cārittavārittavasena,",
  "atk-s0513a3:1654_3": "tividhaṃ kāyikavācasikamānasikavasena,",
  "atk-s0513a3:1654_4": "catubbidhaṃ pātimokkhasaṃvaraindriyasaṃvaraājīvapārisuddhipaccayasannissitavasenāti mātikaṃ ṭhapetvā vitthārento sīlassa vaṇṇaṃ abhāsi.",
  "atk-s0513a3:1655_0": "Moghāti aphalā tucchā.",
  "atk-s0513a3:1655_1": "Jātīti khattiyakulādīsu nibbatti.",
  "atk-s0513a3:1655_2": "Vaṇṇoti sarīravaṇṇo abhirūpabhāvo.",
  "atk-s0513a3:1655_3": "Yā hi yasmā sīlarahitassa jātisampadā vā vaṇṇasampadā vā saggasukhaṃ dātuṃ na sakkoti,",
  "atk-s0513a3:1655_4": "tasmā ubhayampi taṃ “mogha”nti āha.",
  "atk-s0513a3:1655_5": "Sīlameva kirāti anussavavasena vadati,",
  "atk-s0513a3:1655_6": "na pana sayaṃ jānāti.",
  "atk-s0513a3:1655_7": "Anupetassāti anupagatassa.",
  "atk-s0513a3:1655_8": "Sutenattho na vijjatīti sīlarahitassa sutapariyattimattena idhaloke vā paraloke vā kāci vaḍḍhi nāma natthi.",
  "atk-s0513a3:1656_0": "Tato parā dve gāthā jātiyā moghabhāvadassanatthaṃ vuttā.",
  "atk-s0513a3:1656_1": "Tattha te pariccajjubho loketi te dussīlā devalokañca manussalokañcāti ubhopi loke pariccajitvā duggatiṃ upapajjanti.",
  "atk-s0513a3:1656_2": "Caṇḍālapukkusāti chavachaḍḍakacaṇḍālā ca pupphachaḍḍakapukkusā ca.",
  "atk-s0513a3:1656_3": "Bhavanti tidive samāti ete sabbepi sīlānubhāvena devaloke nibbattā samā honti nibbisesā,",
  "atk-s0513a3:1656_4": "devātveva saṅkhyaṃ gacchanti.",
  "atk-s0513a3:1657_0": "Pañcamagāthā sabbesampi sutādīnaṃ moghabhāvadassanatthaṃ vuttā.",
  "atk-s0513a3:1657_1": "Tassattho – mahārāja,",
  "atk-s0513a3:1657_2": "ete vedādayo ṭhapetvā idhaloke yasamattadānaṃ samparāye dutiye vā tatiye vā bhave yasaṃ vā sukhaṃ vā dātuṃ nāma na sakkonti,",
  "atk-s0513a3:1657_3": "parisuddhaṃ pana attano sīlameva taṃ dātuṃ sakkotīti.",
  "atk-s0513a3:1658_0": "Evaṃ mahāsatto sīlaguṇe thometvā rājānaṃ pabbajjaṃ anujānāpetvā taṃ divasameva himavantaṃ pavisitvā isipabbajjaṃ",
  "atk-s0513a3:1658_1": "pabbajitvā abhiññā ca samāpattiyo ca nibbattetvā aparihīnajjhāno brahmalokaparāyaṇo ahosi.",
  "atk-s0513a3:1659_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a3:1659_1": "“tadā sīlaṃ vīmaṃsitvā isipabbajjaṃ pabbajito ahameva ahosi”nti.",
  "atk-s0513a3:1660_0": "Sīlavīmaṃsajātakavaṇṇanā dutiyā.",
  "atk-s0513a3:1662_0": "[363] 3. Hirijātakavaṇṇanā",
  "atk-s0513a3:1663_0": "Hiriṃ tarantanti idaṃ satthā jetavane viharanto anāthapiṇḍikassa sahāyaṃ paccantavāsiseṭṭhiṃ ārabbha kathesi.",
  "atk-s0513a3:1663_1": "Dvepi vatthūni ekakanipāte navamavaggassa pariyosānajātake vitthāritāneva.",
  "atk-s0513a3:1663_2": "Idha pana “paccantavāsiseṭṭhino manussā acchinnasabbasāpateyyā attano santakassa assāmino hutvā palātā”ti",
  "atk-s0513a3:1663_3": "bārāṇasiseṭṭhissa ārocite bārāṇasiseṭṭhi “attano santikaṃ āgatānaṃ kattabbaṃ akarontā nāma paṭikārake",
  "atk-s0513a3:1663_4": "na labhantiyevā”ti vatvā imā gāthā abhāsi –",
  "atk-s0513a3:1664_0": "70.",
  "atk-s0513a3:1665_0": "“Hiriṃ tarantaṃ vijigucchamānaṃ, tavāhamasmī iti bhāsamānaṃ;",
  "atk-s0513a3:1666_0": "Seyyāni kammāni anādiyantaṃ, neso mamanti iti naṃ vijaññā.",
  "atk-s0513a3:1667_0": "71.",
  "atk-s0513a3:1668_0": "“Yañhi kayirā tañhi vade, yaṃ na kayirā na taṃ vade;",
  "atk-s0513a3:1669_0": "Akarontaṃ bhāsamānaṃ, parijānanti paṇḍitā.",
  "atk-s0513a3:1670_0": "72.",
  "atk-s0513a3:1671_0": "“Na so mitto yo sadā appamatto, bhedāsaṅkī randhamevānupassī;",
  "atk-s0513a3:1672_0": "Yasmiñca setī urasīva putto, sa ve mitto yo abhejjo parehi.",
  "atk-s0513a3:1673_0": "73.",
  "atk-s0513a3:1674_0": "“Pāmojjakaraṇaṃ ṭhānaṃ, pasaṃsāvahanaṃ sukhaṃ;",
  "atk-s0513a3:1675_0": "Phalānisaṃso bhāveti, vahanto porisaṃ dhuraṃ.",
  "atk-s0513a3:1676_0": "74.",
  "atk-s0513a3:1677_0": "“Pavivekarasaṃ pitvā, rasaṃ upasamassa ca;",
  "atk-s0513a3:1678_0": "Niddaro hoti nippāpo, dhammappītirasaṃ piva”nti.",
  "atk-s0513a3:1679_0": "Tattha hiriṃ tarantanti lajjaṃ atikkantaṃ.",
  "atk-s0513a3:1679_1": "Vijigucchamānanti mittabhāvena jigucchayamānaṃ.",
  "atk-s0513a3:1679_2": "Tavāhamasmīti “tava ahaṃ mitto”ti kevalaṃ vacanamatteneva bhāsamānaṃ.",
  "atk-s0513a3:1679_3": "Seyyāni kammāniti “dassāmi karissāmī”ti vacanassa anurūpāni uttamakammāni.",
  "atk-s0513a3:1679_4": "Anādiyantanti akarontaṃ.",
  "atk-s0513a3:1679_5": "Neso mamanti evarūpaṃ puggalaṃ “na eso mama mitto”ti vijaññā.",
  "atk-s0513a3:1680_0": "Pāmojjakaraṇaṃ ṭhānanti dānampi sīlampi bhāvanāpi paṇḍitehi kalyāṇamittehi saddhiṃ mittabhāvopi.",
  "atk-s0513a3:1680_1": "Idha pana vuttappakāraṃ mittabhāvameva sandhāyevamāha.",
  "atk-s0513a3:1680_2": "Paṇḍitena hi kalyāṇamittena saddhiṃ mittabhāvo pāmojjampi karoti,",
  "atk-s0513a3:1680_3": "pasaṃsampi vahati.",
  "atk-s0513a3:1680_4": "Idhalokaparalokesu kāyikacetasikasukhahetuto “sukha”ntipi vuccati,",
  "atk-s0513a3:1680_5": "tasmā etaṃ phalañca ānisaṃsañca sampassamāno phalānisaṃso kulaputto purisehi vahitabbaṃ dānasīlabhāvanāmittabhāvasaṅkhātaṃ",
  "atk-s0513a3:1680_6": "catubbidhampi porisaṃ dhuraṃ vahanto etaṃ mittabhāvasaṅkhātaṃ pāmojjakaraṇaṃ ṭhānaṃ pasaṃsāvahanaṃ sukhaṃ",
  "atk-s0513a3:1680_7": "bhāveti vaḍḍheti,",
  "atk-s0513a3:1680_8": "na paṇḍitehi mittabhāvaṃ bhindatīti dīpeti.",
  "atk-s0513a3:1681_0": "Pavivekarasanti kāyacittaupadhivivekānaṃ rasaṃ te viveke nissāya uppannaṃ somanassarasaṃ.",
  "atk-s0513a3:1681_1": "Upasamassa cāti kilesūpasamena laddhasomanassassa.",
  "atk-s0513a3:1681_2": "Niddaro hoti nippāpoti sabbakilesadarathābhāvena niddaro,",
  "atk-s0513a3:1681_3": "kilesābhāvena nippāpo hoti.",
  "atk-s0513a3:1681_4": "Dhammappītirasanti dhammapītisaṅkhātaṃ rasaṃ,",
  "atk-s0513a3:1681_5": "vimuttipītiṃ pivantoti attho.",
  "atk-s0513a3:1682_0": "Iti mahāsatto pāpamittasaṃsaggato ubbiggo pavivekarasena amatamahānibbānaṃ pāpetvā desanāya kūṭaṃ gaṇhi.",
  "atk-s0513a3:1683_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a3:1683_1": "“tadā paccantavāsī idāni paccantavāsīyeva,",
  "atk-s0513a3:1683_2": "tadā bārāṇasiseṭṭhi ahameva ahosi”nti.",
  "atk-s0513a3:1684_0": "Hirijātakavaṇṇanā tatiyā.",
  "atk-s0513a3:1686_0": "[364] 4. Khajjopanakajātakavaṇṇanā",
  "atk-s0513a3:1687_0": "75-79.",
  "atk-s0513a3:1688_0": "Ko nu santamhi pajjoteti ayaṃ khajjopanakapañho mahāumaṅge vitthārato āvi bhavissati.",
  "atk-s0513a3:1689_0": "Khajjopanakajātakavaṇṇanā catutthā.",
  "atk-s0513a3:1691_0": "[365] 5. Ahituṇḍikajātakavaṇṇanā",
  "atk-s0513a3:1692_0": "Dhuttomhīti idaṃ satthā jetavane viharanto ekaṃ mahallakabhikkhuṃ ārabbha kathesi.",
  "atk-s0513a3:1692_1": "Vatthu heṭṭhā sālūkajātake vitthāritaṃ.",
  "atk-s0513a3:1692_2": "Idhāpi so mahallako ekaṃ gāmadārakaṃ pabbājetvā akkosati paharati.",
  "atk-s0513a3:1692_3": "Dārako palāyitvā vibbhami.",
  "atk-s0513a3:1692_4": "Dutiyampi naṃ pabbājetvā tathevākāsi.",
  "atk-s0513a3:1692_5": "Dutiyampi vibbhamitvā puna yāciyamāno oloketumpi na icchi.",
  "atk-s0513a3:1692_6": "Bhikkhū dhammasabhāyaṃ kathaṃ samuṭṭhāpesuṃ “āvuso,",
  "atk-s0513a3:1692_7": "asuko nāma mahallako attano sāmaṇerena sahāpi vināpi vattituṃ na sakkoti,",
  "atk-s0513a3:1692_8": "itaro tassa dosaṃ disvā puna oloketumpi na icchi,",
  "atk-s0513a3:1692_9": "suhadayo kumārako”ti.",
  "atk-s0513a3:1692_10": "Satthā āgantvā “kāya nuttha,",
  "atk-s0513a3:1692_11": "bhikkhave,",
  "atk-s0513a3:1692_12": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a3:1692_13": "bhikkhave, idāneva,",
  "atk-s0513a3:1692_14": "pubbepesa sāmaṇero suhadayova,",
  "atk-s0513a3:1692_15": "sakiṃ dosaṃ disvā puna oloketumpi na icchī”ti vatvā atītaṃ āhari.",
  "atk-s0513a3:1693_0": "Atīte bārāṇasiyaṃ brahmadatte rajjaṃ kārente bodhisatto dhaññavāṇijakule nibbattitvā vayappatto dhaññavikkayena jīvikaṃ kappesi.",
  "atk-s0513a3:1693_1": "Atheko ahituṇḍiko makkaṭaṃ gahetvā sikkhāpetvā ahiṃ kīḷāpento bārāṇasiyaṃ ussave ghuṭṭhe taṃ makkaṭaṃ",
  "atk-s0513a3:1693_2": "dhaññavāṇijakassa santike ṭhapetvā ahiṃ kīḷāpento satta divasāni vicari.",
  "atk-s0513a3:1693_3": "Sopi vāṇijo makkaṭassa khādanīyaṃ bhojanīyaṃ adāsi.",
  "atk-s0513a3:1693_4": "Ahituṇḍiko sattame divase ussavakīḷanato āgantvā taṃ makkaṭaṃ veḷupesikāya tikkhattuṃ paharitvā taṃ ādāya uyyānaṃ gantvā bandhitvā niddaṃ okkami.",
  "atk-s0513a3:1693_5": "Makkaṭo bandhanaṃ mocetvā ambarukkhaṃ āruyha ambāni khādanto nisīdi.",
  "atk-s0513a3:1693_6": "So pabuddho rukkhe makkaṭaṃ disvā “etaṃ mayā upalāpetvā gahetuṃ vaṭṭatī”ti tena saddhiṃ sallapanto paṭhamaṃ gāthamāha –",
  "atk-s0513a3:1694_0": "80.",
  "atk-s0513a3:1695_0": "“Dhuttomhi samma sumukha, jūte akkhaparājito;",
  "atk-s0513a3:1696_0": "Harehi ambapakkāni, vīriyaṃ te bhakkhayāmase”ti.",
  "atk-s0513a3:1697_0": "Tattha akkhaparājitoti akkhehi parājito. Harehīti pātehi. Ayameva vā pāṭho.",
  "atk-s0513a3:1698_0": "Taṃ sutvā makkaṭo sesagāthā abhāsi –",
  "atk-s0513a3:1699_0": "81.",
  "atk-s0513a3:1700_0": "“Alikaṃ vata maṃ samma, abhūtena pasaṃsasi;",
  "atk-s0513a3:1701_0": "Ko te suto vā diṭṭho vā, sumukho nāma makkaṭo.",
  "atk-s0513a3:1702_0": "82.",
  "atk-s0513a3:1703_0": "“Ajjāpi me taṃ manasi, yaṃ maṃ tvaṃ ahituṇḍika;",
  "atk-s0513a3:1704_0": "Dhaññāpaṇaṃ pavisitvā, matto chātaṃ hanāsi maṃ.",
  "atk-s0513a3:1705_0": "83.",
  "atk-s0513a3:1706_0": "“Tāhaṃ saraṃ dukkhaseyyaṃ, api rajjampi kāraye;",
  "atk-s0513a3:1707_0": "Nevāhaṃ yācito dajjaṃ, tathā hi bhayatajjito.",
  "atk-s0513a3:1708_0": "84.",
  "atk-s0513a3:1709_0": "“Yañca jaññā kule jātaṃ, gabbhe tittaṃ amacchariṃ;",
  "atk-s0513a3:1710_0": "Tena sakhiñca mittañca, dhīro sandhātumarahatī”ti.",
  "atk-s0513a3:1711_0": "Tattha alikaṃ vatāti musā vata.",
  "atk-s0513a3:1711_1": "Abhūtenāti avijjamānena.",
  "atk-s0513a3:1711_2": "Ko teti kva tayā.",
  "atk-s0513a3:1711_3": "Sumukhoti sundaramukho.",
  "atk-s0513a3:1711_4": "Ahituṇḍikāti taṃ ālapati.",
  "atk-s0513a3:1711_5": "“Ahikoṇḍikā”tipi pāṭho.",
  "atk-s0513a3:1711_6": "Chātanti jighacchābhibhūtaṃ dubbalaṃ kapaṇaṃ.",
  "atk-s0513a3:1711_7": "Hanāsīti veḷupesikāya tikkhattuṃ paharasi.",
  "atk-s0513a3:1711_8": "Tāhanti taṃ ahaṃ.",
  "atk-s0513a3:1711_9": "Saranti saranto.",
  "atk-s0513a3:1711_10": "Dukkhaseyyanti tasmiṃ āpaṇe dukkhasayanaṃ.",
  "atk-s0513a3:1711_11": "Api rajjampi kārayeti sacepi bārāṇasirajjaṃ gahetvā mayhaṃ datvā maṃ rajjaṃ kāreyyāsi,",
  "atk-s0513a3:1711_12": "evampi taṃ nevāhaṃ yācito dajjaṃ,",
  "atk-s0513a3:1711_13": "taṃ ekampi ambapakkaṃ ahaṃ tayā yācito na dadeyyaṃ.",
  "atk-s0513a3:1711_14": "Kiṃkāraṇā?",
  "atk-s0513a3:1711_15": "Tathā hi bhayatajjitoti,",
  "atk-s0513a3:1711_16": "tathā hi ahaṃ tayā bhayena tajjitoti attho.",
  "atk-s0513a3:1712_0": "Gabbhe tittanti subhojanarasena mātukucchiyaṃyeva alaṅkatapaṭiyatte sayanagabbheyeva vā tittaṃ bhogāsāya akapaṇaṃ.",
  "atk-s0513a3:1712_1": "Sakhiñca mittañcāti sakhibhāvañca mittabhāvañca tathārūpena kulajātena tittena akapaṇena amaccharinā saddhiṃ paṇḍito sandhātuṃ puna ghaṭetuṃ arahati,",
  "atk-s0513a3:1712_2": "tayā pana kapaṇena ahituṇḍikena saddhiṃ ko mittabhāvaṃ puna ghaṭetunti attho.",
  "atk-s0513a3:1712_3": "Evañca pana vatvā vānaro vanaṃ sahasā pāvisi.",
  "atk-s0513a3:1713_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a3:1713_1": "“tadā ahituṇḍiko mahallako ahosi,",
  "atk-s0513a3:1713_2": "makkaṭo sāmaṇero,",
  "atk-s0513a3:1713_3": "dhaññavāṇijo pana ahameva ahosi”nti.",
  "atk-s0513a3:1714_0": "Ahituṇḍikajātakavaṇṇanā pañcamā.",
  "atk-s0513a3:1716_0": "[366] 6. Gumbiyajātakavaṇṇanā",
  "atk-s0513a3:1717_0": "Madhuvaṇṇaṃ madhurasanti idaṃ satthā jetavane viharanto ukkaṇṭhitabhikkhuṃ ārabbha kathesi.",
  "atk-s0513a3:1717_1": "Tañhi satthā “saccaṃ kira tvaṃ bhikkhu ukkaṇṭhitosī”ti pucchitvā “saccaṃ,",
  "atk-s0513a3:1717_2": "bhante”ti vutte “kiṃ disvā”ti vatvā “alaṅkatamātugāma”nti vutte “bhikkhu ime pañca kāmaguṇā nāma ekena",
  "atk-s0513a3:1717_3": "gumbiyena yakkhena halāhalavisaṃ pakkhipitvā magge ṭhapitamadhusadisā”ti vatvā tena yācito atītaṃ āhari.",
  "atk-s0513a3:1718_0": "Atīte bārāṇasiyaṃ brahmadatte rajjaṃ kārente bodhisatto satthavāhakule nibbattitvā vayappatto bārāṇasito",
  "atk-s0513a3:1718_1": "pañcahi sakaṭasatehi bhaṇḍaṃ ādāya vohāratthāya gacchanto mahāvattaniaṭavidvāraṃ patvā satthake sannipātāpetvā “ambho,",
  "atk-s0513a3:1718_2": "imasmiṃ magge visapaṇṇapupphaphalādīni atthi,",
  "atk-s0513a3:1718_3": "tumhe kiñci akhāditapubbaṃ khādantā maṃ apucchitvā mā khādittha,",
  "atk-s0513a3:1718_4": "amanussāpi visaṃ pakkhipitvā bhattapuṭamadhukaphalāni magge ṭhapenti,",
  "atk-s0513a3:1718_5": "tānipi maṃ anāpucchitvā mā khāditthā”ti ovādaṃ datvā maggaṃ paṭipajji.",
  "atk-s0513a3:1718_6": "Atheko gumbiyo nāma yakkho aṭaviyā majjhaṭṭhāne magge paṇṇāni attharitvā halāhalavisasaṃyuttāni madhupiṇḍāni",
  "atk-s0513a3:1718_7": "ṭhapetvā sayaṃ maggasāmante madhuṃ gaṇhanto viya rukkhe koṭṭento vicarati.",
  "atk-s0513a3:1718_8": "Ajānantā “puññatthāya ṭhapitāni bhavissantī”ti khāditvā jīvitakkhayaṃ pāpuṇanti.",
  "atk-s0513a3:1718_9": "Amanussā āgantvā te khādanti.",
  "atk-s0513a3:1718_10": "Bodhisattassa satthakamanussāpi tāni disvā ekacce lolajātikā adhivāsetuṃ asakkontā khādiṃsu,",
  "atk-s0513a3:1718_11": "paṇḍitajātikā “pucchitvā khādissāmā”ti gahetvā aṭṭhaṃsu.",
  "atk-s0513a3:1718_12": "Bodhisatto te disvā hatthagatāni chaḍḍāpesi,",
  "atk-s0513a3:1718_13": "yehi paṭhamataraṃ khāditāni,",
  "atk-s0513a3:1718_14": "te mariṃsu.",
  "atk-s0513a3:1718_15": "Yehi aḍḍhakhāditāni,",
  "atk-s0513a3:1718_16": "tesaṃ vamanavirecanaṃ datvā vantakāle catumadhuraṃ adāsi.",
  "atk-s0513a3:1718_17": "Iti te tassa ānubhāvena jīvitaṃ paṭilabhiṃsu.",
  "atk-s0513a3:1718_18": "Bodhisatto sotthinā icchitaṭṭhānaṃ gantvā bhaṇḍaṃ vissajjetvā attano gehameva agamāsi.",
  "atk-s0513a3:1718_19": "Tamatthaṃ kathento satthā imā abhisambuddhagāthā abhāsi –",
  "atk-s0513a3:1719_0": "85.",
  "atk-s0513a3:1720_0": "“Madhuvaṇṇaṃ madhurasaṃ, madhugandhaṃ visaṃ ahu;",
  "atk-s0513a3:1721_0": "Gumbiyo ghāsamesāno, araññe odahī visaṃ.",
  "atk-s0513a3:1722_0": "86.",
  "atk-s0513a3:1723_0": "“Madhu iti maññamānā, ye taṃ visamakhādisuṃ;",
  "atk-s0513a3:1724_0": "Tesaṃ taṃ kaṭukaṃ āsi, maraṇaṃ tenupāgamuṃ.",
  "atk-s0513a3:1725_0": "87.",
  "atk-s0513a3:1726_0": "“Ye ca kho paṭisaṅkhāya, visaṃ taṃ parivajjayuṃ;",
  "atk-s0513a3:1727_0": "Te āturesu sukhitā, ḍayhamānesu nibbutā.",
  "atk-s0513a3:1728_0": "88.",
  "atk-s0513a3:1729_0": "“Evameva manussesu, visaṃ kāmā samohitā;",
  "atk-s0513a3:1730_0": "Āmisaṃ bandhanañcetaṃ, maccuveso guhāsayo.",
  "atk-s0513a3:1731_0": "89.",
  "atk-s0513a3:1732_0": "“Evameva ime kāme, āturā paricārike;",
  "atk-s0513a3:1733_0": "Ye sadā parivajjenti, saṅgaṃ loke upaccagu”nti.",
  "atk-s0513a3:1734_0": "Tattha gumbiyoti tasmiṃ vanagumbe vicaraṇena evaṃladdhanāmo yakkho.",
  "atk-s0513a3:1734_1": "Ghāsamesānoti “taṃ visaṃ khāditvā mate khādissāmī”ti evaṃ attano ghāsaṃ pariyesanto.",
  "atk-s0513a3:1734_2": "Odahīti taṃ madhunā samānavaṇṇagandharasaṃ visaṃ nikkhipi.",
  "atk-s0513a3:1734_3": "Kaṭukaṃ āsīti tikhiṇaṃ ahosi.",
  "atk-s0513a3:1734_4": "Maraṇaṃ tenupāgamunti tena visena te sattā maraṇaṃ upagatā.",
  "atk-s0513a3:1735_0": "Āturesūti visavegena āsannamaraṇesu.",
  "atk-s0513a3:1735_1": "Ḍayhamānesūti visatejeneva ḍayhamānesu.",
  "atk-s0513a3:1735_2": "Visaṃ kāmā samohitāti yathā tasmiṃ vattanimahāmagge visaṃ samohitaṃ nikkhittaṃ,",
  "atk-s0513a3:1735_3": "evaṃ manussesupi ye ete rūpādayo pañca vatthukāmā tattha tattha samohitā nikkhittā,",
  "atk-s0513a3:1735_4": "te “visa”nti veditabbā.",
  "atk-s0513a3:1735_5": "Āmisaṃ bandhanañcetanti ete pañca kāmaguṇā nāma evaṃ imassa macchabhūtassa lokassa mārabālisikena pakkhittaṃ āmisañceva,",
  "atk-s0513a3:1735_6": "bhavābhavato nikkhamituṃ appadānena anduādippabhedaṃ nānappakāraṃ bandhanañca.",
  "atk-s0513a3:1735_7": "Maccuveso guhāsayoti sarīraguhāya vasanako maraṇamaccuveso.",
  "atk-s0513a3:1736_0": "Evameva ime kāmeti yathā vattanimahāmagge visaṃ nikkhittaṃ,",
  "atk-s0513a3:1736_1": "evaṃ tattha tattha nikkhitte ime kāme.",
  "atk-s0513a3:1736_2": "Āturāti ekantamaraṇadhammatāya āturā āsannamaraṇā paṇḍitamanussā.",
  "atk-s0513a3:1736_3": "Paricāriketi kilesaparicārike kilesabandhake.",
  "atk-s0513a3:1736_4": "Ye sadā parivajjentīti ye vuttappakārā paṇḍitapurisā niccaṃ evarūpe kāme vajjenti.",
  "atk-s0513a3:1736_5": "Saṅgaṃ loketi loke saṅganaṭṭhena “saṅga”nti laddhanāmaṃ rāgādibhedaṃ kilesajātaṃ.",
  "atk-s0513a3:1736_6": "Upaccagunti atītā nāmāti veditabbā,",
  "atk-s0513a3:1736_7": "atikkamantīti vā attho.",
  "atk-s0513a3:1737_0": "Satthā saccāni pakāsetvā jātakaṃ samodhānesi,",
  "atk-s0513a3:1737_1": "saccapariyosāne ukkaṇṭhitabhikkhu sotāpattiphale patiṭṭhahi.",
  "atk-s0513a3:1737_2": "Tadā satthavāho ahameva ahosinti.",
  "atk-s0513a3:1738_0": "Gumbiyajātakavaṇṇanā chaṭṭhā.",
  "atk-s0513a3:1740_0": "[367] 7. Sāḷiyajātakavaṇṇanā",
  "atk-s0513a3:1741_0": "Yvāyaṃ sāḷiyachāpotīti idaṃ satthā veḷuvane viharanto “āvuso,",
  "atk-s0513a3:1741_1": "devadatto tāsakārakopi bhavituṃ nāsakkhī”ti vacanaṃ ārabbha kathesi.",
  "atk-s0513a3:1741_2": "Tadā hi satthā “na,",
  "atk-s0513a3:1741_3": "bhikkhave, idāneva,",
  "atk-s0513a3:1741_4": "pubbepesa mama tāsakārakopi bhavituṃ nāsakkhī”ti vatvā atītaṃ āhari.",
  "atk-s0513a3:1742_0": "Atīte bārāṇasiyaṃ brahmadatte rajjaṃ kārente bodhisatto gāmake kuṭumbikakule nibbattitvā taruṇakāle paṃsukīḷakehi",
  "atk-s0513a3:1742_1": "dārakehi saddhiṃ gāmadvāre nigrodharukkhamūle kīḷati.",
  "atk-s0513a3:1742_2": "Tadā eko dubbalavejjo gāme kiñci alabhitvā nikkhamanto taṃ ṭhānaṃ patvā ekaṃ sappaṃ viṭapabbhantarena",
  "atk-s0513a3:1742_3": "sīsaṃ nīharitvā niddāyantaṃ disvā “mayā gāme kiñci na laddhaṃ,",
  "atk-s0513a3:1742_4": "ime dārake vañcetvā sappena ḍaṃsāpetvā tikicchitvā kiñcideva gaṇhissāmī”ti cintetvā bodhisattaṃ āha “sace sāḷiyachāpaṃ passeyyāsi,",
  "atk-s0513a3:1742_5": "gaṇheyyāsī”ti. “Āma,",
  "atk-s0513a3:1742_6": "gaṇheyya”nti.",
  "atk-s0513a3:1742_7": "“Passeso viṭapabbhantare sayito”ti.",
  "atk-s0513a3:1742_8": "So tassa sappabhāvaṃ ajānanto rukkhaṃ āruyha taṃ gīvāyaṃ gahetvā “sappo”ti ñatvā nivattituṃ adento suggahitaṃ gahetvā vegena khipi.",
  "atk-s0513a3:1742_9": "So gantvā vejjassa gīvāyaṃ patito gīvaṃ paliveṭhetvā “kara karā”ti ḍaṃsitvā tattheva naṃ pātetvā palāyi.",
  "atk-s0513a3:1742_10": "Manussā parivārayiṃsu.",
  "atk-s0513a3:1743_0": "Mahāsatto sampattaparisāya dhammaṃ desento imā gāthā abhāsi –",
  "atk-s0513a3:1744_0": "90.",
  "atk-s0513a3:1745_0": "“Yvāyaṃ sāḷiyachāpoti, kaṇhasappaṃ agāhayi;",
  "atk-s0513a3:1746_0": "Tena sappenayaṃ daṭṭho, hato pāpānusāsako.",
  "atk-s0513a3:1747_0": "91.",
  "atk-s0513a3:1748_0": "“Ahantāramahantāraṃ, yo naro hantumicchati;",
  "atk-s0513a3:1749_0": "Evaṃ so nihato seti, yathāyaṃ puriso hato.",
  "atk-s0513a3:1750_0": "92.",
  "atk-s0513a3:1751_0": "“Ahantāramaghātentaṃ, yo naro hantumicchati;",
  "atk-s0513a3:1752_0": "Evaṃ so nihato seti, yathāyaṃ puriso hato.",
  "atk-s0513a3:1753_0": "93.",
  "atk-s0513a3:1754_0": "“Yathā paṃsumuṭṭhiṃ puriso, paṭivātaṃ paṭikkhipe;",
  "atk-s0513a3:1755_0": "Tameva so rajo hanti, tathāyaṃ puriso hato.",
  "atk-s0513a3:1756_0": "94.",
  "atk-s0513a3:1757_0": "“Yo appaduṭṭhassa narassa dussati, suddhassa posassa anaṅgaṇassa;",
  "atk-s0513a3:1758_0": "Tameva bālaṃ pacceti pāpaṃ, sukhumo rajo paṭivātaṃva khitto”ti.",
  "atk-s0513a3:1759_0": "Tattha yvāyanti yo ayaṃ,",
  "atk-s0513a3:1759_1": "ayameva vā pāṭho.",
  "atk-s0513a3:1759_2": "Sappenayanti so ayaṃ tena sappena daṭṭho.",
  "atk-s0513a3:1759_3": "Pāpānusāsakoti pāpakaṃ anusāsako.",
  "atk-s0513a3:1760_0": "Ahantāranti apaharantaṃ.",
  "atk-s0513a3:1760_1": "Ahantāranti amārentaṃ.",
  "atk-s0513a3:1760_2": "Setīti matasayanaṃ sayati.",
  "atk-s0513a3:1760_3": "Aghātentanti amārentaṃ.",
  "atk-s0513a3:1760_4": "Suddhassāti niraparādhassa.",
  "atk-s0513a3:1760_5": "Posassāti sattassa.",
  "atk-s0513a3:1760_6": "Anaṅgaṇassāti idampi niraparādhabhāvaññeva sandhāya vuttaṃ.",
  "atk-s0513a3:1760_7": "Paccetīti kammasarikkhakaṃ hutvā patieti.",
  "atk-s0513a3:1761_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a3:1761_1": "“tadā dubbalavejjo devadatto ahosi,",
  "atk-s0513a3:1761_2": "paṇḍitadārako pana ahameva ahosi”nti.",
  "atk-s0513a3:1762_0": "Sāḷiyajātakavaṇṇanā sattamā.",
  "atk-s0513a3:1764_0": "[368] 8. Tacasārajātakavaṇṇanā",
  "atk-s0513a3:1765_0": "Amittahatthatthagatāti idaṃ satthā jetavane viharanto paññāpāramiṃ ārabbha kathesi.",
  "atk-s0513a3:1765_1": "Tadā hi satthā “na,",
  "atk-s0513a3:1765_2": "bhikkhave, idāneva,",
  "atk-s0513a3:1765_3": "pubbepi tathāgato paññavā upāyakusaloyevā”ti vatvā atītaṃ āhari.",
  "atk-s0513a3:1766_0": "Atīte bārāṇasiyaṃ brahmadatte rajjaṃ kārente bodhisatto gāmake kuṭumbikakule nibbattitvāti sabbaṃ purimajātakaniyāmeneva kathetabbaṃ.",
  "atk-s0513a3:1766_1": "Idha pana vejje mate gāmavāsino manussā “manussamārakā”ti te dārake kudaṇḍakehi bandhitvā “rañño dassessāmā”ti bārāṇasiṃ nayiṃsu.",
  "atk-s0513a3:1766_2": "Bodhisatto antarāmaggeyeva sesadārakānaṃ ovādaṃ adāsi “tumhe mā bhāyatha,",
  "atk-s0513a3:1766_3": "rājānaṃ disvāpi abhītā tuṭṭhindriyā bhaveyyātha,",
  "atk-s0513a3:1766_4": "rājā amhehi saddhiṃ paṭhamataraṃ kathessati,",
  "atk-s0513a3:1766_5": "tato paṭṭhāya ahaṃ jānissāmī”ti.",
  "atk-s0513a3:1766_6": "Te “sādhū”ti sampaṭicchitvā tathā kariṃsu.",
  "atk-s0513a3:1766_7": "Rājā te abhīte tuṭṭhindriye disvā “ime ‘manussamārakā’ti kudaṇḍakabaddhā ānītā,",
  "atk-s0513a3:1766_8": "evarūpaṃ dukkhaṃ pattāpi na bhāyanti,",
  "atk-s0513a3:1766_9": "tuṭṭhindriyāyeva,",
  "atk-s0513a3:1766_10": "kiṃ nu kho etesaṃ asocanakāraṇaṃ,",
  "atk-s0513a3:1766_11": "pucchissāmi ne”ti pucchanto paṭhamaṃ gāthamāha –",
  "atk-s0513a3:1767_0": "95.",
  "atk-s0513a3:1768_0": "“Amittahatthatthagatā, tacasārasamappitā;",
  "atk-s0513a3:1769_0": "Pasannamukhavaṇṇāttha, kasmā tumhe na socathā”ti.",
  "atk-s0513a3:1770_0": "Tattha amittahatthatthagatāti kudaṇḍakehi gīvāyaṃ bandhitvā ānentānaṃ amittānaṃ hatthagatā.",
  "atk-s0513a3:1770_1": "Tacasārasamappitāti veḷudaṇḍakehi baddhattā evamāha.",
  "atk-s0513a3:1770_2": "Kasmāti “evarūpaṃ byasanaṃ pattāpi tumhe kiṃkāraṇā na socathā”ti pucchati.",
  "atk-s0513a3:1771_0": "Taṃ sutvā bodhisatto sesagāthā abhāsi –",
  "atk-s0513a3:1772_0": "96.",
  "atk-s0513a3:1773_0": "“Na socanāya paridevanāya, atthova labbho api appakopi;",
  "atk-s0513a3:1774_0": "Socantamenaṃ dukhitaṃ viditvā, paccatthikā attamanā bhavanti.",
  "atk-s0513a3:1775_0": "97.",
  "atk-s0513a3:1776_0": "“Yato ca kho paṇḍito āpadāsu, na vedhatī atthavinicchayaññū;",
  "atk-s0513a3:1777_0": "Paccatthikāssa dukhitā bhavanti, disvā mukhaṃ avikāraṃ purāṇaṃ.",
  "atk-s0513a3:1778_0": "98.",
  "atk-s0513a3:1779_0": "“Jappena mantena subhāsitena, anuppadānena paveṇiyā vā;",
  "atk-s0513a3:1780_0": "Yathā yathā yattha labhetha atthaṃ, tathā tathā tattha parakkameyya.",
  "atk-s0513a3:1781_0": "99.",
  "atk-s0513a3:1782_0": "“Yato ca jāneyya alabbhaneyyo, mayāva aññena vā esa attho;",
  "atk-s0513a3:1783_0": "Asocamāno adhivāsayeyya, kammaṃ daḷhaṃ kinti karomi dānī”ti.",
  "atk-s0513a3:1784_0": "Tattha atthoti vuḍḍhi.",
  "atk-s0513a3:1784_1": "Paccatthikā attamanāti etaṃ purisaṃ socantaṃ dukkhitaṃ viditvā paccāmittā tuṭṭhacittā honti.",
  "atk-s0513a3:1784_2": "Tesaṃ tussanakāraṇaṃ nāma paṇḍitena kātuṃ na vaṭṭatīti dīpeti.",
  "atk-s0513a3:1784_3": "Yatoti yadā.",
  "atk-s0513a3:1784_4": "Na vedhatīti cittutrāsabhayena na kampati.",
  "atk-s0513a3:1784_5": "Atthavinicchayaññūti tassa tassa atthassa vinicchayakusalo.",
  "atk-s0513a3:1785_0": "Jappenāti mantaparijappanena.",
  "atk-s0513a3:1785_1": "Mantenāti paṇḍitehi saddhiṃ mantaggahaṇena.",
  "atk-s0513a3:1785_2": "Subhāsitenāti piyavacanena.",
  "atk-s0513a3:1785_3": "Anuppadānenāti lañjadānena.",
  "atk-s0513a3:1785_4": "Paveṇiyāti kulavaṃsena.",
  "atk-s0513a3:1785_5": "Idaṃ vuttaṃ hoti – mahārāja,",
  "atk-s0513a3:1785_6": "paṇḍitena nāma āpadāsu uppannāsu na socitabbaṃ na kilamitabbaṃ,",
  "atk-s0513a3:1785_7": "imesu pana pañcasu kāraṇesu aññataravasena paccāmittā jinitabbā.",
  "atk-s0513a3:1785_8": "Sace hi sakkoti,",
  "atk-s0513a3:1785_9": "mantaṃ parijappitvā mukhabandhanaṃ katvāpi te jinitabbā,",
  "atk-s0513a3:1785_10": "tathā asakkontena paṇḍitehi saddhiṃ mantetvā ekaṃ upāyaṃ sallakkhetvā jinitabbā,",
  "atk-s0513a3:1785_11": "piyavacanaṃ vattuṃ sakkontena piyaṃ vatvāpi te jinitabbā,",
  "atk-s0513a3:1785_12": "tathā asakkontena vinicchayāmaccānaṃ lañjaṃ datvāpi jinitabbā,",
  "atk-s0513a3:1785_13": "tathā asakkontena kulavaṃsaṃ kathetvā “mayaṃ asukapaveṇiyā āgatā,",
  "atk-s0513a3:1785_14": "tumhākañca amhākañca ekova pubbapuriso”ti evaṃ vijjamānañātikoṭiṃ ghaṭetvāpi jinitabbā evāti.",
  "atk-s0513a3:1785_15": "Yathā yathāti etesu pañcasu kāraṇesu yena yena kāraṇena yattha yattha attano vuḍḍhiṃ labheyya.",
  "atk-s0513a3:1785_16": "Tathā tathāti tena tena kāraṇena tattha tattha parakkameyya,",
  "atk-s0513a3:1785_17": "parakkamaṃ katvā paccatthike jineyyāti adhippāyo.",
  "atk-s0513a3:1786_0": "Yato ca jāneyyāti yadā pana jāneyya,",
  "atk-s0513a3:1786_1": "mayā vā aññena vā esa attho alabbhaneyyo nānappakārena vāyamitvāpi na sakkā laddhuṃ,",
  "atk-s0513a3:1786_2": "tadā paṇḍito puriso asocamāno akilamamāno “mayā pubbe katakammaṃ daḷhaṃ thiraṃ na sakkā paṭibāhituṃ,",
  "atk-s0513a3:1786_3": "idāni kiṃ sakkā kātu”nti adhivāsayeyyāti.",
  "atk-s0513a3:1787_0": "Rājā bodhisattassa dhammakathaṃ sutvā kammaṃ sodhetvā niddosabhāvaṃ ñatvā kudaṇḍake harāpetvā mahāsattassa",
  "atk-s0513a3:1787_1": "mahantaṃ yasaṃ datvā attano atthadhammaanusāsakaṃ amaccaratanaṃ akāsi,",
  "atk-s0513a3:1787_2": "sesadārakānampi yasaṃ datvā ṭhānantarāni adāsi.",
  "atk-s0513a3:1788_0": "Satthā imaṃ dhammadesanaṃ āharitvā jātakaṃ samodhānesi “tadā bārāṇasirājā ānando ahosi,",
  "atk-s0513a3:1788_1": "dārakā therānutherā,",
  "atk-s0513a3:1788_2": "paṇḍitadārako pana ahameva ahosi”nti.",
  "atk-s0513a3:1789_0": "Tacasārajātakavaṇṇanā aṭṭhamā.",
  "atk-s0513a3:1791_0": "[369] 9. Mittavindakajātakavaṇṇanā",
  "atk-s0513a3:1792_0": "Kyāhaṃ devānamakaranti idaṃ satthā jetavane viharanto ekaṃ dubbacabhikkhuṃ ārabbha kathesi.",
  "atk-s0513a3:1792_1": "Vatthu mahāmittavindakajātake āvi bhavissati.",
  "atk-s0513a3:1792_2": "Ayaṃ pana mittavindako samudde khitto atriccho hutvā purato gantvā nerayikasattānaṃ paccanaṭṭhānaṃ ussadanirayaṃ",
  "atk-s0513a3:1792_3": "disvā “ekaṃ nagara”nti saññāya pavisitvā khuracakkaṃ assādesi.",
  "atk-s0513a3:1792_4": "Tadā bodhisatto devaputto hutvā ussadanirayacārikaṃ carati.",
  "atk-s0513a3:1792_5": "So taṃ disvā pucchanto paṭhamaṃ gāthamāha –",
  "atk-s0513a3:1793_0": "100.",
  "atk-s0513a3:1794_0": "“Kyāhaṃ devānamakaraṃ, kiṃ pāpaṃ pakataṃ mayā;",
  "atk-s0513a3:1795_0": "Yaṃ me sirasmiṃ ohacca, cakkaṃ bhamati matthake”ti.",
  "atk-s0513a3:1796_0": "Tattha kyāhaṃ devānamakaranti sāmi devaputta,",
  "atk-s0513a3:1796_1": "kiṃ nāma ahaṃ devānaṃ akariṃ,",
  "atk-s0513a3:1796_2": "kiṃ maṃ devā pothentīti.",
  "atk-s0513a3:1796_3": "Kiṃ pāpaṃ pakataṃ mayāti dukkhamahantatāya vedanāppatto attanā kataṃ pāpaṃ asallakkhento evamāha.",
  "atk-s0513a3:1796_4": "Yaṃ meti yena pāpena mama sirasmiṃ ohacca ohanitvā idaṃ khuracakkaṃ mama matthake bhamati,",
  "atk-s0513a3:1796_5": "taṃ kiṃ nāmāti?",
  "atk-s0513a3:1797_0": "Taṃ sutvā bodhisatto dutiyaṃ gāthamāha –",
  "atk-s0513a3:1798_0": "101.",
  "atk-s0513a3:1799_0": "“Atikkamma ramaṇakaṃ, sadāmattañca dūbhakaṃ;",
  "atk-s0513a3:1800_0": "Brahmattarañca pāsādaṃ, kenatthena idhāgato”ti.",
  "atk-s0513a3:1801_0": "Tattha ramaṇakanti phalikapāsādaṃ.",
  "atk-s0513a3:1801_1": "Sadāmattanti rajatapāsādaṃ.",
  "atk-s0513a3:1801_2": "Dūbhakanti maṇipāsādaṃ.",
  "atk-s0513a3:1801_3": "Brahmattarañca pāsādanti suvaṇṇapāsādañca.",
  "atk-s0513a3:1801_4": "Kenatthenāti tvaṃ etesu ramaṇakādīsu catasso aṭṭha soḷasa dvattiṃsāti etā devadhītaro pahāya te pāsāde atikkamitvā kena kāraṇena idha āgatoti.",
  "atk-s0513a3:1802_0": "Tato mittavindako tatiyaṃ gāthamāha –",
  "atk-s0513a3:1803_0": "102.",
  "atk-s0513a3:1804_0": "“Ito bahutarā bhogā, atra maññe bhavissare;",
  "atk-s0513a3:1805_0": "Iti etāya saññāya, passa maṃ byasanaṃ gata”nti.",
  "atk-s0513a3:1806_0": "Tattha ito bahutarāti imesu catūsu pāsādesu bhogehi atirekatarā bhavissanti.",
  "atk-s0513a3:1807_0": "Tato bodhisatto sesagāthā abhāsi –",
  "atk-s0513a3:1808_0": "103.",
  "atk-s0513a3:1809_0": "“Catubbhi aṭṭhajjhagamā, aṭṭhāhipi ca soḷasa;",
  "atk-s0513a3:1810_0": "Soḷasāhi ca bāttiṃsa, atricchaṃ cakkamāsado;",
  "atk-s0513a3:1811_0": "Icchāhatassa posassa, cakkaṃ bhamati matthake.",
  "atk-s0513a3:1812_0": "104.",
  "atk-s0513a3:1813_0": "“Uparivisālā duppūrā, icchā visaṭagāminī;",
  "atk-s0513a3:1814_0": "Ye ca taṃ anugijjhanti, te honti cakkadhārino”ti.",
  "atk-s0513a3:1815_0": "Tattha uparivisālāti mittavindaka taṇhā nāmesā āseviyamānā uparivisālā hoti patthaṭā,",
  "atk-s0513a3:1815_1": "mahāsamuddo viya duppūrā,",
  "atk-s0513a3:1815_2": "rūpādīsu ārammaṇesu taṃ taṃ ārammaṇaṃ icchamānāya icchāya patthaṭāya visaṭagāminī,",
  "atk-s0513a3:1815_3": "tasmā ye purisā taṃ evarūpaṃ taṇhaṃ anugijjhanti,",
  "atk-s0513a3:1815_4": "punappunaṃ giddhā hutvā gaṇhanti.",
  "atk-s0513a3:1815_5": "Te honti cakkadhārinoti te etaṃ khuracakkaṃ dhārentīti vadati.",
  "atk-s0513a3:1816_0": "Mittavindakaṃ pana kathentameva nipisamānaṃ taṃ khuracakkaṃ bhassi,",
  "atk-s0513a3:1816_1": "tena so puna kathetuṃ nāsakkhi.",
  "atk-s0513a3:1816_2": "Devaputto attano devaṭṭhānameva gato.",
  "atk-s0513a3:1817_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a3:1817_1": "“tadā mittavindako dubbacabhikkhu ahosi,",
  "atk-s0513a3:1817_2": "devaputto pana ahameva ahosi”nti.",
  "atk-s0513a3:1818_0": "Mittavindakajātakavaṇṇanā navamā.",
  "atk-s0513a3:1820_0": "[370] 10. Palāsajātakavaṇṇanā",
  "atk-s0513a3:1821_0": "Haṃso palāsamavacāti idaṃ satthā jetavane viharanto kilesaniggahaṃ ārabbha kathesi.",
  "atk-s0513a3:1821_1": "Vatthu paññāsajātake āvi bhavissati.",
  "atk-s0513a3:1821_2": "Idha pana satthā bhikkhū āmantetvā “bhikkhave,",
  "atk-s0513a3:1821_3": "kileso nāma āsaṅkitabbova,",
  "atk-s0513a3:1821_4": "appamattako samānopi nigrodhagaccho viya vināsaṃ pāpeti,",
  "atk-s0513a3:1821_5": "porāṇakapaṇḍitāpi āsaṅkitabbaṃ āsaṅkiṃsuyevā”ti vatvā atītaṃ āhari.",
  "atk-s0513a3:1822_0": "Atīte bārāṇasiyaṃ brahmadatte rajjaṃ kārente bodhisatto suvaṇṇahaṃsayoniyaṃ nibbattitvā vayappatto cittakūṭapabbate",
  "atk-s0513a3:1822_1": "suvaṇṇaguhāyaṃ vasanto himavantapadese jātassare sayaṃjātasāliṃ khāditvā āgacchati.",
  "atk-s0513a3:1822_2": "Tassa gamanāgamanamagge mahāpalāsarukkho ahosi.",
  "atk-s0513a3:1822_3": "So gacchantopi tattha vissamitvā gacchati,",
  "atk-s0513a3:1822_4": "āgacchantopi tattha vissamitvā āgacchati.",
  "atk-s0513a3:1822_5": "Athassa tasmiṃ rukkhe nibbattadevatāya saddhiṃ vissāso ahosi.",
  "atk-s0513a3:1822_6": "Aparabhāge ekā sakuṇikā ekasmiṃ nigrodharukkhe nigrodhapakkaṃ khāditvā āgantvā tasmiṃ palāsarukkhe nisīditvā viṭapantare vaccaṃ pātesi.",
  "atk-s0513a3:1822_7": "Tattha nigrodhagaccho jāto,",
  "atk-s0513a3:1822_8": "so caturaṅgulamattakāle rattaṅkurapalāsatāya sobhati.",
  "atk-s0513a3:1822_9": "Haṃsarājā taṃ disvā rukkhadevataṃ āmantetvā “samma palāsa,",
  "atk-s0513a3:1822_10": "nigrodho nāma yamhi rukkhe jāyati,",
  "atk-s0513a3:1822_11": "vaḍḍhanto taṃ nāseti,",
  "atk-s0513a3:1822_12": "imassa vaḍḍhituṃ mā deti,",
  "atk-s0513a3:1822_13": "vimānaṃ te nāsessati,",
  "atk-s0513a3:1822_14": "paṭikacceva naṃ uddharitvā chaḍḍehi,",
  "atk-s0513a3:1822_15": "āsaṅkitabbayuttakaṃ nāma āsaṅkituṃ vaṭṭatī”ti palāsadevatāya saddhiṃ mantento paṭhamaṃ gāthamāha –",
  "atk-s0513a3:1823_0": "105.",
  "atk-s0513a3:1824_0": "“Haṃso palāsamavaca, nigrodho samma jāyati;",
  "atk-s0513a3:1825_0": "Aṅkasmiṃ te nisinnova, so te mammāni checchatī”ti.",
  "atk-s0513a3:1826_0": "Paṭhamapādo panettha abhisambuddhena hutvā satthārā vutto.",
  "atk-s0513a3:1826_1": "Palāsanti palāsadevataṃ.",
  "atk-s0513a3:1826_2": "Sammāti vayassa.",
  "atk-s0513a3:1826_3": "Aṅkasminti viṭabhiyaṃ.",
  "atk-s0513a3:1826_4": "So te mammāni checchatīti so te aṅke saṃvaḍḍho sapatto viya jīvitaṃ chindissatīti attho.",
  "atk-s0513a3:1826_5": "Jīvitasaṅkhārā hi idha “mammānī”ti vuttā.",
  "atk-s0513a3:1827_0": "Taṃ sutvā tassa vacanaṃ agaṇhantī palāsadevatā dutiyaṃ gāthamāha –",
  "atk-s0513a3:1828_0": "106.",
  "atk-s0513a3:1829_0": "“Vaḍḍhatāmeva nigrodho, patiṭṭhassa bhavāmahaṃ;",
  "atk-s0513a3:1830_0": "Yathā pitā ca mātā ca, evaṃ me so bhavissatī”ti.",
  "atk-s0513a3:1831_0": "Tassattho – samma,",
  "atk-s0513a3:1831_1": "na tvaṃ jānāsi vaḍḍhatameva esa,",
  "atk-s0513a3:1831_2": "ahamassa yathā bālakāle puttānaṃ mātāpitaro patiṭṭhā honti,",
  "atk-s0513a3:1831_3": "tathā bhavissāmi,",
  "atk-s0513a3:1831_4": "yathā pana saṃvaḍḍhā puttā pacchā mahallakakāle mātāpitūnaṃ patiṭṭhā honti,",
  "atk-s0513a3:1831_5": "mayhampi pacchā mahallakakāle evameva so patiṭṭho bhavissatīti.",
  "atk-s0513a3:1832_0": "Tato haṃso tatiyaṃ gāthamāha –",
  "atk-s0513a3:1833_0": "107.",
  "atk-s0513a3:1834_0": "“Yaṃ tvaṃ aṅkasmiṃ vaḍḍhesi, khīrarukkhaṃ bhayānakaṃ;",
  "atk-s0513a3:1835_0": "Āmanta kho taṃ gacchāma, vuḍḍhi massa na ruccatī”ti.",
  "atk-s0513a3:1836_0": "Tattha yaṃ tvanti yasmā tvaṃ etañca bhayadāyakattena bhayānakaṃ khīrarukkhaṃ sapattaṃ viya aṅke vaḍḍhesi.",
  "atk-s0513a3:1836_1": "Āmanta kho tanti tasmā mayaṃ taṃ āmantetvā jānāpetvā gacchāma.",
  "atk-s0513a3:1836_2": "Vuḍḍhi massāti assa vuḍḍhi mayhaṃ na ruccatīti.",
  "atk-s0513a3:1837_0": "Evañca pana vatvā haṃsarājā pakkhe pasāretvā cittakūṭapabbatameva gato.",
  "atk-s0513a3:1837_1": "Tato paṭṭhāya puna nāgacchi.",
  "atk-s0513a3:1837_2": "Aparabhāge nigrodho vaḍḍhiṃ,",
  "atk-s0513a3:1837_3": "tasmiṃ ekā rukkhadevatāpi nibbatti.",
  "atk-s0513a3:1837_4": "So vaḍḍhanto palāsaṃ bhañji,",
  "atk-s0513a3:1837_5": "sākhāhi saddhiṃyeva devatāya vimānaṃ pati.",
  "atk-s0513a3:1837_6": "Sā tasmiṃ kāle haṃsarañño vacanaṃ sallakkhetvā “idaṃ anāgatabhayaṃ disvā haṃsarājā kathesi,",
  "atk-s0513a3:1837_7": "ahaṃ panassa vacanaṃ nākāsi”nti paridevamānā catutthaṃ gāthamāha –",
  "atk-s0513a3:1838_0": "108.",
  "atk-s0513a3:1839_0": "“Idāni kho maṃ bhāyeti, mahānerunidassanaṃ;",
  "atk-s0513a3:1840_0": "Haṃsassa anabhiññāya, mahā me bhayamāgata”nti.",
  "atk-s0513a3:1841_0": "Tattha idāni kho maṃ bhāyetīti ayaṃ nigrodho taruṇakāle tosetvā idāni maṃ bhāyāpeti santāseti.",
  "atk-s0513a3:1841_1": "Mahānerunidassananti sinerupabbatasadisaṃ mahantaṃ haṃsarājassa vacanaṃ sutvā ajānitvā taruṇakāleyeva etassa anuddhaṭattā.",
  "atk-s0513a3:1841_2": "Mahā me bhayamāgatanti idāni mayhaṃ mahantaṃ bhayaṃ āgatanti paridevi.",
  "atk-s0513a3:1842_0": "Nigrodhopi vaḍḍhanto sabbaṃ palāsaṃ bhañjitvā khāṇukamattameva akāsi.",
  "atk-s0513a3:1842_1": "Devatāya vimānaṃ sabbaṃ antaradhāyi.",
  "atk-s0513a3:1843_0": "109.",
  "atk-s0513a3:1844_0": "“Na tassa vuḍḍhi kusalappasatthā, yo vaḍḍhamāno ghasate patiṭṭhaṃ;",
  "atk-s0513a3:1845_0": "Tassūparodhaṃ parisaṅkamāno, patārayī mūlavadhāya dhīro”ti. –",
  "atk-s0513a3:1846_0": "Pañcamā abhisambuddhagāthā.",
  "atk-s0513a3:1847_0": "Tattha kusalappasatthāti kusalehi pasatthā.",
  "atk-s0513a3:1847_1": "Ghasateti khādati,",
  "atk-s0513a3:1847_2": "vināsetīti attho.",
  "atk-s0513a3:1847_3": "Patārayīti patarati vāyamati.",
  "atk-s0513a3:1847_4": "Idaṃ vuttaṃ hoti –",
  "atk-s0513a3:1847_5": "bhikkhave,",
  "atk-s0513a3:1847_6": "yo vaḍḍhamāno attano patiṭṭhaṃ nāseti,",
  "atk-s0513a3:1847_7": "tassa vuḍḍhi paṇḍitehi na pasatthā,",
  "atk-s0513a3:1847_8": "tassa pana abbhantarassa vā bāhirassa vā parissayassa “ito me uparodho bhavissatī”ti evaṃ uparodhaṃ vināsaṃ",
  "atk-s0513a3:1847_9": "parisaṅkamāno vīro ñāṇasampanno mūlavadhāya parakkamatīti.",
  "atk-s0513a3:1848_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a3:1848_1": "saccapariyosāne pañcasatā bhikkhū arahattaṃ pāpuṇiṃsu.",
  "atk-s0513a3:1848_2": "Tadā suvaṇṇahaṃso ahameva ahosinti.",
  "atk-s0513a3:1849_0": "Palāsajātakavaṇṇanā dasamā.",
  "atk-s0513a3:1850_0": "Vaṇṇārohavaggo dutiyo.",
  "atk-s0513a3:1851_0": "3. Aḍḍhavaggo",
  "atk-s0513a3:1853_0": "[371] 1. Dīghītikosalajātakavaṇṇanā",
  "atk-s0513a3:1854_0": "Evaṃbhūtassa te rājāti idaṃ satthā jetavane viharanto kosambake bhaṇḍanakārake ārabbha kathesi.",
  "atk-s0513a3:1854_1": "Tesañhi jetavanaṃ āgantvā khamāpanakāle satthā te āmantetvā “bhikkhave,",
  "atk-s0513a3:1854_2": "tumhe mayhaṃ orasā mukhato jātā puttā nāma,",
  "atk-s0513a3:1854_3": "puttehi ca pitarā dinnaṃ ovādaṃ bhindituṃ na vaṭṭati,",
  "atk-s0513a3:1854_4": "tumhe pana mama ovādaṃ na karittha,",
  "atk-s0513a3:1854_5": "porāṇakapaṇḍitā attano mātāpitaro ghātetvā rajjaṃ gahetvā ṭhitacorepi araññe hatthapathaṃ āgate mātāpitūhi",
  "atk-s0513a3:1854_6": "dinnaṃ ovādaṃ na bhindissāmāti na mārayiṃsū”ti vatvā atītaṃ āhari.",
  "atk-s0513a3:1855_0": "Imasmiṃ pana jātake dvepi vatthūni.",
  "atk-s0513a3:1855_1": "Saṅghabhedakakkhandhake vitthārato āvi bhavissanti.",
  "atk-s0513a3:1855_2": "So pana dīghāvukumāro araññe attano aṅke nipannaṃ bārāṇasirājānaṃ cūḷāya gahetvā “idāni mayhaṃ mātāpitughātakaṃ",
  "atk-s0513a3:1855_3": "coraṃ khaṇḍākhaṇḍaṃ katvā chindissāmī”ti asiṃ ukkhipanto tasmiṃ khaṇe mātāpitūhi dinnaṃ ovādaṃ saritvā",
  "atk-s0513a3:1855_4": "“jīvitaṃ cajantopi tesaṃ ovādaṃ na bhindissāmi,",
  "atk-s0513a3:1855_5": "kevalaṃ imaṃ tajjessāmī”ti cintetvā paṭhamaṃ gāthamāha –",
  "atk-s0513a3:1856_0": "110.",
  "atk-s0513a3:1857_0": "“Evaṃbhūtassa te rāja, āgatassa vase mama;",
  "atk-s0513a3:1858_0": "Atthi nu koci pariyāyo, yo taṃ dukkhā pamocaye”ti.",
  "atk-s0513a3:1859_0": "Tattha vase mamāti mama vasaṃ āgatassa. Pariyāyoti kāraṇaṃ.",
  "atk-s0513a3:1860_0": "Tato rājā dutiyaṃ gāthamāha –",
  "atk-s0513a3:1861_0": "111.",
  "atk-s0513a3:1862_0": "“Evaṃbhūtassa me tāta, āgatassa vase tava;",
  "atk-s0513a3:1863_0": "Natthi no koci pariyāyo, yo maṃ dukkhā pamocaye”ti.",
  "atk-s0513a3:1864_0": "Tattha noti nipātamatthaṃ, natthi koci pariyāyo, yo maṃ etasmā dukkhā pamocayeti attho.",
  "atk-s0513a3:1865_0": "Tato bodhisatto avasesagāthā abhāsi –",
  "atk-s0513a3:1866_0": "112.",
  "atk-s0513a3:1867_0": "“Nāññaṃ sucaritaṃ rāja, nāññaṃ rāja subhāsitaṃ;",
  "atk-s0513a3:1868_0": "Tāyate maraṇakāle, evamevitaraṃ dhanaṃ.",
  "atk-s0513a3:1869_0": "113.",
  "atk-s0513a3:1870_0": "“Akkocchi maṃ avadhi maṃ, ajini maṃ ahāsi me;",
  "atk-s0513a3:1871_0": "Ye ca taṃ upanayhanti, veraṃ tesaṃ na sammati.",
  "atk-s0513a3:1872_0": "114.",
  "atk-s0513a3:1873_0": "“Akkocchi maṃ avadhi maṃ, ajini maṃ ahāsi me;",
  "atk-s0513a3:1874_0": "Ye ca taṃ nupanayhanti, veraṃ tesūpasammati.",
  "atk-s0513a3:1875_0": "115.",
  "atk-s0513a3:1876_0": "“Na hi verena verāni, sammantīdha kudācanaṃ;",
  "atk-s0513a3:1877_0": "Averena ca sammanti, esa dhammo sanantano”nti.",
  "atk-s0513a3:1878_0": "Tattha nāññaṃ sucaritanti nāññaṃ sucaritā,",
  "atk-s0513a3:1878_1": "ayameva vā pāṭho,",
  "atk-s0513a3:1878_2": "ṭhapetvā sucaritaṃ aññaṃ na passāmīti attho.",
  "atk-s0513a3:1878_3": "Idha “sucarita”ntipi “subhāsita”ntipi mātāpitūhi dinnaṃ ovādaṃyeva sandhāyāha.",
  "atk-s0513a3:1878_4": "Evamevāti niratthakameva.",
  "atk-s0513a3:1878_5": "Idaṃ vuttaṃ hoti – mahārāja,",
  "atk-s0513a3:1878_6": "aññatra ovādānusiṭṭhisaṅkhātā sucaritasubhāsitā maraṇakāle tāyituṃ rakkhituṃ samattho nāma añño natthi,",
  "atk-s0513a3:1878_7": "yaṃ etaṃ itaraṃ dhanaṃ,",
  "atk-s0513a3:1878_8": "taṃ evameva niratthakameva hoti,",
  "atk-s0513a3:1878_9": "tvañhi idāni mayhaṃ koṭisatasahassamattampi dhanaṃ dadanto jīvitaṃ na labheyyāsi,",
  "atk-s0513a3:1878_10": "tasmā veditabbametaṃ “dhanato sucaritasubhāsitameva uttaritara”nti.",
  "atk-s0513a3:1879_0": "Sesagāthāsupi ayaṃ saṅkhepattho – mahārāja,",
  "atk-s0513a3:1879_1": "ye purisā “ayaṃ maṃ akkosi,",
  "atk-s0513a3:1879_2": "ayaṃ maṃ pahari,",
  "atk-s0513a3:1879_3": "ayaṃ maṃ ajini,",
  "atk-s0513a3:1879_4": "ayaṃ mama santakaṃ ahāsī”ti evaṃ veraṃ upanayhanti bandhitvā viya hadaye ṭhapenti,",
  "atk-s0513a3:1879_5": "tesaṃ veraṃ na upasammati.",
  "atk-s0513a3:1879_6": "Ye ca panetaṃ na upanayhanti hadaye na ṭhapenti,",
  "atk-s0513a3:1879_7": "tesaṃ vūpasammati.",
  "atk-s0513a3:1879_8": "Verāni hi na kadāci verena sammanti,",
  "atk-s0513a3:1879_9": "avereneva pana sammanti.",
  "atk-s0513a3:1879_10": "Esa dhammo sanantanoti eso porāṇako dhammo cirakālappavatto sabhāvoti.",
  "atk-s0513a3:1880_0": "Evañca pana vatvā bodhisatto “ahaṃ, mahārāja,",
  "atk-s0513a3:1880_1": "tayi na dubbhāmi,",
  "atk-s0513a3:1880_2": "tvaṃ pana maṃ mārehī”ti tassa hatthe asiṃ ṭhapesi.",
  "atk-s0513a3:1880_3": "Rājāpi “nāhaṃ tayi dubbhāmī”ti sapathaṃ katvā tena saddhiṃ nagaraṃ gantvā taṃ amaccānaṃ dassetvā “ayaṃ, bhaṇe,",
  "atk-s0513a3:1880_4": "kosalarañño putto dīghāvukumāro nāma,",
  "atk-s0513a3:1880_5": "iminā mayhaṃ jīvitaṃ dinnaṃ,",
  "atk-s0513a3:1880_6": "na labbhā imaṃ kiñci kātu”nti vatvā attano dhītaraṃ datvā pitu santake rajje patiṭṭhāpesi.",
  "atk-s0513a3:1880_7": "Tato paṭṭhāya ubhopi samaggā sammodamānā rajjaṃ kāresuṃ.",
  "atk-s0513a3:1881_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a3:1881_1": "“tadā mātāpitaro mahārājakulāni ahesuṃ,",
  "atk-s0513a3:1881_2": "dīghāvukumāro pana ahameva ahosi”nti.",
  "atk-s0513a3:1882_0": "Dīghītikosalajātakavaṇṇanā paṭhamā.",
  "atk-s0513a3:1884_0": "[372] 2. Migapotakajātakavaṇṇanā",
  "atk-s0513a3:1885_0": "Agārā paccupetassāti idaṃ satthā jetavane viharanto ekaṃ mahallakaṃ ārabbha kathesi.",
  "atk-s0513a3:1885_1": "So kirekaṃ dārakaṃ pabbājesi.",
  "atk-s0513a3:1885_2": "Sāmaṇero taṃ sakkaccaṃ upaṭṭhahitvā aparabhāge aphāsukena kālamakāsi.",
  "atk-s0513a3:1885_3": "Tassa kālakiriyāya mahallako sokābhibhūto mahantena saddena paridevanto vicari.",
  "atk-s0513a3:1885_4": "Bhikkhū saññāpetuṃ asakkontā dhammasabhāyaṃ kathaṃ samuṭṭhāpesuṃ “āvuso,",
  "atk-s0513a3:1885_5": "asuko nāma mahallako sāmaṇerassa kālakiriyāya paridevanto vicarati,",
  "atk-s0513a3:1885_6": "maraṇassatibhāvanāya paribāhiro eso bhavissatī”ti.",
  "atk-s0513a3:1885_7": "Satthā āgantvā “kāya nuttha,",
  "atk-s0513a3:1885_8": "bhikkhave,",
  "atk-s0513a3:1885_9": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a3:1885_10": "bhikkhave, idāneva,",
  "atk-s0513a3:1885_11": "pubbepesa etasmiṃ mate paridevanto vicarī”ti vatvā atītaṃ āhari.",
  "atk-s0513a3:1886_0": "Atīte bārāṇasiyaṃ brahmadatte rajjaṃ kārente bodhisatto sakkattaṃ kāresi.",
  "atk-s0513a3:1886_1": "Tadā eko kāsiraṭṭhavāsī brāhmaṇo himavantaṃ pavisitvā isipabbajjaṃ pabbajitvā phalāphalehi yāpesi.",
  "atk-s0513a3:1886_2": "So ekadivasaṃ araññe ekaṃ matamātikaṃ migapotakaṃ disvā assamaṃ ānetvā gocaraṃ datvā posesi.",
  "atk-s0513a3:1886_3": "Migapotako vaḍḍhanto abhirūpo ahosi sobhaggappatto.",
  "atk-s0513a3:1886_4": "Tāpaso taṃ attano puttakaṃ katvā pariharati.",
  "atk-s0513a3:1886_5": "Ekadivasaṃ migapotako bahuṃ tiṇaṃ khāditvā ajīrakena kālamakāsi.",
  "atk-s0513a3:1886_6": "Tāpaso “putto me mato”ti paridevanto vicarati.",
  "atk-s0513a3:1886_7": "Tadā sakko devarājā lokaṃ pariggaṇhanto taṃ tāpasaṃ disvā “saṃvejessāmi na”nti āgantvā ākāse ṭhito paṭhamaṃ gāthamāha –",
  "atk-s0513a3:1887_0": "116.",
  "atk-s0513a3:1888_0": "“Agārā paccupetassa, anagārassa te sato;",
  "atk-s0513a3:1889_0": "Samaṇassa na taṃ sādhu, yaṃ petamanusocasī”ti.",
  "atk-s0513a3:1890_0": "Taṃ sutvā tāpaso dutiyaṃ gāthamāha –",
  "atk-s0513a3:1891_0": "117.",
  "atk-s0513a3:1892_0": "“Saṃvāsena have sakka, manussassa migassa vā;",
  "atk-s0513a3:1893_0": "Hadaye jāyate pemaṃ, na taṃ sakkā asocitu”nti.",
  "atk-s0513a3:1894_0": "Tattha na taṃ sakkāti taṃ manussaṃ vā tiracchānaṃ vā na sakkā asocituṃ, socāmiyevāhanti.",
  "atk-s0513a3:1895_0": "Tato sakko dve gāthā abhāsi –",
  "atk-s0513a3:1896_0": "118.",
  "atk-s0513a3:1897_0": "“Mataṃ marissaṃ rodanti, ye rudanti lapanti ca;",
  "atk-s0513a3:1898_0": "Tasmā tvaṃ isi mā rodi, roditaṃ moghamāhu santo.",
  "atk-s0513a3:1899_0": "119.",
  "atk-s0513a3:1900_0": "“Roditena have brahme, mato peto samuṭṭhahe;",
  "atk-s0513a3:1901_0": "Sabbe saṅgamma rodāma, aññamaññassa ñātake”ti.",
  "atk-s0513a3:1902_0": "Tattha marissanti yo idāni marissati, taṃ.",
  "atk-s0513a3:1902_1": "Lapanti cāti vilapanti ca.",
  "atk-s0513a3:1902_2": "Idaṃ vuttaṃ hoti –",
  "atk-s0513a3:1902_3": "ye loke matañca marissantañca rodanti,",
  "atk-s0513a3:1902_4": "te rudanti ceva vilapanti ca,",
  "atk-s0513a3:1902_5": "tesaṃ assupacchijjanadivaso nāma natthi.",
  "atk-s0513a3:1902_6": "Kiṃkāraṇā?",
  "atk-s0513a3:1902_7": "Sadāpi matānañca marissantānañca atthitāya.",
  "atk-s0513a3:1902_8": "Tasmā tvaṃ isi mā rodi.",
  "atk-s0513a3:1902_9": "Kiṃkāraṇā?",
  "atk-s0513a3:1902_10": "Roditaṃ moghamāhu santoti,",
  "atk-s0513a3:1902_11": "buddhādayo pana paṇḍitā roditaṃ “mogha”nti vadanti.",
  "atk-s0513a3:1902_12": "Mato petoti yo esa mato petoti vuccati,",
  "atk-s0513a3:1902_13": "yadi so roditena samuṭṭhaheyya,",
  "atk-s0513a3:1902_14": "evaṃ sante kiṃ nikkammā acchāma,",
  "atk-s0513a3:1902_15": "sabbeva samāgamma aññamaññassa ñātake rodāma.",
  "atk-s0513a3:1902_16": "Yasmā pana te roditakāraṇā na uṭṭhahanti,",
  "atk-s0513a3:1902_17": "tasmā roditassa moghabhāvaṃ sādheti.",
  "atk-s0513a3:1903_0": "Evaṃ sakkassa kathentassa tāpaso “niratthakaṃ rodita”nti sallakkhetvā sakkassa thutiṃ karonto tisso gāthā abhāsi –",
  "atk-s0513a3:1904_0": "120.",
  "atk-s0513a3:1905_0": "“Ādittaṃ vata maṃ santaṃ, ghatasittaṃva pāvakaṃ;",
  "atk-s0513a3:1906_0": "Vārinā viya osiñcaṃ, sabbaṃ nibbāpaye daraṃ.",
  "atk-s0513a3:1907_0": "121.",
  "atk-s0513a3:1908_0": "“Abbahi vata me sallaṃ, yamāsi hadayassitaṃ;",
  "atk-s0513a3:1909_0": "Yo me sokaparetassa, puttasokaṃ apānudi.",
  "atk-s0513a3:1910_0": "122.",
  "atk-s0513a3:1911_0": "“Sohaṃ abbūḷhasallosmi, vītasoko anāvilo;",
  "atk-s0513a3:1912_0": "Na socāmi na rodāmi, tava sutvāna vāsavā”ti.",
  "atk-s0513a3:1913_0": "Tattha yamāsīti yaṃ me āsi.",
  "atk-s0513a3:1913_1": "Hadayassitanti hadaye nissitaṃ.",
  "atk-s0513a3:1913_2": "Apānudīti nīhari.",
  "atk-s0513a3:1913_3": "Sakko tāpasassa ovādaṃ datvā sakaṭṭhānameva gato.",
  "atk-s0513a3:1914_0": "Satthā idhaṃ dhammadesanaṃ āharitvā jātakaṃ samodhānesi –",
  "atk-s0513a3:1914_1": "“tadā tāpaso mahallako ahosi,",
  "atk-s0513a3:1914_2": "migo sāmaṇero,",
  "atk-s0513a3:1914_3": "sakko pana ahameva ahosi”nti.",
  "atk-s0513a3:1915_0": "Migapotakajātakavaṇṇanā dutiyā.",
  "atk-s0513a3:1917_0": "[373] 3. Mūsikajātakavaṇṇanā",
  "atk-s0513a3:1918_0": "Kuhiṃ gatā kattha gatāti idaṃ satthā veḷuvane viharanto ajātasattuṃ ārabbha kathesi.",
  "atk-s0513a3:1918_1": "Vatthu heṭṭhā thusajātake vitthāritameva.",
  "atk-s0513a3:1918_2": "Idhāpi satthā tatheva rājānaṃ sakiṃ puttena saddhiṃ kīḷamānaṃ sakiṃ dhammaṃ suṇantaṃ disvā “taṃ nissāya rañño bhayaṃ uppajjissatī”ti ñatvā “mahārāja,",
  "atk-s0513a3:1918_3": "porāṇakarājāno āsaṅkitabbaṃ āsaṅkitvā attano puttaṃ ‘amhākaṃ dhūmakāle rajjaṃ kāretū’ti ekamante akaṃsū”ti vatvā atītaṃ āhari.",
  "atk-s0513a3:1919_0": "Atīte bārāṇasiyaṃ brahmadatte rajjaṃ kārente bodhisatto takkasilāyaṃ brāhmaṇakule nibbattitvā disāpāmokkhācariyo ahosi.",
  "atk-s0513a3:1919_1": "Tassa santike bārāṇasirañño putto yavakumāro nāma sabbasippāni uggaṇhitvā anuyogaṃ datvā gantukāmo taṃ āpucchi.",
  "atk-s0513a3:1919_2": "Ācariyo “puttaṃ nissāya tassa antarāyo bhavissatī”ti aṅgavijjāvasena ñatvā “etamassa harissāmī”ti ekaṃ upamaṃ upadhāretuṃ ārabhi.",
  "atk-s0513a3:1919_3": "Tadā panassa eko asso ahosi,",
  "atk-s0513a3:1919_4": "tassa pāde vaṇo uṭṭhahi,",
  "atk-s0513a3:1919_5": "taṃ vaṇānurakkhaṇatthaṃ geheyeva kariṃsu.",
  "atk-s0513a3:1919_6": "Tassāvidūre eko udapāno atthi.",
  "atk-s0513a3:1919_7": "Athekā mūsikā gehā nikkhamitvā assassa pāde vaṇaṃ khādati,",
  "atk-s0513a3:1919_8": "asso vāretuṃ na sakkoti.",
  "atk-s0513a3:1919_9": "So ekadivasaṃ vedanaṃ adhivāsetuṃ asakkonto mūsikaṃ khādituṃ āgataṃ pādena paharitvā māretvā udapāne pātesi.",
  "atk-s0513a3:1919_10": "Assagopakā mūsikaṃ apassantā “aññesu divasesu mūsikā āgantvā vaṇaṃ khādati,",
  "atk-s0513a3:1919_11": "idāni na paññāyati,",
  "atk-s0513a3:1919_12": "kahaṃ nu kho gatā”ti vadiṃsu.",
  "atk-s0513a3:1920_0": "Bodhisatto taṃ kāraṇaṃ paccakkhaṃ katvā “aññe ajānantā ‘kahaṃ mūsikā gatā’ti vadanti,",
  "atk-s0513a3:1920_1": "mūsikāya pana māretvā udapāne khittabhāvaṃ ahameva jānāmī”ti idameva kāraṇaṃ upamaṃ katvā paṭhamaṃ gāthaṃ bandhitvā rājakumārassa adāsi.",
  "atk-s0513a3:1920_2": "So aparaṃ upamaṃ upadhārento tameva assaṃ paruḷhavaṇaṃ nikkhamitvā ekaṃ yavavatthuṃ gantvā “yavaṃ khādissāmī”ti",
  "atk-s0513a3:1920_3": "vaticchiddena mukhaṃ pavesentaṃ disvā tameva kāraṇaṃ upamaṃ katvā dutiyaṃ gāthaṃ bandhitvā tassa adāsi.",
  "atk-s0513a3:1920_4": "Tatiyagāthaṃ pana attano paññābaleneva bandhitvā tampi tassa datvā “tāta,",
  "atk-s0513a3:1920_5": "tvaṃ rajje patiṭṭhāya sāyaṃ nhānapokkharaṇiṃ gacchanto yāva dhurasopānā paṭhamaṃ gāthaṃ sajjhāyanto gaccheyyāsi,",
  "atk-s0513a3:1920_6": "tava nivasanapāsādaṃ pavisanto yāva sopānapādamūlā dutiyaṃ gāthaṃ sajjhāyanto gaccheyyāsi,",
  "atk-s0513a3:1920_7": "tato yāva sopānamatthakā tatiyaṃ gāthaṃ sajjhāyanto gaccheyyāsī”ti vatvā pesesi.",
  "atk-s0513a3:1921_0": "So kumāro gantvā uparājā hutvā pitu accayena rajjaṃ kāresi,",
  "atk-s0513a3:1921_1": "tasseko putto jāyi.",
  "atk-s0513a3:1921_2": "So soḷasavassakāle rajjalobhena “pitaraṃ māressāmī”ti cintetvā upaṭṭhāke āha “mayhaṃ pitā taruṇo,",
  "atk-s0513a3:1921_3": "ahaṃ etassa dhūmakālaṃ olokento mahallako bhavissāmi jarājiṇṇo,",
  "atk-s0513a3:1921_4": "tādise kāle laddhenapi rajjena ko attho”ti.",
  "atk-s0513a3:1921_5": "Te āhaṃsu “deva,",
  "atk-s0513a3:1921_6": "na sakkā paccantaṃ gantvā corattaṃ kātuṃ,",
  "atk-s0513a3:1921_7": "tava pitaraṃ kenaci upāyena māretvā rajjaṃ gaṇhā”ti.",
  "atk-s0513a3:1921_8": "So “sādhū”ti antonivesane rañño sāyaṃ nhānapokkharaṇīsamīpaṃ gantvā “ettha naṃ māressāmī”ti khaggaṃ gahetvā aṭṭhāsi.",
  "atk-s0513a3:1921_9": "Rājā sāyaṃ mūsikaṃ nāma dāsiṃ “gantvā pokkharaṇīpiṭṭhiṃ sodhetvā ehi,",
  "atk-s0513a3:1921_10": "nhāyissāmī”ti pesesi.",
  "atk-s0513a3:1921_11": "Sā gantvā pokkharaṇīpiṭṭhiṃ sodhentī kumāraṃ passi.",
  "atk-s0513a3:1921_12": "Kumāro attano kammassa pākaṭabhāvabhayena taṃ dvidhā chinditvā pokkharaṇiyaṃ pātesi.",
  "atk-s0513a3:1921_13": "Rājā nhāyituṃ agamāsi.",
  "atk-s0513a3:1921_14": "Sesajano “ajjāpi mūsikā dāsī na punāgacchati,",
  "atk-s0513a3:1921_15": "kuhiṃ gatā kattha gatā”ti āha. Rājā –",
  "atk-s0513a3:1922_0": "123.",
  "atk-s0513a3:1923_0": "“Kuhiṃ gatā kattha gatā, iti lālappatī jano;",
  "atk-s0513a3:1924_0": "Ahameveko jānāmi, udapāne mūsikā hatā”ti. –",
  "atk-s0513a3:1925_0": "Paṭhamaṃ gāthaṃ bhaṇanto pokkharaṇītīraṃ agamāsi.",
  "atk-s0513a3:1926_0": "Tattha kuhiṃ gatā kattha gatāti aññamaññavevacanāni.",
  "atk-s0513a3:1926_1": "Iti lālappatīti evaṃ vippalapati.",
  "atk-s0513a3:1926_2": "Iti ayaṃ gāthā “ajānanto jano mūsikā dāsī kuhiṃ gatāti vippalapati,",
  "atk-s0513a3:1926_3": "rājakumārena dvidhā chinditvā mūsikāya pokkharaṇiyaṃ pātitabhāvaṃ ahameva eko jānāmī”ti rañño ajānantasseva imamatthaṃ dīpeti.",
  "atk-s0513a3:1927_0": "Kumāro “mayā katakammaṃ mayhaṃ pitarā ñāta”nti bhīto palāyitvā tamatthaṃ upaṭṭhākānaṃ ārocesi.",
  "atk-s0513a3:1927_1": "Te sattaṭṭhadivasaccayena puna taṃ āhaṃsu “deva,",
  "atk-s0513a3:1927_2": "sace rājā jāneyya,",
  "atk-s0513a3:1927_3": "na tuṇhī bhaveyya,",
  "atk-s0513a3:1927_4": "takkagāhena pana tena taṃ vuttaṃ bhavissati,",
  "atk-s0513a3:1927_5": "mārehi na”nti.",
  "atk-s0513a3:1927_6": "So punekadivasaṃ khaggahattho sopānapādamūle ṭhatvā rañño āgamanakāle ito cito ca paharaṇokāsaṃ olokesi. Rājā –",
  "atk-s0513a3:1928_0": "124.",
  "atk-s0513a3:1929_0": "“Yañcetaṃ iti cīti ca, gadrabhova nivattasi;",
  "atk-s0513a3:1930_0": "Udapāne mūsikaṃ hantvā, yavaṃ bhakkhetumicchasī”ti. –",
  "atk-s0513a3:1931_0": "Dutiyaṃ gāthaṃ sajjhāyanto agamāsi.",
  "atk-s0513a3:1931_1": "Ayampi gāthā “yasmā tvaṃ iti cīti ca ito cito ca paharaṇokāsaṃ olokento gadrabhova nivattasi,",
  "atk-s0513a3:1931_2": "tasmā taṃ jānāmi ‘purimadivase pokkharaṇiyaṃ mūsikaṃ dāsiṃ hantvā ajja maṃ yavarājānaṃ bhakkhetuṃ māretuṃ",
  "atk-s0513a3:1931_3": "icchasī”’ti rañño ajānantasseva imamatthaṃ dīpeti.",
  "atk-s0513a3:1932_0": "Kumāro “diṭṭhomhi pitarā”ti utrasto palāyi.",
  "atk-s0513a3:1932_1": "So puna aḍḍhamāsamattaṃ atikkamitvā “rājānaṃ dabbiyā paharitvā māressāmī”ti ekaṃ dīghadaṇḍakaṃ dabbipaharaṇaṃ gahetvā olumbitvā aṭṭhāsi. Rājā –",
  "atk-s0513a3:1933_0": "125.",
  "atk-s0513a3:1934_0": "“Daharo cāsi dummedha, paṭhamuppattiko susu;",
  "atk-s0513a3:1935_0": "Dīghañcetaṃ samāsajja, na te dassāmi jīvita”nti. –",
  "atk-s0513a3:1936_0": "Tatiyaṃ gāthaṃ sajjhāyanto sopānapādamatthakaṃ abhiruhi.",
  "atk-s0513a3:1937_0": "Tattha paṭhamuppattikoti paṭhamavayena uppattito upeto,",
  "atk-s0513a3:1937_1": "paṭhamavaye ṭhitoti attho.",
  "atk-s0513a3:1937_2": "Susūti taruṇo.",
  "atk-s0513a3:1937_3": "Dīghanti dīghadaṇḍakaṃ dabbipaharaṇaṃ.",
  "atk-s0513a3:1937_4": "Samāsajjāti gahetvā,",
  "atk-s0513a3:1937_5": "olumbitvā ṭhitosīti attho.",
  "atk-s0513a3:1937_6": "Ayampi gāthā “dummedha,",
  "atk-s0513a3:1937_7": "attano vayaṃ paribhuñjituṃ na labhissasi,",
  "atk-s0513a3:1937_8": "na te dāni nillajjassa jīvitaṃ dassāmi,",
  "atk-s0513a3:1937_9": "māretvā khaṇḍākhaṇḍaṃ chinditvā sūleyeva āvuṇāpessāmī”ti rañño ajānantasseva kumāraṃ santajjayamānā imamatthaṃ dīpeti.",
  "atk-s0513a3:1938_0": "So taṃ divasaṃ palāyituṃ asakkonto “jīvitaṃ me dehi,",
  "atk-s0513a3:1938_1": "devā”ti rañño pādamūle nipajji.",
  "atk-s0513a3:1938_2": "Rājā taṃ tajjetvā saṅkhalikāhi bandhāpetvā bandhanāgāre kāretvā setacchattassa heṭṭhā alaṅkatarājāsane",
  "atk-s0513a3:1938_3": "nisīditvā “amhākaṃ ācariyo disāpāmokkho brāhmaṇo imaṃ mayhaṃ antarāyaṃ disvā imā tisso gāthā abhāsī”ti",
  "atk-s0513a3:1938_4": "haṭṭhatuṭṭho udānaṃ udānento sesagāthā abhāsi –",
  "atk-s0513a3:1939_0": "126.",
  "atk-s0513a3:1940_0": "“Nāntalikkhabhavanena, nāṅgaputtapinena vā;",
  "atk-s0513a3:1941_0": "Puttena hi patthayito, silokehi pamocito.",
  "atk-s0513a3:1942_0": "127.",
  "atk-s0513a3:1943_0": "“Sabbaṃ sutamadhīyetha, hīnamukkaṭṭhamajjhimaṃ;",
  "atk-s0513a3:1944_0": "Sabbassa atthaṃ jāneyya, na ca sabbaṃ payojaye;",
  "atk-s0513a3:1945_0": "Hoti tādisako kālo, yattha atthāvahaṃ suta”nti.",
  "atk-s0513a3:1946_0": "Tattha nāntalikkhabhavanenāti antalikkhabhavanaṃ vuccati dibbavimānaṃ,",
  "atk-s0513a3:1946_1": "ahaṃ ajja antalikkhabhavanampi na āruḷho,",
  "atk-s0513a3:1946_2": "tasmā antalikkhabhavanenāpi ajja maraṇato na pamocitomhi.",
  "atk-s0513a3:1946_3": "Nāṅgaputtapinena vāti aṅgasarikkhakena vā puttapinenapi na pamocito.",
  "atk-s0513a3:1946_4": "Puttena hi patthayitoti ahaṃ pana attano putteneva ajja māretuṃ patthito.",
  "atk-s0513a3:1946_5": "Silokehi pamocitoti sohaṃ ācariyena bandhitvā dinnāhi gāthāhi pamocito.",
  "atk-s0513a3:1947_0": "Sutanti pariyattiṃ.",
  "atk-s0513a3:1947_1": "Adhīyethāti gaṇheyya sikkheyya.",
  "atk-s0513a3:1947_2": "Hīnamukkaṭṭhamajjhimanti hīnaṃ vā hotu uttamaṃ vā majjhimaṃ vā,",
  "atk-s0513a3:1947_3": "sabbaṃ adhīyitabbamevāti dīpeti.",
  "atk-s0513a3:1947_4": "Na ca sabbaṃ payojayeti hīnaṃ mantaṃ vā sippaṃ vā majjhimaṃ vā na payojaye,",
  "atk-s0513a3:1947_5": "uttamameva payojayeyyāti attho.",
  "atk-s0513a3:1947_6": "Yattha atthāvahaṃ sutanti yasmiṃ kāle mahosadhapaṇḍitassa kumbhakārakammakaraṇaṃ viya yaṃkiñci sikkhitasippaṃ atthāvahaṃ hoti,",
  "atk-s0513a3:1947_7": "tādisopi kālo hotiyevāti attho.",
  "atk-s0513a3:1947_8": "Aparabhāge rañño accayena kumāro rajje patiṭṭhāsi.",
  "atk-s0513a3:1948_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a3:1948_1": "“tadā disāpāmokkho ācariyo ahameva ahosi”nti.",
  "atk-s0513a3:1949_0": "Mūsikajātakavaṇṇanā tatiyā.",
  "atk-s0513a3:1951_0": "[374] 4. Cūḷadhanuggahajātakavaṇṇanā",
  "atk-s0513a3:1952_0": "Sabbaṃ bhaṇḍanti idaṃ satthā jetavane viharanto purāṇadutiyikāpalobhanaṃ ārabbha kathesi.",
  "atk-s0513a3:1952_1": "Tena bhikkhunā “purāṇadutiyikā maṃ, bhante,",
  "atk-s0513a3:1952_2": "ukkaṇṭhāpetī”ti vutte satthā “esā bhikkhu,",
  "atk-s0513a3:1952_3": "itthī na idāneva tuyhaṃ anatthakārikā,",
  "atk-s0513a3:1952_4": "pubbepi te etaṃ nissāya asinā sīsaṃ chinna”nti vatvā bhikkhūhi yācito atītaṃ āhari.",
  "atk-s0513a3:1953_0": "Atīte bārāṇasiyaṃ brahmadatte rajjaṃ kārente bodhisatto sakkattaṃ kāresi.",
  "atk-s0513a3:1953_1": "Tadā eko bārāṇasivāsī brāhmaṇamāṇavo takkasilāyaṃ sabbasippāni uggaṇhitvā dhanukamme nipphattiṃ patto cūḷadhanuggahapaṇḍito nāma ahosi.",
  "atk-s0513a3:1953_2": "Athassa ācariyo “ayaṃ mayā sadisaṃ sippaṃ uggaṇhī”ti attano dhītaraṃ adāsi.",
  "atk-s0513a3:1953_3": "So taṃ gahetvā “bārāṇasiṃ gamissāmī”ti maggaṃ paṭipajji.",
  "atk-s0513a3:1953_4": "Antarāmagge eko vāraṇo ekaṃ padesaṃ suññamakāsi,",
  "atk-s0513a3:1953_5": "taṃ ṭhānaṃ abhiruhituṃ na koci ussahi.",
  "atk-s0513a3:1953_6": "Cūḷadhanuggahapaṇḍito manussānaṃ vārentānaññeva bhariyaṃ gahetvā aṭavimukhaṃ abhiruhi.",
  "atk-s0513a3:1953_7": "Athassa aṭavimajjhe vāraṇo uṭṭhahi,",
  "atk-s0513a3:1953_8": "so taṃ kumbhe sarena vijjhi.",
  "atk-s0513a3:1953_9": "Saro vinivijjhitvā pacchābhāgena nikkhami.",
  "atk-s0513a3:1953_10": "Vāraṇo tattheva pati,",
  "atk-s0513a3:1953_11": "dhanuggahapaṇḍito taṃ ṭhānaṃ khemaṃ katvā purato aññaṃ aṭaviṃ pāpuṇi.",
  "atk-s0513a3:1953_12": "Tatthāpi paññāsa corā maggaṃ hananti.",
  "atk-s0513a3:1953_13": "Tampi so manussehi vāriyamāno abhiruyha tesaṃ corānaṃ mige vadhitvā maggasamīpe maṃsaṃ pacitvā khādantānaṃ ṭhitaṭṭhānaṃ pāpuṇi.",
  "atk-s0513a3:1954_0": "Tadā taṃ corā alaṅkatapaṭiyattāya bhariyāya saddhiṃ āgacchantaṃ disvā “gaṇhissāma na”nti ussāhaṃ kariṃsu.",
  "atk-s0513a3:1954_1": "Corajeṭṭhako purisalakkhaṇakusalo,",
  "atk-s0513a3:1954_2": "so taṃ oloketvāva “uttamapuriso aya”nti ñatvā ekassapi uṭṭhahituṃ nādāsi.",
  "atk-s0513a3:1954_3": "Dhanuggahapaṇḍito “gaccha ‘amhākampi ekaṃ maṃsasūlaṃ dethā’ti vatvā maṃsaṃ āharā”ti tesaṃ santikaṃ bhariyaṃ pesesi.",
  "atk-s0513a3:1954_4": "Sā gantvā “ekaṃ kira maṃsasūlaṃ dethā”ti āha.",
  "atk-s0513a3:1954_5": "Corajeṭṭhako “anaggho puriso”ti maṃsasūlaṃ dāpesi.",
  "atk-s0513a3:1954_6": "Corā “amhehi kira pakkaṃ khādita”nti apakkamaṃsasūlaṃ adaṃsu.",
  "atk-s0513a3:1954_7": "Dhanuggaho attānaṃ sambhāvetvā “mayhaṃ apakkamaṃsasūlaṃ dadantī”ti corānaṃ kujjhi.",
  "atk-s0513a3:1954_8": "Corā “kiṃ ayameveko puriso,",
  "atk-s0513a3:1954_9": "mayaṃ itthiyo”ti kujjhitvā uṭṭhahiṃsu.",
  "atk-s0513a3:1954_10": "Dhanuggaho ekūnapaññāsa jane ekūnapaññāsakaṇḍehi vijjhitvā pātesi.",
  "atk-s0513a3:1954_11": "Corajeṭṭhakaṃ vijjhituṃ kaṇḍaṃ nāhosi.",
  "atk-s0513a3:1954_12": "Tassa kira kaṇḍanāḷiyaṃ samapaṇṇāsayeva kaṇḍāni.",
  "atk-s0513a3:1954_13": "Tesu ekena vāraṇaṃ vijjhi,",
  "atk-s0513a3:1954_14": "ekūnapaññāsakaṇḍehi core vijjhitvā corajeṭṭhakaṃ pātetvā tassa ure nisinno “sīsamassa chindissāmī”ti bhariyāya hatthato asiṃ āharāpesi.",
  "atk-s0513a3:1954_15": "Sā taṅkhaṇaññeva corajeṭṭhake lobhaṃ katvā corassa hatthe tharuṃ,",
  "atk-s0513a3:1954_16": "sāmikassa hatthe dhāraṃ ṭhapesi.",
  "atk-s0513a3:1954_17": "Coro tharudaṇḍaṃ parāmasitvā asiṃ nīharitvā dhanuggahassa sīsaṃ chindi.",
  "atk-s0513a3:1955_0": "So taṃ ghātetvā itthiṃ ādāya gacchanto jātigottaṃ pucchi.",
  "atk-s0513a3:1955_1": "Sā “takkasilāyaṃ disāpāmokkhācariyassa dhītāmhī”ti āha.",
  "atk-s0513a3:1955_2": "“Kathaṃ tvaṃ iminā laddhā”ti.",
  "atk-s0513a3:1955_3": "Mayhaṃ pitā “ayaṃ mayā sadisaṃ katvā sippaṃ sikkhī”ti tussitvā imassa maṃ adāsi,",
  "atk-s0513a3:1955_4": "sāhaṃ tayi sinehaṃ katvā attano kuladattiyaṃ sāmikaṃ mārāpesinti.",
  "atk-s0513a3:1955_5": "Corajeṭṭhako “kuladattiyaṃ tāvesā sāmikaṃ māresi,",
  "atk-s0513a3:1955_6": "aññaṃ panekaṃ disvā mampi evamevaṃ karissati,",
  "atk-s0513a3:1955_7": "imaṃ chaḍḍetuṃ vaṭṭatī”ti cintetvā gacchanto antarāmagge ekaṃ kunnadiṃ uttānatalaṃ taṅkhaṇodakapūraṃ disvā “bhadde,",
  "atk-s0513a3:1955_8": "imissaṃ nadiyaṃ susumārā kakkhaḷā,",
  "atk-s0513a3:1955_9": "kiṃ karomā”ti āha. “Sāmi,",
  "atk-s0513a3:1955_10": "sabbaṃ ābharaṇabhaṇḍaṃ mama uttarāsaṅgena bhaṇḍikaṃ katvā paratīraṃ netvā puna āgantvā maṃ gahetvā gacchā”ti.",
  "atk-s0513a3:1955_11": "So “sādhū”ti sabbaṃ ābharaṇabhaṇḍaṃ ādāya nadiṃ otaritvā taranto viya paratīraṃ patvā taṃ chaḍḍetvā pāyāsi.",
  "atk-s0513a3:1955_12": "Sā taṃ disvā “sāmi,",
  "atk-s0513a3:1955_13": "kiṃ maṃ chaḍḍetvā viya gacchasi,",
  "atk-s0513a3:1955_14": "kasmā evaṃ karosi,",
  "atk-s0513a3:1955_15": "ehi mampi ādāya gacchā”ti tena saddhiṃ sallapantī paṭhamaṃ gāthamāha –",
  "atk-s0513a3:1956_0": "128.",
  "atk-s0513a3:1957_0": "“Sabbaṃ bhaṇḍaṃ samādāya, pāraṃ tiṇṇosi brāhmaṇa;",
  "atk-s0513a3:1958_0": "Paccāgaccha lahuṃ khippaṃ, mampi tārehi dānito”ti.",
  "atk-s0513a3:1959_0": "Tattha lahuṃ khippanti lahuṃ paccāgaccha, khippaṃ mampi tārehi dāni itoti attho.",
  "atk-s0513a3:1960_0": "Coro taṃ sutvā paratīre ṭhitoyeva dutiyaṃ gāthamāha –",
  "atk-s0513a3:1961_0": "129.",
  "atk-s0513a3:1962_0": "“Asanthutaṃ maṃ cirasanthutena, nimīni bhotī adhuvaṃ dhuvena;",
  "atk-s0513a3:1963_0": "Mayāpi bhotī nimineyya aññaṃ, ito ahaṃ dūrataraṃ gamissa”nti.",
  "atk-s0513a3:1964_0": "Sā heṭṭhā vuttatthāyeva –",
  "atk-s0513a3:1965_0": "Coro pana “ito ahaṃ dūrataraṃ gamissaṃ,",
  "atk-s0513a3:1965_1": "tiṭṭha tva”nti vatvā tassā viravantiyāva ābharaṇabhaṇḍikaṃ ādāya palāto.",
  "atk-s0513a3:1965_2": "Tato sā bālā atricchatāya evarūpaṃ byasanaṃ pattā anāthā hutvā avidūre ekaṃ eḷagalāgumbaṃ upagantvā rodamānā nisīdi.",
  "atk-s0513a3:1965_3": "Tasmiṃ khaṇe sakko devarājā lokaṃ olokento taṃ atricchatāhataṃ sāmikā ca jārā ca parihīnaṃ rodamānaṃ",
  "atk-s0513a3:1965_4": "disvā “etaṃ niggaṇhitvā lajjāpetvā āgamissāmī”ti mātaliñca pañcasikhañca ādāya tattha gantvā nadītīre",
  "atk-s0513a3:1965_5": "ṭhatvā “mātali,",
  "atk-s0513a3:1965_6": "tvaṃ maccho bhava,",
  "atk-s0513a3:1965_7": "pañcasikha tvaṃ sakuṇo bhava,",
  "atk-s0513a3:1965_8": "ahaṃ pana siṅgālo hutvā mukhena maṃsapiṇḍaṃ gahetvā etissā sammukhaṭṭhānaṃ gamissāmi,",
  "atk-s0513a3:1965_9": "tvaṃ mayi tattha gate udakato ullaṅghitvā mama purato pata,",
  "atk-s0513a3:1965_10": "athāhaṃ mukhena gahitamaṃsapiṇḍaṃ chaḍḍetvā macchaṃ gahetuṃ pakkhandissāmi,",
  "atk-s0513a3:1965_11": "tasmiṃ khaṇe tvaṃ,",
  "atk-s0513a3:1965_12": "pañcasikha,",
  "atk-s0513a3:1965_13": "taṃ maṃsapiṇḍaṃ gahetvā ākāse uppata,",
  "atk-s0513a3:1965_14": "tvaṃ mātali,",
  "atk-s0513a3:1965_15": "udake patā”ti āṇāpesi. “Sādhu, devā”ti, mātali,",
  "atk-s0513a3:1965_16": "maccho ahosi,",
  "atk-s0513a3:1965_17": "pañcasikho sakuṇo ahosi.",
  "atk-s0513a3:1965_18": "Sakko siṅgālo hutvā maṃsapiṇḍaṃ mukhenādāya tassā sammukhaṭṭhānaṃ agamāsi.",
  "atk-s0513a3:1965_19": "Maccho udakā uppatitvā siṅgālassa purato pati.",
  "atk-s0513a3:1965_20": "So mukhena gahitamaṃsapiṇḍaṃ chaḍḍetvā macchassatthāya pakkhandi.",
  "atk-s0513a3:1965_21": "Maccho uppatitvā udake pati,",
  "atk-s0513a3:1965_22": "sakuṇo maṃsapiṇḍaṃ gahetvā ākāse uppati,",
  "atk-s0513a3:1965_23": "siṅgālo ubhopi alabhitvā eḷagalāgumbaṃ olokento dummukho nisīdi.",
  "atk-s0513a3:1965_24": "Sā taṃ disvā “ayaṃ atricchatāhato neva maṃsaṃ,",
  "atk-s0513a3:1965_25": "na macchaṃ labhī”ti kuṭaṃ bhindantī viya mahāhasitaṃ hasi.",
  "atk-s0513a3:1965_26": "Taṃ sutvā siṅgālo tatiyaṃ gāthamāha –",
  "atk-s0513a3:1966_0": "130.",
  "atk-s0513a3:1967_0": "“Kāyaṃ eḷagalāgumbe, karoti ahuhāsiyaṃ;",
  "atk-s0513a3:1968_0": "Nayīdha naccagītaṃ vā, tāḷaṃ vā susamāhitaṃ;",
  "atk-s0513a3:1969_0": "Anamhikāle susoṇi, kinnu jagghasi sobhane”ti.",
  "atk-s0513a3:1970_0": "Tattha kāyanti kā ayaṃ.",
  "atk-s0513a3:1970_1": "Eḷagalāgumbeti kambojigumbe.",
  "atk-s0513a3:1970_2": "Ahuhāsiyanti dantavidaṃsakaṃ mahāhasitaṃ vuccati,",
  "atk-s0513a3:1970_3": "taṃ kā esā etasmiṃ gumbe karotīti pucchati.",
  "atk-s0513a3:1970_4": "Nayīdha naccagītaṃ vāti imasmiṃ ṭhāne kassaci naccantassa naccaṃ vā gāyantassa gītaṃ vā hatthe susamāhite",
  "atk-s0513a3:1970_5": "katvā vādentassa susamāhitaṃ hatthatāḷaṃ vā natthi,",
  "atk-s0513a3:1970_6": "kaṃ disvā tvaṃ haseyyāsīti dīpeti.",
  "atk-s0513a3:1970_7": "Anamhikāleti rodanakāle.",
  "atk-s0513a3:1970_8": "Susoṇīti sundarasoṇi.",
  "atk-s0513a3:1970_9": "Kiṃ nu jagghasīti kena kāraṇena tvaṃ rodituṃ yuttakāle arodamānāva mahāhasitaṃ hasasi.",
  "atk-s0513a3:1970_10": "Sobhaneti taṃ pasaṃsanto ālapati.",
  "atk-s0513a3:1971_0": "Taṃ sutvā sā catutthaṃ gāthamāha –",
  "atk-s0513a3:1972_0": "131.",
  "atk-s0513a3:1973_0": "“Siṅgāla bāla dummedha, appapaññosi jambuka;",
  "atk-s0513a3:1974_0": "Jīno macchañca pesiñca, kapaṇo viya jhāyasī”ti.",
  "atk-s0513a3:1975_0": "Tattha jīnoti jānippatto hutvā.",
  "atk-s0513a3:1975_1": "Pesinti maṃsapesiṃ.",
  "atk-s0513a3:1975_2": "Kapaṇo viya jhāyasīti sahassabhaṇḍikaṃ parājito kapaṇo viya jhāyasi socasi cintesi.",
  "atk-s0513a3:1976_0": "Tato siṅgālo pañcamaṃ gāthamāha –",
  "atk-s0513a3:1977_0": "132.",
  "atk-s0513a3:1978_0": "“Sudassaṃ vajjamaññesaṃ, attano pana duddasaṃ;",
  "atk-s0513a3:1979_0": "Jīnā patiñca jārañca, maññe tvaññeva jhāyasī”ti.",
  "atk-s0513a3:1980_0": "Tattha tvaññeva jhāyasīti pāpadhamme dussīle ahaṃ tāva mama gocaraṃ na labhissāmi,",
  "atk-s0513a3:1980_1": "tvaṃ pana atricchatāya hatā taṃmuhuttadiṭṭhake core paṭibaddhacittā hutvā tañca jāraṃ kuladattiyañca patiṃ jīnā,",
  "atk-s0513a3:1980_2": "maṃ upādāya sataguṇena sahassaguṇena kapaṇatarā hutvā jhāyasi rodasi paridevasīti lajjāpetvā vippakāraṃ pāpento mahāsatto evamāha.",
  "atk-s0513a3:1981_0": "Sā tassa vacanaṃ sutvā gāthamāha –",
  "atk-s0513a3:1982_0": "133.",
  "atk-s0513a3:1983_0": "“Evametaṃ migarāja, yathā bhāsasi jambuka;",
  "atk-s0513a3:1984_0": "Sā nūnāhaṃ ito gantvā, bhattu hessaṃ vasānugā”ti.",
  "atk-s0513a3:1985_0": "Tattha nūnāti ekaṃsatthe nipāto.",
  "atk-s0513a3:1985_1": "Sā ahaṃ ito gantvā puna aññaṃ bhattāraṃ labhitvā ekaṃseneva tassa bhattu vasānugā vasavattinī bhavissāmīti.",
  "atk-s0513a3:1986_0": "Athassā anācārāya dussīlāya vacanaṃ sutvā sakko devarājā osānagāthamāha –",
  "atk-s0513a3:1987_0": "134.",
  "atk-s0513a3:1988_0": "“Yo hare mattikaṃ thālaṃ, kaṃsathālampi so hare;",
  "atk-s0513a3:1989_0": "Kataṃyeva tayā pāpaṃ, punapevaṃ karissasī”ti.",
  "atk-s0513a3:1990_0": "Tassattho –",
  "atk-s0513a3:1990_1": "anācāre kiṃ kathesi,",
  "atk-s0513a3:1990_2": "yo mattikaṃ thālaṃ harati,",
  "atk-s0513a3:1990_3": "suvaṇṇathālarajatathālādippabhedaṃ kaṃsathālampi so harateva,",
  "atk-s0513a3:1990_4": "idañca tayā pāpaṃ katameva,",
  "atk-s0513a3:1990_5": "na sakkā tava saddhātuṃ,",
  "atk-s0513a3:1990_6": "sā tvaṃ punapi evaṃ karissasiyevāti.",
  "atk-s0513a3:1990_7": "Evaṃ so taṃ lajjāpetvā vippakāraṃ pāpetvā sakaṭṭhānameva agamāsi.",
  "atk-s0513a3:1991_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a3:1991_1": "saccapariyosāne ukkaṇṭhitabhikkhu sotāpattiphale patiṭṭhahi.",
  "atk-s0513a3:1992_0": "Tadā dhanuggaho ukkaṇṭhitabhikkhu ahosi,",
  "atk-s0513a3:1992_1": "sā itthī purāṇadutiyikā,",
  "atk-s0513a3:1992_2": "sakko devarājā pana ahameva ahosinti.",
  "atk-s0513a3:1993_0": "Cūḷadhanuggahajātakavaṇṇanā catutthā.",
  "atk-s0513a3:1995_0": "[375] 5. Kapotajātakavaṇṇanā",
  "atk-s0513a3:1996_0": "Idāni khomhīti idaṃ satthā jetavane viharanto ekaṃ lolabhikkhuṃ ārabbha kathesi.",
  "atk-s0513a3:1996_1": "Lolavatthu anekaso vitthāritameva.",
  "atk-s0513a3:1996_2": "Taṃ pana satthā “saccaṃ kira tvaṃ bhikkhu,",
  "atk-s0513a3:1996_3": "lolo”ti pucchitvā “āma,",
  "atk-s0513a3:1996_4": "bhante”ti vutte “na kho bhikkhu idāneva,",
  "atk-s0513a3:1996_5": "pubbepi tvaṃ lolosi,",
  "atk-s0513a3:1996_6": "lolatāya pana jīvitakkhayaṃ patto”ti vatvā atītaṃ āhari.",
  "atk-s0513a3:1997_0": "Atīte bārāṇasiyaṃ brahmadatte rajjaṃ kārente bodhisatto pārāvatayoniyaṃ nibbattitvā bārāṇasiseṭṭhino mahānase nīḷapacchiyaṃ vasati.",
  "atk-s0513a3:1997_1": "Atheko kāko macchamaṃsaluddho tena saddhiṃ mettiṃ katvā tattheva vasi.",
  "atk-s0513a3:1997_2": "So ekadivasaṃ bahuṃ macchamaṃsaṃ disvā “imaṃ khādissāmī”ti nitthunanto nīḷapacchiyaṃyeva nipajjitvā pārāvatena “ehi, samma,",
  "atk-s0513a3:1997_3": "gocarāya gamissāmā”ti vuccamānopi “ajīrakena nipannomhi,",
  "atk-s0513a3:1997_4": "gaccha tva”nti vatvā tasmiṃ gate “gato me paccāmittakaṇṭako,",
  "atk-s0513a3:1997_5": "idāni yathāruci macchamaṃsaṃ khādissāmī”ti cintento paṭhamaṃ gāthamāha –",
  "atk-s0513a3:1998_0": "135.",
  "atk-s0513a3:1999_0": "“Idāni khomhi sukhito arogo, nikkaṇṭako nippatito kapoto;",
  "atk-s0513a3:2000_0": "Kāhāmi dānī hadayassa tuṭṭhiṃ, tathā hi maṃ maṃsasākaṃ baletī”ti.",
  "atk-s0513a3:2001_0": "Tattha nippatitoti niggato.",
  "atk-s0513a3:2001_1": "Kapototi pārāvato.",
  "atk-s0513a3:2001_2": "Kāhāmi dānīti karissāmi dāni.",
  "atk-s0513a3:2001_3": "Tathā hi maṃ maṃsasākaṃ baletīti tathā hi maṃsañca avasesaṃ sākañca mayhaṃ balaṃ karoti,",
  "atk-s0513a3:2001_4": "uṭṭhehi khādāti vadamānaṃ viya ussāhaṃ mamaṃ karotīti attho.",
  "atk-s0513a3:2002_0": "So bhattakārake macchamaṃsaṃ pacitvā mahānasā nikkhamma sarīrato sedaṃ pavāhente pacchito nikkhamitvā",
  "atk-s0513a3:2002_1": "rasakaroṭiyaṃ nilīyitvā “kiri kirī”ti saddamakāsi.",
  "atk-s0513a3:2002_2": "Bhattakārako vegenāgantvā kākaṃ gahetvā sabbapattāni luñjitvā allasiṅgīverañca siddhatthake ca pisitvā",
  "atk-s0513a3:2002_3": "lasuṇaṃ pūtitakkena madditvā sakalasarīraṃ makkhetvā ekaṃ kaṭhalaṃ ghaṃsitvā vijjhitvā suttakena tassa",
  "atk-s0513a3:2002_4": "gīvāyaṃ bandhitvā nīḷapacchiyaṃyeva taṃ pakkhipitvā agamāsi.",
  "atk-s0513a3:2002_5": "Pārāvato āgantvā taṃ disvā “kā esā balākā mama sahāyassa pacchiyaṃ nipannā,",
  "atk-s0513a3:2002_6": "caṇḍo hi so āgantvā ghāteyyāpi na”nti parihāsaṃ karonto dutiyaṃ gāthamāha –",
  "atk-s0513a3:2003_0": "136.",
  "atk-s0513a3:2004_0": "“Kāyaṃ balākā sikhinī, corī laṅghipitāmahā;",
  "atk-s0513a3:2005_0": "Oraṃ balāke āgaccha, caṇḍo me vāyaso sakhā”ti.",
  "atk-s0513a3:2006_0": "Sā heṭṭhā vuttatthāyeva.",
  "atk-s0513a3:2007_0": "Taṃ sutvā kāko tatiyaṃ gāthamāha –",
  "atk-s0513a3:2008_0": "137.",
  "atk-s0513a3:2009_0": "“Alañhi te jagghitāye, mamaṃ disvāna edisaṃ;",
  "atk-s0513a3:2010_0": "Vilūnaṃ sūdaputtena, piṭṭhamaṇḍena makkhita”nti.",
  "atk-s0513a3:2011_0": "Tattha alanti paṭisedhatthe nipāto.",
  "atk-s0513a3:2011_1": "Jagghitāyeti hasituṃ.",
  "atk-s0513a3:2011_2": "Idaṃ vuttaṃ hoti –",
  "atk-s0513a3:2011_3": "idāni maṃ edisaṃ evaṃ dukkhappattaṃ disvā tava alaṃ hasituṃ,",
  "atk-s0513a3:2011_4": "mā edise kāle parihāsakeḷiṃ karohīti.",
  "atk-s0513a3:2012_0": "So parihāsakeḷiṃ karontova puna catutthaṃ gāthamāha –",
  "atk-s0513a3:2013_0": "138.",
  "atk-s0513a3:2014_0": "“Sunhāto suvilittosi, annapānena tappito;",
  "atk-s0513a3:2015_0": "Kaṇṭhe ca te veḷuriyo, agamā nu kajaṅgala”nti.",
  "atk-s0513a3:2016_0": "Tattha kaṇṭhe ca te veḷuriyoti ayaṃ te veḷuriyamaṇipi kaṇṭhe piḷandho,",
  "atk-s0513a3:2016_1": "tvaṃ ettakaṃ kālaṃ amhākaṃ etaṃ na dassesīti kapālaṃ sandhāyevamāha.",
  "atk-s0513a3:2016_2": "Kajaṅgalanti idha bārāṇasīyeva “kajaṅgalā”ti adhippetā.",
  "atk-s0513a3:2016_3": "Ito nikkhamitvā kacci antonagaraṃ gatosīti pucchati.",
  "atk-s0513a3:2017_0": "Tato kāko pañcamaṃ gāthamāha –",
  "atk-s0513a3:2018_0": "139.",
  "atk-s0513a3:2019_0": "“Mā te mitto amitto vā, agamāsi kajaṅgalaṃ;",
  "atk-s0513a3:2020_0": "Piñchāni tattha lāyitvā, kaṇṭhe bandhanti vaṭṭana”nti.",
  "atk-s0513a3:2021_0": "Tattha piñchānīti pattāni. Tattha lāyitvāti tasmiṃ bārāṇasinagare luñcitvā. Vaṭṭananti kaṭhalikaṃ.",
  "atk-s0513a3:2022_0": "Taṃ sutvā pārāvato osānagāthamāha –",
  "atk-s0513a3:2023_0": "140.",
  "atk-s0513a3:2024_0": "“Punapāpajjasī samma, sīlañhi tava tādisaṃ;",
  "atk-s0513a3:2025_0": "Na hi mānusakā bhogā, subhuñjā honti pakkhinā”ti.",
  "atk-s0513a3:2026_0": "Tattha punapāpajjasīti punapi evarūpaṃ āpajjissasi. Evarūpañhi te sīlanti.",
  "atk-s0513a3:2027_0": "Iti naṃ so ovaditvā tattha avasitvā pakkhe pasāretvā aññattha agamāsi.",
  "atk-s0513a3:2027_1": "Kākopi tattheva jīvitakkhayaṃ pāpuṇi.",
  "atk-s0513a3:2028_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a3:2028_1": "saccapariyosāne lolabhikkhu anāgāmiphale patiṭṭhahi.",
  "atk-s0513a3:2028_2": "Tadā kāko lolabhikkhu ahosi,",
  "atk-s0513a3:2028_3": "kapoto pana ahameva ahosinti.",
  "atk-s0513a3:2029_0": "Kapotajātakavaṇṇanā pañcamā.",
  "atk-s0513a3:2030_0": "Aḍḍhavaggo tatiyo.",
  "atk-s0513a3:2031_0": "Jātakuddānaṃ –",
  "atk-s0513a3:2032_0": "Maṇikuṇḍala sujātā, venasākhañca oragaṃ;",
  "atk-s0513a3:2033_0": "Ghaṭaṃ koraṇḍi laṭuki, dhammapālaṃ migaṃ tathā.",
  "atk-s0513a3:2034_0": "Suyonandī vaṇṇāroha, sīlaṃ hirī khajjopanaṃ;",
  "atk-s0513a3:2035_0": "Ahi gumbiya sāḷiyaṃ, tacasāraṃ mittavindaṃ.",
  "atk-s0513a3:2036_0": "Palāsañceva dīghiti, migapotaka mūsikaṃ;",
  "atk-s0513a3:2037_0": "Dhanuggaho kapotañca, jātakā pañcavīsati.",
  "atk-s0513a3:2038_0": "Pañcakanipātavaṇṇanā niṭṭhitā.",
  "atk-s0513a3:2039_0": "6. Chakkanipāto",
  "atk-s0513a3:2040_0": "1. Avāriyavaggo",
  "atk-s0513a3:2042_0": "[376] 1. Avāriyajātakavaṇṇanā",
  "atk-s0513a3:2043_0": "Māsu kujjha bhūmipatīti idaṃ satthā jetavane viharanto ekaṃ titthanāvikaṃ ārabbha kathesi.",
  "atk-s0513a3:2043_1": "So kira bālo ahosi aññāṇo,",
  "atk-s0513a3:2043_2": "neva so buddhādīnaṃ ratanānaṃ,",
  "atk-s0513a3:2043_3": "na aññesaṃ puggalānaṃ guṇaṃ jānāti,",
  "atk-s0513a3:2043_4": "caṇḍo pharuso sāhasiko.",
  "atk-s0513a3:2043_5": "Atheko jānapado bhikkhu “buddhupaṭṭhānaṃ karissāmī”ti āgacchanto sāyaṃ aciravatītitthaṃ patvā taṃ evamāha “upāsaka,",
  "atk-s0513a3:2043_6": "paratīraṃ gamissāmi,",
  "atk-s0513a3:2043_7": "nāvaṃ me dehī”ti. “Bhante,",
  "atk-s0513a3:2043_8": "idāni akālo,",
  "atk-s0513a3:2043_9": "ekasmiṃ ṭhāne vasassū”ti. “Upāsaka,",
  "atk-s0513a3:2043_10": "idha kuhiṃ vasissāmi,",
  "atk-s0513a3:2043_11": "maṃ gaṇhitvā gacchā”ti.",
  "atk-s0513a3:2043_12": "So kujjhitvā “ehi re samaṇa,",
  "atk-s0513a3:2043_13": "vahāmī”ti theraṃ nāvaṃ āropetvā ujukaṃ agantvā heṭṭhā nāvaṃ netvā ulloḷaṃ katvā tassa pattacīvaraṃ temetvā",
  "atk-s0513a3:2043_14": "kilametvā tīraṃ patvā andhakāravelāyaṃ uyyojesi.",
  "atk-s0513a3:2043_15": "Atha so vihāraṃ gantvā taṃ divasaṃ buddhupaṭṭhānassa okāsaṃ alabhitvā punadivase satthāraṃ upasaṅkamitvā",
  "atk-s0513a3:2043_16": "vanditvā ekamantaṃ nisīditvā satthārā katapaṭisanthāro “kadā āgatosī”ti vutte “hiyyo,",
  "atk-s0513a3:2043_17": "bhante”ti vatvā “atha kasmā ajja buddhupaṭṭhānaṃ āgatosī”ti vutte tamatthaṃ ārocesi.",
  "atk-s0513a3:2043_18": "Taṃ sutvā satthā “na kho bhikkhu idāneva,",
  "atk-s0513a3:2043_19": "pubbepesa caṇḍo pharuso sāhasiko,",
  "atk-s0513a3:2043_20": "idāni pana tena tvaṃ kilamito,",
  "atk-s0513a3:2043_21": "pubbepesa paṇḍite kilamesī”ti vatvā tena yācito atītaṃ āhari.",
  "atk-s0513a3:2044_0": "Atīte bārāṇasiyaṃ brahmadatte rajjaṃ kārente bodhisatto brāhmaṇakule nibbattitvā vayappatto takkasilāyaṃ",
  "atk-s0513a3:2044_1": "sabbasippāni uggaṇhitvā isipabbajjaṃ pabbajitvā dīghamaddhānaṃ himavante phalāphalena yāpetvā loṇambilasevanatthāya",
  "atk-s0513a3:2044_2": "bārāṇasiṃ patvā rājuyyāne vasitvā punadivase nagaraṃ bhikkhāya pāvisi.",
  "atk-s0513a3:2044_3": "Atha naṃ rājaṅgaṇappattaṃ rājā disvā tassa iriyāpathe pasīditvā antepuraṃ ānetvā bhojetvā paṭiññaṃ gahetvā rājuyyāne vasāpesi,",
  "atk-s0513a3:2044_4": "devasikaṃ upaṭṭhānaṃ agamāsi.",
  "atk-s0513a3:2044_5": "Tamenaṃ bodhisatto “raññā nāma, mahārāja,",
  "atk-s0513a3:2044_6": "cattāri agatigamanāni vajjetvā appamattena khantimettānuddayasampannena hutvā dhammena rajjaṃ kāretabba”nti vatvā devasikaṃ ovadanto –",
  "atk-s0513a3:2045_0": "1.",
  "atk-s0513a3:2046_0": "“Māsu kujjha bhūmipati, māsu kujjha rathesabha;",
  "atk-s0513a3:2047_0": "Kuddhaṃ appaṭikujjhanto, rājā raṭṭhassa pūjito.",
  "atk-s0513a3:2048_0": "2.",
  "atk-s0513a3:2049_0": "“Gāme vā yadi vāraññe, ninne vā yadi vā thale;",
  "atk-s0513a3:2050_0": "Sabbattha anusāsāmi, māsu kujjha rathesabhā”ti. – dve gāthā abhāsi;",
  "atk-s0513a3:2051_0": "Tattha raṭṭhassa pūjitoti evarūpo rājā raṭṭhassa pūjanīyo hotīti attho.",
  "atk-s0513a3:2051_1": "Sabbattha anusāsāmīti etesu gāmādīsu yattha katthaci vasantopāhaṃ mahārāja,",
  "atk-s0513a3:2051_2": "imāya eva anusiṭṭhiyā tamanusāsāmi,",
  "atk-s0513a3:2051_3": "etesu vā gāmādīsu yattha katthaci ekasmimpi ekasattepi anusāsāmi.",
  "atk-s0513a3:2051_4": "Māsu kujjha rathesabhāti evamevāhaṃ taṃ anusāsāmi,",
  "atk-s0513a3:2051_5": "raññā nāma kujjhatuṃ na vaṭṭati.",
  "atk-s0513a3:2051_6": "Kiṃkāraṇā?",
  "atk-s0513a3:2051_7": "Rājāno nāma vācāvudhā,",
  "atk-s0513a3:2051_8": "tesaṃ kuddhānaṃ vacanamatteneva bahū jīvitakkhayaṃ pāpuṇantīti.",
  "atk-s0513a3:2052_0": "Evaṃ bodhisatto rañño āgatāgatadivase imā dve gāthā abhāsi.",
  "atk-s0513a3:2052_1": "Rājā anusiṭṭhiyā pasannacitto mahāsattassa satasahassuṭṭhānakaṃ ekaṃ gāmavaraṃ adāsi,",
  "atk-s0513a3:2052_2": "bodhisatto paṭikkhipi.",
  "atk-s0513a3:2052_3": "Iti so tattheva dvādasasaṃvaccharaṃ vasitvā “aticiraṃ nivutthomhi,",
  "atk-s0513a3:2052_4": "janapadacārikaṃ tāva caritvā āgamissāmī”ti rañño akathetvāva uyyānapālaṃ āmantetvā “tāta,",
  "atk-s0513a3:2052_5": "ukkaṇṭhitarūposmi,",
  "atk-s0513a3:2052_6": "janapadaṃ caritvā āgamissāmi,",
  "atk-s0513a3:2052_7": "tvaṃ rañño katheyyāsī”ti vatvā pakkanto gaṅgāya nāvātitthaṃ pāpuṇi.",
  "atk-s0513a3:2052_8": "Tattha avāriyapitā nāma nāviko ahosi.",
  "atk-s0513a3:2052_9": "So bālo neva guṇavantānaṃ guṇaṃ jānāti,",
  "atk-s0513a3:2052_10": "na attano āyāpāyaṃ jānāti,",
  "atk-s0513a3:2052_11": "so gaṅgaṃ taritukāmaṃ janaṃ paṭhamaṃ tāretvā pacchā vetanaṃ yācati,",
  "atk-s0513a3:2052_12": "vetanaṃ adentehi saddhiṃ kalahaṃ karonto akkosappahāreyeva bahū labhati,",
  "atk-s0513a3:2052_13": "appaṃ lābhaṃ,",
  "atk-s0513a3:2052_14": "evarūpo andhabālo.",
  "atk-s0513a3:2052_15": "Taṃ sandhāya satthā abhisambuddho hutvā tatiyaṃ gāthamāha –",
  "atk-s0513a3:2053_0": "3.",
  "atk-s0513a3:2054_0": "“Avāriyapitā nāma, ahu gaṅgāya nāviko;",
  "atk-s0513a3:2055_0": "Pubbe janaṃ tāretvāna, pacchā yācati vetanaṃ;",
  "atk-s0513a3:2056_0": "Tenassa bhaṇḍanaṃ hoti, na ca bhogehi vaḍḍhatī”ti.",
  "atk-s0513a3:2057_0": "Tattha avāriyapitā nāmāti avāriyā nāma tassa dhītā,",
  "atk-s0513a3:2057_1": "tassā vasena avāriyapitā nāma jāto.",
  "atk-s0513a3:2057_2": "Tenassa bhaṇḍananti tena kāraṇena,",
  "atk-s0513a3:2057_3": "tena vā pacchā yāciyamānena janena saddhiṃ tassa bhaṇḍanaṃ hoti.",
  "atk-s0513a3:2058_0": "Bodhisatto taṃ nāvikaṃ upasaṅkamitvā “āvuso,",
  "atk-s0513a3:2058_1": "paratīraṃ maṃ nehī”ti āha.",
  "atk-s0513a3:2058_2": "Taṃ sutvā so āha “samaṇa,",
  "atk-s0513a3:2058_3": "kiṃ me nāvāvetanaṃ dassasī”ti? “Āvuso,",
  "atk-s0513a3:2058_4": "ahaṃ bhogavaḍḍhiṃ atthavaḍḍhiṃ dhammavaḍḍhiṃ nāma te kathessāmī”ti.",
  "atk-s0513a3:2058_5": "Taṃ sutvā nāviko “dhuvaṃ esa mayhaṃ kiñci dassatī”ti taṃ paratīraṃ netvā “dehi me nāvāya vetana”nti āha.",
  "atk-s0513a3:2058_6": "So tassa “sādhu,",
  "atk-s0513a3:2058_7": "āvuso”ti paṭhamaṃ bhogavaḍḍhiṃ kathento –",
  "atk-s0513a3:2059_0": "4.",
  "atk-s0513a3:2060_0": "“Atiṇṇaṃyeva yācassu, apāraṃ tāta nāvika;",
  "atk-s0513a3:2061_0": "Añño hi tiṇṇassa mano, añño hoti pāresino”ti. – gāthamāha;",
  "atk-s0513a3:2062_0": "Tattha apāranti tāta,",
  "atk-s0513a3:2062_1": "nāvika paratīraṃ atiṇṇameva janaṃ orimatīre ṭhitaññeva vetanaṃ yācassu,",
  "atk-s0513a3:2062_2": "tato laddhañca gahetvā guttaṭṭhāne ṭhapetvā pacchā manusse paratīraṃ neyyāsi,",
  "atk-s0513a3:2062_3": "evaṃ te bhogavaḍḍhi bhavissati.",
  "atk-s0513a3:2062_4": "Añño hi tiṇṇassa manoti tāta nāvika,",
  "atk-s0513a3:2062_5": "paratīraṃ gatassa añño mano bhavati,",
  "atk-s0513a3:2062_6": "adatvāva gantukāmo hoti.",
  "atk-s0513a3:2062_7": "Yo panesa pāresī nāma paratīraṃ esati,",
  "atk-s0513a3:2062_8": "paratīraṃ gantukāmo hoti,",
  "atk-s0513a3:2062_9": "so atirekampi datvā gantukāmo hoti,",
  "atk-s0513a3:2062_10": "iti pāresino añño mano hoti,",
  "atk-s0513a3:2062_11": "tasmā tvaṃ atiṇṇameva yāceyyāsi,",
  "atk-s0513a3:2062_12": "ayaṃ tāva te bhogānaṃ vaḍḍhi nāmāti.",
  "atk-s0513a3:2063_0": "Taṃ sutvā nāviko cintesi “ayaṃ tāva me ovādo bhavissati,",
  "atk-s0513a3:2063_1": "idāni panesa aññaṃ kiñci mayhaṃ dassatī”ti.",
  "atk-s0513a3:2063_2": "Atha naṃ bodhisatto “ayaṃ tāva te, āvuso,",
  "atk-s0513a3:2063_3": "bhogavaḍḍhi,",
  "atk-s0513a3:2063_4": "idāni atthadhammavaḍḍhiṃ suṇāhī”ti vatvā ovadanto –",
  "atk-s0513a3:2064_0": "5.",
  "atk-s0513a3:2065_0": "“Gāme vā yadi vāraññe, ninne vā yadi vā thale;",
  "atk-s0513a3:2066_0": "Sabbattha anusāsāmi, māsu kujjhittha nāvikā”ti. – gāthamāha;",
  "atk-s0513a3:2067_0": "Itissa imāya gāthāya atthadhammavaḍḍhiṃ kathetvā “ayaṃ te atthavaḍḍhi ca dhammavaḍḍhi cā”ti āha.",
  "atk-s0513a3:2067_1": "So pana dandhapuriso taṃ ovādaṃ na kiñci maññamāno “idaṃ, samaṇa,",
  "atk-s0513a3:2067_2": "tayā mayhaṃ dinnaṃ nāvāvetana”nti āha.",
  "atk-s0513a3:2067_3": "“Āmāvuso”ti.",
  "atk-s0513a3:2067_4": "“Mayhaṃ iminā kammaṃ natthi,",
  "atk-s0513a3:2067_5": "aññaṃ me dehī”ti. “Āvuso,",
  "atk-s0513a3:2067_6": "idaṃ ṭhapetvā mayhaṃ aññaṃ natthī”ti.",
  "atk-s0513a3:2067_7": "“Atha tvaṃ kasmā mama nāvaṃ āruḷhosī”ti tāpasaṃ gaṅgātīre pātetvā ure nisīditvā mukhamevassa pothesi.",
  "atk-s0513a3:2068_0": "Satthā “iti so,",
  "atk-s0513a3:2068_1": "bhikkhave,",
  "atk-s0513a3:2068_2": "tāpaso yaṃ ovādaṃ datvā rañño santikā gāmavaraṃ labhi,",
  "atk-s0513a3:2068_3": "tameva ovādaṃ andhabālassa nāvikassa kathetvā mukhapothanaṃ pāpuṇi,",
  "atk-s0513a3:2068_4": "tasmā ovādaṃ dentena yuttajanasseva dātabbo,",
  "atk-s0513a3:2068_5": "na ayuttajanassā”ti vatvā abhisambuddho hutvā tadanantaraṃ gāthamāha –",
  "atk-s0513a3:2069_0": "6.",
  "atk-s0513a3:2070_0": "“Yāyevānusāsaniyā, rājā gāmavaraṃ adā;",
  "atk-s0513a3:2071_0": "Tāyevānusāsaniyā, nāviko paharī mukha”nti.",
  "atk-s0513a3:2072_0": "Tassa taṃ paharantasseva bhariyā bhattaṃ gahetvā āgatā pāpapurisaṃ disvā “sāmi,",
  "atk-s0513a3:2072_1": "ayaṃ tāpaso nāma rājakulūpako,",
  "atk-s0513a3:2072_2": "mā paharī”ti āha.",
  "atk-s0513a3:2072_3": "So kujjhitvā “tvaṃ me imaṃ kūṭatāpasaṃ paharituṃ na desī”ti uṭṭhāya taṃ paharitvā pātesi.",
  "atk-s0513a3:2072_4": "Atha bhattapāti patitvā bhijji,",
  "atk-s0513a3:2072_5": "tassā ca pana garugabbhāya gabbho bhūmiyaṃ pati.",
  "atk-s0513a3:2072_6": "Atha naṃ manussā samparivāretvā “purisaghātakacoro”ti gahetvā bandhitvā rañño dassesuṃ.",
  "atk-s0513a3:2072_7": "Rājā vinicchinitvā tassa rājāṇaṃ kāresi.",
  "atk-s0513a3:2072_8": "Satthā abhisambuddho hutvā tamatthaṃ pakāsento osānagāthamāha –",
  "atk-s0513a3:2073_0": "7.",
  "atk-s0513a3:2074_0": "“Bhattaṃ bhinnaṃ hatā bhariyā, gabbho ca patito chamā;",
  "atk-s0513a3:2075_0": "Migova jātarūpena, na tenatthaṃ abandhi sū”ti.",
  "atk-s0513a3:2076_0": "Tattha bhattaṃ bhinnanti bhattapāti bhinnā.",
  "atk-s0513a3:2076_1": "Hatāti pahatā.",
  "atk-s0513a3:2076_2": "Chamāti bhūmiyaṃ.",
  "atk-s0513a3:2076_3": "Migova jātarūpenāti yathā migo suvaṇṇaṃ vā hiraññaṃ vā muttāmaṇiādīni vā madditvā gacchantopi attharitvā",
  "atk-s0513a3:2076_4": "nipajjantopi tena jātarūpena attano atthaṃ vaḍḍhetuṃ nibbattetuṃ na sakkoti,",
  "atk-s0513a3:2076_5": "evameva so andhabālo paṇḍitehi dinnaṃ ovādaṃ sutvāpi attano atthaṃ vaḍḍhetuṃ nibbattetuṃ nāsakkhīti vuttaṃ hoti.",
  "atk-s0513a3:2076_6": "Abandhi sūti ettha abandhi soti evamattho daṭṭhabbo. Sa-",
  "atk-s0513a3:2076_7": "oiti imesaṃ padānañhi sūti sandhi hoti.",
  "atk-s0513a3:2077_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a3:2077_1": "saccapariyosāne so bhikkhu sotāpattiphale patiṭṭhahi.",
  "atk-s0513a3:2077_2": "Tadā nāviko idāni nāvikova ahosi,",
  "atk-s0513a3:2077_3": "rājā ānando,",
  "atk-s0513a3:2077_4": "tāpaso pana ahameva ahosinti.",
  "atk-s0513a3:2078_0": "Avāriyajātakavaṇṇanā paṭhamā.",
  "atk-s0513a3:2080_0": "[377] 2. Setaketujātakavaṇṇanā",
  "atk-s0513a3:2081_0": "Mā tāta kujjhi na hi sādhu kodhoti idaṃ satthā jetavane viharanto kuhakabhikkhuṃ ārabbha kathesi,",
  "atk-s0513a3:2081_1": "paccuppannavatthu uddālajātake āvi bhavissati.",
  "atk-s0513a3:2082_0": "Atīte bārāṇasiyaṃ brahmadatte rajjaṃ kārente bodhisatto bārāṇasiyaṃ disāpāmokkho ācariyo hutvā pañcasate māṇave mante vācesi.",
  "atk-s0513a3:2082_1": "Tesaṃ jeṭṭhako setaketu nāma udiccabrāhmaṇakule nibbattamāṇavo,",
  "atk-s0513a3:2082_2": "tassa jātiṃ nissāya mahanto māno ahosi.",
  "atk-s0513a3:2082_3": "So ekadivasaṃ aññehi māṇavehi saddhiṃ nagarā nikkhamanto nagaraṃ pavisantaṃ ekaṃ caṇḍālaṃ disvā “kosi",
  "atk-s0513a3:2082_4": "tva”nti pucchitvā “caṇḍālohamasmī”ti vutte tassa sarīraṃ paharitvā āgatavātassa attano sarīre phusanabhayena “nassa, caṇḍāla,",
  "atk-s0513a3:2082_5": "kāḷakaṇṇī,",
  "atk-s0513a3:2082_6": "adhovātaṃ yāhī”ti vatvā vegena tassa uparivātaṃ agamāsi.",
  "atk-s0513a3:2082_7": "Caṇḍālo sīghataraṃ gantvā tassa uparivāte aṭṭhāsi.",
  "atk-s0513a3:2082_8": "Atha naṃ so “nassa kāḷakaṇṇī”ti suṭṭhutaraṃ akkosi paribhāsi.",
  "atk-s0513a3:2082_9": "Taṃ sutvā caṇḍālo “tvaṃ kosī”ti pucchi.",
  "atk-s0513a3:2082_10": "“Brāhmaṇamāṇavohamasmī”ti.",
  "atk-s0513a3:2082_11": "“Brāhmaṇo hotu,",
  "atk-s0513a3:2082_12": "mayā pana puṭṭhapañhaṃ kathetuṃ sakkhissasī”ti. “Āma,",
  "atk-s0513a3:2082_13": "sakkhissāmī”ti.",
  "atk-s0513a3:2082_14": "“Sace na sakkosi,",
  "atk-s0513a3:2082_15": "pādantarena taṃ gamemī”ti.",
  "atk-s0513a3:2082_16": "So attānaṃ takketvā “gamehī”ti āha.",
  "atk-s0513a3:2083_0": "Caṇḍālaputto tassa kathaṃ parisaṃ gāhāpetvā “māṇava,",
  "atk-s0513a3:2083_1": "disā nāma katarā”ti pañhaṃ pucchi.",
  "atk-s0513a3:2083_2": "“Disā nāma puratthimādayo catasso disā”ti.",
  "atk-s0513a3:2083_3": "Caṇḍālo “nāhaṃ taṃ etaṃ disaṃ pucchāmi,",
  "atk-s0513a3:2083_4": "tvaṃ ettakampi ajānanto mama sarīre pahaṭavātaṃ jigucchasī”ti taṃ khandhaṭṭhike gahetvā onametvā attano pādantarena gamesi.",
  "atk-s0513a3:2083_5": "Māṇavā taṃ pavattiṃ ācariyassa ācikkhiṃsu.",
  "atk-s0513a3:2083_6": "Taṃ sutvā ācariyo “saccaṃ kira, tāta,",
  "atk-s0513a3:2083_7": "setaketu caṇḍālenāsi pādantarena gamito”ti? “Āma, ācariya,",
  "atk-s0513a3:2083_8": "so maṃ caṇḍāladāsiputto disāmattampi na jānāsī”ti attano pādantarena gamesi,",
  "atk-s0513a3:2083_9": "idāni disvā kattabbaṃ assa jānissāmīti kuddho caṇḍālaputtaṃ akkosi paribhāsi.",
  "atk-s0513a3:2083_10": "Atha naṃ ācariyo ‘tāta,",
  "atk-s0513a3:2083_11": "setaketu mā tassa kujjhi,",
  "atk-s0513a3:2083_12": "paṇḍito caṇḍāladāsiputto,",
  "atk-s0513a3:2083_13": "na so taṃ etaṃ disaṃ pucchati,",
  "atk-s0513a3:2083_14": "aññaṃ disaṃ pucchi,",
  "atk-s0513a3:2083_15": "tayā pana diṭṭhasutaviññātato adiṭṭhāsutāviññātameva bahutara”nti ovadanto dve gāthā abhāsi –",
  "atk-s0513a3:2084_0": "8.",
  "atk-s0513a3:2085_0": "“Mā tāta kujjhi na hi sādhu kodho, bahumpi te adiṭṭhamassutañca;",
  "atk-s0513a3:2086_0": "Mātā pitā disatā setaketu, ācariyamāhu disataṃ pasatthā.",
  "atk-s0513a3:2087_0": "9.",
  "atk-s0513a3:2088_0": "“Agārino annadapānavatthadā, avhāyikā tampi disaṃ vadanti;",
  "atk-s0513a3:2089_0": "Esā disā paramā setaketu, yaṃ patvā dukkhī sukhino bhavantī”ti.",
  "atk-s0513a3:2090_0": "Tattha na hi sādhu kodhoti kodho nāma uppajjamāno subhāsitadubbhāsitaṃ atthānatthaṃ hitāhitaṃ jānituṃ na detīti na sādhu na laddhako.",
  "atk-s0513a3:2090_1": "Bahumpi te adiṭṭhanti tayā cakkhunā adiṭṭhaṃ sotena ca assutameva bahutaraṃ.",
  "atk-s0513a3:2090_2": "Disatāti disā.",
  "atk-s0513a3:2090_3": "Mātāpitaro puttānaṃ purimataraṃ uppannattā puratthimadisā nāma jātāti vadati.",
  "atk-s0513a3:2090_4": "Ācariyamāhu disataṃ pasatthāti ācariyā pana dakkhiṇeyyattā disataṃ pasatthā dakkhiṇā disāti buddhādayo ariyā āhu kathenti dīpenti.",
  "atk-s0513a3:2091_0": "Agārinoti gahaṭṭhā.",
  "atk-s0513a3:2091_1": "Annadapānavatthadāti annadā, pānadā,",
  "atk-s0513a3:2091_2": "vatthadā ca.",
  "atk-s0513a3:2091_3": "Avhāyikāti “etha deyyadhammaṃ paṭiggaṇhathā”ti pakkosanakā.",
  "atk-s0513a3:2091_4": "Tampi disaṃ vadantīti tampi buddhādayo ariyā ekaṃ disaṃ vadanti.",
  "atk-s0513a3:2091_5": "Iminā catupaccayadāyakā gahaṭṭhā paccaye apadisitvā dhammikasamaṇabrāhmaṇehi upagantabbattā ekā disā nāmāti dīpeti.",
  "atk-s0513a3:2091_6": "Aparo nayo –",
  "atk-s0513a3:2091_7": "ye ete agārino annapānavatthadā,",
  "atk-s0513a3:2091_8": "tesaṃ chakāmasaggasampattidāyakaṭṭhena uparūpari avhāyanato ye avhāyikā dhammikasamaṇabrāhmaṇā,",
  "atk-s0513a3:2091_9": "tampi disaṃ vadanti,",
  "atk-s0513a3:2091_10": "buddhādayo ariyā uparimadisaṃ nāma vadantīti dīpeti.",
  "atk-s0513a3:2091_11": "Vuttampi cetaṃ –",
  "atk-s0513a3:2092_0": "“Mātā pitā disā pubbā, ācariyā dakkhiṇā disā;",
  "atk-s0513a3:2093_0": "Puttadārā disā pacchā, mittāmaccā ca uttarā.",
  "atk-s0513a3:2094_0": "“Dāsakammakarā heṭṭhā, uddhaṃ samaṇabrāhmaṇā;",
  "atk-s0513a3:2095_0": "Etā disā namasseyya, alamatto kule gihī”ti. ;",
  "atk-s0513a3:2096_0": "Esā disāti idaṃ pana nibbānaṃ sandhāya vuttaṃ.",
  "atk-s0513a3:2096_1": "Jātiādinā hi nānappakārena dukkhena dukkhitā sattā yaṃ patvā niddukkhā sukhino bhavanti,",
  "atk-s0513a3:2096_2": "esā eva ca sattehi agatapubbā disā nāma.",
  "atk-s0513a3:2096_3": "Teneva ca nibbānaṃ “paramā”ti āha.",
  "atk-s0513a3:2096_4": "Vuttampi cetaṃ –",
  "atk-s0513a3:2097_0": "“Samatittikaṃ anavasesakaṃ, telapattaṃ yathā parihareyya;",
  "atk-s0513a3:2098_0": "Evaṃ sacittamanurakkhe, patthayāno disaṃ agatapubba”nti. ;",
  "atk-s0513a3:2099_0": "Evaṃ mahāsatto māṇavassa disā kathesi.",
  "atk-s0513a3:2099_1": "So pana “caṇḍālenamhi pādantarena gamito”ti tasmiṃ ṭhāne avasitvā takkasilaṃ gantvā disāpāmokkhācariyassa",
  "atk-s0513a3:2099_2": "santike sabbasippāni uggaṇhitvā ācariyena anuññāto takkasilato nikkhamitvā sabbasamayasippaṃ sikkhanto vicari.",
  "atk-s0513a3:2099_3": "So ekaṃ paccantagāmaṃ patvā taṃ nissāya vasante pañcasate tāpase disvā tesaṃ santike pabbajitvā yaṃ te jānanti sippamantacaraṇaṃ,",
  "atk-s0513a3:2099_4": "taṃ uggaṇhitvā gaṇasatthā hutvā tehi parivārito bārāṇasiṃ gantvā punadivase bhikkhaṃ caranto rājaṅgaṇaṃ agamāsi.",
  "atk-s0513a3:2099_5": "Rājā tāpasānaṃ iriyāpathe pasīditvā antonivesane bhojetvā te attano uyyāne vasāpesi.",
  "atk-s0513a3:2099_6": "So ekadivasaṃ tāpase parivisitvā “ajja sāyanhe uyyānaṃ gantvā ayye vandissāmī”ti āha.",
  "atk-s0513a3:2100_0": "Setaketu uyyānaṃ gantvā tāpase sannipātetvā “mārisā,",
  "atk-s0513a3:2100_1": "ajja rājā āgamissati,",
  "atk-s0513a3:2100_2": "rājāno ca nāma sakiṃ ārādhetvā yāvatāyukaṃ sukhaṃ jīvituṃ sakkā,",
  "atk-s0513a3:2100_3": "ajja ekacce vaggulivataṃ caratha,",
  "atk-s0513a3:2100_4": "ekacce kaṇṭakaseyyaṃ kappetha,",
  "atk-s0513a3:2100_5": "ekacce pañcātapaṃ tappetha,",
  "atk-s0513a3:2100_6": "ekacce ukkuṭikappadhānamanuyuñjatha,",
  "atk-s0513a3:2100_7": "ekacce udakorohaṇakammaṃ karotha,",
  "atk-s0513a3:2100_8": "ekacce mante sajjhāyathā”ti vicāretvā sayaṃ pakkasāladvāre apassayapīṭhake nisīditvā pañcavaṇṇaraṅgasamujjalavāsanaṃ",
  "atk-s0513a3:2100_9": "ekaṃ potthakaṃ vicitravaṇṇe ādhārake ṭhapetvā susikkhitehi catūhi pañcahi māṇavehi pucchite pucchite",
  "atk-s0513a3:2100_10": "pañhe kathesi.",
  "atk-s0513a3:2100_11": "Tasmiṃ khaṇe rājā āgantvā te micchātapaṃ karonte disvā tuṭṭho setaketuṃ upasaṅkamitvā vanditvā ekamantaṃ",
  "atk-s0513a3:2100_12": "nisinno purohitena saddhiṃ sallapanto tatiyaṃ gāthamāha –",
  "atk-s0513a3:2101_0": "10.",
  "atk-s0513a3:2102_0": "“Kharājinā jaṭilā paṅkadantā, dummakkharūpā yeme jappanti mante;",
  "atk-s0513a3:2103_0": "Kacci nu te mānusake payoge, idaṃ vidū parimuttā apāyā”ti.",
  "atk-s0513a3:2104_0": "Tattha kharājināti sakhurehi ajinacammehi samannāgatā.",
  "atk-s0513a3:2104_1": "Paṅkadantāti dantakaṭṭhassa akhādanena malaggahitadantā.",
  "atk-s0513a3:2104_2": "Dummakkharūpāti anañjitāmaṇḍitalūkhanivāsanapārupanā mālāgandhavilepanavajjitā,",
  "atk-s0513a3:2104_3": "kiliṭṭharūpāti vuttaṃ hoti.",
  "atk-s0513a3:2104_4": "Yeme jappantīti ye ime mante sajjhāyanti.",
  "atk-s0513a3:2104_5": "Mānusake payogeti manussehi kattabbapayoge ṭhitā.",
  "atk-s0513a3:2104_6": "Idaṃ vidū parimuttā apāyāti imasmiṃ payoge ṭhatvā imaṃ lokaṃ viditvā pākaṭaṃ katvā “kacci ete isayo catūhi apāyehi muttā”ti pucchati.",
  "atk-s0513a3:2105_0": "Taṃ sutvā purohito catutthaṃ gāthamāha –",
  "atk-s0513a3:2106_0": "11.",
  "atk-s0513a3:2107_0": "“Pāpāni kammāni karitva rāja, bahussuto ce na careyya dhammaṃ;",
  "atk-s0513a3:2108_0": "Sahassavedopi na taṃ paṭicca, dukkhā pamuñce caraṇaṃ apatvā”ti.",
  "atk-s0513a3:2109_0": "Tattha karitvāti katvā.",
  "atk-s0513a3:2109_1": "Caraṇanti saha sīlena aṭṭha samāpattiyo.",
  "atk-s0513a3:2109_2": "Idaṃ vuttaṃ hoti. Mahārāja,",
  "atk-s0513a3:2109_3": "“ahaṃ bahussutomhī”ti sahassavedopi ce tividhaṃ sucaritadhammaṃ na careyya,",
  "atk-s0513a3:2109_4": "pāpāneva kareyya,",
  "atk-s0513a3:2109_5": "so tāni pāpāni kammāni katvā taṃ bāhusaccaṃ paṭicca sīlasamāpattisaṅkhātaṃ caraṇaṃ appatvā dukkhā na pamuñce,",
  "atk-s0513a3:2109_6": "apāyadukkhato na muccatevāti.",
  "atk-s0513a3:2110_0": "Taṃ sutvā rājā tāpasesu pasādaṃ hari.",
  "atk-s0513a3:2110_1": "Tato setaketu cintesi “imassa rañño tāpasesu pasādo udapādi,",
  "atk-s0513a3:2110_2": "taṃ panesa purohito vāsiyā paharitvā viya chindi,",
  "atk-s0513a3:2110_3": "mayā etena saddhiṃ kathetuṃ vaṭṭatī”ti.",
  "atk-s0513a3:2110_4": "So tena saddhiṃ kathento pañcamaṃ gāthamāha –",
  "atk-s0513a3:2111_0": "12.",
  "atk-s0513a3:2112_0": "“Sahassavedopi na taṃ paṭicca, dukkhā pamuñce caraṇaṃ apatvā;",
  "atk-s0513a3:2113_0": "Maññāmi vedā aphalā bhavanti, sasaṃyamaṃ caraṇameva sacca”nti.",
  "atk-s0513a3:2114_0": "Tassattho –",
  "atk-s0513a3:2114_1": "sace sahassavedopi taṃ bāhusaccaṃ paṭicca caraṇaṃ appatvā attānaṃ dukkhā na pamuñce,",
  "atk-s0513a3:2114_2": "evaṃ sante ahaṃ maññāmi “tayo vedā aphalā honti,",
  "atk-s0513a3:2114_3": "sasīlaṃ samāpatticaraṇameva saccaṃ hotī”ti.",
  "atk-s0513a3:2115_0": "Taṃ sutvā purohito chaṭṭhaṃ gāthamāha –",
  "atk-s0513a3:2116_0": "13.",
  "atk-s0513a3:2117_0": "“Na heva vedā aphalā bhavanti, sasaṃyamaṃ caraṇameva saccaṃ;",
  "atk-s0513a3:2118_0": "Kittiñhi pappoti adhicca vede, santiṃ puṇeti caraṇena danto”ti.",
  "atk-s0513a3:2119_0": "Tassattho –",
  "atk-s0513a3:2119_1": "tayo vedā aphalā na bhavanti,",
  "atk-s0513a3:2119_2": "sasaṃyamaṃ caraṇameva saccaṃ seyyaṃ uttamaṃ pavaraṃ na heva hoti.",
  "atk-s0513a3:2119_3": "Kiṃkāraṇā?",
  "atk-s0513a3:2119_4": "Kittiñhi pappoti adhicca vedeti tayo vede adhicca diṭṭhadhamme kittimattaṃ yasamattaṃ lābhamattaṃ labhati,",
  "atk-s0513a3:2119_5": "ito paraṃ aññaṃ natthi,",
  "atk-s0513a3:2119_6": "tasmā na te aphalā.",
  "atk-s0513a3:2119_7": "Santiṃ puṇeti caraṇena dantoti sīle patiṭṭhāya samāpattiyo nibbattetvā samāpattipadaṭṭhānaṃ vipassanaṃ",
  "atk-s0513a3:2119_8": "vaḍḍhento accantaṃ santaṃ nibbānaṃ nāma taṃ eti pāpuṇāti.",
  "atk-s0513a3:2120_0": "Iti purohito setaketuno vādaṃ bhinditvā te sabbe gihī kāretvā phalakāvudhāni gāhāpetvā mahantatarake katvā rañño upaṭṭhāke kāresi.",
  "atk-s0513a3:2120_1": "Ayaṃ kira mahantatarakānaṃ vaṃso.",
  "atk-s0513a3:2121_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a3:2121_1": "“tadā setaketu kuhakabhikkhu ahosi,",
  "atk-s0513a3:2121_2": "caṇḍālo sāriputto,",
  "atk-s0513a3:2121_3": "rājā ānando,",
  "atk-s0513a3:2121_4": "purohito pana ahameva ahosi”nti.",
  "atk-s0513a3:2122_0": "Setaketujātakavaṇṇanā dutiyā.",
  "atk-s0513a3:2124_0": "[378] 3. Darīmukhajātakavaṇṇanā",
  "atk-s0513a3:2125_0": "Paṅko ca kāmāti idaṃ satthā jetavane viharanto mahābhinikkhamanaṃ ārabbha kathesi.",
  "atk-s0513a3:2125_1": "Paccuppannavatthu heṭṭhā kathitameva.",
  "atk-s0513a3:2126_0": "Atīte rājagahanagare magadharājā nāma rajjaṃ kāresi.",
  "atk-s0513a3:2126_1": "Tadā bodhisatto tassa aggamahesiyā kucchimhi nibbatti,",
  "atk-s0513a3:2126_2": "brahmadattakumārotissa nāmaṃ akaṃsu.",
  "atk-s0513a3:2126_3": "Tassa jātadivaseyeva purohitassapi putto jāyi,",
  "atk-s0513a3:2126_4": "tassa mukhaṃ ativiya sobhati,",
  "atk-s0513a3:2126_5": "tenassa darīmukhoti nāmaṃ akaṃsu.",
  "atk-s0513a3:2126_6": "Te ubhopi rājakuleyeva saṃvaḍḍhā aññamaññaṃ piyasahāyā hutvā soḷasavassakāle takkasilaṃ gantvā sabbasippāni",
  "atk-s0513a3:2126_7": "uggaṇhitvā “sabbasamayasippañca sikkhissāma,",
  "atk-s0513a3:2126_8": "desacārittañca jānissāmā”ti gāmanigamādīsu carantā bārāṇasiṃ patvā devakule vasitvā punadivase bārāṇasiṃ bhikkhāya pavisiṃsu.",
  "atk-s0513a3:2126_9": "Tattha ekasmiṃ kule “brāhmaṇe bhojetvā vācanakaṃ dassāmā”ti pāyāsaṃ pacitvā āsanāni paññattāni honti.",
  "atk-s0513a3:2126_10": "Manussā te ubhopi bhikkhāya carante disvā “brāhmaṇā āgatā”ti gehaṃ pavesetvā mahāsattassa āsane suddhavatthaṃ paññāpesuṃ,",
  "atk-s0513a3:2126_11": "darīmukhassa āsane rattakambalaṃ.",
  "atk-s0513a3:2126_12": "Darīmukho taṃ nimittaṃ disvā “ajja mayhaṃ sahāyo bārāṇasirājā bhavissati,",
  "atk-s0513a3:2126_13": "ahaṃ senāpatī”ti aññāsi.",
  "atk-s0513a3:2126_14": "Te tattha bhuñjitvā vācanakaṃ gahetvā maṅgalaṃ vatvā nikkhamma taṃ rājuyyānaṃ agamaṃsu.",
  "atk-s0513a3:2126_15": "Tattha mahāsatto maṅgalasilāpaṭṭe nipajji,",
  "atk-s0513a3:2126_16": "darīmukho panassa pāde parimajjanto nisīdi.",
  "atk-s0513a3:2127_0": "Tadā bārāṇasirañño matassa sattamo divaso hoti.",
  "atk-s0513a3:2127_1": "Purohito rañño sarīrakiccaṃ katvā aputtake rajje sattame divase phussarathaṃ vissajjesi.",
  "atk-s0513a3:2127_2": "Phussarathavissajjanakiccaṃ mahājanakajātake āvi bhavissati.",
  "atk-s0513a3:2127_3": "Phussaratho nagarā nikkhamitvā caturaṅginiyā senāya parivuto anekasatehi tūriyehi vajjamānehi uyyānadvāraṃ pāpuṇi.",
  "atk-s0513a3:2127_4": "Darīmukho tūriyasaddaṃ sutvā “sahāyassa me phussaratho āgacchati,",
  "atk-s0513a3:2127_5": "ajjevesa rājā hutvā mayhaṃ senāpatiṭṭhānaṃ dassati,",
  "atk-s0513a3:2127_6": "ko me gharāvāsenattho,",
  "atk-s0513a3:2127_7": "nikkhamitvā pabbajissāmī”ti bodhisattaṃ anāmantetvāva ekamantaṃ gantvā paṭicchanne aṭṭhāsi.",
  "atk-s0513a3:2127_8": "Purohito uyyānadvāre rathaṃ ṭhapetvā uyyānaṃ paviṭṭho bodhisattaṃ maṅgalasilāpaṭṭe nipannaṃ disvā pādesu",
  "atk-s0513a3:2127_9": "lakkhaṇāni oloketvā “ayaṃ puññavā satto dvisahassadīpaparivārānaṃ catunnampi mahādīpānaṃ rajjaṃ kāretuṃ samattho,",
  "atk-s0513a3:2127_10": "dhiti panassa kīdisā”ti sabbatūriyāni paggaṇhāpesi.",
  "atk-s0513a3:2127_11": "Bodhisatto pabujjhitvā mukhato sāṭakaṃ apanetvā mahājanaṃ oloketvā puna sāṭakena mukhaṃ paṭicchādetvā",
  "atk-s0513a3:2127_12": "thokaṃ nipajjitvā passaddhadaratho uṭṭhāya silāpaṭṭe pallaṅkena nisīdi.",
  "atk-s0513a3:2127_13": "Purohito jāṇukena patiṭṭhāya “deva,",
  "atk-s0513a3:2127_14": "rajjaṃ tumhākaṃ pāpuṇātī”ti āha.",
  "atk-s0513a3:2127_15": "“Aputtakaṃ bhaṇe rajja”nti. “Āma, devā”ti.",
  "atk-s0513a3:2127_16": "“Tena hi sādhū”ti sampaṭicchi.",
  "atk-s0513a3:2127_17": "Te tassa uyyāneyeva abhisekaṃ akaṃsu.",
  "atk-s0513a3:2127_18": "So yasamahantatāya darīmukhaṃ asaritvāva rathaṃ abhiruyha mahājanaparivuto nagaraṃ pavisitvā padakkhiṇaṃ",
  "atk-s0513a3:2127_19": "katvā rājadvāre ṭhitova amaccānaṃ ṭhānantarāni vicāretvā pāsādaṃ abhiruhi.",
  "atk-s0513a3:2128_0": "Tasmiṃ khaṇe darīmukho “suññaṃ dāni uyyāna”nti āgantvā maṅgalasilāya nisīdi,",
  "atk-s0513a3:2128_1": "athassa purato paṇḍupalāsaṃ pati.",
  "atk-s0513a3:2128_2": "So tasmiṃyeva paṇḍupalāse khayavayaṃ paṭṭhapetvā tilakkhaṇaṃ sammasitvā pathaviṃ unnādento paccekabodhiṃ nibbattesi.",
  "atk-s0513a3:2128_3": "Tassa taṅkhaṇaññeva gihiliṅgaṃ antaradhāyi,",
  "atk-s0513a3:2128_4": "iddhimayapattacīvaraṃ ākāsato otaritvā sarīre paṭimuñci.",
  "atk-s0513a3:2128_5": "Tāvadeva aṭṭhaparikkhāradharo iriyāpathasampanno vassasaṭṭhikatthero viya hutvā iddhiyā ākāse uppatitvā himavantapadese nandamūlakapabbhāraṃ agamāsi.",
  "atk-s0513a3:2128_6": "Bodhisattopi dhammena rajjaṃ kāresi,",
  "atk-s0513a3:2128_7": "yasamahantatāya pana yasena pamatto hutvā cattālīsa vassāni darīmukhaṃ na sari,",
  "atk-s0513a3:2128_8": "cattālīse pana saṃvacchare atīte taṃ saritvā “mayhaṃ sahāyo darīmukho nāma atthi,",
  "atk-s0513a3:2128_9": "kahaṃ nu kho so”ti taṃ daṭṭhukāmo ahosi.",
  "atk-s0513a3:2128_10": "So tato paṭṭhāya antepurepi parisamajjhepi “kahaṃ nu kho mayhaṃ sahāyo darīmukho,",
  "atk-s0513a3:2128_11": "yo me tassa vasanaṭṭhānaṃ katheti,",
  "atk-s0513a3:2128_12": "mahantamassa yasaṃ dassāmī”ti vadati.",
  "atk-s0513a3:2128_13": "Evaṃ tassa punappunaṃ taṃ sarantasseva aññāni dasa saṃvaccharāni atikkantāni.",
  "atk-s0513a3:2129_0": "Darīmukhapaccekabuddhopi paññāsavassaccayena āvajjento “maṃ kho sahāyo saratī”ti ñatvā “idāni so mahallako puttadhītādīhi vuddhippatto,",
  "atk-s0513a3:2129_1": "gantvā dhammaṃ kathetvā pabbājessāmi na”nti iddhiyā ākāsena āgantvā uyyāne otaritvā suvaṇṇapaṭimā viya silāpaṭṭe nisīdi.",
  "atk-s0513a3:2129_2": "Uyyānapālo taṃ disvā upasaṅkamitvā “bhante,",
  "atk-s0513a3:2129_3": "kuto tumhe ethā”ti pucchi.",
  "atk-s0513a3:2129_4": "“Nandamūlakapabbhārato”ti.",
  "atk-s0513a3:2129_5": "“Ke nāma tumhe”ti?",
  "atk-s0513a3:2129_6": "“Darīmukhapaccekabuddho nāmāhaṃ, āvuso”ti. “Bhante,",
  "atk-s0513a3:2129_7": "amhākaṃ rājānaṃ jānāthā”ti?",
  "atk-s0513a3:2129_8": "“Āma jānāmi,",
  "atk-s0513a3:2129_9": "gihikāle no sahāyo”ti. “Bhante,",
  "atk-s0513a3:2129_10": "rājā tumhe daṭṭhukāmo,",
  "atk-s0513a3:2129_11": "kathessāmi tassa tumhākaṃ āgatabhāva”nti.",
  "atk-s0513a3:2129_12": "“Gaccha kathehī”ti.",
  "atk-s0513a3:2129_13": "So “sādhū”ti vatvā turitaturitova gantvā tassa silāpaṭṭe nisinnabhāvaṃ rañño kathesi.",
  "atk-s0513a3:2129_14": "Rājā “āgato kira me sahāyo,",
  "atk-s0513a3:2129_15": "passissāmi na”nti rathaṃ āruyha mahantena parivārena uyyānaṃ gantvā paccekabuddhaṃ vanditvā paṭisanthāraṃ katvā ekamantaṃ nisīdi.",
  "atk-s0513a3:2129_16": "Atha naṃ paccekabuddho “kiṃ,",
  "atk-s0513a3:2129_17": "brahmadatta,",
  "atk-s0513a3:2129_18": "dhammena rajjaṃ kāresi,",
  "atk-s0513a3:2129_19": "agatigamanaṃ na gacchasi,",
  "atk-s0513a3:2129_20": "dhanatthāya lokaṃ na pīḷesi,",
  "atk-s0513a3:2129_21": "dānādīni puññāni karosī”tiādīni vadanto paṭisanthāraṃ katvā “brahmadatta,",
  "atk-s0513a3:2129_22": "mahallakosi,",
  "atk-s0513a3:2129_23": "etarahi kāme pahāya pabbajituṃ te samayo”ti vatvā tassa dhammaṃ desento paṭhamaṃ gāthamāha –",
  "atk-s0513a3:2130_0": "14.",
  "atk-s0513a3:2131_0": "“Paṅko ca kāmā palipo ca kāmā, bhayañca metaṃ timūlaṃ pavuttaṃ;",
  "atk-s0513a3:2132_0": "Rajo ca dhūmo ca mayā pakāsitā, hitvā tuvaṃ pabbaja brahmadattā”ti.",
  "atk-s0513a3:2133_0": "Tattha paṅkoti udake jātāni tiṇasevālakumudagacchādīni adhippetāni.",
  "atk-s0513a3:2133_1": "Yathā hi udakaṃ tarantaṃ tāni laggāpenti sajjāpenti,",
  "atk-s0513a3:2133_2": "tathā saṃsārasāgaraṃ tarantassa yogāvacarassa pañca kāmaguṇā sabbe vā pana vatthukāmakilesakāmā laggāpanavasena paṅko nāma.",
  "atk-s0513a3:2133_3": "Imasmiñhi paṅke āsattā visattā devāpi manussāpi tiracchānāpi kilamanti rodanti paridevanti.",
  "atk-s0513a3:2133_4": "Palipo ca kāmāti palipo vuccati mahākaddamo,",
  "atk-s0513a3:2133_5": "yamhi laggā sūkaramigādayopi sīhāpi vāraṇāpi attānaṃ uddharitvā gantuṃ na sakkonti,",
  "atk-s0513a3:2133_6": "vatthukāmakilesakāmāpi taṃsarikkhatāya “palipā”ti vuttā.",
  "atk-s0513a3:2133_7": "Paññavantopi hi sattā tesu kāmesu sakiṃ laggakālato paṭṭhāya te kāme padāletvā sīghaṃ uṭṭhāya akiñcanaṃ",
  "atk-s0513a3:2133_8": "apalibodhaṃ ramaṇīyaṃ pabbajjaṃ upagantuṃ na sakkonti.",
  "atk-s0513a3:2133_9": "Bhayañca metanti bhayañca etaṃ, ma-",
  "atk-s0513a3:2133_10": "kāro byañjanasandhivasena vutto.",
  "atk-s0513a3:2133_11": "Timūlanti tīhi mūlehi patiṭṭhitaṃ viya acalaṃ.",
  "atk-s0513a3:2133_12": "Balavabhayassetaṃ nāmaṃ.",
  "atk-s0513a3:2133_13": "Pavuttanti mahārāja,",
  "atk-s0513a3:2133_14": "ete kāmā nāma diṭṭhadhammikasamparāyikassa attānuvādabhayādikassa ceva dvattiṃsakammakaraṇachanavutirogavasappavattassa",
  "atk-s0513a3:2133_15": "ca bhayassa paccayaṭṭhena balavabhayanti buddhapaccekabuddhabuddhasāvakehi ceva sabbaññubodhisattehi",
  "atk-s0513a3:2133_16": "ca pavuttaṃ kathitaṃ,",
  "atk-s0513a3:2133_17": "dīpitanti attho.",
  "atk-s0513a3:2133_18": "Atha vā bhayañca metanti bhayañca mayā etaṃ timūlaṃ pavuttanti evañcettha attho daṭṭhabboyeva.",
  "atk-s0513a3:2134_0": "Rajo ca dhūmo cāti rajadhūmasadisattā “rajo”ti ca “dhūmo”ti ca mayā pakāsitā.",
  "atk-s0513a3:2134_1": "Yathā hi sunhātassa suvilittālaṅkatassa purisassa sarīre sukhumarajaṃ patitaṃ,",
  "atk-s0513a3:2134_2": "taṃ sarīraṃ dubbaṇṇaṃ sobhārahitaṃ kiliṭṭhaṃ karoti,",
  "atk-s0513a3:2134_3": "evameva iddhibalena ākāsena āgantvā cando viya ca sūriyo viya ca loke paññātāpi sakiṃ kāmarajassa anto",
  "atk-s0513a3:2134_4": "patitakālato paṭṭhāya guṇavaṇṇaguṇasobhāguṇasuddhīnaṃ upahatattā dubbaṇṇā sobhārahitā kiliṭṭhāyeva honti.",
  "atk-s0513a3:2134_5": "Yathā ca dhūmena pahaṭakālato paṭṭhāya suparisuddhāpi bhitti kāḷavaṇṇā hoti,",
  "atk-s0513a3:2134_6": "evaṃ atiparisuddhaññāṇāpi kāmadhūmena pahaṭakālato paṭṭhāya guṇavināsappattiyā mahājanamajjhe kāḷakāva hutvā paññāyanti.",
  "atk-s0513a3:2134_7": "Iti rajadhūmasarikkhatāya ete kāmā “rajo ca dhūmo cā”ti mayā tuyhaṃ pakāsitā,",
  "atk-s0513a3:2134_8": "tasmā ime kāme hitvā tuvaṃ pabbaja brahmadattāti rājānaṃ pabbajjāya ussāhaṃ janeti.",
  "atk-s0513a3:2135_0": "Taṃ sutvā rājā kilesehi attano baddhabhāvaṃ kathento dutiyaṃ gāthamāha –",
  "atk-s0513a3:2136_0": "15.",
  "atk-s0513a3:2137_0": "“Gadhito ca ratto ca adhimucchito ca, kāmesvahaṃ brāhmaṇa bhiṃsarūpaṃ;",
  "atk-s0513a3:2138_0": "Taṃ nussahe jīvikattho pahātuṃ, kāhāmi puññāni anappakānī”ti.",
  "atk-s0513a3:2139_0": "Tattha gadhitoti abhijjhākāyaganthena baddho.",
  "atk-s0513a3:2139_1": "Rattoti pakatijahāpanena rāgena ratto.",
  "atk-s0513a3:2139_2": "Adhimucchitoti ativiya mucchito.",
  "atk-s0513a3:2139_3": "Kāmesvahanti duvidhesupi kāmesu ahaṃ.",
  "atk-s0513a3:2139_4": "Brāhmaṇāti darīmukhapaccekabuddhaṃ ālapati.",
  "atk-s0513a3:2139_5": "Bhiṃsarūpanti balavarūpaṃ.",
  "atk-s0513a3:2139_6": "Taṃ nussaheti taṃ duvidhampi kāmaṃ na ussahāmi na sakkomi.",
  "atk-s0513a3:2139_7": "Jīvikattho pahātunti imāya jīvikāya atthiko ahaṃ taṃ kāmaṃ pahātuṃ na sakkomīti vadati.",
  "atk-s0513a3:2139_8": "Kāhāmi puññānīti idāni dānasīlauposathakammasaṅkhātāni puññāni anappakāni bahūni karissāmīti.",
  "atk-s0513a3:2140_0": "Evaṃ kilesakāmo nāmesa sakiṃ allīnakālato paṭṭhāya apanetuṃ na sakkoti,",
  "atk-s0513a3:2140_1": "yena saṃkiliṭṭhacitto mahāpuriso paccekabuddhena pabbajjāya guṇe kathitepi “pabbajituṃ na sakkomī”ti āha.",
  "atk-s0513a3:2140_2": "Yoyaṃ dīpaṅkarapādamūle attani sambhavena ñāṇena buddhakaradhamme vicinanto tatiyaṃ nekkhammapāramiṃ disvā –",
  "atk-s0513a3:2141_0": "“Imaṃ tvaṃ tatiyaṃ tāva, daḷhaṃ katvā samādiya;",
  "atk-s0513a3:2142_0": "Nekkhammapāramitaṃ gaccha, yadi bodhiṃ pattumicchasi.",
  "atk-s0513a3:2143_0": "“Yathā andughare puriso, ciravuttho dukhaṭṭito;",
  "atk-s0513a3:2144_0": "Na tattha rāgaṃ janeti, muttiṃyeva gavesati.",
  "atk-s0513a3:2145_0": "“Tatheva tvaṃ sabbabhave, passa andughare viya;",
  "atk-s0513a3:2146_0": "Nekkhammābhimukho hutvā, sambodhiṃ pāpuṇissasī”ti. –",
  "atk-s0513a3:2147_0": "Evaṃ nekkhamme guṇaṃ parikittesi,",
  "atk-s0513a3:2147_1": "so paccekabuddhena pabbajjāya vaṇṇaṃ vatvā “kilese chaḍḍetvā samaṇo hohī”ti vuccamānopi “nāhaṃ kilese chaḍḍetvā samaṇo bhavituṃ sakkomī”ti vadati.",
  "atk-s0513a3:2148_0": "Imasmiṃ kira loke aṭṭha ummattakā nāma.",
  "atk-s0513a3:2148_1": "Tenāhu porāṇā “aṭṭha puggalā ummattakasaññaṃ paṭilabhanti,",
  "atk-s0513a3:2148_2": "kāmummattako lobhavasaṃ gato,",
  "atk-s0513a3:2148_3": "kodhummattako dosavasaṃ gato,",
  "atk-s0513a3:2148_4": "diṭṭhummattako vipallāsavasaṃ gato,",
  "atk-s0513a3:2148_5": "mohummattako aññāṇavasaṃ gato,",
  "atk-s0513a3:2148_6": "yakkhummattako yakkhavasaṃ gato,",
  "atk-s0513a3:2148_7": "pittummattako pittavasaṃ gato,",
  "atk-s0513a3:2148_8": "surummattako pānavasaṃ gato,",
  "atk-s0513a3:2148_9": "byasanummattako sokavasaṃ gato”ti.",
  "atk-s0513a3:2148_10": "Imesu aṭṭhasu ummattakesu mahāsatto imasmiṃ jātake kāmummattako hutvā lobhavasaṃ gato pabbajjāya guṇaṃ na aññāsi.",
  "atk-s0513a3:2149_0": "Evaṃ anatthakārakaṃ pana imaṃ guṇaparidhaṃsakaṃ lobhajātaṃ kasmā sattā parimuñcituṃ na sakkontīti?",
  "atk-s0513a3:2149_1": "Anamatagge saṃsāre anekāni kappakoṭisatasahassāni ekato bandhitabhāvena.",
  "atk-s0513a3:2149_2": "Evaṃ santepi taṃ paṇḍitā “appassādā kāmā”tiādīnaṃ anekesaṃ paccavekkhaṇānaṃ vasena pajahanti.",
  "atk-s0513a3:2149_3": "Teneva darīmukhapaccekabuddho mahāsattena “pabbajituṃ na sakkomī”ti vuttepi dhuranikkhepaṃ akatvā uttarimpi ovadanto dve gāthā āha.",
  "atk-s0513a3:2150_0": "16.",
  "atk-s0513a3:2151_0": "“Yo atthakāmassa hitānukampino, ovajjamāno na karoti sāsanaṃ;",
  "atk-s0513a3:2152_0": "Idameva seyyo iti maññamāno, punappunaṃ gabbhamupeti mando.",
  "atk-s0513a3:2153_0": "17.",
  "atk-s0513a3:2154_0": "“So ghorarūpaṃ nirayaṃ upeti, subhāsubhaṃ muttakarīsapūraṃ;",
  "atk-s0513a3:2155_0": "Sattā sakāye na jahanti giddhā, ye honti kāmesu avītarāgā”ti.",
  "atk-s0513a3:2156_0": "Tattha atthakāmassāti vuḍḍhikāmassa.",
  "atk-s0513a3:2156_1": "Hitānukampinoti hitena muducittena anukampantassa.",
  "atk-s0513a3:2156_2": "Ovajjamānoti ovadiyamāno.",
  "atk-s0513a3:2156_3": "Idameva seyyoti yaṃ attanā gahitaṃ aseyyaṃ anuttamampi samānaṃ,",
  "atk-s0513a3:2156_4": "taṃ idameva seyyo iti maññamāno.",
  "atk-s0513a3:2156_5": "Mandoti so aññāṇapuggalo mātukucchiyaṃ vāsaṃ nātikkamati,",
  "atk-s0513a3:2156_6": "punappunaṃ gabbhaṃ upetiyevāti attho.",
  "atk-s0513a3:2157_0": "So ghorarūpanti mahārāja,",
  "atk-s0513a3:2157_1": "so mando taṃ mātukucchiṃ upento ghorarūpaṃ dāruṇajātikaṃ nirayaṃ upeti nāma.",
  "atk-s0513a3:2157_2": "Mātukucchi hi nirassādaṭṭhena idha “nirayo”ti vutto,",
  "atk-s0513a3:2157_3": "“catukuṭṭikanirayo”ti vuccati.",
  "atk-s0513a3:2157_4": "“Catukuṭṭikanirayo nāma kataro”ti vutte mātukucchimeva vattuṃ vaṭṭati.",
  "atk-s0513a3:2157_5": "Avīcimahāniraye nibbattasattassa hi aparāparaṃ ādhāvanaparidhāvanaṃ hotiyeva,",
  "atk-s0513a3:2157_6": "tasmā taṃ “catukuṭṭikanirayo”ti vattuṃ na labbhati,",
  "atk-s0513a3:2157_7": "mātukucchiyaṃ pana nava vā dasa vā māse catūhipi passehi ito cito ca dhāvituṃ nāma na sakkā,",
  "atk-s0513a3:2157_8": "atisambādhe okāse catukoṭena catusaṅkuṭiteneva hutvā acchitabbaṃ,",
  "atk-s0513a3:2157_9": "tasmā esa “catukuṭṭikanirayo”ti vuccati.",
  "atk-s0513a3:2158_0": "Subhāsubhanti subhānaṃ asubhaṃ.",
  "atk-s0513a3:2158_1": "Subhānañhi saṃsārabhīrukānaṃ yogāvacarakulaputtānaṃ mātukucchi ekantaṃ asubhasammato.",
  "atk-s0513a3:2158_2": "Tena vuttaṃ –",
  "atk-s0513a3:2159_0": "“Ajaññaṃ jaññasaṅkhātaṃ, asuciṃ sucisammataṃ;",
  "atk-s0513a3:2160_0": "Nānākuṇapaparipūraṃ, jaññarūpaṃ apassato.",
  "atk-s0513a3:2161_0": "“Dhiratthumaṃ āturaṃ pūtikāyaṃ, jegucchiyaṃ assuciṃ byādhidhammaṃ;",
  "atk-s0513a3:2162_0": "Yatthappamattā adhimucchitā pajā, hāpenti maggaṃ sugatūpapattiyā”ti. ;",
  "atk-s0513a3:2163_0": "Sattāti āsattā visattā laggā laggitā sakāye na jahantīti taṃ mātukucchiṃ na pariccajanti.",
  "atk-s0513a3:2163_1": "Giddhāti gadhitā.",
  "atk-s0513a3:2163_2": "Ye hontīti ye kāmesu avītarāgā honti,",
  "atk-s0513a3:2163_3": "te etaṃ gabbhavāsaṃ na jahantīti.",
  "atk-s0513a3:2164_0": "Evaṃ darīmukhapaccekabuddho gabbhaokkantimūlakañca,",
  "atk-s0513a3:2164_1": "parihāramūlakañca dukkhaṃ dassetvā idāni gabbhavuṭṭhānamūlakaṃ dassetuṃ diyaḍḍhagāthamāha.",
  "atk-s0513a3:2165_0": "18.",
  "atk-s0513a3:2166_0": "“Mīḷhena littā ruhirena makkhitā, semhena littā upanikkhamanti;",
  "atk-s0513a3:2167_0": "Yaṃ yañhi kāyena phusanti tāvade, sabbaṃ asātaṃ dukhameva kevalaṃ.",
  "atk-s0513a3:2168_0": "19.",
  "atk-s0513a3:2169_0": "“Disvā vadāmi na hi aññato savaṃ, pubbenivāsaṃ bahukaṃ sarāmī”ti.",
  "atk-s0513a3:2170_0": "Tattha mīḷhena littāti mahārāja,",
  "atk-s0513a3:2170_1": "ime sattā mātukucchito nikkhamantā na catujjātigandhehi vilimpitvā surabhimālaṃ piḷandhitvā nikkhamanti,",
  "atk-s0513a3:2170_2": "purāṇagūthena pana makkhitā palibuddhā hutvā nikkhamanti.",
  "atk-s0513a3:2170_3": "Ruhirena makkhitāti rattalohitacandanānulittāpi ca hutvā na nikkhamanti,",
  "atk-s0513a3:2170_4": "rattalohitamakkhitā pana hutvā nikkhamanti.",
  "atk-s0513a3:2170_5": "Semhena littāti na cāpi setacandanavilittā nikkhamanti,",
  "atk-s0513a3:2170_6": "bahalapicchilasemhalittā pana hutvā nikkhamanti.",
  "atk-s0513a3:2170_7": "Itthīnañhi gabbhavuṭṭhānakāle etā asuciyo nikkhamanti.",
  "atk-s0513a3:2170_8": "Tāvadeti tasmiṃ samaye.",
  "atk-s0513a3:2170_9": "Idaṃ vuttaṃ hoti – mahārāja,",
  "atk-s0513a3:2170_10": "ime sattā tasmiṃ mātukucchito nikkhamanasamaye evaṃ mīḷhādilittā nikkhamantā yaṃ yaṃ nikkhamanamaggapadesaṃ vā hatthaṃ vā pādaṃ vā phusanti,",
  "atk-s0513a3:2170_11": "taṃ sabbaṃ asātaṃ amadhuraṃ kevalaṃ asammissaṃ dukkhameva phusanti,",
  "atk-s0513a3:2170_12": "sukhaṃ nāma tesaṃ tasmiṃ samaye natthīti.",
  "atk-s0513a3:2171_0": "Disvā vadāmi na hi aññato savanti mahārāja,",
  "atk-s0513a3:2171_1": "ahaṃ imaṃ ettakaṃ vadanto na aññato savaṃ,",
  "atk-s0513a3:2171_2": "aññassa samaṇassa vā brāhmaṇassa vā taṃ sutvā na vadāmi,",
  "atk-s0513a3:2171_3": "attano pana paccekabodhiñāṇena disvā paṭivijjhitvā paccakkhaṃ katvā vadāmīti attho.",
  "atk-s0513a3:2171_4": "Pubbenivāsaṃ bahukanti idaṃ attano ānubhāvaṃ dassento āha.",
  "atk-s0513a3:2171_5": "Idaṃ vuttaṃ hoti – mahārāja,",
  "atk-s0513a3:2171_6": "ahañhi pubbe nivutthakkhandhapaṭipāṭisaṅkhātaṃ pubbenivāsaṃ bahukaṃ sarāmi,",
  "atk-s0513a3:2171_7": "satasahassakappādhikāni dve asaṅkhyeyyāni sarāmīti.",
  "atk-s0513a3:2172_0": "Idāni satthā abhisambuddho hutvā “evaṃ so paccekabuddho rājānaṃ subhāsitakathāya saṅgaṇhī”ti vatvā osāne upaḍḍhagāthamāha –",
  "atk-s0513a3:2173_0": "“Citrāhi gāthāhi subhāsitāhi, darīmukho nijjhāpayi sumedha”nti.",
  "atk-s0513a3:2174_0": "Tattha citrāhīti anekatthasannissitāhi.",
  "atk-s0513a3:2174_1": "Subhāsitāhīti sukathitāhi.",
  "atk-s0513a3:2174_2": "Darīmukho nijjhāpayi sumedhanti bhikkhave,",
  "atk-s0513a3:2174_3": "so darīmukhapaccekabuddho taṃ sumedhaṃ sundarapaññaṃ kāraṇākāraṇajānanasamatthaṃ rājānaṃ nijjhāpesi saññāpesi,",
  "atk-s0513a3:2174_4": "attano vacanaṃ gaṇhāpesīti attho.",
  "atk-s0513a3:2175_0": "Evaṃ paccekabuddho kāmesu dosaṃ dassetvā attano vacanaṃ gāhāpetvā “mahārāja,",
  "atk-s0513a3:2175_1": "idāni pabbaja vā mā vā,",
  "atk-s0513a3:2175_2": "mayā pana tuyhaṃ kāmesu ādīnavo pabbajjāya ca ānisaṃso kathito,",
  "atk-s0513a3:2175_3": "tvaṃ appamatto hohī”ti vatvā suvaṇṇarājahaṃso viya ākāse uppatitvā valāhakagabbhaṃ maddanto nandamūlakapabbhārameva gato.",
  "atk-s0513a3:2175_4": "Mahāsatto dasanakhasamodhānasamujjalaṃ añjaliṃ sirasmiṃ ṭhapetvā namassamāno tasmiṃ dassanavisaye atīte",
  "atk-s0513a3:2175_5": "jeṭṭhaputtaṃ pakkosāpetvā rajjaṃ paṭicchāpetvā mahājanassa rodantassa paridevantassa kāme pahāya himavantaṃ",
  "atk-s0513a3:2175_6": "pavisitvā paṇṇasālaṃ māpetvā isipabbajjaṃ pabbajitvā na cirasseva abhiññā ca samāpattiyo ca nibbattetvā",
  "atk-s0513a3:2175_7": "āyupariyosāne brahmalokūpago ahosi.",
  "atk-s0513a3:2176_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a3:2176_1": "saccapariyosāne bahū sotāpannādayo ahesuṃ.",
  "atk-s0513a3:2176_2": "Tadā rājā ahameva ahosinti.",
  "atk-s0513a3:2177_0": "Darīmukhajātakavaṇṇanā tatiyā.",
  "atk-s0513a3:2179_0": "[379] 4. Nerujātakavaṇṇanā",
  "atk-s0513a3:2180_0": "Kākolā kākasaṅghā cāti idaṃ satthā jetavane viharanto aññataraṃ bhikkhuṃ ārabbha kathesi.",
  "atk-s0513a3:2180_1": "So kira satthu santike kammaṭṭhānaṃ gahetvā ekaṃ paccantagāmaṃ agamāsi.",
  "atk-s0513a3:2180_2": "Manussā tassa iriyāpathe pasīditvā taṃ bhojetvā paṭiññaṃ gahetvā araññe paṇṇasālaṃ katvā tattha vasāpesuṃ,",
  "atk-s0513a3:2180_3": "ativiya cassa sakkāraṃ kariṃsu.",
  "atk-s0513a3:2180_4": "Atheke sassatavādā āgamaṃsu.",
  "atk-s0513a3:2180_5": "Te tesaṃ vacanaṃ sutvā therassa vādaṃ vissajjetvā sassatavādaṃ gahetvā tesaññeva sakkāraṃ kariṃsu.",
  "atk-s0513a3:2180_6": "Tato ucchedavādā āgamaṃsu te sassatavādaṃ vissajjetvā ucchedavādameva gaṇhiṃsu.",
  "atk-s0513a3:2180_7": "Athaññe acelakā āgamiṃsu.",
  "atk-s0513a3:2180_8": "Te ucchedavādaṃ vissajjetvā acelakavādaṃ gaṇhiṃsu.",
  "atk-s0513a3:2180_9": "So tesaṃ guṇāguṇaṃ ajānantānaṃ manussānaṃ santike dukkhena vasitvā vutthavasso pavāretvā satthu santikaṃ",
  "atk-s0513a3:2180_10": "gantvā katapaṭisanthāro “kahaṃ vassaṃvutthosī”ti vutte “paccantaṃ nissāya,",
  "atk-s0513a3:2180_11": "bhante”ti vatvā “sukhaṃ vutthosī”ti puṭṭho “bhante,",
  "atk-s0513a3:2180_12": "guṇāguṇaṃ ajānantānaṃ santike dukkhaṃ vutthosmī”ti āha.",
  "atk-s0513a3:2180_13": "Satthā “bhikkhu porāṇakapaṇḍitā tiracchānayoniyaṃ nibbattāpi guṇāguṇaṃ ajānantehi saddhiṃ ekadivasampi na vasiṃsu,",
  "atk-s0513a3:2180_14": "tvaṃ attano guṇāguṇaṃ ajānanaṭṭhāne kasmā vasī”ti vatvā tena yācito atītaṃ āhari.",
  "atk-s0513a3:2181_0": "Atīte bārāṇasiyaṃ brahmadatte rajjaṃ kārente bodhisatto suvaṇṇahaṃsayoniyaṃ nibbatti,",
  "atk-s0513a3:2181_1": "kaniṭṭhabhātāpissa atthi.",
  "atk-s0513a3:2181_2": "Te cittakūṭapabbate vasantā himavantapadese sayaṃjātasāliṃ khādanti.",
  "atk-s0513a3:2181_3": "Te ekadivasaṃ tattha caritvā cittakūṭaṃ āgacchantā antarāmagge ekaṃ neruṃ nāma kañcanapabbataṃ disvā tassa matthake nisīdiṃsu.",
  "atk-s0513a3:2181_4": "Taṃ pana pabbataṃ nissāya vasantā sakuṇasaṅghā catuppadā ca gocarabhūmiyaṃ nānāvaṇṇā honti,",
  "atk-s0513a3:2181_5": "pabbataṃ paviṭṭhakālato paṭṭhāya te sabbe tassobhāsena suvaṇṇavaṇṇā honti.",
  "atk-s0513a3:2181_6": "Taṃ disvā bodhisattassa kaniṭṭho taṃ kāraṇaṃ ajānitvā “kiṃ nu kho ettha kāraṇa”nti bhātarā saddhiṃ sallapanto dve gāthā abhāsi –",
  "atk-s0513a3:2182_0": "20.",
  "atk-s0513a3:2183_0": "“Kākolā kākasaṅghā ca, mayañca patataṃ varā;",
  "atk-s0513a3:2184_0": "Sabbeva sadisā homa, imaṃ āgamma pabbataṃ.",
  "atk-s0513a3:2185_0": "21.",
  "atk-s0513a3:2186_0": "“Idha sīhā ca byagghā ca, siṅgālā ca migādhamā;",
  "atk-s0513a3:2187_0": "Sabbeva sadisā honti, ayaṃ ko nāma pabbato”ti.",
  "atk-s0513a3:2188_0": "Tattha kākolāti vanakākā.",
  "atk-s0513a3:2188_1": "Kākasaṅghāti pakatikākasaṅghā ca.",
  "atk-s0513a3:2188_2": "Patataṃ varāti pakkhīnaṃ seṭṭhā.",
  "atk-s0513a3:2188_3": "Sadisā homāti sadisavaṇṇā homa.",
  "atk-s0513a3:2189_0": "Tassa vacanaṃ sutvā bodhisatto tatiyaṃ gāthamāha –",
  "atk-s0513a3:2190_0": "22.",
  "atk-s0513a3:2191_0": "“Imaṃ nerūti jānanti, manussā pabbatuttamaṃ;",
  "atk-s0513a3:2192_0": "Idha vaṇṇena sampannā, vasanti sabbapāṇino”ti.",
  "atk-s0513a3:2193_0": "Tattha idha vaṇṇenāti imasmiṃ nerupabbate obhāsena vaṇṇasampannā hutvā.",
  "atk-s0513a3:2194_0": "Taṃ sutvā kaniṭṭho sesagāthā abhāsi –",
  "atk-s0513a3:2195_0": "23.",
  "atk-s0513a3:2196_0": "“Amānanā yattha siyā, antānaṃ vā vimānanā;",
  "atk-s0513a3:2197_0": "Hīnasammānanā vāpi, na tattha visatiṃvase.",
  "atk-s0513a3:2198_0": "24.",
  "atk-s0513a3:2199_0": "“Yatthālaso ca dakkho ca, sūro bhīru ca pūjiyā;",
  "atk-s0513a3:2200_0": "Na tattha santo vasanti, avisesakare nare.",
  "atk-s0513a3:2201_0": "25.",
  "atk-s0513a3:2202_0": "“Nāyaṃ neru vibhajati, hīnaukkaṭṭhamajjhime;",
  "atk-s0513a3:2203_0": "Avisesakaro neru, handa neruṃ jahāmase”ti.",
  "atk-s0513a3:2204_0": "Tattha paṭhamagāthāya ayamattho –",
  "atk-s0513a3:2204_1": "yattha santānaṃ paṇḍitānaṃ sīlasampannānaṃ mānanassa abhāvena amānanā avamaññanā ca avamānavasena vimānanā vā hīnānaṃ vā dussīlānaṃ sammānanā siyā,",
  "atk-s0513a3:2204_2": "tattha nivāse na vaseyya.",
  "atk-s0513a3:2204_3": "Pūjiyāti ete ettha ekasadisāya pūjāya pūjanīyā honti,",
  "atk-s0513a3:2204_4": "samakaṃ sakkāraṃ labhanti.",
  "atk-s0513a3:2204_5": "Hīnaukkaṭṭhamajjhimeti jātigottakulappadesasīlācārañāṇādīhi hīne ca majjhime ca ukkaṭṭhe ca ayaṃ na vibhajati.",
  "atk-s0513a3:2204_6": "Handāti vavassaggatthe nipāto.",
  "atk-s0513a3:2204_7": "Jahāmaseti pariccajāma.",
  "atk-s0513a3:2204_8": "Evañca pana vatvā ubhopi te haṃsā uppatitvā cittakūṭameva gatā.",
  "atk-s0513a3:2205_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a3:2205_1": "saccapariyosāne so bhikkhu sotāpattiphale patiṭṭhahi.",
  "atk-s0513a3:2205_2": "Tadā kaniṭṭhahaṃso ānando ahosi,",
  "atk-s0513a3:2205_3": "jeṭṭhakahaṃso pana ahameva ahosinti.",
  "atk-s0513a3:2206_0": "Nerujātakavaṇṇanā catutthā.",
  "atk-s0513a3:2208_0": "[380] 5. Āsaṅkajātakavaṇṇanā",
  "atk-s0513a3:2209_0": "Āsāvatī nāma latāti idaṃ satthā jetavane viharanto purāṇadutiyikāpalobhanaṃ ārabbha kathesi.",
  "atk-s0513a3:2209_1": "Vatthu indriyajātake āvi bhavissati.",
  "atk-s0513a3:2209_2": "Idha pana satthā taṃ bhikkhuṃ “saccaṃ kira tvaṃ ukkaṇṭhitosī”ti pucchitvā “saccaṃ,",
  "atk-s0513a3:2209_3": "bhante”ti vutte “kena ukkaṇṭhāpitosī”ti vatvā “purāṇadutiyikāya,",
  "atk-s0513a3:2209_4": "bhante”ti vutte “bhikkhu esā itthī tuyhaṃ anatthakārikā,",
  "atk-s0513a3:2209_5": "pubbepi tvaṃ etaṃ nissāya caturaṅginisenaṃ jahitvā himavantapadese mahantaṃ dukkhaṃ anubhavanto tīṇi saṃvaccharāni vasī”ti vatvā atītaṃ āhari.",
  "atk-s0513a3:2210_0": "Atīte bārāṇasiyaṃ brahmadatte rajjaṃ kārente bodhisatto kāsigāme brāhmaṇakule nibbattitvā vayappatto",
  "atk-s0513a3:2210_1": "takkasilāyaṃ uggahitasippo isipabbajjaṃ pabbajitvā vanamūlaphalāhāro abhiññā ca samāpattiyo ca nibbattetvā",
  "atk-s0513a3:2210_2": "himavantapadese vasi.",
  "atk-s0513a3:2210_3": "Tasmiṃ kāle eko puññasampanno satto tāvatiṃsabhavanato cavitvā tasmiṃ ṭhāne padumasare ekasmiṃ padumagabbhe dārikā hutvā nibbatti,",
  "atk-s0513a3:2210_4": "sesapadumesu purāṇabhāvaṃ patvā patantesupi taṃ mahākucchikaṃ hutvā tiṭṭhateva.",
  "atk-s0513a3:2210_5": "Tāpaso nahāyituṃ padumasaraṃ gato taṃ disvā “aññesu padumesu patantesupi idaṃ mahākucchikaṃ hutvā tiṭṭhati,",
  "atk-s0513a3:2210_6": "kiṃ nu kho kāraṇa”nti cintetvā udakasāṭakaṃ nivāsetvā otaranto gantvā taṃ padumaṃ vivaritvā taṃ dārikaṃ",
  "atk-s0513a3:2210_7": "disvā dhītusaññaṃ uppādetvā paṇṇasālaṃ ānetvā paṭijaggi.",
  "atk-s0513a3:2210_8": "Sā aparabhāge soḷasavassikā hutvā abhirūpā ahosi uttamarūpadharā atikkantā mānusakavaṇṇaṃ,",
  "atk-s0513a3:2210_9": "apattā devavaṇṇaṃ.",
  "atk-s0513a3:2210_10": "Tadā sakko bodhisattassa upaṭṭhānaṃ āgacchati,",
  "atk-s0513a3:2210_11": "so taṃ dārikaṃ disvā “kuto esā”ti pucchitvā laddhaniyāmaṃ sutvā “imissā kiṃ laddhuṃ vaṭṭatī”ti pucchi.",
  "atk-s0513a3:2210_12": "“Nivāsaṭṭhānaṃ vatthālaṅkārabhojanavidhānaṃ,",
  "atk-s0513a3:2210_13": "mārisā”ti.",
  "atk-s0513a3:2210_14": "So “sādhu,",
  "atk-s0513a3:2210_15": "bhante”ti tassā vasanaṭṭhānassa āsanne phalikapāsādaṃ māpetvā dibbasayanadibbavatthālaṅkāradibbannapānāni māpesi.",
  "atk-s0513a3:2211_0": "So pāsādo tassā abhiruhanakāle otaritvā bhūmiyaṃ patiṭṭhāti,",
  "atk-s0513a3:2211_1": "abhiruḷhakāle laṅghitvā ākāse tiṭṭhati.",
  "atk-s0513a3:2211_2": "Sā bodhisattassa vattapaṭivattaṃ kurumānā pāsāde vasati.",
  "atk-s0513a3:2211_3": "Tameko vanacarako disvā “ayaṃ,",
  "atk-s0513a3:2211_4": "vo bhante,",
  "atk-s0513a3:2211_5": "kiṃ hotī”ti pucchitvā “dhītā me”ti sutvā bārāṇasiṃ gantvā “deva,",
  "atk-s0513a3:2211_6": "mayā himavantapadese evarūpā nāma ekassa tāpasassa dhītā diṭṭhā”ti rañño ārocesi.",
  "atk-s0513a3:2211_7": "Taṃ sutvā so savanasaṃsaggena bajjhitvā vanacarakaṃ maggadesakaṃ katvā caturaṅginiyā senāya taṃ ṭhānaṃ",
  "atk-s0513a3:2211_8": "gantvā khandhāvāraṃ nivāsāpetvā vanacarakaṃ ādāya amaccagaṇaparivuto assamapadaṃ pavisitvā mahāsattaṃ",
  "atk-s0513a3:2211_9": "vanditvā ekamantaṃ nisinno “bhante,",
  "atk-s0513a3:2211_10": "itthiyo nāma brahmacariyassa malaṃ,",
  "atk-s0513a3:2211_11": "tumhākaṃ dhītaraṃ ahaṃ paṭijaggissāmī”ti āha.",
  "atk-s0513a3:2211_12": "Bodhisatto pana “kiṃ nu kho etasmiṃ padume”ti āsaṅkaṃ katvā udakaṃ otaritvā ānītabhāvena tassā kumārikāya āsaṅkāti nāmaṃ akāsi.",
  "atk-s0513a3:2211_13": "So taṃ rājānaṃ “imaṃ gahetvā gacchā”ti ujukaṃ avatvā “mahārāja,",
  "atk-s0513a3:2211_14": "imāya kumārikāya nāmaṃ jānanto gaṇhitvā gacchā”ti āha.",
  "atk-s0513a3:2211_15": "“Tumhehi kathite ñassāmi,",
  "atk-s0513a3:2211_16": "bhante”ti.",
  "atk-s0513a3:2211_17": "“Ahaṃ te na kathemi,",
  "atk-s0513a3:2211_18": "tvaṃ attano paññābalena nāmaṃ jānantova gahetvā yāhī”ti.",
  "atk-s0513a3:2211_19": "So “sādhū”ti sampaṭicchitvā tato paṭṭhāya amaccehi saddhiṃ “kinnāmā nu kho esā”ti nāmaṃ upadhāreti.",
  "atk-s0513a3:2211_20": "So yāni dujjānāni nāmāni,",
  "atk-s0513a3:2211_21": "tāni kittetvā “asukā nāma bhavissatī”ti bodhisattena saddhiṃ katheti.",
  "atk-s0513a3:2211_22": "Bodhisatto “na evaṃnāmā”ti paṭikkhipati.",
  "atk-s0513a3:2212_0": "Rañño ca nāmaṃ upadhārentassa saṃvaccharo atīto.",
  "atk-s0513a3:2212_1": "Tadā hatthiassamanusse sīhādayo vāḷā gaṇhanti,",
  "atk-s0513a3:2212_2": "dīghajātikaparipantho hoti,",
  "atk-s0513a3:2212_3": "makkhikaparipantho hoti,",
  "atk-s0513a3:2212_4": "sītena kilamitvā bahū manussā maranti.",
  "atk-s0513a3:2212_5": "Atha rājā kujjhitvā “kiṃ me etāyā”ti bodhisattassa kathetvā pāyāsi.",
  "atk-s0513a3:2212_6": "Āsaṅkā kumārikā taṃ divasaṃ phalikavātapānaṃ vivaritvā attānaṃ dassentī aṭṭhāsi.",
  "atk-s0513a3:2212_7": "Rājā taṃ disvā “mayaṃ tava nāmaṃ jānituṃ na sakkoma,",
  "atk-s0513a3:2212_8": "tvaṃ himavanteyeva vasa,",
  "atk-s0513a3:2212_9": "mayaṃ gamissāmā”ti āha. “Kahaṃ, mahārāja,",
  "atk-s0513a3:2212_10": "gacchanto mādisaṃ itthiṃ labhissasi,",
  "atk-s0513a3:2212_11": "mama vacanaṃ suṇāhi,",
  "atk-s0513a3:2212_12": "tāvatiṃsadevaloke cittalatāvane āsāvatī nāma latā atthi,",
  "atk-s0513a3:2212_13": "tassā phalassa abbhantare dibbapānaṃ nibbattaṃ,",
  "atk-s0513a3:2212_14": "taṃ ekavāraṃ pivitvā cattāro māse mattā hutvā dibbasayane sayanti,",
  "atk-s0513a3:2212_15": "sā pana vassasahassena phalati,",
  "atk-s0513a3:2212_16": "surāsoṇḍā devaputtā ‘ito phalaṃ labhissāmā’ti dibbapānapipāsaṃ adhivāsetvā vassasahassaṃ nibaddhaṃ gantvā taṃ lataṃ ‘arogā nu kho’ti olokenti,",
  "atk-s0513a3:2212_17": "tvaṃ pana ekasaṃvacchareneva ukkaṇṭhito,",
  "atk-s0513a3:2212_18": "āsāphalavatī nāma sukhā,",
  "atk-s0513a3:2212_19": "mā ukkaṇṭhī”ti vatvā tisso gāthā abhāsi –",
  "atk-s0513a3:2213_0": "26.",
  "atk-s0513a3:2214_0": "“Āsāvatī nāma latā, jātā cittalatāvane;",
  "atk-s0513a3:2215_0": "Tassā vassasahassena, ekaṃ nibbattate phalaṃ.",
  "atk-s0513a3:2216_0": "27.",
  "atk-s0513a3:2217_0": "“Taṃ devā payirupāsanti, tāva dūraphalaṃ satiṃ;",
  "atk-s0513a3:2218_0": "Āsīseva tuvaṃ rāja, āsā phalavatī sukhā.",
  "atk-s0513a3:2219_0": "28.",
  "atk-s0513a3:2220_0": "“Āsīsateva so pakkhī, āsīsateva so dijo;",
  "atk-s0513a3:2221_0": "Tassa cāsā samijjhati, tāva dūragatā satī;",
  "atk-s0513a3:2222_0": "Āsīseva tuvaṃ rāja, āsā phalavatī sukhā”ti.",
  "atk-s0513a3:2223_0": "Tattha āsāvatīti evaṃnāmikā.",
  "atk-s0513a3:2223_1": "Sā hi yasmā tassā phale āsā uppajjati,",
  "atk-s0513a3:2223_2": "tasmā etaṃ nāmaṃ labhati.",
  "atk-s0513a3:2223_3": "Cittalatāvaneti evaṃnāmake uyyāne.",
  "atk-s0513a3:2223_4": "Tasmiṃ kira uyyāne tiṇarukkhalatādīnaṃ pabhā tattha paviṭṭhapaviṭṭhānaṃ devatānaṃ sarīravaṇṇaṃ cittaṃ karoti,",
  "atk-s0513a3:2223_5": "tenassa “cittalatāvana”nti nāmaṃ jātaṃ.",
  "atk-s0513a3:2223_6": "Payirupāsantīti punappunaṃ upenti.",
  "atk-s0513a3:2223_7": "Āsīsevāti āsīsāhiyeva patthehiyeva,",
  "atk-s0513a3:2223_8": "mā āsacchedaṃ karohīti.",
  "atk-s0513a3:2224_0": "Rājā tassā kathāya bajjhitvā puna amacce sannipātāpetvā dasanāmakaṃ kāretvā nāmaṃ gavesanto aparampi saṃvaccharaṃ vasi.",
  "atk-s0513a3:2224_1": "Tassā dasanāmakampi nāmaṃ nāhosi,",
  "atk-s0513a3:2224_2": "“asukā nāmā”ti vutte bodhisatto paṭikkhipateva.",
  "atk-s0513a3:2224_3": "Puna rājā “kiṃ me imāyā”ti turaṅgaṃ āruyha pāyāsi.",
  "atk-s0513a3:2224_4": "Sāpi puna vātapāne ṭhatvā attānaṃ dassesi.",
  "atk-s0513a3:2224_5": "Rājā “tiṭṭha tvaṃ,",
  "atk-s0513a3:2224_6": "mayaṃ gamissāmā”ti āha.",
  "atk-s0513a3:2224_7": "“Kasmā yāsi,",
  "atk-s0513a3:2224_8": "mahārājā”ti?",
  "atk-s0513a3:2224_9": "“Tava nāmaṃ jānituṃ na sakkomī”ti.",
  "atk-s0513a3:2224_10": "“Mahārāja,",
  "atk-s0513a3:2224_11": "kasmā nāmaṃ na jānissasi,",
  "atk-s0513a3:2224_12": "āsā nāma asamijjhanakā nāma natthi,",
  "atk-s0513a3:2224_13": "eko kira bako pabbatamuddhani ṭhito attanā patthitaṃ labhi,",
  "atk-s0513a3:2224_14": "tvaṃ kasmā na labhissasi,",
  "atk-s0513a3:2224_15": "adhivāsehi,",
  "atk-s0513a3:2224_16": "mahārājā”ti.",
  "atk-s0513a3:2224_17": "Eko kira bako ekasmiṃ padumasare gocaraṃ gahetvā uppatitvā pabbatamatthake nilīyi.",
  "atk-s0513a3:2224_18": "So taṃ divasaṃ tattheva vasitvā punadivase cintesi “ahaṃ imasmiṃ pabbatamatthake sukhaṃ nisinno,",
  "atk-s0513a3:2224_19": "sace ito anotaritvā ettheva nisinno gocaraṃ gahetvā pānīyaṃ pivitvā imaṃ divasaṃ vaseyyaṃ,",
  "atk-s0513a3:2224_20": "bhadrakaṃ vata assā”ti.",
  "atk-s0513a3:2224_21": "Atha taṃ divasameva sakko devarājā asuranimmathanaṃ katvā tāvatiṃsabhavane devissariyaṃ laddhā cintesi ‘mama tāva manoratho matthakaṃ patto,",
  "atk-s0513a3:2224_22": "atthi nu kho añño koci aparipuṇṇamanoratho’ti upadhārento taṃ disvā ‘imassa manorathaṃ matthakaṃ pāpessāmī’ti",
  "atk-s0513a3:2224_23": "bakassa nisinnaṭṭhānato avidūre ekā nadī atthi,",
  "atk-s0513a3:2224_24": "taṃ nadiṃ oghapuṇṇaṃ katvā pabbatamatthakena pesesi.",
  "atk-s0513a3:2224_25": "Sopi bako tattheva nisinno macche khāditvā pānīyaṃ pivitvā taṃ divasaṃ tattheva vasi,",
  "atk-s0513a3:2224_26": "udakampi bhassitvā gataṃ. “Evaṃ, mahārāja,",
  "atk-s0513a3:2224_27": "bakopi tāva attano āsāphalaṃ labhi,",
  "atk-s0513a3:2224_28": "kiṃ tvaṃ na labhissasī”ti vatvā “āsīsatevā”tiādimāha.",
  "atk-s0513a3:2225_0": "Tattha āsīsatevāti āsīsatiyeva patthetiyeva.",
  "atk-s0513a3:2225_1": "Pakkhīti pakkhehi yuttatāya pakkhī.",
  "atk-s0513a3:2225_2": "Dvikkhattuṃ jātatāya dijo.",
  "atk-s0513a3:2225_3": "Tāva dūragatā satīti pabbatamatthakato macchānañca udakassa ca dūrabhāvaṃ passa,",
  "atk-s0513a3:2225_4": "evaṃ dūragatā samānā sakkassa ānubhāvena bakassa āsā pūriyevāti.",
  "atk-s0513a3:2226_0": "Atha rājā tassā kathaṃ sutvā rūpe bajjhitvā kathāya allīno gantuṃ asakkonto amacce sannipātetvā satanāmaṃ kāresi,",
  "atk-s0513a3:2226_1": "satanāmavasena nāmaṃ gavesatopissa aññaṃ saṃvaccharaṃ atītaṃ.",
  "atk-s0513a3:2226_2": "So tiṇṇaṃ saṃvaccharānaṃ accayena bodhisattaṃ upasaṅkamitvā satanāmavasena “asukā nāma bhavissatī”ti pucchi.",
  "atk-s0513a3:2226_3": "“Na jānāsi,",
  "atk-s0513a3:2226_4": "mahārājā”ti.",
  "atk-s0513a3:2226_5": "So “gamissāma dāni maya”nti bodhisattaṃ vanditvā pāyāsi.",
  "atk-s0513a3:2226_6": "Āsaṅkā kumārikā ca puna phalikavātapānaṃ nissāya ṭhitāva.",
  "atk-s0513a3:2226_7": "Rājā taṃ disvā “tvaṃ accha,",
  "atk-s0513a3:2226_8": "mayaṃ gamissāmā”ti āha. “Kasmā,",
  "atk-s0513a3:2226_9": "mahārājā”ti.",
  "atk-s0513a3:2226_10": "“Tvaṃ maṃ vacaneneva santappesi,",
  "atk-s0513a3:2226_11": "na ca kāmaratiyā,",
  "atk-s0513a3:2226_12": "tava madhuravacanena bajjhitvā vasantassa mama tīṇi saṃvaccharāni atikkantāni,",
  "atk-s0513a3:2226_13": "idāni gamissāmī”ti imā gāthā āha –",
  "atk-s0513a3:2227_0": "29.",
  "atk-s0513a3:2228_0": "“Sampesi kho maṃ vācāya, na ca sampesi kammunā;",
  "atk-s0513a3:2229_0": "Mālā sereyyakasseva, vaṇṇavantā agandhikā.",
  "atk-s0513a3:2230_0": "30.",
  "atk-s0513a3:2231_0": "“Aphalaṃ madhuraṃ vācaṃ, yo mittesu pakubbati;",
  "atk-s0513a3:2232_0": "Adadaṃ avissajaṃ bhogaṃ, sandhi tenassa jīrati.",
  "atk-s0513a3:2233_0": "31.",
  "atk-s0513a3:2234_0": "“Yañhi kayirā tañhi vade, yaṃ na kayirā na taṃ vade;",
  "atk-s0513a3:2235_0": "Akarontaṃ bhāsamānaṃ, parijānanti paṇḍitā.",
  "atk-s0513a3:2236_0": "32.",
  "atk-s0513a3:2237_0": "“Balañca vata me khīṇaṃ, pātheyyañca na vijjati;",
  "atk-s0513a3:2238_0": "Saṅke pāṇūparodhāya, handa dāni vajāmaha”nti.",
  "atk-s0513a3:2239_0": "Tattha sampesīti santappesi pīṇesi.",
  "atk-s0513a3:2239_1": "Sereyyakassāti suvaṇṇakuraṇḍakassa.",
  "atk-s0513a3:2239_2": "Desanāsīsamevetaṃ,",
  "atk-s0513a3:2239_3": "yaṃkiñci pana suvaṇṇakuraṇḍakajayasumanādikaṃ aññampi pupphaṃ vaṇṇasampannaṃ agandhakaṃ,",
  "atk-s0513a3:2239_4": "sabbaṃ taṃ sandhāyevamāha.",
  "atk-s0513a3:2239_5": "Vaṇṇavantā agandhikāti yathā sereyyakādīnaṃ mālā vaṇṇavantatāya dassanena tappeti,",
  "atk-s0513a3:2239_6": "agandhatāya gandhena na tappeti,",
  "atk-s0513a3:2239_7": "evaṃ tvampi dassanena piyavacanena ca santappesi,",
  "atk-s0513a3:2239_8": "na kammunāti dīpeti.",
  "atk-s0513a3:2239_9": "Adadanti bhadde,",
  "atk-s0513a3:2239_10": "yo “imaṃ nāma vo bhogaṃ dassāmī”ti madhuravacanena vatvā taṃ bhogaṃ adadanto avissajjento kevalaṃ madhuravacanameva karoti,",
  "atk-s0513a3:2239_11": "tena saddhiṃ assa mittassa sandhi jīrati,",
  "atk-s0513a3:2239_12": "mittasanthavo na ghaṭīyati.",
  "atk-s0513a3:2239_13": "Pātheyyañcāti bhadde,",
  "atk-s0513a3:2239_14": "mayhaṃ tava madhuravacanena bajjhitvā tīṇi saṃvaccharāni vasantasseva hatthiassarathapattisaṅkhātaṃ balañca khīṇaṃ,",
  "atk-s0513a3:2239_15": "manussānaṃ bhattavetanasaṅkhātaṃ pātheyyañca natthi.",
  "atk-s0513a3:2239_16": "Saṅke pāṇūparodhāyāti svāhaṃ idheva attano jīvitavināsaṃ āsaṅkāmi,",
  "atk-s0513a3:2239_17": "handa dānāhaṃ gacchāmīti.",
  "atk-s0513a3:2240_0": "Āsaṅkā kumārikā rañño vacanaṃ sutvā “mahārāja,",
  "atk-s0513a3:2240_1": "tvaṃ mayhaṃ nāmaṃ jānāsi,",
  "atk-s0513a3:2240_2": "tayā vuttameva mama nāmaṃ,",
  "atk-s0513a3:2240_3": "idaṃ me pitu kathetvā maṃ gaṇhitvā yāhī”ti raññā saddhiṃ sallapantī āha –",
  "atk-s0513a3:2241_0": "33.",
  "atk-s0513a3:2242_0": "“Etadeva hi me nāmaṃ, yaṃnāmasmi rathesabha;",
  "atk-s0513a3:2243_0": "Āgamehi mahārāja, pitaraṃ āmantayāmaha”nti.",
  "atk-s0513a3:2244_0": "Tassattho – yaṃnāmā ahaṃ asmi, taṃ etaṃ āsaṅkātveva mama nāmanti.",
  "atk-s0513a3:2245_0": "Taṃ sutvā rājā bodhisattassa santikaṃ gantvā “bhante,",
  "atk-s0513a3:2245_1": "tumhākaṃ dhītā āsaṅkā nāmā”ti āha.",
  "atk-s0513a3:2245_2": "“Nāmaṃ ñātakālato paṭṭhāya taṃ gahetvā gaccha,",
  "atk-s0513a3:2245_3": "mahārājā”ti.",
  "atk-s0513a3:2245_4": "So mahāsattaṃ vanditvā phalikavimānadvāraṃ āgantvā āha – “bhadde,",
  "atk-s0513a3:2245_5": "pitarāpi te mayhaṃ dinnā,",
  "atk-s0513a3:2245_6": "ehi dāni gamissāmā”ti. “Āgamehi, mahārāja,",
  "atk-s0513a3:2245_7": "pitaraṃ āmantayāmaha”nti pāsādā otaritvā mahāsattaṃ vanditvā roditvā khamāpetvā rañño santikaṃ āgatā.",
  "atk-s0513a3:2245_8": "Rājā taṃ gahetvā bārāṇasiṃ gantvā puttadhītāhi vaḍḍhanto piyasaṃvāsaṃ vasi.",
  "atk-s0513a3:2245_9": "Bodhisatto aparihīnajjhāno brahmaloke uppajji.",
  "atk-s0513a3:2246_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a3:2246_1": "saccapariyosāne ukkaṇṭhitabhikkhu sotāpattiphale patiṭṭhahi.",
  "atk-s0513a3:2246_2": "Tadā āsaṅkā kumārikā purāṇadutiyikā ahosi,",
  "atk-s0513a3:2246_3": "rājā ukkaṇṭhitabhikkhu,",
  "atk-s0513a3:2246_4": "tāpaso pana ahameva ahosinti.",
  "atk-s0513a3:2247_0": "Āsaṅkajātakavaṇṇanā pañcamā.",
  "atk-s0513a3:2249_0": "[381] 6. Migālopajātakavaṇṇanā",
  "atk-s0513a3:2250_0": "Na me ruccīti idaṃ satthā jetavane viharanto ekaṃ dubbacabhikkhuṃ ārabbha kathesi.",
  "atk-s0513a3:2250_1": "Satthā taṃ bhikkhuṃ pakkosāpetvā “saccaṃ kira tvaṃ bhikkhu dubbaco”ti pucchitvā “āma,",
  "atk-s0513a3:2250_2": "bhante”ti vutte “na kho bhikkhu idāneva,",
  "atk-s0513a3:2250_3": "pubbepi tvaṃ dubbacoyeva,",
  "atk-s0513a3:2250_4": "dubbacabhāvañca pana nissāya paṇḍitānaṃ vacanaṃ akaronto verambhavātamukhe byasanaṃ gatosī”ti vatvā atītaṃ āhari.",
  "atk-s0513a3:2251_0": "Atīte bārāṇasiyaṃ brahmadatte rajjaṃ kārente bodhisatto gijjhayoniyaṃ nibbattitvā apanandagijjho nāma ahosi.",
  "atk-s0513a3:2251_1": "So gijjhagaṇaparivuto gijjhakūṭapabbate vasi.",
  "atk-s0513a3:2251_2": "Putto panassa migālopo nāma thāmabalasampanno ahosi,",
  "atk-s0513a3:2251_3": "so aññesaṃ gijjhānaṃ sīmaṃ atikkamitvā atiuccaṃ uppati.",
  "atk-s0513a3:2251_4": "Gijjhā “putto te atidūraṃ uppatatī”ti gijjharañño ācikkhiṃsu.",
  "atk-s0513a3:2251_5": "So taṃ pakkosetvā “tvaṃ kira, tāta,",
  "atk-s0513a3:2251_6": "atiuccaṃ gacchasi,",
  "atk-s0513a3:2251_7": "atiuccaṃ gacchanto jīvitakkhayaṃ pāpuṇissasī”ti vatvā tisso gāthā abhāsi –",
  "atk-s0513a3:2252_0": "34.",
  "atk-s0513a3:2253_0": "“Na me rucci migālopa, yassa te tādisī gatī;",
  "atk-s0513a3:2254_0": "Atuccaṃ tāta patasi, abhūmiṃ tāta sevasi.",
  "atk-s0513a3:2255_0": "35.",
  "atk-s0513a3:2256_0": "“Catukkaṇṇaṃva kedāraṃ, yadā te pathavī siyā;",
  "atk-s0513a3:2257_0": "Tato tāta nivattassu, māssu etto paraṃ gami.",
  "atk-s0513a3:2258_0": "36.",
  "atk-s0513a3:2259_0": "“Santi aññepi sakuṇā, pattayānā vihaṅgamā;",
  "atk-s0513a3:2260_0": "Akkhittā vātavegena, naṭṭhā te sassatīsamā”ti.",
  "atk-s0513a3:2261_0": "Tattha migālopāti puttaṃ nāmena ālapati.",
  "atk-s0513a3:2261_1": "Atuccaṃ tāta patasīti tāta,",
  "atk-s0513a3:2261_2": "tvaṃ aññesaṃ gijjhānaṃ sīmaṃ atikkamitvā atiuccaṃ gacchasi.",
  "atk-s0513a3:2261_3": "Catukkaṇṇaṃva kedāranti imināssa sīmaṃ ācikkhati.",
  "atk-s0513a3:2261_4": "Idaṃ vuttaṃ hoti – tāta,",
  "atk-s0513a3:2261_5": "yadā te ayaṃ mahāpathavī catukkaṇṇaṃ kedāraṃ viya siyā,",
  "atk-s0513a3:2261_6": "evaṃ khuddikā viya hutvā paññāyetha,",
  "atk-s0513a3:2261_7": "atha tvaṃ ettakā ṭhānā nivatteyyāsi,",
  "atk-s0513a3:2261_8": "etto paraṃ mā gamīti.",
  "atk-s0513a3:2261_9": "Santi aññepīti na kevalaṃ tvameva,",
  "atk-s0513a3:2261_10": "aññepi gijjhā evaṃ kariṃsūti dīpeti.",
  "atk-s0513a3:2261_11": "Akkhittāti tepi gijjhā amhākaṃ sīmaṃ atikkamitvā gatā vātavegena ākaḍḍhitā nassiṃsu.",
  "atk-s0513a3:2261_12": "Sassatīsamāti sassatīhi pathavīpabbatādīhi samaṃ attānaṃ maññamānā attano vassasahassaparimāṇaṃ āyuṃ apūretvāpi antarā naṭṭhāti attho.",
  "atk-s0513a3:2262_0": "Migālopo anovādakattā pitu vacanaṃ akatvā laṅghanto pitarā akkhātaṃ sīmaṃ disvā taṃ atikkamma kālavāte",
  "atk-s0513a3:2262_1": "patvā tepi chinditvā uppatito verambhavātamukhaṃ pakkhandi,",
  "atk-s0513a3:2262_2": "atha naṃ verambhavātā pahariṃsu.",
  "atk-s0513a3:2262_3": "So tehi pahaṭamattova khaṇḍākhaṇḍaṃ hutvā ākāseyeva antaradhāyi.",
  "atk-s0513a3:2263_0": "37.",
  "atk-s0513a3:2264_0": "“Akatvā apanandassa, pitu vuddhassa sāsanaṃ;",
  "atk-s0513a3:2265_0": "Kālavāte atikkamma, verambhānaṃ vasaṃ agā.",
  "atk-s0513a3:2266_0": "38.",
  "atk-s0513a3:2267_0": "“Tassa puttā ca dārā ca, ye caññe anujīvino;",
  "atk-s0513a3:2268_0": "Sabbe byasanamāpāduṃ, anovādakare dije.",
  "atk-s0513a3:2269_0": "39.",
  "atk-s0513a3:2270_0": "“Evampi idha vuddhānaṃ, yo vākyaṃ nāvabujjhati;",
  "atk-s0513a3:2271_0": "Atisīmacaro ditto, gijjhovātītasāsano;",
  "atk-s0513a3:2272_0": "Sabbe byasanaṃ papponti, akatvā vuddhasāsana”nti. –",
  "atk-s0513a3:2273_0": "Imā tisso abhisambuddhagāthā.",
  "atk-s0513a3:2274_0": "Tattha anujīvinoti taṃ nissāya jīvanakā.",
  "atk-s0513a3:2274_1": "Anovādakare dijeti tasmiṃ migālope gijjhe ovādaṃ agaṇhante sabbepi te tena saddhiṃ atisīmaṃ gantvā vināsaṃ pāpuṇiṃsu. Evampīti,",
  "atk-s0513a3:2274_2": "bhikkhave,",
  "atk-s0513a3:2274_3": "yathā so gijjho,",
  "atk-s0513a3:2274_4": "evaṃ yo aññopi gahaṭṭho vā pabbajito vā hitānukampakānaṃ vuddhānaṃ vacanaṃ na gaṇhāti,",
  "atk-s0513a3:2274_5": "sopi ayaṃ sīmaṃ atikkamitvā caranto ditto gabbito gijjhova byasanaṃ pāpuṇātīti.",
  "atk-s0513a3:2275_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi –",
  "atk-s0513a3:2275_1": "“tadā migālopo dubbacabhikkhu ahosi,",
  "atk-s0513a3:2275_2": "apanando pana ahameva ahosi”nti.",
  "atk-s0513a3:2276_0": "Migālopajātakavaṇṇanā chaṭṭhā.",
  "atk-s0513a3:2278_0": "[382] 7. Sirikāḷakaṇṇijātakavaṇṇanā",
  "atk-s0513a3:2279_0": "Kā nu kāḷena vaṇṇenāti idaṃ satthā jetavane viharanto anāthapiṇḍikaṃ ārabbha kathesi.",
  "atk-s0513a3:2279_1": "So hi sotāpattiphale patiṭṭhitakālato paṭṭhāya akhaṇḍāni pañca sīlāni rakkhi,",
  "atk-s0513a3:2279_2": "bhariyāpissa puttadhītaropi dāsāpi bhatiṃ gahetvā kammaṃ karontā kammakarāpi sabbe rakkhiṃsuyeva.",
  "atk-s0513a3:2279_3": "Athekadivasaṃ bhikkhū dhammasabhāyaṃ kathaṃ samuṭṭhāpesuṃ “āvuso,",
  "atk-s0513a3:2279_4": "anāthapiṇḍiko suciyeva suciparivāro hutvā caratī”ti.",
  "atk-s0513a3:2279_5": "Satthā āgantvā “kāya nuttha,",
  "atk-s0513a3:2279_6": "bhikkhave,",
  "atk-s0513a3:2279_7": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a3:2279_8": "bhikkhave, idāneva,",
  "atk-s0513a3:2279_9": "pubbe porāṇakapaṇḍitāpi sucīyeva suciparivārā ahesu”nti vatvā tehi yācito atītaṃ āhari.",
  "atk-s0513a3:2280_0": "Atīte bārāṇasiyaṃ brahmadatte rajjaṃ kārente bodhisatto seṭṭhi hutvā dānaṃ adāsi,",
  "atk-s0513a3:2280_1": "sīlaṃ rakkhi,",
  "atk-s0513a3:2280_2": "uposathakammaṃ kari,",
  "atk-s0513a3:2280_3": "bhariyāpissa pañca sīlāni rakkhi,",
  "atk-s0513a3:2280_4": "puttadhītaropi dāsakammakaraporisāpi pañca sīlāni rakkhiṃsu.",
  "atk-s0513a3:2280_5": "So suciparivāraseṭṭhitveva paññāyittha.",
  "atk-s0513a3:2280_6": "Athekadivasaṃ so cintesi “sace mayā suciparivārasīlo koci āgamissati,",
  "atk-s0513a3:2280_7": "tassa mama nisīdanapallaṅkaṃ vā nipajjanasayanaṃ vā dātuṃ na yuttaṃ,",
  "atk-s0513a3:2280_8": "anucchiṭṭhaṃ aparibhuttaṃ dātuṃ vaṭṭatī”ti attano vasanaṭṭhāneyeva ekapasse aparibhuttapallaṅkañca senāsanañca paññāpesi.",
  "atk-s0513a3:2280_9": "Tasmiṃ samaye cātumahārājikadevalokato virūpakkhamahārājassa dhītā kāḷakaṇṇī ca nāma dhataraṭṭhamahārājassa",
  "atk-s0513a3:2280_10": "dhītā sirī ca nāmāti imā dve bahuṃ gandhamālaṃ ādāya “anotatte kīḷissāmā”ti anotattatitthaṃ āgacchiṃsu.",
  "atk-s0513a3:2280_11": "Tasmiṃ pana dahe bahūni titthāni,",
  "atk-s0513a3:2280_12": "tesu buddhānaṃ titthe buddhāyeva nhāyanti,",
  "atk-s0513a3:2280_13": "paccekabuddhānaṃ titthe paccekabuddhāva nhāyanti,",
  "atk-s0513a3:2280_14": "bhikkhūnaṃ titthe bhikkhūva nhāyanti,",
  "atk-s0513a3:2280_15": "tāpasānaṃ titthe tāpasāva nhāyanti,",
  "atk-s0513a3:2280_16": "cātumahārājikādīsu chasu kāmasaggesu devaputtānaṃ titthe devaputtāva nhāyanti,",
  "atk-s0513a3:2280_17": "devadhītānaṃ titthe devadhītāva nhāyanti.",
  "atk-s0513a3:2281_0": "Tatrimā dve āgantvā “ahaṃ paṭhamaṃ nhāyissāmi,",
  "atk-s0513a3:2281_1": "ahaṃ paṭhama”nti titthāya kalahaṃ kariṃsu.",
  "atk-s0513a3:2281_2": "Kāḷakaṇṇī “ahaṃ lokaṃ pālemi vicāremi,",
  "atk-s0513a3:2281_3": "tasmā paṭhamaṃ nāyituṃ yuttāmhī”ti vadati.",
  "atk-s0513a3:2281_4": "Sirī “ahaṃ mahājanassa issariyadāyikāya paṭipadāya ṭhitā,",
  "atk-s0513a3:2281_5": "tasmā paṭhamaṃ nhāyituṃ yuttāmhī”ti vadati.",
  "atk-s0513a3:2281_6": "Tā “amhesu paṭhamaṃ nhāyituṃ yuttarūpaṃ vā ayuttarūpaṃ vā cattāro mahārājāno jānissantī”ti tesaṃ santikaṃ",
  "atk-s0513a3:2281_7": "gantvā “amhesu kā paṭhamaṃ anotattadahe nhāyituṃ yuttarūpā”ti pucchiṃsu.",
  "atk-s0513a3:2281_8": "Dhataraṭṭhavirūpakkhā “na sakkā amhehi vinicchinitu”nti virūḷhakavessavaṇānaṃ bhāramakaṃsu.",
  "atk-s0513a3:2281_9": "Te “amhepi na sakkhissāma,",
  "atk-s0513a3:2281_10": "sakkassa pādamūle pesessāmā”ti tā sakkassa santikaṃ pesesuṃ.",
  "atk-s0513a3:2281_11": "Sakko tāsaṃ vacanaṃ sutvā cintesi “imā dvepi mama purisānaññeva dhītaro,",
  "atk-s0513a3:2281_12": "na sakkā mayā imaṃ aḍḍaṃ vinicchinitu”nti.",
  "atk-s0513a3:2281_13": "Atha tā sakko āha “bārāṇasiyaṃ suciparivāro nāma seṭṭhi atthi,",
  "atk-s0513a3:2281_14": "tassa ghare anucchiṭṭhasayanañca paññattaṃ,",
  "atk-s0513a3:2281_15": "yā tattha nisīdituṃ vā sayituṃ vā labhati,",
  "atk-s0513a3:2281_16": "sā paṭhamaṃ nhāyituṃ yuttarūpā”ti.",
  "atk-s0513a3:2281_17": "Taṃ sutvā kāḷakaṇṇī tasmiṃ khaṇeyeva nīlavatthaṃ nivāsetvā nīlavilepanaṃ vilimpitvā nīlamaṇipiḷandhanaṃ",
  "atk-s0513a3:2281_18": "piḷandhitvā yantapāsāṇo viya devalokato otaritvā majjhimayāmasamanantare seṭṭhino pāsādassa upaṭṭhānadvāre",
  "atk-s0513a3:2281_19": "sayanassa avidūre ṭhāne nīlarasmiṃ vissajjetvā ākāse aṭṭhāsi.",
  "atk-s0513a3:2281_20": "Seṭṭhi oloketvā taṃ addasa,",
  "atk-s0513a3:2281_21": "sahadassanenevassa sā appiyā ahosi amanāpā.",
  "atk-s0513a3:2281_22": "So tāya saddhiṃ sallapanto paṭhamaṃ gāthamāha –",
  "atk-s0513a3:2282_0": "40.",
  "atk-s0513a3:2283_0": "“Kā nu kāḷena vaṇṇena, na cāpi piyadassanā;",
  "atk-s0513a3:2284_0": "Kā vā tvaṃ kassa vā dhītā, kathaṃ jānemu taṃ maya”nti.",
  "atk-s0513a3:2285_0": "Tattha kāḷenāti nīlena.",
  "atk-s0513a3:2285_1": "Vaṇṇenāti sarīravatthābharaṇavaṇṇena.",
  "atk-s0513a3:2285_2": "Na cāpi piyadassanāti dhātuso,",
  "atk-s0513a3:2285_3": "bhikkhave,",
  "atk-s0513a3:2285_4": "sattā saṃsandantīti vuttaṃ,",
  "atk-s0513a3:2285_5": "ayañca devadhītā anācārā dussīlā,",
  "atk-s0513a3:2285_6": "tasmā sā sahadassanenevassa appiyā jātā,",
  "atk-s0513a3:2285_7": "tenevamāha.",
  "atk-s0513a3:2285_8": "Kā vā tvanti “kā ca tvaṃ,",
  "atk-s0513a3:2285_9": "ayameva vā pāṭho.",
  "atk-s0513a3:2286_0": "Taṃ sutvā kāḷakaṇṇī dutiyaṃ gāthamāha –",
  "atk-s0513a3:2287_0": "41.",
  "atk-s0513a3:2288_0": "“Mahārājassahaṃ dhītā, virūpakkhassa caṇḍiyā;",
  "atk-s0513a3:2289_0": "Ahaṃ kāḷī alakkhikā, kāḷakaṇṇīti maṃ vidū;",
  "atk-s0513a3:2290_0": "Okāsaṃ yācito dehi, vasemu tava santike”ti.",
  "atk-s0513a3:2291_0": "Tattha caṇḍiyāti kodhanā.",
  "atk-s0513a3:2291_1": "Kodhabhāvena hi mayhaṃ caṇḍīti nāmaṃ kariṃsu.",
  "atk-s0513a3:2291_2": "Alakkhikāti nippaññā.",
  "atk-s0513a3:2291_3": "Maṃ vidūti evaṃ maṃ cātumahārājikadevaloke jānanti.",
  "atk-s0513a3:2291_4": "Vasemūti mayaṃ ajja ekarattaṃ tava santike vaseyyāma,",
  "atk-s0513a3:2291_5": "etasmiṃ me anucchiṭṭhāsanasayane okāsaṃ dehīti.",
  "atk-s0513a3:2292_0": "Tato bodhisatto tatiyaṃ gāthamāha –",
  "atk-s0513a3:2293_0": "42.",
  "atk-s0513a3:2294_0": "“Kiṃsīle kiṃsamācāre, purise nivisase tuvaṃ;",
  "atk-s0513a3:2295_0": "Puṭṭhā me kāḷi akkhāhi, kathaṃ jānemu taṃ maya”nti.",
  "atk-s0513a3:2296_0": "Tattha nivisaseti tava cittena nivisasi patiṭṭhahasīti.",
  "atk-s0513a3:2297_0": "Tato sā attano guṇaṃ kathentī catutthaṃ gāthamāha –",
  "atk-s0513a3:2298_0": "43.",
  "atk-s0513a3:2299_0": "“Makkhī paḷāsī sārambhī, issukī maccharī saṭho;",
  "atk-s0513a3:2300_0": "So mayhaṃ puriso kanto, laddhaṃ yassa vinassatī”ti.",
  "atk-s0513a3:2301_0": "Tassattho –",
  "atk-s0513a3:2301_1": "yo puriso attano kataguṇaṃ na jānāti,",
  "atk-s0513a3:2301_2": "guṇamakkhī hoti,",
  "atk-s0513a3:2301_3": "attano kismiñci kāraṇe kathite “kiṃ ahaṃ etaṃ na jānāmī”ti yugaggāhaṃ gaṇhāti,",
  "atk-s0513a3:2301_4": "aññehi kiñci kataṃ disvā sārambhavasena karaṇuttarikaṃ karoti,",
  "atk-s0513a3:2301_5": "pare lābhaṃ labhante na tussati,",
  "atk-s0513a3:2301_6": "“mayhaṃ issariyaṃ paresaṃ mā hotu,",
  "atk-s0513a3:2301_7": "mayhameva hotū”ti sakasampattiṃ gopetvā parassa tiṇaggena telabindumpi na deti,",
  "atk-s0513a3:2301_8": "kerāṭikalakkhaṇena samannāgato hutvā attano santakaṃ parassa adatvā tehi tehi upāyehi parasantakameva khādati,",
  "atk-s0513a3:2301_9": "yassa laddhaṃ dhaññaṃ vā dhanaṃ vā vinassati na tiṭṭhati,",
  "atk-s0513a3:2301_10": "surādhutto akkhadhutto itthidhutto vā hutvā laddhaṃ laddhaṃ vināsetiyeva,",
  "atk-s0513a3:2301_11": "ayaṃ etehi guṇehi samannāgato puriso mayhaṃ kanto piyo manāpo,",
  "atk-s0513a3:2301_12": "evarūpe ahaṃ cittena patiṭṭhahāmīti.",
  "atk-s0513a3:2302_0": "Sāyeva pañcamachaṭṭhasattamagāthā abhāsi –",
  "atk-s0513a3:2303_0": "44.",
  "atk-s0513a3:2304_0": "“Kodhano upanāhī ca, pisuṇo ca vibhedako;",
  "atk-s0513a3:2305_0": "Kaṇḍakavāco pharuso, so me kantataro tato.",
  "atk-s0513a3:2306_0": "45.",
  "atk-s0513a3:2307_0": "“Ajja suveti puriso, sadatthaṃ nāvabujjhati;",
  "atk-s0513a3:2308_0": "Ovajjamāno kuppati, seyyaṃ so atimaññati.",
  "atk-s0513a3:2309_0": "46.",
  "atk-s0513a3:2310_0": "“Davappaluddho puriso, sabbamittehi dhaṃsati;",
  "atk-s0513a3:2311_0": "So mayhaṃ puriso kanto, tasmiṃ homi anāmayā”ti.",
  "atk-s0513a3:2312_0": "Tāpi imināva nayena vitthāretabbā.",
  "atk-s0513a3:2312_1": "Saṅkhepattho panettha –",
  "atk-s0513a3:2312_2": "kodhanoti appamattakenāpi kujjhanako.",
  "atk-s0513a3:2312_3": "Upanāhīti parassa aparādhaṃ hadaye ṭhapetvā sucirenapi tassa anatthakārako.",
  "atk-s0513a3:2312_4": "Pisuṇoti pisuṇavāco.",
  "atk-s0513a3:2312_5": "Vibhedakoti appamattakenapi mittabhindanako.",
  "atk-s0513a3:2312_6": "Kaṇḍakavācoti sadosavāco.",
  "atk-s0513a3:2312_7": "Pharusoti thaddhavāco.",
  "atk-s0513a3:2312_8": "Kantataroti so puriso mayhaṃ purimāpi kantataro piyataro.",
  "atk-s0513a3:2312_9": "Ajja suveti “idaṃ kammaṃ ajja kātabbaṃ, idaṃ sve,",
  "atk-s0513a3:2312_10": "idaṃ tatiyadivasādīsū”ti evaṃ so sadatthaṃ attano kiccaṃ nāvabujjhati na jānāti.",
  "atk-s0513a3:2312_11": "Ovajjamānoti ovadiyamāno.",
  "atk-s0513a3:2312_12": "Seyyaṃ so atimaññatīti jātigottakulappadesasīlācāraguṇehi uttaritaraṃ uttamapuggalaṃ “tvaṃ mayhaṃ kiṃ pahosī”ti atikkamitvā maññati.",
  "atk-s0513a3:2312_13": "Davappaluddhoti rūpādīsu kāmaguṇesu nirantaradavena paluddho abhibhūto vasaṃ gato.",
  "atk-s0513a3:2312_14": "Dhaṃsatīti “tayā mayhaṃ kiṃ kata”ntiādīni vatvā sabbeheva mittehi dhaṃsati parihāyati.",
  "atk-s0513a3:2312_15": "Anāmayāti ayaṃ etehi guṇehi samannāgate puggale niddukkhā nissokā homi,",
  "atk-s0513a3:2312_16": "taṃ labhitvā aññattha anālayā hutvā vasāmī”ti.",
  "atk-s0513a3:2313_0": "Atha naṃ garahanto mahāsatto aṭṭhamaṃ gāthamāha –",
  "atk-s0513a3:2314_0": "47.",
  "atk-s0513a3:2315_0": "“Apehi etto tvaṃ kāḷi, netaṃ amhesu vijjati;",
  "atk-s0513a3:2316_0": "Aññaṃ janapadaṃ gaccha, nigame rājadhāniyo”ti.",
  "atk-s0513a3:2317_0": "Tattha apehīti apagaccha.",
  "atk-s0513a3:2317_1": "Netaṃ amhesūti etaṃ makkhādikaṃ tava piyabhāvakaraṇaṃ amhesupi na vijjati natthi.",
  "atk-s0513a3:2317_2": "Nigame rājadhāniyoti aññe nigamepi aññā rājadhāniyopi gaccha,",
  "atk-s0513a3:2317_3": "yattha mayaṃ taṃ na passāma,",
  "atk-s0513a3:2317_4": "tattha gacchāti dīpeti.",
  "atk-s0513a3:2318_0": "Taṃ sutvā kāḷakaṇṇī additā hutvā anantaragāthamāha –",
  "atk-s0513a3:2319_0": "48.",
  "atk-s0513a3:2320_0": "“Ahampi kho taṃ jānāmi, netaṃ tumhesu vijjati;",
  "atk-s0513a3:2321_0": "Santi loke alakkhikā, saṅgharanti bahuṃ dhanaṃ;",
  "atk-s0513a3:2322_0": "Ahaṃ devo ca me bhātā, ubho naṃ vidhamāmase”ti.",
  "atk-s0513a3:2323_0": "Tattha netaṃ tumhesūti yaṃ mama piyabhāvakaraṇaṃ makkhādikaṃ yena ahaṃ attanāpi samannāgatā,",
  "atk-s0513a3:2323_1": "taṃ tumhesu natthīti ahampi etaṃ jānāmi.",
  "atk-s0513a3:2323_2": "Santi loke alakkhikāti aññe pana loke nissīlā nippaññā santi.",
  "atk-s0513a3:2323_3": "Saṅgharantīti te nissīlā nippaññāpi samānā etehi makkhādīhi bahuṃ dhanaṃ saṅgharanti piṇḍaṃ karonti.",
  "atk-s0513a3:2323_4": "Ubho nanti taṃ pana etehi saṅgharitvā ṭhapitaṃ dhanaṃ ahañca mayhameva bhātā devo ca nāma devaputtoti ubho ekato hutvā vidhamāmase nāsema,",
  "atk-s0513a3:2323_5": "amhākaṃ pana devaloke bahū dibbaparibhogā atthi dibbāni sayanāni,",
  "atk-s0513a3:2323_6": "tvaṃ dadeyyāsi vā no vā,",
  "atk-s0513a3:2323_7": "ko me tayā atthoti vatvā pakkāmi.",
  "atk-s0513a3:2324_0": "Tassā pakkantakāle sirī devadhītā suvaṇṇavaṇṇehi vatthavilepanehi suvaṇṇālaṅkārena āgantvā upaṭṭhānadvāre",
  "atk-s0513a3:2324_1": "pītarasmiṃ vissajjetvā samehi pādehi samaṃ pathaviyaṃ patiṭṭhāya sagāravā aṭṭhāsi.",
  "atk-s0513a3:2324_2": "Taṃ disvā mahāsatto paṭhamaṃ gāthamāha –",
  "atk-s0513a3:2325_0": "49.",
  "atk-s0513a3:2326_0": "“Kā nu dibbena vaṇṇena, pathabyā supatiṭṭhitā;",
  "atk-s0513a3:2327_0": "Kā vā tvaṃ kassa vā dhītā, kathaṃ jānemu taṃ maya”nti.",
  "atk-s0513a3:2328_0": "Tattha dibbenāti visiṭṭhena uttamena.",
  "atk-s0513a3:2329_0": "Taṃ sutvā sirī dutiyaṃ gāthamāha –",
  "atk-s0513a3:2330_0": "50.",
  "atk-s0513a3:2331_0": "“Mahārājassahaṃ dhītā, dhataraṭṭhassa sirīmato;",
  "atk-s0513a3:2332_0": "Ahaṃ sirī ca lakkhī ca, bhūripaññāti maṃ vidū;",
  "atk-s0513a3:2333_0": "Okāsaṃ yācito dehi, vasemu tava santike”ti.",
  "atk-s0513a3:2334_0": "Tattha sirī ca lakkhī cāti sirīti ca lakkhīti ca ahamevaṃnāmā, na aññā.",
  "atk-s0513a3:2334_1": "Bhūripaññāti maṃ vidūti maṃ cātumahārājikadevaloke pathavīsamāya vipulāya paññāya samannāgatāti jānanti.",
  "atk-s0513a3:2334_2": "Vasemu tava santiketi tava anucchiṭṭhāsane ceva anucchiṭṭhasayane ca ekarattiṃ vaseyyāma,",
  "atk-s0513a3:2334_3": "okāsaṃ me dehīti.",
  "atk-s0513a3:2335_0": "Tato paraṃ bodhisatto āha –",
  "atk-s0513a3:2336_0": "51.",
  "atk-s0513a3:2337_0": "“Kiṃsīle kiṃsamācāre, purise nivisase tuvaṃ;",
  "atk-s0513a3:2338_0": "Puṭṭhā me lakkhi akkhāhi, kathaṃ jānemu taṃ mayaṃ.",
  "atk-s0513a3:2339_0": "52.",
  "atk-s0513a3:2340_0": "“Yo cāpi sīte atha vāpi uṇhe, vātātape ḍaṃsasarīsape ca;",
  "atk-s0513a3:2341_0": "Khudhaṃ pipāsaṃ abhibhuyya sabbaṃ, rattindivaṃ yo satataṃ niyutto.",
  "atk-s0513a3:2342_0": "53.",
  "atk-s0513a3:2343_0": "“Kālāgatañca na hāpeti atthaṃ, so me manāpo nivise ca tamhi;",
  "atk-s0513a3:2344_0": "Akkodhano mittavā cāgavā ca, sīlūpapanno asaṭhojubhūto.",
  "atk-s0513a3:2345_0": "54.",
  "atk-s0513a3:2346_0": "“Saṅgāhako sakhilo saṇhavāco, mahattapattopi nivātavutti;",
  "atk-s0513a3:2347_0": "Tasmiṃhaṃ pose vipulā bhavāmi, ūmi samuddassa yathāpi vaṇṇaṃ.",
  "atk-s0513a3:2348_0": "55.",
  "atk-s0513a3:2349_0": "“Yo cāpi mitte atha vā amitte, seṭṭhe sarikkhe atha vāpi hīne;",
  "atk-s0513a3:2350_0": "Atthaṃ carantaṃ atha vā anatthaṃ, āvī raho saṅgahameva vatte.",
  "atk-s0513a3:2351_0": "56.",
  "atk-s0513a3:2352_0": "“Vācaṃ na vajjā pharusaṃ kadāci, matassa jīvassa ca tassa homi;",
  "atk-s0513a3:2353_0": "Etesaṃ yo aññataraṃ labhitvā, kantā sirī majjati appapañño;",
  "atk-s0513a3:2354_0": "Taṃ dittarūpaṃ visamaṃ carantaṃ, karīsaṭhānaṃva vivajjayāmi.",
  "atk-s0513a3:2355_0": "57.",
  "atk-s0513a3:2356_0": "“Attanā kurute lakkhiṃ, alakkhiṃ kurutattanā;",
  "atk-s0513a3:2357_0": "Na hi lakkhiṃ alakkhiṃ vā, añño aññassa kārako”ti.",
  "atk-s0513a3:2358_0": "Seṭṭhissa pucchā hoti, siriyā vissajjanā.",
  "atk-s0513a3:2359_0": "Tattha ḍaṃsasarīsape cāti ḍaṃsā vuccanti piṅgalamakkhikā,",
  "atk-s0513a3:2359_1": "sabbāpi vā makkhikājātikā idha “ḍaṃsā”ti adhippetā.",
  "atk-s0513a3:2359_2": "Sarīsapāti dīghajātikā.",
  "atk-s0513a3:2359_3": "Ḍaṃsā ca sarīsapā ca ḍaṃsasarīsapā,",
  "atk-s0513a3:2359_4": "tasmiṃ ḍaṃsasarīsape sati.",
  "atk-s0513a3:2359_5": "Idaṃ vuttaṃ hoti –",
  "atk-s0513a3:2359_6": "yo mahāseṭṭhi sīte vā uṇhe vā vātātape vā ḍaṃsasarīsape vā sati etehi sītādīhi pīḷiyamānopi etāni ceva",
  "atk-s0513a3:2359_7": "sītādīni khudhañca pipāsañcāti sabbampetaṃ parissayaṃ abhibhuyya abhibhavitvā tiṇaṃ viya agaṇetvā rattindivaṃ",
  "atk-s0513a3:2359_8": "kasivaṇijjādīsu ceva dānasīlādīsu ca satataṃ attano kammesu niyutto attānaṃ yojetvā vattati.",
  "atk-s0513a3:2360_0": "Kālāgatañcāti kasikālādīsu kasiādīni dhanapariccāgasīlarakkhaṇadhammassavanādikālesu ca dhanapariccajanādippabhedaṃ",
  "atk-s0513a3:2360_1": "diṭṭhadhammasamparāye sukhāvahaṃ atthaṃ na hāpeti,",
  "atk-s0513a3:2360_2": "yuttappayuttakāle karotiyeva,",
  "atk-s0513a3:2360_3": "so mayhaṃ manāpo tasmiñca purise ahaṃ nivisāmīti.",
  "atk-s0513a3:2360_4": "Akkodhanoti adhivāsanakhantiyā samannāgato.",
  "atk-s0513a3:2360_5": "Mittavāti kalyāṇamittena samannāgato.",
  "atk-s0513a3:2360_6": "Cāgavāti dhanapariccāgayutto.",
  "atk-s0513a3:2361_0": "Saṅgāhakoti mittasaṅgahaāmisasaṅgahadhammasaṅgahānaṃ kārako.",
  "atk-s0513a3:2361_1": "Sakhiloti muduvāco.",
  "atk-s0513a3:2361_2": "Saṇhavācoti madhuravacano.",
  "atk-s0513a3:2361_3": "Mahattapattopi nivātavuttīti mahantaṃ ṭhānaṃ vipulaṃ issariyaṃ pattopi yasena anuddhato nīcavutti paṇḍitānaṃ ovādakaro hoti.",
  "atk-s0513a3:2361_4": "Tasmiṃhaṃ poseti tasmiṃ ahaṃ purise.",
  "atk-s0513a3:2361_5": "Vipulā bhavāmīti akhuddakā homi.",
  "atk-s0513a3:2361_6": "So hi mahatiyā siriyā padaṭṭhānaṃ.",
  "atk-s0513a3:2361_7": "Ūmi samuddassa yathāpi vaṇṇanti yathā nāma samuddassa vaṇṇaṃ olokentānaṃ uparūpari āgacchamānā ūmi vipulā viya khāyati,",
  "atk-s0513a3:2361_8": "evamahaṃ tasmiṃ puggale vipulā homīti dīpeti.",
  "atk-s0513a3:2362_0": "Āvī rahoti sammukhā ca parammukhā ca.",
  "atk-s0513a3:2362_1": "Saṅgahameva vatteti etasmiṃ mittādibhede puggale catubbidhaṃ saṅgahameva vatteti pavatteti.",
  "atk-s0513a3:2363_0": "Na vajjāti yo kadāci kismiñci kāle pharusavacanaṃ na vadeyya,",
  "atk-s0513a3:2363_1": "madhuravacanova hoti.",
  "atk-s0513a3:2363_2": "Matassa jīvassa cāti tassāhaṃ puggalassa matassapi jīvantassapi bhattikā homi,",
  "atk-s0513a3:2363_3": "idhalokepi paralokepi tādisameva bhajāmīti dasseti.",
  "atk-s0513a3:2363_4": "Etesaṃ yoti etesaṃ sītābhibhavanādīnaṃ heṭṭhā vuttaguṇānaṃ yo puggalo ekampi guṇaṃ labhitvā pamajjati pamussati,",
  "atk-s0513a3:2363_5": "puna nānuyuñjatīti attho.",
  "atk-s0513a3:2363_6": "Kantā sirī,",
  "atk-s0513a3:2363_7": "kantasiriṃ,",
  "atk-s0513a3:2363_8": "kantaṃ sirinti tayopi pāṭhā,",
  "atk-s0513a3:2363_9": "tesaṃ vasena ayaṃ atthayojanā –",
  "atk-s0513a3:2363_10": "yo puggalo siriṃ labhitvā “kantā me siri yathāṭhāne ṭhitā”ti etesaṃ aññataraṃ guṇaṃ pamajjati,",
  "atk-s0513a3:2363_11": "yo vā puggalo kantasiriṃ piyasiriṃ icchanto etesaṃ guṇānaṃ aññataraṃ labhitvā pamajjati,",
  "atk-s0513a3:2363_12": "yo vā puggalo siriṃ labhitvā kantaṃ manāpaṃ siriṃ etesaṃ guṇānaṃ aññataraṃ pamajjati.",
  "atk-s0513a3:2363_13": "Appapaññoti nippañño.",
  "atk-s0513a3:2363_14": "Taṃ dittarūpaṃ visamaṃ carantanti taṃ ahaṃ dittasabhāvaṃ gabbitasabhāvaṃ kāyaduccaritādibhedaṃ visamaṃ",
  "atk-s0513a3:2363_15": "carantaṃ sucijātiko manusso gūthakūpaṃ viya dūrato vivajjayāmīti.",
  "atk-s0513a3:2364_0": "Añño aññassa kārakoti evaṃ sante lakkhiṃ vā alakkhiṃ vā añño puriso aññassa kārako nāma natthi,",
  "atk-s0513a3:2364_1": "yo koci attanā attano lakkhiṃ vā alakkhiṃ vā karotīti.",
  "atk-s0513a3:2365_0": "Evaṃ mahāsatto deviyā vacanaṃ abhinanditvā “idaṃ anucchiṭṭhaṃ āsanañca sayanañca tuyhaṃyeva anucchavikaṃ,",
  "atk-s0513a3:2365_1": "pallaṅke ca sayane ca nisīda ceva nipajja cā”ti āha.",
  "atk-s0513a3:2365_2": "Sā tattha vasitvā paccūsakāle nikkhamitvā cātumahārājikadevalokaṃ gantvā anotattadahe paṭhamaṃ nahāyi.",
  "atk-s0513a3:2365_3": "Tampi sayanaṃ siridevatāya paribhuttabhāvā sirisayanaṃ nāma jātaṃ.",
  "atk-s0513a3:2365_4": "Sirisayanassa ayaṃ vaṃso,",
  "atk-s0513a3:2365_5": "iminā kāraṇena yāvajjatanā “sirisayana”nti vuccati.",
  "atk-s0513a3:2366_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a3:2366_1": "“tadā siridevī uppalavaṇṇā ahosi,",
  "atk-s0513a3:2366_2": "suciparivāraseṭṭhi pana ahameva ahosi”nti.",
  "atk-s0513a3:2367_0": "Sirikāḷakaṇṇijātakavaṇṇanā sattamā.",
  "atk-s0513a3:2369_0": "[383] 8. Kukkuṭajātakavaṇṇanā",
  "atk-s0513a3:2370_0": "Sucittapattachadanāti idaṃ satthā jetavane viharanto ekaṃ ukkaṇṭhitabhikkhuṃ ārabbha kathesi.",
  "atk-s0513a3:2370_1": "Tañhi bhikkhuṃ satthā “kasmā ukkaṇṭhitosī”ti pucchitvā “ekaṃ alaṅkatapaṭiyattaṃ itthiṃ disvā kilesavasena,",
  "atk-s0513a3:2370_2": "bhante”ti vutte “bhikkhu itthiyo nāma vañcetvā upalāpetvā attano vasaṃ gatakāle vināsaṃ pāpenti,",
  "atk-s0513a3:2370_3": "lolabiḷārī viya hontī”ti vatvā atītaṃ āhari.",
  "atk-s0513a3:2371_0": "Atīte bārāṇasiyaṃ brahmadatte rajjaṃ kārente bodhisatto araññe kukkuṭayoniyaṃ nibbattitvā anekasatakukkuṭaparivāro araññe vasati.",
  "atk-s0513a3:2371_1": "Tassa avidūre ekā biḷārikāpi vasati.",
  "atk-s0513a3:2371_2": "Sā ṭhapetvā bodhisattaṃ avasese kukkuṭe upāyena vañcetvā khādi.",
  "atk-s0513a3:2371_3": "Bodhisatto tassā gahaṇaṃ na gacchati.",
  "atk-s0513a3:2371_4": "Sā cintesi “ayaṃ kukkuṭo ativiya saṭho amhākañca saṭhabhāvaṃ upāyakusalabhāvañca na jānāti,",
  "atk-s0513a3:2371_5": "imaṃ mayā ‘ahaṃ bhariyā te bhavissāmī’ti upalāpetvā attano vasaṃ āgatakāle khādituṃ vaṭṭatī”ti.",
  "atk-s0513a3:2371_6": "Sā tena nisinnarukkhassa mūlaṃ gantvā vaṇṇasambhāsanapubbaṅgamāya vācāya taṃ yācamānā paṭhamaṃ gāthamāha –",
  "atk-s0513a3:2372_0": "58.",
  "atk-s0513a3:2373_0": "“Sucittapattachadana, tambacūḷa vihaṅgama;",
  "atk-s0513a3:2374_0": "Oroha dumasākhāya, mudhā bhariyā bhavāmi te”ti.",
  "atk-s0513a3:2375_0": "Tattha sucittapattachadanāti sucittehi pattehi katacchadana.",
  "atk-s0513a3:2375_1": "Mudhāti vinā mūlena na kiñci gahetvā ahaṃ bhariyā te bhavāmi.",
  "atk-s0513a3:2376_0": "Taṃ sutvā bodhisatto “imāya mama sabbe ñātakā khāditā,",
  "atk-s0513a3:2376_1": "idāni maṃ upalāpetvā khāditukāmā ahosi,",
  "atk-s0513a3:2376_2": "uyyojessāmi na”nti cintetvā dutiyaṃ gāthamāha –",
  "atk-s0513a3:2377_0": "59.",
  "atk-s0513a3:2378_0": "“Catuppadī tvaṃ kalyāṇi, dvipadāhaṃ manorame;",
  "atk-s0513a3:2379_0": "Migī pakkhī asaññuttā, aññaṃ pariyesa sāmika”nti.",
  "atk-s0513a3:2380_0": "Tattha migīti biḷāriṃ sandhāyāha.",
  "atk-s0513a3:2380_1": "Asaññuttāti jayampatikā bhavituṃ ayuttā asambandhā,",
  "atk-s0513a3:2380_2": "natthi tesaṃ īdiso sambandhoti dīpeti.",
  "atk-s0513a3:2381_0": "Taṃ sutvā tato sā “ayaṃ ativiya saṭho,",
  "atk-s0513a3:2381_1": "yena kenaci upāyena vañcetvā naṃ khādissāmī”ti cintetvā tatiyaṃ gāthamāha –",
  "atk-s0513a3:2382_0": "60.",
  "atk-s0513a3:2383_0": "“Komārikā te hessāmi, mañjukā piyabhāṇinī;",
  "atk-s0513a3:2384_0": "Vinda maṃ ariyena vedena, sāvaya maṃ yadicchasī”ti.",
  "atk-s0513a3:2385_0": "Tattha komārikāti ahaṃ ettakaṃ kālaṃ aññaṃ purisaṃ na jānāmi,",
  "atk-s0513a3:2385_1": "tava komārikā bhariyā bhavissāmīti vadati.",
  "atk-s0513a3:2385_2": "Mañjukā piyabhāṇinīti tava madhurakathā piyabhāṇinīyeva bhavissāmi.",
  "atk-s0513a3:2385_3": "Vinda manti paṭilabha maṃ.",
  "atk-s0513a3:2385_4": "Ariyena vedenāti sundarena paṭilābhena.",
  "atk-s0513a3:2385_5": "Ahampi hi ito pubbe purisasamphassaṃ na jānāmi,",
  "atk-s0513a3:2385_6": "tvampi itthisamphassaṃ na jānāsi,",
  "atk-s0513a3:2385_7": "iti pakatiyā brahmacārī brahmacāriniṃ maṃ niddosena lābhena labha.",
  "atk-s0513a3:2385_8": "Yadi maṃ icchasi,",
  "atk-s0513a3:2385_9": "atha me vacanaṃ na saddahasi,",
  "atk-s0513a3:2385_10": "dvādasayojanāya bārāṇasiyā bheriṃ carāpetvā “ayaṃ me dāsī”ti sāvaya,",
  "atk-s0513a3:2385_11": "maṃ attano dāsaṃ katvā gaṇhāhīti vadati.",
  "atk-s0513a3:2386_0": "Tato bodhisatto “imaṃ tajjetvā palāpetuṃ vaṭṭatī”ti cintetvā catutthaṃ gāthamāha –",
  "atk-s0513a3:2387_0": "61.",
  "atk-s0513a3:2388_0": "“Kuṇapādini lohitape, cori kukkuṭapothini;",
  "atk-s0513a3:2389_0": "Na tvaṃ ariyena vedena, mamaṃ bhattāramicchasī”ti.",
  "atk-s0513a3:2390_0": "Tattha na tvaṃ ariyenāti tvaṃ ariyena brahmacariyavāsalābhena maṃ bhattāraṃ na icchasi,",
  "atk-s0513a3:2390_1": "vañcetvā pana maṃ khāditukāmāsi,",
  "atk-s0513a3:2390_2": "nassa pāpeti taṃ palāpesi.",
  "atk-s0513a3:2390_3": "Sā pana palāyitvāva gatā,",
  "atk-s0513a3:2390_4": "na puna oloketumpi visahi.",
  "atk-s0513a3:2391_0": "62.",
  "atk-s0513a3:2392_0": "“Evampi caturā nārī, disvāna sadhanaṃ naraṃ;",
  "atk-s0513a3:2393_0": "Nenti saṇhāhi vācāhi, biḷārī viya kukkuṭaṃ.",
  "atk-s0513a3:2394_0": "63.",
  "atk-s0513a3:2395_0": "“Yo ca uppatitaṃ atthaṃ, na khippamanubujjhati;",
  "atk-s0513a3:2396_0": "Amittavasamanveti, pacchā ca anutappati.",
  "atk-s0513a3:2397_0": "64.",
  "atk-s0513a3:2398_0": "“Yo ca uppatitaṃ atthaṃ, khippameva nibodhati;",
  "atk-s0513a3:2399_0": "Muccate sattusambādhā, kukkuṭova biḷāriyā”ti. – imā abhisambuddhagāthā;",
  "atk-s0513a3:2400_0": "Tattha caturāti cāturiyena samannāgatā.",
  "atk-s0513a3:2400_1": "Nārīti itthiyo.",
  "atk-s0513a3:2400_2": "Nentīti attano vasaṃ upanenti.",
  "atk-s0513a3:2400_3": "Biḷārī viyāti yathā sā biḷārī taṃ kukkuṭaṃ netuṃ vāyamati,",
  "atk-s0513a3:2400_4": "evaṃ aññāpi nāriyo nentiyeva.",
  "atk-s0513a3:2400_5": "Uppatitaṃ atthanti uppannaṃ kiñcideva atthaṃ.",
  "atk-s0513a3:2400_6": "Na anubujjhatīti yathāsabhāvena na jānāti,",
  "atk-s0513a3:2400_7": "pacchā ca anutappati.",
  "atk-s0513a3:2400_8": "Kukkuṭovāti yathā so ñāṇasampanno kukkuṭo biḷārito mutto,",
  "atk-s0513a3:2400_9": "evaṃ sattusambādhato muccatīti attho.",
  "atk-s0513a3:2401_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a3:2401_1": "saccapariyosāne ukkaṇṭhitabhikkhu sotāpattiphale patiṭṭhahi.",
  "atk-s0513a3:2401_2": "Tadā kukkuṭarājā ahameva ahosinti.",
  "atk-s0513a3:2402_0": "Kukkuṭajātakavaṇṇanā aṭṭhamā.",
  "atk-s0513a3:2404_0": "[384] 9. Dhammadhajajātakavaṇṇanā",
  "atk-s0513a3:2405_0": "Dhammaṃ caratha ñātayoti idaṃ satthā jetavane viharanto ekaṃ kuhakabhikkhuṃ ārabbha kathesi.",
  "atk-s0513a3:2405_1": "Tadā hi satthā “na,",
  "atk-s0513a3:2405_2": "bhikkhave,",
  "atk-s0513a3:2405_3": "ayaṃ idāneva kuhako,",
  "atk-s0513a3:2405_4": "pubbepi kuhakoyevā”ti vatvā atītaṃ āhari.",
  "atk-s0513a3:2406_0": "Atīte bārāṇasiyaṃ brahmadatte rajjaṃ kārente bodhisatto sakuṇayoniyaṃ nibbattitvā vayappatto sakuṇasaṅghaparivuto samuddamajjhe dīpake vasi.",
  "atk-s0513a3:2406_1": "Athekacce kāsiraṭṭhavāsino vāṇijā disākākaṃ gahetvā nāvāya samuddaṃ pakkhandiṃsu,",
  "atk-s0513a3:2406_2": "samuddamajjhe nāvā bhijji.",
  "atk-s0513a3:2406_3": "So disākāko taṃ dīpakaṃ gantvā cintesi “ayaṃ mahāsakuṇasaṅgho,",
  "atk-s0513a3:2406_4": "mayā kuhakakammaṃ katvā etesaṃ aṇḍakāni ceva chāpake ca varaṃ varaṃ khādituṃ vaṭṭatī”ti.",
  "atk-s0513a3:2406_5": "So otaritvā sakuṇasaṅghassa majjhe mukhaṃ vivaritvā ekena pādena pathaviyaṃ aṭṭhāsi.",
  "atk-s0513a3:2406_6": "“Ko nāma tvaṃ,",
  "atk-s0513a3:2406_7": "sāmī”ti sakuṇehi puṭṭho “ahaṃ dhammiko nāmā”ti āha.",
  "atk-s0513a3:2406_8": "“Kasmā pana ekena pādena ṭhitosī”ti?",
  "atk-s0513a3:2406_9": "“Mayā dutiye pāde nikkhitte pathavī dhāretuṃ na sakkotī”ti.",
  "atk-s0513a3:2406_10": "“Atha kasmā mukhaṃ vivaritvā tiṭṭhasī”ti?",
  "atk-s0513a3:2406_11": "“Ahaṃ aññaṃ āhāraṃ na khādāmi,",
  "atk-s0513a3:2406_12": "vātameva khādāmī”ti.",
  "atk-s0513a3:2406_13": "Evañca pana vatvā te sakuṇe āmantetvā “ovādaṃ vo dassāmi,",
  "atk-s0513a3:2406_14": "taṃ suṇāthā”ti tesaṃ ovādavasena paṭhamaṃ gāthamāha –",
  "atk-s0513a3:2407_0": "65.",
  "atk-s0513a3:2408_0": "“Dhammaṃ caratha ñātayo, dhammaṃ caratha bhaddaṃ vo;",
  "atk-s0513a3:2409_0": "Dhammacārī sukhaṃ seti, asmiṃ loke paramhi cā”ti.",
  "atk-s0513a3:2410_0": "Tattha dhammaṃ carathāti kāyasucaritādibhedaṃ dhammaṃ karotha.",
  "atk-s0513a3:2410_1": "Ñātayoti te ālapati.",
  "atk-s0513a3:2410_2": "Dhammaṃ caratha bhaddaṃ voti ekavāraṃ caritvā mā osakkatha,",
  "atk-s0513a3:2410_3": "punappunaṃ caratha,",
  "atk-s0513a3:2410_4": "evaṃ bhaddaṃ vo bhavissati.",
  "atk-s0513a3:2410_5": "Sukhaṃ setīti desanāsīsametaṃ,",
  "atk-s0513a3:2410_6": "dhammacārī pana sukhaṃ tiṭṭhati gacchati nisīdati seti,",
  "atk-s0513a3:2410_7": "sabbiriyāpathesu sukhito hotīti dīpeti.",
  "atk-s0513a3:2411_0": "Sakuṇā “ayaṃ kāko kohaññena aṇḍakāni khādituṃ evaṃ vadatī”ti ajānitvā taṃ dussīlaṃ vaṇṇentā dutiyaṃ gāthamāhaṃsu –",
  "atk-s0513a3:2412_0": "66.",
  "atk-s0513a3:2413_0": "“Bhaddako vatayaṃ pakkhī, dijo paramadhammiko;",
  "atk-s0513a3:2414_0": "Ekapādena tiṭṭhanto, dhammamevānusāsatī”ti.",
  "atk-s0513a3:2415_0": "Tattha dhammamevāti sabhāvameva. Anusāsatīti kathesi.",
  "atk-s0513a3:2416_0": "Sakuṇā tassa dussīlassa saddahitvā “tvaṃ kira sāmi aññaṃ gocaraṃ na gaṇhasi,",
  "atk-s0513a3:2416_1": "vātameva bhakkhasi,",
  "atk-s0513a3:2416_2": "tena hi amhākaṃ aṇḍakāni ca chāpake ca olokeyyāsī”ti vatvā gocarāya gacchanti.",
  "atk-s0513a3:2416_3": "So pāpo tesaṃ gatakāle aṇḍakāni ca chāpake ca kucchipūraṃ khāditvā tesaṃ āgamanakāle upasantūpasanto hutvā mukhaṃ vivaritvā ekena pādena tiṭṭhati.",
  "atk-s0513a3:2416_4": "Sakuṇā āgantvā puttake apassantā “ko nu kho khādatī”ti mahāsaddena viravanti,",
  "atk-s0513a3:2416_5": "“ayaṃ kāko dhammiko”ti tasmiṃ āsaṅkāmattampi na karonti.",
  "atk-s0513a3:2416_6": "Athekadivasaṃ mahāsatto cintesi “idha pubbe koci paripantho natthi,",
  "atk-s0513a3:2416_7": "imassa āgatakālato paṭṭhāya jāto,",
  "atk-s0513a3:2416_8": "imaṃ pariggaṇhituṃ vaṭṭatī”ti.",
  "atk-s0513a3:2416_9": "So sakuṇehi saddhiṃ gocarāya gacchanto viya hutvā nivattitvā paṭicchannaṭṭhāne aṭṭhāsi.",
  "atk-s0513a3:2416_10": "Kākopi “gatā sakuṇā”ti nirāsaṅko hutvā uṭṭhāya gantvā aṇḍakāni ca chāpake ca khāditvā punāgantvā mukhaṃ vivaritvā ekena pādena aṭṭhāsi.",
  "atk-s0513a3:2417_0": "Sakuṇarājā sakuṇesu āgatesu sabbe sannipātāpetvā “ahaṃ vo ajja puttakānaṃ paripanthaṃ pariggaṇhanto imaṃ pāpakākaṃ khādantaṃ addasaṃ,",
  "atk-s0513a3:2417_1": "etha naṃ gaṇhāmā”ti sakuṇasaṅghaṃ āmantetvā parivāretvā “sace palāyati,",
  "atk-s0513a3:2417_2": "gaṇheyyātha na”nti vatvā sesagāthā abhāsi –",
  "atk-s0513a3:2418_0": "67.",
  "atk-s0513a3:2419_0": "“Nāssa sīlaṃ vijānātha, anaññāya pasaṃsatha;",
  "atk-s0513a3:2420_0": "Bhutvā aṇḍañca potañca, dhammo dhammoti bhāsati.",
  "atk-s0513a3:2421_0": "68.",
  "atk-s0513a3:2422_0": "“Aññaṃ bhaṇati vācāya, aññaṃ kāyena kubbati;",
  "atk-s0513a3:2423_0": "Vācāya no ca kāyena, na taṃ dhammaṃ adhiṭṭhito.",
  "atk-s0513a3:2424_0": "69.",
  "atk-s0513a3:2425_0": "“Vācāya sakhilo manoviduggo, channo kūpasayova kaṇhasappo;",
  "atk-s0513a3:2426_0": "Dhammadhajo gāmanigamāsu sādhu, dujjāno purisena bālisena.",
  "atk-s0513a3:2427_0": "70.",
  "atk-s0513a3:2428_0": "“Imaṃ tuṇḍehi pakkhehi, pādā cimaṃ viheṭhatha;",
  "atk-s0513a3:2429_0": "Chavañhimaṃ vināsetha, nāyaṃ saṃvāsanāraho”ti.",
  "atk-s0513a3:2430_0": "Tattha nāssa sīlanti na assa sīlaṃ.",
  "atk-s0513a3:2430_1": "Anaññāyāti ajānitvā.",
  "atk-s0513a3:2430_2": "Bhutvāti khāditvā.",
  "atk-s0513a3:2430_3": "Vācāya no ca kāyenāti ayañhi vacaneneva dhammaṃ carati,",
  "atk-s0513a3:2430_4": "kāyena pana na karoti.",
  "atk-s0513a3:2430_5": "Na taṃ dhammaṃ adhiṭṭhitoti tasmā jānitabbo yathāyaṃ dhammaṃ bhaṇati,",
  "atk-s0513a3:2430_6": "na taṃ adhiṭṭhito,",
  "atk-s0513a3:2430_7": "tasmiṃ dhamme na adhiṭṭhito.",
  "atk-s0513a3:2430_8": "Vācāya sakhiloti vacanena mudu.",
  "atk-s0513a3:2430_9": "Manoviduggoti manasā viduggo duppaveso visamo.",
  "atk-s0513a3:2430_10": "Channoti yasmiṃ bile sayati,",
  "atk-s0513a3:2430_11": "tena channo.",
  "atk-s0513a3:2430_12": "Kūpasayoti bilāsayo.",
  "atk-s0513a3:2430_13": "Dhammadhajoti sucaritadhammaṃ dhajaṃ katvā vicaraṇena dhammaddhajo.",
  "atk-s0513a3:2430_14": "Gāmanigamāsu sādhūti gāmesu ca nigamesu ca sādhu bhaddako sambhāvito.",
  "atk-s0513a3:2430_15": "Dujjānoti ayaṃ evarūpo dussīlo paṭicchannakammanto bālisena aññāṇena purisena na sakkā jānituṃ.",
  "atk-s0513a3:2430_16": "Pādā cimanti attano attano pādena ca imaṃ.",
  "atk-s0513a3:2430_17": "Viheṭhathāti paharatha hanatha.",
  "atk-s0513a3:2430_18": "Chavanti lāmakaṃ.",
  "atk-s0513a3:2430_19": "Nāyanti ayaṃ amhehi saddhiṃ ekasmiṃ ṭhāne saṃvāsaṃ na arahatīti.",
  "atk-s0513a3:2431_0": "Evañca pana vatvā sakuṇajeṭṭhako sayameva laṅghitvā tassa sīsaṃ tuṇḍena pahari,",
  "atk-s0513a3:2431_1": "avasesā sakuṇā tuṇḍanakhapādapakkhehi pahariṃsu.",
  "atk-s0513a3:2431_2": "So tattheva jīvitakkhayaṃ pāpuṇi.",
  "atk-s0513a3:2432_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a3:2432_1": "“tadā kuhakakāko idāni kuhakabhikkhu ahosi,",
  "atk-s0513a3:2432_2": "sakuṇarājā pana ahameva ahosi”nti.",
  "atk-s0513a3:2433_0": "Dhammadhajajātakavaṇṇanā navamā.",
  "atk-s0513a3:2435_0": "[385] 10. Nandiyamigarājajātakavaṇṇanā",
  "atk-s0513a3:2436_0": "Sace brāhmaṇa gacchesīti idaṃ satthā jetavane viharanto ekaṃ mātuposakabhikkhuṃ ārabbha kathesi.",
  "atk-s0513a3:2436_1": "Tañhi satthā “saccaṃ kira tvaṃ bhikkhu gihī posesī”ti pucchitvā “saccaṃ,",
  "atk-s0513a3:2436_2": "bhante”ti vutte “kiṃ te hontī”ti vutte “mātāpitaro me,",
  "atk-s0513a3:2436_3": "bhante”ti vutte “sādhu sādhu bhikkhu porāṇakapaṇḍitānaṃ vaṃsaṃ pālesi,",
  "atk-s0513a3:2436_4": "porāṇakapaṇḍitā hi tiracchānayoniyaṃ nibbattitvāpi mātāpitūnaṃ jīvitaṃ adaṃsū”ti vatvā atītaṃ āhari.",
  "atk-s0513a3:2437_0": "Atīte kosalaraṭṭhe sākete kosalarāje rajjaṃ kārente bodhisatto migayoniyaṃ nibbattitvā vayappatto nandiyamigo",
  "atk-s0513a3:2437_1": "nāma hutvā sīlācārasampanno mātāpitaro posesi.",
  "atk-s0513a3:2437_2": "Tadā kosalarājā migavittakova ahosi.",
  "atk-s0513a3:2437_3": "So pana manussānaṃ kasikammādīni kātuṃ adatvā mahāparivāro devasikaṃ migavaṃ gacchati.",
  "atk-s0513a3:2437_4": "Manussā sannipatitvā “ayyā,",
  "atk-s0513a3:2437_5": "ayaṃ rājā amhākaṃ kammacchedaṃ karoti,",
  "atk-s0513a3:2437_6": "gharāvāsopi nassati,",
  "atk-s0513a3:2437_7": "yaṃnūna mayaṃ ajjunavanaṃ uyyānaṃ parikkhipitvā dvāraṃ yojetvā porakkhaṇiṃ khaṇitvā tiṇāni āropetvā daṇḍamuggarādihatthā",
  "atk-s0513a3:2437_8": "araññaṃ pavisitvā gumbe paharantā mige nīharitvā parivāretvā gorūpāni viya vajaṃ uyyānaṃ pavesetvā dvāraṃ",
  "atk-s0513a3:2437_9": "pidahitvā rañño ārocetvā attano kammaṃ kareyyāmā”ti mantayiṃsu.",
  "atk-s0513a3:2437_10": "“Attheso upāyo”ti sabbe ekacchandā hutvā uyyānaṃ sajjetvā araññaṃ pavisitvā yojanamattaṭṭhānaṃ parikkhipiṃsu.",
  "atk-s0513a3:2438_0": "Tasmiṃ khaṇe nandiyo ekasmiṃ khuddakagumbe mātāpitaro gahetvā bhūmiyaṃ nipanno hoti.",
  "atk-s0513a3:2438_1": "Manussā nānāphalakāvudhahatthā bāhunā bāhuṃ pīḷetvā taṃ gumbaṃ parikkhipiṃsu.",
  "atk-s0513a3:2438_2": "Athekacce mige olokentā taṃ gumbaṃ pavisiṃsu.",
  "atk-s0513a3:2438_3": "Nandiyo te disvā “ajja mayā jīvitaṃ pariccajitvā mātāpitūnaṃ jīvitaṃ dātuṃ vaṭṭatī”ti cintetvā uṭṭhāya mātāpitaro vanditvā “ammatāta,",
  "atk-s0513a3:2438_4": "ime manussā imaṃ gumbaṃ pavisitvā amhe tayopi passissanti,",
  "atk-s0513a3:2438_5": "tumhe ekena upāyena jīveyyātha,",
  "atk-s0513a3:2438_6": "jīvitaṃ vo seyyo,",
  "atk-s0513a3:2438_7": "ahaṃ tumhākaṃ jīvitadānaṃ datvā manussehi gumbapariyante ṭhatvā gumbe pahaṭamatteyeva nikkhamissāmi,",
  "atk-s0513a3:2438_8": "atha te ‘imasmiṃ khuddakagumbe ekoyeva migo bhavissatī’ti maññamānā gumbaṃ na pavisissanti,",
  "atk-s0513a3:2438_9": "tumhe appamattā hothā”ti mātāpitaro khamāpetvā gamanasajjo aṭṭhāsi.",
  "atk-s0513a3:2438_10": "So manussehi gumbapariyante ṭhatvā unnādetvā gumbe pahaṭamatteyeva tato nikkhami.",
  "atk-s0513a3:2438_11": "Te “ekovettha migo bhavissatī”ti gumbaṃ na pavisiṃsu.",
  "atk-s0513a3:2438_12": "Atha nandiyo gantvā migānaṃ antaraṃ pāvisi.",
  "atk-s0513a3:2438_13": "Manussā parivāretvā sabbe mige uyyānaṃ pavesetvā dvāraṃ thaketvā rañño ārocetvā sakasakaṭṭhānāni agamaṃsu.",
  "atk-s0513a3:2439_0": "Tato paṭṭhāya rājā sayameva gantvā ekaṃ migaṃ vijjhitvā taṃ gahetvā ehīti ekaṃ pesetvā āharāpesi.",
  "atk-s0513a3:2439_1": "Migā vāraṃ ṭhapayiṃsu,",
  "atk-s0513a3:2439_2": "pattavāro migo ekamante tiṭṭhati,",
  "atk-s0513a3:2439_3": "taṃ vijjhitvā gaṇhanti.",
  "atk-s0513a3:2439_4": "Nandiyo pokkharaṇiyaṃ pānīyaṃ pivati,",
  "atk-s0513a3:2439_5": "tiṇāni khādati,",
  "atk-s0513a3:2439_6": "vāro panassa na tāva pāpuṇāti.",
  "atk-s0513a3:2439_7": "Atha bahūnaṃ divasānaṃ accayena tassa mātāpitaro taṃ daṭṭhukāmā hutvā “amhākaṃ putto nandiyamigarājā nāgabalo thāmasampanno,",
  "atk-s0513a3:2439_8": "sace jīvati,",
  "atk-s0513a3:2439_9": "avassaṃ vatiṃ laṅghitvā amhākaṃ dassanatthāya āgamissati,",
  "atk-s0513a3:2439_10": "sāsanamassa pesessāmā”ti cintetvā maggasamīpe ṭhatvā ekaṃ brāhmaṇaṃ disvā “ayya,",
  "atk-s0513a3:2439_11": "kahaṃ gacchasī”ti mānusikāya vācāya pucchitvā “sāketa”nti vutte puttassa sāsanaṃ pahiṇantā paṭhamaṃ gāthamāhaṃsu –",
  "atk-s0513a3:2440_0": "71.",
  "atk-s0513a3:2441_0": "“Sace brāhmaṇa gacchesi, sākete ajjunaṃ vanaṃ;",
  "atk-s0513a3:2442_0": "Vajjāsi nandiyaṃ nāma, puttaṃ asmākamorasaṃ;",
  "atk-s0513a3:2443_0": "Mātā pitā ca te vuddhā, te taṃ icchanti passitu”nti.",
  "atk-s0513a3:2444_0": "Tassattho – sace,",
  "atk-s0513a3:2444_1": "tvaṃ brāhmaṇa,",
  "atk-s0513a3:2444_2": "sāketaṃ gacchasi,",
  "atk-s0513a3:2444_3": "sākete ajjunavanaṃ nāma uyyānaṃ atthi,",
  "atk-s0513a3:2444_4": "tattha amhākaṃ putto nandiyo nāma migo atthi,",
  "atk-s0513a3:2444_5": "taṃ vadeyyāsi “mātāpitaro te vuḍḍhā yāva na maranti,",
  "atk-s0513a3:2444_6": "tāva taṃ passituṃ icchantī”ti.",
  "atk-s0513a3:2445_0": "So “sādhū”ti sampaṭicchitvā sāketaṃ gantvā punadivase uyyānaṃ pavisitvā “nandiyamigo nāma kataro”ti pucchi.",
  "atk-s0513a3:2445_1": "Migo āgantvā tassa samīpe ṭhatvā “aha”nti āha.",
  "atk-s0513a3:2445_2": "Brāhmaṇo tamatthaṃ ārocesi.",
  "atk-s0513a3:2445_3": "Nandiyo taṃ sutvā “gaccheyyāmahaṃ, brāhmaṇa,",
  "atk-s0513a3:2445_4": "vatiṃ laṅghitvā no na gaccheyyaṃ,",
  "atk-s0513a3:2445_5": "mayā pana rañño santakaṃ nivāpapānabhojanaṃ bhuttaṃ,",
  "atk-s0513a3:2445_6": "taṃ me iṇaṭṭhāne ṭhitaṃ,",
  "atk-s0513a3:2445_7": "imesañca migānaṃ majjhe ciravutthosmi,",
  "atk-s0513a3:2445_8": "tassa me rañño ceva etesañca sotthibhāvaṃ akatvā attano balaṃ adassetvā gamanaṃ nāma na yuttaṃ,",
  "atk-s0513a3:2445_9": "attano vāre pana sampatte ahaṃ etesaṃ sotthibhāvaṃ katvā sukhito āgacchissāmī”ti tamatthaṃ pakāsento dve gāthā abhāsi –",
  "atk-s0513a3:2446_0": "72.",
  "atk-s0513a3:2447_0": "“Bhuttā mayā nivāpāni, rājino pānabhojanaṃ;",
  "atk-s0513a3:2448_0": "Taṃ rājapiṇḍaṃ avabhottuṃ, nāhaṃ brāhmaṇa mussahe.",
  "atk-s0513a3:2449_0": "73.",
  "atk-s0513a3:2450_0": "“Odahissāmahaṃ passaṃ, khurappānissa rājino;",
  "atk-s0513a3:2451_0": "Tadāhaṃ sukhito mutto, api passeyya mātara”nti.",
  "atk-s0513a3:2452_0": "Tattha nivāpānīti tesu tesu ṭhānesu nivutāni nivāpāni.",
  "atk-s0513a3:2452_1": "Pānabhojananti pānīyañca avasesatiṇañca.",
  "atk-s0513a3:2452_2": "Taṃ rājapiṇḍanti taṃ rañño santakaṃ saṅkaḍḍhitvā samodhānakaṭṭhena piṇḍaṃ.",
  "atk-s0513a3:2452_3": "Avabhottunti dubbhuttaṃ bhuñjituṃ.",
  "atk-s0513a3:2452_4": "Rañño hi kiccaṃ anipphādento taṃ avabhuttaṃ bhuñjati nāma,",
  "atk-s0513a3:2452_5": "svāhaṃ evaṃ avabhottuṃ na ussahāmīti vadati.",
  "atk-s0513a3:2452_6": "Brāhmaṇa mussaheti cettha brāhmaṇāti ālapanaṃ, ma-",
  "atk-s0513a3:2452_7": "kāro padasandhivasena vutto.",
  "atk-s0513a3:2453_0": "Odahissāmahaṃ passaṃ,",
  "atk-s0513a3:2453_1": "khurappānissa rājinoti ahaṃ, brāhmaṇa,",
  "atk-s0513a3:2453_2": "attano vāre sampatte khurappaṃ sannayhitvā āgatassa rañño migayūthato nikkhamitvā ekamante ṭhatvā “maṃ vijjha,",
  "atk-s0513a3:2453_3": "mahārājā”ti vatvā attano mahāphāsukapassaṃ odahissāmi oḍḍessāmi.",
  "atk-s0513a3:2453_4": "Sukhito muttoti tadā ahaṃ maraṇabhayā mutto sukhito niddukkho raññā anuññāto api nāma mātaraṃ passeyyanti.",
  "atk-s0513a3:2454_0": "Taṃ sutvā brāhmaṇo pakkāmi.",
  "atk-s0513a3:2454_1": "Aparabhāge tassa vāradivase rājā mahantena parivārena uyyānaṃ āgacchi.",
  "atk-s0513a3:2454_2": "Mahāsatto ekamante aṭṭhāsi.",
  "atk-s0513a3:2454_3": "Rājā “migaṃ vijjhissāmī”ti khurappaṃ sannayhi.",
  "atk-s0513a3:2454_4": "Mahāsatto yathā aññe maraṇabhayatajjitā palāyanti,",
  "atk-s0513a3:2454_5": "evaṃ apalāyitvā nibbhayo hutvā mettaṃ purecārikaṃ katvā mahāphāsukapassaṃ odahitvā niccalova aṭṭhāsi.",
  "atk-s0513a3:2454_6": "Rājā tassa mettānubhāvena saraṃ vissajjetuṃ nāsakkhi.",
  "atk-s0513a3:2454_7": "Mahāsatto “kiṃ, mahārāja,",
  "atk-s0513a3:2454_8": "saraṃ na muccesi,",
  "atk-s0513a3:2454_9": "muñcāhī”ti āha.",
  "atk-s0513a3:2454_10": "“Na sakkomi,",
  "atk-s0513a3:2454_11": "migarājā”ti.",
  "atk-s0513a3:2454_12": "“Tena hi guṇavantānaṃ guṇaṃ jāna,",
  "atk-s0513a3:2454_13": "mahārājā”ti.",
  "atk-s0513a3:2454_14": "Tadā rājā bodhisatte pasīditvā dhanuṃ chaḍḍetvā “imaṃ acittakaṃ kaliṅgarakaṇḍampi tāva tava guṇaṃ jānāti,",
  "atk-s0513a3:2454_15": "ahaṃ sacittako manussabhūtopi tava guṇaṃ na jānāmi, migarāja,",
  "atk-s0513a3:2454_16": "mayhaṃ khama,",
  "atk-s0513a3:2454_17": "abhayaṃ te dammī”ti āha.",
  "atk-s0513a3:2454_18": "“Mahārāja,",
  "atk-s0513a3:2454_19": "mayhaṃ tāva abhayaṃ desi,",
  "atk-s0513a3:2454_20": "ayaṃ pana uyyāne migagaṇo kiṃ karissatī”ti?",
  "atk-s0513a3:2454_21": "“Etassapi abhayaṃ dammī”ti.",
  "atk-s0513a3:2454_22": "Evaṃ mahāsatto nigrodhajātake vuttanayeneva sabbesaṃ araññe migānaṃ ākāsagatasakuṇānaṃ jalacaramacchānañca",
  "atk-s0513a3:2454_23": "abhayaṃ dāpetvā rājānaṃ pañcasu sīlesu patiṭṭhāpetvā “mahārāja,",
  "atk-s0513a3:2454_24": "raññā nāma agatigamanaṃ pahāya dasa rājadhamme akopentena dhammena samena rajjaṃ kāretuṃ vaṭṭatī”ti.",
  "atk-s0513a3:2455_0": "“Dānaṃ sīlaṃ pariccāgaṃ, ajjavaṃ maddavaṃ tapaṃ;",
  "atk-s0513a3:2456_0": "Akkodhaṃ avihiṃsañca, khantiñca avirodhanaṃ.",
  "atk-s0513a3:2457_0": "“Iccete kusale dhamme, ṭhite passāmi attani;",
  "atk-s0513a3:2458_0": "Tato me jāyate pīti, somanassañcanappaka”nti. –",
  "atk-s0513a3:2459_0": "Evaṃ vutte rājadhamme gāthābandheneva desetvā katipāhaṃ rañño santike vasitvā nagare sabbasattānaṃ abhayadānapakāsanatthaṃ",
  "atk-s0513a3:2459_1": "suvaṇṇabheriṃ carāpetvā “appamatto hohi,",
  "atk-s0513a3:2459_2": "mahārājā”ti vatvā mātāpitūnaṃ dassanatthāya gato.",
  "atk-s0513a3:2460_0": "74.",
  "atk-s0513a3:2461_0": "“Migarājā pure āsiṃ, kosalassa niketane;",
  "atk-s0513a3:2462_0": "Nandiyo nāma nāmena, abhirūpo catuppado.",
  "atk-s0513a3:2463_0": "75.",
  "atk-s0513a3:2464_0": "“Taṃ maṃ vadhitumāgacchi, dāyasmiṃ ajjune vane;",
  "atk-s0513a3:2465_0": "Dhanuṃ ārajjaṃ katvāna, usuṃ sannayha kosalo.",
  "atk-s0513a3:2466_0": "76.",
  "atk-s0513a3:2467_0": "“Tassāhaṃ odahiṃ passaṃ, khurappānissa rājino;",
  "atk-s0513a3:2468_0": "Tadāhaṃ sukhito mutto, mātaraṃ daṭṭhumāgato”ti. –",
  "atk-s0513a3:2469_0": "Imā tisso abhisambuddhagāthā honti.",
  "atk-s0513a3:2470_0": "Tattha kosalassa niketaneti kosalassa rañño niketane vasanaṭṭhāne,",
  "atk-s0513a3:2470_1": "tassa santike araññasminti attho.",
  "atk-s0513a3:2470_2": "Dāyasminti migānaṃ vasanatthāya dinnauyyāne.",
  "atk-s0513a3:2470_3": "Ārajjaṃ katvānāti jiyāya saddhiṃ ekato katvā,",
  "atk-s0513a3:2470_4": "āropetvāti attho.",
  "atk-s0513a3:2470_5": "Sannayhāti sannayhitvā yojetvā.",
  "atk-s0513a3:2470_6": "Odahinti oḍḍesiṃ.",
  "atk-s0513a3:2470_7": "Mātaraṃ daṭṭhumāgatoti desanāsīsametaṃ,",
  "atk-s0513a3:2470_8": "rañño dhammaṃ desetvā sabbasattānaṃ abhayatthāya suvaṇṇabheriṃ carāpetvā mātāpitaro daṭṭhuṃ āgatosmīti attho.",
  "atk-s0513a3:2471_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a3:2471_1": "saccapariyosāne mātuposakabhikkhu sotāpattiphale patiṭṭhahi.",
  "atk-s0513a3:2471_2": "Tadā mātāpitaro mahārājakulāni ahesuṃ,",
  "atk-s0513a3:2471_3": "brāhmaṇo sāriputto,",
  "atk-s0513a3:2471_4": "rājā ānando,",
  "atk-s0513a3:2471_5": "nandiyamigarājā pana ahameva ahosinti.",
  "atk-s0513a3:2472_0": "Nandiyamigarājajātakavaṇṇanā dasamā.",
  "atk-s0513a3:2473_0": "Avāriyavaggo paṭhamo.",
  "atk-s0513a3:2474_0": "2. Kharaputtavaggo",
  "atk-s0513a3:2476_0": "[386] 1. Kharaputtajātakavaṇṇanā",
  "atk-s0513a3:2477_0": "Saccaṃ kirevamāhaṃsūti idaṃ satthā jetavane viharanto purāṇadutiyikāpalobhanaṃ ārabbha kathesi.",
  "atk-s0513a3:2477_1": "Tañhi bhikkhuṃ satthā “saccaṃ kira tvaṃ bhikkhu ukkaṇṭhitosī”ti pucchitvā “āma,",
  "atk-s0513a3:2477_2": "bhante”ti vutte “kena ukkaṇṭhāpitosī”ti vatvā “purāṇadutiyikāyā”ti vutte “bhikkhu ayaṃ te itthī anatthakārikā,",
  "atk-s0513a3:2477_3": "pubbepi tvaṃ imaṃ nissāya aggiṃ pavisitvā maranto paṇḍite nissāya jīvitaṃ labhī”ti vatvā atītaṃ āhari.",
  "atk-s0513a3:2478_0": "Atīte bārāṇasiyaṃ senake nāma raññe rajjaṃ kārente bodhisatto sakkattaṃ kāresi.",
  "atk-s0513a3:2478_1": "Tadā senakassa rañño ekena nāgarājena saddhiṃ mittabhāvo hoti.",
  "atk-s0513a3:2478_2": "So kira nāgarājā nāgabhavanā nikkhamitvā thale gocaraṃ gaṇhanto carati.",
  "atk-s0513a3:2478_3": "Atha naṃ gāmadārakā disvā “sappo aya”nti leḍḍudaṇḍādīhi pahariṃsu.",
  "atk-s0513a3:2478_4": "Atha rājā uyyānaṃ kīḷituṃ gacchanto disvā “kiṃ ete dārakā karontī”ti pucchitvā “ekaṃ sappaṃ paharantī”ti sutvā “paharituṃ mā detha,",
  "atk-s0513a3:2478_5": "palāpetha ne”ti palāpesi.",
  "atk-s0513a3:2478_6": "Nāgarājā jīvitaṃ labhitvā nāgabhavanaṃ gantvā bahūni ratanāni ādāya aḍḍharattasamaye rañño sayanagharaṃ pavisitvā tāni ratanāni datvā “mahārāja,",
  "atk-s0513a3:2478_7": "mayā tumhe nissāya jīvitaṃ laddha”nti raññā saddhiṃ mittabhāvaṃ katvā punappunaṃ gantvā rājānaṃ passati.",
  "atk-s0513a3:2478_8": "So attano nāgamāṇavikāsu ekaṃ kāmesu atittaṃ nāgamāṇavikaṃ rakkhaṇatthāya rañño santike ṭhapetvā “yadā etaṃ na passasi,",
  "atk-s0513a3:2478_9": "tadā imaṃ mantaṃ parivatteyyāsī”ti tassa ekaṃ mantaṃ adāsi.",
  "atk-s0513a3:2479_0": "So ekadivasaṃ uyyānaṃ gantvā nāgamāṇavikāya saddhiṃ pokkharaṇiyaṃ udakakīḷaṃ kīḷi.",
  "atk-s0513a3:2479_1": "Nāgamāṇavikā ekaṃ udakasappaṃ disvā attabhāvaṃ vijahitvā tena saddhiṃ asaddhammaṃ paṭisevi.",
  "atk-s0513a3:2479_2": "Rājā taṃ apassanto “kahaṃ nu kho gatā”ti mantaṃ parivattetvā anācāraṃ karontiṃ disvā veḷupesikāya pahari.",
  "atk-s0513a3:2479_3": "Sā kujjhitvā tato nāgabhavanaṃ gantvā “kasmā āgatāsī”ti puṭṭhā “tumhākaṃ sahāyo maṃ attano vacanaṃ agaṇhantiṃ piṭṭhiyaṃ paharī”ti pahāraṃ dassesi.",
  "atk-s0513a3:2479_4": "Nāgarājā tathato ajānitvāva cattāro nāgamāṇavake āmantetvā “gacchatha,",
  "atk-s0513a3:2479_5": "senakassa sayanagharaṃ pavisitvā nāsavātena taṃ bhusaṃ viya viddhaṃsethā”ti pesesi.",
  "atk-s0513a3:2479_6": "Te gantvā rañño sirisayane nipannakāle gabbhaṃ pavisiṃsu.",
  "atk-s0513a3:2479_7": "Tesaṃ pavisanavelāyameva rājā deviṃ āha –",
  "atk-s0513a3:2479_8": "“jānāsi nu kho bhadde,",
  "atk-s0513a3:2479_9": "nāgamāṇavikāya gataṭṭhāna”nti?",
  "atk-s0513a3:2479_10": "“Na jānāmi, devā”ti.",
  "atk-s0513a3:2479_11": "“Ajja sā amhākaṃ pokkharaṇiyaṃ kīḷanakāle attabhāvaṃ vijahitvā ekena udakasappena saddhiṃ anācāraṃ akāsi,",
  "atk-s0513a3:2479_12": "atha naṃ ahaṃ ‘evaṃ mā karī’ti sikkhāpanatthāya veḷupesikāya pahariṃ,",
  "atk-s0513a3:2479_13": "sā ‘nāgabhavanaṃ gantvā sahāyassa me aññaṃ kiñci kathetvā mettiṃ bhindeyyā’ti me bhayaṃ uppajjatī”ti.",
  "atk-s0513a3:2479_14": "Taṃ sutvā nāgamāṇavakā tatova nivattitvā nāgabhavanaṃ gantvā nāgarājassa tamatthaṃ ārocesuṃ.",
  "atk-s0513a3:2479_15": "So saṃvegappatto hutvā taṅkhaṇaññeva rañño sayanagharaṃ āgantvā tamatthaṃ ācikkhitvā khamāpetvā “idaṃ",
  "atk-s0513a3:2479_16": "me daṇḍakamma”nti sabbarutajānanaṃ nāma mantaṃ datvā “ayaṃ, mahārāja,",
  "atk-s0513a3:2479_17": "anaggho manto,",
  "atk-s0513a3:2479_18": "sace imaṃ mantaṃ aññassa dadeyyāsi,",
  "atk-s0513a3:2479_19": "datvāva aggiṃ pavisitvā mareyyāsī”ti āha.",
  "atk-s0513a3:2479_20": "Rājā “sādhū”ti sampaṭicchi.",
  "atk-s0513a3:2479_21": "So tato paṭṭhāya kipillikānampi saddaṃ jānāti.",
  "atk-s0513a3:2480_0": "Tassekadivasaṃ mahātale nisīditvā madhuphāṇitehi khādanīyaṃ khādantassa ekaṃ madhubindu ca phāṇitabindu ca pūvakhaṇḍañca bhūmiyaṃ pati.",
  "atk-s0513a3:2480_1": "Ekā kipillikā taṃ disvā “rañño mahātale madhucāṭi bhinnā,",
  "atk-s0513a3:2480_2": "phāṇitasakaṭaṃ pūvasakaṭaṃ nikkujjitaṃ,",
  "atk-s0513a3:2480_3": "madhuphāṇitañca pūvañca khādathā”ti viravantī vicarati.",
  "atk-s0513a3:2480_4": "Atha rājā tassā ravaṃ sutvā hasi.",
  "atk-s0513a3:2480_5": "Rañño samīpe ṭhitā devī “kiṃ nu kho disvā rājā hasī”ti cintesi.",
  "atk-s0513a3:2480_6": "Tasmiṃ khādanīyaṃ khāditvā nhatvā pallaṅke nisinne ekaṃ makkhikaṃ sāmiko “ehi bhadde,",
  "atk-s0513a3:2480_7": "kilesaratiyā ramissāmā”ti āha.",
  "atk-s0513a3:2480_8": "Atha naṃ sā “adhivāsehi tāva sāmi,",
  "atk-s0513a3:2480_9": "idāni rañño gandhe āharissanti,",
  "atk-s0513a3:2480_10": "tassa vilimpantassa pādamūle gandhacuṇṇaṃ patissati,",
  "atk-s0513a3:2480_11": "ahaṃ tattha vaṭṭetvā sugandhā bhavissāmi,",
  "atk-s0513a3:2480_12": "tato rañño piṭṭhiyaṃ nipajjitvā ramissāmā”ti āha.",
  "atk-s0513a3:2480_13": "Rājā tampi saddaṃ sutvā hasi.",
  "atk-s0513a3:2480_14": "Devīpi “kiṃ nu kho disvā hasī”ti puna cintesi.",
  "atk-s0513a3:2480_15": "Puna rañño sāyamāsaṃ bhuñjantassa ekaṃ bhattasitthaṃ bhūmiyaṃ pati.",
  "atk-s0513a3:2480_16": "Kipillikā “rājakule bhattasakaṭaṃ bhaggaṃ,",
  "atk-s0513a3:2480_17": "bhattaṃ bhuñjathā”ti viravi.",
  "atk-s0513a3:2480_18": "Taṃ sutvā rājā punapi hasi.",
  "atk-s0513a3:2480_19": "Devī suvaṇṇakaṭacchuṃ gahetvā rājānaṃ parivisantī “maṃ nu kho disvā rājā hasatī”ti vitakkesi.",
  "atk-s0513a3:2481_0": "Sā raññā saddhiṃ sayanaṃ āruyha nipajjanakāle “kiṃkāraṇā deva,",
  "atk-s0513a3:2481_1": "hasī”ti pucchi.",
  "atk-s0513a3:2481_2": "So “kiṃ te mama hasitakāraṇenā”ti vatvā punappunaṃ nibaddho kathesi.",
  "atk-s0513a3:2481_3": "Atha naṃ sā “tumhākaṃ jānanamantaṃ mayhaṃ dethā”ti vatvā “na sakkā dātu”nti paṭikkhittāpi punappunaṃ nibandhi.",
  "atk-s0513a3:2481_4": "Rājā “sacāhaṃ imaṃ mantaṃ tuyhaṃ dassāmi,",
  "atk-s0513a3:2481_5": "marissāmī”ti āha.",
  "atk-s0513a3:2481_6": "“Marantopi mayhaṃ dehi, devā”ti.",
  "atk-s0513a3:2481_7": "Rājā mātugāmavasiko hutvā “sādhū”ti sampaṭicchitvā “imissā mantaṃ datvā aggiṃ pavisissāmī”ti rathena uyyānaṃ pāyāsi.",
  "atk-s0513a3:2482_0": "Tasmiṃ khaṇe sakko lokaṃ olokento imaṃ kāraṇaṃ disvā “ayaṃ bālarājā mātugāmaṃ nissāya ‘aggiṃ pavisissāmī’ti gacchati,",
  "atk-s0513a3:2482_1": "jīvitamassa dassāmī”ti sujaṃ asurakaññaṃ ādāya bārāṇasiṃ āgantvā taṃ ajikaṃ katvā attanā ajo hutvā “mahājano",
  "atk-s0513a3:2482_2": "mā passatū”ti adhiṭṭhāya rañño rathassa purato ahosi.",
  "atk-s0513a3:2482_3": "Taṃ rājā ceva rathe yuttasindhavā ca passanti,",
  "atk-s0513a3:2482_4": "añño koci na passati.",
  "atk-s0513a3:2482_5": "Ajo kathāsamuṭṭhāpanatthaṃ rathapurato ajikāya saddhiṃ methunaṃ dhammaṃ paṭisevanto viya ahosi.",
  "atk-s0513a3:2482_6": "Tameko rathe yuttasindhavo disvā “samma ajarāja,",
  "atk-s0513a3:2482_7": "mayaṃ pubbe ‘ajā kira bālā ahirikā’ti assumha,",
  "atk-s0513a3:2482_8": "na ca taṃ passimha,",
  "atk-s0513a3:2482_9": "tvaṃ pana raho paṭicchannaṭṭhāne kattabbaṃ anācāraṃ amhākaṃ ettakānaṃ passantānaññeva karosi,",
  "atk-s0513a3:2482_10": "na lajjasi,",
  "atk-s0513a3:2482_11": "taṃ no pubbe sutaṃ iminā diṭṭhena sametī”ti vatvā paṭhamaṃ gāthamāha –",
  "atk-s0513a3:2483_0": "77.",
  "atk-s0513a3:2484_0": "“Saccaṃ kirevamāhaṃsu, vastaṃ bāloti paṇḍitā;",
  "atk-s0513a3:2485_0": "Passa bālo rahokammaṃ, āvikubbaṃ na bujjhatī”ti.",
  "atk-s0513a3:2486_0": "Tattha vastanti ajaṃ.",
  "atk-s0513a3:2486_1": "Paṇḍitāti ñāṇasampannā taṃ bāloti vadanti,",
  "atk-s0513a3:2486_2": "saccaṃ kira vadanti.",
  "atk-s0513a3:2486_3": "Passāti ālapanaṃ,",
  "atk-s0513a3:2486_4": "passathāhi attho.",
  "atk-s0513a3:2486_5": "Na bujjhatīti evaṃ kātuṃ ayuttanti na jānāti.",
  "atk-s0513a3:2487_0": "Taṃ sutvā ajo dve gāthā abhāsi –",
  "atk-s0513a3:2488_0": "78.",
  "atk-s0513a3:2489_0": "“Tvaṃ khopi samma bālosi, kharaputta vijānahi;",
  "atk-s0513a3:2490_0": "Rajjuyā hi parikkhitto, vaṅkoṭṭho ohitomukho.",
  "atk-s0513a3:2491_0": "79.",
  "atk-s0513a3:2492_0": "“Aparampi samma te bālyaṃ, yo mutto na palāyasi;",
  "atk-s0513a3:2493_0": "So ca bālataro samma, yaṃ tvaṃ vahati senaka”nti.",
  "atk-s0513a3:2494_0": "Tattha tvaṃ khopi sammāti samma sindhava mayāpi kho tvaṃ bālataro.",
  "atk-s0513a3:2494_1": "Kharaputtāti so kira gadrabhassa jātako,",
  "atk-s0513a3:2494_2": "tena taṃ evamāha.",
  "atk-s0513a3:2494_3": "Vijānahīti ahameva bāloti evaṃ jānāhi.",
  "atk-s0513a3:2494_4": "Parikkhittoti yugena saddhiṃ gīvāya parikkhitto.",
  "atk-s0513a3:2494_5": "Vaṅkoṭṭhoti vaṅkaoṭṭho.",
  "atk-s0513a3:2494_6": "Ohitomukhoti mukhabandhanena pihitamukho.",
  "atk-s0513a3:2494_7": "Yo mutto na palāyasīti yo tvaṃ rathato mutto samāno muttakāle palāyitvā araññaṃ na pavisasi,",
  "atk-s0513a3:2494_8": "taṃ te apalāyanaṃ aparampi bālyaṃ,",
  "atk-s0513a3:2494_9": "so ca bālataroti yaṃ tvaṃ senakaṃ vahasi,",
  "atk-s0513a3:2494_10": "so senako tayāpi bālataro.",
  "atk-s0513a3:2495_0": "Rājā tesaṃ ubhinnampi kathaṃ jānāti,",
  "atk-s0513a3:2495_1": "tasmā taṃ suṇanto saṇikaṃ rathaṃ pesesi.",
  "atk-s0513a3:2495_2": "Sindhavopi tassa kathaṃ sutvā puna catutthaṃ gāthamāha –",
  "atk-s0513a3:2496_0": "80.",
  "atk-s0513a3:2497_0": "“Yaṃ nu samma ahaṃ bālo, ajarāja vijānahi;",
  "atk-s0513a3:2498_0": "Atha kena senako bālo, taṃ me akkhāhi pucchito”ti.",
  "atk-s0513a3:2499_0": "Tattha yanti karaṇatthe paccattavacanaṃ.",
  "atk-s0513a3:2499_1": "Nūti anussavatthe nipāto.",
  "atk-s0513a3:2499_2": "Idaṃ vuttaṃ hoti –",
  "atk-s0513a3:2499_3": "samma ajarāja,",
  "atk-s0513a3:2499_4": "yena tāva tiracchānagatattena kāraṇena ahaṃ bālo,",
  "atk-s0513a3:2499_5": "taṃ tvaṃ kāraṇaṃ jānāhi,",
  "atk-s0513a3:2499_6": "sakkā etaṃ tayā ñātuṃ,",
  "atk-s0513a3:2499_7": "ahañhi tiracchānagatattāva bālo,",
  "atk-s0513a3:2499_8": "tasmā maṃ kharaputtātiādīni vadanto suṭṭhu vadasi,",
  "atk-s0513a3:2499_9": "ayaṃ pana senako rājā kena kāraṇena bālo,",
  "atk-s0513a3:2499_10": "taṃ me kāraṇaṃ pucchito akkhāhīti.",
  "atk-s0513a3:2500_0": "Taṃ sutvā ajo ācikkhanto pañcamaṃ gāthamāha –",
  "atk-s0513a3:2501_0": "81.",
  "atk-s0513a3:2502_0": "“Uttamatthaṃ labhitvāna, bhariyāya yo padassati;",
  "atk-s0513a3:2503_0": "Tena jahissatattānaṃ, sā cevassa na hessatī”ti.",
  "atk-s0513a3:2504_0": "Tattha uttamatthanti sabbarutajānanamantaṃ.",
  "atk-s0513a3:2504_1": "Tenāti tassā mantappadānasaṅkhātena kāraṇena taṃ datvā aggiṃ pavisanto attānañca jahissati,",
  "atk-s0513a3:2504_2": "sā cassa bhariyā na bhavissati,",
  "atk-s0513a3:2504_3": "tasmā esa tayāpi bālataro,",
  "atk-s0513a3:2504_4": "yo laddhaṃ yasaṃ rakkhituṃ na sakkotīti.",
  "atk-s0513a3:2505_0": "Rājā tassa vacanaṃ sutvā “ajarāja,",
  "atk-s0513a3:2505_1": "amhākaṃ sotthiṃ karontopi tvaññeva karissasi,",
  "atk-s0513a3:2505_2": "kathehi tāva no kattabbayuttaka”nti āha.",
  "atk-s0513a3:2505_3": "Atha naṃ ajarājā “mahārāja,",
  "atk-s0513a3:2505_4": "imesaṃ sattānaṃ attanā añño piyataro nāma natthi,",
  "atk-s0513a3:2505_5": "ekaṃ piyabhaṇḍaṃ nissāya attānaṃ nāsetuṃ laddhayasaṃ pahātuṃ na vaṭṭatī”ti vatvā chaṭṭhaṃ gāthamāha –",
  "atk-s0513a3:2506_0": "82.",
  "atk-s0513a3:2507_0": "“Na ve piyammeti janinda tādiso, attaṃ niraṃkatvā piyāni sevati;",
  "atk-s0513a3:2508_0": "Attāva seyyo paramā ca seyyo, labbhā piyā ocitatthena pacchā”ti.",
  "atk-s0513a3:2509_0": "Tattha piyammeti piyaṃ me,",
  "atk-s0513a3:2509_1": "ayameva vā pāṭho.",
  "atk-s0513a3:2509_2": "Idaṃ vuttaṃ hoti – janinda,",
  "atk-s0513a3:2509_3": "tādiso tumhādiso yasamahatte ṭhito puggalo ekaṃ piyabhaṇḍaṃ nissāya “idaṃ piyaṃ me”ti attaṃ niraṃkatvā attānaṃ chaḍḍetvā tāni piyāni na sevateva.",
  "atk-s0513a3:2509_4": "Kiṃkāraṇā?",
  "atk-s0513a3:2509_5": "Attāva seyyo paramā ca seyyoti,",
  "atk-s0513a3:2509_6": "yasmā sataguṇena sahassaguṇena attāva seyyo varo uttamo,",
  "atk-s0513a3:2509_7": "paramā ca seyyo,",
  "atk-s0513a3:2509_8": "paramā uttamāpi aññasmā piyabhaṇḍāti attho.",
  "atk-s0513a3:2509_9": "Ettha hi ca- kāro pi-",
  "atk-s0513a3:2509_10": "kāratthe nipātoti daṭṭhabbo.",
  "atk-s0513a3:2509_11": "Labbhā piyā ocitatthena pacchāti ocitatthena vaḍḍhitatthena yasasampannena purisena pacchā piyā nāma sakkā laddhuṃ,",
  "atk-s0513a3:2509_12": "na tassā kāraṇā attā nāsetabboti.",
  "atk-s0513a3:2510_0": "Evaṃ mahāsatto rañño ovādaṃ adāsi.",
  "atk-s0513a3:2510_1": "Rājā tussitvā “ajarāja,",
  "atk-s0513a3:2510_2": "kuto āgatosī”ti pucchi.",
  "atk-s0513a3:2510_3": "Sakko ahaṃ, mahārāja,",
  "atk-s0513a3:2510_4": "tava anukampāya taṃ maraṇā mocetuṃ āgatomhīti. Devarāja,",
  "atk-s0513a3:2510_5": "ahaṃ etissā “mantaṃ dassāmī”ti avacaṃ,",
  "atk-s0513a3:2510_6": "idāni “kiṃ karomī”ti?",
  "atk-s0513a3:2510_7": "“Mahārāja,",
  "atk-s0513a3:2510_8": "tumhākaṃ ubhinnampi vināsena kiccaṃ natthi,",
  "atk-s0513a3:2510_9": "‘sippassa upacāro’ti vatvā etaṃ katipaye pahāre paharāpehi,",
  "atk-s0513a3:2510_10": "iminā upāyena na gaṇhissatī”ti.",
  "atk-s0513a3:2510_11": "Rājā “sādhū”ti sampaṭicchi.",
  "atk-s0513a3:2510_12": "Mahāsatto rañño ovādaṃ datvā sakaṭṭhānameva gato.",
  "atk-s0513a3:2510_13": "Rājā uyyānaṃ gantvā deviṃ pakkosāpetvā āha “gaṇhissasi bhadde,",
  "atk-s0513a3:2510_14": "manta”nti? “Āma, devā”ti.",
  "atk-s0513a3:2510_15": "“Tena hi upacāraṃ karomī”ti.",
  "atk-s0513a3:2510_16": "“Ko upacāro”ti?",
  "atk-s0513a3:2510_17": "“Piṭṭhiyaṃ pahārasate pavattamāne saddaṃ kātuṃ na vaṭṭatī”ti.",
  "atk-s0513a3:2510_18": "Sā mantalobhena “sādhū”ti sampaṭicchi.",
  "atk-s0513a3:2510_19": "Rājā coraghātake pakkosāpetvā kasā gāhāpetvā ubhosu passesu paharāpesi.",
  "atk-s0513a3:2510_20": "Sā dve tayo pahāre adhivāsetvā tato paraṃ “na me mantena attho”ti ravi.",
  "atk-s0513a3:2510_21": "Atha naṃ rājā “tvaṃ maṃ māretvā mantaṃ gaṇhitukāmāsī”ti piṭṭhiyaṃ niccammaṃ kāretvā vissajjāpesi.",
  "atk-s0513a3:2510_22": "Sā tato paṭṭhāya puna kathetuṃ nāsakkhi.",
  "atk-s0513a3:2511_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a3:2511_1": "saccapariyosāne ukkaṇṭhitabhikkhu sotāpattiphale patiṭṭhahi.",
  "atk-s0513a3:2511_2": "Tadā rājā ukkaṇṭhitabhikkhu ahosi,",
  "atk-s0513a3:2511_3": "devī purāṇadutiyikā,",
  "atk-s0513a3:2511_4": "asso sāriputto,",
  "atk-s0513a3:2511_5": "sakko pana ahameva ahosinti.",
  "atk-s0513a3:2512_0": "Kharaputtajātakavaṇṇanā paṭhamā.",
  "atk-s0513a3:2514_0": "[387] 2. Sūcijātakavaṇṇanā",
  "atk-s0513a3:2515_0": "Akakkasaṃ apharusanti idaṃ satthā jetavane viharanto paññāpāramiṃ ārabbha kathesi.",
  "atk-s0513a3:2515_1": "Vatthu mahāumaṅgajātake āvi bhavissati.",
  "atk-s0513a3:2515_2": "Tadā pana satthā bhikkhū āmantetvā “na,",
  "atk-s0513a3:2515_3": "bhikkhave, idāneva,",
  "atk-s0513a3:2515_4": "pubbepi tathāgato paññavā upāyakusaloyevā”ti vatvā atītaṃ āhari.",
  "atk-s0513a3:2516_0": "Atīte bārāṇasiyaṃ brahmadatte rajjaṃ kārente bodhisatto kāsiraṭṭhe kammārakule nibbattitvā vayappatto pariyodātasippo ahosi.",
  "atk-s0513a3:2516_1": "Mātāpitaro panassa daliddā,",
  "atk-s0513a3:2516_2": "tesaṃ gāmato avidūre añño sahassakuṭiko kammāragāmo.",
  "atk-s0513a3:2516_3": "Tattha kammārasahassajeṭṭhako kammāro rājavallabho aḍḍho mahaddhano,",
  "atk-s0513a3:2516_4": "tassekā dhītā ahosi uttamarūpadharā devaccharāpaṭibhāgā janapadakalyāṇilakkhaṇehi samannāgatā.",
  "atk-s0513a3:2516_5": "Sāmantagāmesu manussā vāsipharasuphālapācanādikārāpanatthāya taṃ gāmaṃ gantvā yebhuyyena taṃ kumārikaṃ passanti,",
  "atk-s0513a3:2516_6": "te attano attano gāmaṃ gantvā nisinnaṭṭhānādīsu tassā rūpaṃ vaṇṇenti.",
  "atk-s0513a3:2516_7": "Bodhisatto taṃ sutvā savanasaṃsaggena bajjhitvā “pādaparicārikaṃ naṃ karissāmī”ti uttamajātikaṃ ayaṃ",
  "atk-s0513a3:2516_8": "gahetvā ekaṃ sukhumaṃ ghanaṃ sūciṃ katvā pāse vijjhitvā udake uppilāpetvā aparampi tathārūpameva tassā",
  "atk-s0513a3:2516_9": "kosakaṃ katvā pāse vijjhi.",
  "atk-s0513a3:2516_10": "Iminā niyāmena tassā satta kosake akāsi,",
  "atk-s0513a3:2516_11": "“kathaṃ akāsī”ti na vattabbaṃ.",
  "atk-s0513a3:2516_12": "Bodhisattānañhi ñāṇamahantatāya karaṇaṃ samijjhatiyeva.",
  "atk-s0513a3:2516_13": "So taṃ sūciṃ nāḷikāya pakkhipitvā ovaṭṭikāya katvā taṃ gāmaṃ gantvā kammārajeṭṭhakassa vasanavīthiṃ pucchitvā",
  "atk-s0513a3:2516_14": "tattha gantvā dvāre ṭhatvā “ko mama hatthato evarūpaṃ nāma sūciṃ mūlena kiṇituṃ icchatī”ti sūciṃ vaṇṇento",
  "atk-s0513a3:2516_15": "jeṭṭhakakammārassa gharadvārasamīpe ṭhatvā paṭhamaṃ gāthamāha –",
  "atk-s0513a3:2517_0": "83.",
  "atk-s0513a3:2518_0": "“Akakkasaṃ apharusaṃ, kharadhotaṃ supāsiyaṃ;",
  "atk-s0513a3:2519_0": "Sukhumaṃ tikhiṇaggañca, ko sūciṃ ketumicchatī”ti.",
  "atk-s0513a3:2520_0": "Tassattho –",
  "atk-s0513a3:2520_1": "mama paṭalassa vā tilakassa vā odhino vā abhāvena akakkasaṃ,",
  "atk-s0513a3:2520_2": "sumaṭṭhatāya apharusaṃ,",
  "atk-s0513a3:2520_3": "kharena pāsāṇena dhotattā kharadhotaṃ,",
  "atk-s0513a3:2520_4": "sundarena suviddhena pāsena samannāgatattā supāsiyaṃ,",
  "atk-s0513a3:2520_5": "saṇhatāya sukhumaṃ,",
  "atk-s0513a3:2520_6": "aggassa tikhiṇatāya tikhiṇaggaṃ sūciṃ mama hatthato mūlaṃ datvā ko kiṇituṃ icchatīti.",
  "atk-s0513a3:2521_0": "Evañca pana vatvā punapi taṃ vaṇṇento dutiyaṃ gāthamāha –",
  "atk-s0513a3:2522_0": "84.",
  "atk-s0513a3:2523_0": "“Sumajjañca supāsañca, anupubbaṃ suvaṭṭitaṃ;",
  "atk-s0513a3:2524_0": "Ghanaghātimaṃ paṭithaddhaṃ, ko sūciṃ ketumicchatī”ti.",
  "atk-s0513a3:2525_0": "Tattha sumajjañcāti kuruvindakacuṇṇena suṭṭhu majjitaṃ.",
  "atk-s0513a3:2525_1": "Supāsañcāti saṇhena pāsavedhakena viddhattā sundarapāsaṃ.",
  "atk-s0513a3:2525_2": "Ghanaghātimanti yā ghātiyamānā adhikaraṇiṃ anupavisati,",
  "atk-s0513a3:2525_3": "ayaṃ “ghanaghātimā”ti vuccati,",
  "atk-s0513a3:2525_4": "tādisinti attho.",
  "atk-s0513a3:2525_5": "Paṭithaddhanti thaddhaṃ amudukaṃ.",
  "atk-s0513a3:2526_0": "Tasmiṃ khaṇe sā kumārikā bhuttapātarāsaṃ pitaraṃ darathapaṭippassambhanatthaṃ cūḷasayane nipannaṃ tālavaṇṭena",
  "atk-s0513a3:2526_1": "bījayamānā bodhisattassa madhurasaddaṃ sutvā allamaṃsapiṇḍena hadaye pahaṭā viya ghaṭasahassena nibbāpitadarathā",
  "atk-s0513a3:2526_2": "viya hutvā “ko nu kho esa atimadhurena saddena kammārānaṃ vasanagāme sūciṃ vikkiṇāti,",
  "atk-s0513a3:2526_3": "kena nu kho kammena āgato,",
  "atk-s0513a3:2526_4": "jānissāmi na”nti tālavaṇṭaṃ ṭhapetvā gehā nikkhamma bahiāḷindake ṭhatvā tena saddhiṃ kathesi.",
  "atk-s0513a3:2526_5": "Bodhisattānañhi patthitaṃ nāma samijjhati,",
  "atk-s0513a3:2526_6": "so hi tassāyevatthāya taṃ gāmaṃ āgato.",
  "atk-s0513a3:2526_7": "Sā ca tena saddhiṃ kathentī “māṇava,",
  "atk-s0513a3:2526_8": "sakalaraṭṭhavāsino sūciādīnaṃ atthāya imaṃ gāmaṃ āgacchanti,",
  "atk-s0513a3:2526_9": "tvaṃ bālatāya kammāragāme sūciṃ vikkiṇituṃ icchasi,",
  "atk-s0513a3:2526_10": "sacepi divasaṃ sūciyā vaṇṇaṃ bhāsissasi,",
  "atk-s0513a3:2526_11": "na te koci hatthato sūciṃ gaṇhissati,",
  "atk-s0513a3:2526_12": "sace tvaṃ mūlaṃ laddhuṃ icchasi,",
  "atk-s0513a3:2526_13": "aññaṃ gāmaṃ yāhī”ti vatvā dve gāthā abhāsi –",
  "atk-s0513a3:2527_0": "84.",
  "atk-s0513a3:2528_0": "“Itodāni patāyanti, sūciyo baḷisāni ca;",
  "atk-s0513a3:2529_0": "Koyaṃ kammāragāmasmiṃ, sūciṃ vikketumicchati.",
  "atk-s0513a3:2530_0": "85.",
  "atk-s0513a3:2531_0": "“Ito satthāni gacchanti, kammantā vividhā puthū;",
  "atk-s0513a3:2532_0": "Koyaṃ kammāragāmasmiṃ, sūciṃ vikketumicchatī”ti.",
  "atk-s0513a3:2533_0": "Tattha itodānīti imasmiṃ raṭṭhe idāni sūciyo ca baḷisāni ca aññāni ca upakaraṇāni imamhā kammāragāmā patāyanti nikkhamanti,",
  "atk-s0513a3:2533_1": "taṃ taṃ disaṃ pattharantā niggacchanti.",
  "atk-s0513a3:2533_2": "Koyanti evaṃ sante ko ayaṃ imasmiṃ kammāragāme sūciṃ vikkiṇituṃ icchati.",
  "atk-s0513a3:2533_3": "Satthānīti bārāṇasiṃ gacchantāni nānappakārāni satthāni itova gacchanti.",
  "atk-s0513a3:2533_4": "Vividhā puthūti nānappakārā bahū kammantāpi sakalaraṭṭhavāsīnaṃ ito gahitaupakaraṇeheva pavattanti.",
  "atk-s0513a3:2534_0": "Bodhisatto tassā vacanaṃ sutvā “bhadde,",
  "atk-s0513a3:2534_1": "tvaṃ ajānantī aññāṇena evaṃ vadesī”ti vatvā dve gāthā abhāsi –",
  "atk-s0513a3:2535_0": "86.",
  "atk-s0513a3:2536_0": "“Sūciṃ kammāragāmasmiṃ, vikketabbā pajānatā;",
  "atk-s0513a3:2537_0": "Ācariyāva jānanti, kammaṃ sukatadukkaṭaṃ.",
  "atk-s0513a3:2538_0": "87.",
  "atk-s0513a3:2539_0": "“Imañce te pitā bhadde, sūciṃ jaññā mayā kataṃ;",
  "atk-s0513a3:2540_0": "Tayā ca maṃ nimanteyya, yañcatthaññaṃ ghare dhana”nti.",
  "atk-s0513a3:2541_0": "Tattha sūcinti vibhattivipallāso kato.",
  "atk-s0513a3:2541_1": "Idaṃ vuttaṃ hoti –",
  "atk-s0513a3:2541_2": "sūci nāma pajānatā paṇḍitena purisena kammāragāmasmiṃyeva vikketabbā.",
  "atk-s0513a3:2541_3": "Kiṃkāraṇā?",
  "atk-s0513a3:2541_4": "Ācariyāva jānanti,",
  "atk-s0513a3:2541_5": "kammaṃ sukatadukkaṭanti,",
  "atk-s0513a3:2541_6": "tassa tassa sippassa ācariyāva tasmiṃ tasmiṃ sippe sukatadukkaṭakammaṃ jānanti,",
  "atk-s0513a3:2541_7": "svāhaṃ kammārakammaṃ ajānantānaṃ gahapatikānaṃ gāmaṃ gantvā mama sūciyā sukatadukkaṭabhāvaṃ kathaṃ jānāpessāmi,",
  "atk-s0513a3:2541_8": "imasmiṃ pana gāme mama balaṃ jānāpessāmīti.",
  "atk-s0513a3:2541_9": "Evaṃ bodhisatto imāya gāthāya attano balaṃ vaṇṇesi.",
  "atk-s0513a3:2542_0": "Tayā ca maṃ nimanteyyāti bhadde sace tava pitā imaṃ mayā kataṃ sūciṃ “īdisā vā esā,",
  "atk-s0513a3:2542_1": "evaṃ vā katā”ti jāneyya,",
  "atk-s0513a3:2542_2": "“imaṃ me dhītaraṃ tava pādaparicārikaṃ dammi,",
  "atk-s0513a3:2542_3": "gaṇhāhi na”nti evaṃ tayā ca maṃ nimanteyya.",
  "atk-s0513a3:2542_4": "Yañcatthaññaṃ ghare dhananti yañca aññaṃ saviññāṇakaṃ vā aviññāṇakaṃ vā ghare dhanaṃ atthi,",
  "atk-s0513a3:2542_5": "tena maṃ nimanteyya.",
  "atk-s0513a3:2542_6": "“Yañcassañña”ntipi pāṭho,",
  "atk-s0513a3:2542_7": "yañca assa ghare aññaṃ dhanaṃ atthīti attho.",
  "atk-s0513a3:2543_0": "Kammārajeṭṭhako sabbaṃ tesaṃ kathaṃ sutvā “ammā”ti dhītaraṃ pakkositvā “kena saddhiṃ sallapasī”ti pucchi. Tāta,",
  "atk-s0513a3:2543_1": "eko puriso sūciṃ vikkiṇāti,",
  "atk-s0513a3:2543_2": "tena saddhiṃ sallapemīti.",
  "atk-s0513a3:2543_3": "“Tena hi pakkosāhi na”nti.",
  "atk-s0513a3:2543_4": "Sā gantvā pakkosi.",
  "atk-s0513a3:2543_5": "Bodhisatto gehaṃ pavisitvā kammārajeṭṭhakaṃ vanditvā ekamantaṃ aṭṭhāsi.",
  "atk-s0513a3:2543_6": "Atha naṃ so “kataragāmavāsikosī”ti pucchi.",
  "atk-s0513a3:2543_7": "“Ahaṃ asukagāmavāsikomhi asukakammārassa putto”ti.",
  "atk-s0513a3:2543_8": "“Kasmā idhāgatosī”ti.",
  "atk-s0513a3:2543_9": "“Sūcivikkayatthāyā”ti. “Āhara,",
  "atk-s0513a3:2543_10": "sūciṃ te passāmā”ti.",
  "atk-s0513a3:2543_11": "Bodhisatto attano guṇaṃ sabbesaṃ majjhe pakāsetukāmo “nanu ekakānaṃ olokitato sabbesaṃ majjhe oloketuṃ varatara”nti āha.",
  "atk-s0513a3:2543_12": "So “sādhu,",
  "atk-s0513a3:2543_13": "tātā”ti sabbe kammāre sannipātāpetvā tehi parivuto “āhara, tāta,",
  "atk-s0513a3:2543_14": "mayaṃ passāma te sūci”nti āha. “Ācariya,",
  "atk-s0513a3:2543_15": "ekaṃ adhikaraṇiñca udakapūrañca kaṃsathālaṃ āharāpethā”ti.",
  "atk-s0513a3:2543_16": "So āharāpesi.",
  "atk-s0513a3:2543_17": "Bodhisatto ovaṭṭikato sūcināḷikaṃ nīharitvā adāsi.",
  "atk-s0513a3:2543_18": "Kammārajeṭṭhako tato sūciṃ nīharitvā “tāta,",
  "atk-s0513a3:2543_19": "ayaṃ sūcī”ti pucchi.",
  "atk-s0513a3:2543_20": "“Nāyaṃ sūci,",
  "atk-s0513a3:2543_21": "kosako eso”ti.",
  "atk-s0513a3:2543_22": "So upadhārento neva antaṃ,",
  "atk-s0513a3:2543_23": "na koṭiṃ addasa.",
  "atk-s0513a3:2543_24": "Bodhisatto āharāpetvā nakhena kosakaṃ apanetvā “ayaṃ sūci,",
  "atk-s0513a3:2543_25": "ayaṃ kosako”ti mahājanassa dassetvā sūciṃ ācariyassa hatthe,",
  "atk-s0513a3:2543_26": "kosakaṃ pādamūle ṭhapesi.",
  "atk-s0513a3:2543_27": "Puna tena “ayaṃ maññe sūcī”ti vutto “ayampi sūcikosakoyevā”ti vatvā nakhena paharanto paṭipāṭiyā cha",
  "atk-s0513a3:2543_28": "sūcikosake kammārajeṭṭhakassa pādamūle ṭhapetvā “ayaṃ sūcī”ti tassa hatthe ṭhapesi.",
  "atk-s0513a3:2543_29": "Kammārasahassāni aṅguliyo phoṭesuṃ,",
  "atk-s0513a3:2543_30": "celukkhepā pavattiṃsu.",
  "atk-s0513a3:2544_0": "Atha naṃ kammārajeṭṭhako “tāta,",
  "atk-s0513a3:2544_1": "imāya sūciyā kiṃ bala”nti pucchi.",
  "atk-s0513a3:2544_2": "“Ācariya balavatā purisena adhikaraṇiṃ ukkhipāpetvā adhikaraṇiyā heṭṭhā udakapātiṃ ṭhapāpetvā adhikaraṇiyā majjhe imaṃ sūciṃ paharathā”ti.",
  "atk-s0513a3:2544_3": "So tathā kāretvā adhikaraṇiyā majjhe sūciṃ aggena pahari.",
  "atk-s0513a3:2544_4": "Sā adhikaraṇiṃ vinivijjhitvā udakapiṭṭhe kesaggamattampi uddhaṃ vā adho vā ahutvā tiriyaṃ patiṭṭhāsi.",
  "atk-s0513a3:2544_5": "Sabbe kammārā “amhehi ettakaṃ kālaṃ ‘kammārā nāma edisā hontī’ti sutivasenapi na sutapubba”nti aṅguliyo phoṭetvā celukkhepasahassaṃ pavattayiṃsu.",
  "atk-s0513a3:2544_6": "Kammārajeṭṭhako dhītaraṃ pakkositvā tasmiññeva parisamajjhe “ayaṃ kumārikā tuyhameva anucchavikā”ti udakaṃ pātetvā adāsi.",
  "atk-s0513a3:2544_7": "So aparabhāge kammārajeṭṭhakassa accayena tasmiṃ gāme kammārajeṭṭhako ahosi.",
  "atk-s0513a3:2545_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a3:2545_1": "“tadā kammārajeṭṭhakassa dhītā rāhulamātā ahosi,",
  "atk-s0513a3:2545_2": "paṇḍitakammāraputto pana ahameva ahosi”nti.",
  "atk-s0513a3:2546_0": "Sūcijātakavaṇṇanā dutiyā.",
  "atk-s0513a3:2548_0": "[388] 3. Tuṇḍilajātakavaṇṇanā",
  "atk-s0513a3:2549_0": "Navachannaketi idaṃ satthā jetavane viharanto ekaṃ maraṇabhīrukaṃ bhikkhuṃ ārabbha kathesi.",
  "atk-s0513a3:2549_1": "So kira sāvatthivāsī kulaputto buddhasāsane pabbajitvā maraṇabhīruko ahosi,",
  "atk-s0513a3:2549_2": "appamattakampi sākhācalanaṃ daṇḍakapatanaṃ sakuṇacatuppadasaddaṃ vā aññaṃ vā tathārūpaṃ sutvā maraṇabhayatajjito",
  "atk-s0513a3:2549_3": "hutvā kucchiyaṃ viddhasaso viya kampanto vicari.",
  "atk-s0513a3:2549_4": "Bhikkhū dhammasabhāyaṃ kathaṃ samuṭṭhāpesuṃ “āvuso,",
  "atk-s0513a3:2549_5": "asuko kira bhikkhu maraṇabhīruko appamattakampi saddaṃ sutvā vikampamāno palāyati,",
  "atk-s0513a3:2549_6": "imesañca sattānaṃ maraṇameva dhuvaṃ,",
  "atk-s0513a3:2549_7": "jīvitaṃ addhuvaṃ,",
  "atk-s0513a3:2549_8": "nanu tadeva yoniso manasi kātabba”nti.",
  "atk-s0513a3:2549_9": "Satthā āgantvā “kāya nuttha,",
  "atk-s0513a3:2549_10": "bhikkhave,",
  "atk-s0513a3:2549_11": "etarahi kathāya sannisinnā”ti pucchitvā “imāya nāmā”ti vutte taṃ bhikkhuṃ pakkosāpetvā “saccaṃ kira tvaṃ bhikkhu maraṇabhīruko”ti vatvā “āma,",
  "atk-s0513a3:2549_12": "bhante”ti tena paṭiññāto “na,",
  "atk-s0513a3:2549_13": "bhikkhave, idāneva,",
  "atk-s0513a3:2549_14": "pubbepesa maraṇabhīrukoyevā”ti vatvā atītaṃ āhari.",
  "atk-s0513a3:2550_0": "Atīte bārāṇasiyaṃ brahmadatte rajjaṃ kārente bodhisatto sūkariyā kucchimhi paṭisandhiṃ gaṇhi.",
  "atk-s0513a3:2550_1": "Sūkarī pariṇatagabbhā dve putte vijāyi.",
  "atk-s0513a3:2550_2": "Sā ekadivasaṃ te gahetvā ekasmiṃ āvāṭe nipajji.",
  "atk-s0513a3:2550_3": "Athekā bārāṇasidvāragāmavāsinī mahallikā kappāsakhettato pacchipuṇṇaṃ kappāsaṃ ādāya yaṭṭhiyā bhūmiṃ ākoṭentī āgacchi.",
  "atk-s0513a3:2550_4": "Sūkarī taṃ saddaṃ sutvā maraṇabhayena puttake chaḍḍetvā palāyi.",
  "atk-s0513a3:2550_5": "Mahallikā sūkarapotake disvā puttasaññaṃ paṭilabhitvā pacchiyaṃ pakkhipitvā gharaṃ netvā jeṭṭhakassa mahātuṇḍilo,",
  "atk-s0513a3:2550_6": "kaniṭṭhassa cūḷatuṇḍiloti nāmaṃ karitvā te puttake viya posesi.",
  "atk-s0513a3:2550_7": "Te aparabhāge vaḍḍhitvā thūlasarīrā ahesuṃ.",
  "atk-s0513a3:2550_8": "Mahallikā “ime no mūlena dehī”ti vuccamānāpi “puttā me”ti vatvā kassaci na deti.",
  "atk-s0513a3:2550_9": "Athekasmiṃ chaṇakāle dhuttā suraṃ pivantā maṃse khīṇe “kuto nu kho maṃsaṃ labhissāmā”ti vīmaṃsantā mahallikāya",
  "atk-s0513a3:2550_10": "gehe sūkarānaṃ atthibhāvaṃ ñatvā mūlaṃ gahetvā tattha gantvā “amma,",
  "atk-s0513a3:2550_11": "mūlaṃ gahetvā ekaṃ no sūkaraṃ dehī”ti āhaṃsu. Sā “alaṃ, tātā,",
  "atk-s0513a3:2550_12": "puttā me ete,",
  "atk-s0513a3:2550_13": "puttaṃ nāma maṃsaṃ khādanatthāya kiṇantānaṃ dadantā nāma natthī”ti paṭikkhipi.",
  "atk-s0513a3:2550_14": "Dhuttā “amma,",
  "atk-s0513a3:2550_15": "manussānaṃ sūkarā nāma puttā na honti,",
  "atk-s0513a3:2550_16": "dehi no”ti punappunaṃ yācantāpi alabhitvā mahallikaṃ suraṃ pāyetvā mattakāle “amma,",
  "atk-s0513a3:2550_17": "sūkarehi kiṃ karissasi,",
  "atk-s0513a3:2550_18": "mūlaṃ gahetvā paribbayaṃ karohī”ti tassā hatthe kahāpaṇe ṭhapayiṃsu.",
  "atk-s0513a3:2551_0": "Sā kahāpaṇe gahetvā “tātā,",
  "atk-s0513a3:2551_1": "mahātuṇḍilaṃ dātuṃ na sakkomi.",
  "atk-s0513a3:2551_2": "Cūḷatuṇḍilaṃ pana gaṇhathā”ti āha.",
  "atk-s0513a3:2551_3": "“Kahaṃ so”ti?",
  "atk-s0513a3:2551_4": "“Ayaṃ etasmiṃ gaccheti,",
  "atk-s0513a3:2551_5": "saddamassa dehī”ti.",
  "atk-s0513a3:2551_6": "“Āhāraṃ na passāmī”ti.",
  "atk-s0513a3:2551_7": "Dhuttā mūlena ekaṃ bhattapātiṃ āharāpesuṃ.",
  "atk-s0513a3:2551_8": "Mahallikā taṃ gahetvā dvāre ṭhapitaṃ sūkaradoṇiṃ pūretvā doṇisamīpe aṭṭhāsi.",
  "atk-s0513a3:2551_9": "Tiṃsamattāpi dhuttā pāsahatthā tattheva aṭṭhaṃsu.",
  "atk-s0513a3:2551_10": "Mahallikā “tāta,",
  "atk-s0513a3:2551_11": "cūḷatuṇḍila,",
  "atk-s0513a3:2551_12": "ehī”ti tassa saddamakāsi.",
  "atk-s0513a3:2551_13": "Taṃ sutvā mahātuṇḍilo “ettakaṃ kālaṃ mama mātarā cūḷatuṇḍilassa saddo na dinnapubbo,",
  "atk-s0513a3:2551_14": "maṃyeva paṭhamaṃ saddāyati,",
  "atk-s0513a3:2551_15": "avassaṃ ajja amhākaṃ bhayaṃ uppannaṃ bhavissatī”ti aññāsi.",
  "atk-s0513a3:2551_16": "So kaniṭṭhaṃ āmantesi “tāta,",
  "atk-s0513a3:2551_17": "mama mātā taṃ pakkosati,",
  "atk-s0513a3:2551_18": "gaccha tāva jānāhī”ti.",
  "atk-s0513a3:2551_19": "So gacchā nikkhamitvā bhattadoṇisamīpe tesaṃ ṭhitabhāvaṃ disvā “ajja me maraṇaṃ uppanna”nti maraṇabhayatajjito",
  "atk-s0513a3:2551_20": "nivattitvā kampamāno bhātu santikaṃ āgantvā thambhituṃ nāsakkhi,",
  "atk-s0513a3:2551_21": "kampamāno paribbhami.",
  "atk-s0513a3:2551_22": "Mahātuṇḍilo taṃ disvā “tāta,",
  "atk-s0513a3:2551_23": "tvaṃ ajja pana pavedhasi paribbhamasi,",
  "atk-s0513a3:2551_24": "pavisanaṭṭhānaṃ olokesi,",
  "atk-s0513a3:2551_25": "kiṃ nāmetaṃ karosī”ti pucchi.",
  "atk-s0513a3:2551_26": "So attanā diṭṭhakāraṇaṃ kathento paṭhamaṃ gāthamāha –",
  "atk-s0513a3:2552_0": "88.",
  "atk-s0513a3:2553_0": "“Navachannakedāni diyyati, puṇṇāyaṃ doṇi suvāminī ṭhitā;",
  "atk-s0513a3:2554_0": "Bahuke jane pāsapāṇike, no ca kho me paṭibhāti bhuñjitu”nti.",
  "atk-s0513a3:2555_0": "Tattha navachannakedāni diyyatīti bhātika,",
  "atk-s0513a3:2555_1": "pubbe amhākaṃ kuṇḍakayāgu vā jhāmabhattaṃ vā diyyati,",
  "atk-s0513a3:2555_2": "ajja pana navachannakaṃ navākāraṃ dānaṃ diyyati.",
  "atk-s0513a3:2555_3": "Puṇṇāyaṃ doṇīti ayaṃ amhākaṃ bhattadoṇi suddhabhattassa puṇṇā.",
  "atk-s0513a3:2555_4": "Suvāminī ṭhitāti ayyāpi no tassā santike ṭhitā.",
  "atk-s0513a3:2555_5": "Bahuke janeti na kevalañca ayyāva,",
  "atk-s0513a3:2555_6": "aññopi bahuko jano pāsapāṇiko ṭhito.",
  "atk-s0513a3:2555_7": "No ca kho me paṭibhātīti ayaṃ evaṃ etesaṃ ṭhitabhāvopi idaṃ bhattaṃ bhuñjitumpi mayhaṃ na paṭibhāti,",
  "atk-s0513a3:2555_8": "na ruccatīti attho.",
  "atk-s0513a3:2556_0": "Taṃ sutvā mahāsatto “tāta cūḷatuṇḍila,",
  "atk-s0513a3:2556_1": "mama kira mātā ettheva sūkare posentī nāma yadatthaṃ poseti,",
  "atk-s0513a3:2556_2": "svāssā attho ajja matthakaṃ patto,",
  "atk-s0513a3:2556_3": "tvaṃ mā cintayī”ti vatvā madhurena sarena buddhalīḷāya dhammaṃ desento dve gāthā abhāsi –",
  "atk-s0513a3:2557_0": "89.",
  "atk-s0513a3:2558_0": "“Tasasi bhamasi leṇamicchasi, attāṇosi kuhiṃ gamissasi;",
  "atk-s0513a3:2559_0": "Appossukko bhuñja tuṇḍila, maṃsatthāya hi positāmhase.",
  "atk-s0513a3:2560_0": "90.",
  "atk-s0513a3:2561_0": "“Ogaha rahadaṃ akaddamaṃ, sabbaṃ sedamalaṃ pavāhaya;",
  "atk-s0513a3:2562_0": "Gaṇhāhi navaṃ vilepanaṃ, yassa gandho na kadāci chijjatī”ti.",
  "atk-s0513a3:2563_0": "Tattha tasasi bhamasīti maraṇabhayena uttasasi,",
  "atk-s0513a3:2563_1": "teneva kilamanto bhamasi.",
  "atk-s0513a3:2563_2": "Leṇamicchasīti patiṭṭhaṃ olokesi.",
  "atk-s0513a3:2563_3": "Attāṇosīti tāta,",
  "atk-s0513a3:2563_4": "pubbe amhākaṃ mātā paṭisaraṇaṃ ahosi,",
  "atk-s0513a3:2563_5": "sā ajja pana nirapekkhā amhe chaḍḍesi,",
  "atk-s0513a3:2563_6": "idāni kuhiṃ gamissasi.",
  "atk-s0513a3:2563_7": "Ogahāti ogāha,",
  "atk-s0513a3:2563_8": "ayameva vā pāṭho.",
  "atk-s0513a3:2563_9": "Pavāhayāti pavāhehi,",
  "atk-s0513a3:2563_10": "hārehīti attho.",
  "atk-s0513a3:2563_11": "Na chijjatīti na nassati.",
  "atk-s0513a3:2563_12": "Idaṃ vuttaṃ hoti – tāta,",
  "atk-s0513a3:2563_13": "sace maraṇato tasasi,",
  "atk-s0513a3:2563_14": "akaddamaṃ pokkharaṇiṃ otaritvā tava sarīre sabbaṃ sedañca malañca pavāhetvā surabhigandhavilepanaṃ vilimpāti.",
  "atk-s0513a3:2564_0": "Tassa dasa pāramiyo āvajjetvā mettāpāramiṃ purecārikaṃ katvā paṭhamaṃ padaṃ udāharantasseva saddo sakalaṃ",
  "atk-s0513a3:2564_1": "dvādasayojanikaṃ bārāṇasiṃ ajjhottharitvā gato.",
  "atk-s0513a3:2564_2": "Sutasutakkhaṇeyeva rājauparājādayo ādiṃ katvā bārāṇasivāsino āgamaṃsu.",
  "atk-s0513a3:2564_3": "Anāgatāpi gehe ṭhitāva suṇiṃsu.",
  "atk-s0513a3:2564_4": "Rājapurisā gacche chinditvā bhūmiṃ samaṃ katvā vālukaṃ okiriṃsu.",
  "atk-s0513a3:2564_5": "Dhuttānaṃ surāmado chijji.",
  "atk-s0513a3:2564_6": "Pāse chaḍḍetvā dhammaṃ suṇamānā aṭṭhaṃsu.",
  "atk-s0513a3:2564_7": "Mahallikāyapi surāmado chijji.",
  "atk-s0513a3:2564_8": "Mahāsatto mahājanamajjhe cūḷatuṇḍilassa dhammadesanaṃ ārabhi.",
  "atk-s0513a3:2564_9": "Taṃ sutvā cūḷatuṇḍilo “mayhaṃ bhātā evaṃ vadeti,",
  "atk-s0513a3:2564_10": "amhākañca vaṃse pokkharaṇiṃ otaritvā nahānaṃ,",
  "atk-s0513a3:2564_11": "sarīrato sedamalapavāhanaṃ,",
  "atk-s0513a3:2564_12": "purāṇavilepanaṃ hāretvā navavilepanagahaṇañca kismiñci kāle natthi,",
  "atk-s0513a3:2564_13": "kiṃ nu kho sandhāya bhātā maṃ eva māhā”ti pucchanto catutthaṃ gāthamāha –",
  "atk-s0513a3:2565_0": "91.",
  "atk-s0513a3:2566_0": "“Katamo rahado akaddamo, kiṃsu sedamalanti vuccati;",
  "atk-s0513a3:2567_0": "Katamañca navaṃ vilepanaṃ, yassa gandho na kadāci chijjatī”ti.",
  "atk-s0513a3:2568_0": "Taṃ sutvā mahāsatto “tena hi kaniṭṭha ohitasoto suṇāhī”ti buddhalīḷāya dhammaṃ desento imā gāthā abhāsi –",
  "atk-s0513a3:2569_0": "92.",
  "atk-s0513a3:2570_0": "“Dhammo rahado akaddamo, pāpaṃ sedamalanti vuccati;",
  "atk-s0513a3:2571_0": "Sīlañca navaṃ vilepanaṃ, tassa gandho na kadāci chijjati.",
  "atk-s0513a3:2572_0": "93.",
  "atk-s0513a3:2573_0": "“Nandanti sarīraghātino, na ca nandanti sarīradhārino;",
  "atk-s0513a3:2574_0": "Puṇṇāya ca puṇṇamāsiyā, ramamānāva jahanti jīvita”nti.",
  "atk-s0513a3:2575_0": "Tattha dhammoti pañcasīlaaṭṭhasīladasasīlāni tīṇi sucaritāni sattatiṃsabodhipakkhiyadhammā amatamahānibbānanti sabbopesa dhammo nāma.",
  "atk-s0513a3:2575_1": "Akaddamoti rāgadosamohamānadiṭṭhikilesakaddamānaṃ abhāvena akaddamo.",
  "atk-s0513a3:2575_2": "Iminā sesadhammato vinivattetvā nibbānameva dasseti. “Yāvatā,",
  "atk-s0513a3:2575_3": "bhikkhave,",
  "atk-s0513a3:2575_4": "dhammā saṅkhatā vā asaṅkhatā vā,",
  "atk-s0513a3:2575_5": "virāgo tesaṃ dhammānaṃ aggamakkhāyati,",
  "atk-s0513a3:2575_6": "yadidaṃ madanimmadano pipāsavinayo ālayasamugghāto vaṭṭupacchedo taṇhakkhayo virāgo nirodho nibbāna”nti hi vuttaṃ,",
  "atk-s0513a3:2575_7": "tadeva dassento,",
  "atk-s0513a3:2575_8": "tāta cūḷatuṇḍila,",
  "atk-s0513a3:2575_9": "ahaṃ nibbānataḷākaṃ “rahado”ti kathemi.",
  "atk-s0513a3:2575_10": "Jātijarābyādhimaraṇādīni hi tattha natthi,",
  "atk-s0513a3:2575_11": "sace maraṇato muñcitukāmo,",
  "atk-s0513a3:2575_12": "nibbānagāminiṃ paṭipadaṃ gaṇhāti.",
  "atk-s0513a3:2575_13": "Upanissayapaccayavasena kira bodhisatto evaṃ kathesi.",
  "atk-s0513a3:2576_0": "Pāpaṃ sedamalanti tāta cūḷatuṇḍila,",
  "atk-s0513a3:2576_1": "pāpaṃ sedamalasadisattā “sedamala”nti porāṇakapaṇḍitehi kathitaṃ.",
  "atk-s0513a3:2576_2": "Taṃ panetaṃ ekavidhena pāpaṃ yadidaṃ manopadoso,",
  "atk-s0513a3:2576_3": "duvidhena pāpaṃ pāpakañca sīlaṃ,",
  "atk-s0513a3:2576_4": "pāpikā ca diṭṭhi,",
  "atk-s0513a3:2576_5": "tividhena pāpaṃ tīṇi duccaritāni,",
  "atk-s0513a3:2576_6": "catubbidhena pāpaṃ cattāri agatigamanāni,",
  "atk-s0513a3:2576_7": "pañcavidhena pāpaṃ pañca cetokhilā,",
  "atk-s0513a3:2576_8": "chabbidhena pāpaṃ cha agāravā,",
  "atk-s0513a3:2576_9": "sattavidhena pāpaṃ satta asaddhammā,",
  "atk-s0513a3:2576_10": "aṭṭhavidhena pāpaṃ aṭṭha micchattā,",
  "atk-s0513a3:2576_11": "navavidhena pāpaṃ nava āghātavatthūni,",
  "atk-s0513a3:2576_12": "dasavidhena pāpaṃ dasa akusalakammapathā,",
  "atk-s0513a3:2576_13": "bahuvidhena pāpaṃ rāgo doso mohoti ekakadukatikādivasena vibhattā akusalā dhammā,",
  "atk-s0513a3:2576_14": "iti sabbampetaṃ pāpaṃ “sarīranissitasedamalasadisa”nti paṇḍitehi kathitaṃ.",
  "atk-s0513a3:2577_0": "Sīlanti pañcasīlaṃ dasasīlaṃ catupārisuddhisīlaṃ. “Idaṃ, tāta,",
  "atk-s0513a3:2577_1": "sīlaṃ catujjātigandhavilepanasadisa”nti vadati.",
  "atk-s0513a3:2577_2": "Tassāti tassa silassa gandho tīsu vayesu kadāci na chijjati,",
  "atk-s0513a3:2577_3": "sakalalokaṃ pattharitvā gacchati.",
  "atk-s0513a3:2578_0": "“Na pupphagandho paṭivātameti, na candanaṃ taggaramallikā vā;",
  "atk-s0513a3:2579_0": "Satañca gandho paṭivātameti, sabbā disā sappuriso pavāyati.",
  "atk-s0513a3:2580_0": "“Candanaṃ tagaraṃ vāpi, uppalaṃ atha vassikī;",
  "atk-s0513a3:2581_0": "Etesaṃ gandhajātānaṃ, sīlagandho anuttaro.",
  "atk-s0513a3:2582_0": "“Appamatto ayaṃ gandho, yvāyaṃ tagaracandanaṃ;",
  "atk-s0513a3:2583_0": "Yo ca sīlavataṃ gandho, vāti devesu uttamo”ti. ;",
  "atk-s0513a3:2584_0": "Nandanti sarīraghātinoti tāta cūḷatuṇḍila,",
  "atk-s0513a3:2584_1": "ime aññāṇamanussā “madhuramaṃsaṃ khādissāma,",
  "atk-s0513a3:2584_2": "puttadārampi khādāpessāmā”ti pāṇātipātaṃ karontā nandanti tussanti,",
  "atk-s0513a3:2584_3": "pāṇātipāto āsevito bhāvito bahulīkato nirayasaṃvattaniko hoti,",
  "atk-s0513a3:2584_4": "tiracchānayoni…pe…",
  "atk-s0513a3:2584_5": "pettivisayasaṃvattaniko hoti,",
  "atk-s0513a3:2584_6": "yo sabbalahuko pāṇātipātassa vipāko,",
  "atk-s0513a3:2584_7": "so manussabhūtassa appāyukasaṃvattaniko hotīti imaṃ pāṇātipāte ādīnavaṃ na jānanti.",
  "atk-s0513a3:2584_8": "Ajānantā –",
  "atk-s0513a3:2585_0": "“Madhuvā maññati bālo, yāva pāpaṃ na paccati;",
  "atk-s0513a3:2586_0": "Yadā ca paccati pāpaṃ, bālo dukkhaṃ nigacchatī”ti. –",
  "atk-s0513a3:2587_0": "Madhurasaññino hutvā –",
  "atk-s0513a3:2588_0": "“Caranti bālā dummedhā, amitteneva attanā;",
  "atk-s0513a3:2589_0": "Karontā pāpakaṃ kammaṃ, yaṃ hoti kaṭukapphala”nti. –",
  "atk-s0513a3:2590_0": "Ettakampi na jānanti.",
  "atk-s0513a3:2591_0": "“Na taṃ kammaṃ kataṃ sādhu, yaṃ katvā anutappati;",
  "atk-s0513a3:2592_0": "Yassa assumukho rodaṃ, vipākaṃ paṭisevatī”ti. ;",
  "atk-s0513a3:2593_0": "Na ca nandanti sarīradhārinoti tāta cūḷatuṇḍila,",
  "atk-s0513a3:2593_1": "ye panete sarīradhārino sattā,",
  "atk-s0513a3:2593_2": "te attano maraṇe āgacchante ṭhapetvā sīhamigarājahatthājānīyaassājānīyakhīṇāsave avasesā bodhisattaṃ ādiṃ katvā abhāyantā nāma natthi.",
  "atk-s0513a3:2594_0": "“Sabbe tasanti daṇḍassa, sabbe bhāyanti maccuno;",
  "atk-s0513a3:2595_0": "Attānaṃ upamaṃ katvā, na haneyya na ghātaye”ti. ;",
  "atk-s0513a3:2596_0": "Puṇṇāyāti guṇapuṇṇāya.",
  "atk-s0513a3:2596_1": "Puṇṇamāsiyāti puṇṇacandayuttāya,",
  "atk-s0513a3:2596_2": "māsaṃ vā pūretvā ṭhitāya.",
  "atk-s0513a3:2596_3": "Tadā kira puṇṇamāsī uposathadivaso hoti.",
  "atk-s0513a3:2596_4": "Ramamānāva jahanti jīvitanti tāta cūḷatuṇḍila,",
  "atk-s0513a3:2596_5": "mā soci mā paridevi,",
  "atk-s0513a3:2596_6": "maraṇassa nāma te bhāyanti,",
  "atk-s0513a3:2596_7": "yesaṃ abbhantare sīlādiguṇā natthi.",
  "atk-s0513a3:2596_8": "Mayaṃ pana sīlācārasampannā puññavanto,",
  "atk-s0513a3:2596_9": "tasmā amhādisā sattā ramamānāva jahanti jīvitanti.",
  "atk-s0513a3:2597_0": "Evaṃ mahāsatto madhurena sarena buddhalīḷāya dhammaṃ desesi.",
  "atk-s0513a3:2597_1": "Mahājanakāyā aṅguliyo phoṭesuṃ,",
  "atk-s0513a3:2597_2": "celukkhepā ca pavattiṃsu,",
  "atk-s0513a3:2597_3": "sādhukārasaddapuṇṇaṃ antalikkhaṃ ahosi.",
  "atk-s0513a3:2597_4": "Bārāṇasirājā bodhisattaṃ rajjena pūjetvā mahallikāya yasaṃ datvā ubhopi te gandhodakena nhāpetvā gandhādīhi",
  "atk-s0513a3:2597_5": "vilimpāpetvā gīvāsu maṇiratanāni piḷandhāpetvā gharaṃ netvā puttaṭṭhāne ṭhapetvā mahantena parivārena",
  "atk-s0513a3:2597_6": "paṭijaggi.",
  "atk-s0513a3:2597_7": "Bodhisatto rañño pañca sīlāni adāsi.",
  "atk-s0513a3:2597_8": "Sabbe bārāṇasivāsino ca kāsiraṭṭhavāsino ca pañca sīlāni rakkhiṃsu.",
  "atk-s0513a3:2597_9": "Mahāsatto nesaṃ pakkhadivasesu dhammaṃ desesi,",
  "atk-s0513a3:2597_10": "vinicchaye nisīditvā aḍḍe tīresi.",
  "atk-s0513a3:2597_11": "Tasmiṃ dharamāne kūṭaḍḍakārakā nāma nāhesuṃ.",
  "atk-s0513a3:2597_12": "Aparabhāge rājā kālamakāsi.",
  "atk-s0513a3:2597_13": "Mahāsatto tassa sarīraparihāraṃ kāretvā vinicchaye potthake likhāpetvā “imaṃ potthakaṃ oloketvā aḍḍaṃ",
  "atk-s0513a3:2597_14": "tīreyyāthā”ti vatvā mahājanassa dhammaṃ desetvā appamādena ovādaṃ datvā sabbesaṃ rodantānaṃ paridevantānaññeva",
  "atk-s0513a3:2597_15": "saddhiṃ cūḷatuṇḍilena araññaṃ pāvisi.",
  "atk-s0513a3:2597_16": "Tadā bodhisattassa ovādo saṭṭhi vassasahassāni pavatti.",
  "atk-s0513a3:2598_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a3:2598_1": "saccapariyosāne so maraṇabhīruko bhikkhu sotāpattiphale patiṭṭhahi.",
  "atk-s0513a3:2599_0": "Tadā rājā ānando ahosi,",
  "atk-s0513a3:2599_1": "cūḷatuṇḍilo maraṇabhīruko bhikkhu,",
  "atk-s0513a3:2599_2": "parisā buddhaparisā,",
  "atk-s0513a3:2599_3": "mahātuṇḍilo pana ahameva ahosinti.",
  "atk-s0513a3:2600_0": "Tuṇḍilajātakavaṇṇanā tatiyā.",
  "atk-s0513a3:2602_0": "[389] 4. Suvaṇṇakakkaṭakajātakavaṇṇanā",
  "atk-s0513a3:2603_0": "Siṅgīmigoti idaṃ satthā veḷuvane viharanto ānandattherassa attano atthāya jīvitapariccāgaṃ ārabbha kathesi.",
  "atk-s0513a3:2603_1": "Vatthu yāva dhanuggahapayojanā khaṇḍahālajātake dhanapālavissajjanaṃ cūḷahaṃsamahāhaṃsajātake kathitaṃ.",
  "atk-s0513a3:2603_2": "Tadā hi bhikkhū dhammasabhāyaṃ kathaṃ samuṭṭhāpesuṃ “āvuso,",
  "atk-s0513a3:2603_3": "dhammabhaṇḍāgārikaānandatthero sekkhapaṭisambhidāppatto hutvā dhanapālake āgacchante sammāsambuddhassa jīvitaṃ pariccajī”ti.",
  "atk-s0513a3:2603_4": "Satthā āgantvā “kāya nuttha,",
  "atk-s0513a3:2603_5": "bhikkhave,",
  "atk-s0513a3:2603_6": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a3:2603_7": "bhikkhave, idāneva,",
  "atk-s0513a3:2603_8": "pubbepi ānando mayhaṃ jīvitaṃ pariccajiyevā”ti vatvā atītaṃ āhari.",
  "atk-s0513a3:2604_0": "Atīte rājagahassa pubbapasse sālindiyo nāma brāhmaṇagāmo hoti.",
  "atk-s0513a3:2604_1": "Tadā bodhisatto tasmiṃ gāme kassakabrāhmaṇakule nibbattitvā vayappatto kuṭumbaṃ saṇṭhapetvā tassa gāmassa",
  "atk-s0513a3:2604_2": "pubbuttarāya disāya ekasmiṃ gāmakhette karīsasahassamattaṃ kasiṃ kāresi.",
  "atk-s0513a3:2604_3": "So ekadivasaṃ manussehi saddhiṃ khettaṃ gantvā kammakāre “kasathā”ti āṇāpetvā mukhadhovanatthāya khettakoṭiyaṃ mahantaṃ sobbhaṃ upasaṅkami.",
  "atk-s0513a3:2604_4": "Tasmiṃ kho pana sobbhe eko suvaṇṇavaṇṇo kakkaṭako paṭivasati abhirūpo pāsādiko.",
  "atk-s0513a3:2604_5": "Bodhisatto dantakaṭṭhaṃ khāditvā taṃ sobbhaṃ otari.",
  "atk-s0513a3:2604_6": "Tassa mukhadhovanakāle kakkaṭako santikaṃ āgamāsi.",
  "atk-s0513a3:2604_7": "Atha naṃ so ukkhipitvā attano uttarisāṭakantare nipajjāpetvā gahetvā khette kattabbakiccaṃ katvā gacchanto",
  "atk-s0513a3:2604_8": "tattheva naṃ sobbhe pakkhipitvā gehaṃ agamāsi.",
  "atk-s0513a3:2604_9": "Tato paṭṭhāya khettaṃ āgacchanto paṭhamaṃ taṃ sobbhaṃ gantvā kakkaṭakaṃ ukkhipitvā uttarisāṭakantare nipajjāpetvā pacchā kammantaṃ vicāresi.",
  "atk-s0513a3:2604_10": "Iti tesaṃ aññamaññaṃ vissāso daḷho ahosi.",
  "atk-s0513a3:2605_0": "Bodhisatto nibaddhaṃ khettaṃ āgacchati,",
  "atk-s0513a3:2605_1": "akkhīsu ca panassa pañca pasādā tīṇi maṇḍalāni visuddhāni hutvā paññāyanti.",
  "atk-s0513a3:2605_2": "Athassa khettakoṭiyaṃ ekasmiṃ tāle kākakulāvake kākī akkhīni disvā khāditukāmā hutvā kākaṃ āha – “sāmi,",
  "atk-s0513a3:2605_3": "dohaḷo me uppanno”ti.",
  "atk-s0513a3:2605_4": "“Kiṃ dohaḷo nāmā”ti?",
  "atk-s0513a3:2605_5": "“Etassa brāhmaṇassa akkhīni khāditukāmāmhī”ti.",
  "atk-s0513a3:2605_6": "“Duddohaḷo te uppanno,",
  "atk-s0513a3:2605_7": "ko etāni āharituṃ sakkhissatī”ti.",
  "atk-s0513a3:2605_8": "“Tvaṃ na sakkosī”ti ahampetaṃ jānāmi,",
  "atk-s0513a3:2605_9": "yo panesa tālassa avidūre vammiko,",
  "atk-s0513a3:2605_10": "ettha kaṇhasappo vasati.",
  "atk-s0513a3:2605_11": "“Taṃ upaṭṭhaha,",
  "atk-s0513a3:2605_12": "so etaṃ ḍaṃsitvā māressati,",
  "atk-s0513a3:2605_13": "athassa akkhīni uppāṭetvā tvaṃ āharissasī”ti.",
  "atk-s0513a3:2605_14": "So “sādhū”ti sampaṭicchitvā tato paṭṭhāya kaṇhasappaṃ upaṭṭhahi.",
  "atk-s0513a3:2605_15": "Bodhisattenapi vāpitasassānaṃ gabbhaggahaṇakāle kakkaṭako mahā ahosi.",
  "atk-s0513a3:2605_16": "Athekadivasaṃ sappo kākamāha “samma,",
  "atk-s0513a3:2605_17": "tvaṃ nibaddhaṃ maṃ upaṭṭhahasi,",
  "atk-s0513a3:2605_18": "kiṃ te karomī”ti. “Sāmi,",
  "atk-s0513a3:2605_19": "tumhākaṃ dāsiyā etassa khettasāmikassa akkhīsu dohaḷo uppajji,",
  "atk-s0513a3:2605_20": "svāhaṃ tumhākaṃ ānubhāvena tassa akkhīni labhissāmīti tumhe upaṭṭhahāmī”ti.",
  "atk-s0513a3:2605_21": "Sappo “hotu,",
  "atk-s0513a3:2605_22": "nayidaṃ garukaṃ,",
  "atk-s0513a3:2605_23": "labhissasī”ti taṃ assāsetvā puna divase brāhmaṇassa āgamanamagge kedāramariyādaṃ nissāya tiṇehi paṭicchanno hutvā tassāgamanaṃ olokento nipajji.",
  "atk-s0513a3:2606_0": "Bodhisatto āgacchanto paṭhamaṃ sobbhaṃ otaritvā mukhaṃ dhovitvā sinehaṃ paccupaṭṭhāpetvā suvaṇṇakakkaṭakaṃ",
  "atk-s0513a3:2606_1": "āliṅgetvā uttarisāṭakantare nipajjāpetvā khettaṃ pāvisi.",
  "atk-s0513a3:2606_2": "Sappo taṃ āgacchantaṃ disvāva vegena pakkhanditvā piṇḍikamaṃse ḍaṃsitvā tattheva pātetvā vammikaṃ sandhāya palāyi.",
  "atk-s0513a3:2606_3": "Bodhisattassa patanañca kakkaṭakassa sāṭakantarato laṅghanañca kākassa āgantvā bodhisattassa ure nilīyanañca apacchāapurimaṃ ahosi.",
  "atk-s0513a3:2606_4": "Kāko nilīyitvā akkhīni tuṇḍena pahari.",
  "atk-s0513a3:2606_5": "Kakkaṭako “imaṃ kākaṃ nissāya mama sahāyassa bhayaṃ uppannaṃ,",
  "atk-s0513a3:2606_6": "etasmiṃ gahite sappo āgacchissatī”ti saṇḍāsena gaṇhanto viya kākaṃ gīvāyaṃ aḷena daḷhaṃ gahetvā kilametvā thokaṃ sithilamakāsi.",
  "atk-s0513a3:2606_7": "Kāko “kissa maṃ samma,",
  "atk-s0513a3:2606_8": "chaḍḍetvā palāyasi,",
  "atk-s0513a3:2606_9": "esa maṃ kakkaṭako bhiyyo viheṭheti,",
  "atk-s0513a3:2606_10": "yāva na marāmi,",
  "atk-s0513a3:2606_11": "tāva ehī”ti sappaṃ pakkosanto paṭhamaṃ gāthamāha –",
  "atk-s0513a3:2607_0": "94.",
  "atk-s0513a3:2608_0": "“Siṅgīmigo āyatacakkhunetto, aṭṭhittaco vārisayo alomo;",
  "atk-s0513a3:2609_0": "Tenābhibhūto kapaṇaṃ rudāmi, hare sakhā kissa nu maṃ jahāsī”ti.",
  "atk-s0513a3:2610_0": "Tattha siṅgīmigoti siṅgīsuvaṇṇavaṇṇatāya vā aḷasaṅkhātānaṃ vā siṅgānaṃ atthitāya kakkaṭako vutto.",
  "atk-s0513a3:2610_1": "Āyatacakkhunettoti dīghehi cakkhusaṅkhātehi nettehi samannāgato.",
  "atk-s0513a3:2610_2": "Aṭṭhimeva taco assāti aṭṭhittaco.",
  "atk-s0513a3:2610_3": "Hare sakhāti ālapanametaṃ,",
  "atk-s0513a3:2610_4": "ambho sahāyāti attho.",
  "atk-s0513a3:2611_0": "Sappo taṃ sutvā mahantaṃ phaṇaṃ katvā kākaṃ assāsento agamāsi.",
  "atk-s0513a3:2611_1": "Satthā imamatthaṃ dīpento abhisambuddho hutvā dutiyaṃ gāthamāha –",
  "atk-s0513a3:2612_0": "95.",
  "atk-s0513a3:2613_0": "“So passasanto mahatā phaṇena, bhujaṅgamo kakkaṭamajjhapatto;",
  "atk-s0513a3:2614_0": "Sakhā sakhāraṃ paritāyamāno, bhujaṅgamaṃ kakkaṭako gahesī”ti.",
  "atk-s0513a3:2615_0": "Tattha kakkaṭamajjhapattoti kakkaṭakaṃ sampatto.",
  "atk-s0513a3:2615_1": "Sakhā sakhāranti sahāyo sahāyaṃ.",
  "atk-s0513a3:2615_2": "“Sakaṃ sakhāra”ntipi pāṭho,",
  "atk-s0513a3:2615_3": "attano sahāyanti attho.",
  "atk-s0513a3:2615_4": "Paritāyamānoti rakkhamāno.",
  "atk-s0513a3:2615_5": "Gahesīti dutiyena aḷena gīvāyaṃ daḷhaṃ gahesi.",
  "atk-s0513a3:2616_0": "Atha naṃ kilametvā thokaṃ sithilamakāsi.",
  "atk-s0513a3:2616_1": "Atha sappo “kakkaṭakā nāma neva kākamaṃsaṃ khādanti,",
  "atk-s0513a3:2616_2": "na sappamaṃsaṃ,",
  "atk-s0513a3:2616_3": "atha kena nu kho kāraṇena ayaṃ amhe gaṇhī”ti cintetvā taṃ pucchanto tatiyaṃ gāthamāha –",
  "atk-s0513a3:2617_0": "96.",
  "atk-s0513a3:2618_0": "“Na vāyasaṃ no pana kaṇhasappaṃ, ghāsatthiko kakkaṭako adeyya;",
  "atk-s0513a3:2619_0": "Pucchāmi taṃ āyatacakkhunetta, atha kissa hetumha ubho gahītā”ti.",
  "atk-s0513a3:2620_0": "Tattha ghāsatthikoti āhāratthiko hutvā. Adeyyātiādiyeyya, na-kārena yojetvā na gaṇhīti attho.",
  "atk-s0513a3:2621_0": "Taṃ sutvā kakkaṭako gahaṇakāraṇaṃ kathento dve gāthā abhāsi –",
  "atk-s0513a3:2622_0": "97.",
  "atk-s0513a3:2623_0": "“Ayaṃ puriso mama atthakāmo, yo maṃ gahetvāna dakāya neti;",
  "atk-s0513a3:2624_0": "Tasmiṃ mate dukkhamanappakaṃ me, ahañca eso ca ubho na homa.",
  "atk-s0513a3:2625_0": "98.",
  "atk-s0513a3:2626_0": "“Mamañca disvāna pavaddhakāyaṃ, sabbo jano hiṃsitumeva micche;",
  "atk-s0513a3:2627_0": "Sāduñca thūlañca muduñca maṃsaṃ, kākāpi maṃ disva viheṭhayeyyu”nti.",
  "atk-s0513a3:2628_0": "Tattha ayanti bodhisattaṃ niddisati.",
  "atk-s0513a3:2628_1": "Atthakāmoti hitakāmo.",
  "atk-s0513a3:2628_2": "Dakāya netīti yo maṃ sampiyāyamāno uttarisāṭakena gahetvāna udakāya neti,",
  "atk-s0513a3:2628_3": "attano vasanakasobbhaṃ pāpeti.",
  "atk-s0513a3:2628_4": "Tasmiṃ mateti sace so imasmiṃ ṭhāne marissati,",
  "atk-s0513a3:2628_5": "etasmiṃ mate mama kāyikaṃ cetasikaṃ mahantaṃ dukkhaṃ bhavissatīti dīpeti.",
  "atk-s0513a3:2628_6": "Ubho na homāti dvepi janā na bhavissāma.",
  "atk-s0513a3:2628_7": "Mamañca disvānāti gāthāya ayamattho –",
  "atk-s0513a3:2628_8": "idañca aparaṃ kāraṇaṃ,",
  "atk-s0513a3:2628_9": "imasmiṃ mate anāthaṃ nippaccayaṃ maṃ pavaḍḍhitakāyaṃ disvā sabbo jano “imassa kakkaṭakassa sāduñca thūlañca muduñca maṃsa”nti maṃ māretuṃ iccheyya,",
  "atk-s0513a3:2628_10": "na kevalañca jano manusso,",
  "atk-s0513a3:2628_11": "tiracchānabhūtā kākāpi maṃ disvā viheṭhayeyyuṃ viheseyyuṃ māreyyuṃ.",
  "atk-s0513a3:2629_0": "Taṃ sutvā sappo cintesi “ekenupāyena imaṃ vañcetvā kākañca attānañca mocessāmī”ti.",
  "atk-s0513a3:2629_1": "Atha naṃ vañcetukāmo chaṭṭhaṃ gāthamāha –",
  "atk-s0513a3:2630_0": "99.",
  "atk-s0513a3:2631_0": "“Sacetassa hetumha ubho gahītā, uṭṭhātu pose visamāvamāmi;",
  "atk-s0513a3:2632_0": "Mamañca kākañca pamuñca khippaṃ, pure visaṃ gāḷhamupeti macca”nti.",
  "atk-s0513a3:2633_0": "Tattha sacetassa hetūti sace etassa kāraṇā.",
  "atk-s0513a3:2633_1": "Uṭṭhātūti nibbiso hotu.",
  "atk-s0513a3:2633_2": "Visamāvamāmīti ahamassa visaṃ ākaḍḍhāmi,",
  "atk-s0513a3:2633_3": "nibbisaṃ naṃ karomi.",
  "atk-s0513a3:2633_4": "Pure visaṃ gāḷhamupeti maccanti imañhi maccaṃ mayā anāvamiyamānaṃ visaṃ gāḷhaṃ balavaṃ hutvā upagaccheyya,",
  "atk-s0513a3:2633_5": "taṃ yāva na upagacchati,",
  "atk-s0513a3:2633_6": "tāvadeva amhe dvepi jane khippaṃ muñcāti.",
  "atk-s0513a3:2634_0": "Taṃ sutvā kakkaṭako cintesi “ayaṃ ekenupāyena maṃ dvepi jane vissajjāpetvā palāyitukāmo,",
  "atk-s0513a3:2634_1": "mayhaṃ upāyakosallaṃ na jānāti,",
  "atk-s0513a3:2634_2": "ahaṃ dāni yathā sappo sañcarituṃ sakkoti,",
  "atk-s0513a3:2634_3": "evaṃ aḷaṃ sithilaṃ karissāmi,",
  "atk-s0513a3:2634_4": "kākaṃ pana neva vissajjessāmī”ti evaṃ cintetvā sattamaṃ gāthamāha –",
  "atk-s0513a3:2635_0": "100.",
  "atk-s0513a3:2636_0": "“Sappaṃ pamokkhāmi na tāva kākaṃ, paṭibandhako hohiti tāva kāko;",
  "atk-s0513a3:2637_0": "Purisañca disvāna sukhiṃ arogaṃ, kākaṃ pamokkhāmi yatheva sappa”nti.",
  "atk-s0513a3:2638_0": "Tattha paṭibandhakoti pāṭibhogo.",
  "atk-s0513a3:2638_1": "Yatheva sappanti yathā bhavantaṃ sappaṃ muñcāmi,",
  "atk-s0513a3:2638_2": "tathā kākaṃ pamokkhāmi,",
  "atk-s0513a3:2638_3": "kevalaṃ tvaṃ imassa brāhmaṇassa sarīrato sīghaṃ visaṃ āvamāhīti.",
  "atk-s0513a3:2639_0": "Evañca pana vatvā tassa sukhasañcāraṇatthaṃ aḷaṃ sithilamakāsi.",
  "atk-s0513a3:2639_1": "Sappo visaṃ āvamitvā mahāsattassa sarīraṃ nibbisaṃ akāsi.",
  "atk-s0513a3:2639_2": "So niddukkho uṭṭhāya pakativaṇṇeneva aṭṭhāsi.",
  "atk-s0513a3:2639_3": "Kakkaṭako “sace ime dvepi janā arogā bhavissanti,",
  "atk-s0513a3:2639_4": "mayhaṃ sahāyassa vaḍḍhi nāma na bhavissati,",
  "atk-s0513a3:2639_5": "vināsessāmi ne”ti cintetvā kattarikāya uppalamakuḷaṃ viya aḷehi ubhinnampi sīsaṃ kappetvā jīvitakkhayaṃ pāpesi.",
  "atk-s0513a3:2639_6": "Kākīpi tamhā ṭhānā palāyi.",
  "atk-s0513a3:2639_7": "Bodhisatto sappassa sarīraṃ daṇḍake veṭhetvā gumbapiṭṭhe khipi.",
  "atk-s0513a3:2639_8": "Suvaṇṇakakkaṭakaṃ sobbhe vissajjetvā nhatvā sālindiyagāmameva gato.",
  "atk-s0513a3:2639_9": "Tato paṭṭhāya kakkaṭakena saddhiṃ adhikataro vissāso ahosi.",
  "atk-s0513a3:2640_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānento osānagāthamāha –",
  "atk-s0513a3:2641_0": "101.",
  "atk-s0513a3:2642_0": "“Kāko tadā devadatto ahosi, māro pana kaṇhasappo ahosi;",
  "atk-s0513a3:2643_0": "Ānandabhaddo kakkaṭako ahosi, ahaṃ tadā brāhmaṇo homi satthā”ti.",
  "atk-s0513a3:2644_0": "Saccapariyosāne bahū sotāpannādayo ahesuṃ. Kākī pana gāthāya na vuttā, sā ciñcamāṇavikā ahosīti.",
  "atk-s0513a3:2645_0": "Suvaṇṇakakkaṭakajātakavaṇṇanā catutthā.",
  "atk-s0513a3:2647_0": "[390] 5. Mayhakajātakavaṇṇanā",
  "atk-s0513a3:2648_0": "Sakuṇo mayhako nāmāti idaṃ satthā jetavane viharanto āgantukaseṭṭhiṃ ārabbha kathesi.",
  "atk-s0513a3:2648_1": "Sāvatthiyañhi āgantukaseṭṭhi nāma aḍḍho ahosi mahaddhano.",
  "atk-s0513a3:2648_2": "So neva attanā bhoge bhuñji,",
  "atk-s0513a3:2648_3": "na paresaṃ adāsi,",
  "atk-s0513a3:2648_4": "nānaggarase paṇīte bhojane upanīte taṃ na bhuñjati,",
  "atk-s0513a3:2648_5": "bilaṅgadutiyaṃ kaṇājakaṃ eva bhuñjati,",
  "atk-s0513a3:2648_6": "dhūpitavāsitesu kāsikavatthesu upanītesu tāni hāretvā thūlathūlasāṭake nivāseti,",
  "atk-s0513a3:2648_7": "ājānīyayutte maṇikanakavicitte rathe upanīte tampi harāpetvā kattararathakena gacchati,",
  "atk-s0513a3:2648_8": "suvaṇṇacchatte dhāriyamāne taṃ apanetvā paṇṇacchattena dhāriyamānena.",
  "atk-s0513a3:2648_9": "So yāvajīvaṃ dānādīsu puññesu ekampi akatvā kālaṃ katvā roruvaniraye nibbatti.",
  "atk-s0513a3:2648_10": "Tassa aputtakaṃ sāpateyyaṃ rājabalaṃ sattahi rattidivasehi rājakulaṃ pavesesi.",
  "atk-s0513a3:2648_11": "Tasmiṃ pavesite rājā bhuttapātarāso jetavanaṃ gantvā satthāraṃ vanditvā nisinno “kiṃ, mahārāja,",
  "atk-s0513a3:2648_12": "buddhupaṭṭhānaṃ na karosī”ti vutte “bhante,",
  "atk-s0513a3:2648_13": "sāvatthiyaṃ āgantukaseṭṭhino nāma kālakatassa assāmikadhane amhākaṃ ghare āhariyamāneyeva satta rattidivasā gatā,",
  "atk-s0513a3:2648_14": "so pana etaṃ dhanaṃ labhitvāpi neva attanā paribhuñji,",
  "atk-s0513a3:2648_15": "na paresaṃ adāsi,",
  "atk-s0513a3:2648_16": "rakkhasapariggahitapokkharaṇī viyassa dhanaṃ ahosi,",
  "atk-s0513a3:2648_17": "so ekadivasampi paṇītabhojanādīnaṃ rasaṃ ananubhavitvāva maraṇamukhaṃ paviṭṭho,",
  "atk-s0513a3:2648_18": "evaṃ maccharī apuññasatto kiṃ katvā ettakaṃ dhanaṃ labhi,",
  "atk-s0513a3:2648_19": "kena cassa bhogesu cittaṃ na ramī”ti satthāraṃ pucchi.",
  "atk-s0513a3:2648_20": "Satthā “mahārāja,",
  "atk-s0513a3:2648_21": "dhanalābho ca,",
  "atk-s0513a3:2648_22": "dhanaṃ laddhā aparibhuñjanakāraṇañca teneva kata”nti vatvā tena yācito atītaṃ āhari.",
  "atk-s0513a3:2649_0": "Atīte bārāṇasiyaṃ brahmadatte rajjaṃ kārente bārāṇasiseṭṭhi assaddho ahosi maccharī,",
  "atk-s0513a3:2649_1": "na kassaci kiñci deti,",
  "atk-s0513a3:2649_2": "na kañci saṅgaṇhāti.",
  "atk-s0513a3:2649_3": "So ekadivasaṃ rājupaṭṭhānaṃ gacchanto tagarasikhiṃ nāma paccekabuddhaṃ piṇḍāya carantaṃ disvā vanditvā “laddhā, bhante,",
  "atk-s0513a3:2649_4": "bhikkhā”ti pucchitvā “nanu carāma mahāseṭṭhī”ti vutte purisaṃ āṇāpesi “gaccha,",
  "atk-s0513a3:2649_5": "imaṃ amhākaṃ gharaṃ ānetvā mama pallaṅke nisīdāpetvā amhākaṃ paṭiyattabhattassa pattaṃ pūretvā dāpehī”ti.",
  "atk-s0513a3:2649_6": "So paccekabuddhaṃ gharaṃ netvā nisīdāpetvā seṭṭhibhariyāya ācikkhi.",
  "atk-s0513a3:2649_7": "Sā nānaggarasabhattassa pattaṃ pūretvā tassa adāsi.",
  "atk-s0513a3:2649_8": "So bhattaṃ gahetvā seṭṭhinivesanā nikkhamitvā antaravīthiyaṃ paṭipajji.",
  "atk-s0513a3:2649_9": "Seṭṭhi rājakulato paccāgacchanto taṃ disvā vanditvā “laddhaṃ, bhante,",
  "atk-s0513a3:2649_10": "bhatta”nti pucchi.",
  "atk-s0513a3:2649_11": "“Laddhaṃ mahāseṭṭhī”ti.",
  "atk-s0513a3:2649_12": "So pattaṃ oloketvā cittaṃ pasādetuṃ nāsakkhi,",
  "atk-s0513a3:2649_13": "“imaṃ me bhattaṃ dāsā vā kammakarā vā bhuñjitvā dukkarampi kammaṃ kareyyuṃ,",
  "atk-s0513a3:2649_14": "aho vata me jānī”ti aparacetanaṃ paripuṇṇaṃ kātuṃ nāsakkhi.",
  "atk-s0513a3:2649_15": "Dānañhi nāma tisso cetanā paripuṇṇaṃ kātuṃ sakkontasseva mahapphalaṃ hoti.",
  "atk-s0513a3:2650_0": "“Pubbeva dānā sumanā bhavāma, dadampi ve attamanā bhavāma;",
  "atk-s0513a3:2651_0": "Datvāpi ve nānutappāma pacchā, tasmā hi amhaṃ daharā namiyyare. ;",
  "atk-s0513a3:2652_0": "“Pubbeva dānā sumano, dadaṃ cittaṃ pasādaye;",
  "atk-s0513a3:2653_0": "Datvā attamano hoti, esā yaññassa sampadā”. ;",
  "atk-s0513a3:2654_0": "Iti, mahārāja,",
  "atk-s0513a3:2654_1": "āgantukaseṭṭhi tagarasikhipaccekabuddhassa dinnapaccayena bahuṃ dhanaṃ labhi,",
  "atk-s0513a3:2654_2": "datvā aparacetanaṃ paṇītaṃ kātuṃ asamatthatāya bhoge bhuñjituṃ nāsakkhīti.",
  "atk-s0513a3:2654_3": "“Puttaṃ pana kasmā na labhi,",
  "atk-s0513a3:2654_4": "bhante”ti?",
  "atk-s0513a3:2654_5": "Satthā “puttassa alabhanakāraṇampi teneva kataṃ,",
  "atk-s0513a3:2654_6": "mahārājā”ti vatvā tena yācito atītaṃ āhari.",
  "atk-s0513a3:2655_0": "Atīte bārāṇasiyaṃ brahmadatte rajjaṃ kārente bodhisatto asītikoṭivibhave seṭṭhikule nibbattitvā vayappatto",
  "atk-s0513a3:2655_1": "mātāpitūnaṃ accayena kaniṭṭhaṃ saṅgaṇhitvā kuṭumbaṃ vicārento gharadvāre dānasālaṃ kāretvā mahādānaṃ",
  "atk-s0513a3:2655_2": "pavattento agāraṃ ajjhāvasi.",
  "atk-s0513a3:2655_3": "Athassa eko putto jāyi.",
  "atk-s0513a3:2655_4": "So tassa padasā gamanakāle kāmesu ādīnavaṃ nekkhamme cānisaṃsaṃ disvā saddhiṃ puttadārena sabbaṃ gharavibhavaṃ",
  "atk-s0513a3:2655_5": "kaniṭṭhassa niyyātetvā “appamatto dānaṃ pavattehī”ti ovādaṃ datvā isipabbajjaṃ pabbajitvā abhiññā ca",
  "atk-s0513a3:2655_6": "samāpattiyo ca nibbattetvā himavantapadese vihāsi.",
  "atk-s0513a3:2655_7": "Kaniṭṭhopissa ekaṃ puttaṃ paṭilabhi.",
  "atk-s0513a3:2655_8": "So taṃ vaḍḍhantaṃ disvā cintesi “mama bhātu putte jīvante kuṭumbaṃ bhinditvā dvidhā bhavissati,",
  "atk-s0513a3:2655_9": "bhātu puttaṃ māressāmī”ti.",
  "atk-s0513a3:2655_10": "Atha naṃ ekadivasaṃ nadiyaṃ opilāpetvā māresi.",
  "atk-s0513a3:2655_11": "Tamenaṃ nhatvā āgataṃ bhātu jāyā “kuhiṃ mama putto”ti pucchi.",
  "atk-s0513a3:2655_12": "“Nadiyaṃ udakaṃ kīḷi,",
  "atk-s0513a3:2655_13": "atha naṃ udake vicinanto nāddasa”nti.",
  "atk-s0513a3:2655_14": "Sā roditvā kanditvā tuṇhī ahosi.",
  "atk-s0513a3:2656_0": "Bodhisatto taṃ pavattiṃ ñatvā “idaṃ kiccaṃ pākaṭaṃ karissāmī”ti ākāsenāgantvā bārāṇasiyaṃ otaritvā sunivattho",
  "atk-s0513a3:2656_1": "supāruto tassa gharadvāre ṭhatvā dānasālaṃ adisvā “dānasālāpi iminā asappurisena nāsitā”ti cintesi.",
  "atk-s0513a3:2656_2": "Kaniṭṭho tassa āgatabhāvaṃ ñatvā āgantvā mahāsattaṃ vanditvā pāsādaṃ āropetvā subhojanaṃ bhojesi.",
  "atk-s0513a3:2656_3": "So bhattakiccāvasāne sukhakathāya nisinno “dārako na paññāyati,",
  "atk-s0513a3:2656_4": "kahaṃ nu kho”ti pucchi. “Mato,",
  "atk-s0513a3:2656_5": "bhante”ti.",
  "atk-s0513a3:2656_6": "“Kena kāraṇenā”ti?",
  "atk-s0513a3:2656_7": "“Udakakīḷanaṭṭhāne asukakāraṇenāti na jānāmī”ti.",
  "atk-s0513a3:2656_8": "“Kiṃ tvaṃ asappurisa na jānissasi,",
  "atk-s0513a3:2656_9": "tayā katakiccaṃ mayhaṃ pākaṭaṃ,",
  "atk-s0513a3:2656_10": "nanu tvaṃ iminā nāma kāraṇena taṃ māresi,",
  "atk-s0513a3:2656_11": "kiṃ nu tvaṃ rājādīnaṃ vasena nassamānaṃ dhanaṃ rakkhituṃ sakkuṇeyyāsi,",
  "atk-s0513a3:2656_12": "mayhakasakuṇassa ca tuyhañca kiṃ nānākaraṇa”nti?",
  "atk-s0513a3:2656_13": "Athassa mahāsatto buddhalīḷāya dhammaṃ desento imā gāthā abhāsi –",
  "atk-s0513a3:2657_0": "102.",
  "atk-s0513a3:2658_0": "“Sakuṇo mayhako nāma, girisānudarīcaro;",
  "atk-s0513a3:2659_0": "Pakkaṃ pipphalimāruyha, ‘mayhaṃ mayha’nti kandati.",
  "atk-s0513a3:2660_0": "103.",
  "atk-s0513a3:2661_0": "“Tassevaṃ vilapantassa, dijasaṅghā samāgatā;",
  "atk-s0513a3:2662_0": "Bhutvāna pipphaliṃ yanti, vilapatveva so dijo.",
  "atk-s0513a3:2663_0": "104.",
  "atk-s0513a3:2664_0": "“Evameva idhekacco, saṅgharitvā bahuṃ dhanaṃ;",
  "atk-s0513a3:2665_0": "Nevattano na ñātīnaṃ, yathodhiṃ paṭipajjati.",
  "atk-s0513a3:2666_0": "105.",
  "atk-s0513a3:2667_0": "“Na so acchādanaṃ bhattaṃ, na mālaṃ na vilepanaṃ;",
  "atk-s0513a3:2668_0": "Anubhoti sakiṃ kiñci, na saṅgaṇhāti ñātake.",
  "atk-s0513a3:2669_0": "106.",
  "atk-s0513a3:2670_0": "“Tassevaṃ vilapantassa, mayhaṃ mayhanti rakkhato;",
  "atk-s0513a3:2671_0": "Rājāno atha vā corā, dāyādā yeva appiyā;",
  "atk-s0513a3:2672_0": "Dhanamādāya gacchanti, vilapatveva so naro.",
  "atk-s0513a3:2673_0": "107.",
  "atk-s0513a3:2674_0": "“Dhīro bhoge adhigamma, saṅgaṇhāti ca ñātake;",
  "atk-s0513a3:2675_0": "Tena so kittiṃ pappoti, pecca sagge pamodatī”ti.",
  "atk-s0513a3:2676_0": "Tattha mayhakoti “mayhaṃ mayha”nti viravanavasena evaṃladdhanāmo.",
  "atk-s0513a3:2676_1": "Girisānudarīsu caratīti girisānudarīcaro.",
  "atk-s0513a3:2676_2": "Pakkaṃ pipphalinti himavantapadese ekaṃ phalabharitaṃ pipphalirukkhaṃ.",
  "atk-s0513a3:2676_3": "Kandatīti dijagaṇe taṃ rukkhaṃ parivāretvā pakkāni khādante vāretuṃ “mayhaṃ mayha”nti paridevanto vicarati.",
  "atk-s0513a3:2676_4": "Tassevaṃ vilapantassāti tassa vilapantasseva.",
  "atk-s0513a3:2676_5": "Bhutvāna vipphaliṃ yantīti taṃ pipphalirukkhaṃ paribhuñjitvā aññaṃ phalasampannaṃ rukkhaṃ gacchanti.",
  "atk-s0513a3:2676_6": "Vilapatvevāti so pana dijo vilapatiyeva.",
  "atk-s0513a3:2676_7": "Yathodhinti yathākoṭṭhāsaṃ,",
  "atk-s0513a3:2676_8": "mātāpitābhātubhaginīputtadhītādīnaṃ upabhogaparibhogavasena yo yo koṭṭhāso dātabbo,",
  "atk-s0513a3:2676_9": "taṃ taṃ na detīti attho.",
  "atk-s0513a3:2677_0": "Sakinti ekavārampi nānubhoti.",
  "atk-s0513a3:2677_1": "“Saka”ntipi pāṭho,",
  "atk-s0513a3:2677_2": "attano santakampīti attho.",
  "atk-s0513a3:2677_3": "Na saṅgaṇhātīti bhattacchādanabījanaṅgalādidānavasena na saṅgaṇhāti.",
  "atk-s0513a3:2677_4": "Vilapatveva so naroti etesu rājādīsu dhanaṃ gahetvā gacchantesu kevalaṃ so puriso vilapatiyeva.",
  "atk-s0513a3:2677_5": "Dhīroti paṇḍito.",
  "atk-s0513a3:2677_6": "Saṅgaṇhātīti attano santikaṃ āgate dubbalañātake bhattacchādanabījanaṅgalādidānena saṅgaṇhāti.",
  "atk-s0513a3:2677_7": "Tenāti so puriso tena ñātisaṅgahena catuparisamajjhe kittiñca attano vaṇṇabhaṇanañca pāpuṇāti,",
  "atk-s0513a3:2677_8": "pecca sagge devanagare pamodati.",
  "atk-s0513a3:2678_0": "Evaṃ mahāsatto tassa dhammaṃ desetvā dānaṃ pākatikaṃ kāretvā himavantameva gantvā aparihīnajjhāno brahmalokūpago ahosi.",
  "atk-s0513a3:2679_0": "Satthā imaṃ dhammadesanaṃ āharitvā “iti kho, mahārāja,",
  "atk-s0513a3:2679_1": "āgantukaseṭṭhi bhātu puttassa māritattā ettakaṃ kālaṃ neva puttaṃ,",
  "atk-s0513a3:2679_2": "na dhītaraṃ alabhī”ti vatvā jātakaṃ samodhānesi –",
  "atk-s0513a3:2679_3": "“tadā kaniṭṭho āgantukaseṭṭhi ahosi,",
  "atk-s0513a3:2679_4": "jeṭṭhako pana ahameva ahosi”nti.",
  "atk-s0513a3:2680_0": "Mayhakajātakavaṇṇanā pañcamā.",
  "atk-s0513a3:2682_0": "[391] 6. Vijjādharajātakavaṇṇanā",
  "atk-s0513a3:2683_0": "Dubbaṇṇarūpanti idaṃ satthā jetavane viharanto lokatthacariyaṃ ārabbha kathesi.",
  "atk-s0513a3:2683_1": "Vatthu mahākaṇhajātake āvi bhavissati.",
  "atk-s0513a3:2683_2": "Tadā pana satthā “na,",
  "atk-s0513a3:2683_3": "bhikkhave, idāneva,",
  "atk-s0513a3:2683_4": "pubbepi tathāgato lokatthacariyaṃ cariyevā”ti vatvā atītaṃ āhari.",
  "atk-s0513a3:2684_0": "Atīte bārāṇasiyaṃ brahmadatte rajjaṃ kārente bodhisatto sakko ahosi.",
  "atk-s0513a3:2684_1": "Tadā eko vijjādharo vijjaṃ parivattetvā aḍḍharattasamaye āgantvā bārāṇasirañño aggamahesiyā saddhiṃ aticarati,",
  "atk-s0513a3:2684_2": "tassā paricārikāyo sañjāniṃsu.",
  "atk-s0513a3:2684_3": "Sā sayameva rājānaṃ upasaṅkamitvā “deva,",
  "atk-s0513a3:2684_4": "eko puriso aḍḍharattasamaye sirigabbhaṃ pavisitvā maṃ dūsetī”ti āha.",
  "atk-s0513a3:2684_5": "“Sakkhissasi pana kiñci saññāṇaṃ kātu”nti? “Sakkomi,",
  "atk-s0513a3:2684_6": "devā”ti sā jātihiṅgulikapātiṃ āharāpetvā tassa purisassa rattiṃ āgantvā abhiramitvā gacchantassa piṭṭhiyaṃ pañcaṅgulikaṃ datvā pātova rañño ārocesi.",
  "atk-s0513a3:2684_7": "Rājā manusse āṇāpesi “gacchatha,",
  "atk-s0513a3:2684_8": "sabbadisāsu oloketvā piṭṭhiyaṃ katajātihiṅgulapañcaṅgulikapurisaṃ gaṇhathā”ti.",
  "atk-s0513a3:2684_9": "Vijjādharopi rattiṃ anācāraṃ katvā divā susāne sūriyaṃ namassanto ekapādena tiṭṭhati.",
  "atk-s0513a3:2684_10": "Rājapurisā taṃ disvā parivārayiṃsu.",
  "atk-s0513a3:2684_11": "So “pākaṭaṃ me kammaṃ jāta”nti vijjaṃ parivattetvā ākāsena uppatitvā gato.",
  "atk-s0513a3:2685_0": "Rājā taṃ disvā āgatapurise “addasathā”ti pucchi. “Āma,",
  "atk-s0513a3:2685_1": "addasāmā”ti.",
  "atk-s0513a3:2685_2": "“Ko nāmeso”ti?",
  "atk-s0513a3:2685_3": "“Pabbajito, devā”ti.",
  "atk-s0513a3:2685_4": "“So hi rattiṃ anācāraṃ katvā divā pabbajitavesena vasati”.",
  "atk-s0513a3:2685_5": "Rājā “ime divā samaṇavesena caritvā rattiṃ anācāraṃ karontī”ti pabbajitānaṃ kujjhitvā micchāgahaṇaṃ gahetvā",
  "atk-s0513a3:2685_6": "“mayhaṃ vijitā ime sabbe pabbajitā palāyantu,",
  "atk-s0513a3:2685_7": "diṭṭhadiṭṭhaṭṭhāne rājāṇaṃ karissantū”ti bheriṃ carāpesi.",
  "atk-s0513a3:2685_8": "Tiyojanasatikā kāsiraṭṭhā palāyitvā sabbe pabbajitā aññarājadhāniyo agamiṃsu.",
  "atk-s0513a3:2685_9": "Sakalakāsiraṭṭhe manussānaṃ ovādadāyako ekopi dhammikasamaṇabrāhmaṇo nāhosi.",
  "atk-s0513a3:2685_10": "Anovādakā manussā pharusā ahesuṃ,",
  "atk-s0513a3:2685_11": "dānasīlavimukhā matamatā yebhuyyena apāye nibbattiṃsu,",
  "atk-s0513a3:2685_12": "sagge nibbattanakā nāma nāhesuṃ.",
  "atk-s0513a3:2686_0": "Sakko nave devaputte apassanto “kiṃ nu kho kāraṇa”nti āvajjetvā vijjādharaṃ nissāya bārāṇasiraññā kuddhena",
  "atk-s0513a3:2686_1": "micchāgahaṇaṃ gahetvā pabbajitānaṃ raṭṭhā pabbājitabhāvaṃ ñatvā “ṭhapetvā maṃ añño imassa rañño micchāgahaṇaṃ",
  "atk-s0513a3:2686_2": "bhindituṃ samattho nāma natthi,",
  "atk-s0513a3:2686_3": "rañño ca raṭṭhavāsīnañca avassayo bhavissāmī”ti cintetvā nandamūlapabbhāre paccekabuddhānaṃ santikaṃ gantvā vanditvā “bhante,",
  "atk-s0513a3:2686_4": "mayhaṃ ekaṃ mahallakaṃ paccekabuddhaṃ detha,",
  "atk-s0513a3:2686_5": "kāsiraṭṭhaṃ pasādessāmī”ti āha.",
  "atk-s0513a3:2686_6": "So saṅghattherameva labhi,",
  "atk-s0513a3:2686_7": "athassa pattacīvaraṃ gahetvā taṃ purato katvā sayaṃ pacchato hutvā sirasmiṃ añjaliṃ ṭhapetvā paccekabuddhaṃ",
  "atk-s0513a3:2686_8": "namassanto uttamarūpadharo māṇavako hutvā sakalanagarassa matthakena tikkhattuṃ vicaritvā rājadvāraṃ",
  "atk-s0513a3:2686_9": "āgantvā ākāse aṭṭhāsi.",
  "atk-s0513a3:2686_10": "Amaccā rañño ārocesuṃ “deva,",
  "atk-s0513a3:2686_11": "abhirūpo māṇavako ekaṃ samaṇaṃ ānetvā rājadvāre ākāse ṭhito”ti.",
  "atk-s0513a3:2686_12": "Rājā āsanā uṭṭhāya sīhapañjare ṭhatvā “māṇavaka,",
  "atk-s0513a3:2686_13": "kasmā tvaṃ abhirūpo samāno etassa virūpassa samaṇassa pattacīvaraṃ gahetvā namassamāno ṭhito”ti tena saddhiṃ sallapanto paṭhamaṃ gāthamāha –",
  "atk-s0513a3:2687_0": "108.",
  "atk-s0513a3:2688_0": "“Dubbaṇṇarūpaṃ tuvamariyavaṇṇī, purakkhatvā pañjaliko namassasi;",
  "atk-s0513a3:2689_0": "Seyyo nu teso udavā sarikkho, nāmaṃ parassattano cāpi brūhī”ti.",
  "atk-s0513a3:2690_0": "Tattha ariyavaṇṇīti sundararūpo.",
  "atk-s0513a3:2690_1": "Seyyo nu tesoti eso virūpo pabbajito kiṃ nu tayā uttaritaro,",
  "atk-s0513a3:2690_2": "udāhu sarikkho.",
  "atk-s0513a3:2690_3": "Nāmaṃ parassattano cāpīti etassa parassa ca attano ca nāmaṃ brūhīti pucchati.",
  "atk-s0513a3:2691_0": "Atha naṃ sakko “mahārāja,",
  "atk-s0513a3:2691_1": "samaṇā nāma garuṭṭhāniyā,",
  "atk-s0513a3:2691_2": "tena me nāmaṃ lapituṃ na labbhati,",
  "atk-s0513a3:2691_3": "mayhaṃ pana te nāmaṃ kathessāmī”ti vatvā dutiyaṃ gāthamāha –",
  "atk-s0513a3:2692_0": "109.",
  "atk-s0513a3:2693_0": "“Na nāmagottaṃ gaṇhanti rāja, sammaggatānujjugatāna devā;",
  "atk-s0513a3:2694_0": "Ahañca te nāmadheyyaṃ vadāmi, sakkohamasmī tidasānamindo”ti.",
  "atk-s0513a3:2695_0": "Tattha sammaggatānujjugatāna devāti mahārāja,",
  "atk-s0513a3:2695_1": "sabbasaṅkhāre yathā sabhāvasarasavasena sammasitvā aggaphalaṃ arahattaṃ pattattā sammaggatānaṃ,",
  "atk-s0513a3:2695_2": "ujunā ca aṭṭhaṅgikena maggena nibbānaṃ gatattā ujugatānaṃ mahākhīṇāsavānaṃ upapattidevehi uttaritarānaṃ",
  "atk-s0513a3:2695_3": "visuddhidevānaṃ upapattidevā nāmagottaṃ na gaṇhanti.",
  "atk-s0513a3:2695_4": "Ahañca te nāmadheyyanti apica ahaṃ attano nāmadheyyaṃ tuyhaṃ kathemi.",
  "atk-s0513a3:2696_0": "Taṃ sutvā rājā tatiyagāthāya bhikkhunamassane ānisaṃsaṃ pucchi –",
  "atk-s0513a3:2697_0": "110.",
  "atk-s0513a3:2698_0": "“Yo disvā bhikkhuṃ caraṇūpapannaṃ, purakkhatvā pañjaliko namassati;",
  "atk-s0513a3:2699_0": "Pucchāmi taṃ devarājetamatthaṃ, ito cuto kiṃ labhate sukhaṃ so”ti.",
  "atk-s0513a3:2700_0": "Sakko catutthagāthāya kathesi –",
  "atk-s0513a3:2701_0": "111.",
  "atk-s0513a3:2702_0": "“Yo disvā bhikkhuṃ caraṇūpapannaṃ, purakkhatvā pañjaliko namassati;",
  "atk-s0513a3:2703_0": "Diṭṭheva dhamme labhate pasaṃsaṃ, saggañca so yāti sarīrabhedā”ti.",
  "atk-s0513a3:2704_0": "Tattha bhikkhunti bhinnakilesaṃ parisuddhapuggalaṃ.",
  "atk-s0513a3:2704_1": "Caraṇūpapannanti sīlacaraṇena upetaṃ.",
  "atk-s0513a3:2704_2": "Diṭṭheva dhammeti na kevalaṃ ito cutoyeva,",
  "atk-s0513a3:2704_3": "imasmiṃ pana attabhāve so pasaṃsaṃ labhati,",
  "atk-s0513a3:2704_4": "pasaṃsāsukhaṃ vindatīti.",
  "atk-s0513a3:2705_0": "Rājā sakkassa kathaṃ sutvā attano micchāgahaṇaṃ bhinditvā tuṭṭhamānaso pañcamaṃ gāthamāha –",
  "atk-s0513a3:2706_0": "112.",
  "atk-s0513a3:2707_0": "“Lakkhī vata me udapādi ajja, yaṃ vāsavaṃ bhūtapatiddasāma;",
  "atk-s0513a3:2708_0": "Bhikkhuñca disvāna tuvañca sakka, kāhāmi puññāni anappakānī”ti.",
  "atk-s0513a3:2709_0": "Tattha lakkhīti sirī,",
  "atk-s0513a3:2709_1": "paññātipi vadanti.",
  "atk-s0513a3:2709_2": "Idaṃ vuttaṃ hoti –",
  "atk-s0513a3:2709_3": "ajja mama tava vacanaṃ suṇantasseva kusalākusalavipākajānanapaññā udapādīti.",
  "atk-s0513a3:2709_4": "Yanti nipātamattaṃ.",
  "atk-s0513a3:2709_5": "Bhūtapatiddasāmāti bhūtapatiṃ addasāma.",
  "atk-s0513a3:2710_0": "Taṃ sutvā sakko paṇḍitassa thutiṃ karonto chaṭṭhaṃ gāthamāha –",
  "atk-s0513a3:2711_0": "113.",
  "atk-s0513a3:2712_0": "“Addhā have sevitabbā sapaññā, bahussutā ye bahuṭhānacintino;",
  "atk-s0513a3:2713_0": "Bhikkhuñca disvāna mamañca rāja, karohi puññāni anappakānī”ti.",
  "atk-s0513a3:2714_0": "Tattha bahuṭhānacintinoti bahūni kāraṇāni cintanasamatthā.",
  "atk-s0513a3:2715_0": "Taṃ sutvā rājā osānagāthamāha –",
  "atk-s0513a3:2716_0": "114.",
  "atk-s0513a3:2717_0": "“Akkodhano niccapasannacitto, sabbātithīyācayogo bhavitvā;",
  "atk-s0513a3:2718_0": "Nihacca mānaṃ abhivādayissaṃ, sutvāna devinda subhāsitānī”ti.",
  "atk-s0513a3:2719_0": "Tattha sabbātithīyācayogo bhavitvāti sabbesaṃ atithīnaṃ āgatānaṃ āgantukānaṃ yaṃ yaṃ te yācanti,",
  "atk-s0513a3:2719_1": "tassa tassa yutto anucchaviko bhavitvā,",
  "atk-s0513a3:2719_2": "sabbaṃ tehi yācitayācitaṃ dadamānoti attho.",
  "atk-s0513a3:2719_3": "Sutvāna devinda subhāsitānīti tava subhāsitāni sutvā ahaṃ evarūpo bhavissāmīti vadati.",
  "atk-s0513a3:2720_0": "Evañca pana vatvā pāsādā oruyha paccekabuddhaṃ vanditvā ekamantaṃ aṭṭhāsi.",
  "atk-s0513a3:2720_1": "Paccekabuddho ākāse pallaṅkena nisīditvā “mahārāja,",
  "atk-s0513a3:2720_2": "vijjādharo na samaṇo,",
  "atk-s0513a3:2720_3": "tvaṃ ito paṭṭhāya ‘atuccho loko,",
  "atk-s0513a3:2720_4": "atthi dhammikasamaṇabrāhmaṇā’ti ñatvā dānaṃ dehi,",
  "atk-s0513a3:2720_5": "sīlaṃ rakkha,",
  "atk-s0513a3:2720_6": "uposathakammaṃ karohī”ti rājānaṃ ovadi.",
  "atk-s0513a3:2720_7": "Sakkopi sakkānubhāvena ākāse ṭhatvā “ito paṭṭhāya appamattā hothā”ti nāgarānaṃ ovādaṃ datvā “palātā samaṇabrāhmaṇā āgacchantū”ti bheriṃ carāpesi.",
  "atk-s0513a3:2720_8": "Atha te ubhopi sakaṭṭhānameva agamaṃsu.",
  "atk-s0513a3:2720_9": "Rājā tassa ovāde ṭhatvā dānādīni puññāni akāsi.",
  "atk-s0513a3:2721_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a3:2721_1": "“tadā paccekabuddho parinibbuto,",
  "atk-s0513a3:2721_2": "rājā ānando ahosi,",
  "atk-s0513a3:2721_3": "sakko pana ahameva ahosi”nti.",
  "atk-s0513a3:2722_0": "Vijjādharajātakavaṇṇanā chaṭṭhā.",
  "atk-s0513a3:2724_0": "[392] 7. Siṅghapupphajātakavaṇṇanā",
  "atk-s0513a3:2725_0": "Yametanti idaṃ satthā jetavane viharanto aññataraṃ bhikkhuṃ ārabbha kathesi.",
  "atk-s0513a3:2725_1": "So kira jetavanā nikkhamitvā kosalaraṭṭhe aññataraṃ araññaṃ nissāya viharanto ekadivasaṃ padumasaraṃ",
  "atk-s0513a3:2725_2": "otaritvā supupphitapadumaṃ disvā adhovāte ṭhatvā upasiṅghi.",
  "atk-s0513a3:2725_3": "Atha naṃ tasmiṃ vane adhivatthā devatā “mārisa,",
  "atk-s0513a3:2725_4": "tvaṃ gandhatheno nāma,",
  "atk-s0513a3:2725_5": "idaṃ te ekaṃ theyyaṅga”nti saṃvejesi.",
  "atk-s0513a3:2725_6": "So tāya saṃvejito puna jetavanaṃ āgantvā satthāraṃ vanditvā nisinno “kahaṃ bhikkhu nivutthosī”ti puṭṭho “asukavanasaṇḍe nāma,",
  "atk-s0513a3:2725_7": "tattha ca maṃ devatā evaṃ nāma saṃvejesī”ti āha.",
  "atk-s0513a3:2725_8": "Atha naṃ satthā “na kho bhikkhu pupphaṃ upasiṅghanto tvameva devatāya saṃvejito,",
  "atk-s0513a3:2725_9": "porāṇakapaṇḍitāpi saṃvejitapubbā”ti vatvā tena yācito atītaṃ āhari.",
  "atk-s0513a3:2726_0": "Atīte bārāṇasiyaṃ brahmadatte rajjaṃ kārente bodhisatto ekasmiṃ kāsikagāme brāhmaṇakule nibbattitvā vayappatto",
  "atk-s0513a3:2726_1": "takkasilāyaṃ uggahitasippo aparabhāge isipabbajjaṃ pabbajitvā ekaṃ padumasaraṃ nissāya upavasanto ekadivasaṃ",
  "atk-s0513a3:2726_2": "saraṃ otaritvā supupphitapadumaṃ upasiṅghamāno aṭṭhāsi.",
  "atk-s0513a3:2726_3": "Atha naṃ ekā devadhītā rukkhakkhandhavivare ṭhatvā saṃvejayamānā paṭhamaṃ gāthamāha –",
  "atk-s0513a3:2727_0": "115.",
  "atk-s0513a3:2728_0": "“Yametaṃ vārijaṃ pupphaṃ, adinnaṃ upasiṅghasi;",
  "atk-s0513a3:2729_0": "Ekaṅgametaṃ theyyānaṃ, gandhathenosi mārisā”ti.",
  "atk-s0513a3:2730_0": "Tattha ekaṅgametanti ekakoṭṭhāso esa.",
  "atk-s0513a3:2731_0": "Tato bodhisatto dutiyaṃ gāthamāha –",
  "atk-s0513a3:2732_0": "116.",
  "atk-s0513a3:2733_0": "“Na harāmi na bhañjāmi, ārā siṅghāmi vārijaṃ;",
  "atk-s0513a3:2734_0": "Atha kena nu vaṇṇena, gandhathenoti vuccatī”ti.",
  "atk-s0513a3:2735_0": "Tattha ārā siṅghāmīti dūre ṭhito ghāyāmi. Vaṇṇenāti kāraṇena.",
  "atk-s0513a3:2736_0": "Tasmiṃ khaṇe eko puriso tasmiṃ sare bhisāni ceva khaṇati,",
  "atk-s0513a3:2736_1": "puṇḍarīkāni ca bhañjati.",
  "atk-s0513a3:2736_2": "Bodhisatto taṃ disvā “maṃ ārā ṭhatvā upasiṅghantaṃ ‘coro’ti vadasi,",
  "atk-s0513a3:2736_3": "etaṃ purisaṃ kasmā na bhaṇasī”ti tāya saddhiṃ sallapanto tatiyaṃ gāthamāha –",
  "atk-s0513a3:2737_0": "117.",
  "atk-s0513a3:2738_0": "“Yoyaṃ bhisāni khaṇati, puṇḍarīkāni bhañjati;",
  "atk-s0513a3:2739_0": "Evaṃ ākiṇṇakammanto, kasmā eso na vuccatī”ti.",
  "atk-s0513a3:2740_0": "Tattha ākiṇṇakammantoti kakkhaḷakammanto dāruṇakammanto.",
  "atk-s0513a3:2741_0": "Athassa avacanakāraṇaṃ ācikkhantī devatā catutthapañcamagāthā abhāsi –",
  "atk-s0513a3:2742_0": "118.",
  "atk-s0513a3:2743_0": "“Ākiṇṇaluddo puriso, dhāticelaṃva makkhito;",
  "atk-s0513a3:2744_0": "Tasmiṃ me vacanaṃ natthi, tañcārahāmi vattave.",
  "atk-s0513a3:2745_0": "119.",
  "atk-s0513a3:2746_0": "“Anaṅgaṇassa posassa, niccaṃ sucigavesino;",
  "atk-s0513a3:2747_0": "Vālaggamattaṃ pāpassa, abbhāmattaṃva khāyatī”ti.",
  "atk-s0513a3:2748_0": "Tattha dhāticelaṃvāti kheḷasiṅghāṇikamuttagūthamakkhitaṃ dhātidāsiyā nivatthacelaṃ viya ayaṃ pāpamakkhitoyeva,",
  "atk-s0513a3:2748_1": "tena kāraṇena tasmiṃ mama vacanaṃ natthi.",
  "atk-s0513a3:2748_2": "Tañcārahāmīti samaṇā pana ovādakkhamā honti piyasīlā,",
  "atk-s0513a3:2748_3": "tasmā taṃ appamattakampi ayuttaṃ karontaṃ vattuṃ arahāmi samaṇāti.",
  "atk-s0513a3:2748_4": "Anaṅgaṇassāti niddosassa tumhādisassa.",
  "atk-s0513a3:2748_5": "Abbhāmattaṃva khāyatīti mahāmeghappamāṇaṃ hutvā upaṭṭhāti,",
  "atk-s0513a3:2748_6": "idāni kasmā evarūpaṃ dosaṃ abbohārikaṃ karosīti.",
  "atk-s0513a3:2749_0": "Tāya pana saṃvejito bodhisatto saṃvegappatto chaṭṭhaṃ gāthamāha –",
  "atk-s0513a3:2750_0": "120.",
  "atk-s0513a3:2751_0": "“Addhā maṃ yakkha jānāsi, atho maṃ anukampasi;",
  "atk-s0513a3:2752_0": "Punapi yakkha vajjāsi, yadā passasi edisa”nti.",
  "atk-s0513a3:2753_0": "Tattha yakkhāti devataṃ ālapati.",
  "atk-s0513a3:2753_1": "Vajjāsīti vadeyyāsi.",
  "atk-s0513a3:2753_2": "Yadā passasi edisanti yadā mama evarūpaṃ dosaṃ passasi,",
  "atk-s0513a3:2753_3": "tadā evaṃ mama vadeyyāsīti vadati.",
  "atk-s0513a3:2754_0": "Athassa sā devadhītā sattamaṃ gāthamāha –",
  "atk-s0513a3:2755_0": "121.",
  "atk-s0513a3:2756_0": "“Neva taṃ upajīvāmi, napi te bhatakāmhase;",
  "atk-s0513a3:2757_0": "Tvameva bhikkhu jāneyya, yena gaccheyya suggati”nti.",
  "atk-s0513a3:2758_0": "Tattha bhatakāmhaseti tava bhatihatā kammakarāpi na homa.",
  "atk-s0513a3:2758_1": "Kiṃkāraṇā taṃ sabbakālaṃ rakkhamānā vicarissāmāti dīpeti.",
  "atk-s0513a3:2758_2": "Yena gaccheyyāti bhikkhu yena kammena tvaṃ sugatiṃ gaccheyyāsi,",
  "atk-s0513a3:2758_3": "tvameva taṃ jāneyyāsīti.",
  "atk-s0513a3:2759_0": "Evaṃ sā tassa ovādaṃ datvā attano vimānameva paviṭṭhā.",
  "atk-s0513a3:2759_1": "Bodhisattopi jhānaṃ nibbattetvā brahmalokaparāyaṇo ahosi.",
  "atk-s0513a3:2760_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a3:2760_1": "saccapariyosāne so bhikkhu sotāpattiphale patiṭṭhahi.",
  "atk-s0513a3:2761_0": "Tadā devadhītā uppalavaṇṇā ahosi, tāpaso pana ahameva ahosinti.",
  "atk-s0513a3:2762_0": "Siṅghapupphajātakavaṇṇanā sattamā.",
  "atk-s0513a3:2764_0": "[393] 8. Vighāsādajātakavaṇṇanā",
  "atk-s0513a3:2765_0": "Susukhaṃ vata jīvantīti idaṃ satthā pubbārāme viharanto keḷisīlake bhikkhū ārabbha kathesi.",
  "atk-s0513a3:2765_1": "Tesu hi mahāmoggallānattherena pāsādaṃ kampetvā saṃvejitesu dhammasabhāyaṃ bhikkhū tesaṃ aguṇaṃ kathentā nisīdiṃsu.",
  "atk-s0513a3:2765_2": "Satthā āgantvā “kāya nuttha,",
  "atk-s0513a3:2765_3": "bhikkhave,",
  "atk-s0513a3:2765_4": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a3:2765_5": "bhikkhave, idāneva,",
  "atk-s0513a3:2765_6": "pubbepete keḷisīlakāyevā”ti vatvā atītaṃ āhari.",
  "atk-s0513a3:2766_0": "Atīte bārāṇasiyaṃ brahmadatte rajjaṃ kārente bodhisatto sakko ahosi.",
  "atk-s0513a3:2766_1": "Atha aññatarasmiṃ kāsikagāme satta bhātaro kāmesu dosaṃ disvā nikkhamitvā isipabbajjaṃ pabbajitvā majjhāraññe",
  "atk-s0513a3:2766_2": "vasantā yoge yogaṃ akatvā kāyadaḷhībahulā hutvā nānappakāraṃ kīḷaṃ kīḷantā cariṃsu.",
  "atk-s0513a3:2766_3": "Sakko devarājā “ime saṃvejessāmī”ti suko hutvā tesaṃ vasanaṭṭhānaṃ āgantvā ekasmiṃ rukkhe nilīyitvā te saṃvejento paṭhamaṃ gāthamāha –",
  "atk-s0513a3:2767_0": "122.",
  "atk-s0513a3:2768_0": "“Susukhaṃ vata jīvanti, ye janā vighāsādino;",
  "atk-s0513a3:2769_0": "Diṭṭheva dhamme pāsaṃsā, samparāye ca suggatī”ti.",
  "atk-s0513a3:2770_0": "Tattha vighāsādinoti bhuttātirekaṃ bhuñjante sandhāyāha.",
  "atk-s0513a3:2770_1": "Diṭṭheva dhammeti ye evarūpā,",
  "atk-s0513a3:2770_2": "te diṭṭheva dhamme pāsaṃsā,",
  "atk-s0513a3:2770_3": "samparāye ca tesaṃ sugati hoti,",
  "atk-s0513a3:2770_4": "sagge uppajjantīti adhippāyena vadati.",
  "atk-s0513a3:2771_0": "Atha tesu eko tassa vacanaṃ sutvā avasese āmantetvā dutiyaṃ gāthamāha –",
  "atk-s0513a3:2772_0": "123.",
  "atk-s0513a3:2773_0": "“Sukassa bhāsamānassa, na nisāmetha paṇḍitā;",
  "atk-s0513a3:2774_0": "Idaṃ suṇātha sodariyā, amhevāyaṃ pasaṃsatī”ti.",
  "atk-s0513a3:2775_0": "Tattha bhāsamānassāti mānusikāya vācāya bhaṇantassa.",
  "atk-s0513a3:2775_1": "Na nisāmethāti na suṇātha.",
  "atk-s0513a3:2775_2": "Idaṃ suṇāthāti idamassa vacanaṃ suṇātha.",
  "atk-s0513a3:2775_3": "Sodariyāti samāne udare vutthabhāvena te ālapanto āha.",
  "atk-s0513a3:2776_0": "Atha ne paṭikkhipanto suko tatiyaṃ gāthamāha –",
  "atk-s0513a3:2777_0": "124.",
  "atk-s0513a3:2778_0": "“Nāhaṃ tumhe pasaṃsāmi, kuṇapādā suṇātha me;",
  "atk-s0513a3:2779_0": "Ucchiṭṭhabhojino tumhe, na tumhe vighāsādino”ti.",
  "atk-s0513a3:2780_0": "Tattha kuṇapādāti kuṇapakhādakāti te ālapati.",
  "atk-s0513a3:2781_0": "Te tassa vacanaṃ sutvā sabbepi catutthaṃ gāthamāhaṃsu –",
  "atk-s0513a3:2782_0": "125.",
  "atk-s0513a3:2783_0": "“Sattavassā pabbajitā, majjhāraññe sikhaṇḍino;",
  "atk-s0513a3:2784_0": "Vighāseneva yāpentā, mayañce bhoto gārayhā;",
  "atk-s0513a3:2785_0": "Ke nu bhoto pasaṃsiyā”ti.",
  "atk-s0513a3:2786_0": "Tattha sikhaṇḍinoti cūḷāya samannāgatā.",
  "atk-s0513a3:2786_1": "Vighāsenevāti ettakaṃ kālaṃ satta vassāni sīhabyagghavighāseneva yāpentā yadi bhoto gārayhā,",
  "atk-s0513a3:2786_2": "atha ke nu te pasaṃsiyāti.",
  "atk-s0513a3:2787_0": "Te lajjāpento mahāsatto pañcamaṃ gāthamāha –",
  "atk-s0513a3:2788_0": "126.",
  "atk-s0513a3:2789_0": "“Tumhe sīhānaṃ byagghānaṃ, vāḷānañcāvasiṭṭhakaṃ;",
  "atk-s0513a3:2790_0": "Ucchiṭṭheneva yāpentā, maññivho vighāsādino”ti.",
  "atk-s0513a3:2791_0": "Tattha vāḷānañcāvasiṭṭhakanti sesavāḷamigānañca avasiṭṭhakaṃ ucchiṭṭhabhojanaṃ.",
  "atk-s0513a3:2792_0": "Taṃ sutvā tāpasā “sace mayaṃ na vighāsādā,",
  "atk-s0513a3:2792_1": "atha ke carahi te vighāsādā”ti?",
  "atk-s0513a3:2792_2": "Atha tesaṃ so tamatthaṃ ācikkhanto chaṭṭhaṃ gāthamāha –",
  "atk-s0513a3:2793_0": "127.",
  "atk-s0513a3:2794_0": "“Ye brāhmaṇassa samaṇassa, aññassa vā vanibbino;",
  "atk-s0513a3:2795_0": "Datvāva sesaṃ bhuñjanti, te janā vighāsādino”ti.",
  "atk-s0513a3:2796_0": "Tattha vanibbinoti taṃ taṃ bhaṇḍaṃ yācanakassa. Evaṃ te lajjāpetvā mahāsatto sakaṭṭhānameva gato.",
  "atk-s0513a3:2797_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a3:2797_1": "“tadā satta bhātaro ime keḷisīlakā bhikkhū ahesuṃ,",
  "atk-s0513a3:2797_2": "sakko pana ahameva ahosi”nti.",
  "atk-s0513a3:2798_0": "Vighāsādajātakavaṇṇanā aṭṭhamā.",
  "atk-s0513a3:2800_0": "[394] 9. Vaṭṭakajātakavaṇṇanā",
  "atk-s0513a3:2801_0": "Paṇītanti idaṃ satthā jetavane viharanto ekaṃ lolabhikkhuṃ ārabbha kathesi.",
  "atk-s0513a3:2801_1": "Tañhi satthā “saccaṃ kira tvaṃ bhikkhu lolo”ti pucchitvā “āma,",
  "atk-s0513a3:2801_2": "bhante”ti vutte “na kho bhikkhu idāneva lolo,",
  "atk-s0513a3:2801_3": "pubbepi tvaṃ loloyeva,",
  "atk-s0513a3:2801_4": "lolatāya pana bārāṇasiyaṃ hatthigavāssapurisakuṇapehi atitto ‘ito uttaritaraṃ labhissāmī’ti araññaṃ paviṭṭhosī”ti vatvā atītaṃ āhari.",
  "atk-s0513a3:2802_0": "Atīte bārāṇasiyaṃ brahmadatte rajjaṃ kārente bodhisatto vaṭṭakayoniyaṃ nibbattitvā araññe lūkhatiṇabījāhāro vasi.",
  "atk-s0513a3:2802_1": "Tadā bārāṇasiyaṃ eko lolakāko hatthikuṇapādīhi atitto “ito uttaritaraṃ labhissāmī”ti araññaṃ pavisitvā",
  "atk-s0513a3:2802_2": "phalāphalaṃ khādanto bodhisattaṃ disvā “ayaṃ vaṭṭako ativiya thūlasarīro,",
  "atk-s0513a3:2802_3": "madhuraṃ gocaraṃ khādati maññe,",
  "atk-s0513a3:2802_4": "etassa gocaraṃ pucchitvā taṃ khāditvā ahampi thūlo bhavissāmī”ti cintetvā bodhisattassa uparibhāge sākhāya nilīyitvā bodhisattaṃ pucchi “bho vaṭṭaka,",
  "atk-s0513a3:2802_5": "kiṃ nāma paṇītāhāraṃ bhuñjasi,",
  "atk-s0513a3:2802_6": "thūlasarīro ahosī”ti?",
  "atk-s0513a3:2802_7": "Bodhisatto tena pucchito tena saddhiṃ paṭisanthāraṃ karonto paṭhamaṃ gāthamāha –",
  "atk-s0513a3:2803_0": "128.",
  "atk-s0513a3:2804_0": "“Paṇītaṃ bhuñjase bhattaṃ, sappitelañca mātula;",
  "atk-s0513a3:2805_0": "Atha kena nu vaṇṇena, kiso tvamasi vāyasā”ti.",
  "atk-s0513a3:2806_0": "Tattha bhattanti manussānaṃ bhojananiyāmena paṭiyāditabhattaṃ.",
  "atk-s0513a3:2806_1": "Mātulāti taṃ piyasamudācārena ālapati.",
  "atk-s0513a3:2806_2": "Kisoti appamaṃsalohito.",
  "atk-s0513a3:2807_0": "Tassa vacanaṃ sutvā kāko tisso gāthā abhāsi –",
  "atk-s0513a3:2808_0": "129.",
  "atk-s0513a3:2809_0": "“Amittamajjhe vasato, tesu āmisamesato;",
  "atk-s0513a3:2810_0": "Niccaṃ ubbiggahadayassa, kuto kākassa daḷhiyaṃ.",
  "atk-s0513a3:2811_0": "130.",
  "atk-s0513a3:2812_0": "“Niccaṃ ubbegino kākā, dhaṅkā pāpena kammunā;",
  "atk-s0513a3:2813_0": "Laddho piṇḍo na pīṇeti, kiso tenasmi vaṭṭaka.",
  "atk-s0513a3:2814_0": "131.",
  "atk-s0513a3:2815_0": "“Lūkhāni tiṇabījāni, appasnehāni bhuñjasi;",
  "atk-s0513a3:2816_0": "Atha kena nu vaṇṇena, thūlo tvamasi vaṭṭakā”ti.",
  "atk-s0513a3:2817_0": "Tattha daḷhiyanti evarūpassa mayhaṃ kākassa kuto daḷhībhāvo,",
  "atk-s0513a3:2817_1": "kuto thūlanti attho.",
  "atk-s0513a3:2817_2": "Ubbeginoti ubbegavanto.",
  "atk-s0513a3:2817_3": "Dhaṅkāti kākānameva nāmaṃ.",
  "atk-s0513a3:2817_4": "Pāpena kammunā laddhoti kākena manussasantakavilumpanasaṅkhātena pāpena kammena laddho piṇḍo.",
  "atk-s0513a3:2817_5": "Na pīṇetīti na tappeti.",
  "atk-s0513a3:2817_6": "Tenasmīti tena kāraṇenāhaṃ kiso asmi.",
  "atk-s0513a3:2817_7": "Appasnehānīti mandojāni.",
  "atk-s0513a3:2817_8": "Idaṃ kāko bodhisattaṃ “paṇītabhojanaṃ khādatī”ti saññī hutvāpi vaṭṭakānaṃ gahitagocaraṃ pucchanto āha.",
  "atk-s0513a3:2818_0": "Taṃ sutvā bodhisatto attano thūlabhāvakāraṇaṃ kathento imā gāthā abhāsi –",
  "atk-s0513a3:2819_0": "132.",
  "atk-s0513a3:2820_0": "“Appicchā appacintāya, adūragamanena ca;",
  "atk-s0513a3:2821_0": "Laddhāladdhena yāpento, thūlo tenasmi vāyasa.",
  "atk-s0513a3:2822_0": "133.",
  "atk-s0513a3:2823_0": "“Appicchassa hi posassa, appacintasukhassa ca;",
  "atk-s0513a3:2824_0": "Susaṅgahitamānassa, vuttī susamudānayā”ti.",
  "atk-s0513a3:2825_0": "Tattha appicchāti āhāresu appicchatāya nittaṇhatāya,",
  "atk-s0513a3:2825_1": "kevalaṃ sarīrayāpanavaseneva āhārāharaṇatāyāti attho.",
  "atk-s0513a3:2825_2": "Appacintāyāti “ajja kahaṃ āhāraṃ labhissāmi,",
  "atk-s0513a3:2825_3": "sve kaha”nti evaṃ āhāracintāya abhāvena.",
  "atk-s0513a3:2825_4": "Adūragamanena cāti “asukasmiṃ nāma ṭhāne madhuraṃ labhissāmī”ti cintetvā avidūragamanena ca.",
  "atk-s0513a3:2825_5": "Laddhāladdhenāti lūkhaṃ vā hotu paṇītaṃ vā,",
  "atk-s0513a3:2825_6": "yaṃ laddhaṃ, teneva.",
  "atk-s0513a3:2825_7": "Thūlo tenasmīti tena catubbidhena kāraṇena thūlo asmi.",
  "atk-s0513a3:2825_8": "Vāyasāti kākaṃ ālapati.",
  "atk-s0513a3:2825_9": "Appacintasukhassāti āhāracintārahitānaṃ appacintānamariyānaṃ sukhaṃ assatthīti appacintasukho,",
  "atk-s0513a3:2825_10": "tassa tādisena sukhena samannāgatassa.",
  "atk-s0513a3:2825_11": "Susaṅgahitamānassāti “ettakaṃ bhuñjitvā jīrāpetuṃ sakkhissāmī”ti evaṃ suṭṭhu saṅgahitāhāramānassa.",
  "atk-s0513a3:2825_12": "Vuttī susamudānayāti evarūpassa puggalassa jīvitavutti sukhena sakkā samudānetuṃ susamudānayā sunibbattiyā.",
  "atk-s0513a3:2826_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a3:2826_1": "saccapariyosāne lolabhikkhu sotāpattiphale patiṭṭhahi.",
  "atk-s0513a3:2827_0": "Tadā kāko lolabhikkhu ahosi, vaṭṭako pana ahameva ahosinti.",
  "atk-s0513a3:2828_0": "Vaṭṭakajātakavaṇṇanā navamā.",
  "atk-s0513a3:2830_0": "[395] 10. Pārāvatajātakavaṇṇanā",
  "atk-s0513a3:2831_0": "Cirassaṃ vata passāmīti idaṃ satthā jetavane viharanto lolabhikkhuṃyeva ārabbha kathesi.",
  "atk-s0513a3:2831_1": "Paccuppannavatthu heṭṭhā vuttanayameva.",
  "atk-s0513a3:2832_0": "Atīte bārāṇasiyaṃ brahmadatte rajjaṃ kārente bodhisatto pārāvato hutvā bārāṇasiseṭṭhino mahānase nīḷapacchiyaṃ vasati.",
  "atk-s0513a3:2832_1": "Kākopi tena saddhiṃ vissāsaṃ katvā tattheva vasatīti sabbaṃ vitthāretabbaṃ.",
  "atk-s0513a3:2832_2": "Bhattakārako kākapattāni luñcitvā piṭṭhena taṃ makkhetvā ekaṃ kapālakhaṇḍaṃ vijjhitvā kaṇṭhe piḷandhitvā pacchiyaṃ pakkhipi.",
  "atk-s0513a3:2832_3": "Bodhisatto araññato āgantvā taṃ disvā parihāsaṃ karonto paṭhamaṃ gāthamāha –",
  "atk-s0513a3:2833_0": "134.",
  "atk-s0513a3:2834_0": "“Cirassaṃ vata passāmi, sahāyaṃ maṇidhārinaṃ;",
  "atk-s0513a3:2835_0": "Sukatā massukuttiyā, sobhate vata me sakhā”ti.",
  "atk-s0513a3:2836_0": "Tattha massukuttiyāti imāya massukiriyāya.",
  "atk-s0513a3:2837_0": "Taṃ sutvā kāko dutiyaṃ gāthamāha –",
  "atk-s0513a3:2838_0": "135.",
  "atk-s0513a3:2839_0": "“Parūḷhakacchanakhalomo, ahaṃ kammesu byāvaṭo;",
  "atk-s0513a3:2840_0": "Cirassaṃ nhāpitaṃ laddhā, lomaṃ taṃ ajja hārayi”nti.",
  "atk-s0513a3:2841_0": "Tattha ahaṃ kammesu byāvaṭoti ahaṃ samma pārāvata,",
  "atk-s0513a3:2841_1": "rājakammesu byāvaṭo okāsaṃ alabhanto parūḷhakacchanakhalomo ahosinti vadati.",
  "atk-s0513a3:2841_2": "Ajja hārayinti ajja hāresiṃ.",
  "atk-s0513a3:2842_0": "Tato bodhisatto tatiyaṃ gāthamāha –",
  "atk-s0513a3:2843_0": "136.",
  "atk-s0513a3:2844_0": "“Yaṃ nu lomaṃ ahāresi, dullabhaṃ laddha kappakaṃ;",
  "atk-s0513a3:2845_0": "Atha kiñcarahi te samma, kaṇṭhe kiṇikiṇāyatī”ti.",
  "atk-s0513a3:2846_0": "Tassattho –",
  "atk-s0513a3:2846_1": "yaṃ tāva dullabhaṃ kappakaṃ labhitvā lomaṃ harāpesi,",
  "atk-s0513a3:2846_2": "taṃ harāpaya,",
  "atk-s0513a3:2846_3": "atha kiñcarahi te vayassa idaṃ kaṇṭhe kiṇikiṇāyatīti.",
  "atk-s0513a3:2847_0": "Tato kāko dve gāthā abhāsi –",
  "atk-s0513a3:2848_0": "137.",
  "atk-s0513a3:2849_0": "“Manussasukhumālānaṃ, maṇi kaṇṭhesu lambati;",
  "atk-s0513a3:2850_0": "Tesāhaṃ anusikkhāmi, mā tvaṃ maññi davā kataṃ.",
  "atk-s0513a3:2851_0": "138.",
  "atk-s0513a3:2852_0": "“Sacepimaṃ pihayasi, massukuttiṃ sukāritaṃ;",
  "atk-s0513a3:2853_0": "Kārayissāmi te samma, maṇiñcāpi dadāmi te”ti.",
  "atk-s0513a3:2854_0": "Tattha maṇīti evarūpānaṃ manussānaṃ ekaṃ maṇiratanaṃ kaṇṭhesu lambati.",
  "atk-s0513a3:2854_1": "Tesāhanti tesaṃ ahaṃ.",
  "atk-s0513a3:2854_2": "Mā tvaṃ maññīti tvaṃ pana “etaṃ mayā davā kata”nti mā maññi.",
  "atk-s0513a3:2854_3": "Sacepimaṃ pihayasīti sace imaṃ mama kataṃ massukuttiṃ tvaṃ icchasi.",
  "atk-s0513a3:2855_0": "Taṃ sutvā bodhisatto chaṭṭhaṃ gāthamāha –",
  "atk-s0513a3:2856_0": "139.",
  "atk-s0513a3:2857_0": "“Tvaññeva maṇinā channo, sukatāya ca massuyā;",
  "atk-s0513a3:2858_0": "Āmanta kho taṃ gacchāmi, piyaṃ me tavadassana”nti.",
  "atk-s0513a3:2859_0": "Tattha maṇināti maṇino,",
  "atk-s0513a3:2859_1": "ayameva vā pāṭho.",
  "atk-s0513a3:2859_2": "Idaṃ vuttaṃ hoti –",
  "atk-s0513a3:2859_3": "samma vāyasa,",
  "atk-s0513a3:2859_4": "tvaññeva imassa maṇino anucchaviko imissā ca sukatāya massuyā,",
  "atk-s0513a3:2859_5": "mama pana tava adassanameva piyaṃ,",
  "atk-s0513a3:2859_6": "tasmā taṃ āmantayitvā gacchāmīti.",
  "atk-s0513a3:2860_0": "Evañca pana vatvā bodhisatto uppatitvā aññattha gato. Kāko tattheva jīvitakkhayaṃ patto.",
  "atk-s0513a3:2861_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a3:2861_1": "saccapariyosāne lolabhikkhu anāgāmiphale patiṭṭhahi.",
  "atk-s0513a3:2861_2": "Tadā kāko lolabhikkhu ahosi,",
  "atk-s0513a3:2861_3": "pārāvato pana ahameva ahosinti.",
  "atk-s0513a3:2862_0": "Pārāvatajātakavaṇṇanā dasamā.",
  "atk-s0513a3:2863_0": "Kharaputtavaggo dutiyo niṭṭhito.",
  "atk-s0513a3:2864_0": "Jātakuddānaṃ –",
  "atk-s0513a3:2865_0": "Avāriyaṃ setaketu, darīmukhañca neru ca;",
  "atk-s0513a3:2866_0": "Āsaṅkamigālopañca, kāḷakaṇṇī ca kukkuṭaṃ.",
  "atk-s0513a3:2867_0": "Dhammadhajañca nandiyaṃ, kharaputtaṃ sūci ceva;",
  "atk-s0513a3:2868_0": "Tuṇḍilaṃ soṇṇakakkaṭaṃ, mayhakaṃ vijjādharañceva.",
  "atk-s0513a3:2869_0": "Siṅghapupphaṃ vighāsādaṃ, vaṭṭakañca pārāvataṃ;",
  "atk-s0513a3:2870_0": "Saṅgāyiṃsu mahātherā, chakke vīsati jātake.",
  "atk-s0513a3:2871_0": "Chakkanipātavaṇṇanā niṭṭhitā.",
  "atk-s0513a3:2872_0": "7. Sattakanipāto",
  "atk-s0513a3:2873_0": "1. Kukkuvaggo",
  "atk-s0513a3:2875_0": "[396] 1. Kukkujātakavaṇṇanā",
  "atk-s0513a3:2876_0": "Diyaḍḍhakukkūti idaṃ satthā jetavane viharanto rājovādaṃ ārabbha kathesi.",
  "atk-s0513a3:2876_1": "Paccuppannavatthu tesakuṇajātake āvi bhavissati.",
  "atk-s0513a3:2877_0": "Atīte bārāṇasiyaṃ brahmadatte rajjaṃ kārente bodhisatto tassa atthadhammānusāsako amacco ahosi.",
  "atk-s0513a3:2877_1": "Rājā agatigamane patiṭṭhāya adhammena rajjaṃ kāresi,",
  "atk-s0513a3:2877_2": "janapadaṃ pīḷetvā dhanameva saṃhari.",
  "atk-s0513a3:2877_3": "Bodhisatto rājānaṃ ovaditukāmo ekaṃ upamaṃ upadhārento vicarati,",
  "atk-s0513a3:2877_4": "rañño uyyāne vāsāgāraṃ vippakataṃ hoti aniṭṭhitacchadanaṃ,",
  "atk-s0513a3:2877_5": "dārukaṇṇikaṃ āropetvā gopānasiyo pavesitamattā honti.",
  "atk-s0513a3:2877_6": "Rājā kīḷanatthāya uyyānaṃ gantvā tattha vicaritvā taṃ gehaṃ pavisitvā ullokento kaṇṇikamaṇḍalaṃ disvā",
  "atk-s0513a3:2877_7": "attano uparipatanabhayena nikkhamitvā bahi ṭhito puna oloketvā “kiṃ nu kho nissāya kaṇṇikā ṭhitā,",
  "atk-s0513a3:2877_8": "kiṃ nissāya gopānasiyo”ti cintetvā bodhisattaṃ pucchanto paṭhamaṃ gāthamāha –",
  "atk-s0513a3:2878_0": "1.",
  "atk-s0513a3:2879_0": "“Diyaḍḍhakukkū udayena kaṇṇikā, vidatthiyo aṭṭha parikkhipanti naṃ;",
  "atk-s0513a3:2880_0": "Sā siṃsapā, sāramayā apheggukā, kuhiṃ ṭhitā upparito na dhaṃsatī”ti.",
  "atk-s0513a3:2881_0": "Tattha diyaḍḍhakukkūti diyaḍḍharatanā.",
  "atk-s0513a3:2881_1": "Udayenāti uccattena.",
  "atk-s0513a3:2881_2": "Parikkhipanti nanti taṃ panetaṃ aṭṭha vidatthiyo parikkhipanti,",
  "atk-s0513a3:2881_3": "parikkhepato aṭṭhavidatthipamāṇāti vuttaṃ hoti.",
  "atk-s0513a3:2881_4": "Kuhiṃ ṭhitāti kattha patiṭṭhitā hutvā.",
  "atk-s0513a3:2881_5": "Na dhaṃsatīti na patati.",
  "atk-s0513a3:2882_0": "Taṃ sutvā bodhisatto “laddhā dāni me rañño ovādatthāya upamā”ti cintetvā imā gāthā āha –",
  "atk-s0513a3:2883_0": "2.",
  "atk-s0513a3:2884_0": "“Yā tiṃsati sāramayā anujjukā, parikiriya gopānasiyo samaṃ ṭhitā;",
  "atk-s0513a3:2885_0": "Tāhi susaṅgahitā balasā pīḷitā, samaṃ ṭhitā upparito na dhaṃsati.",
  "atk-s0513a3:2886_0": "3.",
  "atk-s0513a3:2887_0": "“Evampi mittehi daḷhehi paṇḍito, abhejjarūpehi sucīhi mantibhi;",
  "atk-s0513a3:2888_0": "Susaṅgahīto siriyā na dhaṃsati, gopānasībhāravahāva kaṇṇikā”ti.",
  "atk-s0513a3:2889_0": "Tattha yā tiṃsati sāramayāti yā etā sārarukkhamayā tiṃsati gopānasiyo.",
  "atk-s0513a3:2889_1": "Parikiriyāti parivāretvā.",
  "atk-s0513a3:2889_2": "Samaṃ ṭhitāti samabhāgena ṭhitā.",
  "atk-s0513a3:2889_3": "Balasā pīḷitāti tāhi tāhi gopānasīhi balena pīḷitā suṭṭhu saṅgahitā ekābaddhā hutvā.",
  "atk-s0513a3:2889_4": "Paṇḍitoti ñāṇasampanno rājā.",
  "atk-s0513a3:2889_5": "Sucīhīti sucisamācārehi kalyāṇamittehi.",
  "atk-s0513a3:2889_6": "Mantibhīti mantakusalehi.",
  "atk-s0513a3:2889_7": "Gopānasībhāravahāva kaṇṇikāti yathā gopānasīnaṃ bhāraṃ vahamānā kaṇṇikā na dhaṃsati na patati,",
  "atk-s0513a3:2889_8": "evaṃ rājāpi vuttappakārehi mantīhi abhijjahadayehi susaṅgahito sirito na dhaṃsati na patati na parihāyati.",
  "atk-s0513a3:2890_0": "Rājā bodhisatte kathenteyeva attano kiriyaṃ sallakkhetvā kaṇṇikāya asati gopānasiyo na tiṭṭhanti,",
  "atk-s0513a3:2890_1": "gopānasīhi asaṅgahitā kaṇṇikā na tiṭṭhati,",
  "atk-s0513a3:2890_2": "gopānasīsu bhijjantīsu kaṇṇikā patati,",
  "atk-s0513a3:2890_3": "evameva adhammiko rājā attano mittāmacce ca balakāye ca brāhmaṇagahapatike ca asaṅgaṇhanto tesu bhijjantesu tehi asaṅgahito issariyā dhaṃsati,",
  "atk-s0513a3:2890_4": "raññā nāma dhammikena bhavitabbanti.",
  "atk-s0513a3:2890_5": "Athassa tasmiṃ khaṇe paṇṇākāratthāya mātuluṅgaṃ āhariṃsu.",
  "atk-s0513a3:2890_6": "Rājā “sahāya,",
  "atk-s0513a3:2890_7": "imaṃ mātuluṅgaṃ khādā”ti bodhisattaṃ āha.",
  "atk-s0513a3:2890_8": "Bodhisatto taṃ gahetvā “mahārāja,",
  "atk-s0513a3:2890_9": "imaṃ khādituṃ ajānantā tittakaṃ vā karonti ambilaṃ vā,",
  "atk-s0513a3:2890_10": "jānantā pana paṇḍitā tittakaṃ hāretvā ambilaṃ anīharitvā mātuluṅgarasaṃ anāsetvāva khādantī”ti rañño",
  "atk-s0513a3:2890_11": "imāya upamāya dhanasaṅgharaṇūpāyaṃ dassento dve gāthā abhāsi –",
  "atk-s0513a3:2891_0": "4.",
  "atk-s0513a3:2892_0": "“Kharattacaṃ bellaṃ yathāpi satthavā, anāmasantopi karoti tittakaṃ;",
  "atk-s0513a3:2893_0": "Samāharaṃ sāduṃ karoti patthiva, asāduṃ kayirā tanubandhamuddharaṃ.",
  "atk-s0513a3:2894_0": "5.",
  "atk-s0513a3:2895_0": "“Evampi gāmanigamesu paṇḍito, asāhasaṃ rājadhanāni saṅgharaṃ;",
  "atk-s0513a3:2896_0": "Dhammānuvattī paṭipajjamāno, sa phāti kayirā aviheṭhayaṃ para”nti.",
  "atk-s0513a3:2897_0": "Tattha kharattacanti thaddhatacaṃ.",
  "atk-s0513a3:2897_1": "Bellanti mātuluṅgaṃ.",
  "atk-s0513a3:2897_2": "‘Bela”ntipi pāṭho,",
  "atk-s0513a3:2897_3": "ayamevattho.",
  "atk-s0513a3:2897_4": "Satthavāti satthakahattho.",
  "atk-s0513a3:2897_5": "Anāmasantoti bahitacaṃ tanukampi atacchanto idaṃ phalaṃ tittakaṃ karoti.",
  "atk-s0513a3:2897_6": "Samāharanti samāharanto bahitacaṃ tacchanto anto ca ambilaṃ anīharanto taṃ sāduṃ karoti.",
  "atk-s0513a3:2897_7": "Patthivāti rājānaṃ ālapati.",
  "atk-s0513a3:2897_8": "Tanubandhamuddharanti tanukaṃ pana tacaṃ uddharanto sabbaso tittakassa anapanītattā taṃ asādumeva kayirā.",
  "atk-s0513a3:2897_9": "Evanti evaṃ paṇḍito rājāpi asāhasaṃ sāhasiyā taṇhāya vasaṃ agacchanto agatigamanaṃ pahāya raṭṭhaṃ apīḷetvā",
  "atk-s0513a3:2897_10": "upacikānaṃ vammikavaḍḍhananiyāmena madhukarānaṃ reṇuṃ gahetvā madhukaraṇaniyāmena ca dhanaṃ saṅgharanto –",
  "atk-s0513a3:2898_0": "“Dānaṃ sīlaṃ pariccāgaṃ, ajjavaṃ maddavaṃ tapaṃ;",
  "atk-s0513a3:2899_0": "Akkodhaṃ avihiṃsañca, khantiñca avirodhana”nti. –",
  "atk-s0513a3:2900_0": "Iti imesaṃ dasannaṃ rājadhammānaṃ anuvattanena dhammānuvattī hutvā paṭipajjamāno so attano ca paresañca",
  "atk-s0513a3:2900_1": "phātiṃ vaḍḍhiṃ kareyya paraṃ aviheṭhentoyevāti.",
  "atk-s0513a3:2901_0": "Rājā bodhisattena saddhiṃ mantento pokkharaṇītīraṃ gantvā supupphitaṃ bālasūriyavaṇṇaṃ udakena anupalittaṃ padumaṃ disvā āha – “sahāya,",
  "atk-s0513a3:2901_1": "imaṃ padumaṃ udake sañjātameva udakena alimpamānaṃ ṭhita”nti.",
  "atk-s0513a3:2901_2": "Atha naṃ bodhisatto “mahārāja,",
  "atk-s0513a3:2901_3": "raññā nāma evarūpena bhavitabba”nti ovadanto imā gāthā āha –",
  "atk-s0513a3:2902_0": "6.",
  "atk-s0513a3:2903_0": "“Odātamūlaṃ sucivārisambhavaṃ, jātaṃ yathā pokkharaṇīsu ambujaṃ;",
  "atk-s0513a3:2904_0": "Padumaṃ yathā agginikāsiphālimaṃ, na kaddamo na rajo na vāri limpati.",
  "atk-s0513a3:2905_0": "7.",
  "atk-s0513a3:2906_0": "“Evampi vohārasuciṃ asāhasaṃ, visuddhakammantamapetapāpakaṃ;",
  "atk-s0513a3:2907_0": "Na limpati kammakilesa tādiso, jātaṃ yathā pokkharaṇīsu ambuja”nti.",
  "atk-s0513a3:2908_0": "Tattha odātamūlanti paṇḍaramūlaṃ.",
  "atk-s0513a3:2908_1": "Ambujanti padumasseva vevacanaṃ.",
  "atk-s0513a3:2908_2": "Agginikāsiphālimanti agginikāsinā sūriyena phālitaṃ vikasitanti attho.",
  "atk-s0513a3:2908_3": "Na kaddamo na rajo na vāri limpatīti neva kaddamo na rajo na udakaṃ limpati,",
  "atk-s0513a3:2908_4": "na makkhetīti attho.",
  "atk-s0513a3:2908_5": "“Lippati”cceva vā pāṭho,",
  "atk-s0513a3:2908_6": "bhummatthe vā etāni paccattavacanāni,",
  "atk-s0513a3:2908_7": "etesu kaddamādīsu na lippati,",
  "atk-s0513a3:2908_8": "na allīyatīti attho.",
  "atk-s0513a3:2908_9": "Vohārasucinti porāṇakehi dhammikarājūhi likhāpetvā ṭhapitavinicchayavohāre suciṃ,",
  "atk-s0513a3:2908_10": "agatigamanaṃ pahāya dhammena vinicchayakārakanti attho.",
  "atk-s0513a3:2908_11": "Asāhasanti dhammikavinicchaye ṭhitattāyeva sāhasikakiriyāya virahitaṃ.",
  "atk-s0513a3:2908_12": "Visuddhakammantanti teneva asāhasikaṭṭhena visuddhakammantaṃ saccavādiṃ nikkodhaṃ majjhattaṃ tulābhūtaṃ lokassa.",
  "atk-s0513a3:2908_13": "Apetapāpakanti apagatapāpakammaṃ.",
  "atk-s0513a3:2908_14": "Na limpati kammakilesa tādisoti taṃ rājānaṃ pāṇātipāto adinnādānaṃ kāmesumicchācāro musāvādoti ayaṃ kammakileso na allīyati.",
  "atk-s0513a3:2908_15": "Kiṃkāraṇā?",
  "atk-s0513a3:2908_16": "Tādiso jātaṃ yathā pokkharaṇīsu ambujaṃ.",
  "atk-s0513a3:2908_17": "Tādiso hi rājā yathā pokkharaṇīsu jātaṃ padumaṃ anupalittaṃ,",
  "atk-s0513a3:2908_18": "evaṃ anupalitto nāma hoti.",
  "atk-s0513a3:2909_0": "Rājā bodhisattassa ovādaṃ sutvā tato paṭṭhāya dhammena rajjaṃ kārento dānādīni puññāni katvā saggaparāyaṇo ahosi.",
  "atk-s0513a3:2910_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a3:2910_1": "“tadā rājā ānando ahosi,",
  "atk-s0513a3:2910_2": "paṇḍitāmacco pana ahameva ahosi”nti.",
  "atk-s0513a3:2911_0": "Kukkujātakavaṇṇanā paṭhamā.",
  "atk-s0513a3:2913_0": "[397] 2. Manojajātakavaṇṇanā",
  "atk-s0513a3:2914_0": "Yathā cāpo ninnamatīti idaṃ satthā veḷuvane viharanto vipakkhasevakaṃ bhikkhuṃ ārabbha kathesi.",
  "atk-s0513a3:2914_1": "Vatthu pana heṭṭhā mahiḷāmukhajātake vitthāritameva.",
  "atk-s0513a3:2914_2": "Tadā pana satthā “na,",
  "atk-s0513a3:2914_3": "bhikkhave, idāneva,",
  "atk-s0513a3:2914_4": "pubbepesa vipakkhasevakoyevā”ti vatvā atītaṃ āhari.",
  "atk-s0513a3:2915_0": "Atīte bārāṇasiyaṃ brahmadatte rajjaṃ kārente bodhisatto sīho hutvā sīhiyā saddhiṃ saṃvasanto dve potake labhi –",
  "atk-s0513a3:2915_1": "puttañca dhītarañca.",
  "atk-s0513a3:2915_2": "Puttassa manojoti nāmaṃ ahosi,",
  "atk-s0513a3:2915_3": "so vayappatto ekaṃ sīhapotikaṃ gaṇhi.",
  "atk-s0513a3:2915_4": "Iti te pañca janā ahesuṃ.",
  "atk-s0513a3:2915_5": "Manojo vanamahiṃsādayo vadhitvā maṃsaṃ āharitvā mātāpitaro ca bhaginiñca pajāpatiñca poseti.",
  "atk-s0513a3:2915_6": "So ekadivasaṃ gocarabhūmiyaṃ giriyaṃ nāma siṅgālaṃ palāyituṃ appahontaṃ urena nipannaṃ disvā “kiṃ,",
  "atk-s0513a3:2915_7": "sammā”ti pucchitvā “upaṭṭhātukāmomhi,",
  "atk-s0513a3:2915_8": "sāmī”ti vutte “sādhu,",
  "atk-s0513a3:2915_9": "upaṭṭhahassū”ti taṃ gahetvā attano vasanaguhaṃ ānesi.",
  "atk-s0513a3:2915_10": "Bodhisatto taṃ disvā “tāta manoja,",
  "atk-s0513a3:2915_11": "siṅgālā nāma dussīlā pāpadhammā akicce niyojenti,",
  "atk-s0513a3:2915_12": "mā etaṃ attano santike karī”ti vāretuṃ nāsakkhi.",
  "atk-s0513a3:2916_0": "Athekadivasaṃ siṅgālo assamaṃsaṃ khāditukāmo manojaṃ āha – “sāmi,",
  "atk-s0513a3:2916_1": "amhehi ṭhapetvā assamaṃsaṃ aññaṃ akhāditapubbaṃ nāma natthi,",
  "atk-s0513a3:2916_2": "assaṃ gaṇhissāmā”ti.",
  "atk-s0513a3:2916_3": "“Kahaṃ pana, samma,",
  "atk-s0513a3:2916_4": "assā hontī”ti?",
  "atk-s0513a3:2916_5": "“Bārāṇasiyaṃ nadītīre”ti.",
  "atk-s0513a3:2916_6": "So tassa vacanaṃ gahetvā tena saddhiṃ assānaṃ nadiyā nhānavelāyaṃ gantvā ekaṃ assaṃ gahetvā piṭṭhiyaṃ āropetvā vegena attano guhādvārameva āgato.",
  "atk-s0513a3:2916_7": "Athassa pitā assamaṃsaṃ khāditvā “tāta,",
  "atk-s0513a3:2916_8": "assā nāma rājabhogā,",
  "atk-s0513a3:2916_9": "rājāno ca nāma anekamāyā kusalehi dhanuggahehi vijjhāpenti,",
  "atk-s0513a3:2916_10": "assamaṃsakhādanasīhā nāma dīghāyukā na honti,",
  "atk-s0513a3:2916_11": "ito paṭṭhāya mā assaṃ gaṇhī”ti āha.",
  "atk-s0513a3:2916_12": "So pitu vacanaṃ akatvā gaṇhateva.",
  "atk-s0513a3:2916_13": "“Sīho asse gaṇhātī”ti sutvā rājā antonagareyeva assānaṃ pokkharaṇiṃ kārāpesi.",
  "atk-s0513a3:2916_14": "Tatopi āgantvā gaṇhiyeva.",
  "atk-s0513a3:2916_15": "Rājā assasālaṃ kāretvā antosālāyameva tiṇodakaṃ dāpesi.",
  "atk-s0513a3:2916_16": "Sīho pākāramatthakena gantvā antosālātopi gaṇhiyeva.",
  "atk-s0513a3:2917_0": "Rājā ekaṃ akkhaṇavedhiṃ dhanuggahaṃ pakkosāpetvā “sakkhissasi tāta,",
  "atk-s0513a3:2917_1": "sīhaṃ vijjhitu”nti āha.",
  "atk-s0513a3:2917_2": "So “sakkomī”ti vatvā pākāraṃ nissāya sīhassa āgamanamagge aṭṭakaṃ kāretvā aṭṭhāsi.",
  "atk-s0513a3:2917_3": "Sīho āgantvā bahisusāne siṅgālaṃ ṭhapetvā assagahaṇatthāya nagaraṃ pakkhandi.",
  "atk-s0513a3:2917_4": "Dhanuggaho āgamanakāle “atitikhiṇo vego”ti sīhaṃ avijjhitvā assaṃ gahetvā gamanakāle garubhāratāya olīnavegaṃ",
  "atk-s0513a3:2917_5": "sīhaṃ tikhiṇena nārācena pacchābhāge vijjhi.",
  "atk-s0513a3:2917_6": "Nārāco purimakāyena nikkhamitvā ākāsaṃ pakkhandi.",
  "atk-s0513a3:2917_7": "Sīho “viddhosmī”ti viravi.",
  "atk-s0513a3:2917_8": "Dhanuggaho taṃ vijjhitvā asani viya jiyaṃ pothesi.",
  "atk-s0513a3:2917_9": "Siṅgālo sīhassa ca jiyāya ca saddaṃ sutvā “sahāyo me dhanuggahena vijjhitvā mārito bhavissati,",
  "atk-s0513a3:2917_10": "matakena hi saddhiṃ vissāso nāma natthi,",
  "atk-s0513a3:2917_11": "idāni mama pakatiyā vasanavanameva gamissāmī”ti attanāva saddhiṃ sallapanto dve gāthā abhāsi –",
  "atk-s0513a3:2918_0": "8.",
  "atk-s0513a3:2919_0": "“Yathā cāpo ninnamati, jiyā cāpi nikūjati;",
  "atk-s0513a3:2920_0": "Haññate nūna manojo, migarājā sakhā mama.",
  "atk-s0513a3:2921_0": "9.",
  "atk-s0513a3:2922_0": "“Handa dāni vanantāni, pakkamāmi yathāsukhaṃ;",
  "atk-s0513a3:2923_0": "Netādisā sakhā honti, labbhā me jīvato sakhā”ti.",
  "atk-s0513a3:2924_0": "Tattha yathāti yenākāreneva cāpo ninnamati.",
  "atk-s0513a3:2924_1": "Haññate nūnāti nūna haññati.",
  "atk-s0513a3:2924_2": "Netādisāti evarūpā matakā sahāyā nāma na honti.",
  "atk-s0513a3:2924_3": "Labbhā meti jīvato mama sahāyo nāma sakkā laddhuṃ.",
  "atk-s0513a3:2925_0": "Sīhopi ekavegena gantvā assaṃ guhādvāre pātetvā sayampi maritvā pati.",
  "atk-s0513a3:2925_1": "Athassa ñātakā nikkhamitvā taṃ lohitamakkhitaṃ pahāramukhehi paggharitalohitaṃ pāpajanasevitāya jīvitakkhayaṃ pattaṃ addasaṃsu,",
  "atk-s0513a3:2925_2": "disvā cassa mātā pitā bhaginī pajāpatīti paṭipāṭiyā catasso gāthā bhāsiṃsu –",
  "atk-s0513a3:2926_0": "10.",
  "atk-s0513a3:2927_0": "“Na pāpajanasaṃsevī, accantaṃ sukhamedhati;",
  "atk-s0513a3:2928_0": "Manojaṃ passa semānaṃ, giriyassānusāsanī.",
  "atk-s0513a3:2929_0": "11.",
  "atk-s0513a3:2930_0": "“Na pāpasampavaṅkena, mātā puttena nandati;",
  "atk-s0513a3:2931_0": "Manojaṃ passa semānaṃ, acchannaṃ samhi lohite.",
  "atk-s0513a3:2932_0": "12.",
  "atk-s0513a3:2933_0": "“Evamāpajjate poso, pāpiyo ca nigacchati;",
  "atk-s0513a3:2934_0": "Yo ve hitānaṃ vacanaṃ, na karoti atthadassinaṃ.",
  "atk-s0513a3:2935_0": "13.",
  "atk-s0513a3:2936_0": "“Evañca so hoti tato ca pāpiyo, yo uttamo adhamajanūpasevī;",
  "atk-s0513a3:2937_0": "Passuttamaṃ adhamajanūpasevitaṃ, migādhipaṃ saravaraveganiddhuta”nti.",
  "atk-s0513a3:2938_0": "Tattha accantaṃ sukhamedhatīti na ciraṃ sukhaṃ labhati.",
  "atk-s0513a3:2938_1": "Giriyassānusāsanīti ayaṃ evarūpā giriyassānusāsanīti garahanto āha.",
  "atk-s0513a3:2938_2": "Pāpasampavaṅkenāti pāpesu sampavaṅkena pāpasahāyena.",
  "atk-s0513a3:2938_3": "Acchannanti nimuggaṃ.",
  "atk-s0513a3:2938_4": "Pāpiyo ca nigacchatīti pāpañca vindati.",
  "atk-s0513a3:2938_5": "Hitānanti atthakāmānaṃ.",
  "atk-s0513a3:2938_6": "Atthadassinanti anāgataatthaṃ passantānaṃ.",
  "atk-s0513a3:2938_7": "Pāpiyoti pāpataro.",
  "atk-s0513a3:2938_8": "Adhamajanūpasevīti adhamajanaṃ upasevī.",
  "atk-s0513a3:2938_9": "Uttamanti sarīrabalena jeṭṭhakaṃ.",
  "atk-s0513a3:2939_0": "Pacchimā abhisambuddhagāthā –",
  "atk-s0513a3:2940_0": "14.",
  "atk-s0513a3:2941_0": "“Nihīyati puriso nihīnasevī, na ca hāyetha kadāci tulyasevī;",
  "atk-s0513a3:2942_0": "Seṭṭhamupagamaṃ udeti khippaṃ, tasmāttanā uttaritaraṃ bhajethā”ti.",
  "atk-s0513a3:2943_0": "Tattha nihīyatīti bhikkhave,",
  "atk-s0513a3:2943_1": "nihīnasevī nāma manojo sīho viya nihīyati parihāyati vināsaṃ pāpuṇāti.",
  "atk-s0513a3:2943_2": "Tulyasevīti sīlādīhi attanā sadisaṃ sevamāno na hāyati,",
  "atk-s0513a3:2943_3": "vaḍḍhiyeva panassa hoti.",
  "atk-s0513a3:2943_4": "Seṭṭhamupagamanti sīlādīhi uttaritaraṃyeva upagacchanto.",
  "atk-s0513a3:2943_5": "Udeti khippanti sīghameva sīlādīhi guṇehi udeti,",
  "atk-s0513a3:2943_6": "vuddhiṃ upagacchatīti.",
  "atk-s0513a3:2944_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a3:2944_1": "saccapariyosāne vipakkhasevako sotāpattiphale patiṭṭhahi.",
  "atk-s0513a3:2945_0": "Tadā siṅgālo devadatto ahosi,",
  "atk-s0513a3:2945_1": "manojo vipakkhasevako,",
  "atk-s0513a3:2945_2": "bhaginī uppalavaṇṇā,",
  "atk-s0513a3:2945_3": "bhariyā khemā bhikkhunī,",
  "atk-s0513a3:2945_4": "mātā rāhulamātā,",
  "atk-s0513a3:2945_5": "pitā sīharājā pana ahameva ahosinti.",
  "atk-s0513a3:2946_0": "Manojajātakavaṇṇanā dutiyā.",
  "atk-s0513a3:2948_0": "[398] 3. Sutanujātakavaṇṇanā",
  "atk-s0513a3:2949_0": "Rājā te bhattanti idaṃ satthā jetavane viharanto mātuposakabhikkhuṃ ārabbha kathesi.",
  "atk-s0513a3:2949_1": "Vatthu sāmajātake āvi bhavissati.",
  "atk-s0513a3:2950_0": "Atīte bārāṇasiyaṃ brahmadatte rajjaṃ kārente bodhisatto duggatagahapatikule nibbatti,",
  "atk-s0513a3:2950_1": "sutanūtissa nāmaṃ akaṃsu.",
  "atk-s0513a3:2950_2": "So vayappatto bhatiṃ katvā mātāpitaro posetvā pitari kālakate mātaraṃ poseti.",
  "atk-s0513a3:2950_3": "Tasmiṃ pana kāle bārāṇasirājā migavittako ahosi.",
  "atk-s0513a3:2950_4": "So ekadivasaṃ mahantena parivārena yojanadviyojanamattaṃ araññaṃ pavisitvā “yassa ṭhitaṭṭhānena migo palāyati,",
  "atk-s0513a3:2950_5": "so imaṃ nāma jito”ti sabbesaṃ ārocāpesi.",
  "atk-s0513a3:2950_6": "Amaccā rañño dhuvamaggaṭṭhāne koṭṭhakaṃ chādetvā adaṃsu.",
  "atk-s0513a3:2950_7": "Manussehi migānaṃ vasanaṭṭhānāni parivāretvā unnādentehi uṭṭhāpitesu migesu eko eṇimigo rañño ṭhitaṭṭhānaṃ paṭipajji.",
  "atk-s0513a3:2950_8": "Rājā “taṃ vijjhissāmī”ti saraṃ khipi.",
  "atk-s0513a3:2950_9": "Uggahitamāyo migo saraṃ mahāphāsukābhimukhaṃ āgacchantaṃ ñatvā parivattitvā sarena viddho viya hutvā pati.",
  "atk-s0513a3:2950_10": "Rājā “migo me viddho”ti gahaṇatthāya dhāvi.",
  "atk-s0513a3:2950_11": "Migo uṭṭhāya vātavegena palāyi,",
  "atk-s0513a3:2950_12": "amaccādayo rājānaṃ avahasiṃsu.",
  "atk-s0513a3:2950_13": "So migaṃ anubandhitvā kilantakāle khaggena dvidhā chinditvā ekasmiṃ daṇḍake laggitvā kājaṃ vahanto viya",
  "atk-s0513a3:2950_14": "āgacchanto “thokaṃ vissamissāmī”ti maggasamīpe ṭhitaṃ vaṭarukkhaṃ upagantvā nipajjitvā niddaṃ okkami.",
  "atk-s0513a3:2951_0": "Tasmiṃ pana vaṭarukkhe nibbatto maghadevo nāma yakkho tattha paviṭṭhe vessavaṇassa santikā khādituṃ labhi.",
  "atk-s0513a3:2951_1": "So rājānaṃ uṭṭhāya gacchantaṃ “tiṭṭha bhakkhosi me”ti hatthe gaṇhi.",
  "atk-s0513a3:2951_2": "“Tvaṃ konāmosī”ti?",
  "atk-s0513a3:2951_3": "“Ahaṃ idha nibbattayakkho,",
  "atk-s0513a3:2951_4": "imaṃ ṭhānaṃ paviṭṭhake khādituṃ labhāmī”ti.",
  "atk-s0513a3:2951_5": "Rājā satiṃ upaṭṭhapetvā “kiṃ ajjeva maṃ khādissasi,",
  "atk-s0513a3:2951_6": "udāhu nibaddhaṃ khādissasī”ti pucchi.",
  "atk-s0513a3:2951_7": "“Labhanto nibaddhaṃ khādissāmī”ti.",
  "atk-s0513a3:2951_8": "Rājā “imaṃ ajja migaṃ khāditvā maṃ vissajjehi,",
  "atk-s0513a3:2951_9": "ahaṃ te sve paṭṭhāya ekāya bhattapātiyā saddhiṃ ekaṃ manussaṃ pesessāmī”ti.",
  "atk-s0513a3:2951_10": "“Tena hi appamatto hohi,",
  "atk-s0513a3:2951_11": "apesitadivase taññeva khādissāmī”ti.",
  "atk-s0513a3:2951_12": "“Ahaṃ bārāṇasirājā,",
  "atk-s0513a3:2951_13": "mayhaṃ avijjamānaṃ nāma natthī”ti.",
  "atk-s0513a3:2951_14": "Yakkho paṭiññaṃ gahetvā taṃ vissajjesi.",
  "atk-s0513a3:2951_15": "So nagaraṃ pavisitvā tamatthaṃ ekassa atthacarakassa amaccassa kathetvā “idāni kiṃ kātabba”nti pucchi.",
  "atk-s0513a3:2951_16": "“Divasaparicchedo kato, devā”ti?",
  "atk-s0513a3:2951_17": "“Na kato”ti.",
  "atk-s0513a3:2951_18": "“Ayuttaṃ vo kataṃ,",
  "atk-s0513a3:2951_19": "evaṃ santepi mā cintayittha,",
  "atk-s0513a3:2951_20": "bahū bandhanāgāre manussā”ti.",
  "atk-s0513a3:2951_21": "“Tena hi tvaṃ etaṃ kammaṃ kara,",
  "atk-s0513a3:2951_22": "mayhaṃ jīvitaṃ dehī”ti.",
  "atk-s0513a3:2952_0": "Amacco “sādhū”ti sampaṭicchitvā devasikaṃ bandhanāgārato manussaṃ nīharitvā bhattapātiṃ gahetvā kañci ajānāpetvāva yakkhassa pesesi.",
  "atk-s0513a3:2952_1": "Yakkho bhattaṃ bhuñjitvā manussaṃ khādati.",
  "atk-s0513a3:2952_2": "Aparabhāge bandhanāgārāni nimmanussāni jātāni.",
  "atk-s0513a3:2952_3": "Rājā bhattahārakaṃ alabhanto maraṇabhayena kampi.",
  "atk-s0513a3:2952_4": "Atha naṃ amacco assāsetvā “deva,",
  "atk-s0513a3:2952_5": "jīvitāsāto dhanāsāva balavatarā,",
  "atk-s0513a3:2952_6": "hatthikkhandhe sahassabhaṇḍikaṃ ṭhapetvā ‘ko imaṃ dhanaṃ gahetvā yakkhassa bhattaṃ ādāya gamissatī’ti bheriṃ carāpemā”ti vatvā tathā kāresi.",
  "atk-s0513a3:2952_7": "Atha taṃ sutvā bodhisatto cintesi “ahaṃ bhatiyā māsakaḍḍhamāsakaṃ saṅgharitvā kicchena mātaraṃ posemi,",
  "atk-s0513a3:2952_8": "imaṃ dhanaṃ gahetvā mātu datvā yakkhassa santikaṃ gamissāmi,",
  "atk-s0513a3:2952_9": "sace yakkhaṃ dametuṃ sakkhissāmi,",
  "atk-s0513a3:2952_10": "iccetaṃ kusalaṃ,",
  "atk-s0513a3:2952_11": "no ce sakkhissāmi,",
  "atk-s0513a3:2952_12": "mātā me sukhaṃ jīvissatī”ti.",
  "atk-s0513a3:2952_13": "So tamatthaṃ mātu ārocetvā “alaṃ tāta,",
  "atk-s0513a3:2952_14": "na mama attho dhanenā”ti dve vāre paṭikkhipitvā tatiyavāre taṃ anāpucchitvāva “āharatha, ayya, sahassaṃ,",
  "atk-s0513a3:2952_15": "ahaṃ bhattaṃ harissāmī”ti sahassaṃ gahetvā mātu datvā “amma,",
  "atk-s0513a3:2952_16": "mā cintayi,",
  "atk-s0513a3:2952_17": "ahaṃ yakkhaṃ dametvā mahājanassa sotthiṃ karissāmi,",
  "atk-s0513a3:2952_18": "ajjeva tava assukilinnamukhaṃ hāsāpentova āgacchissāmī”ti mātaraṃ vanditvā rājapurisehi saddhiṃ rañño santikaṃ gantvā vanditvā aṭṭhāsi.",
  "atk-s0513a3:2953_0": "Tato raññā “tāta,",
  "atk-s0513a3:2953_1": "tvaṃ bhattaṃ harissasī”ti vutte “āma,",
  "atk-s0513a3:2953_2": "devā”ti āha.",
  "atk-s0513a3:2953_3": "“Kiṃ te laddhuṃ vaṭṭatī”ti?",
  "atk-s0513a3:2953_4": "“Tumhākaṃ suvaṇṇapādukā, devā”ti.",
  "atk-s0513a3:2953_5": "“Kiṃkāraṇā”ti? “Deva,",
  "atk-s0513a3:2953_6": "so yakkho attano rukkhamūle bhūmiyaṃ ṭhitake khādituṃ labhati,",
  "atk-s0513a3:2953_7": "ahaṃ etassa santakabhūmiyaṃ aṭṭhatvā pādukāsu ṭhassāmī”ti.",
  "atk-s0513a3:2953_8": "“Aññaṃ kiṃ laddhuṃ vaṭṭatī”ti?",
  "atk-s0513a3:2953_9": "“Tumhākaṃ chattaṃ, devā”ti.",
  "atk-s0513a3:2953_10": "“Idaṃ kimatthāyā”ti? “Deva,",
  "atk-s0513a3:2953_11": "yakkho attano rukkhacchāyāya ṭhitake khādituṃ labhati,",
  "atk-s0513a3:2953_12": "ahaṃ tassa rukkhacchāyāya aṭṭhatvā chattacchāyāya ṭhassāmī”ti.",
  "atk-s0513a3:2953_13": "“Aññaṃ kiṃ laddhuṃ vaṭṭatī”ti.",
  "atk-s0513a3:2953_14": "“Tumhākaṃ khaggaṃ, devā”ti.",
  "atk-s0513a3:2953_15": "“Iminā ko attho”ti? “Deva,",
  "atk-s0513a3:2953_16": "amanussāpi āvudhahatthānaṃ bhāyantiyevā”ti.",
  "atk-s0513a3:2953_17": "“Aññaṃ kiṃ laddhuṃ vaṭṭatī”ti?",
  "atk-s0513a3:2953_18": "“Suvaṇṇapātiṃ pūretvā tumhākaṃ bhuñjanakabhattaṃ detha, devā”ti.",
  "atk-s0513a3:2953_19": "“Kiṃkāraṇā, tātā”ti? “Deva,",
  "atk-s0513a3:2953_20": "mādisassa nāma paṇḍitassa purisassa mattikapātiyā lūkhabhojanaṃ harituṃ ananucchavika”nti. “Sādhu,",
  "atk-s0513a3:2953_21": "tātā”ti rājā sabbaṃ dāpetvā tassa veyyāvaccakare paṭipādesi.",
  "atk-s0513a3:2954_0": "Bodhisatto “mahārāja,",
  "atk-s0513a3:2954_1": "mā bhāyittha,",
  "atk-s0513a3:2954_2": "ajjāhaṃ yakkhaṃ dametvā tumhākaṃ sotthiṃ katvā āgamissāmī”ti rājānaṃ vanditvā upakaraṇāni gāhāpetvā tattha",
  "atk-s0513a3:2954_3": "gantvā manusse rukkhassāvidūre ṭhapetvā suvaṇṇapādukaṃ āruyha khaggaṃ sannayhitvā setacchattaṃ matthake",
  "atk-s0513a3:2954_4": "katvā kañcanapātiyā bhattaṃ gahetvā yakkhassa santikaṃ pāyāsi.",
  "atk-s0513a3:2954_5": "Yakkho maggaṃ olokento taṃ disvā “ayaṃ puriso na aññesu divasesu āgamananiyāmena eti,",
  "atk-s0513a3:2954_6": "kiṃ nu kho kāraṇa”nti cintesi.",
  "atk-s0513a3:2954_7": "Bodhisattopi rukkhasamīpaṃ gantvā asituṇḍena bhattapātiṃ antochāyāya karitvā chāyāya pariyante ṭhito paṭhamaṃ gāthamāha.",
  "atk-s0513a3:2955_0": "15.",
  "atk-s0513a3:2956_0": "“Rājā te bhattaṃ pāhesi, suciṃ maṃsūpasecanaṃ;",
  "atk-s0513a3:2957_0": "Maghadevasmiṃ adhivatthe, ehi nikkhamma bhuñjasū”ti.",
  "atk-s0513a3:2958_0": "Tattha pāhesīti pahiṇi.",
  "atk-s0513a3:2958_1": "Maghadevasmiṃ adhivattheti maghadevoti vaṭarukkho vuccati,",
  "atk-s0513a3:2958_2": "tasmiṃ adhivattheti devataṃ ālapati.",
  "atk-s0513a3:2959_0": "Taṃ sutvā yakkho “imaṃ purisaṃ vañcetvā antochāyāya paviṭṭhaṃ khādissāmī”ti cintetvā dutiyaṃ gāthamāha –",
  "atk-s0513a3:2960_0": "16.",
  "atk-s0513a3:2961_0": "“Ehi māṇava orena, bhikkhamādāya sūpitaṃ;",
  "atk-s0513a3:2962_0": "Tvañca māṇava bhikkhā ca, ubho bhakkhā bhavissathā”ti.",
  "atk-s0513a3:2963_0": "Tattha bhikkhanti mama nibaddhabhikkhaṃ. Sūpitanti sūpasampannaṃ.",
  "atk-s0513a3:2964_0": "Tato bodhisatto dve gāthā abhāsi –",
  "atk-s0513a3:2965_0": "17.",
  "atk-s0513a3:2966_0": "“Appakena tuvaṃ yakkha, thullamatthaṃ jahissasi;",
  "atk-s0513a3:2967_0": "Bhikkhaṃ te nāharissanti, janā maraṇasaññino.",
  "atk-s0513a3:2968_0": "18.",
  "atk-s0513a3:2969_0": "“Laddhāya yakkhā tava niccabhikkhaṃ, suciṃ paṇītaṃ rasasā upetaṃ;",
  "atk-s0513a3:2970_0": "Bhikkhañca te āhariyo naro idha, sudullabho hehiti bhakkhite mayī”ti.",
  "atk-s0513a3:2971_0": "Tattha thullamatthanti appakena kāraṇena mahantaṃ atthaṃ jahissasīti dasseti.",
  "atk-s0513a3:2971_1": "Nāharissantīti ito paṭṭhāya maraṇasaññino hutvā na āharissanti,",
  "atk-s0513a3:2971_2": "atha tvaṃ milātasākho viya rukkho nirāhāro dubbalo bhavissasīti.",
  "atk-s0513a3:2971_3": "Laddhāyanti laddhaayaṃ laddhāgamanaṃ.",
  "atk-s0513a3:2971_4": "Idaṃ vuttaṃ hoti –",
  "atk-s0513a3:2971_5": "samma yakkha,",
  "atk-s0513a3:2971_6": "yaṃ ahaṃ ajja āhariṃ,",
  "atk-s0513a3:2971_7": "idaṃ tava niccabhikkhaṃ suciṃ paṇītaṃ uttamaṃ rasena upetaṃ laddhāgamanaṃ devasikaṃ te āgacchissati.",
  "atk-s0513a3:2971_8": "Āhariyoti āharaṇako.",
  "atk-s0513a3:2971_9": "Idaṃ vuttaṃ hoti –",
  "atk-s0513a3:2971_10": "“sace tvaṃ imaṃ bhikkhaṃ gahetvā āgataṃ maṃ bhakkhasi,",
  "atk-s0513a3:2971_11": "athevaṃ mayi bhakkhite bhikkhañca te āharaṇako añño naro idha sudullabho bhavissati.",
  "atk-s0513a3:2971_12": "Kiṃkāraṇā?",
  "atk-s0513a3:2971_13": "Mādiso hi bārāṇasiyaṃ añño paṇḍitamanusso nāma natthi,",
  "atk-s0513a3:2971_14": "mayi pana khādite sutanupi nāma yakkhena khādito,",
  "atk-s0513a3:2971_15": "aññassa kassa so lajjissatī”ti bhattāharaṇakaṃ na labhissasi,",
  "atk-s0513a3:2971_16": "atha te ito paṭṭhāya bhojanaṃ dullabhaṃ bhavissati,",
  "atk-s0513a3:2971_17": "amhākampi rājānaṃ gaṇhituṃ na labhissasi. Kasmā?",
  "atk-s0513a3:2971_18": "Rukkhato bahibhāvena.",
  "atk-s0513a3:2971_19": "Sace panidaṃ bhattaṃ bhuñjitvā maṃ pahiṇissasi,",
  "atk-s0513a3:2971_20": "ahaṃ te rañño kathetvā nibaddhaṃ bhattaṃ pesessāmi,",
  "atk-s0513a3:2971_21": "attānampi ca te khādituṃ na dassāmi,",
  "atk-s0513a3:2971_22": "ahampi tava santike ṭhāne na ṭhassāmi,",
  "atk-s0513a3:2971_23": "pādukāsu ṭhassāmi,",
  "atk-s0513a3:2971_24": "rukkhacchāyāyampi te na ṭhassāmi,",
  "atk-s0513a3:2971_25": "attano chattacchāyāyameva ṭhassāmi,",
  "atk-s0513a3:2971_26": "sace pana mayā saddhiṃ virujjhissasi,",
  "atk-s0513a3:2971_27": "khaggena taṃ dvidhā bhindissāmi,",
  "atk-s0513a3:2971_28": "ahañhi ajja etadatthameva sajjo hutvā āgatoti.",
  "atk-s0513a3:2971_29": "Evaṃ kira naṃ mahāsatto tajjesi.",
  "atk-s0513a3:2972_0": "Yakkho “yuttarūpaṃ māṇavo vadatī”ti sallakkhetvā pasannacitto dve gāthā abhāsi –",
  "atk-s0513a3:2973_0": "19.",
  "atk-s0513a3:2974_0": "“Mameva sutano attho, yathā bhāsasi māṇava;",
  "atk-s0513a3:2975_0": "Mayā tvaṃ samanuññāto, sotthiṃ passāhi mātaraṃ.",
  "atk-s0513a3:2976_0": "20.",
  "atk-s0513a3:2977_0": "“Khaggaṃ chattañca pātiñca, gacchamādāya māṇava;",
  "atk-s0513a3:2978_0": "Sotthiṃ passatu te mātā, tvañca passāhi mātara”nti.",
  "atk-s0513a3:2979_0": "Tattha sutanoti bodhisattaṃ ālapati.",
  "atk-s0513a3:2979_1": "Yathā bhāsasīti yathā tvaṃ bhāsasi,",
  "atk-s0513a3:2979_2": "tathā yo esa tayā bhāsito attho,",
  "atk-s0513a3:2979_3": "eso mamevattho,",
  "atk-s0513a3:2979_4": "mayhameva vaḍḍhīti.",
  "atk-s0513a3:2980_0": "Yakkhassa kathaṃ sutvā bodhisatto “mama kammaṃ nipphannaṃ,",
  "atk-s0513a3:2980_1": "damito me yakkho,",
  "atk-s0513a3:2980_2": "bahuñca dhanaṃ laddhaṃ,",
  "atk-s0513a3:2980_3": "rañño ca vacanaṃ kata”nti tuṭṭhacitto yakkhassa anumodanaṃ karonto osānagāthamāha –",
  "atk-s0513a3:2981_0": "21.",
  "atk-s0513a3:2982_0": "“Evaṃ yakkha sukhī hohi, saha sabbehi ñātibhi;",
  "atk-s0513a3:2983_0": "Dhanañca me adhigataṃ, rañño ca vacanaṃ kata”nti. –",
  "atk-s0513a3:2984_0": "Vatvā ca pana yakkhaṃ āmantetvā “samma,",
  "atk-s0513a3:2984_1": "tvaṃ pubbe akusalakammaṃ katvā kakkhaḷo pharuso paresaṃ lohitamaṃsabhakkho yakkho hutvā nibbatto,",
  "atk-s0513a3:2984_2": "ito paṭṭhāya pāṇātipātādīni mā karī”ti sīle ca ānisaṃsaṃ,",
  "atk-s0513a3:2984_3": "dussīlye ca ādīnavaṃ kathetvā yakkhaṃ pañcasu sīlesu patiṭṭhāpetvā “kiṃ te araññavāsena,",
  "atk-s0513a3:2984_4": "ehi nagaradvāre taṃ nisīdāpetvā aggabhattalābhiṃ karomī”ti yakkhena saddhiṃ nikkhamitvā khaggādīni yakkhaṃ gāhāpetvā bārāṇasiṃ agamāsi.",
  "atk-s0513a3:2984_5": "“Sutanu māṇavo yakkhaṃ gahetvā etī”ti rañño ārocesuṃ.",
  "atk-s0513a3:2984_6": "Rājā amaccaparivuto bodhisattassa paccuggamanaṃ katvā yakkhaṃ nagaradvāre nisīdāpetvā aggabhattalābhinaṃ",
  "atk-s0513a3:2984_7": "katvā nagaraṃ pavisitvā bheriṃ carāpetvā nāgare sannipātāpetvā bodhisattassa guṇaṃ kathetvā senāpatiṭṭhānaṃ adāsi.",
  "atk-s0513a3:2984_8": "Ayañca bodhisattassa ovāde ṭhatvā dānādīni puññāni katvā saggaparāyaṇo ahosi.",
  "atk-s0513a3:2985_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a3:2985_1": "saccapariyosāne mātuposakabhikkhu sotāpattiphale patiṭṭhahi.",
  "atk-s0513a3:2985_2": "Tadā yakkho aṅgulimālo ahosi,",
  "atk-s0513a3:2985_3": "rājā ānando,",
  "atk-s0513a3:2985_4": "māṇavo pana ahameva ahosinti.",
  "atk-s0513a3:2986_0": "Sutanujātakavaṇṇanā tatiyā.",
  "atk-s0513a3:2988_0": "[399] 4. Mātuposakagijjhajātakavaṇṇanā",
  "atk-s0513a3:2989_0": "Te kathaṃ nu karissantīti idaṃ satthā jetavane viharanto ekaṃ mātuposakabhikkhuṃ ārabbha kathesi.",
  "atk-s0513a3:2989_1": "Vatthu sāmajātake āvi bhavissati.",
  "atk-s0513a3:2990_0": "Atīte bārāṇasiyaṃ brahmadatte rajjaṃ kārente bodhisatto gijjhayoniyaṃ nibbattitvā vayappatto vuddhe parihīnacakkhuke",
  "atk-s0513a3:2990_1": "mātāpitaro gijjhaguhāyaṃ ṭhapetvā gomaṃsādīni āharitvā posesi.",
  "atk-s0513a3:2990_2": "Tasmiṃ kāle bārāṇasiyaṃ susāne eko nesādo aniyametvā gijjhānaṃ pāse oḍḍesi.",
  "atk-s0513a3:2990_3": "Athekadivasaṃ bodhisatto gomaṃsādiṃ pariyesanto susānaṃ paviṭṭho pādena pāse bajjhitvā attano na cintesi,",
  "atk-s0513a3:2990_4": "vuddhe parihīnacakkhuke mātāpitaro anussaritvā “kathaṃ nu kho me mātāpitaro yāpessanti,",
  "atk-s0513a3:2990_5": "mama baddhabhāvampi ajānantā anāthā nippaccayā pabbataguhāyameva sussitvā marissanti maññe”ti vilapanto paṭhamaṃ gāthamāha –",
  "atk-s0513a3:2991_0": "22.",
  "atk-s0513a3:2992_0": "“Te kathaṃ nu karissanti, vuddhā giridarīsayā;",
  "atk-s0513a3:2993_0": "Ahaṃ baddhosmi pāsena, nilīyassa vasaṃ gato”ti.",
  "atk-s0513a3:2994_0": "Tattha nilīyassāti evaṃnāmakassa nesādaputtassa.",
  "atk-s0513a3:2995_0": "Atha nesādaputto gijjharājassa paridevitasaddaṃ sutvā dutiyaṃ gāthamāha –",
  "atk-s0513a3:2996_0": "23.",
  "atk-s0513a3:2997_0": "“Kiṃ gijjha paridevasi, kā nu te paridevanā;",
  "atk-s0513a3:2998_0": "Na me suto vā diṭṭho vā, bhāsanto mānusiṃ dijo”ti.",
  "atk-s0513a3:2999_0": "Gijjho āha –",
  "atk-s0513a3:3000_0": "24.",
  "atk-s0513a3:3001_0": "“Bharāmi mātāpitaro, vuddhe giridarīsaye;",
  "atk-s0513a3:3002_0": "Te kathaṃ nu karissanti, ahaṃ vasaṃ gato tavā”ti.",
  "atk-s0513a3:3003_0": "Nesādo āha –",
  "atk-s0513a3:3004_0": "25.",
  "atk-s0513a3:3005_0": "“Yaṃ nu gijjho yojanasataṃ, kuṇapāni avekkhati;",
  "atk-s0513a3:3006_0": "Kasmā jālañca pāsañca, āsajjāpi na bujjhasī”ti.",
  "atk-s0513a3:3007_0": "Gijjharājā āha –",
  "atk-s0513a3:3008_0": "26.",
  "atk-s0513a3:3009_0": "“Yadā parābhavo hoti, poso jīvitasaṅkhaye;",
  "atk-s0513a3:3010_0": "Atha jālañca pāsañca, āsajjāpi na bujjhatī”ti.",
  "atk-s0513a3:3011_0": "27.",
  "atk-s0513a3:3012_0": "“Bharassu mātāpitaro, vuddhe giridarīsaye;",
  "atk-s0513a3:3013_0": "Mayā tvaṃ samanuññāto, sotthiṃ passāhi ñātake.",
  "atk-s0513a3:3014_0": "28.",
  "atk-s0513a3:3015_0": "“Evaṃ luddaka nandassu, saha sabbehi ñātibhi;",
  "atk-s0513a3:3016_0": "Bharissaṃ mātāpitaro, vuddhe giridarīsaye”ti. –",
  "atk-s0513a3:3017_0": "Nesādaputtena dutiyā, gijjhena tatiyāti imā gāthā paṭipāṭiyā vuttā.",
  "atk-s0513a3:3018_0": "Tattha yaṃ nūti yaṃ nu etaṃ loke kathīyati.",
  "atk-s0513a3:3018_1": "Gijjho yojanasataṃ,",
  "atk-s0513a3:3018_2": "kuṇapāni avekkhatīti yojanasataṃ atikkamma ṭhitānipi kuṇapāni passati,",
  "atk-s0513a3:3018_3": "taṃ yadi tathaṃ,",
  "atk-s0513a3:3018_4": "atha kasmā tvaṃ imaṃ jālañca pāsañca āsajjāpi na bujjhasi,",
  "atk-s0513a3:3018_5": "santikaṃ āgantvāpi na jānāsīti.",
  "atk-s0513a3:3019_0": "Parābhavoti vināso.",
  "atk-s0513a3:3019_1": "Bharassūti idaṃ so bodhisattassa dhammakathaṃ sutvā “paṇḍito gijjharājā paridevanto na attano paridevati,",
  "atk-s0513a3:3019_2": "mātāpitūnaṃ paridevati,",
  "atk-s0513a3:3019_3": "nāyaṃ māretuṃ yutto”ti tussitvā āha,",
  "atk-s0513a3:3019_4": "vatvā ca pana piyacittena muducittena pāsaṃ mocesi.",
  "atk-s0513a3:3020_0": "Athassa bodhisatto maraṇamukhā pamutto sukhito anumodanaṃ karonto osānagāthaṃ vatvā mukhapūraṃ maṃsaṃ ādāya mātāpitūnaṃ adāsi.",
  "atk-s0513a3:3021_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a3:3021_1": "saccapariyosāne mātuposakabhikkhu sotāpattiphale patiṭṭhahi.",
  "atk-s0513a3:3022_0": "Tadā nesādaputto channo ahosi, mātāpitaro mahārājakulāni, gijjharājā pana ahameva ahosinti.",
  "atk-s0513a3:3023_0": "Mātuposakagijjhajātakavaṇṇanā catutthā.",
  "atk-s0513a3:3025_0": "[400] 5. Dabbhapupphajātakavaṇṇanā",
  "atk-s0513a3:3026_0": "Anutīracārī bhaddanteti idaṃ satthā jetavane viharanto upanandaṃ sakyaputtaṃ ārabbha kathesi.",
  "atk-s0513a3:3026_1": "So hi sāsane pabbajitvā appicchatādiguṇe pahāya mahātaṇho ahosi.",
  "atk-s0513a3:3026_2": "Vassūpanāyikāya dve tayo vihāre pariggahetvā ekasmiṃ chattaṃ vā upāhanaṃ vā ekasmiṃ kattarayaṭṭhiṃ vā udakatumbaṃ vā ṭhapetvā ekasmiṃ sayaṃ vasati.",
  "atk-s0513a3:3026_3": "So ekasmiṃ janapadavihāre vassaṃ upagantvā “bhikkhūhi nāma appicchehi bhavitabba”nti ākāse candaṃ uṭṭhāpento",
  "atk-s0513a3:3026_4": "viya bhikkhūnaṃ paccayasantosadīpakaṃ ariyavaṃsapaṭipadaṃ kathesi.",
  "atk-s0513a3:3026_5": "Taṃ sutvā bhikkhū manāpāni pattacīvarāni chaḍḍetvā mattikāpattāni ceva paṃsukūlacīvarāni ca gaṇhiṃsu.",
  "atk-s0513a3:3026_6": "So tāni attano vasanaṭṭhāne ṭhapetvā vutthavasso pavāretvā yānakaṃ pūretvā jetavanaṃ gacchanto antarāmagge",
  "atk-s0513a3:3026_7": "ekassa araññavihārassa piṭṭhibhāge pāde valliyā palibuddho “addhā ettha kiñci laddhabbaṃ bhavissatī”ti",
  "atk-s0513a3:3026_8": "taṃ vihāraṃ pāvisi.",
  "atk-s0513a3:3026_9": "Tattha pana dve mahallakā bhikkhū vassaṃ upagacchiṃsu.",
  "atk-s0513a3:3026_10": "Te dve ca thūlasāṭake ekañca sukhumakambalaṃ labhitvā bhājetuṃ asakkontā taṃ disvā “thero no bhājetvā dassatī”ti tuṭṭhacittā “mayaṃ, bhante,",
  "atk-s0513a3:3026_11": "imaṃ vassāvāsikaṃ bhājetuṃ na sakkoma,",
  "atk-s0513a3:3026_12": "imaṃ no nissāya vivādo hoti,",
  "atk-s0513a3:3026_13": "idaṃ amhākaṃ bhājetvā dethā”ti āhaṃsu.",
  "atk-s0513a3:3026_14": "So “sādhu bhājessāmī”ti dve thūlasāṭake dvinnampi bhājetvā “ayaṃ amhākaṃ vinayadharānaṃ pāpuṇātī”ti kambalaṃ gahetvā pakkāmi.",
  "atk-s0513a3:3027_0": "Tepi therā kambale sālayā teneva saddhiṃ jetavanaṃ gantvā vinayadharānaṃ bhikkhūnaṃ tamatthaṃ ārocetvā “labbhati nu kho, bhante,",
  "atk-s0513a3:3027_1": "vinayadharānaṃ evaṃ vilopaṃ khāditu”nti āhaṃsu.",
  "atk-s0513a3:3027_2": "Bhikkhū upanandattherena ābhataṃ pattacīvararāsiṃ disvā “mahāpuññosi tvaṃ āvuso,",
  "atk-s0513a3:3027_3": "bahuṃ te pattacīvaraṃ laddha”nti vadiṃsu.",
  "atk-s0513a3:3027_4": "So “kuto me āvuso, puññaṃ,",
  "atk-s0513a3:3027_5": "iminā me upāyena idaṃ laddha”nti sabbaṃ kathesi.",
  "atk-s0513a3:3027_6": "Bhikkhū dhammasabhāyaṃ kathaṃ samuṭṭhāpesuṃ “āvuso,",
  "atk-s0513a3:3027_7": "upanando sakyaputto mahātaṇho mahālobho”ti.",
  "atk-s0513a3:3027_8": "Satthā āgantvā “kāya nuttha,",
  "atk-s0513a3:3027_9": "bhikkhave,",
  "atk-s0513a3:3027_10": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a3:3027_11": "bhikkhave,",
  "atk-s0513a3:3027_12": "upanandena paṭipadāya anucchavikaṃ kataṃ,",
  "atk-s0513a3:3027_13": "parassa paṭipadaṃ kathentena nāma bhikkhunā paṭhamaṃ attano anucchavikaṃ katvā pacchā paro ovaditabbo”ti.",
  "atk-s0513a3:3028_0": "“Attānameva paṭhamaṃ, patirūpe nivesaye;",
  "atk-s0513a3:3029_0": "Athaññamanusāseyya, na kilisseyya paṇḍito”ti. –",
  "atk-s0513a3:3030_0": "Imāya dhammapade gāthāya dhammaṃ desetvā “na,",
  "atk-s0513a3:3030_1": "bhikkhave,",
  "atk-s0513a3:3030_2": "upanando idāneva,",
  "atk-s0513a3:3030_3": "pubbepesa mahātaṇho mahālobhova,",
  "atk-s0513a3:3030_4": "na ca pana idāneva,",
  "atk-s0513a3:3030_5": "pubbepesa imesaṃ santakaṃ vilumpiyevā”ti vatvā atītaṃ āhari.",
  "atk-s0513a3:3031_0": "Atīte bārāṇasiyaṃ brahmadatte rajjaṃ kārente bodhisatto nadītīre rukkhadevatā ahosi.",
  "atk-s0513a3:3031_1": "Tadā eko siṅgālo māyāviṃ nāma bhariyaṃ gahetvā nadītīre ekasmiṃ ṭhāne vasi.",
  "atk-s0513a3:3031_2": "Athekadivasaṃ siṅgālī siṅgālaṃ āha “dohaḷo me sāmi, uppanno,",
  "atk-s0513a3:3031_3": "allarohitamacchaṃ khādituṃ icchāmī”ti.",
  "atk-s0513a3:3031_4": "Siṅgālo “appossukkā hohi,",
  "atk-s0513a3:3031_5": "āharissāmi te”ti nadītīre caranto valliyā pāde palibujjhitvā anutīrameva agamāsi.",
  "atk-s0513a3:3031_6": "Tasmiṃ khaṇe gambhīracārī ca anutīracārī cāti dve uddā macche pariyesantā tīre aṭṭhaṃsu.",
  "atk-s0513a3:3031_7": "Tesu gambhīracārī mahantaṃ rohitamacchaṃ disvā vegena udake pavisitvā taṃ naṅguṭṭhe gaṇhi.",
  "atk-s0513a3:3031_8": "Balavā maccho parikaḍḍhanto yāsi.",
  "atk-s0513a3:3031_9": "So gambhīracārī uddo “mahāmaccho ubhinnampi no pahossati,",
  "atk-s0513a3:3031_10": "ehi me sahāyo hohī”ti itarena saddhiṃ sallapanto paṭhamaṃ gāthamāha –",
  "atk-s0513a3:3032_0": "29.",
  "atk-s0513a3:3033_0": "“Anutīracārī bhaddante, sahāyamanudhāva maṃ;",
  "atk-s0513a3:3034_0": "Mahā me gahito maccho, so maṃ harati vegasā”ti.",
  "atk-s0513a3:3035_0": "Tattha sahāyamanudhāva manti sahāya anudhāva maṃ,",
  "atk-s0513a3:3035_1": "sandhivasena ma-",
  "atk-s0513a3:3035_2": "kāro vutto.",
  "atk-s0513a3:3035_3": "Idaṃ vuttaṃ hoti –",
  "atk-s0513a3:3035_4": "yathāhaṃ iminā macchena na saṃhīrāmi,",
  "atk-s0513a3:3035_5": "evaṃ maṃ naṅguṭṭhakhaṇḍe gahetvā tvaṃ anudhāvāti.",
  "atk-s0513a3:3036_0": "Taṃ sutvā itaro dutiyaṃ gāthamāha –",
  "atk-s0513a3:3037_0": "30.",
  "atk-s0513a3:3038_0": "“Gambhīracārī bhaddante, daḷhaṃ gaṇhāhi thāmasā;",
  "atk-s0513a3:3039_0": "Ahaṃ taṃ uddharissāmi, supaṇṇo uragāmivā”ti.",
  "atk-s0513a3:3040_0": "Tattha thāmasāti thāmena. Uddharissāmīti nīharissāmi. Supaṇṇo uragāmivāti garuḷo sappaṃ viya.",
  "atk-s0513a3:3041_0": "Atha dvepi te ekato hutvā rohitamacchaṃ nīharitvā thale ṭhapetvā māretvā “tvaṃ bhājehi,",
  "atk-s0513a3:3041_1": "tvaṃ bhājehī”ti kalahaṃ katvā bhājetuṃ asakkontā ṭhapetvā nisīdiṃsu.",
  "atk-s0513a3:3041_2": "Tasmiṃ kāle siṅgālo taṃ ṭhānaṃ anuppatto.",
  "atk-s0513a3:3041_3": "Te taṃ disvā ubhopi paccuggamanaṃ katvā “ayaṃ, samma,",
  "atk-s0513a3:3041_4": "dabbhapupphamaccho amhehi ekato hutvā gahito,",
  "atk-s0513a3:3041_5": "taṃ no bhājetuṃ asakkontānaṃ vivādo uppanno,",
  "atk-s0513a3:3041_6": "samabhāgaṃ no bhājetvā dehī”ti tatiyaṃ gāthamāhaṃsu –",
  "atk-s0513a3:3042_0": "31.",
  "atk-s0513a3:3043_0": "“Vivādo no samuppanno, dabbhapuppha suṇohi me;",
  "atk-s0513a3:3044_0": "Samehi medhagaṃ sammā, vivādo vūpasammata”nti.",
  "atk-s0513a3:3045_0": "Tattha dabbhapupphāti dabbhapupphasamānavaṇṇatāya taṃ ālapanti. Medhaganti kalahaṃ.",
  "atk-s0513a3:3046_0": "Tesaṃ vacanaṃ sutvā siṅgālo attano balaṃ dīpento –",
  "atk-s0513a3:3047_0": "32.",
  "atk-s0513a3:3048_0": "“Dhammaṭṭhohaṃ pure āsiṃ, bahū aḍḍā me tīritā;",
  "atk-s0513a3:3049_0": "Samemi medhagaṃ sammā, vivādo vūpasammata”nti. –",
  "atk-s0513a3:3050_0": "Idaṃ gāthaṃ vatvā bhājento –",
  "atk-s0513a3:3051_0": "33.",
  "atk-s0513a3:3052_0": "“Anutīracāri naṅguṭṭhaṃ, sīsaṃ gambhīracārino;",
  "atk-s0513a3:3053_0": "Accāyaṃ majjhimo khaṇḍo, dhammaṭṭhassa bhavissatī”ti. –",
  "atk-s0513a3:3054_0": "Imaṃ gāthamāha –",
  "atk-s0513a3:3055_0": "Tattha paṭhamagāthāya ayamattho –",
  "atk-s0513a3:3055_1": "ahaṃ pubbe rājūnaṃ vinicchayāmacco āsiṃ,",
  "atk-s0513a3:3055_2": "tena mayā vinicchaye nisīditvā bahū aḍḍā tīritā,",
  "atk-s0513a3:3055_3": "tesaṃ tesaṃ brāhmaṇagahapatikādīnaṃ bahū aḍḍā tīritā vinicchitā,",
  "atk-s0513a3:3055_4": "svāhaṃ tumhādisānaṃ samajātikānaṃ catuppadānaṃ aḍḍaṃ tīretuṃ kiṃ na sakkhissāmi,",
  "atk-s0513a3:3055_5": "ahaṃ vo samemi medhagaṃ,",
  "atk-s0513a3:3055_6": "sammā maṃ nissāya tumhākaṃ vivādo vūpasammatūti.",
  "atk-s0513a3:3056_0": "Evañca pana vatvā macchaṃ tayo koṭṭhāse katvā anutīracāri tvaṃ naṅguṭṭhaṃ gaṇha,",
  "atk-s0513a3:3056_1": "sīsaṃ gambhīracārino hotu.",
  "atk-s0513a3:3056_2": "Accāyaṃ majjhimo khaṇḍoti apica ayaṃ majjhimo koṭṭhāso.",
  "atk-s0513a3:3056_3": "Atha vā accāti aticca,",
  "atk-s0513a3:3056_4": "ime dve koṭṭhāse atikkamitvā ṭhito ayaṃ majjhimo khaṇḍo dhammaṭṭhassa vinicchayasāmikassa mayhaṃ bhavissatīti.",
  "atk-s0513a3:3057_0": "Evaṃ taṃ macchaṃ vibhajitvā “tumhe kalahaṃ akatvā naṅguṭṭhañca sīsañca khādathā”ti vatvā majjhimakhaṇḍaṃ",
  "atk-s0513a3:3057_1": "mukhena ḍaṃsitvā tesaṃ passantānaṃyeva palāyi.",
  "atk-s0513a3:3057_2": "Te sahassaṃ parājitā viya dummukhā nisīditvā gāthamāhaṃsu –",
  "atk-s0513a3:3058_0": "34.",
  "atk-s0513a3:3059_0": "“Cirampi bhakkho abhavissa, sace na vivademase;",
  "atk-s0513a3:3060_0": "Asīsakaṃ anaṅguṭṭhaṃ, siṅgālo harati rohita”nti.",
  "atk-s0513a3:3061_0": "Tattha cirampīti dve tayo divase sandhāya vuttaṃ.",
  "atk-s0513a3:3062_0": "Siṅgālopi “ajja bhariyaṃ rohitamacchaṃ khādāpessāmī”ti tuṭṭhacitto tassā santikaṃ agamāsi.",
  "atk-s0513a3:3062_1": "Sā taṃ āgacchantaṃ disvā abhinandamānā –",
  "atk-s0513a3:3063_0": "35.",
  "atk-s0513a3:3064_0": "“Yathāpi rājā nandeyya, rajjaṃ laddhāna khattiyo;",
  "atk-s0513a3:3065_0": "Evāhamajja nandāmi, disvā puṇṇamukhaṃ pati”nti. –",
  "atk-s0513a3:3066_0": "Imaṃ gāthaṃ vatvā adhigamūpāyaṃ pucchantī –",
  "atk-s0513a3:3067_0": "36.",
  "atk-s0513a3:3068_0": "“Kathaṃ nu thalajo santo, udake macchaṃ parāmasi;",
  "atk-s0513a3:3069_0": "Puṭṭho me samma akkhāhi, kathaṃ adhigataṃ tayā”ti. –",
  "atk-s0513a3:3070_0": "Imaṃ gāthamāha –",
  "atk-s0513a3:3071_0": "Tattha kathaṃ nūti “khāda,",
  "atk-s0513a3:3071_1": "bhadde”ti macchakhaṇḍe purato ṭhapite “kathaṃ nu tvaṃ thalajo samāno udake macchaṃ gaṇhī”ti pucchi.",
  "atk-s0513a3:3072_0": "Siṅgālo tassā adhigamūpāyaṃ ācikkhanto anantaragāthamāha –",
  "atk-s0513a3:3073_0": "37.",
  "atk-s0513a3:3074_0": "“Vivādena kisā honti, vivādena dhanakkhayā;",
  "atk-s0513a3:3075_0": "Jīnā uddā vivādena, bhuñja māyāvi rohita”nti.",
  "atk-s0513a3:3076_0": "Tattha vivādena kisā hontīti bhadde,",
  "atk-s0513a3:3076_1": "ime sattā vivādaṃ karontā vivādaṃ nissāya kisā appamaṃsalohitā honti.",
  "atk-s0513a3:3076_2": "Vivādena dhanakkhayāti hiraññasuvaṇṇādīnaṃ dhanānaṃ khayā vivādeneva honti.",
  "atk-s0513a3:3076_3": "Dvīsupi vivadantesu eko parājito parājitattā dhanakkhayaṃ pāpuṇāti,",
  "atk-s0513a3:3076_4": "itaro jayabhāgadānena.",
  "atk-s0513a3:3076_5": "Jīnā uddāti dve uddāpi vivādeneva imaṃ macchaṃ jīnā,",
  "atk-s0513a3:3076_6": "tasmā tvaṃ mayā ābhatassa uppattiṃ mā puccha,",
  "atk-s0513a3:3076_7": "kevalaṃ imaṃ bhuñja māyāvi rohitanti.",
  "atk-s0513a3:3077_0": "Itarā abhisambuddhagāthā –",
  "atk-s0513a3:3078_0": "38.",
  "atk-s0513a3:3079_0": "“Evameva manussesu, vivādo yattha jāyati;",
  "atk-s0513a3:3080_0": "Dhammaṭṭhaṃ paṭidhāvati, so hi nesaṃ vināyako;",
  "atk-s0513a3:3081_0": "Dhanāpi tattha jīyanti, rājakoso pavaḍḍhatī”ti.",
  "atk-s0513a3:3082_0": "Tattha evamevāti bhikkhave,",
  "atk-s0513a3:3082_1": "yathā ete uddā jīnā,",
  "atk-s0513a3:3082_2": "evameva manussesupi yasmiṃ ṭhāne vivādo jāyati,",
  "atk-s0513a3:3082_3": "tattha te manussā dhammaṭṭhaṃ patidhāvanti,",
  "atk-s0513a3:3082_4": "vinicchayasāmikaṃ upasaṅkamanti.",
  "atk-s0513a3:3082_5": "Kiṃkāraṇā?",
  "atk-s0513a3:3082_6": "So hi nesaṃ vināyako,",
  "atk-s0513a3:3082_7": "so tesaṃ vivādāpannānaṃ vivādavūpasamakoti attho.",
  "atk-s0513a3:3082_8": "Dhanāpi tatthāti tattha te vivādāpannā dhanatopi jīyanti,",
  "atk-s0513a3:3082_9": "attano santakā parihāyanti,",
  "atk-s0513a3:3082_10": "daṇḍena ceva jayabhāgaggahaṇena ca rājakoso pavaḍḍhatīti.",
  "atk-s0513a3:3083_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a3:3083_1": "“tadā siṅgālo upanando ahosi,",
  "atk-s0513a3:3083_2": "uddā dve mahallakā,",
  "atk-s0513a3:3083_3": "tassa kāraṇassa paccakkhakārikā rukkhadevatā pana ahameva ahosi”nti.",
  "atk-s0513a3:3084_0": "Dabbhapupphajātakavaṇṇanā pañcamā.",
  "atk-s0513a3:3086_0": "[401] 6. Paṇṇakajātakavaṇṇanā",
  "atk-s0513a3:3087_0": "Paṇṇakaṃ tikhiṇadhāranti idaṃ satthā jetavane viharanto purāṇadutiyikāpalobhanaṃ ārabbha kathesi.",
  "atk-s0513a3:3087_1": "Tañhi bhikkhuṃ satthā “saccaṃ kira tvaṃ bhikkhu ukkaṇṭhito”ti pucchitvā “saccaṃ,",
  "atk-s0513a3:3087_2": "bhante”ti vutte “kena ukkaṇṭhāpito”ti vatvā “purāṇadutiyikāyā”ti vutte “bhikkhu ayaṃ itthī tuyhaṃ anatthakārikā,",
  "atk-s0513a3:3087_3": "pubbepi tvaṃ imaṃ nissāya cetasikarogena maranto paṇḍite nissāya jīvitaṃ alatthā”ti vatvā atītaṃ āhari.",
  "atk-s0513a3:3088_0": "Atīte bārāṇasiyaṃ maddavamahārāje rajjaṃ kārente bodhisatto brāhmaṇakule nibbatti,",
  "atk-s0513a3:3088_1": "senakakumārotissa nāmaṃ akaṃsu.",
  "atk-s0513a3:3088_2": "So vayappatto takkasilāyaṃ sabbasippāni uggaṇhitvā bārāṇasiṃ paccāgantvā maddavarañño atthadhammānusāsako amacco ahosi,",
  "atk-s0513a3:3088_3": "“senakapaṇḍito”ti vutte sakalanagare cando viya sūriyo viya ca paññāyi.",
  "atk-s0513a3:3088_4": "Tadā rañño purohitaputto rājupaṭṭhānaṃ āgato sabbālaṅkārapaṭimaṇḍitaṃ uttamarūpadharaṃ rañño aggamahesiṃ",
  "atk-s0513a3:3088_5": "disvā paṭibaddhacitto hutvā gehaṃ gantvā nirāhāro nipajjitvā sahāyakehi puṭṭho tamatthaṃ ārocesi.",
  "atk-s0513a3:3088_6": "Rājāpi “purohitaputto na dissati,",
  "atk-s0513a3:3088_7": "kahaṃ nu kho”ti pucchitvā tamatthaṃ sutvā taṃ pakkosāpetvā “ahaṃ te imaṃ satta divasāni dammi,",
  "atk-s0513a3:3088_8": "sattāhaṃ ghare katvā aṭṭhame divase āneyyāsī”ti āha.",
  "atk-s0513a3:3088_9": "So “sādhū”ti sampaṭicchitvā taṃ gehaṃ netvā tāya saddhiṃ abhirami.",
  "atk-s0513a3:3088_10": "Te aññamaññaṃ paṭibaddhacittā hutvā kañci ajānāpetvā aggadvārena palāyitvā aññassa rañño vijitaṃ agamasuṃ,",
  "atk-s0513a3:3088_11": "koci gataṭṭhānaṃ na jāni,",
  "atk-s0513a3:3088_12": "nāvāya gatamaggo viya ahosi.",
  "atk-s0513a3:3088_13": "Rājā nagare bheriṃ carāpetvā nānappakārena vicinantopi tassa gataṭṭhānaṃ na aññāsi.",
  "atk-s0513a3:3088_14": "Athassa taṃ nissāya balavasoko uppajji,",
  "atk-s0513a3:3088_15": "hadayaṃ uṇhaṃ hutvā lohitaṃ pagghari.",
  "atk-s0513a3:3088_16": "Tato paṭṭhāya cassa kucchito lohitaṃ nikkhami,",
  "atk-s0513a3:3088_17": "byādhi mahanto ahosi.",
  "atk-s0513a3:3088_18": "Mahantāpi rājavejjā tikicchituṃ nāsakkhiṃsu.",
  "atk-s0513a3:3089_0": "Bodhisatto “imassa rañño byādhi natthi,",
  "atk-s0513a3:3089_1": "bhariyaṃ pana apassanto cetasikarogena phuṭṭho,",
  "atk-s0513a3:3089_2": "upāyena taṃ tikicchissāmī”ti āyurañca pukkusañcāti dve rañño paṇḍitāmacce āmantetvā “rañño deviyā adassanena",
  "atk-s0513a3:3089_3": "cetasikaṃ rogaṃ ṭhapetvā añño rogo natthi,",
  "atk-s0513a3:3089_4": "bahūpakāro ca kho pana amhākaṃ rājā,",
  "atk-s0513a3:3089_5": "tasmā upāyena naṃ tikicchāma,",
  "atk-s0513a3:3089_6": "rājaṅgaṇe samajjaṃ kāretvā asiṃ gilituṃ jānantena asiṃ gilāpetvā rājānaṃ sīhapañjare katvā samajjaṃ olokāpessāma,",
  "atk-s0513a3:3089_7": "rājā asiṃ gilantaṃ disvā ‘atthi nu kho ito aññaṃ dukkaratara’nti pañhaṃ pucchissati.",
  "atk-s0513a3:3089_8": "Taṃ samma āyura,",
  "atk-s0513a3:3089_9": "tvaṃ ‘asukaṃ nāma dadāmīti vacanaṃ ito dukkaratara’nti byākareyyāsi,",
  "atk-s0513a3:3089_10": "tato samma pukkusa,",
  "atk-s0513a3:3089_11": "taṃ pucchissati,",
  "atk-s0513a3:3089_12": "athassa tvaṃ ‘mahārāja,",
  "atk-s0513a3:3089_13": "dadāmīti vatvā adadato sā vācā aphalā hoti,",
  "atk-s0513a3:3089_14": "tathārūpaṃ vācaṃ na keci upajīvanti na khādanti na pivanti,",
  "atk-s0513a3:3089_15": "ye pana tassa vacanassānucchavikaṃ karonti,",
  "atk-s0513a3:3089_16": "yathāpaṭiññātamatthaṃ dentiyeva,",
  "atk-s0513a3:3089_17": "idaṃ tato dukkaratara’nti evaṃ byākareyyāsi,",
  "atk-s0513a3:3089_18": "ito paraṃ kattabbaṃ ahaṃ jānissāmī”ti vatvā samajjaṃ kāresi.",
  "atk-s0513a3:3090_0": "Atha te tayopi paṇḍitā rañño santikaṃ gantvā “mahārāja,",
  "atk-s0513a3:3090_1": "rājaṅgaṇe samajjo vattati,",
  "atk-s0513a3:3090_2": "taṃ olokentānaṃ dukkhampi na dukkhaṃ hoti,",
  "atk-s0513a3:3090_3": "ehi gacchāmā”ti rājānaṃ netvā sīhapañjaraṃ vivaritvā samajjaṃ olokāpesuṃ.",
  "atk-s0513a3:3090_4": "Bahū janā attano attano jānanakasippaṃ dassesuṃ.",
  "atk-s0513a3:3090_5": "Eko pana puriso tettiṃsaṅgulaṃ tikhiṇadhāraṃ asiratanaṃ gilati.",
  "atk-s0513a3:3090_6": "Rājā taṃ disvā “ayaṃ puriso etaṃ asiṃ gilati,",
  "atk-s0513a3:3090_7": "‘atthi nu kho ito aññaṃ dukkaratara’nti ime paṇḍite pucchissāmī”ti cintetvā āyuraṃ pucchanto paṭhamaṃ gāthamāha –",
  "atk-s0513a3:3091_0": "39.",
  "atk-s0513a3:3092_0": "“Paṇṇakaṃ tikhiṇadhāraṃ, asiṃ sampannapāyinaṃ;",
  "atk-s0513a3:3093_0": "Parisāyaṃ puriso gilati, kiṃ dukkarataraṃ tato;",
  "atk-s0513a3:3094_0": "Yadaññaṃ dukkaraṃ ṭhānaṃ, taṃ me akkhāhi pucchito”ti.",
  "atk-s0513a3:3095_0": "Tattha paṇṇakanti paṇṇakaraṭṭhe uppannaṃ.",
  "atk-s0513a3:3095_1": "Sampannapāyinanti sampannaṃ paralohitapāyinaṃ.",
  "atk-s0513a3:3095_2": "Parisāyanti parisamajjhe dhanalobhena ayaṃ puriso gilati.",
  "atk-s0513a3:3095_3": "Yadaññanti ito asigilanato yaṃ aññaṃ dukkarataraṃ kāraṇaṃ,",
  "atk-s0513a3:3095_4": "taṃ mayā pucchito kathehīti.",
  "atk-s0513a3:3096_0": "Athassa so taṃ kathento dutiyaṃ gāthamāha –",
  "atk-s0513a3:3097_0": "40.",
  "atk-s0513a3:3098_0": "“Gileyya puriso lobhā, asiṃ sampannapāyinaṃ;",
  "atk-s0513a3:3099_0": "Yo ca vajjā dadāmīti, taṃ dukkarataraṃ tato;",
  "atk-s0513a3:3100_0": "Sabbaññaṃ sukaraṃ ṭhānaṃ, evaṃ jānāhi maddavā”ti.",
  "atk-s0513a3:3101_0": "Tattha vajjāti vadeyya.",
  "atk-s0513a3:3101_1": "Taṃ dukkarataranti “dadāmī”ti vacanaṃ tato asigilanato dukkarataraṃ.",
  "atk-s0513a3:3101_2": "Sabbaññanti “asukaṃ nāma tava dassāmī”ti vacanaṃ ṭhapetvā aññaṃ sabbampi kāraṇaṃ sukaraṃ.",
  "atk-s0513a3:3101_3": "Maddavāti rājānaṃ gottena ālapati.",
  "atk-s0513a3:3102_0": "Rañño āyurapaṇḍitassa vacanaṃ sutvā “asigilanato kira ‘idaṃ nāma dammī’ti vacanaṃ dukkaraṃ,",
  "atk-s0513a3:3102_1": "ahañca ‘purohitaputtassa deviṃ dammī’ti avacaṃ,",
  "atk-s0513a3:3102_2": "atidukkaraṃ vata me kata”nti vīmaṃsantasseva hadayasoko thokaṃ tanuttaṃ gato.",
  "atk-s0513a3:3102_3": "So tato “parassa imaṃ dammīti vacanato pana aññaṃ dukkarataraṃ atthi nu kho”ti cintetvā pukkusapaṇḍitena saddhiṃ sallapanto tatiyaṃ gāthamāha –",
  "atk-s0513a3:3103_0": "41.",
  "atk-s0513a3:3104_0": "“Byākāsi āyuro pañhaṃ, atthaṃ dhammassa kovido;",
  "atk-s0513a3:3105_0": "Pukkusaṃ dāni pucchāmi, kiṃ dukkarataraṃ tato;",
  "atk-s0513a3:3106_0": "Yadaññaṃ dukkaraṃ ṭhānaṃ, taṃ me akkhāhi pucchito”ti.",
  "atk-s0513a3:3107_0": "Tattha pañhaṃ atthanti pañhassa atthaṃ byākāsīti vuttaṃ hoti.",
  "atk-s0513a3:3107_1": "Dhammassa kovidoti tadatthajotake ganthe kusalo.",
  "atk-s0513a3:3107_2": "Tatoti tato vacanato kiṃ dukkarataranti.",
  "atk-s0513a3:3108_0": "Athassa byākaronto pukkusapaṇḍito catutthaṃ gāthamāha –",
  "atk-s0513a3:3109_0": "42.",
  "atk-s0513a3:3110_0": "“Na vācamupajīvanti, aphalaṃ giramudīritaṃ;",
  "atk-s0513a3:3111_0": "Yo ca datvā avākayirā, taṃ dukkarataraṃ tato;",
  "atk-s0513a3:3112_0": "Sabbaññaṃ sukaraṃ ṭhānaṃ, evaṃ jānāhi maddavā”ti.",
  "atk-s0513a3:3113_0": "Tattha datvāti “asukaṃ nāma dammī”ti paṭiññaṃ datvā.",
  "atk-s0513a3:3113_1": "Avākayirāti taṃ paṭiññātamatthaṃ dadanto tasmiṃ lobhaṃ avākareyya chindeyya,",
  "atk-s0513a3:3113_2": "taṃ bhaṇḍaṃ dadeyyāti vuttaṃ hoti.",
  "atk-s0513a3:3113_3": "Tatoti tato asigilanato “asukaṃ nāma te dammī”ti vacanato ca tadeva dukkarataraṃ.",
  "atk-s0513a3:3114_0": "Rañño taṃ vacanaṃ sutvā “ahaṃ ‘purohitaputtassa deviṃ dammī’ti paṭhamaṃ vatvā vācāya anucchavikaṃ katvā taṃ adāsiṃ,",
  "atk-s0513a3:3114_1": "dukkaraṃ vata me kata”nti parivitakkentassa soko tanukataro jāto.",
  "atk-s0513a3:3114_2": "Athassa etadahosi “senakapaṇḍitato añño paṇḍitataro nāma natthi,",
  "atk-s0513a3:3114_3": "imaṃ pañhaṃ etaṃ pucchissāmī”ti.",
  "atk-s0513a3:3114_4": "Tato taṃ pucchanto pañcamaṃ gāthamāha –",
  "atk-s0513a3:3115_0": "43.",
  "atk-s0513a3:3116_0": "“Byākāsi pukkuso pañhaṃ, atthaṃ dhammassa kovido;",
  "atk-s0513a3:3117_0": "Senakaṃ dāni pucchāmi, kiṃ dukkarataraṃ tato;",
  "atk-s0513a3:3118_0": "Yadaññaṃ dukkaraṃ ṭhānaṃ, taṃ me akkhāhi pucchito”ti.",
  "atk-s0513a3:3119_0": "Athassa byākaronto senako chaṭṭhaṃ gāthamāha –",
  "atk-s0513a3:3120_0": "44.",
  "atk-s0513a3:3121_0": "“Dadeyya puriso dānaṃ, appaṃ vā yadi vā bahuṃ;",
  "atk-s0513a3:3122_0": "Yo ca datvā nānutappe, taṃ dukkarataraṃ tato;",
  "atk-s0513a3:3123_0": "Sabbaññaṃ sukaraṃ ṭhānaṃ, evaṃ jānāhi maddavā”ti.",
  "atk-s0513a3:3124_0": "Tattha nānutappeti attano atikantaṃ atimanāpaṃ piyabhaṇḍaṃ parassa datvā “kimatthaṃ mayā idaṃ dinna”nti",
  "atk-s0513a3:3124_1": "evaṃ taṃ piyabhaṇḍaṃ ārabbha yo pacchā na tappati na socati,",
  "atk-s0513a3:3124_2": "taṃ asigilanato ca “asukaṃ nāma te dammī”ti vacanato ca tassa dānato ca dukkarataraṃ.",
  "atk-s0513a3:3125_0": "Iti mahāsatto rājānaṃ saññāpentā kathesi.",
  "atk-s0513a3:3125_1": "Dānañhi datvā aparacetanāva dussandhāriyā,",
  "atk-s0513a3:3125_2": "tassā sandhāraṇadukkaratā vessantarajātakena dīpitā.",
  "atk-s0513a3:3125_3": "Vuttañhetaṃ –",
  "atk-s0513a3:3126_0": "“Adu cāpaṃ gahetvāna, khaggaṃ bandhiya vāmato;",
  "atk-s0513a3:3127_0": "Ānessāmi sake putte, puttānañhi vadho dukho.",
  "atk-s0513a3:3128_0": "“Aṭṭhānametaṃ dukkharūpaṃ, yaṃ kumārā vihaññare;",
  "atk-s0513a3:3129_0": "Satañca dhammamaññāya, ko datvā anutappatī”ti. ;",
  "atk-s0513a3:3130_0": "Rājāpi bodhisattassa vacanaṃ sutvā sallakkhesi “ahaṃ attano maneneva purohitaputtassa deviṃ datvā sakamanaṃ sandhāretuṃ na sakkomi,",
  "atk-s0513a3:3130_1": "socāmi kilamāmi,",
  "atk-s0513a3:3130_2": "na me idaṃ anucchavikaṃ,",
  "atk-s0513a3:3130_3": "sace sā mayi sasinehā bhaveyya,",
  "atk-s0513a3:3130_4": "imaṃ issariyaṃ chaḍḍetvā na palāyeyya,",
  "atk-s0513a3:3130_5": "mayi pana sinehaṃ akatvā palātāya kiṃ tāya mayha”nti.",
  "atk-s0513a3:3130_6": "Tassevaṃ cintentassa padumapatte udakabindu viya sabbasoko nivattitvā gato,",
  "atk-s0513a3:3130_7": "taṅkhaṇaññevassa kucchi parisaṇṭhāsi.",
  "atk-s0513a3:3130_8": "So nirogo sukhito hutvā bodhisattassa thutiṃ karonto osānagāthamāha –",
  "atk-s0513a3:3131_0": "45.",
  "atk-s0513a3:3132_0": "“Byākāsi āyuro pañhaṃ, atho pukkusaporiso;",
  "atk-s0513a3:3133_0": "Sabbe pañhe atibhoti, yathā bhāsati senako”ti.",
  "atk-s0513a3:3134_0": "Tattha yathā bhāsatīti yathā paṇḍito bhāsati,",
  "atk-s0513a3:3134_1": "tathevetaṃ dānaṃ nāma datvā neva anutappitabbanti.",
  "atk-s0513a3:3134_2": "Imaṃ panassa thutiṃ katvā tuṭṭho bahuṃ dhanamadāsi.",
  "atk-s0513a3:3135_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a3:3135_1": "saccapariyosāne ukkaṇṭhitabhikkhu sotāpattiphale patiṭṭhahi.",
  "atk-s0513a3:3135_2": "Tadā rājamahesī purāṇadutiyikā ahosi,",
  "atk-s0513a3:3135_3": "rājā ukkaṇṭhitabhikkhu,",
  "atk-s0513a3:3135_4": "āyurapaṇḍito moggallāno,",
  "atk-s0513a3:3135_5": "pukkusapaṇḍito sāriputto,",
  "atk-s0513a3:3135_6": "senakapaṇḍito ahameva ahosinti.",
  "atk-s0513a3:3136_0": "Paṇṇakajātakavaṇṇanā chaṭṭhā.",
  "atk-s0513a3:3138_0": "[402] 7. Sattubhastajātakavaṇṇanā",
  "atk-s0513a3:3139_0": "Vibbhantacittoti idaṃ satthā jetavane viharanto attano paññāpāramiṃ ārabbha kathesi.",
  "atk-s0513a3:3139_1": "Paccuppannavatthu umaṅgajātake āvi bhavissati.",
  "atk-s0513a3:3140_0": "Atīte bārāṇasiyaṃ janako nāma rājā rajjaṃ kāresi.",
  "atk-s0513a3:3140_1": "Tadā bodhisatto brāhmaṇakule nibbatti,",
  "atk-s0513a3:3140_2": "senakakumārotissa nāmaṃ kariṃsu.",
  "atk-s0513a3:3140_3": "So vayappatto takkasilāyaṃ sabbasippāni uggaṇhitvā bārāṇasiṃ paccāgantvā rājānaṃ passi,",
  "atk-s0513a3:3140_4": "rājā taṃ amaccaṭṭhāne ṭhapesi,",
  "atk-s0513a3:3140_5": "mahantañcassa yasaṃ anuppadāsi.",
  "atk-s0513a3:3140_6": "So rañño atthañca dhammañca anusāsi,",
  "atk-s0513a3:3140_7": "madhurakatho dhammakathiko hutvā rājānaṃ pañcasu sīlesu patiṭṭhāpetvā dāne uposathakamme dasasu kusalakammapathesūti",
  "atk-s0513a3:3140_8": "imāya kalyāṇapaṭipadāya patiṭṭhāpesi,",
  "atk-s0513a3:3140_9": "sakalaraṭṭhe buddhānaṃ uppannakālo viya ahosi.",
  "atk-s0513a3:3140_10": "Pakkhadivasesu rājā ca uparājādayo ca sabbe sannipatitvā dhammasabhaṃ sajjenti.",
  "atk-s0513a3:3140_11": "Mahāsatto sajjitadhammasabhāyaṃ ratanapallaṅkavaragato buddhalīḷāya dhammaṃ deseti,",
  "atk-s0513a3:3140_12": "buddhānaṃ dhammakathāsadisāvassa kathā hoti.",
  "atk-s0513a3:3141_0": "Atha aññataro mahallakabrāhmaṇo dhanabhikkhaṃ caritvā kahāpaṇasahassaṃ labhitvā ekasmiṃ brāhmaṇakule nikkhipitvā puna “bhikkhaṃ carissāmī”ti gato.",
  "atk-s0513a3:3141_1": "Tassa gatakāle taṃ kulaṃ kahāpaṇe vaḷañjesi.",
  "atk-s0513a3:3141_2": "So āgantvā kahāpaṇe āharāpesi.",
  "atk-s0513a3:3141_3": "Brāhmaṇo kahāpaṇe dātuṃ asakkonto attano dhītaraṃ tassa pādaparicārikaṃ katvā adāsi.",
  "atk-s0513a3:3141_4": "Brāhmaṇo taṃ gahetvā bārāṇasito avidūre ekasmiṃ brāhmaṇagāme vāsaṃ kappesi.",
  "atk-s0513a3:3141_5": "Athassa bhariyā daharatāya kāmesu atittā aññena taruṇabrāhmaṇena saddhiṃ micchācāraṃ cari.",
  "atk-s0513a3:3141_6": "Soḷasa hi atappanīyavatthūni nāma.",
  "atk-s0513a3:3141_7": "Katamāni soḷasa?",
  "atk-s0513a3:3141_8": "Sāgaro sabbasavantīhi na tappati,",
  "atk-s0513a3:3141_9": "aggi upādānena na tappati,",
  "atk-s0513a3:3141_10": "rājā raṭṭhena na tappati,",
  "atk-s0513a3:3141_11": "bālo pāpehi na tappati,",
  "atk-s0513a3:3141_12": "itthī methunadhammena alaṅkārena vijāyanenāti imehi tīhi na tappati,",
  "atk-s0513a3:3141_13": "brāhmaṇo mantehi na tappati,",
  "atk-s0513a3:3141_14": "jhāyī vihārasamāpattiyā na tappati,",
  "atk-s0513a3:3141_15": "sekkho apacayena na tappati,",
  "atk-s0513a3:3141_16": "appiccho dhutaṅgaguṇena na tappati,",
  "atk-s0513a3:3141_17": "āraddhavīriyo vīriyārambhena na tappati,",
  "atk-s0513a3:3141_18": "dhammakathiko sākacchāya na tappati,",
  "atk-s0513a3:3141_19": "visārado parisāya na tappati,",
  "atk-s0513a3:3141_20": "saddho saṅghupaṭṭhānena na tappati,",
  "atk-s0513a3:3141_21": "dāyako pariccāgena na tappati,",
  "atk-s0513a3:3141_22": "paṇḍito dhammassavanena na tappati,",
  "atk-s0513a3:3141_23": "catasso parisā tathāgatadassanena na tappantīti.",
  "atk-s0513a3:3142_0": "Sāpi brāhmaṇī methunadhammena,",
  "atk-s0513a3:3142_1": "atittā taṃ brāhmaṇaṃ nīharitvā vissatthā pāpakammaṃ kātukāmā hutvā ekadivasaṃ dummanā nipajjitvā “kiṃ bhotī”ti vuttā “brāhmaṇa,",
  "atk-s0513a3:3142_2": "ahaṃ tava gehe kammaṃ kātuṃ na sakkomi,",
  "atk-s0513a3:3142_3": "dāsidāsaṃ ānehī”ti āha.",
  "atk-s0513a3:3142_4": "“Bhoti dhanaṃ me natthi,",
  "atk-s0513a3:3142_5": "kiṃ datvā ānemī”ti.",
  "atk-s0513a3:3142_6": "“Bhikkhaṃ caritvā dhanaṃ pariyesitvā ānehī”ti.",
  "atk-s0513a3:3142_7": "“Tena hi bhoti pātheyyaṃ me sajjehī”ti.",
  "atk-s0513a3:3142_8": "“Sā tassa baddhasattūnañca abaddhasattūnañca cammapasibbakaṃ pūretvā adāsi”.",
  "atk-s0513a3:3142_9": "Brāhmaṇo gāmanigamarājadhānīsu caranto satta kahāpaṇasatāni labhitvā “alaṃ me ettakaṃ dhanaṃ dāsidāsamūlāyā”ti",
  "atk-s0513a3:3142_10": "nivattitvā attano gāmaṃ āgacchanto ekasmiṃ udakaphāsukaṭṭhāne pasibbakaṃ muñcitvā sattuṃ khāditvā pasibbakamukhaṃ",
  "atk-s0513a3:3142_11": "abandhitvāva pānīyaṃ pivituṃ otiṇṇo.",
  "atk-s0513a3:3142_12": "Athekasmiṃ rukkhasusire eko kaṇhasappo sattugandhaṃ ghāyitvā pasibbakaṃ pavisitvā bhogaṃ ābhujitvā sattuṃ khādanto nipajji.",
  "atk-s0513a3:3142_13": "Brāhmaṇo āgantvā pasibbakassa abbhantaraṃ anoloketvā pasibbakaṃ bandhitvā aṃse katvā pāyāsi.",
  "atk-s0513a3:3142_14": "Antarāmagge ekasmiṃ rukkhe nibbattadevatā khandhaviṭape ṭhatvā “brāhmaṇa,",
  "atk-s0513a3:3142_15": "sace antarāmagge vasissasi,",
  "atk-s0513a3:3142_16": "sayaṃ marissasi,",
  "atk-s0513a3:3142_17": "sace ajja gharaṃ gamissasi,",
  "atk-s0513a3:3142_18": "bhariyā te marissatī”ti vatvā antaradhāyi.",
  "atk-s0513a3:3142_19": "So olokento devataṃ adisvā bhīto maraṇabhayatajjito rodanto paridevanto bārāṇasinagaradvāraṃ sampāpuṇi.",
  "atk-s0513a3:3143_0": "Tadā ca pannarasuposatho hoti alaṅkatadhammāsane nisīditvā bodhisattassa dhammakathanadivaso.",
  "atk-s0513a3:3143_1": "Mahājano nānāgandhapupphādihattho vaggavaggo hutvā dhammiṃ kathaṃ sotuṃ gacchati.",
  "atk-s0513a3:3143_2": "Brāhmaṇo taṃ disvā “kahaṃ gacchathā”ti pucchitvā “brāhmaṇa,",
  "atk-s0513a3:3143_3": "ajja senakapaṇḍito madhurassarena buddhalīḷāya dhammaṃ deseti,",
  "atk-s0513a3:3143_4": "kiṃ tvampi na jānāsī”ti vutte cintesi “paṇḍito kira dhammakathiko,",
  "atk-s0513a3:3143_5": "ahañcamhi maraṇabhayatajjito,",
  "atk-s0513a3:3143_6": "paṇḍitā kho pana mahantampi sokaṃ harituṃ sakkonti,",
  "atk-s0513a3:3143_7": "mayāpi tattha gantvā dhammaṃ sotuṃ vaṭṭatī”ti.",
  "atk-s0513a3:3143_8": "So tehi saddhiṃ tattha gantvā mahāsattaṃ parivāretvā nisinnāya sarājikāya parisāya pariyante sattupasibbakena",
  "atk-s0513a3:3143_9": "khandhagatena dhammāsanato avidūre maraṇabhayatajjito rodamāno aṭṭhāsi.",
  "atk-s0513a3:3143_10": "Mahāsatto ākāsagaṅgaṃ otaranto viya amatavassaṃ vassento viya ca dhammaṃ desesi.",
  "atk-s0513a3:3143_11": "Mahājano sañjātasomanasso sādhukāraṃ datvā dhammaṃ assosi.",
  "atk-s0513a3:3144_0": "Paṇḍitā ca nāma disācakkhukā honti.",
  "atk-s0513a3:3144_1": "Tasmiṃ khaṇe mahāsatto pasannapañcapasādāni akkhīni ummīletvā samantato parisaṃ olokento taṃ brāhmaṇaṃ",
  "atk-s0513a3:3144_2": "disvā cintesi “ettakā parisā somanassajātā sādhukāraṃ datvā dhammaṃ suṇanti,",
  "atk-s0513a3:3144_3": "ayaṃ paneko brāhmaṇo domanassappatto rodati,",
  "atk-s0513a3:3144_4": "etassa abbhantare assujananasamatthena sokena bhavitabbaṃ,",
  "atk-s0513a3:3144_5": "tamassa ambilena paharitvā tambamalaṃ viya padumapalāsato udakabinduṃ viya vinivattetvā ettheva naṃ nissokaṃ tuṭṭhamānasaṃ katvā dhammaṃ desessāmī”ti.",
  "atk-s0513a3:3144_6": "So taṃ āmantetvā “brāhmaṇa,",
  "atk-s0513a3:3144_7": "senakapaṇḍito nāmāhaṃ,",
  "atk-s0513a3:3144_8": "idāneva taṃ nissokaṃ karissāmi,",
  "atk-s0513a3:3144_9": "vissattho kathehī”ti tena saddhiṃ sallapanto paṭhamaṃ gāthamāha –",
  "atk-s0513a3:3145_0": "46.",
  "atk-s0513a3:3146_0": "“Vibbhantacitto kupitindriyosi, nettehi te vārigaṇā savanti;",
  "atk-s0513a3:3147_0": "Kiṃ te naṭṭhaṃ kiṃ pana patthayāno, idhāgamā brahme tadiṅgha brūhī”ti.",
  "atk-s0513a3:3148_0": "Tattha kupitindriyosīti cakkhundriyameva sandhāya “kupitindriyosī”ti āha.",
  "atk-s0513a3:3148_1": "Vārigaṇāti assubindūni.",
  "atk-s0513a3:3148_2": "Iṅghāti codanatthe nipāto.",
  "atk-s0513a3:3148_3": "Tañhi mahāsatto codento evamāha “brāhmaṇa,",
  "atk-s0513a3:3148_4": "sattā nāma dvīhi kāraṇehi socanti paridevanti sattasaṅkhāresu kismiñcideva piyajātike naṭṭhe vā,",
  "atk-s0513a3:3148_5": "kiñcideva piyajātikaṃ patthetvā alabhantā vā.",
  "atk-s0513a3:3148_6": "Tattha kiṃ te naṭṭhaṃ,",
  "atk-s0513a3:3148_7": "kiṃ vā pana patthayanto tvaṃ idha āgato,",
  "atk-s0513a3:3148_8": "idaṃ me khippaṃ brūhī”ti.",
  "atk-s0513a3:3149_0": "Athassa attano sokakāraṇaṃ kathento brāhmaṇo dutiyaṃ gāthamāha –",
  "atk-s0513a3:3150_0": "47.",
  "atk-s0513a3:3151_0": "“Miyyetha bhariyā vajato mamajja, agacchato maraṇamāha yakkho;",
  "atk-s0513a3:3152_0": "Etena dukkhena pavedhitosmi, akkhāhi me senaka etamattha”nti.",
  "atk-s0513a3:3153_0": "Tattha vajatoti gehaṃ gacchantassa.",
  "atk-s0513a3:3153_1": "Agacchatoti agacchantassa.",
  "atk-s0513a3:3153_2": "Yakkhoti antarāmagge ekā rukkhadevatā evamāhāti vadati.",
  "atk-s0513a3:3153_3": "Sā kira devatā “pasibbake te brāhmaṇa,",
  "atk-s0513a3:3153_4": "kaṇhasappo”ti anācikkhantī bodhisattassa ñāṇānubhāvappakāsanatthaṃ nācikkhi.",
  "atk-s0513a3:3153_5": "Etena dukkhenāti gacchato bhariyāya maraṇadukkhena,",
  "atk-s0513a3:3153_6": "agacchato attano maraṇadukkhena,",
  "atk-s0513a3:3153_7": "tenasmi pavedhito ghaṭṭito kampito.",
  "atk-s0513a3:3153_8": "Etamatthanti etaṃ kāraṇaṃ.",
  "atk-s0513a3:3153_9": "Yena me kāraṇena gacchato bhariyāya maraṇaṃ,",
  "atk-s0513a3:3153_10": "agacchato attano maraṇaṃ hoti,",
  "atk-s0513a3:3153_11": "etaṃ me kāraṇaṃ ācikkhāhīti attho.",
  "atk-s0513a3:3154_0": "Mahāsatto brāhmaṇassa vacanaṃ sutvā samuddamatthake jālaṃ khipanto viya ñāṇajālaṃ pattharitvā “imesaṃ sattānaṃ bahūni maraṇakāraṇāni.",
  "atk-s0513a3:3154_1": "Samudde nimuggāpi maranti,",
  "atk-s0513a3:3154_2": "tattha vāḷamacchehi gahitāpi,",
  "atk-s0513a3:3154_3": "gaṅgāya patitāpi,",
  "atk-s0513a3:3154_4": "tattha susumārehi gahitāpi,",
  "atk-s0513a3:3154_5": "rukkhato patitāpi,",
  "atk-s0513a3:3154_6": "kaṇṭakena viddhāpi,",
  "atk-s0513a3:3154_7": "nānappakārehi āvudhehi pahaṭāpi,",
  "atk-s0513a3:3154_8": "visaṃ khāditvāpi,",
  "atk-s0513a3:3154_9": "ubbandhitvāpi,",
  "atk-s0513a3:3154_10": "papāte patitāpi,",
  "atk-s0513a3:3154_11": "atisītādīhi vā nānappakārehi vā rogehi upaddutāpi marantiyeva,",
  "atk-s0513a3:3154_12": "evaṃ bahūsu maraṇakāraṇesu katarena nu kho kāraṇena ajjesa brāhmaṇo antarāmagge vasanto sayaṃ marissati,",
  "atk-s0513a3:3154_13": "gehamassa vajato bhariyā marissatī”ti cintesi.",
  "atk-s0513a3:3154_14": "Cintento eva brāhmaṇassa khandhe pasibbakaṃ disvā “imasmiṃ pasibbake ekena sappena paviṭṭhena bhavitabbaṃ,",
  "atk-s0513a3:3154_15": "pavisanto ca paneso imasmiṃ brāhmaṇe pātarāsasamaye sattuṃ khāditvā pasibbakamukhaṃ abandhitvā pānīyaṃ",
  "atk-s0513a3:3154_16": "pātuṃ gate sattugandhena sappo paviṭṭho bhavissati.",
  "atk-s0513a3:3154_17": "Brāhmaṇopi pānīyaṃ pivitvā āgato sappassa paviṭṭhabhāvaṃ ajānitvā pasibbakaṃ bandhitvā ādāya pakkanto bhavissati,",
  "atk-s0513a3:3154_18": "sacāyaṃ antarāmagge vasanto sāyaṃ vasanaṭṭhāne “sattuṃ khādissāmī”ti pasibbakaṃ muñcitvā hatthaṃ pavesessati,",
  "atk-s0513a3:3154_19": "atha naṃ sappo hatthe ḍaṃsitvā jīvitakkhayaṃ pāpessati,",
  "atk-s0513a3:3154_20": "idamassa antarāmagge vasantassa maraṇakāraṇaṃ.",
  "atk-s0513a3:3154_21": "Sace pana gehaṃ gaccheyya,",
  "atk-s0513a3:3154_22": "pasibbako bhariyāya hatthagato bhavissati,",
  "atk-s0513a3:3154_23": "sā ‘antobhaṇḍaṃ olokessāmī”ti pasibbakaṃ muñcitvā hatthaṃ pavesessati,",
  "atk-s0513a3:3154_24": "atha naṃ sappo ḍaṃsitvā jīvitakkhayaṃ pāpessati,",
  "atk-s0513a3:3154_25": "idamassa ajja gehaṃ gatassa bhariyāya maraṇakāraṇa”nti upāyakosallañāṇeneva aññāsi.",
  "atk-s0513a3:3155_0": "Athassa etadahosi “iminā kaṇhasappena sūrena nibbhayena bhavitabbaṃ.",
  "atk-s0513a3:3155_1": "Ayañhi brāhmaṇassa mahāphāsukaṃ paharantopi pasibbake attano calanaṃ vā phandanaṃ vā na dasseti,",
  "atk-s0513a3:3155_2": "evarūpāya parisāya majjhepi attano atthibhāvaṃ na dasseti,",
  "atk-s0513a3:3155_3": "tasmā iminā kaṇhasappena sūrena nibbhayena bhavitabba”nti.",
  "atk-s0513a3:3155_4": "Idampi so upāyakosallañāṇeneva dibbacakkhunā passanto viya aññāsi.",
  "atk-s0513a3:3155_5": "Evaṃ sarājikāya parisāya majjhe sappaṃ pasibbakaṃ pavisantaṃ disvā ṭhitapuriso viya mahāsatto upāyakosallañāṇeneva",
  "atk-s0513a3:3155_6": "paricchinditvā brāhmaṇassa pañhaṃ kathento tatiyaṃ gāthamāha –",
  "atk-s0513a3:3156_0": "48.",
  "atk-s0513a3:3157_0": "“Bahūni ṭhānāni vicintayitvā, yamettha vakkhāmi tadeva saccaṃ;",
  "atk-s0513a3:3158_0": "Maññāmi te brāhmaṇa sattubhastaṃ, ajānato kaṇhasappo paviṭṭho”ti.",
  "atk-s0513a3:3159_0": "Tattha bahūni ṭhānānīti bahūni kāraṇāni.",
  "atk-s0513a3:3159_1": "Vicintayitvāti paṭivijjhitvā cintāvasena pavattapaṭivedho hutvā.",
  "atk-s0513a3:3159_2": "Yamettha vakkhāmīti yaṃ te ahaṃ etesu kāraṇesu etaṃ kāraṇaṃ vakkhāmi.",
  "atk-s0513a3:3159_3": "Tadeva saccanti tadeva tathaṃ dibbacakkhunā disvā kathitasadisaṃ bhavissatīti dīpeti.",
  "atk-s0513a3:3159_4": "Maññāmīti sallakkhemi.",
  "atk-s0513a3:3159_5": "Sattubhastanti sattupasibbakaṃ.",
  "atk-s0513a3:3159_6": "Ajānatoti ajānantasseva eko kaṇhasappo paviṭṭhoti maññāmīti.",
  "atk-s0513a3:3160_0": "Evañca pana vatvā “atthi te brāhmaṇa,",
  "atk-s0513a3:3160_1": "etasmiṃ pasibbake sattū”ti pucchi. “Atthi,",
  "atk-s0513a3:3160_2": "paṇḍitā”ti.",
  "atk-s0513a3:3160_3": "“Ajja pātarāsavelāya sattuṃ khādī”ti? “Āma,",
  "atk-s0513a3:3160_4": "paṇḍitā”ti.",
  "atk-s0513a3:3160_5": "“Kattha nisīditvā”ti?",
  "atk-s0513a3:3160_6": "“Araññe rukkhamūlasmiṃ,",
  "atk-s0513a3:3160_7": "paṇḍitā”ti.",
  "atk-s0513a3:3160_8": "“Sattuṃ khāditvā pānīyaṃ pātuṃ gacchanto pasibbakamukhaṃ bandhi,",
  "atk-s0513a3:3160_9": "na bandhī”ti?",
  "atk-s0513a3:3160_10": "“Na bandhiṃ,",
  "atk-s0513a3:3160_11": "paṇḍitā”ti.",
  "atk-s0513a3:3160_12": "“Pānīyaṃ pivitvā āgato pasibbakaṃ oloketvā bandhī”ti.",
  "atk-s0513a3:3160_13": "“Anoloketvāva bandhiṃ,",
  "atk-s0513a3:3160_14": "paṇḍitā”ti.",
  "atk-s0513a3:3160_15": "“Brāhmaṇa,",
  "atk-s0513a3:3160_16": "tava pānīyaṃ pātuṃ gatakāle ajānantasseva te sattugandhena pasibbakaṃ sappo paviṭṭhoti maññāmi,",
  "atk-s0513a3:3160_17": "evamettha āgato tvaṃ,",
  "atk-s0513a3:3160_18": "tasmā pasibbakaṃ otāretvā parisamajjhe ṭhapetvā pasibbakamukhaṃ mocetvā paṭikkamma ṭhito ekaṃ daṇḍakaṃ gahetvā pasibbakaṃ tāva pahara,",
  "atk-s0513a3:3160_19": "tato patthaṭaphaṇaṃ susūtisaddaṃ katvā nikkhamantaṃ kaṇhasappaṃ disvā nikkaṅkho bhavissatī”ti catutthaṃ gāthamāha –",
  "atk-s0513a3:3161_0": "49.",
  "atk-s0513a3:3162_0": "“Ādāya daṇḍaṃ parisumbha bhastaṃ, passeḷamūgaṃ uragaṃ dujivhaṃ;",
  "atk-s0513a3:3163_0": "Chindajja kaṅkhaṃ vicikicchitāni, bhujaṅgamaṃ passa pamuñca bhasta”nti.",
  "atk-s0513a3:3164_0": "Tattha parisumbhāti pahara.",
  "atk-s0513a3:3164_1": "Passeḷamūganti eḷaṃ paggharantena mukhena eḷamūgaṃ pasibbakato nikkhamantaṃ dujivhaṃ uragaṃ passa.",
  "atk-s0513a3:3164_2": "Chandajja kaṅkhaṃ vicikicchitānīti “atthi nu kho me pasibbake sappo,",
  "atk-s0513a3:3164_3": "udāhu natthī”ti kaṅkhameva punappunaṃ uppajjamānāni vicikicchitāni ca ajja chinda,",
  "atk-s0513a3:3164_4": "mayhaṃ saddaha,",
  "atk-s0513a3:3164_5": "avitathañhi me veyyākaraṇaṃ,",
  "atk-s0513a3:3164_6": "idāneva nikkhamantaṃ bhujaṅgamaṃ passa pamuñca bhastanti.",
  "atk-s0513a3:3165_0": "Brāhmaṇo mahāsattassa kathaṃ sutvā saṃviggo bhayappatto tathā akāsi.",
  "atk-s0513a3:3165_1": "Sappopi sattubhaste daṇḍena pahaṭe pasibbakamukhā nikkhamitvā mahājanaṃ olokento aṭṭhāsi.",
  "atk-s0513a3:3165_2": "Tamatthaṃ pakāsento satthā pañcamaṃ gāthamāha –",
  "atk-s0513a3:3166_0": "50.",
  "atk-s0513a3:3167_0": "“Saṃviggarūpo parisāya majjhe, so brāhmaṇo sattubhastaṃ pamuñci;",
  "atk-s0513a3:3168_0": "Atha nikkhami urago uggatejo, āsīviso sappo phaṇaṃ karitvā”ti.",
  "atk-s0513a3:3169_0": "Sappassa phaṇaṃ katvā nikkhantakāle “mahāsattassa sabbaññubuddhasseva byākaraṇaṃ ahosī”ti mahājano celukkhepasahassāni pavattesi,",
  "atk-s0513a3:3169_1": "aṅguliphoṭanasahassāni paribbhamiṃsu,",
  "atk-s0513a3:3169_2": "ghanameghavassaṃ viya sattaratanavassaṃ vassi,",
  "atk-s0513a3:3169_3": "sādhukārasahassāni pavattiṃsu,",
  "atk-s0513a3:3169_4": "mahāpathavībhijjanasaddo viya ahosi.",
  "atk-s0513a3:3169_5": "Idaṃ pana buddhalīḷāya evarūpassa pañhassa kathanaṃ nāma neva jātiyā balaṃ,",
  "atk-s0513a3:3169_6": "na gottakulappadesānaṃ balaṃ,",
  "atk-s0513a3:3169_7": "kassa panetaṃ balanti?",
  "atk-s0513a3:3169_8": "Paññāya balaṃ.",
  "atk-s0513a3:3169_9": "Paññavā hi puggalo vipassanaṃ vaḍḍhetvā ariyamaggadvāraṃ vivaritvā amatamahānibbānaṃ pavisati,",
  "atk-s0513a3:3169_10": "sāvakapāramimpi paccekabodhimpi sammāsambodhimpi paṭivijjhati.",
  "atk-s0513a3:3169_11": "Amatamahānibbānasampāpakesu hi dhammesu paññāva seṭṭhā,",
  "atk-s0513a3:3169_12": "avasesā tassā parivārā honti.",
  "atk-s0513a3:3169_13": "Tenetaṃ vuttaṃ –",
  "atk-s0513a3:3170_0": "“Paññā hi seṭṭhā kusalā vadanti, nakkhattarājāriva tārakānaṃ;",
  "atk-s0513a3:3171_0": "Sīlaṃ sirī cāpi satañca dhammo, anvāyikā paññavato bhavantī”ti. ;",
  "atk-s0513a3:3172_0": "Evaṃ kathite ca pana mahāsattena pañhe eko ahituṇḍiko sappassa mukhabandhanaṃ katvā sappaṃ gahetvā araññe vissajjesi.",
  "atk-s0513a3:3172_1": "Brāhmaṇo rājānaṃ upasaṅkamitvā jayāpetvā añjaliṃ paggayha rañño thutiṃ karonto upaḍḍhagāthamāha –",
  "atk-s0513a3:3173_0": "51.",
  "atk-s0513a3:3174_0": "“Suladdhalābhā janakassa rañño;",
  "atk-s0513a3:3175_0": "Yo passatī senakaṃ sādhupañña”nti.",
  "atk-s0513a3:3176_0": "Tassattho –",
  "atk-s0513a3:3176_1": "yo sādhupaññaṃ uttamapaññaṃ senakapaṇḍitaṃ akkhīni ummīletvā icchiticchitakkhaṇe piyacakkhūhi passituṃ labhati,",
  "atk-s0513a3:3176_2": "tassa rañño janakassa ete icchiticchitakkhaṇe dassanalābhā suladdhalābhā vata,",
  "atk-s0513a3:3176_3": "etena laddhesu sabbalābhesu eteva lābhā suladdhalābhā nāmāti.",
  "atk-s0513a3:3177_0": "Brāhmaṇopi rañño thutiṃ katvā puna pasibbakato satta kahāpaṇasatāni gahetvā mahāsattassa thutiṃ katvā tuṭṭhidāyaṃ dātukāmo diyaḍḍhagāthamāha –",
  "atk-s0513a3:3178_0": "“Vivaṭṭachaddo nusi sabbadassī, ñāṇaṃ nu te brāhmaṇa bhiṃsarūpaṃ.",
  "atk-s0513a3:3179_0": "52.",
  "atk-s0513a3:3180_0": "“Imāni me sattasatāni atthi, gaṇhāhi sabbāni dadāmi tuyhaṃ;",
  "atk-s0513a3:3181_0": "Tayā hi me jīvitamajja laddhaṃ, athopi bhariyāya makāsi sotthi”nti.",
  "atk-s0513a3:3182_0": "Tattha vivaṭṭachaddo nusi sabbadassīti kiṃ nu kho tvaṃ sabbesu dhammākāresu vivaṭṭachadano vivaṭṭaneyyadhammo sabbaññubuddhoti thutivasena pucchati.",
  "atk-s0513a3:3182_1": "Ñāṇaṃ nu te brāhmaṇa bhiṃsarūpanti udāhu asabbaññussapi sato tava ñāṇaṃ ativiya bhiṃsarūpaṃ sabbaññutaññāṇaṃ viya balavanti.",
  "atk-s0513a3:3182_2": "Tayā hi meti tayā hi dinnattā ajja mayā jīvitaṃ laddhaṃ.",
  "atk-s0513a3:3182_3": "Athopi bhariyāya makāsi sotthinti athopi me bhariyāya tvameva sotthiṃ akāsi.",
  "atk-s0513a3:3183_0": "Iti so vatvā “sacepi satasahassaṃ bhaveyya,",
  "atk-s0513a3:3183_1": "dadeyyamevāhaṃ,",
  "atk-s0513a3:3183_2": "ettakameva me dhanaṃ,",
  "atk-s0513a3:3183_3": "imāni me satta satāni gaṇhā”ti punappunaṃ bodhisattaṃ yāci.",
  "atk-s0513a3:3183_4": "Taṃ sutvā bodhisatto aṭṭhamaṃ gāthamāha –",
  "atk-s0513a3:3184_0": "53.",
  "atk-s0513a3:3185_0": "“Na paṇḍitā vetanamādiyanti, citrāhi gāthāhi subhāsitāhi;",
  "atk-s0513a3:3186_0": "Itopi te brahme dadantu vittaṃ, ādāya tvaṃ gaccha sakaṃ niketa”nti.",
  "atk-s0513a3:3187_0": "Tattha vetananti vettanaṃ,",
  "atk-s0513a3:3187_1": "ayameva vā pāṭho.",
  "atk-s0513a3:3187_2": "Itopi te brahmeti brāhmaṇa,",
  "atk-s0513a3:3187_3": "ito mama pādamūlatopi tuyhaṃ dhanaṃ dadantu.",
  "atk-s0513a3:3187_4": "Vittaṃ ādāya tvaṃ gacchāti ito aññāni tīṇi satāni gahetvā sahassabhaṇḍikaṃ ādāya sakanivesanaṃ gaccha.",
  "atk-s0513a3:3188_0": "Evañca pana vatvā mahāsatto brāhmaṇassa sahassaṃ pūrāpento kahāpaṇe dāpetvā “brāhmaṇa,",
  "atk-s0513a3:3188_1": "kena tvaṃ dhanabhikkhāya pesito”ti pucchi.",
  "atk-s0513a3:3188_2": "“Bhariyāya me paṇḍitā”ti.",
  "atk-s0513a3:3188_3": "“Bhariyā pana te mahallikā,",
  "atk-s0513a3:3188_4": "daharā”ti. “Daharā,",
  "atk-s0513a3:3188_5": "paṇḍitā”ti.",
  "atk-s0513a3:3188_6": "“Tena hi sā aññena saddhiṃ anācāraṃ karontī ‘nibbhayā hutvā karissāmī’ti taṃ pesesi,",
  "atk-s0513a3:3188_7": "sace ime kahāpaṇe gharaṃ nessasi,",
  "atk-s0513a3:3188_8": "sā te dukkhena laddhakahāpaṇe attano jārassa dassati,",
  "atk-s0513a3:3188_9": "tasmā tvaṃ ujukameva gehaṃ agantvā bahigāme rukkhamūle vā yattha katthaci vā kahāpaṇe ṭhapetvā paviseyyāsī”ti vatvā taṃ uyyojesi.",
  "atk-s0513a3:3188_10": "So gāmasamīpaṃ gantvā ekasmiṃ rukkhamūle kahāpaṇe ṭhapetvā sāyaṃ gehaṃ agamāsi.",
  "atk-s0513a3:3188_11": "Bhariyāpissa tasmiṃ khaṇe jārena saddhiṃ nisinnā ahosi.",
  "atk-s0513a3:3188_12": "Brāhmaṇo dvāre ṭhatvā “bhotī”ti āha.",
  "atk-s0513a3:3188_13": "Sā tassa saddaṃ sallakkhetvā dīpaṃ nibbāpetvā dvāraṃ vivaritvā brāhmaṇe anto paviṭṭhe itaraṃ nīharitvā",
  "atk-s0513a3:3188_14": "dvāramūle ṭhapetvā gehaṃ pavisitvā pasibbake kiñci adisvā “brāhmaṇa,",
  "atk-s0513a3:3188_15": "kiṃ te bhikkhaṃ caritvā laddha”nti pucchi.",
  "atk-s0513a3:3188_16": "“Sahassaṃ me laddha”nti.",
  "atk-s0513a3:3188_17": "“Kahaṃ pana ta”nti.",
  "atk-s0513a3:3188_18": "“Asukaṭṭhāne nāma ṭhapitaṃ,",
  "atk-s0513a3:3188_19": "pātova āharissāmi,",
  "atk-s0513a3:3188_20": "mā cintayī”ti.",
  "atk-s0513a3:3188_21": "Sā gantvā jārassa ācikkhi.",
  "atk-s0513a3:3188_22": "So nikkhamitvā attanā ṭhapitaṃ viya gaṇhi.",
  "atk-s0513a3:3189_0": "Brāhmaṇo punadivase gantvā kahāpaṇe apassanto bodhisattassa santikaṃ gantvā “kiṃ,",
  "atk-s0513a3:3189_1": "brāhmaṇā”ti vutte “kahāpaṇe na passāmi,",
  "atk-s0513a3:3189_2": "paṇḍitā”ti āha.",
  "atk-s0513a3:3189_3": "“Bhariyāya te ācikkhī”ti? “Āma,",
  "atk-s0513a3:3189_4": "paṇḍitā”ti.",
  "atk-s0513a3:3189_5": "Mahāsatto tāya jārassa ācikkhitabhāvaṃ ñatvā “atthi pana te brāhmaṇa,",
  "atk-s0513a3:3189_6": "bhariyāya kulūpakabrāhmaṇo”ti pucchi. “Atthi,",
  "atk-s0513a3:3189_7": "paṇḍitā”ti.",
  "atk-s0513a3:3189_8": "“Tuyhampi atthī”ti? “Āma,",
  "atk-s0513a3:3189_9": "paṇḍitā”ti.",
  "atk-s0513a3:3189_10": "Athassa mahāsatto sattannaṃ divasānaṃ paribbayaṃ dāpetvā “gaccha paṭhamadivase tava satta,",
  "atk-s0513a3:3189_11": "bhariyāya te sattāti cuddasa brāhmaṇe nimantetvā bhojetha,",
  "atk-s0513a3:3189_12": "punadivasato paṭṭhāya ekekaṃ hāpetvā sattame divase tava ekaṃ,",
  "atk-s0513a3:3189_13": "bhariyāya te ekanti dve brāhmaṇe nimantetvā bhariyāya te satta divase nimantitabrāhmaṇassa nibaddhaṃ āgamanabhāvaṃ ñatvā mayhaṃ ārocehī”ti āha.",
  "atk-s0513a3:3189_14": "Brāhmaṇo tathā katvā “sallakkhito me paṇḍita,",
  "atk-s0513a3:3189_15": "nibaddhaṃ bhuñjanakabrāhmaṇo”ti mahāsattassa ārocesi.",
  "atk-s0513a3:3190_0": "Bodhisatto tena saddhiṃ purise pesetvā taṃ brāhmaṇaṃ āharāpetvā “asukarukkhamūlato te imassa brāhmaṇassa santakaṃ kahāpaṇasahassaṃ gahita”nti pucchi.",
  "atk-s0513a3:3190_1": "“Na gaṇhāmi,",
  "atk-s0513a3:3190_2": "paṇḍitā”ti.",
  "atk-s0513a3:3190_3": "“Tvaṃ mama senakapaṇḍitabhāvaṃ na jānāsi,",
  "atk-s0513a3:3190_4": "āharāpessāmi te kahāpaṇe”ti.",
  "atk-s0513a3:3190_5": "So bhīto “gahitā me”ti sampaṭicchi.",
  "atk-s0513a3:3190_6": "“Kuhiṃ te ṭhapitā”ti?",
  "atk-s0513a3:3190_7": "“Tattheva, paṇḍita,",
  "atk-s0513a3:3190_8": "ṭhapitā”ti.",
  "atk-s0513a3:3190_9": "Bodhisatto brāhmaṇaṃ pucchi “brāhmaṇa,",
  "atk-s0513a3:3190_10": "kiṃ te sāyeva bhariyā hotu,",
  "atk-s0513a3:3190_11": "udāhu aññaṃ gaṇhissasī”ti.",
  "atk-s0513a3:3190_12": "“Sāyeva me hotu,",
  "atk-s0513a3:3190_13": "paṇḍitā”ti.",
  "atk-s0513a3:3190_14": "Bodhisatto manusse pesetvā brāhmaṇassa kahāpaṇe ca brāhmaṇiñca āharāpetvā corabrāhmaṇassa hatthato kahāpaṇe",
  "atk-s0513a3:3190_15": "brāhmaṇassa dāpetvā itarassa rājāṇaṃ kāretvā nagarā nīharāpetvā brāhmaṇiyāpi rājāṇaṃ kāretvā brāhmaṇassa",
  "atk-s0513a3:3190_16": "mahantaṃ yasaṃ datvā attanoyeva santike vasāpesi.",
  "atk-s0513a3:3191_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a3:3191_1": "saccapariyosāne bahū sotāpattiphalādīni sacchikariṃsu.",
  "atk-s0513a3:3191_2": "Tadā brāhmaṇo ānando ahosi,",
  "atk-s0513a3:3191_3": "rukkhadevatā sāriputto,",
  "atk-s0513a3:3191_4": "parisā buddhaparisā,",
  "atk-s0513a3:3191_5": "senakapaṇḍito pana ahameva ahosinti.",
  "atk-s0513a3:3192_0": "Sattubhastajātakavaṇṇanā sattamā.",
  "atk-s0513a3:3194_0": "[403] 8. Aṭṭhisenajātakavaṇṇanā",
  "atk-s0513a3:3195_0": "Yeme ahaṃ na jānāmīti idaṃ satthā āḷaviṃ nissāya aggāḷave cetiye viharanto kuṭikārasikkhāpadaṃ ārabbha kathesi.",
  "atk-s0513a3:3195_1": "Paccuppannavatthu heṭṭhā maṇikaṇṭhajātake kathitameva.",
  "atk-s0513a3:3195_2": "Satthā pana te bhikkhū āmantetvā “bhikkhave,",
  "atk-s0513a3:3195_3": "porāṇakapaṇḍitā pubbe anuppanne buddhe bāhirakapabbajjāya pabbajitvā rājūhi pavāritāpi ‘yācanā nāma paresaṃ",
  "atk-s0513a3:3195_4": "appiyā amanāpā’ti na yāciṃsū”ti vatvā atītaṃ āhari.",
  "atk-s0513a3:3196_0": "Atīte bārāṇasiyaṃ brahmadatte rajjaṃ kārente bodhisatto ekasmiṃ nigame brāhmaṇakule nibbatti,",
  "atk-s0513a3:3196_1": "aṭṭhisenakumārotissa nāmaṃ kariṃsu.",
  "atk-s0513a3:3196_2": "So vayappatto takkasilāyaṃ sabbasippāni uggaṇhitvā aparabhāge kāmesu ādīnavaṃ disvā gharāvāsato nikkhamitvā",
  "atk-s0513a3:3196_3": "isipabbajjaṃ pabbajitvā jhānābhiññāsamāpattiyo nibbattetvā himavantapadese ciraṃ vasitvā loṇambilasevanatthāya",
  "atk-s0513a3:3196_4": "manussapathaṃ otaritvā anupubbena bārāṇasiṃ patvā rājuyyāne vasitvā punadivase bhikkhāya caranto rājaṅgaṇaṃ agamāsi.",
  "atk-s0513a3:3196_5": "Rājā tassācāravihāre pasīditvā taṃ nimantāpetvā pāsādatale pallaṅke nisīdāpetvā subhojanaṃ bhojetvā bhojanāvasāne",
  "atk-s0513a3:3196_6": "anumodanaṃ sutvā pasanno paṭiññaṃ gahetvā mahāsattaṃ rājuyyāne vasāpesi,",
  "atk-s0513a3:3196_7": "divasassa ca dve tayo vāre upaṭṭhānaṃ agamāsi.",
  "atk-s0513a3:3196_8": "So ekadivasaṃ dhammakathāya pasanno rajjaṃ ādiṃ katvā “yena vo attho,",
  "atk-s0513a3:3196_9": "taṃ vadeyyāthā”ti pavāresi.",
  "atk-s0513a3:3196_10": "Bodhisatto “idaṃ nāma me dehī”ti na vadati.",
  "atk-s0513a3:3196_11": "Aññe yācakā “idaṃ dehi,",
  "atk-s0513a3:3196_12": "idaṃ dehī”ti icchiticchitaṃ yācanti,",
  "atk-s0513a3:3196_13": "rājā asajjamāno detiyeva.",
  "atk-s0513a3:3196_14": "So ekadivasaṃ cintesi “aññe yācanakavanibbakā ‘idañcidañca amhākaṃ dehī’ti maṃ yācanti,",
  "atk-s0513a3:3196_15": "ayyo pana aṭṭhiseno pavāritakālato paṭṭhāya na kiñci yācati,",
  "atk-s0513a3:3196_16": "paññavā kho panesa upāyakusalo,",
  "atk-s0513a3:3196_17": "pucchissāmi na”nti.",
  "atk-s0513a3:3196_18": "So ekadivasaṃ bhuttapātarāso gantvā vanditvā ekamantaṃ nisinno aññesaṃ yācanakāraṇaṃ tassa ca ayācanakāraṇaṃ pucchanto paṭhamaṃ gāthamāha –",
  "atk-s0513a3:3197_0": "54.",
  "atk-s0513a3:3198_0": "“Yeme ahaṃ na jānāmi, aṭṭhisena vanibbake;",
  "atk-s0513a3:3199_0": "Te maṃ saṅgamma yācanti, kasmā maṃ tvaṃ na yācasī”ti.",
  "atk-s0513a3:3200_0": "Tattha vanibbaketi yācanake.",
  "atk-s0513a3:3200_1": "Saṅgammāti samāgantvā.",
  "atk-s0513a3:3200_2": "Idaṃ vuttaṃ hoti – ayya,",
  "atk-s0513a3:3200_3": "aṭṭhisena,",
  "atk-s0513a3:3200_4": "yeme vanibbake ahaṃ nāmagottajātikulappadesena “ime nāmete”tipi na jānāmi,",
  "atk-s0513a3:3200_5": "te maṃ samāgantvā icchiticchitaṃ yācanti,",
  "atk-s0513a3:3200_6": "tvaṃ pana kasmā maṃ kiñci na yācasīti.",
  "atk-s0513a3:3201_0": "Taṃ sutvā bodhisatto dutiyaṃ gāthamāha –",
  "atk-s0513a3:3202_0": "55.",
  "atk-s0513a3:3203_0": "“Yācako appiyo hoti, yācaṃ adadamappiyo;",
  "atk-s0513a3:3204_0": "Tasmāhaṃ taṃ na yācāmi, mā me videssanā ahū”ti.",
  "atk-s0513a3:3205_0": "Tattha yācako appiyo hotīti yo hi, mahārāja,",
  "atk-s0513a3:3205_1": "puggalo “idaṃ me dehī”ti yācako,",
  "atk-s0513a3:3205_2": "so mātāpitūnampi mittāmaccādīnampi appiyo hoti amanāpo.",
  "atk-s0513a3:3205_3": "Tassa appiyabhāvo maṇikaṇṭhajātakena dīpetabbo.",
  "atk-s0513a3:3205_4": "Yācanti yācitabhaṇḍaṃ.",
  "atk-s0513a3:3205_5": "Adadanti adadamāno.",
  "atk-s0513a3:3205_6": "Idaṃ vuttaṃ hoti –",
  "atk-s0513a3:3205_7": "yopi yācitaṃ na deti,",
  "atk-s0513a3:3205_8": "so mātāpitaro ādiṃ katvā adadamāno puggalo yācakassa appiyo hotīti.",
  "atk-s0513a3:3205_9": "Tasmāti yasmā yācakopi dāyakassa,",
  "atk-s0513a3:3205_10": "yācitaṃ bhaṇḍaṃ adadantopi yācakassa appiyo hoti,",
  "atk-s0513a3:3205_11": "tasmā ahaṃ taṃ na yācāmi.",
  "atk-s0513a3:3205_12": "Mā me videssanā ahūti sace hi ahaṃ yāceyyameva,",
  "atk-s0513a3:3205_13": "tava videsso bhaveyya,",
  "atk-s0513a3:3205_14": "sā me tava santikā uppannā videssanā,",
  "atk-s0513a3:3205_15": "sace pana tvaṃ na dadeyyāsi,",
  "atk-s0513a3:3205_16": "mama videsso bhaveyyāsi,",
  "atk-s0513a3:3205_17": "sā ca mama tayi videssanā,",
  "atk-s0513a3:3205_18": "evaṃ sabbathāpi mā me videssanā ahu,",
  "atk-s0513a3:3205_19": "mā no ubhinnampi mettā bhijjīti etamatthaṃ sampassanto ahaṃ taṃ na kiñci yācāmīti.",
  "atk-s0513a3:3206_0": "Athassa vacanaṃ sutvā rājā tisso gāthā abhāsi –",
  "atk-s0513a3:3207_0": "56.",
  "atk-s0513a3:3208_0": "“Yo ve yācanajīvāno, kāle yācaṃ na yācati;",
  "atk-s0513a3:3209_0": "Parañca puññā dhaṃseti, attanāpi na jīvati.",
  "atk-s0513a3:3210_0": "57.",
  "atk-s0513a3:3211_0": "“Yo ca yācanajīvāno, kāle yācañhi yācati;",
  "atk-s0513a3:3212_0": "Parañca puññaṃ labbheti, attanāpi ca jīvati.",
  "atk-s0513a3:3213_0": "58.",
  "atk-s0513a3:3214_0": "“Na vedessanti sappaññā, disvā yācakamāgate;",
  "atk-s0513a3:3215_0": "Brahmacāri piyo mesi, vada tvaṃ bhaññamicchasī”ti.",
  "atk-s0513a3:3216_0": "Tattha yācanajīvānoti yācanajīvamāno,",
  "atk-s0513a3:3216_1": "ayameva vā pāṭho.",
  "atk-s0513a3:3216_2": "Idaṃ vuttaṃ hoti – ayya,",
  "atk-s0513a3:3216_3": "aṭṭhisena yo yācanena jīvamāno dhammiko samaṇo vā brāhmaṇo vā yācitabbayuttapattakāle kiñcideva yācitabbaṃ na yācati,",
  "atk-s0513a3:3216_4": "so parañca dāyakaṃ puññā dhaṃseti parihāpeti,",
  "atk-s0513a3:3216_5": "attanāpi ca sukhaṃ na jīvati.",
  "atk-s0513a3:3216_6": "Puññaṃ labbhetīti kāle pana yācitabbaṃ yācanto parañca puññaṃ adhigameti,",
  "atk-s0513a3:3216_7": "attanāpi ca sukhaṃ jīvati.",
  "atk-s0513a3:3216_8": "Na vedessantīti yaṃ tvaṃ vadesi “mā me videssanā ahū”ti,",
  "atk-s0513a3:3216_9": "taṃ kasmā vadasi.",
  "atk-s0513a3:3216_10": "Sappaññā hi dānañca dānaphalañca jānantā paṇḍitā yācake āgate disvā na dessanti na kujjhanti,",
  "atk-s0513a3:3216_11": "aññadatthu pana pamuditāva hontīti dīpeti.",
  "atk-s0513a3:3216_12": "Yācakamāgateti ma-",
  "atk-s0513a3:3216_13": "kāro byañjanasandhivasena vutto,",
  "atk-s0513a3:3216_14": "yācake āgateti attho.",
  "atk-s0513a3:3216_15": "Brahmacāri piyo mesīti ayya aṭṭhisena,",
  "atk-s0513a3:3216_16": "parisuddhacāri mahāpuñña,",
  "atk-s0513a3:3216_17": "tvaṃ mayhaṃ ativiya piyo,",
  "atk-s0513a3:3216_18": "tasmā varaṃ tvaṃ maṃ vadehi yācāhiyeva.",
  "atk-s0513a3:3216_19": "Bhaññamicchasīti yaṃkiñci vattabbaṃ icchasi,",
  "atk-s0513a3:3216_20": "sabbaṃ vada,",
  "atk-s0513a3:3216_21": "rajjampi te dassāmiyevāti.",
  "atk-s0513a3:3217_0": "Evaṃ bodhisatto raññā rajjenāpi pavārito neva kiñci yāci.",
  "atk-s0513a3:3217_1": "Rañño pana evaṃ attano ajjhāsaye kathite mahāsattopi pabbajitapaṭipattiṃ dassetuṃ “mahārāja,",
  "atk-s0513a3:3217_2": "yācanā hi nāmesā kāmabhogīnaṃ gihīnaṃ āciṇṇā,",
  "atk-s0513a3:3217_3": "na pabbajitānaṃ,",
  "atk-s0513a3:3217_4": "pabbajitena pana pabbajitakālato paṭṭhāya gihīhi asamānaparisuddhājīvena bhavitabba”nti pabbajitapaṭipadaṃ dassento chaṭṭhaṃ gāthamāha –",
  "atk-s0513a3:3218_0": "59.",
  "atk-s0513a3:3219_0": "“Na ve yācanti sappaññā, dhīro ca veditumarahati;",
  "atk-s0513a3:3220_0": "Uddissa ariyā tiṭṭhanti, esā ariyāna yācanā”ti.",
  "atk-s0513a3:3221_0": "Tattha sappaññāti buddhā ca buddasāvakā ca bodhiyā paṭipannā isipabbajjaṃ pabbajitā bodhisattā ca sabbepi sappaññā ca susīlā ca,",
  "atk-s0513a3:3221_1": "ete evarūpā sappaññā “amhākaṃ idañcidañca dethā”ti na yācanti.",
  "atk-s0513a3:3221_2": "Dhīro ca veditumarahatīti upaṭṭhāko pana dhīro paṇḍito gilānakāle ca agilānakāle ca yena yenattho,",
  "atk-s0513a3:3221_3": "taṃ sabbaṃ sayameva vedituṃ jānituṃ arahati.",
  "atk-s0513a3:3221_4": "Uddissa ariyā tiṭṭhantīti ariyā pana vācaṃ abhinditvā yenatthikā honti,",
  "atk-s0513a3:3221_5": "taṃ uddissa kevalaṃ bhikkhācāravattena tiṭṭhanti,",
  "atk-s0513a3:3221_6": "neva kāyaṅgaṃ vā vācaṅgaṃ vā kopenti.",
  "atk-s0513a3:3221_7": "Kāyavikāraṃ dassetvā nimittaṃ karonto hi kāyaṅgaṃ kopeti nāma,",
  "atk-s0513a3:3221_8": "vacībhedaṃ karonto vācaṅgaṃ kopeti nāma,",
  "atk-s0513a3:3221_9": "tadubhayaṃ akatvā buddhādayo ariyā tiṭṭhanti.",
  "atk-s0513a3:3221_10": "Esā ariyāna yācanāti esā kāyaṅgavācaṅgaṃ akopetvā bhikkhāya tiṭṭhamānā ariyānaṃ yācanā nāma.",
  "atk-s0513a3:3222_0": "Rājā bodhisattassa vacanaṃ sutvā “bhante,",
  "atk-s0513a3:3222_1": "yadi sappañño upaṭṭhāko attanāva ñatvā kulūpakassa dātabbaṃ deti,",
  "atk-s0513a3:3222_2": "ahampi tumhākaṃ idañcidañca dammī”ti vadanto sattamaṃ gāthamāha –",
  "atk-s0513a3:3223_0": "60.",
  "atk-s0513a3:3224_0": "“Dadāmi te brāhmaṇa rohiṇīnaṃ, gavaṃ sahassaṃ saha puṅgavena;",
  "atk-s0513a3:3225_0": "Ariyo hi ariyassa kathaṃ na dajjā, sutvāna gāthā tava dhammayuttā”ti.",
  "atk-s0513a3:3226_0": "Tattha rohiṇīnanti rattavaṇṇānaṃ.",
  "atk-s0513a3:3226_1": "Gavaṃ sahassanti khīradadhiādimadhurarasaparibhogatthāya evarūpānaṃ gunnaṃ sahassaṃ tuyhaṃ dammi,",
  "atk-s0513a3:3226_2": "taṃ me paṭiggaṇha.",
  "atk-s0513a3:3226_3": "Ariyoti ācāraariyo.",
  "atk-s0513a3:3226_4": "Ariyassāti ācāraariyassa.",
  "atk-s0513a3:3226_5": "Kathaṃ na dajjāti kena kāraṇena na dadeyya.",
  "atk-s0513a3:3227_0": "Evaṃ vutte bodhisatto “ahaṃ mahārāja,",
  "atk-s0513a3:3227_1": "akiñcano pabbajito,",
  "atk-s0513a3:3227_2": "na me gāvīhi attho”ti paṭikkhipi.",
  "atk-s0513a3:3227_3": "Rājā tassovāde ṭhatvā dānādīni puññāni katvā saggaparāyaṇo ahosi.",
  "atk-s0513a3:3227_4": "Sopi aparihīnajjhāno brahmaloke uppajji.",
  "atk-s0513a3:3228_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a3:3228_1": "saccapariyosāne bahū sotāpattiphalādīsu patiṭṭhitā.",
  "atk-s0513a3:3228_2": "Tadā rājā ānando ahosi,",
  "atk-s0513a3:3228_3": "aṭṭhiseno pana ahameva ahosinti.",
  "atk-s0513a3:3229_0": "Aṭṭhisenajātakavaṇṇanā aṭṭhamā.",
  "atk-s0513a3:3231_0": "[404] 9. Kapijātakavaṇṇanā",
  "atk-s0513a3:3232_0": "Yattha verī nivasatīti idaṃ satthā jetavane viharanto devadattassa pathavipavesanaṃ ārabbha kathesi.",
  "atk-s0513a3:3232_1": "Tasmiñhi pathaviṃ paviṭṭhe dhammasabhāyaṃ kathaṃ samuṭṭhāpesuṃ “āvuso,",
  "atk-s0513a3:3232_2": "devadatto saha parisāya naṭṭho”ti.",
  "atk-s0513a3:3232_3": "Satthā āgantvā “kāya nuttha,",
  "atk-s0513a3:3232_4": "bhikkhave,",
  "atk-s0513a3:3232_5": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a3:3232_6": "bhikkhave,",
  "atk-s0513a3:3232_7": "idāneva devadatto saha parisāya naṭṭho,",
  "atk-s0513a3:3232_8": "pubbepi nassiyevā”ti vatvā atītaṃ āhari.",
  "atk-s0513a3:3233_0": "Atīte bārāṇasiyaṃ brahmadatte rajjaṃ kārente bodhisatto kapiyoniyaṃ nibbattitvā pañcasatakapiparivāro rājuyyāne vasi.",
  "atk-s0513a3:3233_1": "Devadattopi kapiyoniyaṃ nibbattitvā pañcasatakapiparivāro tattheva vasi.",
  "atk-s0513a3:3233_2": "Athekadivasaṃ purohite uyyānaṃ gantvā nhatvā alaṅkaritvā nikkhamante eko lolakapi puretaraṃ gantvā rājuyyānadvāre",
  "atk-s0513a3:3233_3": "toraṇamatthake nisīditvā tassa matthake vaccapiṇḍaṃ pātetvā puna uddhaṃ olokentassa mukhe pātesi.",
  "atk-s0513a3:3233_4": "So nivattitvā “hotu,",
  "atk-s0513a3:3233_5": "jānissāmi tumhākaṃ kattabba”nti makkaṭe santajjetvā puna nhatvā pakkāmi.",
  "atk-s0513a3:3233_6": "Tena veraṃ gahetvā makkaṭānaṃ santajjitabhāvaṃ bodhisattassa ārocesuṃ.",
  "atk-s0513a3:3233_7": "So “verīnaṃ nivasanaṭṭhāne nāma vasituṃ na vaṭṭati,",
  "atk-s0513a3:3233_8": "sabbopi kapigaṇo palāyitvā aññattha gacchatū”ti kapisahassassapi ārocāpesi.",
  "atk-s0513a3:3233_9": "Dubbacakapi attano parivāramakkaṭe gahetvā “pacchā jānissāmī”ti tattheva nisīdi.",
  "atk-s0513a3:3233_10": "Bodhisatto attano parivāraṃ gahetvā araññaṃ pāvisi.",
  "atk-s0513a3:3233_11": "Athekadivasaṃ ekissā vīhikoṭṭikāya dāsiyā ātape pasāritavīhiṃ khādanto eko eḷako ummukkena pahāraṃ labhitvā",
  "atk-s0513a3:3233_12": "ādittasarīro palāyanto ekissā hatthisālaṃ nissāya tiṇakuṭiyā kuṭṭe sarīraṃ ghaṃsi.",
  "atk-s0513a3:3233_13": "So aggi tiṇakuṭikaṃ gaṇhi,",
  "atk-s0513a3:3233_14": "tato uṭṭhāya hatthisālaṃ gaṇhi,",
  "atk-s0513a3:3233_15": "hatthisālāya hatthīnaṃ piṭṭhi jhāyi,",
  "atk-s0513a3:3233_16": "hatthivejjā hatthīnaṃ paṭijagganti.",
  "atk-s0513a3:3234_0": "Purohitopi makkaṭānaṃ gahaṇūpāyaṃ upadhārento vicarati.",
  "atk-s0513a3:3234_1": "Atha naṃ rājupaṭṭhānaṃ āgantvā nisinnaṃ rājā āha “ācariya,",
  "atk-s0513a3:3234_2": "bahū no hatthī vaṇitā jātā,",
  "atk-s0513a3:3234_3": "hatthivejjā paṭijaggituṃ na jānanti,",
  "atk-s0513a3:3234_4": "jānāsi nu kho kiñci bhesajja”nti? “Jānāmi,",
  "atk-s0513a3:3234_5": "mahārājā”ti.",
  "atk-s0513a3:3234_6": "“Kiṃ nāmā”ti?",
  "atk-s0513a3:3234_7": "“Makkaṭavasā,",
  "atk-s0513a3:3234_8": "mahārājā”ti.",
  "atk-s0513a3:3234_9": "“Kahaṃ labhissāmā”ti?",
  "atk-s0513a3:3234_10": "“Nanu uyyāne bahū makkaṭā”ti?",
  "atk-s0513a3:3234_11": "Rājā “uyyāne makkaṭe māretvā vasaṃ ānethā”ti āha.",
  "atk-s0513a3:3234_12": "Dhanuggahā gantvā pañcasatepi makkaṭe vijjhitvā māresuṃ.",
  "atk-s0513a3:3234_13": "Eko pana jeṭṭhakamakkaṭo palāyanto sarapahāraṃ labhitvāpi tattheva apatitvā bodhisattassa vasanaṭṭhānaṃ patvā pati.",
  "atk-s0513a3:3234_14": "Vānarā “amhākaṃ vasanaṭṭhānaṃ patvā mato”ti tassa pahāraṃ laddhā matabhāvaṃ bodhisattassa ārocesuṃ.",
  "atk-s0513a3:3234_15": "So gantvā kapigaṇamajjhe nisinno “paṇḍitānaṃ ovādaṃ akatvā veriṭṭhāne vasantā nāma evaṃ vinassantī”ti kapigaṇassa ovādavasena imā gāthā abhāsi –",
  "atk-s0513a3:3235_0": "61.",
  "atk-s0513a3:3236_0": "“Yattha verī nivasati, na vase tattha paṇḍito;",
  "atk-s0513a3:3237_0": "Ekarattaṃ dvirattaṃ vā, dukkhaṃ vasati verisu.",
  "atk-s0513a3:3238_0": "62.",
  "atk-s0513a3:3239_0": "“Diso ve lahucittassa, posassānuvidhīyato;",
  "atk-s0513a3:3240_0": "Ekassa kapino hetu, yūthassa anayo kato.",
  "atk-s0513a3:3241_0": "63.",
  "atk-s0513a3:3242_0": "“Bālova paṇḍitamānī, yūthassa parihārako;",
  "atk-s0513a3:3243_0": "Sacittassa vasaṃ gantvā, sayethāyaṃ yathā kapi.",
  "atk-s0513a3:3244_0": "64.",
  "atk-s0513a3:3245_0": "“Na sādhu balavā bālo, yūthassa parihārako;",
  "atk-s0513a3:3246_0": "Ahito bhavati ñātīnaṃ, sakuṇānaṃva cetako.",
  "atk-s0513a3:3247_0": "65.",
  "atk-s0513a3:3248_0": "“Dhīrova balavā sādhu, yūthassa parihārako;",
  "atk-s0513a3:3249_0": "Hito bhavati ñātīnaṃ, tidasānaṃva vāsavo.",
  "atk-s0513a3:3250_0": "66.",
  "atk-s0513a3:3251_0": "“Yo ca sīlañca paññañca, sutañcattani passati;",
  "atk-s0513a3:3252_0": "Ubhinnamatthaṃ carati, attano ca parassa ca.",
  "atk-s0513a3:3253_0": "67.",
  "atk-s0513a3:3254_0": "“Tasmā tuleyya mattānaṃ, sīlapaññāsutāmiva;",
  "atk-s0513a3:3255_0": "Gaṇaṃ vā parihare dhīro, eko vāpi paribbaje”ti.",
  "atk-s0513a3:3256_0": "Tattha lahucittassāti lahucitto assa.",
  "atk-s0513a3:3256_1": "Idaṃ vuttaṃ hoti –",
  "atk-s0513a3:3256_2": "yo poso lahucittassa mittassa vā ñātino vā anuvidhīyati anuvattati,",
  "atk-s0513a3:3256_3": "tassa posassa anuvidhīyato so lahucitto diso hoti,",
  "atk-s0513a3:3256_4": "verikiccaṃ karoti.",
  "atk-s0513a3:3256_5": "Ekassa kapinoti passatha ekassa lahucittassa andhabālassa kapino hetu ayaṃ sakalassa yūthassa anayo avuḍḍhi mahāvināso katoti.",
  "atk-s0513a3:3256_6": "Paṇḍitamānīti yo sayaṃ bālo hutvā “ahaṃ paṇḍito”ti attānaṃ maññamāno paṇḍitānaṃ ovādaṃ akatvā sakassa cittassa vasaṃ gacchati,",
  "atk-s0513a3:3256_7": "so sacittassa vasaṃ gantvā yathāyaṃ dubbacakapi matasayanaṃ sayito,",
  "atk-s0513a3:3256_8": "evaṃ sayethāti attho.",
  "atk-s0513a3:3257_0": "Na sādhūti bālo nāma balasampanno yūthassa parihārako na sādhu na laddhako.",
  "atk-s0513a3:3257_1": "Kiṃkāraṇā?",
  "atk-s0513a3:3257_2": "So hi ahito bhavati ñātīnaṃ,",
  "atk-s0513a3:3257_3": "vināsameva vahati.",
  "atk-s0513a3:3257_4": "Sakuṇānaṃva cetakoti yathā hi tittirasakuṇānaṃ dīpakatittiro divasampi vassanto aññe sakuṇe na māreti,",
  "atk-s0513a3:3257_5": "ñātakeva māreti,",
  "atk-s0513a3:3257_6": "tesaññeva ahito hoti,",
  "atk-s0513a3:3257_7": "evanti attho.",
  "atk-s0513a3:3257_8": "Hito bhavatīti kāyenapi vācāyapi manasāpi hitakārakoyeva.",
  "atk-s0513a3:3257_9": "Ubhinnamatthaṃ caratīti yo idha puggalo ete sīlādayo guṇe attani passati,",
  "atk-s0513a3:3257_10": "so “mayhaṃ ācārasīlampi atthi,",
  "atk-s0513a3:3257_11": "paññāpi sutapariyattipi atthī”ti tathato jānitvā gaṇaṃ pariharanto attano ca paresañca attānaṃ parivāretvā carantānanti ubhinnampi atthameva carati.",
  "atk-s0513a3:3258_0": "Tuleyya mattānanti tuleyya attānaṃ.",
  "atk-s0513a3:3258_1": "Tuleyyāti tuletvā.",
  "atk-s0513a3:3258_2": "Sīlapaññāsutāmivāti etāni sīlādīni viya.",
  "atk-s0513a3:3258_3": "Idaṃ vuttaṃ hoti –",
  "atk-s0513a3:3258_4": "yasmā sīlādīni attani samanupassanto ubhinnamatthaṃ carati,",
  "atk-s0513a3:3258_5": "tasmā paṇḍito etāni sīlādīni viya attānampi tesu tuletvā “patiṭṭhito nu khomhi sīle paññāya sute”ti tīretvā",
  "atk-s0513a3:3258_6": "patiṭṭhitabhāvaṃ paccakkhaṃ katvā dhīro gaṇaṃ vā parihareyya,",
  "atk-s0513a3:3258_7": "catūsu iriyāpathesu eko vā hutvā paribbajeyya vatteyya,",
  "atk-s0513a3:3258_8": "parisupaṭṭhākenapi vivekacārināpi imehi tīhi dhammehi samannāgateneva bhavitabbanti.",
  "atk-s0513a3:3258_9": "Evaṃ mahāsatto kapirājā hutvāpi vinayapariyattikiccaṃ kathesi.",
  "atk-s0513a3:3259_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a3:3259_1": "“tadā dubbacakapi devadatto ahosi,",
  "atk-s0513a3:3259_2": "parisāpissa devadattaparisā,",
  "atk-s0513a3:3259_3": "paṇḍitakapirājā pana ahameva ahosi”nti.",
  "atk-s0513a3:3260_0": "Kapijātakavaṇṇanā navamā.",
  "atk-s0513a3:3262_0": "[405] 10. Bakajātakavaṇṇanā",
  "atk-s0513a3:3263_0": "Dvāsattatīti idaṃ satthā jetavane viharanto bakabrahmānaṃ ārabbha kathesi.",
  "atk-s0513a3:3263_1": "Tassa hi “idaṃ niccaṃ dhuvaṃ sassataṃ acavanadhammaṃ,",
  "atk-s0513a3:3263_2": "ito aññaṃ lokanissaraṇaṃ nibbānaṃ nāma natthī”ti evaṃ diṭṭhi uppajji.",
  "atk-s0513a3:3263_3": "Heṭṭhūpapattiko kiresa brahmā pubbe jhānaṃ bhāvetvā vehapphalesu nibbatto,",
  "atk-s0513a3:3263_4": "tattha pañcakappasataparimāṇaṃ āyuṃ khepetvā subhakiṇhesu nibbattitvā catusaṭṭhikappaṃ khepetvā tato cuto aṭṭhakappāyukesu ābhassaresu nibbatti,",
  "atk-s0513a3:3263_5": "tatrassa esā diṭṭhi uppajji.",
  "atk-s0513a3:3263_6": "So hi neva uparibrahmalokato cutiṃ,",
  "atk-s0513a3:3263_7": "na tattha upapattiṃ anussari,",
  "atk-s0513a3:3263_8": "tadubhayampi apassanto evaṃ diṭṭhiṃ gaṇhi.",
  "atk-s0513a3:3263_9": "Bhagavā tassa cetasā cetoparivitakkamaññāya seyyathāpi nāma balavā puriso samiñjitaṃ vā bāhaṃ pasāreyya,",
  "atk-s0513a3:3263_10": "pasāritaṃ vā bāhaṃ samiñjeyya,",
  "atk-s0513a3:3263_11": "evameva jetavane antarahito tasmiṃ brahmaloke pāturahosi.",
  "atk-s0513a3:3263_12": "Atha brahmā bhagavantaṃ disvā “ehi kho, mārisa,",
  "atk-s0513a3:3263_13": "svāgataṃ mārisa,",
  "atk-s0513a3:3263_14": "cirassaṃ kho, mārisa,",
  "atk-s0513a3:3263_15": "imaṃ pariyāyamakāsi,",
  "atk-s0513a3:3263_16": "yadidaṃ idhāgamanāya.",
  "atk-s0513a3:3263_17": "Idañhi mārisa,",
  "atk-s0513a3:3263_18": "niccaṃ idaṃ dhuvaṃ idaṃ sassataṃ idaṃ kevalaṃ idaṃ acavanadhammaṃ,",
  "atk-s0513a3:3263_19": "idañhi na ca jāyati na jīyati na mīyati na cavati na upapajjati,",
  "atk-s0513a3:3263_20": "ito ca panaññaṃ uttari nissaraṇaṃ natthī”ti āha.",
  "atk-s0513a3:3264_0": "Evaṃ vutte bhagavā bakaṃ brahmānaṃ etadavoca “avijjāgato vata bho bako brahmā,",
  "atk-s0513a3:3264_1": "avijjāgato vata bho bako brahmā,",
  "atk-s0513a3:3264_2": "yatra hi nāma aniccaññeva samānaṃ niccanti vakkhati…pe…",
  "atk-s0513a3:3264_3": "santañca panaññaṃ uttari nissaraṇaṃ,",
  "atk-s0513a3:3264_4": "natthaññaṃ uttari nissaraṇanti vakkhatī”ti.",
  "atk-s0513a3:3264_5": "Taṃ sutvā brahmā “tvaṃ evaṃ kathesi,",
  "atk-s0513a3:3264_6": "tvaṃ evaṃ kathesi,",
  "atk-s0513a3:3264_7": "iti maṃ esa anuyuñjanto anubandhatī”ti cintetvā yathā nāma dubbalo coro katipaye pahāre labhitvā “kiṃ ahameva coro,",
  "atk-s0513a3:3264_8": "asukopi coro asukopi coro”ti sabbepi sahāyake ācikkhati,",
  "atk-s0513a3:3264_9": "tatheva bhagavato anuyogabhayena bhīto aññepi attano sahāyake ācikkhanto paṭhamaṃ gāthamāha –",
  "atk-s0513a3:3265_0": "68.",
  "atk-s0513a3:3266_0": "“Dvāsattati gotama puññakammā, vasavattino jātijaraṃ atītā;",
  "atk-s0513a3:3267_0": "Ayamantimā vedagū brahmapatti, asmābhijappanti janā anekā”ti. ;",
  "atk-s0513a3:3268_0": "Tattha dvāsattatīti na kevalaṃ bho gotama, ahameva,",
  "atk-s0513a3:3268_1": "atha kho imasmiṃ brahmaloke mayaṃ dvāsattati janā puññakammā aññesaṃ upari atthano vasaṃ vattanena vasavattino jātiñca jarañca atītā,",
  "atk-s0513a3:3268_2": "ayaṃ no vedehi gatattā vedagū,",
  "atk-s0513a3:3268_3": "ayaṃ bho gotama antimā brahmapatti,",
  "atk-s0513a3:3268_4": "pacchimakoṭippatti seṭṭhabhāvappatti.",
  "atk-s0513a3:3268_5": "Asmābhijappanti janā anekāti amhe aññe bahū janā pañjalikā hutvā –",
  "atk-s0513a3:3268_6": "“ayaṃ kho bhavaṃ brahmā mahābrahmā”tiādīni vadantā namassanti patthenti pihayanti,",
  "atk-s0513a3:3268_7": "“aho vata mayampi evarūpā bhaveyyāmā”ti icchantīti attho.",
  "atk-s0513a3:3269_0": "Tassa vacanaṃ sutvā satthā dutiyaṃ gāthamāha –",
  "atk-s0513a3:3270_0": "69.",
  "atk-s0513a3:3271_0": "“Appaṃ hi etaṃ na hi dīghamāyu, yaṃ tvaṃ baka maññasi dīghamāyuṃ;",
  "atk-s0513a3:3272_0": "Sataṃ sahassāni nirabbudānaṃ, āyuṃ pajānāmi tavāha brahme”ti. ;",
  "atk-s0513a3:3273_0": "Tattha sataṃ sahassāni nirabbudānanti nirabbudasaṅkhātānaṃ gaṇanānaṃ satasahassāni.",
  "atk-s0513a3:3273_1": "Vassānañhi dasadasakaṃ sataṃ,",
  "atk-s0513a3:3273_2": "dasa satānaṃ sahassaṃ,",
  "atk-s0513a3:3273_3": "sataṃ sahassānaṃ satasahassaṃ,",
  "atk-s0513a3:3273_4": "sataṃ satasahassānaṃ koṭi nāma,",
  "atk-s0513a3:3273_5": "sataṃ koṭisatasahassānaṃ pakoṭi nāma,",
  "atk-s0513a3:3273_6": "sataṃ pakoṭisatasahassānaṃ koṭipakoṭi nāma,",
  "atk-s0513a3:3273_7": "sataṃ koṭipakoṭisatasahassānaṃ ekaṃ nahutaṃ nāma,",
  "atk-s0513a3:3273_8": "sataṃ nahutasatasahassānaṃ ekaṃ ninnahutaṃ nāma.",
  "atk-s0513a3:3273_9": "Cheko gaṇako ettakaṃ gaṇetuṃ sakkoti,",
  "atk-s0513a3:3273_10": "tato paraṃ gaṇanā nāma buddhānameva visayo.",
  "atk-s0513a3:3273_11": "Tattha sataṃ ninnahutasatasahassānaṃ ekaṃ abbudaṃ,",
  "atk-s0513a3:3273_12": "vīsati abbudāni ekaṃ nirabbudaṃ,",
  "atk-s0513a3:3273_13": "tesaṃ nirabbudasatasahassānaṃ ekaṃ ahahaṃ nāma,",
  "atk-s0513a3:3273_14": "ettakaṃ bakassa brahmuno tasmiṃ bhave avasiṭṭhaṃ āyu,",
  "atk-s0513a3:3273_15": "taṃ sandhāya bhagavā evamāha.",
  "atk-s0513a3:3274_0": "Taṃ sutvā bako tatiyaṃ gāthamāha –",
  "atk-s0513a3:3275_0": "70.",
  "atk-s0513a3:3276_0": "“Anantadassī bhagavāhamasmi, jātijjaraṃ sokamupātivatto;",
  "atk-s0513a3:3277_0": "Kiṃ me purāṇaṃ vatasīlavattaṃ, ācikkha me taṃ yamahaṃ vijañña”nti. ;",
  "atk-s0513a3:3278_0": "Tattha bhagavāti bhagavā tumhe “āyuṃ pajānāmi tavāha”nti vadantā “ahaṃ anantadassī jātijarañca sokañca upātivattosmī”ti vadatha.",
  "atk-s0513a3:3278_1": "Vatasīlavattanti vatasamādānañca sīlavattañca.",
  "atk-s0513a3:3278_2": "Idaṃ vuttaṃ hoti –",
  "atk-s0513a3:3278_3": "yadi tumhe sabbaññubuddhā,",
  "atk-s0513a3:3278_4": "evaṃ sante kiṃ mayhaṃ purāṇaṃ vatañca sīlavattañca,",
  "atk-s0513a3:3278_5": "ācikkha me taṃ,",
  "atk-s0513a3:3278_6": "yamahaṃ tayā ācikkhitaṃ yāthāvasarasato vijāneyyanti.",
  "atk-s0513a3:3279_0": "Athassa bhagavā atītāni vatthūni āharitvā ācikkhanto catasso gāthā abhāsi –",
  "atk-s0513a3:3280_0": "71.",
  "atk-s0513a3:3281_0": "“Yaṃ tvaṃ apāyesi bahū manusse, pipāsite ghammani samparete;",
  "atk-s0513a3:3282_0": "Taṃ te purāṇaṃ vatasīlavattaṃ, suttappabuddhova anussarāmi.",
  "atk-s0513a3:3283_0": "72.",
  "atk-s0513a3:3284_0": "“Yaṃ eṇikūlasmi janaṃ gahītaṃ, amocayī gayhaka nīyamānaṃ;",
  "atk-s0513a3:3285_0": "Taṃ te purāṇaṃ vatasīlavattaṃ, suttappabuddhova anussarāmi.",
  "atk-s0513a3:3286_0": "73.",
  "atk-s0513a3:3287_0": "“Gaṅgāya sotasmiṃ gahītanāvaṃ, luddena nāgena manussakappā;",
  "atk-s0513a3:3288_0": "Amocayi tvaṃ balasā pasayha, taṃ te purāṇaṃ vatasīlavattaṃ;",
  "atk-s0513a3:3289_0": "Suttappabuddhova anussarāmi.",
  "atk-s0513a3:3290_0": "74.",
  "atk-s0513a3:3291_0": "“Kappo ca te baddhacaro ahosiṃ, sambuddhimantaṃ vatinaṃ amaññaṃ;",
  "atk-s0513a3:3292_0": "Taṃ te purāṇaṃ vatasīlavattaṃ, suttappabuddhova anussarāmī”ti. ;",
  "atk-s0513a3:3293_0": "Tattha apāyesīti pāyesi.",
  "atk-s0513a3:3293_1": "Ghammani sampareteti ghammena samparete ativiya phuṭṭhe ghammakilante.",
  "atk-s0513a3:3293_2": "Suttappabuddhovāti paccūsakāle supanto supinaṃ passitvā taṃ supinakaṃ viya anussarāmi.",
  "atk-s0513a3:3293_3": "So kira bakabrahmā ekasmiṃ kappe tāpaso hutvā marukantāre vasanto bahūnaṃ kantārapaṭipannānaṃ pānīyaṃ āharitvā adāsi.",
  "atk-s0513a3:3293_4": "Athekadivasaṃ eko satthavāho pañcahi sakaṭasatehi marukantāraṃ paṭipajji.",
  "atk-s0513a3:3293_5": "Manussā disā vavatthapetuṃ asakkontā satta divasāni āhiṇḍitvā khīṇadārudakā nirāhārā uṇhābhibhūtā “idāni",
  "atk-s0513a3:3293_6": "no jīvitaṃ natthī”ti sakaṭe parivattetvā goṇe mocetvā heṭṭhāsakaṭesu nipajjiṃsu.",
  "atk-s0513a3:3293_7": "Tadā tāpaso āvajjento te disvā “mayi passante mā nassiṃsū”ti cintetvā attano iddhānubhāvena gaṅgāsotaṃ ubbattetvā satthavāhābhimukhaṃ akāsi,",
  "atk-s0513a3:3293_8": "avidūre ca ekaṃ vanasaṇḍaṃ māpesi.",
  "atk-s0513a3:3293_9": "Manussā pānīyaṃ pivitvā nhatvā goṇe santappetvā vanasaṇḍato tiṇaṃ lāyitvā dārūni gahetvā disaṃ sallakkhetvā arogā kantāraṃ atikkamiṃsu,",
  "atk-s0513a3:3293_10": "taṃ sandhāyetaṃ vuttaṃ.",
  "atk-s0513a3:3294_0": "Eṇikūlasminti eṇiyā nāma nadiyā kūle.",
  "atk-s0513a3:3294_1": "Gayhaka nīyamānanti karamaragāhaṃ gahetvā nīyamānaṃ.",
  "atk-s0513a3:3294_2": "So kira tāpaso aparasmiṃ kāle ekaṃ paccantagāmaṃ nissāya nadītīre vanasaṇḍe vihāsi.",
  "atk-s0513a3:3294_3": "Athekasmiṃ divase pabbatato corā otaritvā taṃ gāmaṃ paharitvā mahājanaṃ gahetvā pabbataṃ āropetvā antarāmagge",
  "atk-s0513a3:3294_4": "cārakamanusse ṭhapetvā pabbatabilaṃ pavisitvā āhāraṃ pacāpentā nisīdiṃsu.",
  "atk-s0513a3:3294_5": "Tāpaso gomahiṃsādīnañceva dārakadārikādīnañca mahantaṃ aṭṭassaraṃ sutvā “mayi passante mā nassiṃsū”ti",
  "atk-s0513a3:3294_6": "iddhānubhāvena attabhāvaṃ jahitvā caturaṅginiyā senāya parivuto rājā hutvā yuddhabheriṃ ākoṭāpento taṃ",
  "atk-s0513a3:3294_7": "ṭhānaṃ agamāsi.",
  "atk-s0513a3:3294_8": "Cārakamanussā taṃ disvā corānaṃ ārocesuṃ.",
  "atk-s0513a3:3294_9": "Corā “raññā saddhiṃ viggaho nāma na yutto”ti sabbaṃ gahitagahitaṃ bhaṇḍakaṃ chaḍḍetvā bhattaṃ abhuñjitvāva palāyiṃsu.",
  "atk-s0513a3:3294_10": "Tāpaso te sabbe ānetvā sakagāmeyeva patiṭṭhāpesi,",
  "atk-s0513a3:3294_11": "taṃ sandhāyetaṃ vuttaṃ.",
  "atk-s0513a3:3295_0": "Gahītanāvanti niggahitanāvaṃ.",
  "atk-s0513a3:3295_1": "Luddenāti kakkhaḷena.",
  "atk-s0513a3:3295_2": "Manussakappāti manusse vināsetukāmatāya.",
  "atk-s0513a3:3295_3": "Balasāti balena.",
  "atk-s0513a3:3295_4": "Pasayhāti abhibhavitvā.",
  "atk-s0513a3:3295_5": "Aparasmiṃ kāle so tāpaso gaṅgātīre vihāsi.",
  "atk-s0513a3:3295_6": "Tadā manussā dve tayo nāvāsaṅghāṭe bandhitvā saṅghāṭamatthake pupphamaṇḍapaṃ kāretvā saṅghāṭe nisīditvā khādantā pivantā sambandhakulaṃ gacchanti.",
  "atk-s0513a3:3295_7": "Te pītāvasesaṃ suraṃ bhuttakhāditāvasesāni bhattamacchamaṃsatambulādīni gaṅgāyameva pātenti.",
  "atk-s0513a3:3295_8": "Gaṅgeyyo nāgarājā “ime ucchiṭṭhakaṃ mama upari khipantī”ti kujjhitvā “sabbe te jane gahetvā gaṅgāya osīdāpessāmī”ti",
  "atk-s0513a3:3295_9": "mahantaṃ ekadoṇikanāvappamāṇaṃ attabhāvaṃ māpetvā udakaṃ bhinditvā phaṇaṃ dhārayamāno tesaṃ abhimukho pāyāsi.",
  "atk-s0513a3:3295_10": "Te nāgarājānaṃ disvā maraṇabhayatajjitā ekappahāreneva mahāsaddaṃ kariṃsu.",
  "atk-s0513a3:3295_11": "Tāpaso tesaṃ paridevitasaddaṃ sutvā nāgarājassa ca kuddhabhāvaṃ ñatvā “mayi passante mā nassiṃsū”ti khippanisantiyā",
  "atk-s0513a3:3295_12": "attano ānubhāvena khippaṃ supaṇṇavaṇṇaṃ attānaṃ māpetvā agamāsi.",
  "atk-s0513a3:3295_13": "Nāgarājā taṃ disvā maraṇabhayatajjito udake nimujji.",
  "atk-s0513a3:3295_14": "Manussā sotthibhāvaṃ patvā agamaṃsu,",
  "atk-s0513a3:3295_15": "taṃ sandhāyetaṃ vuttaṃ.",
  "atk-s0513a3:3296_0": "Baddhacaroti antevāsiko.",
  "atk-s0513a3:3296_1": "Sambuddhimantaṃ vatinaṃ amaññanti buddhisampanno ceva vatasampanno ca tāpasoti taṃ maññamāno.",
  "atk-s0513a3:3296_2": "Iminā kiṃ dasseti?",
  "atk-s0513a3:3296_3": "Mahābrahme ahaṃ atīte tava kesavatāpasakāle kappo nāma antevāsiko veyyāvaccakaro hutvā tuyhaṃ nāradena",
  "atk-s0513a3:3296_4": "nāma amaccena bārāṇasito himavantaṃ ānītassa rogaṃ vūpasamesiṃ.",
  "atk-s0513a3:3296_5": "Atha naṃ nārado dutiyavāre āgantvā nirogaṃ disvā imaṃ gāthaṃ abhāsi –",
  "atk-s0513a3:3297_0": "“Manussindaṃ jahitvāna, sabbakāmasamiddhinaṃ;",
  "atk-s0513a3:3298_0": "Kathaṃ nu bhagavā kesi, kappassa ramati assame”ti. ;",
  "atk-s0513a3:3299_0": "Tamenaṃ tvaṃ etadavoca –",
  "atk-s0513a3:3300_0": "“Sādūni ramaṇīyāni, santi vakkhā manoramā;",
  "atk-s0513a3:3301_0": "Subhāsitāni kappassa, nārada ramayanti ma”nti. ;",
  "atk-s0513a3:3302_0": "Itissa bhagavā imaṃ attanā antevāsikena hutvā rogassa vūpasamitabhāvaṃ dīpento evamāha.",
  "atk-s0513a3:3302_1": "Tañca pana brahmunā manussaloke katakammaṃ sabbaṃ mahābrahmānaṃ sallakkhāpentova kathesi.",
  "atk-s0513a3:3303_0": "So satthu vacanena attanā katakammaṃ saritvā tathāgatassa thutiṃ karonto osānagāthamāha –",
  "atk-s0513a3:3304_0": "75.",
  "atk-s0513a3:3305_0": "“Addhā pajānāsi mametamāyuṃ, aññampi jānāsi tathā hi buddho;",
  "atk-s0513a3:3306_0": "Tathā hi tāyaṃ jalitānubhāvo, obhāsayaṃ tiṭṭhati brahmaloka”nti.",
  "atk-s0513a3:3307_0": "Tattha tathā hi buddhoti tathā hi tvaṃ buddho.",
  "atk-s0513a3:3307_1": "Buddhānañhi aññātaṃ nāma natthi,",
  "atk-s0513a3:3307_2": "sabbadhammānaṃ buddhattāyeva hi te buddhā nāmāti dasseti.",
  "atk-s0513a3:3307_3": "Tathā hi tāyanti buddhattāyeva ca pana tava ayaṃ jalito sarīrappabhānubhāvo.",
  "atk-s0513a3:3307_4": "Obhāsayaṃ tiṭṭhatīti imaṃ sakalampi brahmalokaṃ obhāsento tiṭṭhati.",
  "atk-s0513a3:3308_0": "Evaṃ satthā attano buddhaguṇaṃ jānāpento dhammaṃ desetvā saccāni pakāsesi,",
  "atk-s0513a3:3308_1": "saccapariyosāne sampattānaṃ dasamattānaṃ brahmasahassānaṃ anupādāya āsavehi cittāni vimucciṃsu.",
  "atk-s0513a3:3308_2": "Iti bhagavā bahūnaṃ brahmānaṃ avassayo hutvā brahmalokā jetavanaṃ āgantvā tattha kathitaniyāmeneva taṃ",
  "atk-s0513a3:3308_3": "dhammadesanaṃ bhikkhūnaṃ kathetvā jātakaṃ samodhānesi –",
  "atk-s0513a3:3308_4": "“tadā kesavatāpaso bakabrahmā ahosi,",
  "atk-s0513a3:3308_5": "kappamāṇavo pana ahameva ahosi”nti.",
  "atk-s0513a3:3309_0": "Bakajātakavaṇṇanā dasamā.",
  "atk-s0513a3:3310_0": "Kukkuvaggo paṭhamo.",
  "atk-s0513a3:3311_0": "2. Gandhāravaggo",
  "atk-s0513a3:3313_0": "[406] 1. Gandhārajātakavaṇṇanā",
  "atk-s0513a3:3314_0": "Hitvā gāmasahassānīti idaṃ satthā jetavane viharanto bhesajjasannidhikārasikkhāpadaṃ ārabbha kathesi.",
  "atk-s0513a3:3314_1": "Vatthu pana rājagahe samuṭṭhitaṃ.",
  "atk-s0513a3:3314_2": "Āyasmatā hi pilindavacchena ārāmikakulaṃ mocetuṃ rājanivesanaṃ gantvā rañño pāsāde iddhibalena sovaṇṇamaye",
  "atk-s0513a3:3314_3": "kate manussā pasīditvā therassa pañca bhesajjāni pahiṇiṃsu.",
  "atk-s0513a3:3314_4": "So tāni parisāya vissajjesi.",
  "atk-s0513a3:3314_5": "Parisā panassa bāhullikā ahosi,",
  "atk-s0513a3:3314_6": "laddhaṃ laddhaṃ koḷambepi ghaṭepi pattatthavikāyopi pūretvā paṭisāmesi.",
  "atk-s0513a3:3314_7": "Manussā disvā “mahicchā ime samaṇā antokoṭṭhāgārikā”ti ujjhāyiṃsu.",
  "atk-s0513a3:3314_8": "Satthā taṃ pavattiṃ sutvā “yāni kho pana tāni gilānānaṃ bhikkhūna”nti sikkhāpadaṃ paññapetvā “bhikkhave,",
  "atk-s0513a3:3314_9": "porāṇakapaṇḍitā anuppanne buddhe bāhirakapabbajjaṃ pabbajitvā pañcasīlamattakaṃ rakkhantāpi loṇasakkharamattakaṃ",
  "atk-s0513a3:3314_10": "punadivasatthāya nidahante garahiṃsu,",
  "atk-s0513a3:3314_11": "tumhe pana evarūpe niyyānikasāsane pabbajitvā dutiyatatiyadivasatthāya sannidhiṃ karontā ayuttaṃ karothā”ti vatvā atītaṃ āhari.",
  "atk-s0513a3:3315_0": "Atīte gandhāraraṭṭhe bodhisatto gandhārarañño putto hutvā pitu accayena rajje patiṭṭhāya dhammena rajjaṃ kāresi.",
  "atk-s0513a3:3315_1": "Majjhimapadesepi videharaṭṭhe videho nāma rājā rajjaṃ kāresi.",
  "atk-s0513a3:3315_2": "Te dvepi rājāno adiṭṭhasahāyā hutvā aññamaññaṃ thiravissāsā ahesuṃ.",
  "atk-s0513a3:3315_3": "Tadā manussā dīghāyukā honti,",
  "atk-s0513a3:3315_4": "tiṃsa vassasahassāni jīvanti.",
  "atk-s0513a3:3315_5": "Athekadā gandhārarājā puṇṇamuposathadivase samādinnasīlo mahātale paññattavarapallaṅkamajjhagato vivaṭena",
  "atk-s0513a3:3315_6": "sīhapañjarena pācīnalokadhātuṃ olokento amaccānaṃ dhammatthayuttakathaṃ kathento nisīdi.",
  "atk-s0513a3:3315_7": "Tasmiṃ khaṇe gaganatalaṃ atilaṅghantamiva paripuṇṇaṃ candamaṇḍalaṃ rāhu avatthari,",
  "atk-s0513a3:3315_8": "candappabhā antaradhāyi.",
  "atk-s0513a3:3315_9": "Amaccā candālokaṃ apassantā candassa rāhunā gahitabhāvaṃ rañño ārocesuṃ.",
  "atk-s0513a3:3315_10": "Rājā candaṃ oloketvā “ayaṃ cando āgantukaupakkilesena upakkiliṭṭho nippabho jāto,",
  "atk-s0513a3:3315_11": "mayhampesa rājaparivāro upakkileso,",
  "atk-s0513a3:3315_12": "na kho pana metaṃ patirūpaṃ,",
  "atk-s0513a3:3315_13": "yāhaṃ rāhunā gahitacando viya nippabho bhaveyyaṃ,",
  "atk-s0513a3:3315_14": "visuddhe gaganatare virocantaṃ candamaṇḍalaṃ viya rajjaṃ pahāya pabbajissāmi,",
  "atk-s0513a3:3315_15": "kiṃ me parena ovaditena,",
  "atk-s0513a3:3315_16": "kule ca gaṇe ca alaggo hutvā attānameva ovadanto vicarissāmi,",
  "atk-s0513a3:3315_17": "idaṃ me patirūpa”nti cintetvā “yaṃ icchatha,",
  "atk-s0513a3:3315_18": "taṃ rājānaṃ karothā”ti rajjaṃ amaccānaṃ niyyādesi.",
  "atk-s0513a3:3315_19": "So rajjaṃ chaḍḍetvā isipabbajjaṃ pabbajitvā jhānābhiññāyo nibbattetvā jhānaratisamappito himavantapadese vāsaṃ kappesi.",
  "atk-s0513a3:3316_0": "Videharājāpi “sukhaṃ me sahāyassā”ti vāṇije pucchitvā tassa pabbajitabhāvaṃ sutvā “mama sahāye pabbajite",
  "atk-s0513a3:3316_1": "ahaṃ rajjena kiṃ karissāmī”ti sattayojanike mithilanagare tiyojanasatike videharaṭṭhe soḷasasu gāmasahassesu",
  "atk-s0513a3:3316_2": "pūritāni koṭṭhāgārāni,",
  "atk-s0513a3:3316_3": "soḷasasahassā ca nāṭakitthiyo chaḍḍetvā puttadhītaro amanasikatvā himavantapadesaṃ pavisitvā pabbajitvā",
  "atk-s0513a3:3316_4": "pavattaphalabhojano hutvā samappavattavāsaṃ vasanto vicari.",
  "atk-s0513a3:3316_5": "Te ubhopi samavattacāraṃ carantā aparabhāge samāgacchiṃsu,",
  "atk-s0513a3:3316_6": "na pana aññamaññaṃ sañjāniṃsu,",
  "atk-s0513a3:3316_7": "sammodamānā ekatova samappavattavāsaṃ vasiṃsu.",
  "atk-s0513a3:3316_8": "Tadā videhatāpaso gandhāratāpasassa upaṭṭhānaṃ karoti.",
  "atk-s0513a3:3316_9": "Tesaṃ ekasmiṃ puṇṇamadivase aññatarasmiṃ rukkhamūle nisīditvā dhammatthayuttakathaṃ kathentānaṃ gaganatale virocamānaṃ candamaṇḍalaṃ rāhu avatthari.",
  "atk-s0513a3:3316_10": "Videhatāpaso “kiṃ nu kho candassa pabhā naṭṭhā”ti oloketvā rāhunā gahitaṃ candaṃ disvā “ko nu kho esa ācariya,",
  "atk-s0513a3:3316_11": "candaṃ avattharitvā nippabhamakāsī”ti pucchi.",
  "atk-s0513a3:3316_12": "Antevāsika ayaṃ rāhu nāma candasseko upakkileso,",
  "atk-s0513a3:3316_13": "virocituṃ na deti,",
  "atk-s0513a3:3316_14": "ahampi rāhugahitaṃ candamaṇḍalaṃ disvā “idaṃ parisuddhassa candamaṇḍalassa āgantukena upakkilesena nippabhaṃ jātaṃ,",
  "atk-s0513a3:3316_15": "mayhampi idaṃ rajjaṃ upakkileso,",
  "atk-s0513a3:3316_16": "yāva candamaṇḍalaṃ rāhu viya idaṃ nippabhaṃ na karoti,",
  "atk-s0513a3:3316_17": "tāva pabbajissāmī”ti cintetvā tadeva rāhugahitaṃ candamaṇḍalaṃ ārammaṇaṃ katvā mahārajjaṃ chaḍḍetvā pabbajitoti. “Ācariya,",
  "atk-s0513a3:3316_18": "tvaṃ gandhārarājā”ti? “Āma, aha”nti. “Ācariya,",
  "atk-s0513a3:3316_19": "ahampi videharaṭṭhe mithilanagare videharājā nāma,",
  "atk-s0513a3:3316_20": "nanu mayaṃ aññamaññaṃ adiṭṭhasahāyā”ti.",
  "atk-s0513a3:3316_21": "“Kiṃ pana te ārammaṇaṃ ahosī”ti?",
  "atk-s0513a3:3316_22": "Ahaṃ “tumhe pabbajitā”ti sutvā “addhā pabbajjāya mahantaṃ guṇaṃ addasā”ti tumheyeva ārammaṇaṃ katvā rajjaṃ pahāya pabbajitoti.",
  "atk-s0513a3:3316_23": "Te tato paṭṭhāya ativiya samaggā sammodamānā pavattaphalabhojanā hutvā vihariṃsu.",
  "atk-s0513a3:3316_24": "Tattha dīgharattaṃ vasitvā ca pana loṇambilasevanatthāya himavantato otaritvā ekaṃ paccantagāmaṃ sampāpuṇiṃsu.",
  "atk-s0513a3:3317_0": "Manussā tesaṃ iriyāpathe pasīditvā bhikkhaṃ datvā paṭiññaṃ gahetvā araññe rattidivaṭṭhānādīni māpetvā vasāpesuṃ.",
  "atk-s0513a3:3317_1": "Antarāmaggepi nesaṃ bhattakiccakaraṇatthāya udakaphāsukaṭṭhāne paṇṇasālaṃ kāresuṃ.",
  "atk-s0513a3:3317_2": "Te paccantagāme bhikkhaṃ caritvā tāya paṇṇasālāya nisīditvā paribhuñjitvā attano vasanaṭṭhānaṃ gacchanti.",
  "atk-s0513a3:3317_3": "Tepi manussā tesaṃ āhāraṃ dadamānā ekadā loṇaṃ patte pakkhipitvā denti,",
  "atk-s0513a3:3317_4": "ekadā paṇṇapuṭe bandhitvā denti,",
  "atk-s0513a3:3317_5": "ekadā aloṇakāhārameva denti.",
  "atk-s0513a3:3317_6": "Te ekadivasaṃ paṇṇapuṭe bahutaraṃ loṇaṃ adaṃsu.",
  "atk-s0513a3:3317_7": "Videhatāpaso loṇaṃ ādāya gantvā bodhisattassa bhattakiccakāle pahonakaṃ datvā attanopi pamāṇayuttaṃ gahetvā",
  "atk-s0513a3:3317_8": "atirekaṃ paṇṇapuṭe bandhitvā “aloṇakadivase bhavissatī”ti tiṇavaṭṭikaantare ṭhapesi.",
  "atk-s0513a3:3317_9": "Athekadivasaṃ aloṇake āhāre laddhe videho gandhārassa bhikkhābhājanaṃ datvā tiṇavaṭṭikaantarato loṇaṃ āharitvā “ācariya,",
  "atk-s0513a3:3317_10": "loṇaṃ gaṇhathā”ti āha.",
  "atk-s0513a3:3317_11": "“Ajja manussehi loṇaṃ na dinnaṃ,",
  "atk-s0513a3:3317_12": "tvaṃ kuto labhasī”ti? “Ācariya,",
  "atk-s0513a3:3317_13": "purimadivase manussā bahuṃ loṇamadaṃsu,",
  "atk-s0513a3:3317_14": "athāhaṃ ‘aloṇakadivase bhavissatī’ti atirekaṃ loṇaṃ ṭhapesi”nti.",
  "atk-s0513a3:3317_15": "Atha naṃ bodhisatto “moghapurisa,",
  "atk-s0513a3:3317_16": "tiyojanasatikaṃ videharaṭṭhaṃ pahāya pabbajitvā akiñcanabhāvaṃ patvā idāni loṇasakkharāya taṇhaṃ janesī”ti tajjetvā ovadanto paṭhamaṃ gāthamāha –",
  "atk-s0513a3:3318_0": "76.",
  "atk-s0513a3:3319_0": "“Hitvā gāmasahassāni, paripuṇṇāni soḷasa;",
  "atk-s0513a3:3320_0": "Koṭṭhāgārāni phītāni, sannidhiṃ dāni kubbasī”ti.",
  "atk-s0513a3:3321_0": "Tattha koṭṭhāgārānīti suvaṇṇarajatamaṇimuttādiratanakoṭṭhāgārāni ceva dussakoṭṭhāgārāni ca dhaññakoṭṭhāgārāni ca.",
  "atk-s0513a3:3321_1": "Phītānīti pūrāni.",
  "atk-s0513a3:3321_2": "Sannidhiṃ dāni kubbasīti idāni “sve bhavissati,",
  "atk-s0513a3:3321_3": "tatiyadivase bhavissatī”ti loṇamattaṃ sannidhiṃ karosīti.",
  "atk-s0513a3:3322_0": "Videho evaṃ garahiyamāno garahaṃ asahanto paṭipakkho hutvā “ācariya,",
  "atk-s0513a3:3322_1": "tumhe attano dosaṃ adisvā mayhameva dosaṃ passatha,",
  "atk-s0513a3:3322_2": "nanu tumhe ‘kiṃ me parena ovaditena,",
  "atk-s0513a3:3322_3": "attānameva ovadissāmī’ti rajjaṃ chaḍḍetvā pabbajitā,",
  "atk-s0513a3:3322_4": "tumhe idāni maṃ kasmā ovadathā”ti codento dutiyaṃ gāthamāha –",
  "atk-s0513a3:3323_0": "77.",
  "atk-s0513a3:3324_0": "“Hitvā gandhāravisayaṃ, pahūtadhanadhāriyaṃ;",
  "atk-s0513a3:3325_0": "Pasāsanato nikkhanto, idha dāni pasāsasī”ti.",
  "atk-s0513a3:3326_0": "Tattha pasāsanatoti ovādānusāsanīdānato. Idha dānīti idāni idha araññe kasmā maṃ ovadathāti.",
  "atk-s0513a3:3327_0": "Taṃ sutvā bodhisatto tatiyaṃ gāthamāha –",
  "atk-s0513a3:3328_0": "78.",
  "atk-s0513a3:3329_0": "“Dhammaṃ bhaṇāmi vedeha, adhammo me na ruccati;",
  "atk-s0513a3:3330_0": "Dhammaṃ me bhaṇamānassa, na pāpamupalimpatī”ti.",
  "atk-s0513a3:3331_0": "Tattha dhammanti sabhāvaṃ,",
  "atk-s0513a3:3331_1": "buddhādīhi vaṇṇitaṃ pasatthaṃ kāraṇameva.",
  "atk-s0513a3:3331_2": "Adhammo me na ruccatīti adhammo nāma asabhāvo mayhaṃ kadācipi na ruccati.",
  "atk-s0513a3:3331_3": "Na pāpamupalimpatīti mama sabhāvameva kāraṇameva bhaṇantassa pāpaṃ nāma hadaye na limpati na allīyati.",
  "atk-s0513a3:3331_4": "Ovādadānaṃ nāmetaṃ buddhapaccekabuddhasāvakabodhisattānaṃ paveṇī.",
  "atk-s0513a3:3331_5": "Tehi dinnovādaṃ bālā na gaṇhanti,",
  "atk-s0513a3:3331_6": "ovādadāyakassa pana pāpaṃ nāma natthi.",
  "atk-s0513a3:3332_0": "“Nidhīnaṃva pavattāraṃ, yaṃ passe vajjadassinaṃ;",
  "atk-s0513a3:3333_0": "Niggayhavādiṃ medhāviṃ, tādisaṃ paṇḍitaṃ bhaje;",
  "atk-s0513a3:3334_0": "Tādisaṃ bhajamānassa, seyyo hoti na pāpiyo.",
  "atk-s0513a3:3335_0": "“Ovadeyyānusāseyya, asabbhā ca nivāraye;",
  "atk-s0513a3:3336_0": "Satañhi so piyo hoti, asataṃ hoti appiyo”ti. ;",
  "atk-s0513a3:3337_0": "Videhatāpaso bodhisattassa kathaṃ sutvā “ācariya,",
  "atk-s0513a3:3337_1": "atthanissitaṃ kathentenapi paraṃ ghaṭṭetvā rosetvā kathetuṃ na vaṭṭati,",
  "atk-s0513a3:3337_2": "tvaṃ maṃ kuṇṭhasatthakena muṇḍento viya atipharusaṃ kathesī”ti vatvā catutthaṃ gāthamāha –",
  "atk-s0513a3:3338_0": "79.",
  "atk-s0513a3:3339_0": "“Yena kenaci vaṇṇena, paro labhati ruppanaṃ;",
  "atk-s0513a3:3340_0": "Mahatthiyampi ce vācaṃ, na taṃ bhāseyya paṇḍito”ti.",
  "atk-s0513a3:3341_0": "Tattha yena kenacīti dhammayuttenāpi kāraṇena.",
  "atk-s0513a3:3341_1": "Labhati ruppananti ghaṭṭanaṃ dussanaṃ kuppanaṃ labhatiyeva.",
  "atk-s0513a3:3341_2": "Na taṃ bhāseyyāti tasmā taṃ parapuggalaṃ yāya so vācāya dussati,",
  "atk-s0513a3:3341_3": "taṃ mahatthiyaṃ mahantaṃ atthanissitampi vācaṃ na bhāseyyāti attho.",
  "atk-s0513a3:3342_0": "Athassa bodhisatto pañcamaṃ gāthamāha –",
  "atk-s0513a3:3343_0": "80.",
  "atk-s0513a3:3344_0": "“Kāmaṃ ruppatu vā mā vā, bhusaṃva vikirīyatu;",
  "atk-s0513a3:3345_0": "Dhammaṃ me bhaṇamānassa, na pāpamupalimpatī”ti.",
  "atk-s0513a3:3346_0": "Tattha kāmanti ekaṃsena.",
  "atk-s0513a3:3346_1": "Idaṃ vuttaṃ hoti –",
  "atk-s0513a3:3346_2": "ayuttakārako puggalo “ayuttaṃ te kata”nti ovadiyamāno ekaṃseneva kujjhatu vā mā vā kujjhatu,",
  "atk-s0513a3:3346_3": "atha vā bhusamuṭṭhi viya vikirīyatu,",
  "atk-s0513a3:3346_4": "mayhaṃ pana dhammaṃ bhaṇantassa pāpaṃ nāma natthīti.",
  "atk-s0513a3:3347_0": "Evañca pana vatvā “na vo ahaṃ, ānanda,",
  "atk-s0513a3:3347_1": "tathā parakkamissāmi,",
  "atk-s0513a3:3347_2": "yathā kumbhakāro āmake āmakamatte.",
  "atk-s0513a3:3347_3": "Niggayha niggayhāhaṃ ānanda, vakkhāmi,",
  "atk-s0513a3:3347_4": "yo sāro so ṭhassatī”ti imassa sugatovādassa anurūpāya paṭipattiyā ṭhatvā “yathā kumbhakāro bhājanesu",
  "atk-s0513a3:3347_5": "punappunaṃ ākoṭetvā ākoṭetvā āmakaṃ aggahetvā supakkameva bhājanaṃ gaṇhāti,",
  "atk-s0513a3:3347_6": "evaṃ punappunaṃ ovaditvā niggaṇhitvā pakkabhājanasadiso puggalo gahetabbo”ti dassetuṃ puna taṃ ovadanto –",
  "atk-s0513a3:3348_0": "81.",
  "atk-s0513a3:3349_0": "“No ce assa sakā buddhi, vinayo vā susikkhito;",
  "atk-s0513a3:3350_0": "Vane andhamahiṃsova, careyya bahuko jano.",
  "atk-s0513a3:3351_0": "82.",
  "atk-s0513a3:3352_0": "“Yasmā ca panidhekacce, āceramhi susikkhitā;",
  "atk-s0513a3:3353_0": "Tasmā vinītavinayā, caranti susamāhitā”ti. – idaṃ gāthādvayamāha;",
  "atk-s0513a3:3354_0": "Tassattho –",
  "atk-s0513a3:3354_1": "samma vedeha,",
  "atk-s0513a3:3354_2": "imesañhi sattānaṃ sace attano buddhi vā paṇḍite ovādadāyake nissāya ācārapaṇṇattivinayo vā susikkhito na bhaveyya,",
  "atk-s0513a3:3354_3": "evaṃ sante yathā tiṇalatādigahane vane andhamahiṃso gocarāgocaraṃ sāsaṅkanirāsaṅkañca ṭhānaṃ ajānanto carati,",
  "atk-s0513a3:3354_4": "tathā tumhādiso bahuko jano careyya.",
  "atk-s0513a3:3354_5": "Yasmā pana idha ekacce sakāya buddhiyā rahitā sattā ācariyasantike ācārapaṇṇattisusikkhitā,",
  "atk-s0513a3:3354_6": "tasmā ācariyehi attano attano anurūpena vinayena vinītattā vinītavinayā susamāhitā ekaggacittā hutvā carantīti.",
  "atk-s0513a3:3355_0": "Iminā idaṃ dasseti –",
  "atk-s0513a3:3355_1": "iminā hi sattena gihinā hutvā attano kulānurūpā,",
  "atk-s0513a3:3355_2": "pabbajitena pabbajitānurūpā sikkhā sikkhitabbā.",
  "atk-s0513a3:3355_3": "Gihinopi hi attano kulānurūpesu kasigorakkhādīsu sikkhitāva sampannājīvā hutvā susamāhitā caranti,",
  "atk-s0513a3:3355_4": "pabbajitāpi pabbajitānurūpesu pāsādikesu abhikkantapaṭikkantādīsu adhisīlaadhicittaadhipaññāsikkhāsu sikkhitāva vigatavikkhepā susamāhitā caranti.",
  "atk-s0513a3:3355_5": "Lokasmiñhi –",
  "atk-s0513a3:3356_0": "“Bāhusaccañca sippañca, vinayo ca susikkhito;",
  "atk-s0513a3:3357_0": "Subhāsitā ca yā vācā, etaṃ maṅgalamuttama”nti. ;",
  "atk-s0513a3:3358_0": "Taṃ sutvā vedehatāpaso “ācariya,",
  "atk-s0513a3:3358_1": "ito paṭṭhāya maṃ ovadatha anusāsatha,",
  "atk-s0513a3:3358_2": "ahaṃ anadhivāsanajātikatāya tumhehi saddhiṃ kathesiṃ,",
  "atk-s0513a3:3358_3": "taṃ me khamathā”ti vanditvā mahāsattaṃ khamāpesi.",
  "atk-s0513a3:3358_4": "Te samaggavāsaṃ vasitvā puna himavantameva agamaṃsu.",
  "atk-s0513a3:3358_5": "Tatra bodhisatto vedehatāpasassa kasiṇaparikammaṃ kathesi.",
  "atk-s0513a3:3358_6": "So taṃ katvā abhiññā ca samāpattiyo ca nibbattesi.",
  "atk-s0513a3:3358_7": "Iti te ubhopi aparihīnajjhānā brahmalokaparāyaṇā ahesuṃ.",
  "atk-s0513a3:3359_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a3:3359_1": "“tadā vedeho ānando ahosi,",
  "atk-s0513a3:3359_2": "gandhārarājā pana ahameva ahosī”nti.",
  "atk-s0513a3:3360_0": "Gandhārajātakavaṇṇanā paṭhamā.",
  "atk-s0513a3:3362_0": "[407] 2. Mahākapijātakavaṇṇanā",
  "atk-s0513a3:3363_0": "Attānaṃ saṅkamaṃ katvāti idaṃ satthā jetavane viharanto ñātatthacariyaṃ ārabbha kathesi.",
  "atk-s0513a3:3363_1": "Vatthu bhaddasālajātake āvi bhavissati.",
  "atk-s0513a3:3363_2": "Tadā pana dhammasabhāyaṃ kathaṃ samuṭṭhāpesuṃ “āvuso,",
  "atk-s0513a3:3363_3": "sammāsambuddho ñātakānaṃ atthaṃ caratī”ti.",
  "atk-s0513a3:3363_4": "Satthā āgantvā “kāya nuttha,",
  "atk-s0513a3:3363_5": "bhikkhave,",
  "atk-s0513a3:3363_6": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a3:3363_7": "bhikkhave, idāneva,",
  "atk-s0513a3:3363_8": "pubbepi tathāgato ñātīnaṃ atthaṃ cariyevā”ti vatvā atītaṃ āhari.",
  "atk-s0513a3:3364_0": "Atīte bārāṇasiyaṃ brahmadatte rajjaṃ kārente bodhisatto kapiyoniyaṃ nibbattitvā vayappatto ārohapariṇāhasampanno",
  "atk-s0513a3:3364_1": "thāmabalūpeto pañcahatthibalaparimāṇo asītisahassakapigaṇaparivuto himavantapadese vasati.",
  "atk-s0513a3:3364_2": "Tattha gaṅgātīraṃ nissāya sākhāviṭapasampanno sandacchāyo bahalapatto pabbatakūṭaṃ viya samuggato ambarukkho ahosi “nigrodharukkho”tipi vadanti.",
  "atk-s0513a3:3364_3": "Tassa madhurāni phalāni dibbagandharasāni mahantāni mahantakumbhappamāṇāni.",
  "atk-s0513a3:3364_4": "Tassa ekissā sākhāya phalāni thale patanti,",
  "atk-s0513a3:3364_5": "ekissā sākhāya gaṅgājale,",
  "atk-s0513a3:3364_6": "dvinnaṃ sākhānaṃ phalāni majjhe rukkhamūle patanti.",
  "atk-s0513a3:3364_7": "Bodhisatto kapigaṇaṃ ādāya tattha phalāni khādanto “ekasmiṃ kāle imassa rukkhassa udake patitaṃ phalaṃ",
  "atk-s0513a3:3364_8": "nissāya amhākaṃ bhayaṃ uppajjissatī”ti udakamatthake sākhāya ekaphalampi anavasesetvā pupphakāle kaḷāyamattakālato",
  "atk-s0513a3:3364_9": "paṭṭhāya khādāpeti ceva pātāpeti ca.",
  "atk-s0513a3:3364_10": "Evaṃ santepi asītivānarasahassehi adiṭṭhaṃ kipillikapuṭapaṭicchannaṃ ekaṃ pakkaphalaṃ nadiyaṃ patitvā",
  "atk-s0513a3:3364_11": "uddhañca adho ca jālaṃ bandhāpetvā udakakīḷaṃ kīḷantassa bārāṇasirañño uddhaṃjāle laggi.",
  "atk-s0513a3:3364_12": "Rañño divasaṃ kīḷitvā sāyaṃ gamanasamaye kevaṭṭā jālaṃ ukkhipantā taṃ disvā “asukaphalaṃ nāmā”ti ajānantā rañño dassesuṃ.",
  "atk-s0513a3:3365_0": "Rājā “kiṃphalaṃ nāmeta”nti pucchi.",
  "atk-s0513a3:3365_1": "“Na jānāma, devā”ti.",
  "atk-s0513a3:3365_2": "“Ke jānissantī”ti?",
  "atk-s0513a3:3365_3": "“Vanacarakā, devā”ti.",
  "atk-s0513a3:3365_4": "So vanacarake pakkosāpetvā tesaṃ santikā “ambapakka”nti sutvā churikāya chinditvā paṭhamaṃ vanacarake khādāpetvā pacchā attanāpi khādi,",
  "atk-s0513a3:3365_5": "itthāgārassāpi amaccānampi dāpesi.",
  "atk-s0513a3:3365_6": "Rañño ambapakkaraso sakalasarīraṃ pharitvā aṭṭhāsi.",
  "atk-s0513a3:3365_7": "So rasataṇhāya bajjhitvā tassa rukkhassa ṭhitaṭṭhānaṃ vanacarake pucchitvā tehi “himavantapadese nadītīre”ti",
  "atk-s0513a3:3365_8": "vutte bahū nāvāsaṅghāṭe bandhāpetvā vanacarakehi desitamaggena uddhaṃsotaṃ agamāsi.",
  "atk-s0513a3:3365_9": "“Ettakāni divasānī”ti paricchedo na kathito,",
  "atk-s0513a3:3365_10": "anupubbena pana taṃ ṭhānaṃ patvā “eso deva,",
  "atk-s0513a3:3365_11": "rukkho”ti vanacarakā rañño ācikkhiṃsu.",
  "atk-s0513a3:3365_12": "Rājā nāvaṃ ṭhapetvā mahājanaparivuto padasā tattha gantvā rukkhamūle sayanaṃ paññapāpetvā ambapakkāni khāditvā nānaggarasabhojanaṃ bhuñjitvā nipajji,",
  "atk-s0513a3:3365_13": "sabbadisāsu ārakkhaṃ ṭhapetvā aggiṃ kariṃsu.",
  "atk-s0513a3:3366_0": "Mahāsatto manussesu niddaṃ okkantesu aḍḍharattasamaye parisāya saddhiṃ agamāsi.",
  "atk-s0513a3:3366_1": "Asītisahassavānarā sākhāya sākhaṃ carantā ambāni khādanti.",
  "atk-s0513a3:3366_2": "Rājā pabujjhitvā kapigaṇaṃ disvā manusse uṭṭhāpetvā dhanuggahe pakkosāpetvā “yathā ete phalakhādakā vānarā na palāyanti,",
  "atk-s0513a3:3366_3": "tathā te parikkhipitvā vijjhatha,",
  "atk-s0513a3:3366_4": "sve ambāni ceva vānaramaṃsañca khādissāmī”ti āha.",
  "atk-s0513a3:3366_5": "Dhanuggahā “sādhū”ti sampaṭicchitvā rukkhaṃ parivāretvā sare sannayhitvā aṭṭhaṃsu.",
  "atk-s0513a3:3366_6": "Te disvā vānarā maraṇabhayabhītā palāyituṃ asakkontā mahāsattaṃ upasaṅkamitvā “deva,",
  "atk-s0513a3:3366_7": "‘palāyanamakkaṭe vijjhissāmā’ti rukkhaṃ parivāretvā dhanuggahā ṭhitā,",
  "atk-s0513a3:3366_8": "kiṃ karomā”ti pucchitvā kampamānā aṭṭhaṃsu.",
  "atk-s0513a3:3366_9": "Bodhisatto “mā bhāyittha,",
  "atk-s0513a3:3366_10": "ahaṃ vo jīvitaṃ dassāmī”ti vānaragaṇaṃ samassāsetvā ujukaṃ uggatasākhaṃ āruyha gaṅgābhimukhaṃ gatasākhaṃ",
  "atk-s0513a3:3366_11": "gantvā tassā pariyantato pakkhanditvā dhanusatamattaṃ ṭhānaṃ atikkamma gaṅgātīre ekasmiṃ gumbamatthake",
  "atk-s0513a3:3366_12": "patitvā tato oruyha “mamāgataṭṭhānaṃ ettakaṃ bhavissatī”ti ākāsaṃ paricchinditvā ekaṃ vettalataṃ mūle",
  "atk-s0513a3:3366_13": "chinditvā sodhetvā “ettakaṃ ṭhānaṃ rukkhe bajjhissati,",
  "atk-s0513a3:3366_14": "ettakaṃ ākāsaṭṭhaṃ bhavissatī”ti imāni dve ṭhānāni vavatthapetvā attano kaṭiyaṃ bandhanaṭṭhānaṃ na sallakkhesi.",
  "atk-s0513a3:3367_0": "So taṃ lataṃ ādāya ekaṃ koṭiṃ gaṅgātīre patiṭṭhitarukkhe bandhitvā ekaṃ attano kaṭiyaṃ bandhitvā vātacchinnavalāhako",
  "atk-s0513a3:3367_1": "viya vegena dhanusatamattaṃ ṭhānaṃ laṅghitvā kaṭiyaṃ bandhanaṭṭhānassa asallakkhitattā rukkhaṃ pāpuṇituṃ",
  "atk-s0513a3:3367_2": "asakkonto ubhohi hatthehi ambasākhaṃ daḷhaṃ gaṇhitvā vānaragaṇassa saññamadāsi “sīghaṃ mama piṭṭhiṃ maddamānā",
  "atk-s0513a3:3367_3": "vettalatāya sotthigamanaṃ gacchathā”ti.",
  "atk-s0513a3:3367_4": "Asītisahassavānarā mahāsattaṃ vanditvā khamāpetvā tathā agamaṃsu.",
  "atk-s0513a3:3367_5": "Tadā devadattopi makkaṭo hutvā tesaṃ abbhantare hoti.",
  "atk-s0513a3:3367_6": "So “ayaṃ me paccāmittassa piṭṭhiṃ passituṃ kālo”ti uccaṃ sākhaṃ āruyha vegaṃ janetvā tassa piṭṭhiyaṃ pati.",
  "atk-s0513a3:3367_7": "Mahāsattassa hadayaṃ bhijji,",
  "atk-s0513a3:3367_8": "balavavedanā uppajji.",
  "atk-s0513a3:3367_9": "Sopi taṃ vedanāppattaṃ katvā pakkāmi.",
  "atk-s0513a3:3367_10": "Mahāsatto ekakova ahosi.",
  "atk-s0513a3:3367_11": "Rājā aniddāyanto vānarehi ca mahāsattena ca katakiriyaṃ sabbaṃ disvā “ayaṃ tiracchāno hutvā attano jīvitaṃ",
  "atk-s0513a3:3367_12": "agaṇetvā parisāya sotthibhāvameva akāsī”ti cintento nipajji.",
  "atk-s0513a3:3368_0": "So pabhātāya rattiyā mahāsattassa tussitvā “na yuttaṃ imaṃ kapirājānaṃ nāsetuṃ,",
  "atk-s0513a3:3368_1": "upāyena naṃ otāretvā paṭijaggissāmī”ti antogaṅgāya nāvāsaṅghāṭaṃ ṭhapetvā tattha aṭṭakaṃ bandhāpetvā",
  "atk-s0513a3:3368_2": "saṇikaṃ mahāsattaṃ otārāpetvā piṭṭhiyaṃ kāsāvavatthaṃ pattharāpetvā gaṅgodakena nhāpetvā phāṇitodakaṃ",
  "atk-s0513a3:3368_3": "pāyetvā parisuddhasarīraṃ sahassapākatelena abbhañjāpetvā sayanapiṭṭhe eḷakacammaṃ santharāpetvā saṇikaṃ",
  "atk-s0513a3:3368_4": "tattha nipajjāpetvā attanā nīce āsane nisīditvā paṭhamaṃ gāthamāha –",
  "atk-s0513a3:3369_0": "83.",
  "atk-s0513a3:3370_0": "“Attānaṃ saṅkamaṃ katvā, yo sotthiṃ samatārayi;",
  "atk-s0513a3:3371_0": "Kiṃ tvaṃ tesaṃ kime tuyhaṃ, honti ete mahākapī”ti.",
  "atk-s0513a3:3372_0": "Tassattho –",
  "atk-s0513a3:3372_1": "ambho mahākapi,",
  "atk-s0513a3:3372_2": "yo tvaṃ attānaṃ saṅkamaṃ katvā tulaṃ āropetvā jīvitaṃ pariccajitvā ime vānare sotthiṃ samatārayi,",
  "atk-s0513a3:3372_3": "khemena santāresi;",
  "atk-s0513a3:3372_4": "kiṃ tvaṃ tesaṃ hosi,",
  "atk-s0513a3:3372_5": "kime tuyhaṃ vā kiṃsu ete hontīti?",
  "atk-s0513a3:3373_0": "Taṃ sutvā bodhisatto rājānaṃ ovadanto sesagāthā abhāsi –",
  "atk-s0513a3:3374_0": "84.",
  "atk-s0513a3:3375_0": "“Rājāhaṃ issaro tesaṃ, yūthassa parihārako;",
  "atk-s0513a3:3376_0": "Tesaṃ sokaparetānaṃ, bhītānaṃ te arindama.",
  "atk-s0513a3:3377_0": "85.",
  "atk-s0513a3:3378_0": "“Ullaṅghayitvā attānaṃ, vissaṭṭhadhanuno sataṃ;",
  "atk-s0513a3:3379_0": "Tato aparapādesu, daḷhaṃ bandhaṃ latāguṇaṃ.",
  "atk-s0513a3:3380_0": "86.",
  "atk-s0513a3:3381_0": "“Chinnabbhamiva vātena, nuṇṇo rukkhaṃ upāgamiṃ;",
  "atk-s0513a3:3382_0": "Sohaṃ appabhavaṃ tattha, sākhaṃ hatthehi aggahiṃ.",
  "atk-s0513a3:3383_0": "87.",
  "atk-s0513a3:3384_0": "“Taṃ maṃ viyāyataṃ santaṃ, sākhāya ca latāya ca;",
  "atk-s0513a3:3385_0": "Samanukkamantā pādehi, sotthiṃ sākhāmigā gatā.",
  "atk-s0513a3:3386_0": "88.",
  "atk-s0513a3:3387_0": "“Taṃ maṃ na tapate bandho, mato me na tapessati;",
  "atk-s0513a3:3388_0": "Sukhamāharitaṃ tesaṃ, yesaṃ rajjamakārayiṃ.",
  "atk-s0513a3:3389_0": "89.",
  "atk-s0513a3:3390_0": "“Esā te upamā rāja, taṃ suṇohi arindama;",
  "atk-s0513a3:3391_0": "Raññā raṭṭhassa yoggassa, balassa nigamassa ca;",
  "atk-s0513a3:3392_0": "Sabbesaṃ sukhameṭṭhabbaṃ, khattiyena pajānatā”ti.",
  "atk-s0513a3:3393_0": "Tattha tesanti tesaṃ asītisahassānaṃ vānarānaṃ.",
  "atk-s0513a3:3393_1": "Bhītānaṃ teti tava vijjhanatthāya āṇāpetvā ṭhitassa bhītānaṃ.",
  "atk-s0513a3:3393_2": "Arindamāti rājānaṃ ālapati.",
  "atk-s0513a3:3393_3": "Rājā hi corādīnaṃ arīnaṃ damanato “arindamo”ti vuccati.",
  "atk-s0513a3:3393_4": "Vissaṭṭhadhanuno satanti anāropitadhanusatappamāṇaṃ ṭhānaṃ attānaṃ ākāse ullaṅghayitvā vissajjetvā tato imamhā rukkhā laṅghayitvā gataṭṭhānato.",
  "atk-s0513a3:3393_5": "Aparapādesūti pacchāpādesu.",
  "atk-s0513a3:3393_6": "Idaṃ kaṭibhāgaṃ sandhāya vuttaṃ.",
  "atk-s0513a3:3393_7": "Bodhisatto hi kaṭibhāge taṃ latāguṇaṃ daḷhaṃ bandhitvā pacchimapādehi bhūmiyaṃ akkamitvā vissajjetvā vātavegena ākāsaṃ pakkhandi.",
  "atk-s0513a3:3393_8": "Nuṇṇo rukkhaṃ upāgaminti vātacchinnaṃ abbhamiva attano vegajanitena vātena nuṇṇo.",
  "atk-s0513a3:3393_9": "Yathā vātacchinnabbhaṃ vātena,",
  "atk-s0513a3:3393_10": "evaṃ attano vegena nuṇṇo hutvā imaṃ ambarukkhaṃ upāgamiṃ.",
  "atk-s0513a3:3393_11": "Appabhavanti so ahaṃ tattha ākāsappadese rukkhaṃ pāpuṇituṃ appahonto tassa rukkhassa sākhaṃ hatthehi aggahesinti attho.",
  "atk-s0513a3:3394_0": "Viyāyatanti rukkhasākhāya ca vettalatāya ca vīṇāya bhamaratanti viya vitataṃ ākaḍḍhitasarīraṃ.",
  "atk-s0513a3:3394_1": "Samanukkamantāti mayā anuññātā maṃ vanditvā pādehi anukkamantā nirantarameva akkamantā sotthiṃ gatā.",
  "atk-s0513a3:3394_2": "Taṃ maṃ na tapate bandhoti taṃ maṃ nāpi so valliyā bandho tapati,",
  "atk-s0513a3:3394_3": "nāpi idāni maraṇaṃ tapessati.",
  "atk-s0513a3:3394_4": "Kiṃkāraṇā?",
  "atk-s0513a3:3394_5": "Sukhamāharitaṃ tesanti yasmā yesaṃ ahaṃ rajjamakārayiṃ,",
  "atk-s0513a3:3394_6": "tesaṃ mayā sukhamāharitaṃ.",
  "atk-s0513a3:3394_7": "Ete hi “mahārāja,",
  "atk-s0513a3:3394_8": "ayaṃ no uppannaṃ dukkhaṃ haritvā sukhaṃ āharissatī”ti maṃ rājānaṃ akaṃsu.",
  "atk-s0513a3:3394_9": "Ahampi “tumhākaṃ uppannaṃ dukkhaṃ harissāmi”cceva etesaṃ rājā jāto.",
  "atk-s0513a3:3394_10": "Taṃ ajja mayā etesaṃ maraṇadukkhaṃ haritvā jīvitasukhaṃ āhaṭaṃ,",
  "atk-s0513a3:3394_11": "tena maṃ nāpi bandho tapati,",
  "atk-s0513a3:3394_12": "na maraṇavadho tapessati.",
  "atk-s0513a3:3395_0": "Esā te upamāti esā te mahārāja,",
  "atk-s0513a3:3395_1": "mayā katakiriyāya upamā.",
  "atk-s0513a3:3395_2": "Taṃ suṇohīti tasmā imāya upamāya saṃsandetvā attano diyyamānaṃ ovādaṃ suṇāhi.",
  "atk-s0513a3:3395_3": "Raññā raṭṭhassāti mahārāja,",
  "atk-s0513a3:3395_4": "raññā nāma ucchuyante ucchuṃ viya raṭṭhaṃ apīḷetvā catubbidhaṃ agatigamanaṃ pahāya catūhi saṅgahavatthūhi",
  "atk-s0513a3:3395_5": "saṅgaṇhantena dasasu rājadhammesu patiṭṭhāya mayā viya attano jīvitaṃ pariccajitvā “kintime raṭṭhavāsino",
  "atk-s0513a3:3395_6": "vigatabhayā gimhakāle vivaṭadvāre ñātīhi ca parivārakehi ca parivāritā ure putte naccentā sītena vātena",
  "atk-s0513a3:3395_7": "bījiyamānā yathāruci attano attano santakaṃ paribhuñjantā kāyikacetasikasukhasamaṅgino bhaveyyu”nti sakalaraṭṭhassa",
  "atk-s0513a3:3395_8": "ca rathasakaṭādiyuttavāhanassa yoggassa ca pattisaṅkhātassa balassa ca nigamajanapadasaṅkhātassa nigamassa",
  "atk-s0513a3:3395_9": "ca sabbesaṃ sukhameva esitabbaṃ gavesitabbanti attho.",
  "atk-s0513a3:3395_10": "Khattiyena pajānatāti khettānaṃ adhipatibhāvena “khattiyo”ti laddhanāmena pana etena avasesasatte atikkamma pajānatā ñāṇasampannena bhavitabbanti.",
  "atk-s0513a3:3396_0": "Evaṃ mahāsatto rājānaṃ ovadanto anusāsantova kālamakāsi.",
  "atk-s0513a3:3396_1": "Rājā amacce pakkosāpetvā “imassa kapirājassa rājūnaṃ viya sarīrakiccaṃ karothā”ti vatvā itthāgārampi",
  "atk-s0513a3:3396_2": "āṇāpesi “tumhe rattavatthanivatthā vikiṇṇakesā daṇḍadīpikahatthā kapirājānaṃ parivāretvā āḷāhanaṃ gacchathā”ti.",
  "atk-s0513a3:3396_3": "Amaccā dārūnaṃ sakaṭasatamattena citakaṃ karitvā rājūnaṃ karaṇaniyāmeneva mahāsattassa sarīrakiccaṃ katvā sīsakapālaṃ gahetvā rañño santikaṃ agamaṃsu.",
  "atk-s0513a3:3396_4": "Rājā mahāsattassa āḷāhane cetiyaṃ kāretvā dīpe jālāpetvā gandhamālādīhi pūjetvā sīsakapālaṃ suvaṇṇakhacitaṃ",
  "atk-s0513a3:3396_5": "kāretvā kuntagge ṭhapetvā purato katvā gandhamālādīhi pūjento bārāṇasiṃ gantvā antorājadvāre ṭhapetvā",
  "atk-s0513a3:3396_6": "sakalanagaraṃ sajjāpetvā sattāhaṃ dhātupūjaṃ kāresi.",
  "atk-s0513a3:3396_7": "Atha naṃ dhātuṃ gahetvā cetiyaṃ kāretvā yāvajīvaṃ gandhamālādīhi pūjetvā bodhisattassa ovāde patiṭṭhāya",
  "atk-s0513a3:3396_8": "dānādīni puññāni karonto dhammena rajjaṃ kāretvā saggaparāyaṇo ahosi.",
  "atk-s0513a3:3397_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi –",
  "atk-s0513a3:3397_1": "“tadā rājā ānando ahosi,",
  "atk-s0513a3:3397_2": "duṭṭhakapi devadatto,",
  "atk-s0513a3:3397_3": "parisā buddhaparisā,",
  "atk-s0513a3:3397_4": "kapirājā pana ahameva ahosi”nti.",
  "atk-s0513a3:3398_0": "Mahākapijātakavaṇṇanā dutiyā.",
  "atk-s0513a3:3400_0": "[408] 3. Kumbhakārajātakavaṇṇanā",
  "atk-s0513a3:3401_0": "Ambāhamaddaṃ vanamantarasminti idaṃ satthā jetavane viharanto kilesaniggahaṃ ārabbha kathesi.",
  "atk-s0513a3:3401_1": "Vatthu pānīyajātake āvi bhavissati.",
  "atk-s0513a3:3401_2": "Tadā pana sāvatthiyaṃ pañcasatā sahāyakā pabbajitvā antokoṭisanthāre vasamānā aḍḍharattasamaye kāmavitakkaṃ vitakkayiṃsu.",
  "atk-s0513a3:3401_3": "Satthā attano sāvake rattiyā tayo vāre,",
  "atk-s0513a3:3401_4": "divasassa tayo vāreti rattindivaṃ cha vāre olokento kikī aṇḍaṃ viya,",
  "atk-s0513a3:3401_5": "camarī vāladhiṃ viya,",
  "atk-s0513a3:3401_6": "mātā piyaputtaṃ viya,",
  "atk-s0513a3:3401_7": "ekacakkhuko puriso cakkhuṃ viya rakkhati,",
  "atk-s0513a3:3401_8": "tasmiṃ tasmiṃyeva khaṇe uppannakilesaṃ niggaṇhāti.",
  "atk-s0513a3:3401_9": "So taṃ divasaṃ aḍḍharattasamaye jetavanaṃ pariggaṇhanto tesaṃ bhikkhūnaṃ vitakkasamudācāraṃ ñatvā “imesaṃ",
  "atk-s0513a3:3401_10": "bhikkhūnaṃ abbhantare ayaṃ kileso vaḍḍhanto arahattassa hetuṃ bhindissati,",
  "atk-s0513a3:3401_11": "idāneva nesaṃ kilesaṃ niggaṇhitvā arahattaṃ dassāmī”ti gandhakuṭito nikkhamitvā ānandattheraṃ pakkosāpetvā “ānanda,",
  "atk-s0513a3:3401_12": "antokoṭisanthāre vasanakabhikkhū sabbe sannipātehī”ti sannipātāpetvā paññattavarabuddhāsane nisīditvā “na,",
  "atk-s0513a3:3401_13": "bhikkhave,",
  "atk-s0513a3:3401_14": "antopavattakilesānaṃ vase vattituṃ vaṭṭati,",
  "atk-s0513a3:3401_15": "kileso hi vaḍḍhamāno paccāmitto viya mahāvināsaṃ pāpeti,",
  "atk-s0513a3:3401_16": "bhikkhunā nāma appamattakampi kilesaṃ niggaṇhituṃ vaṭṭati,",
  "atk-s0513a3:3401_17": "porāṇakapaṇḍitā appamattakaṃ ārammaṇaṃ disvā abbhantare pavattakilesaṃ niggaṇhitvā paccekabodhiñāṇaṃ nibbattesu”nti vatvā atītaṃ āhari.",
  "atk-s0513a3:3402_0": "Atīte bārāṇasiyaṃ brahmadatte rajjaṃ kārente bodhisatto bārāṇasinagarassa dvāragāme kumbhakārakule nibbattitvā",
  "atk-s0513a3:3402_1": "vayappatto kuṭumbaṃ saṇṭhapetvā ekaṃ puttañca dhītarañca labhitvā kumbhakārakammaṃ nissāya puttadāraṃ posesi.",
  "atk-s0513a3:3402_2": "Tadā kaliṅgaraṭṭhe dantapuranagare karaṇḍako nāma rājā mahantena parivārena uyyānaṃ gacchanto uyyānadvāre",
  "atk-s0513a3:3402_3": "phalabhārabharitaṃ madhuraphalaṃ ambarukkhaṃ disvā hatthikkhandhavaragatoyeva hatthaṃ pasāretvā ekaṃ",
  "atk-s0513a3:3402_4": "ambapiṇḍaṃ gahetvā uyyānaṃ pavisitvā maṅgalasilāya nisinno dātabbayuttakānaṃ datvā ambaṃ paribhuñji.",
  "atk-s0513a3:3402_5": "“Raññā gahitakālato paṭṭhāya sesehi nāma gahetabbamevā”ti amaccāpi brāhmaṇagahapatikādayopi ambāni pātetvā khādiṃsu.",
  "atk-s0513a3:3402_6": "Pacchā āgatā rukkhaṃ āruyha muggarehi pothetvā obhaggavibhaggasākhaṃ katvā āmakaphalampi asesetvā khādiṃsu.",
  "atk-s0513a3:3403_0": "Rājā divasaṃ uyyāne kīḷitvā sāyanhasamaye alaṅkatahatthikkhandhavare nisīditvā gacchanto taṃ rukkhaṃ",
  "atk-s0513a3:3403_1": "disvā hatthito otaritvā rukkhamūlaṃ gantvā rukkhaṃ oloketvā “ayaṃ pātova passantānaṃ atittikaro phalabhārabharito",
  "atk-s0513a3:3403_2": "sobhamāno aṭṭhāsi,",
  "atk-s0513a3:3403_3": "idāni gahitaphalo obhaggavibhaggo asobhamāno ṭhito”ti cintetvā puna aññato olokento aparaṃ nipphalaṃ",
  "atk-s0513a3:3403_4": "ambarukkhaṃ disvā “esa rukkho attano nipphalabhāvena muṇḍamaṇipabbato viya sobhamāno ṭhito,",
  "atk-s0513a3:3403_5": "ayaṃ pana saphalabhāvena imaṃ byasanaṃ patto,",
  "atk-s0513a3:3403_6": "idaṃ agāramajjhampi phalitarukkhasadisaṃ,",
  "atk-s0513a3:3403_7": "pabbajjā nipphalarukkhasadisā,",
  "atk-s0513a3:3403_8": "sadhanasseva bhayaṃ atthi,",
  "atk-s0513a3:3403_9": "niddhanassa bhayaṃ natthi,",
  "atk-s0513a3:3403_10": "mayāpi nipphalarukkhena viya bhavitabba”nti phalarukkhaṃ ārammaṇaṃ katvā rukkhamūle ṭhitakova tīṇi lakkhaṇāni",
  "atk-s0513a3:3403_11": "sallakkhetvā vipassanaṃ vaḍḍhetvā paccekabodhiñāṇaṃ nibbattetvā “viddhaṃsitā dāni me mātukucchikuṭikā,",
  "atk-s0513a3:3403_12": "chinnā tīsu bhavesu paṭisandhi,",
  "atk-s0513a3:3403_13": "sodhitā saṃsāraukkārabhūmi,",
  "atk-s0513a3:3403_14": "sosito mayā assusamuddo,",
  "atk-s0513a3:3403_15": "bhinno aṭṭhipākāro,",
  "atk-s0513a3:3403_16": "natthi me puna paṭisandhī”ti āvajjento sabbālaṅkārapaṭimaṇḍitova aṭṭhāsi.",
  "atk-s0513a3:3404_0": "Atha naṃ amaccā āhaṃsu “atibahuṃ ṭhitattha,",
  "atk-s0513a3:3404_1": "mahārājā”ti.",
  "atk-s0513a3:3404_2": "“Na mayaṃ mahārājāno,",
  "atk-s0513a3:3404_3": "paccekabuddhā nāma maya”nti.",
  "atk-s0513a3:3404_4": "“Paccekabuddhā nāma tumhādisā na honti, devā”ti.",
  "atk-s0513a3:3404_5": "“Atha kīdisā hontī”ti?",
  "atk-s0513a3:3404_6": "“Oropitakesamassukāsāvavatthapaṭicchannā kule vā gaṇe vā alaggā vātacchinnavalāhakarāhumuttacandamaṇḍalapaṭibhāgā",
  "atk-s0513a3:3404_7": "himavante nandamūlakapabbhāre vasanti,",
  "atk-s0513a3:3404_8": "evarūpā deva,",
  "atk-s0513a3:3404_9": "paccekabuddhā”ti.",
  "atk-s0513a3:3404_10": "Tasmiṃ khaṇe rājā hatthaṃ ukkhipitvā sīsaṃ parāmasi,",
  "atk-s0513a3:3404_11": "tāvadevassa gihiliṅgaṃ antaradhāyi,",
  "atk-s0513a3:3404_12": "samaṇaliṅgaṃ pāturahosi.",
  "atk-s0513a3:3405_0": "“Ticīvarañca patto ca, vāsi sūci ca bandhanaṃ;",
  "atk-s0513a3:3406_0": "Parissāvanena aṭṭhete, yuttayogassa bhikkhuno”ti. –",
  "atk-s0513a3:3407_0": "Evaṃ vuttā samaṇaparikkhārā kāyapaṭibaddhāva ahesuṃ.",
  "atk-s0513a3:3407_1": "So ākāse ṭhatvā mahājanassa ovādaṃ datvā anilapathena uttarahimavante nandamūlakapabbhārameva agamāsi.",
  "atk-s0513a3:3408_0": "Gandhāraraṭṭhepi takkasilanagare naggaji nāma rājā uparipāsāde pallaṅkamajjhagato ekaṃ itthiṃ ekekahatthe",
  "atk-s0513a3:3408_1": "ekekaṃ maṇivalayaṃ piḷandhitvā avidūre nisīditvā gandhaṃ pisamānaṃ disvā “etāni valayāni ekekabhāvena",
  "atk-s0513a3:3408_2": "na ghaṭṭenti na viravantī”ti olokento nisīdi.",
  "atk-s0513a3:3408_3": "Atha sā dakkhiṇahatthato valayaṃ vāmahattheyeva piḷandhitvā dakkhiṇahatthena gandhaṃ saṅkaḍḍhitvā pisituṃ ārabhi,",
  "atk-s0513a3:3408_4": "vāmahatthe valayaṃ dutiyaṃ āgamma ghaṭṭiyamānaṃ saddamakāsi.",
  "atk-s0513a3:3408_5": "Rājā tāni dve valayāni aññamaññaṃ ghaṭṭentāni viravantāni disvā cintesi “idaṃ valayaṃ ekekakāle na ghaṭṭesi,",
  "atk-s0513a3:3408_6": "dutiyaṃ āgamma ghaṭṭeti,",
  "atk-s0513a3:3408_7": "saddaṃ karoti,",
  "atk-s0513a3:3408_8": "evameva ime sattāpi ekekā na ghaṭṭenti na vivadanti,",
  "atk-s0513a3:3408_9": "dve tayo hutvā aññamaññaṃ ghaṭṭenti,",
  "atk-s0513a3:3408_10": "kalahaṃ karonti.",
  "atk-s0513a3:3408_11": "Ahaṃ pana kasmīragandhāresu dvīsu rajjesu raṭṭhavāsino vicāremi,",
  "atk-s0513a3:3408_12": "mayāpi ekavalayasadisena hutvā paraṃ avicāretvā attānameva vicārentena vasituṃ vaṭṭatī”ti saṅghaṭṭanavalayaṃ",
  "atk-s0513a3:3408_13": "ārammaṇaṃ katvā yathānisinnova tīṇi lakkhaṇāni sallakkhetvā vipassanaṃ vaḍḍhetvā paccekabodhiñāṇaṃ nibbattesi.",
  "atk-s0513a3:3408_14": "Sesaṃ purimasadisameva.",
  "atk-s0513a3:3409_0": "Videharaṭṭhe mithilanagare nimi nāma rājā bhuttapātarāso amaccagaṇaparivuto vivaṭasīhapañjarena antaravīthiṃ pekkhamāno aṭṭhāsi.",
  "atk-s0513a3:3409_1": "Atheko seno sūnāpaṇato maṃsapesiṃ gahetvā ākāsaṃ pakkhandi.",
  "atk-s0513a3:3409_2": "Tamenaṃ ito cito ca gijjhādayo sakuṇā samparivāretvā āhārahetu tuṇḍena vijjhantā pakkhehi paharantā pādehi maddantā agamaṃsu.",
  "atk-s0513a3:3409_3": "So attano vadhaṃ asahamāno taṃ maṃsaṃ chaḍḍesi.",
  "atk-s0513a3:3409_4": "Añño gaṇhi,",
  "atk-s0513a3:3409_5": "sakuṇā imaṃ muñcitvā taṃ anubandhiṃsu.",
  "atk-s0513a3:3409_6": "Tenapi vissaṭṭhaṃ añño aggahesi,",
  "atk-s0513a3:3409_7": "tampi tatheva viheṭhesuṃ.",
  "atk-s0513a3:3409_8": "Rājā te sakuṇe disvā cintesi “yo yo maṃsapesiṃ gaṇhi,",
  "atk-s0513a3:3409_9": "tassa tasseva dukkhaṃ,",
  "atk-s0513a3:3409_10": "yo yo taṃ vissajjesi,",
  "atk-s0513a3:3409_11": "tassa tasseva sukhaṃ,",
  "atk-s0513a3:3409_12": "imepi pañca kāmaguṇe yo yo gaṇhāti,",
  "atk-s0513a3:3409_13": "tassa tasseva dukkhaṃ,",
  "atk-s0513a3:3409_14": "itarassa sukhaṃ,",
  "atk-s0513a3:3409_15": "ime hi bahūnaṃ sādhāraṇā,",
  "atk-s0513a3:3409_16": "mayhaṃ kho pana soḷasa itthisahassāni,",
  "atk-s0513a3:3409_17": "mayā vissaṭṭhamaṃsapiṇḍena viya senena pañca kāmaguṇe pahāya sukhitena bhavituṃ vaṭṭatī”ti.",
  "atk-s0513a3:3409_18": "So yoniso manasi karonto yathāṭhitova tīṇi lakkhaṇāni sallakkhetvā vipassanaṃ vaḍḍhetvā paccekabodhiñāṇaṃ nibbattesi.",
  "atk-s0513a3:3409_19": "Sesaṃ purimasadisameva.",
  "atk-s0513a3:3410_0": "Uttarapañcālaraṭṭhe kapilanagare dummukho nāma rājā bhuttapātarāso sabbālaṅkārapaṭimaṇḍito amaccagaṇaparivuto",
  "atk-s0513a3:3410_1": "vivaṭasīhapañjare rājaṅgaṇaṃ olokento aṭṭhāsi.",
  "atk-s0513a3:3410_2": "Tasmiṃ khaṇe gopālakā vajadvāraṃ vivariṃsu,",
  "atk-s0513a3:3410_3": "usabhā vajato nikkhamitvā kilesavasena ekaṃ gāviṃ anubandhiṃsu.",
  "atk-s0513a3:3410_4": "Tattheko tikhiṇasiṅgo mahāusabho aññaṃ usabhaṃ āgacchantaṃ disvā kilesamaccherābhibhūto tikhiṇena siṅgena antarasatthimhi pahari.",
  "atk-s0513a3:3410_5": "Tassa pahāramukhena antāni nikkhamiṃsu,",
  "atk-s0513a3:3410_6": "so tattheva jīvitakkhayaṃ pāpuṇi.",
  "atk-s0513a3:3410_7": "Rājā taṃ disvā cintesi “ime sattā tiracchānagate ādiṃ katvā kilesavasena dukkhaṃ pāpuṇanti,",
  "atk-s0513a3:3410_8": "ayaṃ usabho kilesaṃ nissāya jīvitakkhayaṃ patto,",
  "atk-s0513a3:3410_9": "aññepi sattā kileseheva kampanti,",
  "atk-s0513a3:3410_10": "mayā imesaṃ sattānaṃ kampanakilese pahātuṃ vaṭṭatī”ti.",
  "atk-s0513a3:3410_11": "So ṭhitakova tīṇi lakkhaṇāni sallakkhetvā vipassanaṃ vaḍḍhetvā paccekabodhiñāṇaṃ nibbattesi.",
  "atk-s0513a3:3410_12": "Sesaṃ purimasadisameva.",
  "atk-s0513a3:3411_0": "Athekadivasaṃ cattāro paccekabuddhā bhikkhācāravelaṃ sallakkhetvā nandamūlakapabbhārā nikkhamma anotattadahe",
  "atk-s0513a3:3411_1": "nāgalatādantakaṭṭhaṃ khāditvā katasarīrapaṭijagganā manosilātale ṭhatvā nivāsetvā pattacīvaramādāya iddhiyā",
  "atk-s0513a3:3411_2": "ākāse uppatitvā pañcavaṇṇavalāhake maddamānā gantvā bārāṇasinagaradvāragāmakassa avidūre otaritvā ekasmiṃ",
  "atk-s0513a3:3411_3": "phāsukaṭṭhāne cīvaraṃ pārupitvā pattaṃ gahetvā dvāragāmaṃ pavisitvā piṇḍāya carantā bodhisattassa gehadvāraṃ",
  "atk-s0513a3:3411_4": "sampāpuṇiṃsu.",
  "atk-s0513a3:3411_5": "Bodhisatto te disvā tuṭṭhacitto hutvā gehaṃ pavesetvā paññattāsane nisīdāpetvā dakkhiṇodakaṃ datvā paṇītena",
  "atk-s0513a3:3411_6": "khādanīyena bhojanīyena parivisitvā ekamantaṃ nisīditvā saṅghattheraṃ vanditvā “bhante,",
  "atk-s0513a3:3411_7": "tumhākaṃ pabbajjā ativiya sobhati,",
  "atk-s0513a3:3411_8": "vippasannāni vo indriyāni,",
  "atk-s0513a3:3411_9": "parisuddho chavivaṇṇo,",
  "atk-s0513a3:3411_10": "kiṃ nu kho ārammaṇaṃ disvā tumhe imaṃ bhikkhācariyapabbajjaṃ upagatā”ti pucchi.",
  "atk-s0513a3:3411_11": "Yathā ca saṅghattheraṃ,",
  "atk-s0513a3:3411_12": "evaṃ sesepi upasaṅkamitvā pucchi.",
  "atk-s0513a3:3411_13": "Athassa te cattāropi janā “ahaṃ asukanagare asukaraṭṭhe asukarājā nāma hutvā”tiādinā nayena attano attano",
  "atk-s0513a3:3411_14": "abhinikkhamanavatthūni kathetvā paṭipāṭiyā ekekaṃ gāthamāhaṃsu –",
  "atk-s0513a3:3412_0": "90.",
  "atk-s0513a3:3413_0": "“Ambāhamaddaṃ vanamantarasmiṃ, nilobhāsaṃ phalitaṃ saṃvirūḷhaṃ;",
  "atk-s0513a3:3414_0": "Tamaddasaṃ phalahetu vibhaggaṃ, taṃ disvā bhikkhācariyaṃ carāmi.",
  "atk-s0513a3:3415_0": "91.",
  "atk-s0513a3:3416_0": "“Selaṃ sumaṭṭhaṃ naravīraniṭṭhitaṃ, nārī yugaṃ dhārayi appasaddaṃ;",
  "atk-s0513a3:3417_0": "Dutiyañca āgamma ahosi saddo, taṃ disvā bhikkhācariyaṃ carāmi.",
  "atk-s0513a3:3418_0": "92.",
  "atk-s0513a3:3419_0": "“Dijā dijaṃ kuṇapamāharantaṃ, ekaṃ samānaṃ bahukā samecca;",
  "atk-s0513a3:3420_0": "Āhārahetū paripātayiṃsu, taṃ disvā bhikkhācariyaṃ carāmi.",
  "atk-s0513a3:3421_0": "93.",
  "atk-s0513a3:3422_0": "“Usabhāhamaddaṃ yūthassa majjhe, calakkakuṃ vaṇṇabalūpapannaṃ;",
  "atk-s0513a3:3423_0": "Tamaddasaṃ kāmahetu vitunnaṃ, taṃ disvā bhikkhācariyaṃ carāmī”ti.",
  "atk-s0513a3:3424_0": "Tattha ambāhamaddanti ambarukkhaṃ ahaṃ addasaṃ.",
  "atk-s0513a3:3424_1": "Vanamantarasminti vanaantare,",
  "atk-s0513a3:3424_2": "ambavanamajjheti attho.",
  "atk-s0513a3:3424_3": "Saṃvirūḷhanti suvaḍḍhitaṃ.",
  "atk-s0513a3:3424_4": "Tamaddasanti taṃ uyyānato nikkhanto phalahetu vibhaggaṃ puna addasaṃ.",
  "atk-s0513a3:3424_5": "Taṃ disvāti taṃ phalahetu vibhaggaṃ disvā paṭiladdhasaṃvego paccekabodhiñāṇaṃ nibbattetvā imaṃ bhikkhācariyapabbajjaṃ upagatosmi,",
  "atk-s0513a3:3424_6": "tasmā bhikkhācariyaṃ carāmīti.",
  "atk-s0513a3:3424_7": "Idaṃ so phalahetu vibhaggaṃ ambarukkhaṃ dassanato paṭṭhāya sabbaṃ cittācāraṃ kathesi.",
  "atk-s0513a3:3424_8": "Sesānaṃ vissajjanesupi eseva nayo.",
  "atk-s0513a3:3424_9": "Ayaṃ panettha anuttānapadavaṇṇanā –",
  "atk-s0513a3:3424_10": "selanti maṇivalayaṃ.",
  "atk-s0513a3:3424_11": "Naravīraniṭṭhitanti vīranarehi niṭṭhitaṃ,",
  "atk-s0513a3:3424_12": "paṇḍitapurisehi katanti attho.",
  "atk-s0513a3:3424_13": "Yuganti ekekasmiṃ ekekaṃ katvā ekaṃ valayayugaḷaṃ.",
  "atk-s0513a3:3424_14": "Dijā dijanti gahitamaṃsapiṇḍaṃ dijaṃ avasesadijā.",
  "atk-s0513a3:3424_15": "Kuṇapamāharantanti maṃsapiṇḍaṃ ādāya āharantaṃ.",
  "atk-s0513a3:3424_16": "Sameccāti samāgantvā sannipatitvā.",
  "atk-s0513a3:3424_17": "Paripātayiṃsūti koṭṭentā anubandhiṃsu.",
  "atk-s0513a3:3424_18": "Usabhāhamaddanti usabhaṃ ahaṃ addasaṃ.",
  "atk-s0513a3:3424_19": "Calakkakunti calakkakudhaṃ.",
  "atk-s0513a3:3425_0": "Bodhisatto ekekaṃ gāthaṃ sutvā “sādhu, bhante,",
  "atk-s0513a3:3425_1": "tumhākameva taṃ ārammaṇaṃ anurūpa”nti ekekassa paccekabuddhassa thutiṃ akāsi.",
  "atk-s0513a3:3425_2": "Tañca pana catūhi janehi desitaṃ dhammakathaṃ sutvā gharāvāse anapekkho hutvā pakkantesu paccekabuddhesu",
  "atk-s0513a3:3425_3": "bhuttapātarāso sukhanisinno bhariyaṃ āmantetvā “bhadde,",
  "atk-s0513a3:3425_4": "ete cattāro paccekabuddhā rajjaṃ pahāya pabbajitvā akiñcanā apalibodhā pabbajjāsukhena vītināmenti,",
  "atk-s0513a3:3425_5": "ahaṃ pana bhatiyā jīvikaṃ kappemi,",
  "atk-s0513a3:3425_6": "kiṃ me gharāvāsena,",
  "atk-s0513a3:3425_7": "tvaṃ puttake saṅgaṇhantī gehe vasā”ti vatvā dve gāthā abhāsi –",
  "atk-s0513a3:3426_0": "94.",
  "atk-s0513a3:3427_0": "“Karaṇḍako kaliṅgānaṃ, gandhārānañca naggaji;",
  "atk-s0513a3:3428_0": "Nimirājā videhānaṃ, pañcālānañca dummukho;",
  "atk-s0513a3:3429_0": "Ete raṭṭhāni hitvāna, pabbajiṃsu akiñcanā.",
  "atk-s0513a3:3430_0": "95.",
  "atk-s0513a3:3431_0": "“Sabbepime devasamā samāgatā, aggī yathā pajjalito tathevime;",
  "atk-s0513a3:3432_0": "Ahampi eko carissāmi bhaggavi, hitvāna kāmāni yathodhikānī”ti.",
  "atk-s0513a3:3433_0": "Tāsaṃ attho – bhadde,",
  "atk-s0513a3:3433_1": "esa saṅghatthero paccekabuddho dantapure nāma nagare karaṇḍako nāma kaliṅgānaṃ janapadassa rājā,",
  "atk-s0513a3:3433_2": "dutiyo takkasilanagare naggaji nāma gandhārānaṃ janapadassa rājā,",
  "atk-s0513a3:3433_3": "tatiyo mithilanagare nimi nāma videhānaṃ janapadassa rājā,",
  "atk-s0513a3:3433_4": "catuttho kapilanagare dummukho nāma uttarapañcālānaṃ janapadassa rājā,",
  "atk-s0513a3:3433_5": "ete evarūpāni raṭṭhāni hitvā akiñcanā hutvā pabbajiṃsu.",
  "atk-s0513a3:3433_6": "Sabbepimeti ime pana sabbepi visuddhidevehi purimapaccekabuddhehi samānā ekato samāgatā.",
  "atk-s0513a3:3433_7": "Aggī yathāti yathā hi aggi pajjalito obhāsati.",
  "atk-s0513a3:3433_8": "Tathevimeti imepi tatheva sīlādīhi pañcahi guṇehi obhāsanti.",
  "atk-s0513a3:3433_9": "Yathā ete,",
  "atk-s0513a3:3433_10": "tathā ahampi pabbajitvā eko carissāmīti attho.",
  "atk-s0513a3:3433_11": "Bhaggavīti bhariyaṃ ālapati.",
  "atk-s0513a3:3433_12": "Hitvāna kāmānīti rūpādayo vatthukāme hitvā.",
  "atk-s0513a3:3433_13": "Yathodhikānīti attano odhivasena ṭhitāni.",
  "atk-s0513a3:3433_14": "Idaṃ vuttaṃ hoti –",
  "atk-s0513a3:3433_15": "rūpādiodhivasena yathāṭhite kāme pahāya ahampi pabbajitvā eko carissāmīti.",
  "atk-s0513a3:3433_16": "“Yatodhikānī”tipi pāṭho,",
  "atk-s0513a3:3433_17": "tassattho –",
  "atk-s0513a3:3433_18": "yato uparato odhi etesanti yatodhikāni,",
  "atk-s0513a3:3433_19": "uparatakoṭṭhāsāni.",
  "atk-s0513a3:3433_20": "Pabbajissāmīti cintitakālato paṭṭhāya hi kilesakāmānaṃ eko koṭṭhāso uparato nāma hoti niruddho,",
  "atk-s0513a3:3433_21": "tassa vatthubhūto kāmakoṭṭhāsopi uparatova hotīti.",
  "atk-s0513a3:3434_0": "Sā tassa kathaṃ sutvā “mayhampi kho sāmi,",
  "atk-s0513a3:3434_1": "paccekabuddhānaṃ dhammakathaṃ sutakālato paṭṭhāya agāre cittaṃ na saṇṭhātī”ti vatvā imaṃ gāthamāha –",
  "atk-s0513a3:3435_0": "96.",
  "atk-s0513a3:3436_0": "“Ayameva kālo na hi añño atthi, anusāsitā me na bhaveyya pacchā;",
  "atk-s0513a3:3437_0": "Ahampi ekā carissāmi bhaggava, sakuṇīva muttā purisassa hatthā”ti.",
  "atk-s0513a3:3438_0": "Tattha anusāsitā me na bhaveyya pacchāti anusāsako ovādako na bhaveyya dullabhattā ovādakānaṃ,",
  "atk-s0513a3:3438_1": "tasmā ayameva pabbajituṃ kālo,",
  "atk-s0513a3:3438_2": "na hi añño atthīti dasseti.",
  "atk-s0513a3:3438_3": "Sakuṇīva muttāti yathā sākuṇikena gahetvā sakuṇapacchiyaṃ khittāsu sakuṇīsu tassa hatthato muttā ekā",
  "atk-s0513a3:3438_4": "sakuṇī anilapathaṃ laṅghayitvā yathārucitaṭṭhānaṃ gantvā ekikāva careyya,",
  "atk-s0513a3:3438_5": "tathā ahampi tava hatthato muttā ekikā carissāmīti sayampi pabbajitukāmā hutvā evamāha.",
  "atk-s0513a3:3439_0": "Bodhisatto tassā kathaṃ sutvā tuṇhī ahosi.",
  "atk-s0513a3:3439_1": "Sā pana bodhisattaṃ vañcetvā puretaraṃ pabbajitukāmā “sāmi,",
  "atk-s0513a3:3439_2": "pānīyatitthaṃ gamissāmi,",
  "atk-s0513a3:3439_3": "dārake olokehī”ti ghaṭaṃ ādāya gacchantī viya palāyitvā nagarasāmante tāpasānaṃ santike gantvā pabbaji.",
  "atk-s0513a3:3439_4": "Bodhisatto tassā anāgamanaṃ ñatvā sayaṃ dārake posesi.",
  "atk-s0513a3:3439_5": "Aparabhāge tesu thokaṃ vaḍḍhitvā attano ayānayajānanasamatthataṃ sampattesu tesaṃ vīmaṃsanatthaṃ ekadivasaṃ bhattaṃ pacanto thokaṃ uttaṇḍulaṃ paci,",
  "atk-s0513a3:3439_6": "ekadivasaṃ thokaṃ kilinnaṃ,",
  "atk-s0513a3:3439_7": "ekadivasaṃ supakkaṃ,",
  "atk-s0513a3:3439_8": "ekadivasaṃ atikilinnaṃ,",
  "atk-s0513a3:3439_9": "ekadivasaṃ aloṇakaṃ,",
  "atk-s0513a3:3439_10": "ekadivasaṃ atiloṇakaṃ.",
  "atk-s0513a3:3439_11": "Dārakā “tāta,",
  "atk-s0513a3:3439_12": "ajja bhattaṃ uttaṇḍulaṃ,",
  "atk-s0513a3:3439_13": "ajja kilinnaṃ,",
  "atk-s0513a3:3439_14": "ajja supakkaṃ,",
  "atk-s0513a3:3439_15": "ajja atikilinnaṃ,",
  "atk-s0513a3:3439_16": "ajja aloṇakaṃ,",
  "atk-s0513a3:3439_17": "ajja atiloṇaka”nti āhaṃsu.",
  "atk-s0513a3:3439_18": "Taṃ sutvā bodhisatto “āma,",
  "atk-s0513a3:3439_19": "tātā”ti vatvā cintesi “ime dārakā idāni āmapakkaloṇikaatiloṇikāni jānanti,",
  "atk-s0513a3:3439_20": "attano dhammatāya jīvituṃ sakkhissanti,",
  "atk-s0513a3:3439_21": "mayā pabbajituṃ vaṭṭatī”ti.",
  "atk-s0513a3:3439_22": "Atha te dārake ñātakānaṃ datvā paṭicchāpetvā “ammatātā,",
  "atk-s0513a3:3439_23": "ime dārake sādhukaṃ posethā”ti vatvā so ñātakānaṃ paridevantānaññeva nagarā nikkhamitvā isipabbajjaṃ pabbajitvā nagarassa sāmanteyeva vasi.",
  "atk-s0513a3:3440_0": "Atha naṃ ekadivasaṃ bārāṇasiyaṃ bhikkhāya carantaṃ paribbājikā disvā vanditvā “ayya,",
  "atk-s0513a3:3440_1": "dārakā te nāsitā maññe”ti āha.",
  "atk-s0513a3:3440_2": "Mahāsatto “nāhaṃ dārake nāsemi,",
  "atk-s0513a3:3440_3": "tesaṃ attano ayānayajānanakāle pabbajitomhi,",
  "atk-s0513a3:3440_4": "tvaṃ tesaṃ acintetvā pabbajjāya abhiramā”ti vatvā osānagāthamāha –",
  "atk-s0513a3:3441_0": "97.",
  "atk-s0513a3:3442_0": "“Āmaṃ pakkañca jānanti, atho loṇaṃ aloṇakaṃ;",
  "atk-s0513a3:3443_0": "Tamahaṃ disvāna pabbajiṃ, careva tvaṃ carāmaha”nti.",
  "atk-s0513a3:3444_0": "Tattha tamahanti taṃ ahaṃ dārakānaṃ kiriyaṃ disvā pabbajito.",
  "atk-s0513a3:3444_1": "Careva tvaṃ carāmahanti tvampi bhikkhācariyameva cara,",
  "atk-s0513a3:3444_2": "ahampi bhikkhācariyameva carissāmīti.",
  "atk-s0513a3:3445_0": "Iti so paribbājikaṃ ovaditvā uyyojesi.",
  "atk-s0513a3:3445_1": "Sāpi ovādaṃ gahetvā mahāsattaṃ vanditvā yathārucitaṃ ṭhānaṃ gatā.",
  "atk-s0513a3:3445_2": "Ṭhapetvā kira taṃ divasaṃ na te puna aññamaññaṃ addasaṃsu.",
  "atk-s0513a3:3445_3": "Bodhisatto ca jhānābhiññaṃ nibbattetvā brahmalokūpago ahosi.",
  "atk-s0513a3:3446_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a3:3446_1": "saccapariyosāne te pañcasatā bhikkhū arahatte patiṭṭhahiṃsu.",
  "atk-s0513a3:3446_2": "Tadā dhītā uppalavaṇṇā ahosi,",
  "atk-s0513a3:3446_3": "putto rāhulakumāro,",
  "atk-s0513a3:3446_4": "paribbājikā rāhulamātā,",
  "atk-s0513a3:3446_5": "paribbājako pana ahameva ahosinti.",
  "atk-s0513a3:3447_0": "Kumbhakārajātakavaṇṇanā tatiyā.",
  "atk-s0513a3:3449_0": "[409] 4. Daḷhadhammajātakavaṇṇanā",
  "atk-s0513a3:3450_0": "Ahaṃ ce daḷhadhammassāti idaṃ satthā kosambiṃ nissāya ghositārāme viharanto udenassa rañño bhaddavatikaṃ hatthiniṃ ārabbha kathesi.",
  "atk-s0513a3:3450_1": "Tassā pana hatthiniyā laddhavidhānañca udenassa rājavaṃso ca mātaṅgajātake āvi bhavissati.",
  "atk-s0513a3:3450_2": "Ekadivasaṃ pana sā hatthinī nagarā nikkhamantī bhagavantaṃ pātova ariyagaṇaparivutaṃ anomāya buddhasiriyā",
  "atk-s0513a3:3450_3": "nagaraṃ piṇḍāya pavisantaṃ disvā tathāgatassa pādamūle nipajjitvā “bhagavā sabbaññu sabbalokanittharaṇa",
  "atk-s0513a3:3450_4": "udeno vaṃsarājā maṃ taruṇakāle kammaṃ nittharituṃ samatthakāle ‘imaṃ nissāya mayā jīvitañca rajjañca",
  "atk-s0513a3:3450_5": "devī ca laddhā’ti piyāyitvā mahantaṃ parihāraṃ adāsi,",
  "atk-s0513a3:3450_6": "sabbālaṅkārehi alaṅkaritvā ṭhitaṭṭhānaṃ gandhena paribhaṇḍaṃ kāretvā matthake suvaṇṇatārakakhacitavitānaṃ",
  "atk-s0513a3:3450_7": "bandhāpetvā samantā citrasāṇiṃ parikkhipāpetvā gandhatelena dīpaṃ jālāpetvā dhūmataṭṭakaṃ ṭhapāpetvā",
  "atk-s0513a3:3450_8": "karīsachaḍḍanaṭṭhāne suvaṇṇakaṭāhaṃ patiṭṭhapāpetvā maṃ cittattharaṇapiṭṭhe ṭhapesi,",
  "atk-s0513a3:3450_9": "rājārahañca me nānaggarasabhojanaṃ dāpesi.",
  "atk-s0513a3:3450_10": "Idāni pana me mahallakakāle kammaṃ nittharituṃ asamatthakāle sabbaṃ taṃ parihāraṃ acchindi,",
  "atk-s0513a3:3450_11": "anāthā nippaccayā hutvā araññe ketakāni khādantī jīvāmi,",
  "atk-s0513a3:3450_12": "aññaṃ mayhaṃ paṭisaraṇaṃ natthi,",
  "atk-s0513a3:3450_13": "udenaṃ mama guṇaṃ sallakkhāpetvā porāṇakaparihāraṃ me paṭipākatikaṃ kāretha bhagavā”ti paridevamānā tathāgataṃ yāci.",
  "atk-s0513a3:3451_0": "Satthā “gaccha tvaṃ,",
  "atk-s0513a3:3451_1": "ahaṃ te rañño kathetvā yasaṃ paṭipākatikaṃ kāressāmī”ti vatvā rañño nivesanadvāraṃ agamāsi.",
  "atk-s0513a3:3451_2": "Rājā tathāgataṃ antonivesanaṃ pavesetvā buddhappamukhassa saṅghassa mahādānaṃ pavattesi.",
  "atk-s0513a3:3451_3": "Satthā bhattakiccapariyosāne anumodanaṃ karonto “mahārāja,",
  "atk-s0513a3:3451_4": "bhaddavatikā kaha”nti pucchi.",
  "atk-s0513a3:3451_5": "“Na jānāmi,",
  "atk-s0513a3:3451_6": "bhante”ti.",
  "atk-s0513a3:3451_7": "“Mahārāja,",
  "atk-s0513a3:3451_8": "upakārakānaṃ yasaṃ datvā mahallakakāle gahetuṃ nāma na vaṭṭati,",
  "atk-s0513a3:3451_9": "kataññunā katavedinā bhavituṃ vaṭṭati.",
  "atk-s0513a3:3451_10": "Bhaddavatikā idāni mahallikā jarājiṇṇā anāthā hutvā araññe ketakāni khādantī jīvati,",
  "atk-s0513a3:3451_11": "taṃ jiṇṇakāle anāthaṃ kātuṃ tumhākaṃ ayutta”nti bhaddavatikāya guṇaṃ kathetvā “sabbaṃ porāṇakaparihāraṃ paṭipākatikaṃ karohī”ti vatvā pakkāmi.",
  "atk-s0513a3:3451_12": "Rājā tathā akāsi.",
  "atk-s0513a3:3451_13": "“Tathāgatena kira bhaddavatikāya guṇaṃ kathetvā porāṇakayaso paṭipākatiko kārito”ti sakalanagaraṃ patthari,",
  "atk-s0513a3:3451_14": "bhikkhusaṅghepi sā pavatti pākaṭā jātā.",
  "atk-s0513a3:3451_15": "Atha bhikkhū dhammasabhāyaṃ kathaṃ samuṭṭhāpesuṃ “āvuso,",
  "atk-s0513a3:3451_16": "satthārā kira bhaddavatikāya guṇaṃ kathetvā porāṇakayaso paṭipākatiko kārito”ti.",
  "atk-s0513a3:3451_17": "Satthā āgantvā “kāya nuttha,",
  "atk-s0513a3:3451_18": "bhikkhave,",
  "atk-s0513a3:3451_19": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a3:3451_20": "bhikkhave, idāneva,",
  "atk-s0513a3:3451_21": "pubbepi tathāgato etissā guṇaṃ kathetvā naṭṭhayasaṃ paṭipākatikaṃ kāresiyevā”ti vatvā atītaṃ āhari.",
  "atk-s0513a3:3452_0": "Atīte bārāṇasiyaṃ daḷhadhammo nāma rājā rajjaṃ kāresi.",
  "atk-s0513a3:3452_1": "Tadā bodhisatto amaccakule nibbattitvā vayappatto taṃ rājānaṃ upaṭṭhahi.",
  "atk-s0513a3:3452_2": "So tassa santikā mahantaṃ yasaṃ labhitvā amaccaratanaṭṭhāne aṭṭhāsi.",
  "atk-s0513a3:3452_3": "Tadā tassa rañño ekā oṭṭhibyādhi hatthinī thāmabalasampannā mahabbalā ahosi.",
  "atk-s0513a3:3452_4": "Sā ekadivasaṃ yojanasataṃ gacchati,",
  "atk-s0513a3:3452_5": "rañño dūteyyaharaṇakiccaṃ karoti,",
  "atk-s0513a3:3452_6": "saṅgāme yuddhaṃ katvā sattu maddanaṃ karoti.",
  "atk-s0513a3:3452_7": "Rājā “ayaṃ me bahūpakārā”ti tassā sabbālaṅkāraṃ datvā udenena bhaddavatikāya dinnasadisaṃ sabbaṃ parihāraṃ dāpesi.",
  "atk-s0513a3:3452_8": "Athassā jiṇṇadubbalakāle rājā sabbaṃ yasaṃ gaṇhi.",
  "atk-s0513a3:3452_9": "Sā tato paṭṭhāya anāthā hutvā araññe tiṇapaṇṇāni khādantī jīvati.",
  "atk-s0513a3:3452_10": "Athekadivasaṃ rājakule bhājanesu appahontesu rājā kumbhakāraṃ pakkosāpetvā “bhājanāni kira nappahontī”ti āha.",
  "atk-s0513a3:3452_11": "“Gomayāharaṇayānake yojetuṃ goṇe na labhāmi, devā”ti.",
  "atk-s0513a3:3452_12": "Rājā tassa kathaṃ sutvā “amhākaṃ oṭṭhibyādhi kaha”nti pucchi.",
  "atk-s0513a3:3452_13": "“Attano dhammatāya carati, devā”ti.",
  "atk-s0513a3:3452_14": "Rājā “ito paṭṭhāya taṃ yojetvā gomayaṃ āharā”ti taṃ kumbhakārassa adāsi.",
  "atk-s0513a3:3452_15": "Kumbhakāro “sādhu,",
  "atk-s0513a3:3452_16": "devā”ti tathā akāsi.",
  "atk-s0513a3:3453_0": "Athekadivasaṃ sā nagarā nikkhamamānā nagaraṃ pavisantaṃ bodhisattaṃ disvā vanditvā tassa pādamūle nipajjitvā paridevamānā “sāmi,",
  "atk-s0513a3:3453_1": "rājā maṃ ‘taruṇakāle bahūpakārā’ti sallakkhetvā mahantaṃ yasaṃ datvā idāni mahallakakāle sabbaṃ acchinditvā mayi cittampi na karoti,",
  "atk-s0513a3:3453_2": "ahaṃ pana anāthā araññe tiṇapaṇṇāni khādantī jīvāmi,",
  "atk-s0513a3:3453_3": "evaṃ dukkhappattaṃ maṃ idāni yānake yojetuṃ kumbhakārassa adāsi,",
  "atk-s0513a3:3453_4": "ṭhapetvā tumhe aññaṃ mayhaṃ paṭisaraṇaṃ natthi,",
  "atk-s0513a3:3453_5": "mayā rañño katūpakāraṃ tumhe jānātha,",
  "atk-s0513a3:3453_6": "sādhu idāni me naṭṭhaṃ yasaṃ paṭipākatikaṃ karothā”ti vatvā tisso gāthā abhāsi –",
  "atk-s0513a3:3454_0": "98.",
  "atk-s0513a3:3455_0": "“Ahaṃ ce daḷhadhammassa, vahantī nābhirādhayiṃ;",
  "atk-s0513a3:3456_0": "Dharantī urasi sallaṃ, yuddhe vikkantacārinī.",
  "atk-s0513a3:3457_0": "99.",
  "atk-s0513a3:3458_0": "“Nūna rājā na jānāti, mama vikkamaporisaṃ;",
  "atk-s0513a3:3459_0": "Saṅgāme sukatantāni, dūtavippahitāni ca.",
  "atk-s0513a3:3460_0": "100.",
  "atk-s0513a3:3461_0": "“Sā nūnāhaṃ marissāmi, abandhu aparāyinī;",
  "atk-s0513a3:3462_0": "Tadā hi kumbhakārassa, dinnā chakaṇahārikā”ti.",
  "atk-s0513a3:3463_0": "Tattha vahantīti dūteyyaharaṇaṃ saṅgāme balakoṭṭhakabhindanaṃ taṃ taṃ kiccaṃ vahantī nittharantī.",
  "atk-s0513a3:3463_1": "Dharantī urasi sallanti urasmiṃ baddhaṃ kaṇḍaṃ vā asiṃ vā sattiṃ vā yuddhakāle sattūnaṃ upari abhiharantī.",
  "atk-s0513a3:3463_2": "Vikkantacārinīti vikkamaṃ parakkamaṃ katvā parabalavijayena yuddhe vikkantagāminī.",
  "atk-s0513a3:3463_3": "Idaṃ vuttaṃ hoti –",
  "atk-s0513a3:3463_4": "sace sāmi,",
  "atk-s0513a3:3463_5": "ahaṃ imāni kiccāni karontī rañño daḷhadhammassa cittaṃ nārādhayiṃ na paritosesiṃ,",
  "atk-s0513a3:3463_6": "ko dāni añño tassa cittaṃ ārādhayissatīti.",
  "atk-s0513a3:3464_0": "Mama vikkamaporisanti mayā kataṃ purisaparakkamaṃ.",
  "atk-s0513a3:3464_1": "Sukatantānīti sukatāni.",
  "atk-s0513a3:3464_2": "Yathā hi kammāneva kammantāni,",
  "atk-s0513a3:3464_3": "vanāneva vanantāni,",
  "atk-s0513a3:3464_4": "evamidha sukatāneva “sukatantānī”ti vuttāni.",
  "atk-s0513a3:3464_5": "Dūtavippahitāni cāti gale paṇṇaṃ bandhitvā “asukarañño nāma dehī”ti pahitāya mayā ekadivaseneva yojanasataṃ gantvā katāni dūtapesanāni ca.",
  "atk-s0513a3:3464_6": "Nūna rājā na jānātīti nūna tumhākaṃ esa rājā etāni mayā katāni kiccāni na jānāti.",
  "atk-s0513a3:3464_7": "Aparāyinīti appatiṭṭhā appaṭisaraṇā.",
  "atk-s0513a3:3464_8": "Tadā hīti tathā hi,",
  "atk-s0513a3:3464_9": "ayameva vā pāṭho.",
  "atk-s0513a3:3464_10": "Dinnāti ahaṃ raññā chakaṇahārikā katvā kumbhakārassa dinnāti.",
  "atk-s0513a3:3465_0": "Bodhisatto tassā kathaṃ sutvā “tvaṃ mā soci,",
  "atk-s0513a3:3465_1": "ahaṃ rañño kathetvā tava yasaṃ paṭipākatikaṃ karissāmī”ti taṃ samassāsetvā nagaraṃ pavisitvā bhuttapātarāso",
  "atk-s0513a3:3465_2": "rañño santikaṃ gantvā kathaṃ samuṭṭhāpetvā “mahārāja,",
  "atk-s0513a3:3465_3": "nanu tumhākaṃ asukā nāma oṭṭhibyādhi asukaṭṭhāne ca asukaṭṭhāne ca ure sallaṃ bandhitvā saṅgāmaṃ nitthari,",
  "atk-s0513a3:3465_4": "asukadivasaṃ nāma gīvāya paṇṇaṃ bandhitvā pesitā yojanasataṃ agamāsi,",
  "atk-s0513a3:3465_5": "tumhepissā mahantaṃ yasaṃ adattha,",
  "atk-s0513a3:3465_6": "sā idāni kaha”nti pucchi.",
  "atk-s0513a3:3465_7": "“Tamahaṃ kumbhakārassa gomayaharaṇatthāya adāsi”nti.",
  "atk-s0513a3:3465_8": "Atha naṃ bodhisatto “ayuttaṃ kho, mahārāja,",
  "atk-s0513a3:3465_9": "tumhākaṃ taṃ kumbhakārassa yānake yojanatthāya dātu”nti vatvā rañño ovādavasena catasso gāthā abhāsi –",
  "atk-s0513a3:3466_0": "101.",
  "atk-s0513a3:3467_0": "“Yāvatāsīsatī poso, tāvadeva pavīṇati;",
  "atk-s0513a3:3468_0": "Atthāpāye jahanti naṃ, oṭṭhibyādhiṃva khattiyo.",
  "atk-s0513a3:3469_0": "102.",
  "atk-s0513a3:3470_0": "“Yo pubbe katakalyāṇo, katattho nāvabujjhati;",
  "atk-s0513a3:3471_0": "Atthā tassa palujjanti, ye honti abhipatthitā.",
  "atk-s0513a3:3472_0": "103.",
  "atk-s0513a3:3473_0": "“Yo pubbe katakalyāṇo, katattho manubujjhati;",
  "atk-s0513a3:3474_0": "Atthā tassa pavaḍḍhanti, ye honti abhipatthikā.",
  "atk-s0513a3:3475_0": "104.",
  "atk-s0513a3:3476_0": "“Taṃ vo vadāmi bhaddante, yāvantettha samāgatā;",
  "atk-s0513a3:3477_0": "Sabbe kataññuno hotha, ciraṃ saggamhi ṭhassathā”ti.",
  "atk-s0513a3:3478_0": "Tattha paṭhamagāthāya tāva attho –",
  "atk-s0513a3:3478_1": "idhekacco aññāṇajātiko poso yāvatāsīsatī,",
  "atk-s0513a3:3478_2": "yāva “idaṃ nāma me ayaṃ kātuṃ sakkhissatī”ti paccāsīsati,",
  "atk-s0513a3:3478_3": "tāvadeva taṃ purisaṃ pavīṇati bhajati sevati,",
  "atk-s0513a3:3478_4": "tassa pana atthāpāye vaḍḍhiyā apagamane parihīnakāle taṃ nānākiccesu patthitaṃ posaṃ ekacce bālā imaṃ oṭṭhibyādhiṃ ayaṃ khattiyo viya jahanti.",
  "atk-s0513a3:3479_0": "Katakalyāṇoti parena attano katakalyāṇakammo.",
  "atk-s0513a3:3479_1": "Katatthoti nipphāditakicco.",
  "atk-s0513a3:3479_2": "Nāvabujjhatīti pacchāpi taṃ parena kataṃ upakāraṃ tassa jarājiṇṇakāle asamatthakāle na sarati,",
  "atk-s0513a3:3479_3": "attanā dinnampi yasaṃ puna gaṇhāti.",
  "atk-s0513a3:3479_4": "Palujjantīti bhijjanti nassanti.",
  "atk-s0513a3:3479_5": "Ye honti abhipatthitāti ye keci atthā icchitā nāma honti,",
  "atk-s0513a3:3479_6": "sabbe nassantīti dīpeti.",
  "atk-s0513a3:3479_7": "Mittadubbhipuggalassa hi patthitapatthitaṃ aggimhi pakkhittabījaṃ viya nassati.",
  "atk-s0513a3:3479_8": "Katattho manubujjhatīti katattho anubujjhati, ma-",
  "atk-s0513a3:3479_9": "kāro byañjanasandhivasena gahito.",
  "atk-s0513a3:3479_10": "Taṃ vo vadāmīti tena kāraṇena tumhe vadāmi.",
  "atk-s0513a3:3479_11": "Ṭhassathāti kataññuno hutvā cirakālaṃ saggamhi dibbasampattiṃ anubhavantā patiṭṭhahissatha.",
  "atk-s0513a3:3480_0": "Evaṃ mahāsatto rājānaṃ ādiṃ katvā sannipatitānaṃ sabbesaṃ ovādaṃ adāsi.",
  "atk-s0513a3:3480_1": "Taṃ sutvā rājā oṭṭhibyādhiyā yasaṃ paṭipākatikaṃ akāsi.",
  "atk-s0513a3:3480_2": "Bodhisattassa ca ovāde ṭhatvā dānādīni puññāni katvā saggaparāyaṇo ahosi.",
  "atk-s0513a3:3481_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a3:3481_1": "“tadā oṭṭhibyādhi bhaddavatikā ahosi,",
  "atk-s0513a3:3481_2": "rājā ānando,",
  "atk-s0513a3:3481_3": "amacco pana ahameva ahosi”nti.",
  "atk-s0513a3:3482_0": "Daḷhadhammajātakavaṇṇanā catutthā.",
  "atk-s0513a3:3484_0": "[410] 5. Somadattajātakavaṇṇanā",
  "atk-s0513a3:3485_0": "Yo maṃ pure paccuḍḍetīti idaṃ satthā jetavane viharanto aññataraṃ mahallakaṃ ārabbha kathesi.",
  "atk-s0513a3:3485_1": "So kirekaṃ sāmaṇeraṃ pabbājesi,",
  "atk-s0513a3:3485_2": "sāmaṇero tassa upakārako hutvā tathārūpena rogena kālamakāsi.",
  "atk-s0513a3:3485_3": "Mahallako tasmiṃ kālakate rodanto paridevanto vicarati.",
  "atk-s0513a3:3485_4": "Taṃ disvā bhikkhū dhammasabhāyaṃ kathaṃ samuṭṭhāpesuṃ “āvuso,",
  "atk-s0513a3:3485_5": "asukamahallako sāmaṇerassa kālakiriyāya rodanto paridevanto vicarati,",
  "atk-s0513a3:3485_6": "maraṇassatikammaṭṭhānarahito maññe”ti.",
  "atk-s0513a3:3485_7": "Satthā āgantvā “kāya nuttha,",
  "atk-s0513a3:3485_8": "bhikkhave,",
  "atk-s0513a3:3485_9": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a3:3485_10": "bhikkhave, idāneva,",
  "atk-s0513a3:3485_11": "pubbepesa imasmiṃ mate rodiyevā”ti vatvā atītaṃ āhari.",
  "atk-s0513a3:3486_0": "Atīte bārāṇasiyaṃ brahmadatte rajjaṃ kārente bodhisatto tāvatiṃsabhavane sakkattaṃ kāresi.",
  "atk-s0513a3:3486_1": "Atheko kāsigāmavāsī brāhmaṇamahāsālo kāme pahāya himavantaṃ pavisitvā isipabbajjaṃ pabbajitvā uñchācariyāya",
  "atk-s0513a3:3486_2": "vanamūlaphalāphalehi yāpento vāsaṃ kappesi.",
  "atk-s0513a3:3486_3": "Ekadivasaṃ phalāphalatthāya gato ekaṃ hatthichāpaṃ disvā attano assamaṃ ānetvā puttaṭṭhāne ṭhapetvā somadattotissa",
  "atk-s0513a3:3486_4": "nāmaṃ katvā tiṇapaṇṇāni khādāpento paṭijaggi.",
  "atk-s0513a3:3486_5": "So vayappatto mahāsarīro hutvā ekadivasaṃ bahuṃ bhojanaṃ gahetvā ajīrakena dubbalo ahosi.",
  "atk-s0513a3:3486_6": "Tāpaso taṃ assamapade katvā phalāphalatthāya gato,",
  "atk-s0513a3:3486_7": "tasmiṃ anāgateyeva hatthipotako kālamakāsi.",
  "atk-s0513a3:3486_8": "Tāpaso phalāphalaṃ gahetvā āgacchanto “aññesu divasesu me putto paccuggamanaṃ karoti,",
  "atk-s0513a3:3486_9": "ajja na dissati,",
  "atk-s0513a3:3486_10": "kahaṃ nu kho gato”ti paridevanto paṭhamaṃ gāthamāha –",
  "atk-s0513a3:3487_0": "105.",
  "atk-s0513a3:3488_0": "“Yo maṃ pure paccuḍḍeti, araññe dūramāyato;",
  "atk-s0513a3:3489_0": "So na dissati mātaṅgo, somadatto kuhiṃ gato”ti.",
  "atk-s0513a3:3490_0": "Tattha pureti ito pure.",
  "atk-s0513a3:3490_1": "Paccuḍḍetīti paccuggacchati.",
  "atk-s0513a3:3490_2": "Araññe dūranti imasmiṃ nimmanusse araññe maṃ dūraṃ paccuḍḍeti.",
  "atk-s0513a3:3490_3": "Āyatoti āyāmasampanno.",
  "atk-s0513a3:3491_0": "Evaṃ paridevamāno āgantvā taṃ caṅkamanakoṭiyaṃ patitaṃ disvā gale gahetvā paridevamāno dutiyaṃ gāthamāha –",
  "atk-s0513a3:3492_0": "106.",
  "atk-s0513a3:3493_0": "“Ayaṃ vā so mato seti, allasiṅgaṃva vacchito;",
  "atk-s0513a3:3494_0": "Bhūmyā nipatito seti, amarā vata kuñjaro”ti.",
  "atk-s0513a3:3495_0": "Tattha ayaṃ vāti vibhāvanatthe vā- saddo.",
  "atk-s0513a3:3495_1": "Ayameva so,",
  "atk-s0513a3:3495_2": "na aññoti taṃ vibhāvento evamāha.",
  "atk-s0513a3:3495_3": "Allasiṅganti māluvalatāya aggapavālaṃ.",
  "atk-s0513a3:3495_4": "Vacchitoti chinno,",
  "atk-s0513a3:3495_5": "gimhakāle majjhanhikasamaye tattavālikāpuline nakhena chinditvā pātito māluvalatāya aṅkuro viyāti vuttaṃ hoti.",
  "atk-s0513a3:3495_6": "Bhūmyāti bhūmiyaṃ.",
  "atk-s0513a3:3495_7": "Amarā vatāti mato vata,",
  "atk-s0513a3:3495_8": "“amarī”tipi pāṭho.",
  "atk-s0513a3:3496_0": "Tasmiṃ khaṇe sakko lokaṃ olokento taṃ disvā “ayaṃ tāpaso puttadāraṃ pahāya pabbajito,",
  "atk-s0513a3:3496_1": "idāni hatthipotake puttasaññaṃ katvā paridevati,",
  "atk-s0513a3:3496_2": "saṃvejetvā naṃ satiṃ paṭilabhāpessāmī”ti tassa assamapadaṃ āgantvā ākāse ṭhitova tatiyaṃ gāthamāha –",
  "atk-s0513a3:3497_0": "107.",
  "atk-s0513a3:3498_0": "“Anagāriyupetassa, vippamuttassa te sato;",
  "atk-s0513a3:3499_0": "Samaṇassa na taṃ sādhu, yaṃ petamanusocasī”ti.",
  "atk-s0513a3:3500_0": "Athassa vacanaṃ sutvā tāpaso catutthaṃ gāthamāha –",
  "atk-s0513a3:3501_0": "108.",
  "atk-s0513a3:3502_0": "“Saṃvāsena have sakka, manussassa migassa vā;",
  "atk-s0513a3:3503_0": "Hadaye jāyate pemaṃ, taṃ na sakkā asocitu”nti.",
  "atk-s0513a3:3504_0": "Tattha migassa vāti imasmiṃ ṭhāne sabbepi tiracchānā “migā”ti vuttā. Tanti piyāyitaṃ sattaṃ.",
  "atk-s0513a3:3505_0": "Atha naṃ ovadanto sakko dve gāthā abhāsi –",
  "atk-s0513a3:3506_0": "109.",
  "atk-s0513a3:3507_0": "“Mataṃ marissaṃ rodanti, ye rudanti lapanti ca;",
  "atk-s0513a3:3508_0": "Tasmā tvaṃ isi mā rodi, roditaṃ moghamāhu santo.",
  "atk-s0513a3:3509_0": "110.",
  "atk-s0513a3:3510_0": "“Kanditena have brahme, mato peto samuṭṭhahe;",
  "atk-s0513a3:3511_0": "Sabbe saṅgamma rodāma, aññamaññassa ñātake”ti.",
  "atk-s0513a3:3512_0": "Tattha ye rudanti lapanti cāti brahme ye sattā rodanti paridevanti ca,",
  "atk-s0513a3:3512_1": "sabbe te mataṃ,",
  "atk-s0513a3:3512_2": "yo ca marissati,",
  "atk-s0513a3:3512_3": "taṃ rodanti,",
  "atk-s0513a3:3512_4": "tesaṃyeva evaṃ rodantānaṃ assusukkhanakālo natthi,",
  "atk-s0513a3:3512_5": "tasmā tvaṃ isi mā rodi.",
  "atk-s0513a3:3512_6": "Kiṃkāraṇā?",
  "atk-s0513a3:3512_7": "Roditaṃ moghamāhu santo,",
  "atk-s0513a3:3512_8": "paṇḍitā hi “roditaṃ nipphala”nti vadanti.",
  "atk-s0513a3:3512_9": "Mato petoti yadi esa petoti saṅkhyaṃ gato mato roditena samuṭṭhaheyya,",
  "atk-s0513a3:3512_10": "evaṃ sante sabbepi mayaṃ samāgantvā aññamaññassa ñātake rodāma,",
  "atk-s0513a3:3512_11": "kiṃ nikkammā acchāmāti.",
  "atk-s0513a3:3513_0": "Tāpaso sakkassa vacanaṃ sutvā satiṃ paṭilabhitvā vigatasoko assūni puñchitvā sakkassa thutivasena sesagāthā āha –",
  "atk-s0513a3:3514_0": "111.",
  "atk-s0513a3:3515_0": "“Ādittaṃ vata maṃ santaṃ, ghatasittaṃva pāvakaṃ;",
  "atk-s0513a3:3516_0": "Vārinā viya osiñcaṃ, sabbaṃ nibbāpaye daraṃ.",
  "atk-s0513a3:3517_0": "112.",
  "atk-s0513a3:3518_0": "“Abbahī vata me sallaṃ, yamāsi hadayassitaṃ;",
  "atk-s0513a3:3519_0": "Yo me sokaparetassa, puttasokaṃ apānudi.",
  "atk-s0513a3:3520_0": "113.",
  "atk-s0513a3:3521_0": "“Sohaṃ abbūḷhasallosmi, vītasoko anāvilo;",
  "atk-s0513a3:3522_0": "Na socāmi na rodāmi, tava sutvāna vāsavā”ti.",
  "atk-s0513a3:3523_0": "Tā heṭṭhā vuttatthāyeva. Evaṃ sakko tāpasassa ovādaṃ datvā sakaṭṭhānameva gato.",
  "atk-s0513a3:3524_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a3:3524_1": "“tadā hatthipotako sāmaṇero ahosi,",
  "atk-s0513a3:3524_2": "tāpaso mahallako,",
  "atk-s0513a3:3524_3": "sakko pana ahameva ahosi”nti.",
  "atk-s0513a3:3525_0": "Somadattajātakavaṇṇanā pañcamā.",
  "atk-s0513a3:3527_0": "[411] 6. Susīmajātakavaṇṇanā",
  "atk-s0513a3:3528_0": "Kāḷāni kesāni pure ahesunti idaṃ satthā jetavane viharanto mahābhinikkhamanaṃ ārabbha kathesi.",
  "atk-s0513a3:3528_1": "Tasmiñhi samaye bhikkhū dhammasabhāyaṃ nisīditvā dasabalassa nikkhamanaṃ vaṇṇayiṃsu.",
  "atk-s0513a3:3528_2": "Satthā āgantvā “kāya nuttha,",
  "atk-s0513a3:3528_3": "bhikkhave,",
  "atk-s0513a3:3528_4": "etarahi kathāya sannisinnā”ti pucchitvā “imāya nāmā”ti vutte “anacchariyaṃ,",
  "atk-s0513a3:3528_5": "bhikkhave,",
  "atk-s0513a3:3528_6": "mayā dāni anekāni kappakoṭisatasahassāni pūritapāraminā mahābhinikkhamanaṃ,",
  "atk-s0513a3:3528_7": "pubbepāhaṃ tiyojanasatike kāsiraṭṭhe rajjaṃ chaḍḍetvā nikkhantoyevā”ti vatvā atītaṃ āhari.",
  "atk-s0513a3:3529_0": "Atīte bārāṇasiyaṃ brahmadatte rajjaṃ kārente bodhisatto tassa purohitassa aggamahesiyā kucchimhi nibbatti,",
  "atk-s0513a3:3529_1": "tassa jātadivaseyeva bārāṇasiraññopi putto jāyi.",
  "atk-s0513a3:3529_2": "Tesaṃ nāmaggahaṇadivase mahāsattassa susīmakumāroti nāmaṃ akaṃsu,",
  "atk-s0513a3:3529_3": "rājaputtassa brahmadattakumāroti.",
  "atk-s0513a3:3529_4": "Bārāṇasirājā “puttena me saddhiṃ ekadivase jāto”ti bodhisattaṃ āṇāpetvā dhātiyo datvā tena saddhiṃ ekato vaḍḍhesi.",
  "atk-s0513a3:3529_5": "Te ubhopi vayappattā abhirūpā devakumāravaṇṇino hutvā takkasilāyaṃ sabbasippāni uggaṇhitvā paccāgamiṃsu.",
  "atk-s0513a3:3529_6": "Rājaputto uparājā hutvā bodhisattena saddhiṃ ekato khādanto pivanto nisīdanto sayanto pitu accayena rajjaṃ",
  "atk-s0513a3:3529_7": "patvā mahāsattassa mahantaṃ yasaṃ datvā purohitaṭṭhāne taṃ ṭhapetvā ekadivasaṃ nagaraṃ sajjāpetvā sakko",
  "atk-s0513a3:3529_8": "devarājā viya alaṅkato alaṅkataerāvaṇapaṭibhāgassa mattavaravāraṇassa khandhe nisīditvā bodhisattaṃ pacchāsane",
  "atk-s0513a3:3529_9": "hatthipiṭṭhe nisīdāpetvā nagaraṃ padakkhiṇaṃ akāsi.",
  "atk-s0513a3:3529_10": "Mātāpissa “puttaṃ olokessāmī”ti sīhapañjare ṭhatvā tassa nagaraṃ padakkhiṇaṃ katvā āgacchantassa pacchato",
  "atk-s0513a3:3529_11": "nisinnaṃ purohitaṃ disvā paṭibaddhacittā hutvā sayanagabbhaṃ pavisitvā “imaṃ alabhantī ettheva marissāmī”ti",
  "atk-s0513a3:3529_12": "āhāraṃ pacchinditvā nipajji.",
  "atk-s0513a3:3530_0": "Rājā mātaraṃ apassanto “kuhiṃ me mātā”ti pucchitvā “gilānā”ti sutvā tassā santikaṃ gantvā vanditvā “kiṃ amma,",
  "atk-s0513a3:3530_1": "aphāsuka”nti pucchi.",
  "atk-s0513a3:3530_2": "Sā lajjāya na kathesi.",
  "atk-s0513a3:3530_3": "So gantvā rājapallaṅke nisīditvā attano aggamahesiṃ pakkositvā “gaccha ammāya aphāsukaṃ jānāhī”ti pesesi.",
  "atk-s0513a3:3530_4": "Sā gantvā piṭṭhiṃ parimajjantī pucchi,",
  "atk-s0513a3:3530_5": "itthiyo nāma itthīnaṃ rahassaṃ na niguhanti,",
  "atk-s0513a3:3530_6": "sā tassā tamatthaṃ ārocesi.",
  "atk-s0513a3:3530_7": "Itarāpi taṃ sutvā gantvā rañño ārocesi.",
  "atk-s0513a3:3530_8": "Rājā “hotu,",
  "atk-s0513a3:3530_9": "gaccha naṃ samassāsehi,",
  "atk-s0513a3:3530_10": "purohitaṃ rājānaṃ katvā tassa taṃ aggamahesiṃ karissāmī”ti āha.",
  "atk-s0513a3:3530_11": "Sā āgantvā taṃ samassāsesi.",
  "atk-s0513a3:3530_12": "Rājāpi purohitaṃ pakkosāpetvā etamatthaṃ ārocetvā “samma,",
  "atk-s0513a3:3530_13": "mātu me jīvitaṃ dehi,",
  "atk-s0513a3:3530_14": "tvaṃ rājā bhavissasi,",
  "atk-s0513a3:3530_15": "sā aggamahesī,",
  "atk-s0513a3:3530_16": "ahaṃ uparājā”ti āha.",
  "atk-s0513a3:3530_17": "So “na sakkā evaṃ kātu”nti paṭikkhipitvā tena punappunaṃ yāciyamāno sampaṭicchi.",
  "atk-s0513a3:3530_18": "Rājā purohitaṃ rājānaṃ,",
  "atk-s0513a3:3530_19": "mātaraṃ aggamahesiṃ kāretvā sayaṃ uparājā ahosi.",
  "atk-s0513a3:3531_0": "Tesaṃ samaggavāsaṃ vasantānaṃ aparabhāge bodhisatto agāramajjhe ukkaṇṭhito kāme pahāya pabbajjāya ninnacitto",
  "atk-s0513a3:3531_1": "kilesaratiṃ anallīyanto ekakova tiṭṭhati,",
  "atk-s0513a3:3531_2": "ekakova nisīdati,",
  "atk-s0513a3:3531_3": "ekakova sayati,",
  "atk-s0513a3:3531_4": "bandhanāgāre baddho viya pañjare pakkhittakukkuṭo viya ca ahosi.",
  "atk-s0513a3:3531_5": "Athassa aggamahesī “ayaṃ rājā mayā saddhiṃ nābhiramati,",
  "atk-s0513a3:3531_6": "ekakova tiṭṭhati nisīdati seyyaṃ kappeti,",
  "atk-s0513a3:3531_7": "ayaṃ kho pana daharo taruṇo,",
  "atk-s0513a3:3531_8": "ahaṃ mahallikā,",
  "atk-s0513a3:3531_9": "sīse me palitāni paññāyanti,",
  "atk-s0513a3:3531_10": "yaṃnūnāhaṃ ‘sīse te deva,",
  "atk-s0513a3:3531_11": "ekaṃ palitaṃ paññāyatī’ti musāvādaṃ katvā ekenupāyena rājānaṃ pattiyāpetvā mayā saddhiṃ abhiramāpeyya”nti",
  "atk-s0513a3:3531_12": "cintetvā ekadivasaṃ rañño sīse ūkā vicinantī viya hutvā “deva,",
  "atk-s0513a3:3531_13": "mahallakosi jāto,",
  "atk-s0513a3:3531_14": "sīse te ekaṃ palitaṃ paññāyatī”ti āha.",
  "atk-s0513a3:3531_15": "“Tena hi bhadde,",
  "atk-s0513a3:3531_16": "etaṃ palitaṃ luñjitvā mayhaṃ hatthe ṭhapehī”ti.",
  "atk-s0513a3:3531_17": "Sā tassa sīsato ekaṃ kesaṃ luñjitvā attano sīse palitaṃ gahetvā “idaṃ te, deva,",
  "atk-s0513a3:3531_18": "palita”nti tassa hatthe ṭhapesi.",
  "atk-s0513a3:3531_19": "Bodhisattassa taṃ disvāva bhītatasitassa kañcanapaṭṭasadisā nalāṭā sedā mucciṃsu.",
  "atk-s0513a3:3532_0": "So attānaṃ ovadanto “susīma,",
  "atk-s0513a3:3532_1": "tvaṃ daharo hutvā mahallako jāto,",
  "atk-s0513a3:3532_2": "ettakaṃ kālaṃ gūthakalale nimuggo gāmasūkaro viya kāmakalale nimujjitvā taṃ kalalaṃ jahituṃ na sakkosi,",
  "atk-s0513a3:3532_3": "nanu kāme pahāya himavantaṃ pavisitvā pabbajitvā brahmacariyavāsassa te kālo”ti cintetvā paṭhamaṃ gāthamāha –",
  "atk-s0513a3:3533_0": "114.",
  "atk-s0513a3:3534_0": "“Kāḷāni kesāni pure ahesuṃ, jātāni sīsamhi yathāpadese;",
  "atk-s0513a3:3535_0": "Tānajja setāni susīma disvā, dhammaṃ cara brahmacariyassa kālo”ti.",
  "atk-s0513a3:3536_0": "Tattha yathāpadeseti tava sīse tasmiṃ tasmiṃ kesānaṃ anurūpe padese ito pubbe kāḷāni bhamarapattavaṇṇāni kesāni jātāni ahesunti vadati.",
  "atk-s0513a3:3536_1": "Dhammaṃ carāti dasakusalakammapathadhammaṃ carāti attānameva āṇāpeti.",
  "atk-s0513a3:3536_2": "Brahmacariyassāti methunaviratiyā te kāloti attho.",
  "atk-s0513a3:3537_0": "Evaṃ bodhisattena brahmacariyavāsassa guṇe vaṇṇite itarā “ahaṃ ‘imassa lagganaṃ karissāmī’ti vissajjanameva",
  "atk-s0513a3:3537_1": "kari”nti bhītatasitā “idānissa apabbajjanatthāya sarīravaṇṇaṃ vaṇṇayissāmī”ti cintetvā dve gāthā abhāsi –",
  "atk-s0513a3:3538_0": "115.",
  "atk-s0513a3:3539_0": "“Mameva deva palitaṃ na tuyhaṃ, mameva sīsaṃ mama uttamaṅgaṃ;",
  "atk-s0513a3:3540_0": "‘Atthaṃ karissa’nti musā abhāṇiṃ, ekāparādhaṃ khama rājaseṭṭha.",
  "atk-s0513a3:3541_0": "116.",
  "atk-s0513a3:3542_0": "“Daharo tuvaṃ dassaniyosi rāja, paṭhamuggato hoti yathā kaḷīro;",
  "atk-s0513a3:3543_0": "Rajjañca kārehi mamañca passa, mā kālikaṃ anudhāvī janindā”ti.",
  "atk-s0513a3:3544_0": "Tattha mameva sīsanti mameva sīse sañjātaṃ palitanti dīpeti.",
  "atk-s0513a3:3544_1": "Itaraṃ tasseva vevacanaṃ.",
  "atk-s0513a3:3544_2": "Atthanti attano vuḍḍhiṃ karissāmīti musā kathesiṃ.",
  "atk-s0513a3:3544_3": "Ekāparādhanti.",
  "atk-s0513a3:3544_4": "Imaṃ mayhaṃ ekaṃ aparādhaṃ.",
  "atk-s0513a3:3544_5": "Paṭhamuggatoti paṭhamavayena uggato.",
  "atk-s0513a3:3544_6": "Hohīti hosi,",
  "atk-s0513a3:3544_7": "paṭhamavaye patiṭṭhitosīti attho.",
  "atk-s0513a3:3544_8": "“Hosī”tiyeva vā pāṭho.",
  "atk-s0513a3:3544_9": "Yathā kaḷīroti yathā siniddhachavitaruṇakaḷīro mandavāterito ativiya sobhati,",
  "atk-s0513a3:3544_10": "evarūposi tvanti dasseti.",
  "atk-s0513a3:3544_11": "“Paṭhamuggato hotī”tipi pāṭho,",
  "atk-s0513a3:3544_12": "tassattho –",
  "atk-s0513a3:3544_13": "yathā paṭhamuggato taruṇakaḷīro dassanīyo hoti,",
  "atk-s0513a3:3544_14": "evaṃ tvampi dassanīyoti.",
  "atk-s0513a3:3544_15": "Mamañca passāti mamañca olokehi,",
  "atk-s0513a3:3544_16": "mā maṃ anāthaṃ vidhavaṃ karohīti attho.",
  "atk-s0513a3:3544_17": "Kālikanti brahmacariyacaraṇaṃ nāma dutiye vā tatiye vā attabhāve vipākadānato kālikaṃ nāma,",
  "atk-s0513a3:3544_18": "rajjaṃ pana imasmiṃyeva attabhāve kāmaguṇasukhuppādanato akālikaṃ,",
  "atk-s0513a3:3544_19": "so tvaṃ imaṃ akālikaṃ pahāya mā kālikaṃ anudhāvīti vadati.",
  "atk-s0513a3:3545_0": "Bodhisatto tassā vacanaṃ sutvā “bhadde,",
  "atk-s0513a3:3545_1": "tvaṃ bhavitabbamevetaṃ kathaṃ kathesi,",
  "atk-s0513a3:3545_2": "pariṇamante hi mama vaye imehi kāḷakesehi parivattetvā sāṇavākasadisehi paṇḍarehi bhavitabbaṃ.",
  "atk-s0513a3:3545_3": "Ahañhi nīluppalādikusumadāmasadisakumārānaṃ kañcanarūpapaṭibhāgānaṃ uttamayobbanavilāsasampattānaṃ khattiyakaññādīnaṃ",
  "atk-s0513a3:3545_4": "vaye pariṇamante jaraṃ pattānaṃ vevaṇṇiyañceva sarīrabhaṅgañca passāmi.",
  "atk-s0513a3:3545_5": "Evaṃ vipattipariyosānovesa bhadde,",
  "atk-s0513a3:3545_6": "jīvaloko”ti vatvā upari buddhalīḷāya dhammaṃ desento gāthādvayamāha –",
  "atk-s0513a3:3546_0": "117.",
  "atk-s0513a3:3547_0": "“Passāmi vohaṃ dahariṃ kumāriṃ, sāmaṭṭhapassaṃ sutanuṃ sumajjhaṃ;",
  "atk-s0513a3:3548_0": "Kāḷappavāḷāva pavellamānā, palobhayantīva naresu gacchati.",
  "atk-s0513a3:3549_0": "118.",
  "atk-s0513a3:3550_0": "“Tamena passāmiparena nāriṃ, āsītikaṃ nāvutikaṃva jaccā;",
  "atk-s0513a3:3551_0": "Daṇḍaṃ gahetvāna pavedhamānaṃ, gopānasībhoggasamaṃ caranti”nti.",
  "atk-s0513a3:3552_0": "Tattha voti nipātamattaṃ.",
  "atk-s0513a3:3552_1": "Sāmaṭṭhapassanti sammaṭṭhapassaṃ.",
  "atk-s0513a3:3552_2": "Ayameva vā pāṭho,",
  "atk-s0513a3:3552_3": "sabbapassesu maṭṭhachavivaṇṇanti attho.",
  "atk-s0513a3:3552_4": "Sutanunti sundarasarīraṃ.",
  "atk-s0513a3:3552_5": "Sumajjhanti susaṇṭhitamajjhaṃ.",
  "atk-s0513a3:3552_6": "Kāḷappavāḷāva pavellamānāti yathā nāma taruṇakāle susamuggatā kāḷavallī pavāḷā vā hutvā mandavāteritā ito cito ca pavellati,",
  "atk-s0513a3:3552_7": "evaṃ pavellamānā itthivilāsaṃ dassayamānā kumārikā palobhayantīva naresu gacchati.",
  "atk-s0513a3:3552_8": "Samīpatthe bhummavacanaṃ,",
  "atk-s0513a3:3552_9": "purisānaṃ santike te purise kilesavasena palobhayantī viya gacchati.",
  "atk-s0513a3:3553_0": "Tamena passāmiparena nārinti tamenaṃ nāriṃ aparena samayena jaraṃ pattaṃ antarahitarūpasobhaggappattaṃ passāmi.",
  "atk-s0513a3:3553_1": "Bodhisatto hi paṭhamagāthāya rūpe assādaṃ kathetvā idāni ādīnavaṃ dassento evamāha.",
  "atk-s0513a3:3553_2": "Āsītikaṃ nāvutikaṃva jaccāti asītisaṃvaccharaṃ vā navutisaṃvaccharaṃ vā jātiyā.",
  "atk-s0513a3:3553_3": "Gopānasībhoggasamanti gopānasīsamaṃ bhoggaṃ,",
  "atk-s0513a3:3553_4": "gopānasīākārena bhaggasarīraṃ onamitvā naṭṭhakākaṇikaṃ pariyesantiṃ viya caramānanti attho.",
  "atk-s0513a3:3553_5": "Kāmañca bodhisattena daharakāle disvā puna nāvutikakāle diṭṭhapubbā nāma natthi,",
  "atk-s0513a3:3553_6": "ñāṇena diṭṭhabhāvaṃ sandhāya panetaṃ vuttaṃ.",
  "atk-s0513a3:3554_0": "Iti mahāsatto imāya gāthāya rūpassa ādīnavaṃ dassetvā idāni agāramajjhe attano anabhiratiṃ pakāsento gāthādvayamāha –",
  "atk-s0513a3:3555_0": "119.",
  "atk-s0513a3:3556_0": "“Sohaṃ tamevānuvicintayanto, eko sayāmi sayanassa majjhe;",
  "atk-s0513a3:3557_0": "‘Ahampi evaṃ’ iti pekkhamāno, na gahe rame brahmacariyassa kālo.",
  "atk-s0513a3:3558_0": "120.",
  "atk-s0513a3:3559_0": "“Rajjuvālambanī cesā, yā gehe vasato rati;",
  "atk-s0513a3:3560_0": "Etampi chetvāna vajanti dhīrā, anapekkhino kāmasukhaṃ pahāyā”ti.",
  "atk-s0513a3:3561_0": "Tattha sohanti so ahaṃ.",
  "atk-s0513a3:3561_1": "Tamevānuvicintayantoti tameva rūpānaṃ assādañca ādīnavañca cintento.",
  "atk-s0513a3:3561_2": "Evaṃ iti pekkhamānoti “yathā esā pariṇatā,",
  "atk-s0513a3:3561_3": "ahampi jaraṃ patto bhaggasarīro bhavissāmī”ti pekkhamāno.",
  "atk-s0513a3:3561_4": "Na gahe rameti gehe na ramāmi.",
  "atk-s0513a3:3561_5": "Brahmacariyassa kāloti bhadde,",
  "atk-s0513a3:3561_6": "brahmacariyassa me kālo,",
  "atk-s0513a3:3561_7": "tasmā pabbajissāmīti dīpeti.",
  "atk-s0513a3:3562_0": "Rajjuvālambanī cesāti ca-",
  "atk-s0513a3:3562_1": "kāro nipātamatto,",
  "atk-s0513a3:3562_2": "ālambanarajju viya esāti attho. Katarā?",
  "atk-s0513a3:3562_3": "Yā gehe vasato rati,",
  "atk-s0513a3:3562_4": "yā gehe vasantassa rūpādīsu ārammaṇesu kāmaratīti attho.",
  "atk-s0513a3:3562_5": "Iminā kāmānaṃ appassādataṃ dasseti.",
  "atk-s0513a3:3562_6": "Ayaṃ etthādhippāyo –",
  "atk-s0513a3:3562_7": "yathā gilānassa manussassa attano balena parivattituṃ asakkontassa “imaṃ ālambitvā parivatteyyāsī”ti ālambanarajjuṃ bandheyyuṃ,",
  "atk-s0513a3:3562_8": "tassa taṃ ālambitvā parivattantassa appamattakaṃ kāyikacetasikasukhaṃ bhaveyya,",
  "atk-s0513a3:3562_9": "evaṃ kilesāturānaṃ sattānaṃ vivekasukhavasena parivattituṃ asakkontānaṃ agāramajjhe ṭhapitāni kāmaratidāyakāni",
  "atk-s0513a3:3562_10": "rūpādīni ārammaṇāni tesaṃ kilesapariḷāhakāle methunadhammapaṭisevanavasena tāni ārabbha parivattamānānaṃ",
  "atk-s0513a3:3562_11": "kāyikacetasikasukhasaṅkhātā kāmarati nāma taṃ muhuttaṃ uppajjamānā appamattikā hoti,",
  "atk-s0513a3:3562_12": "evaṃ appassādā kāmāti.",
  "atk-s0513a3:3562_13": "Etampi chetvānāti yasmā pana bahudukkhā kāmā bahupāyāsā,",
  "atk-s0513a3:3562_14": "ādīnavo ettha bhiyyo,",
  "atk-s0513a3:3562_15": "tasmā taṃ ādīnavaṃ sampassamānā paṇḍitā etampi rajjuṃ chetvā gūthakūpe nimuggapuriso taṃ pajahanto viya",
  "atk-s0513a3:3562_16": "anapekkhino etaṃ appamattakaṃ bahudukkhaṃ kāmasukhaṃ pahāya vajanti,",
  "atk-s0513a3:3562_17": "nikkhamitvā manoramaṃ pabbajjaṃ pabbajantīti.",
  "atk-s0513a3:3563_0": "Evaṃ mahāsatto kāmesu assādañca ādīnavañca dassento buddhalīḷāya dhammaṃ desetvā sahāyaṃ pakkosāpetvā",
  "atk-s0513a3:3563_1": "rajjaṃ paṭicchāpetvā ñātimittasuhajjānaṃ rodantānaṃ paridevantānameva sirivibhavaṃ chaḍḍetvā himavantaṃ",
  "atk-s0513a3:3563_2": "pavisitvā isipabbajjaṃ pabbajitvā jhānābhiññaṃ nibbattetvā brahmalokaparāyaṇo ahosi.",
  "atk-s0513a3:3564_0": "Satthā imaṃ dhammadesanaṃ āharitvā saccāni pakāsetvā bahū jane amatapānaṃ pāyetvā jātakaṃ samodhānesi –",
  "atk-s0513a3:3564_1": "“tadā aggamahesī rāhulamātā ahosi,",
  "atk-s0513a3:3564_2": "sahāyarājā ānando,",
  "atk-s0513a3:3564_3": "susīmarājā pana ahameva ahosi”nti.",
  "atk-s0513a3:3565_0": "Susīmajātakavaṇṇanā chaṭṭhā.",
  "atk-s0513a3:3567_0": "[412] 7. Koṭasimbalijātakavaṇṇanā",
  "atk-s0513a3:3568_0": "Ahaṃ dasasataṃbyāmanti idaṃ satthā jetavane viharanto kilesaniggahaṃ ārabbha kathesi.",
  "atk-s0513a3:3568_1": "Vatthu pana pānīyajātake āvi bhavissati.",
  "atk-s0513a3:3568_2": "Idhāpi satthā antokoṭisanthāre kāmavitakkābhibhūte pañcasate bhikkhū disvā bhikkhusaṅghaṃ sannipātāpetvā “bhikkhave,",
  "atk-s0513a3:3568_3": "āsaṅkitabbayuttakaṃ nāma āsaṅkituṃ vaṭṭati,",
  "atk-s0513a3:3568_4": "kilesā nāma vaḍḍhantā vane nigrodhādayo viya rukkhaṃ,",
  "atk-s0513a3:3568_5": "purisaṃ bhañjanti,",
  "atk-s0513a3:3568_6": "teneva pubbepi koṭasimbaliyaṃ nibbattadevatā ekaṃ sakuṇaṃ nigrodhabījāni khāditvā attano rukkhassa sākhantare",
  "atk-s0513a3:3568_7": "vaccaṃ pātentaṃ disvā ‘ito me vimānassa vināso bhavissatī’ti bhayappattā ahosī”ti vatvā atītaṃ āhari.",
  "atk-s0513a3:3569_0": "Atīte bārāṇasiyaṃ brahmadatte rajjaṃ kārente bodhisatto koṭasimbaliyaṃ rukkhadevatā hutvā nibbatti.",
  "atk-s0513a3:3569_1": "Atheko supaṇṇarājā diyaḍḍhayojanasatikaṃ attabhāvaṃ māpetvā pakkhavātehi mahāsamudde udakaṃ dvidhā katvā",
  "atk-s0513a3:3569_2": "ekaṃ byāmasahassāyāmaṃ nāgarājānaṃ naṅguṭṭhe gahetvā mukhenassa gahitagocaraṃ chaḍḍāpetvā koṭasimbaliṃ",
  "atk-s0513a3:3569_3": "sandhāya vanamatthakena pāyāsi.",
  "atk-s0513a3:3569_4": "Nāgarājā “olambento attānaṃ mocessāmī”ti nigrodharukkhe bhogaṃ pavesetvā nigrodhaṃ veṭhetvā gaṇhi.",
  "atk-s0513a3:3569_5": "Supaṇṇarañño mahābalatāya nāgarājassa ca mahāsarīratāya nigrodharukkho samugghāṭaṃ agamāsi.",
  "atk-s0513a3:3569_6": "Nāgarājā neva rukkhaṃ vissajjesi,",
  "atk-s0513a3:3569_7": "supaṇṇarājā saddhiṃ nigrodharukkhena nāgarājānaṃ gahetvā koṭasimbaliṃ patvā nāgarājānaṃ khandhapiṭṭhe",
  "atk-s0513a3:3569_8": "nipajjāpetvā udaramassa phāletvā nāgamedaṃ khāditvā sesakaḷevaraṃ samudde vissajjesi.",
  "atk-s0513a3:3569_9": "Tasmiṃ pana nigrodhe ekā sakuṇikā atthi,",
  "atk-s0513a3:3569_10": "sā nigrodharukkhe vissaṭṭhe uppatitvā koṭasimbaliyā sākhantare nisīdi.",
  "atk-s0513a3:3569_11": "Rukkhadevatā taṃ disvā “ayaṃ sakuṇikā mama rukkhakkhandhe vaccaṃ pātessati,",
  "atk-s0513a3:3569_12": "tato nigrodhagaccho vā pilakkhagaccho vā uṭṭhahitvā sakalarukkhaṃ ottharitvā gacchissati,",
  "atk-s0513a3:3569_13": "atha me vimānaṃ nassissatī”ti bhītatasitā pavedhi.",
  "atk-s0513a3:3569_14": "Tassā pavedhantiyā koṭasimbalīpi yāva mūlā pavedhi.",
  "atk-s0513a3:3569_15": "Supaṇṇarājā taṃ pavedhamānaṃ disvā kāraṇaṃ pucchanto dve gāthā abhāsi –",
  "atk-s0513a3:3570_0": "121.",
  "atk-s0513a3:3571_0": "“Ahaṃ dasasataṃbyāmaṃ, uragamādāya āgato;",
  "atk-s0513a3:3572_0": "Tañca mañca mahākāyaṃ, dhārayaṃ nappavedhasi.",
  "atk-s0513a3:3573_0": "122.",
  "atk-s0513a3:3574_0": "“Athimaṃ khuddakaṃ pakkhiṃ, appamaṃsataraṃ mayā;",
  "atk-s0513a3:3575_0": "Dhārayaṃ byathasi bhītā, kamatthaṃ koṭasimbalī”ti.",
  "atk-s0513a3:3576_0": "Tattha dasasataṃbyāmanti sahassabyāmamattāyāmaṃ.",
  "atk-s0513a3:3576_1": "Uragamādāya āgatoti evaṃ mahantaṃ uragaṃ ādāya idha āgato.",
  "atk-s0513a3:3576_2": "Tañca mañcāti tañca uragaṃ mañca.",
  "atk-s0513a3:3576_3": "Dhārayanti dhārayamānā.",
  "atk-s0513a3:3576_4": "Byathasīti kampasi.",
  "atk-s0513a3:3576_5": "Kamatthanti kiṃ atthaṃ,",
  "atk-s0513a3:3576_6": "kena kāraṇenāti pucchati,",
  "atk-s0513a3:3576_7": "kaṃ vā atthaṃ sampassamānātipi attho.",
  "atk-s0513a3:3576_8": "Koṭasimbalīti rukkhanāmena devaputtaṃ ālapati.",
  "atk-s0513a3:3576_9": "So hi simbalirukkho khandhasākhamahantatāya koṭasimbalināmaṃ labhati,",
  "atk-s0513a3:3576_10": "tasmiṃ adhivatthadevaputtassapi tadeva nāmaṃ.",
  "atk-s0513a3:3577_0": "Athassa kāraṇaṃ kathento devaputto catasso gāthā abhāsi –",
  "atk-s0513a3:3578_0": "123.",
  "atk-s0513a3:3579_0": "“Maṃsabhakkho tuvaṃ rāja, phalabhakkho ayaṃ dijo;",
  "atk-s0513a3:3580_0": "Ayaṃ nigrodhabījāni, pilakkhudumbarāni ca;",
  "atk-s0513a3:3581_0": "Assatthāni ca bhakkhitvā, khandhe me ohadissati.",
  "atk-s0513a3:3582_0": "124.",
  "atk-s0513a3:3583_0": "“Te rukkhā saṃvirūhanti, mama passe nivātajā;",
  "atk-s0513a3:3584_0": "Te maṃ pariyonandhissanti, arukkhaṃ maṃ karissare.",
  "atk-s0513a3:3585_0": "125.",
  "atk-s0513a3:3586_0": "“Santi aññepi rukkhā se, mūlino khandhino dumā;",
  "atk-s0513a3:3587_0": "Iminā sakuṇajātena, bījamāharitā hatā.",
  "atk-s0513a3:3588_0": "126.",
  "atk-s0513a3:3589_0": "“Ajjhārūhābhivaḍḍhanti, brahantampi vanappatiṃ;",
  "atk-s0513a3:3590_0": "Tasmā rāja pavedhāmi, sampassaṃnāgataṃ bhaya”nti.",
  "atk-s0513a3:3591_0": "Tattha ohadissatīti vaccaṃ pātessati.",
  "atk-s0513a3:3591_1": "Te rukkhāti tehi bījehi jātā nigrodhādayo rukkhā.",
  "atk-s0513a3:3591_2": "Saṃvirūhantīti saṃviruhissanti vaḍḍhissanti.",
  "atk-s0513a3:3591_3": "Mama passeti mama sākhantarādīsu.",
  "atk-s0513a3:3591_4": "Nivātajāti mama sākhāhi vātassa nivāritattā nivāte jātā.",
  "atk-s0513a3:3591_5": "Te maṃ pariyonandhissantīti ete evaṃ vaḍḍhitā maṃ pariyonandhissantīti ayametthādhippāyo.",
  "atk-s0513a3:3591_6": "Karissareti athevaṃ pariyonandhitvā maṃ arukkhameva karissanti sabbaso bhañjissanti.",
  "atk-s0513a3:3591_7": "Rukkhā seti rukkhā.",
  "atk-s0513a3:3591_8": "Mūlino khandhinoti mūlasampannā ceva khandhasampannā ca.",
  "atk-s0513a3:3591_9": "Dumāti rukkhavevacanameva.",
  "atk-s0513a3:3591_10": "Bījamāharitāti bījaṃ āharitvā.",
  "atk-s0513a3:3591_11": "Hatāti aññepi imasmiṃ vane rukkhā vināsitā santi.",
  "atk-s0513a3:3591_12": "Ajjhārūhābhivaḍḍhantīti nigrodhādayo rukkhā ajjhārūhā hutvā mahantampi aññaṃ vanappatiṃ atikkamma vaḍḍhantīti dasseti.",
  "atk-s0513a3:3591_13": "Ettha pana vane pati,",
  "atk-s0513a3:3591_14": "vanassa pati,",
  "atk-s0513a3:3591_15": "vanappatīti tayopi pāṭhāyeva.",
  "atk-s0513a3:3591_16": "Rājāti supaṇṇaṃ ālapati.",
  "atk-s0513a3:3592_0": "Rukkhadevatāya vacanaṃ sutvā supaṇṇo osānagāthamāha –",
  "atk-s0513a3:3593_0": "127.",
  "atk-s0513a3:3594_0": "“Saṅkeyya saṅkitabbāni, rakkheyyānāgataṃ bhayaṃ;",
  "atk-s0513a3:3595_0": "Anāgatabhayā dhīro, ubho loke avekkhatī”ti.",
  "atk-s0513a3:3596_0": "Tattha anāgataṃ bhayanti pāṇātipātādīhi viramanto diṭṭhadhammikampi samparāyikampi anāgataṃ bhayaṃ rakkhati nāma,",
  "atk-s0513a3:3596_1": "pāpamitte veripuggale ca anupasaṅkamanto anāgatabhayaṃ rakkhati nāma.",
  "atk-s0513a3:3596_2": "Evaṃ anāgataṃ bhayaṃ rakkheyya.",
  "atk-s0513a3:3596_3": "Anāgatabhayāti anāgatabhayakāraṇā taṃ bhayaṃ passanto dhīro idhalokañca paralokañca avekkhati oloketi nāma.",
  "atk-s0513a3:3597_0": "Evañca pana vatvā supaṇṇo attano ānubhāvena taṃ pakkhiṃ tamhā rukkhā palāpesi.",
  "atk-s0513a3:3598_0": "Satthā imaṃ dhammadesanaṃ āharitvā “āsaṅkitabbayuttakaṃ āsaṅkituṃ vaṭṭatī”ti vatvā saccāni pakāsetvā jātakaṃ samodhānesi,",
  "atk-s0513a3:3598_1": "saccapariyosāne pañcasatā bhikkhū arahattaphale patiṭṭhahiṃsu.",
  "atk-s0513a3:3599_0": "Tadā supaṇṇarājā sāriputto ahosi, rukkhadevatā pana ahameva ahosinti.",
  "atk-s0513a3:3600_0": "Koṭasimbalijātakavaṇṇanā sattamā.",
  "atk-s0513a3:3602_0": "[413] 8. Dhūmakārijātakavaṇṇanā",
  "atk-s0513a3:3603_0": "Rājā apucchi vidhuranti idaṃ satthā jetavane viharanto kosalarañño āgantukasaṅgahaṃ ārabbha kathesi.",
  "atk-s0513a3:3603_1": "So kira ekasmiṃ samaye paveṇiāgatānaṃ porāṇakayodhānaṃ saṅgahaṃ akatvā abhinavāgatānaṃ āgantukānaññeva sakkārasammānaṃ akāsi.",
  "atk-s0513a3:3603_2": "Athassa paccante kupite yujjhanatthāya gatassa “āgantukā laddhasakkārā yujjhissantī”ti porāṇakayodhā na yujjhiṃsu,",
  "atk-s0513a3:3603_3": "“porāṇakayodhā yujjhissantī”ti āgantukāpi na yujjhiṃsu.",
  "atk-s0513a3:3603_4": "Corā rājānaṃ jiniṃsu.",
  "atk-s0513a3:3603_5": "Rājā parājito āgantukasaṅgahadosena attano parājitabhāvaṃ ñatvā sāvatthiṃ paccāgantvā “kiṃ nu kho ahameva evaṃ karonto parājito,",
  "atk-s0513a3:3603_6": "udāhu aññepi rājāno parājitapubbāti dasabalaṃ pucchissāmī”ti bhuttapātarāso jetavanaṃ gantvā sakkāraṃ katvā satthāraṃ vanditvā tamatthaṃ pucchi.",
  "atk-s0513a3:3603_7": "Satthā “na kho, mahārāja,",
  "atk-s0513a3:3603_8": "tvameveko,",
  "atk-s0513a3:3603_9": "porāṇakarājānopi āgantukasaṅgahaṃ katvā parājitā”ti vatvā tena yācito atītaṃ āhari.",
  "atk-s0513a3:3604_0": "Atīte kururaṭṭhe indapatthanagare yudhiṭṭhilagotto dhanañcayo nāma korabyarājā rajjaṃ kāresi.",
  "atk-s0513a3:3604_1": "Tadā bodhisatto tassa purohitakule nibbattitvā vayappatto takkasilāyaṃ sabbasippāni uggaṇhitvā indapatthaṃ",
  "atk-s0513a3:3604_2": "paccāgantvā pitu accayena purohitaṭṭhānaṃ labhitvā rañño atthadhammānusāsako ahosi,",
  "atk-s0513a3:3604_3": "vidhurapaṇḍitotissa nāmaṃ kariṃsu.",
  "atk-s0513a3:3604_4": "Tadā dhanañcayarājā porāṇakayodhe agaṇetvā āgantukānaññeva saṅgahaṃ akāsi.",
  "atk-s0513a3:3604_5": "Tassa paccante kupite yujjhanatthāya gatassa “āgantukā jānissantī”ti neva porāṇakā yujjhiṃsu,",
  "atk-s0513a3:3604_6": "“porāṇakā yujjhissantī”ti na āgantukā yujjhiṃsu.",
  "atk-s0513a3:3604_7": "Rājā parājito indapatthameva paccāgantvā “āgantukasaṅgahassa katabhāvena parājitomhī”ti cintesi.",
  "atk-s0513a3:3604_8": "So ekadivasaṃ “kiṃ nu kho ahameva āgantukasaṅgahaṃ katvā parājito,",
  "atk-s0513a3:3604_9": "udāhu aññepi rājāno parājitapubbā atthīti vidhurapaṇḍitaṃ pucchissāmī”ti cintetvā taṃ rājupaṭṭhānaṃ āgantvā nisinnaṃ tamatthaṃ pucchi.",
  "atk-s0513a3:3604_10": "Athassa taṃ pucchanākāraṃ āvikaronto satthā upaḍḍhaṃ gāthamāha –",
  "atk-s0513a3:3605_0": "128.",
  "atk-s0513a3:3606_0": "“Rājā apucchi vidhuraṃ, dhammakāmo yudhiṭṭhilo”ti.",
  "atk-s0513a3:3607_0": "Tattha dhammakāmoti sucaritadhammappiyo.",
  "atk-s0513a3:3608_0": "“Api brāhmaṇa jānāsi, ko eko bahu socatī”ti –",
  "atk-s0513a3:3609_0": "Sesaupaḍḍhagāthāya pana ayamattho – api nāma, brāhmaṇa, tvaṃ jānāsi “ko imasmiṃ loke",
  "atk-s0513a3:3610_0": "Eko bahu socati, nānākāraṇena socatī”ti.",
  "atk-s0513a3:3611_0": "Taṃ sutvā bodhisatto “mahārāja,",
  "atk-s0513a3:3611_1": "kiṃ soko nāma tumhākaṃ soko,",
  "atk-s0513a3:3611_2": "pubbe dhūmakārī nāmeko ajapālabrāhmaṇo mahantaṃ ajayūthaṃ gahetvā araññe vajaṃ katvā tattha ajā ṭhapetvā",
  "atk-s0513a3:3611_3": "aggiñca dhūmañca katvā ajayūthaṃ paṭijagganto khīrādīni paribhuñjanto vasi.",
  "atk-s0513a3:3611_4": "So tattha āgate suvaṇṇavaṇṇe sarabhe disvā tesu sinehaṃ katvā ajā agaṇetvā ajānaṃ sakkāraṃ sarabhānaṃ",
  "atk-s0513a3:3611_5": "katvā saradakāle sarabhesu palāyitvā himavantaṃ gatesu ajāsupi naṭṭhāsu sarabhe apassanto sokena paṇḍurogī",
  "atk-s0513a3:3611_6": "hutvā jīvitakkhayaṃ patto,",
  "atk-s0513a3:3611_7": "ayaṃ āgantukasaṅgahaṃ katvā tumhehi sataguṇena sahassaguṇena socitvā kilamitvā vināsaṃ patto”ti idaṃ udāharaṇaṃ ānetvā dassento imā gāthā āha –",
  "atk-s0513a3:3612_0": "129.",
  "atk-s0513a3:3613_0": "“Brāhmaṇo ajayūthena, pahūtejo vane vasaṃ;",
  "atk-s0513a3:3614_0": "Dhūmaṃ akāsi vāseṭṭho, rattindivamatandito.",
  "atk-s0513a3:3615_0": "130.",
  "atk-s0513a3:3616_0": "“Tassa taṃdhūmagandhena, sarabhā makasaḍḍitā;",
  "atk-s0513a3:3617_0": "Vassāvāsaṃ upagacchuṃ, dhūmakārissa santike.",
  "atk-s0513a3:3618_0": "131.",
  "atk-s0513a3:3619_0": "“Sarabhesu manaṃ katvā, ajā so nāvabujjhatha;",
  "atk-s0513a3:3620_0": "Āgacchantī vajantī vā, tassa tā vinasuṃ ajā.",
  "atk-s0513a3:3621_0": "132.",
  "atk-s0513a3:3622_0": "“Sarabhā sarade kāle, pahīnamakase vane;",
  "atk-s0513a3:3623_0": "Pāvisuṃ giriduggāni, nadīnaṃ pabhavāni ca.",
  "atk-s0513a3:3624_0": "133.",
  "atk-s0513a3:3625_0": "“Sarabhe ca gate disvā, ajā ca vibhavaṃ gatā;",
  "atk-s0513a3:3626_0": "Kiso ca vivaṇṇo cāsi, paṇḍurogī ca brāhmaṇo.",
  "atk-s0513a3:3627_0": "134.",
  "atk-s0513a3:3628_0": "“Evaṃ yo saṃ niraṃkatvā, āgantuṃ kurute piyaṃ;",
  "atk-s0513a3:3629_0": "So eko bahu socati, dhūmakārīva brāhmaṇo”ti.",
  "atk-s0513a3:3630_0": "Tattha pahūtejoti pahūtaindhano.",
  "atk-s0513a3:3630_1": "Dhūmaṃ akāsīti makkhikaparipanthaharaṇatthāya aggiñca dhūmañca akāsi.",
  "atk-s0513a3:3630_2": "Vāseṭṭhoti tassa gottaṃ.",
  "atk-s0513a3:3630_3": "Atanditoti analaso hutvā.",
  "atk-s0513a3:3630_4": "Taṃdhūmagandhenāti tena dhūmagandhena.",
  "atk-s0513a3:3630_5": "Sarabhāti sarabhamigā.",
  "atk-s0513a3:3630_6": "Makasaḍḍitāti makasehi upaddutā pīḷitā.",
  "atk-s0513a3:3630_7": "Sesamakkhikāpi makasaggahaṇeneva gahitā.",
  "atk-s0513a3:3630_8": "Vassāvāsanti vassārattavāsaṃ vasiṃsu.",
  "atk-s0513a3:3630_9": "Manaṃ katvāti sinehaṃ uppādetvā.",
  "atk-s0513a3:3630_10": "Nāvabujjhathāti araññato caritvā vajaṃ āgacchantī ceva vajato araññaṃ gacchantī ca “ettakā āgatā,",
  "atk-s0513a3:3630_11": "ettakā anāgatā”ti na jānāti.",
  "atk-s0513a3:3630_12": "Tassa tā vinasunti tassa tā evaṃ apaccavekkhantassa sīhaparipanthādito arakkhiyamānā ajā sīhaparipanthādīhi vinassiṃsu,",
  "atk-s0513a3:3630_13": "sabbāva vinaṭṭhā.",
  "atk-s0513a3:3631_0": "Nadīnaṃ pabhavāni cāti pabbateyyānaṃ nadīnaṃ pabhavaṭṭhānāni ca paviṭṭhā.",
  "atk-s0513a3:3631_1": "Vibhavanti abhāvaṃ.",
  "atk-s0513a3:3631_2": "Ajā ca vināsaṃ pattā disvā jānitvā.",
  "atk-s0513a3:3631_3": "Kiso ca vivaṇṇoti khīrādidāyikā ajā pahāya sarabhe saṅgaṇhitvā tepi apassanto ubhato parihīno sokābhibhūto kiso ceva dubbaṇṇo ca ahosi.",
  "atk-s0513a3:3631_4": "Evaṃ yo saṃ niraṃkatvāti evaṃ mahārāja,",
  "atk-s0513a3:3631_5": "yo sakaṃ porāṇaṃ ajjhattikaṃ janaṃ nīharitvā pahāya kismiñci agaṇetvā āgantukaṃ piyaṃ karoti,",
  "atk-s0513a3:3631_6": "so tumhādiso eko bahu socati,",
  "atk-s0513a3:3631_7": "ayaṃ te mayā dassito dhūmakārī brāhmaṇo viya bahu socatīti.",
  "atk-s0513a3:3632_0": "Evaṃ mahāsatto rājānaṃ saññāpento kathesi.",
  "atk-s0513a3:3632_1": "Sopi saññattaṃ gantvā tassa pasīditvā bahuṃ dhanaṃ adāsi.",
  "atk-s0513a3:3632_2": "Tato paṭṭhāya ca ajjhattikasaṅgahameva karonto dānādīni puññāni katvā saggaparāyaṇo ahosi.",
  "atk-s0513a3:3633_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a3:3633_1": "“tadā korabyarājā ānando ahosi,",
  "atk-s0513a3:3633_2": "dhūmakārī pasenadikosalo,",
  "atk-s0513a3:3633_3": "vidhurapaṇḍito pana ahameva ahosi”nti.",
  "atk-s0513a3:3634_0": "Dhūmakārijātakavaṇṇanā aṭṭhamā.",
  "atk-s0513a3:3636_0": "[414] 9. Jāgarajātakavaṇṇanā",
  "atk-s0513a3:3637_0": "Kodha jāgarataṃ suttoti idaṃ satthā jetavane viharanto aññataraṃ upāsakaṃ ārabbha kathesi.",
  "atk-s0513a3:3637_1": "So hi sotāpanno ariyasāvako sāvatthito sakaṭasatthena saddhiṃ kantāramaggaṃ paṭipajji.",
  "atk-s0513a3:3637_2": "Satthavāho tattha ekasmiṃ udakaphāsukaṭṭhāne pañca sakaṭasatāni mocetvā khādanīyabhojanīyaṃ saṃvidahitvā vāsaṃ upagacchi.",
  "atk-s0513a3:3637_3": "Te manussā tattha tattha nipajjitvā supiṃsu,",
  "atk-s0513a3:3637_4": "upāsako pana satthavāhassa santike ekasmiṃ rukkhamūle caṅkamaṃ adhiṭṭhāsi.",
  "atk-s0513a3:3637_5": "Atha naṃ satthaṃ vilumpitukāmā pañcasatā corā nānāvudhāni gahetvā satthaṃ parivāretvā aṭṭhaṃsu.",
  "atk-s0513a3:3637_6": "Te taṃ upāsakaṃ caṅkamantaṃ disvā “imassa niddāyanakāle vilumpissāmā”ti tattha tattha aṭṭhaṃsu,",
  "atk-s0513a3:3637_7": "sopi tiyāmarattiṃ caṅkamiyeva.",
  "atk-s0513a3:3637_8": "Corā paccūsasamaye gahitagahitā pāsāṇamuggarādayo chaḍḍetvā “bho satthavāha,",
  "atk-s0513a3:3637_9": "imaṃ appamādena jaggantaṃ purisaṃ nissāya jīvitaṃ labhitvā tava santakassa sāmiko jāto,",
  "atk-s0513a3:3637_10": "etassa sakkāraṃ kareyyāsī”ti vatvā pakkamiṃsu.",
  "atk-s0513a3:3637_11": "Manussā kālasseva vuṭṭhāya tehi chaḍḍitapāsāṇamuggarādayo disvā “imaṃ nissāya amhehi jīvitaṃ laddha”nti upāsakassa sakkāraṃ akaṃsu.",
  "atk-s0513a3:3637_12": "Upāsakopi icchitaṭṭhānaṃ gantvā katakicco puna sāvatthiṃ āgantvā jetavanaṃ gantvā tathāgataṃ pūjetvā vanditvā nisinno “kiṃ, upāsaka,",
  "atk-s0513a3:3637_13": "na paññāyasī”ti vutte tamatthaṃ ārocesi.",
  "atk-s0513a3:3637_14": "Satthā “na kho, upāsaka,",
  "atk-s0513a3:3637_15": "tvaṃyeva aniddāyitvā jagganto visesaṃ labhi,",
  "atk-s0513a3:3637_16": "porāṇakapaṇḍitāpi jaggantā visesaṃ guṇaṃ labhiṃsū”ti vatvā tena yācito atītaṃ āhari.",
  "atk-s0513a3:3638_0": "Atīte bārāṇasiyaṃ brahmadatte rajjaṃ kārente bodhisatto brāhmaṇakule nibbattitvā vayappatto takkasilāyaṃ",
  "atk-s0513a3:3638_1": "sabbasippāni uggaṇhitvā paccāgantvā agāramajjhe vasanto aparabhāge nikkhamitvā isipabbajjaṃ pabbajitvā",
  "atk-s0513a3:3638_2": "na cirasseva jhānābhiññaṃ nibbattetvā himavantapadese ṭhānacaṅkamiriyāpatho hutvā vasanto niddaṃ anupagantvā",
  "atk-s0513a3:3638_3": "sabbarattiṃ caṅkamati.",
  "atk-s0513a3:3638_4": "Athassa caṅkamanakoṭiyaṃ nibbattarukkhadevatā tussitvā rukkhaviṭape ṭhatvā pañhaṃ pucchantī paṭhamaṃ gāthamāha –",
  "atk-s0513a3:3639_0": "135.",
  "atk-s0513a3:3640_0": "“Kodha jāgarataṃ sutto, kodha suttesu jāgaro;",
  "atk-s0513a3:3641_0": "Ko mametaṃ vijānāti, ko taṃ paṭibhaṇāti me”ti.",
  "atk-s0513a3:3642_0": "Tattha kodhāti ko idha.",
  "atk-s0513a3:3642_1": "Ko mametanti ko mama etaṃ pañhaṃ vijānāti.",
  "atk-s0513a3:3642_2": "Ko taṃ paṭibhaṇāti meti etaṃ mayā puṭṭhaṃ pañhaṃ mayhaṃ ko paṭibhaṇāti,",
  "atk-s0513a3:3642_3": "ko byākarituṃ sakkhissatīti pucchati.",
  "atk-s0513a3:3643_0": "Bodhisatto tassā vacanaṃ sutvā –",
  "atk-s0513a3:3644_0": "136.",
  "atk-s0513a3:3645_0": "“Ahaṃ jāgarataṃ sutto, ahaṃ suttesu jāgaro;",
  "atk-s0513a3:3646_0": "Ahametaṃ vijānāmi, ahaṃ paṭibhaṇāmi te”ti. –",
  "atk-s0513a3:3647_0": "Imaṃ gāthaṃ vatvā puna tāya –",
  "atk-s0513a3:3648_0": "137.",
  "atk-s0513a3:3649_0": "“Kathaṃ jāgarataṃ sutto, kathaṃ suttesu jāgaro;",
  "atk-s0513a3:3650_0": "Kathaṃ etaṃ vijānāsi, kathaṃ paṭibhaṇāsi me”ti. –",
  "atk-s0513a3:3651_0": "Imaṃ gāthaṃ puṭṭho tamatthaṃ byākaronto –",
  "atk-s0513a3:3652_0": "138.",
  "atk-s0513a3:3653_0": "“Ye dhammaṃ nappajānanti, saṃyamoti damoti ca;",
  "atk-s0513a3:3654_0": "Tesu suppamānesu, ahaṃ jaggāmi devate.",
  "atk-s0513a3:3655_0": "139.",
  "atk-s0513a3:3656_0": "“Yesaṃ rāgo ca doso ca, avijjā ca virājitā;",
  "atk-s0513a3:3657_0": "Tesu jāgaramānesu, ahaṃ suttosmi devate.",
  "atk-s0513a3:3658_0": "140.",
  "atk-s0513a3:3659_0": "“Evaṃ jāgarataṃ sutto, evaṃ suttesu jāgaro;",
  "atk-s0513a3:3660_0": "Evametaṃ vijānāmi, evaṃ paṭibhaṇāmi te”ti. – imā gāthā āha;",
  "atk-s0513a3:3661_0": "Tattha kathaṃ jāgarataṃ suttoti kathaṃ tvaṃ jāgarataṃ sattānaṃ antare sutto nāma hosi.",
  "atk-s0513a3:3661_1": "Esa nayo sabbattha.",
  "atk-s0513a3:3661_2": "Ye dhammanti ye sattā navavidhaṃ lokuttaradhammaṃ na pajānanti.",
  "atk-s0513a3:3661_3": "Saṃyamoti damoti cāti “ayaṃ saṃyamo,",
  "atk-s0513a3:3661_4": "ayaṃ damo”ti evañca ye maggena āgataṃ sīlañceva indriyasaṃvarañca na jānanti.",
  "atk-s0513a3:3661_5": "Indriyasaṃvaro hi manacchaṭṭhānaṃ indriyānaṃ damanato “damo”ti vuccati.",
  "atk-s0513a3:3661_6": "Tesu suppamānesūti tesu kilesaniddāvasena supantesu sattesu ahaṃ appamādavasena jaggāmi.",
  "atk-s0513a3:3662_0": "“Yesaṃ rāgo cā”ti gāthāya yesaṃ mahākhīṇāsavānaṃ padasatena niddiṭṭhadiyaḍḍhasahassataṇhālobhasaṅkhāto",
  "atk-s0513a3:3662_1": "rāgo ca navaāghātavatthusamuṭṭhāno doso ca dukkhādīsu aṭṭhasu vatthūsu aññāṇabhūtā avijjā cāti ime kilesā",
  "atk-s0513a3:3662_2": "virājitā pahīnā,",
  "atk-s0513a3:3662_3": "tesu ariyesu sabbākārena jāgaramānesu te upādāya ahaṃ sutto nāma devateti attho.",
  "atk-s0513a3:3662_4": "Evaṃ jāgaratanti evaṃ devate ahaṃ iminā kāraṇena jāgarataṃ sutto nāmāti.",
  "atk-s0513a3:3662_5": "Esa nayo sabbapadesu.",
  "atk-s0513a3:3663_0": "Evaṃ mahāsattena pañhe kathite tuṭṭhā devatā tassa thutiṃ karontī osānagāthamāha –",
  "atk-s0513a3:3664_0": "141.",
  "atk-s0513a3:3665_0": "“Sādhu jāgarataṃ sutto, sādhu suttesu jāgaro;",
  "atk-s0513a3:3666_0": "Sādhu metaṃ vijānāsi, sādhu paṭibhaṇāsi me”ti.",
  "atk-s0513a3:3667_0": "Tattha sādhūti bhaddakaṃ katvā tvaṃ imaṃ pañhaṃ kathesi,",
  "atk-s0513a3:3667_1": "mayampi naṃ evameva kathemāti.",
  "atk-s0513a3:3667_2": "Evaṃ sā bodhisattassa thutiṃ katvā attano vimānameva pāvisi.",
  "atk-s0513a3:3668_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a3:3668_1": "“tadā devadhītā uppalavaṇṇā ahosi,",
  "atk-s0513a3:3668_2": "tāpaso pana ahameva ahosi”nti.",
  "atk-s0513a3:3669_0": "Jāgarajātakavaṇṇanā navamā.",
  "atk-s0513a3:3671_0": "[415] 10. Kummāsapiṇḍijātakavaṇṇanā",
  "atk-s0513a3:3672_0": "Na kiratthīti idaṃ satthā jetavane viharanto mallikaṃ deviṃ ārabbha kathesi.",
  "atk-s0513a3:3672_1": "Sā hi sāvatthiyaṃ ekassa mālākārajeṭṭhakassa dhītā uttamarūpadharā mahāpuññā soḷasavassikakāle ekadivasaṃ",
  "atk-s0513a3:3672_2": "kumārikāhi saddhiṃ pupphārāmaṃ gacchantī tayo kummāsapiṇḍe gahetvā pupphapacchiyaṃ ṭhapetvā gacchati.",
  "atk-s0513a3:3672_3": "Sā nagarato nikkhamanakāle bhagavantaṃ sarīrappabhaṃ vissajjetvā bhikkhusaṅghaparivutaṃ nagaraṃ pavisantaṃ disvā tayo kummāsapiṇḍe upanāmesi.",
  "atk-s0513a3:3672_4": "Satthā catumahārājadattiyaṃ pattaṃ upanetvā paṭiggahesi.",
  "atk-s0513a3:3672_5": "Sāpi tathāgatassa pāde sirasā vanditvā buddhārammaṇaṃ pītiṃ gahetvā ekamantaṃ aṭṭhāsi.",
  "atk-s0513a3:3672_6": "Satthā taṃ oloketvā sitaṃ pātvākāsi.",
  "atk-s0513a3:3672_7": "Āyasmā ānando “ko nu kho, bhante,",
  "atk-s0513a3:3672_8": "hetu ko paccayo tathāgatassa sitakaraṇe”ti bhagavantaṃ pucchi.",
  "atk-s0513a3:3672_9": "Athassa satthā “ānanda,",
  "atk-s0513a3:3672_10": "ayaṃ kumārikā imesaṃ kummāsapiṇḍānaṃ phalena ajjeva kosalarañño aggamahesī bhavissatī”ti sitakāraṇaṃ kathesi.",
  "atk-s0513a3:3673_0": "Kumārikāpi pupphārāmaṃ gatā.",
  "atk-s0513a3:3673_1": "Taṃ divasameva kosalarājā ajātasattunā saddhiṃ yujjhanto yuddhaparājito palāyitvā assaṃ abhiruyha āgacchanto",
  "atk-s0513a3:3673_2": "tassā gītasaddaṃ sutvā paṭibaddhacitto assaṃ taṃ ārāmābhimukhaṃ pesesi.",
  "atk-s0513a3:3673_3": "Puññasampannā kumārikā rājānaṃ disvā apalāyitvāva āgantvā assassa nāsarajjuyā gaṇhi,",
  "atk-s0513a3:3673_4": "rājā assapiṭṭhiyaṃ nisinnova “sasāmikāsi,",
  "atk-s0513a3:3673_5": "asāmikāsī”ti pucchitvā asāmikabhāvaṃ ñatvā assā oruyha vātātapakilanto tassā aṅke nipanno muhuttaṃ vissamitvā",
  "atk-s0513a3:3673_6": "taṃ assapiṭṭhiyaṃ nisīdāpetvā balakāyaparivuto nagaraṃ pavisitvā attano kulagharaṃ pesetvā sāyanhasamaye",
  "atk-s0513a3:3673_7": "yānaṃ pahiṇitvā mahantena sakkārasammānena kulagharato āharāpetvā ratanarāsimhi ṭhapetvā abhisekaṃ datvā",
  "atk-s0513a3:3673_8": "aggamahesiṃ akāsi.",
  "atk-s0513a3:3673_9": "Tato paṭṭhāya ca sā rañño piyā ahosi manāpā,",
  "atk-s0513a3:3673_10": "pubbuṭṭhāyikādīhi pañcahi kalyāṇadhammehi samannāgatā patidevatā,",
  "atk-s0513a3:3673_11": "buddhānampi vallabhā ahosi.",
  "atk-s0513a3:3673_12": "Tassā satthu tayo kummāsapiṇḍe datvā taṃ sampattiṃ adhigatabhāvo sakalanagaraṃ pattharitvā gato.",
  "atk-s0513a3:3674_0": "Athekadivasaṃ dhammasabhāyaṃ kathaṃ samuṭṭhāpesuṃ “āvuso,",
  "atk-s0513a3:3674_1": "mallikā devī buddhānaṃ tayo kummāsapiṇḍe datvā tesaṃ phalena taṃ divasaññeva abhisekaṃ pattā,",
  "atk-s0513a3:3674_2": "aho buddhānaṃ mahāguṇatā”ti.",
  "atk-s0513a3:3674_3": "Satthā āgantvā “kāya nuttha,",
  "atk-s0513a3:3674_4": "bhikkhave,",
  "atk-s0513a3:3674_5": "etarahi kathāya sannisinnā”ti pucchitvā “imāya nāmā”ti vutte “anacchariyaṃ,",
  "atk-s0513a3:3674_6": "bhikkhave,",
  "atk-s0513a3:3674_7": "mallikāya ekassa sabbaññubuddhassa tayo kummāsapiṇḍe datvā kosalarañño aggamahesibhāvādhigamo. Kasmā?",
  "atk-s0513a3:3674_8": "Buddhānaṃ guṇamahantatāya.",
  "atk-s0513a3:3674_9": "Porāṇakapaṇḍitā pana paccekabuddhānaṃ aloṇakaṃ asnehaṃ aphāṇitaṃ kummāsaṃ datvā tassa phalena dutiye",
  "atk-s0513a3:3674_10": "attabhāve tiyojanasatike kāsiraṭṭhe rajjasiriṃ pāpuṇiṃsū”ti vatvā atītaṃ āhari.",
  "atk-s0513a3:3675_0": "Atīte bārāṇasiyaṃ brahmadatte rajjaṃ kārente bodhisatto ekasmiṃ daliddakule nibbattitvā vayappatto ekaṃ",
  "atk-s0513a3:3675_1": "seṭṭhiṃ nissāya bhatiyā kammaṃ karonto jīvikaṃ kappesi.",
  "atk-s0513a3:3675_2": "So ekadivasaṃ “pātarāsatthāya me bhavissatī”ti antarāpaṇato cattāro kummāsapiṇḍe gahetvā kammantaṃ gacchanto",
  "atk-s0513a3:3675_3": "cattāro paccekabuddhe bhikkhācāratthāya bārāṇasinagarābhimukhe āgacchante disvā “ime bhikkhaṃ sandhāya",
  "atk-s0513a3:3675_4": "bārāṇasiṃ gacchanti,",
  "atk-s0513a3:3675_5": "mayhampime cattāro kummāsapiṇḍā atthi,",
  "atk-s0513a3:3675_6": "yaṃnūnāhaṃ ime imesaṃ dadeyya”nti cintetvā te upasaṃkamitvā vanditvā “bhante,",
  "atk-s0513a3:3675_7": "ime me hatthe cattāro kummāsapiṇḍā,",
  "atk-s0513a3:3675_8": "ahaṃ ime tumhākaṃ dadāmi, sādhu me, bhante,",
  "atk-s0513a3:3675_9": "paṭiggaṇhatha,",
  "atk-s0513a3:3675_10": "evamidaṃ puññaṃ mayhaṃ bhavissati dīgharattaṃ hitāya sukhāyā”ti vatvā tesaṃ adhivāsanaṃ viditvā vālikaṃ",
  "atk-s0513a3:3675_11": "ussāpetvā cattāri āsanāni paññapetvā tesaṃ upari sākhābhaṅgaṃ attharitvā paccekabuddhe paṭipāṭiyā nisīdāpetvā",
  "atk-s0513a3:3675_12": "paṇṇapuṭena udakaṃ āharitvā dakkhiṇodakaṃ pātetvā catūsu pattesu cattāro kummāsapiṇḍe patiṭṭhāpetvā vanditvā “bhante,",
  "atk-s0513a3:3675_13": "etesaṃ nissandena daliddagehe nibbatti nāma mā hotu,",
  "atk-s0513a3:3675_14": "sabbaññutaññāṇappaṭivedhassa paccayo hotū”ti āha.",
  "atk-s0513a3:3675_15": "Paccekabuddhā paribhuñjiṃsu,",
  "atk-s0513a3:3675_16": "paribhogāvasāne anumodanaṃ katvā uppatitvā nandamūlakapabbhārameva agamaṃsu.",
  "atk-s0513a3:3676_0": "Bodhisatto añjaliṃ paggayha paccekabuddhagataṃ pītiṃ gahetvā tesu cakkhupathaṃ atītesu attano kammantaṃ",
  "atk-s0513a3:3676_1": "gantvā yāvatāyukaṃ dānaṃ anussaritvā kālaṃ katvā tassa phalena bārāṇasirañño aggamahesiyā kucchimhi nibbatti,",
  "atk-s0513a3:3676_2": "brahmadattakumārotissa nāmaṃ akaṃsu.",
  "atk-s0513a3:3676_3": "So attano padasā gamanakālato paṭṭhāya “ahaṃ imasmiṃyeva nagare bhatako hutvā kammantaṃ gacchanto paccekabuddhānaṃ",
  "atk-s0513a3:3676_4": "cattāro kummāsapiṇḍe datvā tassa dānassa phalena idha nibbatto”ti pasannādāse mukhanimittaṃ viya sabbaṃ",
  "atk-s0513a3:3676_5": "purimajātikiriyaṃ jātissarañāṇena pākaṭaṃ katvā passi.",
  "atk-s0513a3:3676_6": "So vayappatto takkasilāyaṃ gantvā sabbasippāni uggaṇhitvā paccāgantvā sikkhitasippaṃ pitu dassetvā tuṭṭhena pitarā oparajje patiṭṭhāpito,",
  "atk-s0513a3:3676_7": "aparabhāge pitu accayena rajje patiṭṭhāsi.",
  "atk-s0513a3:3676_8": "Athassa uttamarūpadharaṃ kosalarañño dhītaraṃ ānetvā aggamahesiṃ akaṃsu,",
  "atk-s0513a3:3676_9": "chattamaṅgaladivase panassa sakalanagaraṃ devanagaraṃ viya alaṅkariṃsu.",
  "atk-s0513a3:3677_0": "So nagaraṃ padakkhiṇaṃ katvā alaṅkatapāsādaṃ abhiruhitvā mahātalamajjhe samussitasetacchattaṃ pallaṅkaṃ",
  "atk-s0513a3:3677_1": "abhiruyha nisinno parivāretvā ṭhite ekato amacce,",
  "atk-s0513a3:3677_2": "ekato brāhmaṇagahapatiādayo nānāvibhave sirivilāsasamujjale,",
  "atk-s0513a3:3677_3": "ekato nānāvidhapaṇṇākārahatthe nāgaramanusse,",
  "atk-s0513a3:3677_4": "ekato alaṅkatadevaccharasaṅghaṃ viya soḷasasahassasaṅkhaṃ nāṭakitthigaṇanti imaṃ atimanoramaṃ sirivibhavaṃ",
  "atk-s0513a3:3677_5": "olokento attano pubbakammaṃ anussaritvā “idaṃ suvaṇṇapiṇḍikaṃ kañcanamālaṃ setacchattaṃ,",
  "atk-s0513a3:3677_6": "imāni ca anekasahassāni hatthivāhanaassavāhanarathavāhanāni,",
  "atk-s0513a3:3677_7": "maṇimuttādipūritā sāragabbhā,",
  "atk-s0513a3:3677_8": "nānāvidhadhaññapūritā mahāpathavī,",
  "atk-s0513a3:3677_9": "devaccharapaṭibhāgā nāriyo cāti sabbopesa mayhaṃ sirivibhavo na aññassa santako,",
  "atk-s0513a3:3677_10": "catunnaṃ paccekabuddhānaṃ dinnassa catukummāsapiṇḍadānasseva santako,",
  "atk-s0513a3:3677_11": "te nissāya mayā esa laddho”ti paccekabuddhānaṃ guṇaṃ anussaritvā attano kammaṃ pākaṭaṃ akāsi.",
  "atk-s0513a3:3677_12": "Tassa taṃ anussarantassa sakalasarīraṃ pītiyā pūri.",
  "atk-s0513a3:3677_13": "So pītiyā temitahadayo mahājanassa majjhe udānagītaṃ gāyanto dve gāthā abhāsi –",
  "atk-s0513a3:3678_0": "142.",
  "atk-s0513a3:3679_0": "“Na kiratthi anomadassisu, pāricariyā buddhesu appikā;",
  "atk-s0513a3:3680_0": "Sukkhāya aloṇikāya ca, passa phalaṃ kummāsapiṇḍiyā.",
  "atk-s0513a3:3681_0": "143.",
  "atk-s0513a3:3682_0": "“Hatthigavāssā cime bahū, dhanadhaññaṃ pathavī ca kevalā;",
  "atk-s0513a3:3683_0": "Nāriyo cimā accharūpamā, passa phalaṃ kummāsapiṇḍiyā”ti.",
  "atk-s0513a3:3684_0": "Tattha anomadassisūti anomassa alāmakassa paccekabodhiñāṇassa diṭṭhattā paccekabuddhā anomadassino nāma.",
  "atk-s0513a3:3684_1": "Pāricariyāti abhivādanapaccuṭṭhānañjalikammādibhedā sāmīcikiriyāpi,",
  "atk-s0513a3:3684_2": "sampatte disvā attano santakaṃ appaṃ vā bahuṃ vā lūkhaṃ vā paṇītaṃ vā deyyadhammaṃ cittaṃ pasādetvā guṇaṃ",
  "atk-s0513a3:3684_3": "sallakkhetvā tisso cetanā visodhetvā phalaṃ saddahitvā pariccajanakiriyāpi.",
  "atk-s0513a3:3684_4": "Buddhesūti paccekabuddhesu.",
  "atk-s0513a3:3684_5": "Appikāti mandā parittā nāma natthi kira.",
  "atk-s0513a3:3684_6": "Sukkhāyāti nisnehāya.",
  "atk-s0513a3:3684_7": "Aloṇikāyāti phāṇitavirahitāya.",
  "atk-s0513a3:3684_8": "Nipphāṇitattā hi sā “aloṇikā”ti vuttā.",
  "atk-s0513a3:3684_9": "Kummāsapiṇḍiyāti cattāro kummāsapiṇḍe ekato katvā gahitaṃ kummāsaṃ sandhāya evamāha.",
  "atk-s0513a3:3684_10": "Guṇavantānaṃ samaṇabrāhmaṇānaṃ guṇaṃ sallakkhetvā cittaṃ pasādetvā phaluppattiṃ pāṭikaṅkhamānānaṃ tisso",
  "atk-s0513a3:3684_11": "cetanā visodhetvā dinnapadakkhiṇā appikā nāma natthi,",
  "atk-s0513a3:3684_12": "nibbattanibbattaṭṭhāne mahāsampattimeva detīti vuttaṃ hoti.",
  "atk-s0513a3:3684_13": "Hoti cettha –",
  "atk-s0513a3:3685_0": "“Natthi citte pasannamhi, appikā nāma dakkhiṇā;",
  "atk-s0513a3:3686_0": "Tathāgate vā sambuddhe, atha vā tassa sāvake.",
  "atk-s0513a3:3687_0": "“Tiṭṭhante nibbute cāpi, same citte samaṃ phalaṃ;",
  "atk-s0513a3:3688_0": "Cetopaṇidhihetu hi, sattā gacchanti suggati”nti. ;",
  "atk-s0513a3:3689_0": "Imassa panatthassa dīpanatthāya –",
  "atk-s0513a3:3690_0": "“Khīrodanaṃ ahamadāsiṃ, bhikkhuno piṇḍāya carantassa; ;",
  "atk-s0513a3:3691_0": "Tassā me passa vimānaṃ, accharā kāmavaṇṇinīhamasmi. ;",
  "atk-s0513a3:3692_0": "“Accharāsahassassāhaṃ, pavarā passa puññānaṃ vipākaṃ;",
  "atk-s0513a3:3693_0": "Tena metādiso vaṇṇo, tena me idha mijjhati.",
  "atk-s0513a3:3694_0": "“Uppajjanti ca me bhogā, ye keci manaso piyā;",
  "atk-s0513a3:3695_0": "Tenamhi evaṃ jalitānubhāvā, vaṇṇo ca me sabbadisā pabhāsatī”ti. –",
  "atk-s0513a3:3696_0": "Evamādīni vimānavatthūni āharitabbāni.",
  "atk-s0513a3:3697_0": "Dhanadhaññanti muttādidhanañca satta dhaññāni ca.",
  "atk-s0513a3:3697_1": "Pathavī ca kevalāti sakalā cesā mahāpathavīti sakalapathaviṃ hatthagataṃ maññamāno vadati.",
  "atk-s0513a3:3697_2": "Passa phalaṃ kummāsapiṇḍiyāti attano dānaphalaṃ attanāva dassento evamāha.",
  "atk-s0513a3:3697_3": "Dānaphalaṃ kira bodhisattā ca sabbaññubuddhāyeva ca jānanti.",
  "atk-s0513a3:3697_4": "Teneva satthā itivuttake suttantaṃ kathento –",
  "atk-s0513a3:3698_0": "“Evañce,",
  "atk-s0513a3:3698_1": "bhikkhave,",
  "atk-s0513a3:3698_2": "sattā jāneyyuṃ dānasaṃvibhāgassa vipākaṃ,",
  "atk-s0513a3:3698_3": "yathāhaṃ jānāmi,",
  "atk-s0513a3:3698_4": "na adatvā bhuñjeyyuṃ,",
  "atk-s0513a3:3698_5": "na ca nesaṃ maccheramalaṃ cittaṃ pariyādāya tiṭṭheyya.",
  "atk-s0513a3:3698_6": "Yopi nesaṃ assa carimo ālopo carimaṃ kabaḷaṃ,",
  "atk-s0513a3:3698_7": "tatopi na asaṃvibhajitvā bhuñjeyyuṃ,",
  "atk-s0513a3:3698_8": "sace nesaṃ paṭiggāhakā assu.",
  "atk-s0513a3:3698_9": "Yasmā ca kho,",
  "atk-s0513a3:3698_10": "bhikkhave,",
  "atk-s0513a3:3698_11": "sattā na evaṃ jānanti dānasaṃvibhāgassa vipākaṃ,",
  "atk-s0513a3:3698_12": "yathāhaṃ jānāmi,",
  "atk-s0513a3:3698_13": "tasmā adatvā bhuñjanti,",
  "atk-s0513a3:3698_14": "maccheramalañca nesaṃ cittaṃ pariyādāya tiṭṭhatī”ti.",
  "atk-s0513a3:3699_0": "Bodhisattopi attano chattamaṅgaladivase sañjātapītipāmojjo imāhi dvīhi gāthāhi udānagītaṃ gāyi.",
  "atk-s0513a3:3699_1": "Tato paṭṭhāya “rañño piyagīta”nti bodhisattassa nāṭakitthiyo ca sesanāṭakagandhabbādayopi ca antepurajanopi",
  "atk-s0513a3:3699_2": "antonagaravāsinopi bahinagaravāsinopi pānāgāresupi amaccamaṇḍalesupi “amhākaṃ rañño piyagīta”nti tadeva",
  "atk-s0513a3:3699_3": "gītaṃ gāyanti.",
  "atk-s0513a3:3699_4": "Evaṃ addhāne gate aggamahesī tassa gītassa atthaṃ jānitukāmā ahosi,",
  "atk-s0513a3:3699_5": "mahāsattaṃ pana pucchituṃ na visahati.",
  "atk-s0513a3:3699_6": "Athassā ekasmiṃ guṇe pasīditvā ekadivasaṃ rājā “bhadde,",
  "atk-s0513a3:3699_7": "varaṃ te dassāmi,",
  "atk-s0513a3:3699_8": "varaṃ gaṇhāhī”ti āha. “Sādhu, deva,",
  "atk-s0513a3:3699_9": "gaṇhāmī”ti.",
  "atk-s0513a3:3699_10": "“Hatthiassādīsu te kiṃ dammī”ti? “Deva,",
  "atk-s0513a3:3699_11": "tumhe nissāya mayhaṃ na kiñci natthi,",
  "atk-s0513a3:3699_12": "na me etehi attho,",
  "atk-s0513a3:3699_13": "sace pana dātukāmāttha,",
  "atk-s0513a3:3699_14": "tumhākaṃ gītassa atthaṃ kathetvā dethā”ti. “Bhadde,",
  "atk-s0513a3:3699_15": "ko te iminā varena attho,",
  "atk-s0513a3:3699_16": "aññaṃ gaṇhāhī”ti. “Deva,",
  "atk-s0513a3:3699_17": "aññena me attho natthi,",
  "atk-s0513a3:3699_18": "etadeva gaṇhāmī”ti.",
  "atk-s0513a3:3699_19": "“Sādhu bhadde,",
  "atk-s0513a3:3699_20": "kathessāmi,",
  "atk-s0513a3:3699_21": "tuyhaṃ pana ekikāya raho na kathessāmi,",
  "atk-s0513a3:3699_22": "dvādasayojanikāya bārāṇasiyā bheriṃ carāpetvā rājadvāre ratanamaṇḍapaṃ kāretvā ratanapallaṅkaṃ paññāpetvā",
  "atk-s0513a3:3699_23": "amaccabrāhmaṇādīhi ca nāgarehi ceva soḷasahi itthisahassehi ca parivuto tesaṃ majjhe ratanapallaṅke nisīditvā",
  "atk-s0513a3:3699_24": "kathessāmī”ti.",
  "atk-s0513a3:3699_25": "Sā “sādhu,",
  "atk-s0513a3:3699_26": "devā”ti sampaṭicchi.",
  "atk-s0513a3:3700_0": "Rājā tathā kāretvā amaragaṇaparivuto sakko devarājā viya mahājanakāyaparivuto ratanapallaṅke nisīdi.",
  "atk-s0513a3:3700_1": "Devīpi sabbālaṅkārapaṭimaṇḍitā kañcanabhaddapīṭhaṃ attharitvā ekamante akkhikoṭiyā oloketvā tathārūpe ṭhāne nisīditvā “deva,",
  "atk-s0513a3:3700_2": "tumhākaṃ tussitvā gāyanamaṅgalagītassa tāva me atthaṃ gaganatale puṇṇacandaṃ uṭṭhāpento viya pākaṭaṃ katvā kathethā”ti vatvā tatiyaṃ gāthamāha –",
  "atk-s0513a3:3701_0": "144.",
  "atk-s0513a3:3702_0": "“Abhikkhaṇaṃ rājakuñjara, gāthā bhāsasi kosalādhipa;",
  "atk-s0513a3:3703_0": "Pucchāmi taṃ raṭṭhavaḍḍhana, bāḷhaṃ pītimano pabhāsasī”ti.",
  "atk-s0513a3:3704_0": "Tattha kosalādhipāti na so kosalaraṭṭhādhipo,",
  "atk-s0513a3:3704_1": "kusale pana dhamme adhipatiṃ katvā viharati,",
  "atk-s0513a3:3704_2": "tena naṃ ālapantī evamāha,",
  "atk-s0513a3:3704_3": "kusalādhipa kusalajjhāsayāti attho.",
  "atk-s0513a3:3704_4": "Bāḷhaṃ pītimano pabhāsasīti ativiya pītiyuttacitto hutvā bhāsasi,",
  "atk-s0513a3:3704_5": "tasmā kathetha tāva me etāsaṃ gāthānaṃ atthanti.",
  "atk-s0513a3:3705_0": "Athassa gāthānamatthaṃ āvi karonto mahāsatto catasso gāthā abhāsi –",
  "atk-s0513a3:3706_0": "145.",
  "atk-s0513a3:3707_0": "“Imasmiṃyeva nagare, kule aññatare ahuṃ;",
  "atk-s0513a3:3708_0": "Parakammakaro āsiṃ, bhatako sīlasaṃvuto.",
  "atk-s0513a3:3709_0": "146.",
  "atk-s0513a3:3710_0": "“Kammāya nikkhamantohaṃ, caturo samaṇeddasaṃ;",
  "atk-s0513a3:3711_0": "Ācārasīlasampanne, sītibhūte anāsave.",
  "atk-s0513a3:3712_0": "147.",
  "atk-s0513a3:3713_0": "“Tesu cittaṃ pasādetvā, nisīdetvā paṇṇasanthate;",
  "atk-s0513a3:3714_0": "Adaṃ buddhānaṃ kummāsaṃ, pasanno sehi pāṇibhi.",
  "atk-s0513a3:3715_0": "148.",
  "atk-s0513a3:3716_0": "“Tassa kammassa kusalassa, idaṃ me edisaṃ phalaṃ;",
  "atk-s0513a3:3717_0": "Anubhomi idaṃ rajjaṃ, phītaṃ dharaṇimuttama”nti.",
  "atk-s0513a3:3718_0": "Tattha kule aññatareti nāmena vā gottena vā apākaṭe ekasmiṃyeva kule.",
  "atk-s0513a3:3718_1": "Ahunti nibbattiṃ.",
  "atk-s0513a3:3718_2": "Parakammakaro āsinti tasmiṃ kule jātovāhaṃ daliddatāya parassa kammaṃ katvā jīvikaṃ kappento parakammakaro āsiṃ.",
  "atk-s0513a3:3718_3": "Bhatakoti paravetanabhato.",
  "atk-s0513a3:3718_4": "Sīlasaṃvutoti pañcasīlasaṃvare ṭhito,",
  "atk-s0513a3:3718_5": "bhatiyā jīvantopi dussīlyaṃ pahāya sīlasampannova ahosinti dīpeti.",
  "atk-s0513a3:3718_6": "Kammāya nikkhamantohanti taṃ divasaṃ kattabbakiccassa karaṇatthāya nikkhanto ahaṃ.",
  "atk-s0513a3:3718_7": "Caturo samaṇeddasanti bhadde,",
  "atk-s0513a3:3718_8": "ahaṃ nagarā nikkhamma mahāmaggaṃ āruyha attano kammabhūmiṃ gacchanto bhikkhāya bārāṇasinagaraṃ pavisante samitapāpe cattāro pabbajite addasaṃ.",
  "atk-s0513a3:3718_9": "Ācārasīlasampanneti ekavīsatiyā anesanāhi jīvikakappanaṃ anācāro nāma,",
  "atk-s0513a3:3718_10": "tassa paṭipakkhena ācārena ceva maggaphalehi āgatena sīlena ca samannāgate.",
  "atk-s0513a3:3718_11": "Sītibhūteti rāgādipariḷāhavūpasamena ceva ekādasaagginibbāpanena ca sītibhāvappatte.",
  "atk-s0513a3:3718_12": "Anāsaveti kāmāsavādivirahite.",
  "atk-s0513a3:3718_13": "Nisīdetvāti vālikāsanānaṃ upari santhate paṇṇasanthare nisīdāpetvā.",
  "atk-s0513a3:3718_14": "Santharo hi idha santhatoti vutto.",
  "atk-s0513a3:3718_15": "Adanti nesaṃ udakaṃ datvā sakkaccaṃ sakehi hatthehi kummāsaṃ adāsiṃ.",
  "atk-s0513a3:3718_16": "Kusalassāti ārogyānavajjaṭṭhena kusalassa.",
  "atk-s0513a3:3718_17": "Phalanti tassa nissandaphalaṃ.",
  "atk-s0513a3:3718_18": "Phītanti sabbasampattiphullitaṃ.",
  "atk-s0513a3:3719_0": "Evañca mahāsattassa attano kammaphalaṃ vitthāretvā kathentassa sutvā devī pasannamanā “sace, mahārāja,",
  "atk-s0513a3:3719_1": "evaṃ paccakkhato dānaphalaṃ jānātha,",
  "atk-s0513a3:3719_2": "ito dāni paṭṭhāya ekaṃ bhattapiṇḍaṃ labhitvā dhammikasamaṇabrāhmaṇānaṃ datvāva paribhuñjeyyāthā”ti bodhisattassa thutiṃ karontī –",
  "atk-s0513a3:3720_0": "149.",
  "atk-s0513a3:3721_0": "“Dadaṃ bhuñja mā ca pamādo, cakkaṃ vattaya kosalādhipa;",
  "atk-s0513a3:3722_0": "Mā rāja adhammiko ahu, dhammaṃ pālaya kosalādhipā”ti. – imaṃ gāthamāha;",
  "atk-s0513a3:3723_0": "Tattha dadaṃ bhuñjāti aññesaṃ datvāva attanā bhuñja.",
  "atk-s0513a3:3723_1": "Mā ca pamādoti dānādīsu puññesu mā pamajji.",
  "atk-s0513a3:3723_2": "Cakkaṃ vattaya kosalādhipāti kusalajjhāsaya, mahārāja,",
  "atk-s0513a3:3723_3": "patirūpadesavāsādikaṃ catubbidhaṃ dhammacakkaṃ pavattehi.",
  "atk-s0513a3:3723_4": "Pakatiratho hi dvīhi cakkehi gacchati,",
  "atk-s0513a3:3723_5": "ayaṃ pana kāyo imehi catūhi cakkehi devalokaṃ gacchati,",
  "atk-s0513a3:3723_6": "tena te “dhammacakka”nti saṅkhyaṃ gatā,",
  "atk-s0513a3:3723_7": "taṃ tvaṃ cakkaṃ pavattehi.",
  "atk-s0513a3:3723_8": "Adhammikoti yathā aññe chandāgatiṃ gacchantā lokaṃ ucchuyante pīḷetvā viya dhanameva saṃkaḍḍhantā adhammikā honti,",
  "atk-s0513a3:3723_9": "tathā tvaṃ mā adhammiko ahu.",
  "atk-s0513a3:3723_10": "Dhammaṃ pālayāti –",
  "atk-s0513a3:3724_0": "“Dānaṃ sīlaṃ pariccāgaṃ, ajjavaṃ maddavaṃ tapaṃ;",
  "atk-s0513a3:3725_0": "Akkodhaṃ avihiṃsañca, khantiñca avirodhana”nti. –",
  "atk-s0513a3:3726_0": "Imaṃ pana dasavidhaṃ rājadhammameva pālaya rakkha, mā pariccaji.",
  "atk-s0513a3:3727_0": "Mahāsatto tassā vacanaṃ sampaṭicchanto –",
  "atk-s0513a3:3728_0": "150.",
  "atk-s0513a3:3729_0": "“Sohaṃ tadeva punappunaṃ, vaṭumaṃ ācarissāmi sobhane;",
  "atk-s0513a3:3730_0": "Ariyācaritaṃ sukosale, arahanto me manāpāva passitu”nti. – gāthamāha;",
  "atk-s0513a3:3731_0": "Tattha vaṭumanti maggaṃ.",
  "atk-s0513a3:3731_1": "Ariyācaritanti ariyehi buddhādīhi āciṇṇaṃ.",
  "atk-s0513a3:3731_2": "Sukosaleti sobhane kosalarañño dhīteti attho.",
  "atk-s0513a3:3731_3": "Arahantoti kilesehi ārakattā,",
  "atk-s0513a3:3731_4": "arānañca arīnañca hatattā,",
  "atk-s0513a3:3731_5": "paccayānaṃ arahattā evaṃladdhanāmā paccekabuddhā.",
  "atk-s0513a3:3731_6": "Idaṃ vuttaṃ hoti – bhadde,",
  "atk-s0513a3:3731_7": "kosalarājadhīte so ahaṃ “dānaṃ me dinna”nti tittiṃ akatvā punappunaṃ tadeva ariyācaritaṃ dānamaggaṃ ācarissāmi.",
  "atk-s0513a3:3731_8": "Mayhañhi aggadakkhiṇeyyattā arahanto manāpadassanā,",
  "atk-s0513a3:3731_9": "cīvarādīni dātukāmatāya teyeva passituṃ icchāmīti.",
  "atk-s0513a3:3732_0": "Evañca pana vatvā rājā deviyā sampattiṃ oloketvā “bhadde,",
  "atk-s0513a3:3732_1": "mayā tāva purimabhave attano kusalakammaṃ vitthāretvā kathitaṃ,",
  "atk-s0513a3:3732_2": "imāsaṃ pana nārīnaṃ majjhe rūpena vā līḷāvilāsena vā tayā sadisī ekāpi natthi,",
  "atk-s0513a3:3732_3": "sā tvaṃ kiṃ kammaṃ katvā imaṃ sampattiṃ paṭilabhī”ti pucchanto puna gāthamāha –",
  "atk-s0513a3:3733_0": "151.",
  "atk-s0513a3:3734_0": "“Devī viya accharūpamā, majjhe nārigaṇassa sobhasi;",
  "atk-s0513a3:3735_0": "Kiṃ kammamakāsi bhaddakaṃ, kenāsi vaṇṇavatī sukosale”ti.",
  "atk-s0513a3:3736_0": "Tassattho –",
  "atk-s0513a3:3736_1": "bhadde sukosale kosalarañño sudhīte tvaṃ rūpasampattiyā accharūpamā tidasapure sakkassa devarañño aññatarā",
  "atk-s0513a3:3736_2": "devadhītā viya imassa nārīgaṇassa majjhe sobhasi,",
  "atk-s0513a3:3736_3": "pubbe kiṃ nāma bhaddakaṃ kalyāṇakammaṃ akāsi,",
  "atk-s0513a3:3736_4": "kenāsi kāraṇena evaṃ vaṇṇavatī jātāti.",
  "atk-s0513a3:3737_0": "Athassa sā purimabhave kalyāṇakammaṃ kathentī sesagāthādvayamāha –",
  "atk-s0513a3:3738_0": "152.",
  "atk-s0513a3:3739_0": "“Ambaṭṭhakulassa khattiya, dāsyāhaṃ parapesiyā ahuṃ;",
  "atk-s0513a3:3740_0": "Saññatā ca dhammajīvinī, sīlavatī ca apāpadassanā.",
  "atk-s0513a3:3741_0": "153.",
  "atk-s0513a3:3742_0": "“Uddhaṭabhattaṃ ahaṃ tadā, caramānassa adāsiṃ bhikkhuno;",
  "atk-s0513a3:3743_0": "Vittā sumanā sayaṃ ahaṃ, tassa kammassa phalaṃ mamedisa”nti.",
  "atk-s0513a3:3744_0": "Sāpi kira jātissarāva ahosi, tasmā attano jātissarañāṇena paricchinditvāva kathesi.",
  "atk-s0513a3:3745_0": "Tattha ambaṭṭhakulassāti kuṭumbiyakulassa.",
  "atk-s0513a3:3745_1": "Dāsyāhanti dāsī ahaṃ,",
  "atk-s0513a3:3745_2": "“dāsāha”ntipi pāṭho.",
  "atk-s0513a3:3745_3": "Parapesiyāti parehi tassa tassa kiccassa karaṇatthāya pesitabbā pesanakārikā.",
  "atk-s0513a3:3745_4": "Saññatāti dāsiyo nāma dussīlā honti,",
  "atk-s0513a3:3745_5": "ahaṃ pana tīhi dvārehi saññatā sīlasampannā.",
  "atk-s0513a3:3745_6": "Dhammajīvinīti paravañcanādīni akatvā dhammena samena pavattitajīvikā.",
  "atk-s0513a3:3745_7": "Sīlavatīti ācārasampannā guṇavatī.",
  "atk-s0513a3:3745_8": "Apāpadassanāti kalyāṇadassanā piyadhammā.",
  "atk-s0513a3:3746_0": "Uddhaṭabhattanti attano pattakoṭṭhāsavasena uddharitvā laddhabhāgabhattaṃ.",
  "atk-s0513a3:3746_1": "Bhikkhunoti bhinnakilesassa paccekabuddhassa.",
  "atk-s0513a3:3746_2": "Vittā sumanāti tuṭṭhā somanassajātā kammaphalaṃ saddahantī.",
  "atk-s0513a3:3746_3": "Tassa kammassāti tassa ekabhikkhādānakammassa.",
  "atk-s0513a3:3746_4": "Idaṃ vuttaṃ hoti – ahaṃ, mahārāja,",
  "atk-s0513a3:3746_5": "pubbe sāvatthiyaṃ aññatarassa kuṭumbiyakulassa dāsī hutvā attano laddhabhāgabhattaṃ ādāya nikkhamantī",
  "atk-s0513a3:3746_6": "ekaṃ paccekabuddhaṃ piṇḍāya carantaṃ disvā attano taṇhaṃ milāpetvā saññatādiguṇasampannā kammaphalaṃ",
  "atk-s0513a3:3746_7": "saddahantī tassa taṃ bhattaṃ adāsiṃ,",
  "atk-s0513a3:3746_8": "sāhaṃ yāvatāyukaṃ ṭhatvā kālaṃ katvā tattha sāvatthiyaṃ kosalarañño aggamahesiyā kucchimhi nibbattitvā",
  "atk-s0513a3:3746_9": "idāni tava pāde paricaramānā evarūpaṃ sampattiṃ anubhavāmi,",
  "atk-s0513a3:3746_10": "tassa mama kammassa idamīdisaṃ phalanti.",
  "atk-s0513a3:3746_11": "Tattha guṇasampannānaṃ dinnadānassa mahapphalabhāvadassanatthaṃ –",
  "atk-s0513a3:3747_0": "“Aggato ve pasannāna”nti ca.",
  "atk-s0513a3:3748_0": "“Esa devamanussānaṃ, sabbakāmadado nidhī”ti ca. –",
  "atk-s0513a3:3749_0": "Ādigāthā vitthāretabbā.",
  "atk-s0513a3:3750_0": "Iti te ubhopi attano purimakammaṃ vitthārato kathetvā tato paṭṭhāya catūsu nagaradvāresu nagaramajjhe",
  "atk-s0513a3:3750_1": "nivesanadvāreti cha dānasālāyo kāretvā sakalajambudīpaṃ unnaṅgalaṃ katvā mahādānaṃ pavattetvā sīlaṃ rakkhitvā",
  "atk-s0513a3:3750_2": "uposathakammaṃ katvā jīvitapariyosāne saggaparāyaṇā ahesuṃ.",
  "atk-s0513a3:3751_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a3:3751_1": "“tadā devī rāhulamātā ahosi,",
  "atk-s0513a3:3751_2": "rājā pana ahameva ahosi”nti.",
  "atk-s0513a3:3752_0": "Kummāsapiṇḍijātakavaṇṇanā dasamā.",
  "atk-s0513a3:3754_0": "[416] 11. Parantapajātakavaṇṇanā",
  "atk-s0513a3:3755_0": "Āgamissati me pāpanti idaṃ satthā veḷuvane viharanto devadattassa vadhāya parisakkanaṃ ārabbha kathesi.",
  "atk-s0513a3:3755_1": "Tadā hi dhammasabhāyaṃ kathaṃ samuṭṭhāpesuṃ “āvuso,",
  "atk-s0513a3:3755_2": "devadatto tathāgatassa māraṇatthameva parisakkati,",
  "atk-s0513a3:3755_3": "dhanuggahe payojesi,",
  "atk-s0513a3:3755_4": "silaṃ pavijjhi,",
  "atk-s0513a3:3755_5": "nāḷāgiriṃ vissajjāpesi,",
  "atk-s0513a3:3755_6": "tathāgatassa vināsatthameva upāyaṃ karotī”ti.",
  "atk-s0513a3:3755_7": "Satthā āgantvā “kāya nuttha,",
  "atk-s0513a3:3755_8": "bhikkhave,",
  "atk-s0513a3:3755_9": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a3:3755_10": "bhikkhave, idāneva,",
  "atk-s0513a3:3755_11": "pubbepesa mama vadhāya parisakki,",
  "atk-s0513a3:3755_12": "tāsamattampi pana kātuṃ asakkonto attanāva dukkhaṃ anubhosī”ti vatvā atītaṃ āhari.",
  "atk-s0513a3:3756_0": "Atīte bārāṇasiyaṃ brahmadatte rajjaṃ kārente bodhisatto tassa aggamahesiyā kucchimhi nibbattitvā vayappatto takkasilāyaṃ sabbasippāni sikkhi,",
  "atk-s0513a3:3756_1": "sabbarutajānanamantaṃ uggaṇhi.",
  "atk-s0513a3:3756_2": "So ācariyassa anuyogaṃ datvā bārāṇasiṃ paccāgacchi,",
  "atk-s0513a3:3756_3": "pitā taṃ oparajje ṭhapesi.",
  "atk-s0513a3:3756_4": "Kiñcāpi oparajje ṭhapeti,",
  "atk-s0513a3:3756_5": "mārāpetukāmo pana naṃ hutvā daṭṭhumpi na icchi.",
  "atk-s0513a3:3756_6": "Athekā siṅgālī dve potake gahetvā rattiṃ manussesu paṭisallīnesu niddhamanena nagaraṃ pāvisi.",
  "atk-s0513a3:3756_7": "Bodhisattassa ca pāsāde sayanagabbhassa avidūre ekā sālā atthi,",
  "atk-s0513a3:3756_8": "tattheko addhikamanusso upāhanā omuñcitvā pādamūle bhūmiyaṃ ṭhapetvā ekasmiṃ phalake nipajji,",
  "atk-s0513a3:3756_9": "na tāva niddāyati.",
  "atk-s0513a3:3756_10": "Tadā siṅgāliyā potakā chātā viraviṃsu.",
  "atk-s0513a3:3756_11": "Atha tesaṃ mātā “tātā,",
  "atk-s0513a3:3756_12": "mā saddaṃ karittha,",
  "atk-s0513a3:3756_13": "etissā sālāya eko manusso upāhanā omuñcitvā bhūmiyaṃ ṭhapetvā phalake nipanno na tāva niddāyati,",
  "atk-s0513a3:3756_14": "etassa niddāyanakāle etā upāhanā āharitvā tumhe khādāpessāmī”ti attano bhāsāya āha.",
  "atk-s0513a3:3756_15": "Bodhisatto mantānubhāvena tassā bhāsaṃ jānitvā sayanagabbhā nikkhamma vātapānaṃ vivaritvā “ko etthā”ti āha. “Ahaṃ, deva,",
  "atk-s0513a3:3756_16": "addhikamanusso”ti.",
  "atk-s0513a3:3756_17": "“Upāhanā te kuhi”nti?",
  "atk-s0513a3:3756_18": "“Bhūmiyaṃ, devā”ti.",
  "atk-s0513a3:3756_19": "“Ukkhitvā olambetvā ṭhapehī”ti.",
  "atk-s0513a3:3756_20": "Taṃ sutvā siṅgālī bodhisattassa kujjhi.",
  "atk-s0513a3:3757_0": "Puna ekadivasaṃ sā tatheva nagaraṃ pāvisi.",
  "atk-s0513a3:3757_1": "Tadā ceko mattamanusso “pānīyaṃ pivissāmī”ti pokkharaṇiṃ otaranto patitvā nimuggo nirassāso mari.",
  "atk-s0513a3:3757_2": "Nivatthā panassa dve sāṭakā nivāsanantare kahāpaṇasahassaṃ aṅguliyā ca muddikā atthi.",
  "atk-s0513a3:3757_3": "Tadāpi sā puttake “chātamhā,",
  "atk-s0513a3:3757_4": "ammā”ti viravante “tātā,",
  "atk-s0513a3:3757_5": "mā saddaṃ karittha,",
  "atk-s0513a3:3757_6": "etissā pokkharaṇiyā manusso mato,",
  "atk-s0513a3:3757_7": "tassa idañcidañca atthi,",
  "atk-s0513a3:3757_8": "so pana maritvā sopāneyeva nipanno,",
  "atk-s0513a3:3757_9": "tumhe etaṃ manussaṃ khādāpessāmī”ti āha.",
  "atk-s0513a3:3757_10": "Bodhisatto taṃ sutvā vātapānaṃ vivaritvā “sālāya ko atthī”ti vatvā ekenuṭṭhāya “ahaṃ,",
  "atk-s0513a3:3757_11": "devā”ti vutte “gaccha etissā pokkharaṇiyā matamanussassa sāṭake ca kahāpaṇasahassañca aṅgulimuddikañca gahetvā sarīramassa yathā na uṭṭhahati,",
  "atk-s0513a3:3757_12": "evaṃ udake osīdāpehī”ti āha.",
  "atk-s0513a3:3757_13": "So tathā akāsi.",
  "atk-s0513a3:3757_14": "Sā punapi kujjhitvā “purimadivase tāva me puttakānaṃ upāhanā khādituṃ na adāsi,",
  "atk-s0513a3:3757_15": "ajja matamanussaṃ khādituṃ na deti, hotu,",
  "atk-s0513a3:3757_16": "ito dāni tatiyadivase eko sapattarājā āgantvā nagaraṃ parikkhipissati.",
  "atk-s0513a3:3757_17": "Atha naṃ pitā yuddhatthāya pesessati,",
  "atk-s0513a3:3757_18": "tatra te sīsaṃ chindissanti,",
  "atk-s0513a3:3757_19": "atha te galalohitaṃ pivitvā veraṃ muñcissāmi.",
  "atk-s0513a3:3757_20": "Tvaṃ mayā saddhiṃ veraṃ bandhasi,",
  "atk-s0513a3:3757_21": "jānissāmī”ti viravitvā bodhisattaṃ tajjetvā puttake gahetvā nikkhamati.",
  "atk-s0513a3:3758_0": "Tatiyadivase eko sapattarājā āgantvā nagaraṃ parivāresi.",
  "atk-s0513a3:3758_1": "Rājā bodhisattaṃ “gaccha, tāta,",
  "atk-s0513a3:3758_2": "tena saddhiṃ yujjhā”ti āha. “Mayā, deva,",
  "atk-s0513a3:3758_3": "ekaṃ diṭṭhaṃ atthi,",
  "atk-s0513a3:3758_4": "gantuṃ na visahāmi,",
  "atk-s0513a3:3758_5": "jīvitantarāyaṃ bhāyāmī”ti.",
  "atk-s0513a3:3758_6": "“Mayhaṃ tayi mate vā amate vā kiṃ,",
  "atk-s0513a3:3758_7": "gacchāheva tva”nti?",
  "atk-s0513a3:3758_8": "So “sādhu,",
  "atk-s0513a3:3758_9": "devā”ti mahāsatto parisaṃ gahetvā sapattarañño ṭhitadvārena anikkhamitvā aññaṃ dvāraṃ vivaritvā nikkhami.",
  "atk-s0513a3:3758_10": "Tasmiṃ gacchante sakalanagaraṃ tucchaṃ viya ahosi.",
  "atk-s0513a3:3758_11": "Sabbe teneva saddhiṃ nikkhamiṃsu.",
  "atk-s0513a3:3758_12": "So ekasmiṃ sabhāgaṭṭhāne khandhāvāraṃ nivāsetvā acchi.",
  "atk-s0513a3:3758_13": "Rājā cintesi “uparājā nagaraṃ tucchaṃ katvā balaṃ gahetvā palāyi,",
  "atk-s0513a3:3758_14": "sapattarājāpi nagaraṃ parivāretvā ṭhito,",
  "atk-s0513a3:3758_15": "idāni mayhaṃ jīvitaṃ natthī”ti.",
  "atk-s0513a3:3758_16": "So “jīvitaṃ rakkhissāmī”ti deviñca purohitañca parantapaṃ nāmekaṃ pādamūlikañca dāsaṃ gahetvā rattibhāge aññātakavesena palāyitvā araññaṃ pāvisi.",
  "atk-s0513a3:3758_17": "Bodhisatto tassa palātabhāvaṃ ñatvā nagaraṃ pavisitvā yuddhaṃ katvā sapattaṃ palāpetvā rajjaṃ gaṇhi.",
  "atk-s0513a3:3758_18": "Pitāpissa ekasmiṃ nadītīre paṇṇasālaṃ kāretvā phalāphalena yāpento vasi.",
  "atk-s0513a3:3758_19": "Rājā ca purohito ca phalāphalatthāya gacchanti.",
  "atk-s0513a3:3758_20": "Parantapadāso deviyā saddhiṃ paṇṇasālāyameva hoti.",
  "atk-s0513a3:3758_21": "Tatrāpi rājānaṃ paṭicca deviyā kucchismiṃ gabbho patiṭṭhāsi.",
  "atk-s0513a3:3758_22": "Sā abhiṇhasaṃsaggavasena parantapena saddhiṃ aticari.",
  "atk-s0513a3:3758_23": "Sā ekadivasaṃ parantapaṃ āha “raññā ñāte neva tava,",
  "atk-s0513a3:3758_24": "na mayhaṃ jīvitaṃ atthi,",
  "atk-s0513a3:3758_25": "tasmā mārehi na”nti.",
  "atk-s0513a3:3758_26": "“Kathaṃ māremī”ti?",
  "atk-s0513a3:3758_27": "Esa taṃ khaggañca nhānasāṭakañca gāhāpetvā nhāyituṃ gacchati,",
  "atk-s0513a3:3758_28": "tatrassa nhānaṭṭhāne pamādaṃ ñatvā khaggena sīsaṃ chinditvā sarīraṃ khaṇḍākhaṇḍikaṃ katvā bhūmiyaṃ nikhaṇāhīti.",
  "atk-s0513a3:3758_29": "So “sādhū”ti sampaṭicchi.",
  "atk-s0513a3:3759_0": "Athekadivasaṃ purohitoyeva phalāphalatthāya gantvā avidūre rañño nhānatitthasāmante ekaṃ rukkhaṃ āruyha phalāphalaṃ gaṇhāti.",
  "atk-s0513a3:3759_1": "Rājā “nhāyissāmī”ti parantapaṃ khaggañca nhānasāṭakañca gāhāpetvā nadītīraṃ agamāsi.",
  "atk-s0513a3:3759_2": "Tattha naṃ nhānakāle pamādamāpannaṃ “māressāmī”ti parantapo gīvāya gahetvā khaggaṃ ukkhipi.",
  "atk-s0513a3:3759_3": "So maraṇabhayena viravi.",
  "atk-s0513a3:3759_4": "Purohito taṃ saddaṃ sutvā olokento parantapaṃ rājānaṃ mārentaṃ disvā bhītatasito sākhaṃ vissajjetvā rukkhato oruyha ekaṃ gumbaṃ pavisitvā nilīyi.",
  "atk-s0513a3:3759_5": "Parantapo tassa sākhāvissajjanasaddaṃ sutvā rājānaṃ māretvā bhūmiyaṃ khaṇitvā “imasmiṃ ṭhāne sākhāvissajjanasaddo ahosi,",
  "atk-s0513a3:3759_6": "ko nu kho etthā”ti vicinanto kañci adisvā nhatvā gato.",
  "atk-s0513a3:3759_7": "Tassa gatakāle purohito nisinnaṭṭhānā nikkhamitvā rañño sarīraṃ khaṇḍākhaṇḍikaṃ chinditvā āvāṭe nikhātabhāvaṃ",
  "atk-s0513a3:3759_8": "ñatvā nhatvā attano vadhabhayena andhavesaṃ gahetvā paṇṇasālaṃ agamāsi.",
  "atk-s0513a3:3759_9": "Taṃ disvā parantapo “kiṃ te, brāhmaṇa,",
  "atk-s0513a3:3759_10": "kata”nti āha.",
  "atk-s0513a3:3759_11": "So ajānanto viya “deva,",
  "atk-s0513a3:3759_12": "akkhīni me nāsetvā āgatomhi,",
  "atk-s0513a3:3759_13": "ussannāsīvise araññe ekasmiṃ vammikapasse aṭṭhāsiṃ,",
  "atk-s0513a3:3759_14": "tatrekena āsīvisena nāsavāto vissaṭṭho me bhavissatī”ti āha.",
  "atk-s0513a3:3759_15": "Parantapo “na maṃ sañjānāti,",
  "atk-s0513a3:3759_16": "‘devā’ti vadati,",
  "atk-s0513a3:3759_17": "samassāsessāmi na”nti cintetvā “brāhmaṇa,",
  "atk-s0513a3:3759_18": "mā cintayi,",
  "atk-s0513a3:3759_19": "ahaṃ taṃ paṭijaggissāmī”ti assāsetvā phalāphalaṃ datvā santappesi.",
  "atk-s0513a3:3759_20": "Tato paṭṭhāya parantapadāso phalāphalaṃ āhari,",
  "atk-s0513a3:3759_21": "devīpi puttaṃ vijāyi.",
  "atk-s0513a3:3759_22": "Sā putte vaḍḍhante ekadivasaṃ paccūsasamaye sukhanisinnā saṇikaṃ parantapadāsaṃ etadavoca “tvaṃ rājānaṃ mārento kenaci diṭṭho”ti.",
  "atk-s0513a3:3759_23": "“Na maṃ koci addasa,",
  "atk-s0513a3:3759_24": "sākhāvissajjanasaddaṃ pana assosiṃ,",
  "atk-s0513a3:3759_25": "tassā sākhāya manussena vā tiracchānena vā vissaṭṭhabhāvaṃ na jānāmi,",
  "atk-s0513a3:3759_26": "yadā kadāci pana me bhayaṃ āgacchantaṃ sākhāvissaṭṭhaṭṭhānato āgamissatī”ti tāya saddhiṃ sallapanto paṭhamaṃ gāthamāha –",
  "atk-s0513a3:3760_0": "154.",
  "atk-s0513a3:3761_0": "“Āgamissati me pāpaṃ, āgamissati me bhayaṃ;",
  "atk-s0513a3:3762_0": "Tadā hi calitā sākhā, manussena migena vā”ti.",
  "atk-s0513a3:3763_0": "Tattha pāpanti lāmakaṃ aniṭṭhaṃ akantaṃ.",
  "atk-s0513a3:3763_1": "Bhayanti cittutrāsabhayampi me āgamissati,",
  "atk-s0513a3:3763_2": "na sakkā nāgantuṃ.",
  "atk-s0513a3:3763_3": "Kiṃkāraṇā?",
  "atk-s0513a3:3763_4": "Tadā hi calitā sākhā manussena migena vāti na paññāyati,",
  "atk-s0513a3:3763_5": "tasmā tato maṃ bhayaṃ āgamissati.",
  "atk-s0513a3:3764_0": "Te “purohito niddāyatī”ti maññiṃsu.",
  "atk-s0513a3:3764_1": "So pana aniddāyamānova tesaṃ kathaṃ assosi.",
  "atk-s0513a3:3764_2": "Athekadivasaṃ purohito parantapadāse phalāphalatthāya gate attano brāhmaṇiṃ saritvā vilapanto dutiyaṃ gāthamāha –",
  "atk-s0513a3:3765_0": "155.",
  "atk-s0513a3:3766_0": "“Bhīruyā nūna me kāmo, avidūre vasantiyā;",
  "atk-s0513a3:3767_0": "Karissati kisaṃ paṇḍuṃ, sāva sākhā parantapa”nti.",
  "atk-s0513a3:3768_0": "Tattha bhīruyāti itthī ca nāma appamattakenāpi bhāyati,",
  "atk-s0513a3:3768_1": "tasmā “bhīrū”ti vuccati.",
  "atk-s0513a3:3768_2": "Avidūreti nātidūre ito katipayayojanamatthake vasantiyā bhīruyā mayhaṃ brāhmaṇiyā yo mama kāmo uppanno,",
  "atk-s0513a3:3768_3": "so nūna maṃ kisañca paṇḍuñca karissatīti dasseti.",
  "atk-s0513a3:3768_4": "“Sāva sākhā”ti iminā pana opammaṃ dasseti,",
  "atk-s0513a3:3768_5": "yathā sākhā parantapaṃ kisaṃ paṇḍuṃ karoti,",
  "atk-s0513a3:3768_6": "evanti attho.",
  "atk-s0513a3:3769_0": "Iti brāhmaṇo gāthameva vadati,",
  "atk-s0513a3:3769_1": "atthaṃ pana na katheti,",
  "atk-s0513a3:3769_2": "tasmā imāya gāthāya kiccaṃ deviyā apākaṭaṃ.",
  "atk-s0513a3:3769_3": "Atha naṃ “kiṃ kathesi brāhmaṇā”ti āha.",
  "atk-s0513a3:3769_4": "Sopi “sallakkhitaṃ me”ti vatvā puna ekadivasaṃ tatiyaṃ gāthamāha –",
  "atk-s0513a3:3770_0": "156.",
  "atk-s0513a3:3771_0": "“Socayissati maṃ kantā, gāme vasamaninditā;",
  "atk-s0513a3:3772_0": "Karissati kisaṃ paṇḍuṃ, sāva sākhā parantapa”nti.",
  "atk-s0513a3:3773_0": "Tattha socayissatīti sokuppādanena sukkhāpessati.",
  "atk-s0513a3:3773_1": "Kantāti iṭṭhabhariyā.",
  "atk-s0513a3:3773_2": "Gāme vasanti bārāṇasiyaṃ vasantīti adhippāyo.",
  "atk-s0513a3:3773_3": "Aninditāti agarahitā uttamarūpadharā.",
  "atk-s0513a3:3774_0": "Punekadivasaṃ catutthaṃ gāthamāha –",
  "atk-s0513a3:3775_0": "157.",
  "atk-s0513a3:3776_0": "“Tayā maṃ asitāpaṅgi, sitāni bhaṇitāni ca;",
  "atk-s0513a3:3777_0": "Kisaṃ paṇḍuṃ karissanti, sāva sākhā parantapa”nti.",
  "atk-s0513a3:3778_0": "Tattha tayā maṃ asitāpaṅgīti tayā maṃ asitā apaṅgi.",
  "atk-s0513a3:3778_1": "Idaṃ vuttaṃ hoti – bhadde,",
  "atk-s0513a3:3778_2": "akkhikoṭito añjanasalākāya nīharitvā abhisaṅkhataasitāpaṅgi tayā pavattitāni mandahasitāni ca madhurabhāsitāni",
  "atk-s0513a3:3778_3": "ca maṃ sā vissaṭṭhasākhā viravamānā parantapaṃ viya kisaṃ paṇḍuṃ karissatīti. Pa-",
  "atk-s0513a3:3778_4": "kārassa va-",
  "atk-s0513a3:3778_5": "kāraṃ katvā “vaṅgī”tipi pāṭhoyeva.",
  "atk-s0513a3:3779_0": "Aparabhāge kumāro vayappatto ahosi soḷasavassuddesiko.",
  "atk-s0513a3:3779_1": "Atha naṃ brāhmaṇo yaṭṭhikoṭiṃ gāhāpetvā nhānatitthaṃ gantvā akkhīni ummīletvā olokesi.",
  "atk-s0513a3:3779_2": "Kumāro “nanu tvaṃ brāhmaṇa,",
  "atk-s0513a3:3779_3": "andho”ti āha.",
  "atk-s0513a3:3779_4": "So “nāhaṃ andho,",
  "atk-s0513a3:3779_5": "iminā me upāyena jīvitaṃ rakkhāmī”ti vatvā “tava pitaraṃ jānāsī”ti āha.",
  "atk-s0513a3:3779_6": "“Ayaṃ me pitā”ti vutte “nāyaṃ tava pitā,",
  "atk-s0513a3:3779_7": "pitā pana te bārāṇasirājā,",
  "atk-s0513a3:3779_8": "ayaṃ tumhākaṃ dāso,",
  "atk-s0513a3:3779_9": "so mātari te vippaṭipajjitvā imasmiṃ ṭhāne tava pitaraṃ māretvā nikhaṇī”ti aṭṭhīni nīharitvā dassesi.",
  "atk-s0513a3:3779_10": "Kumārassa balavakodho uppajji.",
  "atk-s0513a3:3779_11": "Atha naṃ “idāni kiṃ karomī”ti pucchi.",
  "atk-s0513a3:3779_12": "“Yaṃ te ismiṃyeva titthe pitu tena kataṃ,",
  "atk-s0513a3:3779_13": "taṃ karohī”ti sabbaṃ pavattiṃ ācikkhitvā kumāraṃ katipāhaṃ tharugaṇhanaṃ sikkhāpesi.",
  "atk-s0513a3:3779_14": "Athekadivasaṃ kumāro khaggañca nhānasāṭakañca gahetvā “nhāyituṃ gacchāma,",
  "atk-s0513a3:3779_15": "tātā”ti āha.",
  "atk-s0513a3:3779_16": "Parantapo “sādhū”ti tena saddhiṃ gato.",
  "atk-s0513a3:3779_17": "Athassa nhāyituṃ otiṇṇakāle dakkhiṇahatthena asiṃ,",
  "atk-s0513a3:3779_18": "vāmahatthena cūḷaṃ gahetvā “tvaṃ kira imasmiṃyeva titthe mama pitaraṃ cūḷāya gahetvā viravantaṃ māresi,",
  "atk-s0513a3:3779_19": "ahampi taṃ tatheva karissāmī”ti āha.",
  "atk-s0513a3:3779_20": "So maraṇabhayabhīto paridevamāno dve gāthā abhāsi –",
  "atk-s0513a3:3780_0": "158.",
  "atk-s0513a3:3781_0": "“Āgamā nūna so saddo, asaṃsi nūna so tava;",
  "atk-s0513a3:3782_0": "Akkhātaṃ nūna taṃ tena, yo taṃ sākhamakampayi.",
  "atk-s0513a3:3783_0": "159.",
  "atk-s0513a3:3784_0": "“Idaṃ kho taṃ samāgamma, mama bālassa cintitaṃ;",
  "atk-s0513a3:3785_0": "Tadā hi calitā sākhā, manussena migena vā”ti.",
  "atk-s0513a3:3786_0": "Tattha āgamāti so sākhasaddo nūna taṃ āgato sampatto.",
  "atk-s0513a3:3786_1": "Asaṃsi nūna so tavāti so saddo tava ārocesi maññe.",
  "atk-s0513a3:3786_2": "Akkhātaṃ nūna taṃ tenāti yo satto tadā taṃ sākhaṃ akampayi,",
  "atk-s0513a3:3786_3": "tena “evaṃ te pitā mārito”ti nūna taṃ kāraṇaṃ akkhātaṃ.",
  "atk-s0513a3:3786_4": "Samāgammāti saṅgamma,",
  "atk-s0513a3:3786_5": "samāgatanti attho.",
  "atk-s0513a3:3786_6": "Yaṃ mama bālassa “tadā calitā sākhā manussena migena vā,",
  "atk-s0513a3:3786_7": "tato me bhayaṃ uppajjissatī”ti cintitaṃ parivitakkitaṃ ahosi,",
  "atk-s0513a3:3786_8": "idaṃ tayā saddhiṃ samāgatanti vuttaṃ hoti.",
  "atk-s0513a3:3787_0": "Tato kumāro osānagāthamāha –",
  "atk-s0513a3:3788_0": "160.",
  "atk-s0513a3:3789_0": "“Tatheva tvaṃ avedesi, avañci pitaraṃ mama;",
  "atk-s0513a3:3790_0": "Hantvā sākhāhi chādento, āgamissati me bhaya”nti.",
  "atk-s0513a3:3791_0": "Tattha tatheva tvaṃ avedesīti tatheva tvaṃ aññāsi.",
  "atk-s0513a3:3791_1": "Avañci pitaraṃ mamāti tvaṃ mama pitaraṃ “nhāyituṃ gacchāmā”ti vissāsetvā nhāyantaṃ māretvā khaṇḍākhaṇḍikaṃ chinditvā nikhaṇitvā “sace koci jānissati,",
  "atk-s0513a3:3791_2": "mayhampi evarūpaṃ bhayaṃ āgacchissatī”ti vañcesi,",
  "atk-s0513a3:3791_3": "idaṃ kho pana maraṇabhayaṃ idāni tavāgatanti.",
  "atk-s0513a3:3792_0": "Iti taṃ vatvā tattheva jīvitakkhayaṃ pāpetvā nikhaṇitvā sākhāhi paṭicchādetvā khaggaṃ dhovitvā nhatvā",
  "atk-s0513a3:3792_1": "paṇṇasālaṃ gantvā tassa māritabhāvaṃ purohitassa kathetvā mātaraṃ paribhāsitvā “idha kiṃ karissāmā”ti",
  "atk-s0513a3:3792_2": "tayo janā bārāṇasimeva agamaṃsu.",
  "atk-s0513a3:3792_3": "Bodhisatto kaniṭṭhassa oparajjaṃ datvā dānādīni puññāni katvā saggapadaṃ pūresi.",
  "atk-s0513a3:3793_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi –",
  "atk-s0513a3:3793_1": "“tadā piturājā devadatto ahosi,",
  "atk-s0513a3:3793_2": "purohito ānando,",
  "atk-s0513a3:3793_3": "puttarājā pana ahameva ahosi”nti.",
  "atk-s0513a3:3794_0": "Parantapajātakavaṇṇanā ekādasamā.",
  "atk-s0513a3:3795_0": "Gandhāravaggo dutiyo.",
  "atk-s0513a3:3796_0": "Jātakuddānaṃ –",
  "atk-s0513a3:3797_0": "Kukku manoja sutano, gijjha dabbhapuppha paṇṇako;",
  "atk-s0513a3:3798_0": "Sattubhasta aṭṭhiseno, kapi bakabrahmā dasa.",
  "atk-s0513a3:3799_0": "Gandhāro mahākapi ca, kumbhakāro daḷhadhammo;",
  "atk-s0513a3:3800_0": "Somadatto susīmo ca, koṭasimbali dhūmakārī;",
  "atk-s0513a3:3801_0": "Jāgaro kummāsapiṇḍo, parantapā ekādasa.",
  "atk-s0513a3:3802_0": "Sattakanipātavaṇṇanā niṭṭhitā.",
  "atk-s0513a3:3803_0": "8. Aṭṭhakanipāto",
  "atk-s0513a3:3805_0": "[417] 1. Kaccānijātakavaṇṇanā",
  "atk-s0513a3:3806_0": "Odātavatthā suci allakesāti idaṃ satthā jetavane viharanto aññataraṃ mātuposakaṃ upāsakaṃ ārabbha kathesi.",
  "atk-s0513a3:3806_1": "So kira sāvatthiyaṃ kuladārako ācārasampanno pitari kālakate mātudevato hutvā mukhadhovanadantakaṭṭhadānanhāpanapādadhovanādiveyyāvaccakammena",
  "atk-s0513a3:3806_2": "ceva yāgubhattādīhi ca mātaraṃ paṭijaggi.",
  "atk-s0513a3:3806_3": "Atha naṃ mātā “tāta,",
  "atk-s0513a3:3806_4": "tava aññānipi gharāvāsakiccāni atthi,",
  "atk-s0513a3:3806_5": "ekaṃ samajātikaṃ kulakumārikaṃ gaṇhāhi,",
  "atk-s0513a3:3806_6": "sā maṃ posessati,",
  "atk-s0513a3:3806_7": "tvampi attano kammaṃ karissasī”ti āha. “Amma,",
  "atk-s0513a3:3806_8": "ahaṃ attano hitasukhaṃ apaccāsīsamāno tumhe upaṭṭhahāmi,",
  "atk-s0513a3:3806_9": "ko añño evaṃ upaṭṭhahissatī”ti?",
  "atk-s0513a3:3806_10": "“Kulavaḍḍhanakammaṃ nāma tāta,",
  "atk-s0513a3:3806_11": "kātuṃ vaṭṭatī”ti.",
  "atk-s0513a3:3806_12": "“Na mayhaṃ gharāvāsena attho,",
  "atk-s0513a3:3806_13": "ahaṃ tumhe upaṭṭhahitvā tumhākaṃ dhūmakāle pabbajissāmī”ti.",
  "atk-s0513a3:3806_14": "Athassa mātā punappunaṃ yācitvāpi manaṃ alabhamānā tassa chandaṃ aggahetvā samajātikaṃ kulakumārikaṃ ānesi.",
  "atk-s0513a3:3806_15": "So mātaraṃ appaṭikkhipitvā tāya saddhiṃ saṃvāsaṃ kappesi.",
  "atk-s0513a3:3806_16": "Sāpi “mayhaṃ sāmiko mahantena ussāhena mātaraṃ upaṭṭhahati,",
  "atk-s0513a3:3806_17": "ahampi naṃ upaṭṭhahissāmi,",
  "atk-s0513a3:3806_18": "evamassa piyā bhavissāmī”ti cintetvā taṃ sakkaccaṃ upaṭṭhahi.",
  "atk-s0513a3:3806_19": "So “ayaṃ me mātaraṃ sakkaccaṃ upaṭṭhahī”ti tato paṭṭhāya laddhaladdhāni madhurakhādanīyādīni tassāyeva deti.",
  "atk-s0513a3:3806_20": "Sā aparabhāge cintesi “ayaṃ laddhaladdhāni madhurakhādanīyādīni mayhaññeva deti,",
  "atk-s0513a3:3806_21": "addhā mātaraṃ nīharitukāmo bhavissati,",
  "atk-s0513a3:3806_22": "nīharaṇūpāyamassā karissāmī”ti evaṃ ayoniso ummujjitvā ekaṃ divasaṃ āha – “sāmi,",
  "atk-s0513a3:3806_23": "tayi bahi nikkhamante tava mātā maṃ akkosatī”ti.",
  "atk-s0513a3:3806_24": "So tuṇhī ahosi.",
  "atk-s0513a3:3807_0": "Sā cintesi –",
  "atk-s0513a3:3807_1": "“imaṃ mahallikaṃ ujjhāpetvā puttassa paṭikūlaṃ kāressāmī”ti.",
  "atk-s0513a3:3807_2": "Tato paṭṭhāya yāguṃ dadamānā accuṇhaṃ vā atisītalaṃ vā atiloṇaṃ vā aloṇaṃ vā deti. “Amma,",
  "atk-s0513a3:3807_3": "accuṇhā”ti vā “atiloṇā”ti vā vutte pūretvā sītodakaṃ pakkhipati.",
  "atk-s0513a3:3807_4": "Puna “atisītalā,",
  "atk-s0513a3:3807_5": "aloṇāyevā”ti vutte “idāneva ‘accuṇhā,",
  "atk-s0513a3:3807_6": "atiloṇā’ti vatvā puna ‘atisītalā,",
  "atk-s0513a3:3807_7": "aloṇā’ti vadasi,",
  "atk-s0513a3:3807_8": "kā taṃ tosetuṃ sakkhissatī”ti mahāsaddaṃ karoti.",
  "atk-s0513a3:3807_9": "Nhānodakampi accuṇhaṃ katvā piṭṭhiyaṃ āsiñcati. “Amma,",
  "atk-s0513a3:3807_10": "piṭṭhi me dahatī”ti ca vutte puna pūretvā sītodakaṃ pakkhipati.",
  "atk-s0513a3:3807_11": "“Atisītaṃ,",
  "atk-s0513a3:3807_12": "ammā”ti vutte “idāneva ‘accuṇha’nti vatvā puna ‘atisīta’nti vadati,",
  "atk-s0513a3:3807_13": "kā etissā avamānaṃ sahituṃ sakkhissatī”ti paṭivissakānaṃ kathesi. “Amma,",
  "atk-s0513a3:3807_14": "mañcake me bahū maṅgulā”ti ca vuttā mañcakaṃ nīharitvā tassa upari attano mañcakaṃ pothetvā “pothito me”ti atiharitvā paññapeti.",
  "atk-s0513a3:3807_15": "Mahāupāsikā diguṇehi maṅgulehi khajjamānā sabbarattiṃ nisinnāva vītināmetvā “amma,",
  "atk-s0513a3:3807_16": "sabbarattiṃ maṅgulehi khāditāmhī”ti vadati.",
  "atk-s0513a3:3807_17": "Itarā “hiyyo te mañcako pothito,",
  "atk-s0513a3:3807_18": "kā imissā kiccaṃ nittharituṃ sakkotī”ti paṭivatvā “idāni naṃ puttena ujjhāpessāmī”ti tattha tattha kheḷasiṅghāṇikādīni",
  "atk-s0513a3:3807_19": "vippakiritvā “kā imaṃ sakalagehaṃ asuciṃ karotī”ti vutte “mātā te evarūpaṃ karoti,",
  "atk-s0513a3:3807_20": "‘mā karī’ti vuccamānā kalahaṃ karoti,",
  "atk-s0513a3:3807_21": "ahaṃ evarūpāya kāḷakaṇṇiyā saddhiṃ ekagehe vasituṃ na sakkomi,",
  "atk-s0513a3:3807_22": "etaṃ vā ghare vasāpehi,",
  "atk-s0513a3:3807_23": "maṃ vā”ti āha.",
  "atk-s0513a3:3808_0": "So tassā vacanaṃ sutvā “bhadde,",
  "atk-s0513a3:3808_1": "tvaṃ taruṇā yattha katthaci gantvā jīvituṃ sakkā,",
  "atk-s0513a3:3808_2": "mātā pana me jarādubbalā,",
  "atk-s0513a3:3808_3": "ahamevassā paṭisaraṇaṃ,",
  "atk-s0513a3:3808_4": "tvaṃ nikkhamitvā attano kulagehaṃ gacchāhī”ti āha.",
  "atk-s0513a3:3808_5": "Sā tassa vacanaṃ sutvā bhītā cintesi “na sakkā imaṃ mātu antare bhindituṃ,",
  "atk-s0513a3:3808_6": "ekaṃsenassa mātā piyā,",
  "atk-s0513a3:3808_7": "sace panāhaṃ kulagharaṃ gamissaṃ,",
  "atk-s0513a3:3808_8": "vidhavavāsaṃ vasantī dukkhitā bhavissāmi,",
  "atk-s0513a3:3808_9": "purimanayeneva sassuṃ ārādhetvā paṭijaggissāmī”ti.",
  "atk-s0513a3:3808_10": "Sā tato paṭṭhāya purimasadisameva taṃ paṭijaggi.",
  "atk-s0513a3:3808_11": "Athekadivasaṃ so uposako dhammassavanatthāya jetavanaṃ gantvā satthāraṃ vanditvā ekamantaṃ nisīdi. “Kiṃ, upāsaka,",
  "atk-s0513a3:3808_12": "tvaṃ puññakammesu na pamajjasi,",
  "atk-s0513a3:3808_13": "mātuupaṭṭhānakammaṃ pūresī”ti ca vutto “āma, bhante,",
  "atk-s0513a3:3808_14": "sā pana mama mātā mayhaṃ aruciyāyeva ekaṃ kuladārikaṃ ānesi,",
  "atk-s0513a3:3808_15": "sā idañcidañca anācārakammaṃ akāsī”ti sabbaṃ satthu ācikkhitvā “iti bhagavā sā itthī neva maṃ mātu antare bhindituṃ sakkhi,",
  "atk-s0513a3:3808_16": "idāni naṃ sakkaccaṃ upaṭṭhahatī”ti āha.",
  "atk-s0513a3:3808_17": "Satthā tassa kathaṃ sutvā “idāni tāva tvaṃ upāsaka,",
  "atk-s0513a3:3808_18": "tassā vacanaṃ na akāsi,",
  "atk-s0513a3:3808_19": "pubbe panetissā vacanena tava mātaraṃ nikkaḍḍhitvā maṃ nissāya puna gehaṃ ānetvā paṭijaggī”ti vatvā tena yācito atītaṃ āhari.",
  "atk-s0513a3:3809_0": "Atīte bārāṇasiyaṃ brahmadatte rajjaṃ kārente aññatarassa kulassa putto pitari kālakate mātudevato hutvā",
  "atk-s0513a3:3809_1": "vuttaniyāmeneva mātaraṃ paṭijaggīti sabbaṃ heṭṭhā kathitanayeneva vitthāretabbaṃ.",
  "atk-s0513a3:3809_2": "“Ahaṃ evarūpāya kāḷakaṇṇiyā saddhiṃ vasituṃ na sakkomi,",
  "atk-s0513a3:3809_3": "etaṃ vā ghare vasāpehi,",
  "atk-s0513a3:3809_4": "maṃ vā”ti vutte tassā kathaṃ gahetvā “mātuyeva me doso”ti mātaraṃ āha “amma,",
  "atk-s0513a3:3809_5": "tvaṃ niccaṃ imasmiṃ ghare kalahaṃ karosi,",
  "atk-s0513a3:3809_6": "ito nikkhamitvā aññasmiṃ yathārucite ṭhāne vasāhī”ti.",
  "atk-s0513a3:3809_7": "Sā “sādhū”ti rodamānā nikkhamitvā ekaṃ samiddhakulaṃ nissāya bhatiṃ katvā dukkhena jīvikaṃ kappesi.",
  "atk-s0513a3:3809_8": "Sassuyā gharā nikkhantakāle suṇisāya gabbho patiṭṭhahi.",
  "atk-s0513a3:3809_9": "Sā “tāya kāḷakaṇṇiyā gehe vasamānāya gabbhampi na paṭilabhiṃ,",
  "atk-s0513a3:3809_10": "idāni me gabbho laddho”ti patino ca paṭivissakānañca kathentī vicarati.",
  "atk-s0513a3:3810_0": "Aparabhāge puttaṃ vijāyitvā sāmikaṃ āha “tava mātari gehe vasamānāya puttaṃ na labhiṃ,",
  "atk-s0513a3:3810_1": "idāni me laddho,",
  "atk-s0513a3:3810_2": "imināpi kāraṇena tassā kāḷakaṇṇibhāvaṃ jānāhī”ti.",
  "atk-s0513a3:3810_3": "Itarā “mama kira nikkaḍḍhitakāle puttaṃ labhī”ti sutvā cintesi “addhā imasmiṃ loke dhammo mato bhavissati,",
  "atk-s0513a3:3810_4": "sace hi dhammo mato na bhaveyya,",
  "atk-s0513a3:3810_5": "mātaraṃ pothetvā nikkaḍḍhantā puttaṃ na labheyyuṃ,",
  "atk-s0513a3:3810_6": "sukhaṃ na jīveyyuṃ,",
  "atk-s0513a3:3810_7": "dhammassa matakabhattaṃ dassāmī”ti.",
  "atk-s0513a3:3810_8": "Sā ekadivasaṃ tilapiṭṭhañca taṇḍulañca pacanathāliñca dabbiñca ādāya āmakasusānaṃ gantvā tīhi manussasīsehi",
  "atk-s0513a3:3810_9": "uddhanaṃ katvā aggiṃ jāletvā udakaṃ oruyha sasīsaṃ nhatvā sāṭakaṃ nivāsetvā mukhaṃ vikkhāletvā uddhanaṭṭhānaṃ",
  "atk-s0513a3:3810_10": "gantvā kese mocetvā taṇḍule dhovituṃ ārabhi.",
  "atk-s0513a3:3810_11": "Tadā bodhisatto sakko devarājā ahosi.",
  "atk-s0513a3:3810_12": "Bodhisattā ca nāma appamattā honti,",
  "atk-s0513a3:3810_13": "so tasmiṃ khaṇe lokaṃ olokento taṃ dukkhappattaṃ “dhammo mato”ti saññāya dhammassa matakabhattaṃ dātukāmaṃ",
  "atk-s0513a3:3810_14": "disvā “ajja mayhaṃ balaṃ dassessāmī”ti brāhmaṇavesena mahāmaggaṃ paṭipanno viya hutvā taṃ disvā maggā",
  "atk-s0513a3:3810_15": "okkamma tassā santike ṭhatvā “amma,",
  "atk-s0513a3:3810_16": "susāne āhāraṃ pacantā nāma natthi,",
  "atk-s0513a3:3810_17": "tvaṃ iminā idha pakkena tilodanena kiṃ karissasī”ti kathaṃ samuṭṭhāpento paṭhamaṃ gāthamāha –",
  "atk-s0513a3:3811_0": "1.",
  "atk-s0513a3:3812_0": "“Odātavatthā suci allakesā, kaccāni kiṃ kumbhimadhissayitvā;",
  "atk-s0513a3:3813_0": "Piṭṭhā tilā dhovasi taṇḍulāni, tilodano hehiti kissahetū”ti.",
  "atk-s0513a3:3814_0": "Tattha kaccānīti taṃ gottena ālapati.",
  "atk-s0513a3:3814_1": "Kumbhimadhissayitvāti pacanathālikaṃ manussasīsuddhanaṃ āropetvā.",
  "atk-s0513a3:3814_2": "Hehitīti ayaṃ tilodano kissa hetu bhavissati,",
  "atk-s0513a3:3814_3": "kiṃ attanā bhuñjissasi,",
  "atk-s0513a3:3814_4": "udāhu aññaṃ kāraṇamatthīti.",
  "atk-s0513a3:3815_0": "Athassa sā ācikkhantī dutiyaṃ gāthamāha –",
  "atk-s0513a3:3816_0": "2.",
  "atk-s0513a3:3817_0": "“Na kho ayaṃ brāhmaṇa bhojanatthā, tilodano hehiti sādhupakko;",
  "atk-s0513a3:3818_0": "Dhammo mato tassa pahuttamajja, ahaṃ karissāmi susānamajjhe”ti.",
  "atk-s0513a3:3819_0": "Tattha dhammoti jeṭṭhāpacāyanadhammo ceva tividhasucaritadhammo ca.",
  "atk-s0513a3:3819_1": "Tassa pahuttamajjāti tassāhaṃ dhammassa idaṃ matakabhattaṃ karissāmīti attho.",
  "atk-s0513a3:3820_0": "Tato sakko tatiyaṃ gāthamāha –",
  "atk-s0513a3:3821_0": "3.",
  "atk-s0513a3:3822_0": "“Anuvicca kaccāni karohi kiccaṃ, dhammo mato ko nu taveva saṃsi;",
  "atk-s0513a3:3823_0": "Sahassanetto atulānubhāvo, na miyyatī dhammavaro kadācī”ti.",
  "atk-s0513a3:3824_0": "Tattha anuviccāti upaparikkhitvā jānitvā.",
  "atk-s0513a3:3824_1": "Ko nu taveva saṃsīti ko nu tava evaṃ ācikkhi.",
  "atk-s0513a3:3824_2": "Sahassanettoti attānaṃ dhammavaraṃ uttamadhammaṃ katvā dassento evamāha.",
  "atk-s0513a3:3825_0": "Taṃ vacanaṃ sutvā itarā dve gāthā abhāsi –",
  "atk-s0513a3:3826_0": "4.",
  "atk-s0513a3:3827_0": "“Daḷhappamāṇaṃ mama ettha brahme, dhammo mato natthi mamettha kaṅkhā;",
  "atk-s0513a3:3828_0": "Ye yeva dāni pāpā bhavanti, te teva dāni sukhitā bhavanti.",
  "atk-s0513a3:3829_0": "5.",
  "atk-s0513a3:3830_0": "“Suṇisā hi mayhaṃ vañjhā ahosi, sā maṃ vadhitvāna vijāyi puttaṃ;",
  "atk-s0513a3:3831_0": "Sā dāni sabbassa kulassa issarā, ahaṃ panamhi apaviddhā ekikā”ti.",
  "atk-s0513a3:3832_0": "Tattha daḷhappamāṇanti daḷhaṃ thiraṃ nissaṃsayaṃ brāhmaṇa ettha mama pamāṇanti vadati.",
  "atk-s0513a3:3832_1": "Ye yeti tassa matabhāve kāraṇaṃ dassentī evamāha.",
  "atk-s0513a3:3832_2": "Vadhitvānāti pothetvā nikkaḍḍhitvā.",
  "atk-s0513a3:3832_3": "Apaviddhāti chaḍḍitā anāthā hutvā ekikā vasāmi.",
  "atk-s0513a3:3833_0": "Tato sakko chaṭṭhaṃ gāthamāha –",
  "atk-s0513a3:3834_0": "6.",
  "atk-s0513a3:3835_0": "“Jīvāmi vohaṃ na matohamasmi, taveva atthāya idhāgatosmi;",
  "atk-s0513a3:3836_0": "Yā taṃ vadhitvāna vijāyi puttaṃ, sahāva puttena karomi bhasma”nti.",
  "atk-s0513a3:3837_0": "Tattha voti nipātamattaṃ.",
  "atk-s0513a3:3838_0": "Itarā taṃ sutvā “dhī ahaṃ kiṃ kathesiṃ, mama nattu amaraṇakāraṇaṃ karissāmī”ti sattamaṃ gāthamāha –",
  "atk-s0513a3:3839_0": "7.",
  "atk-s0513a3:3840_0": "“Evañca te ruccati devarāja, mameva atthāya idhāgatosi;",
  "atk-s0513a3:3841_0": "Ahañca putto suṇisā ca nattā, sammodamānā gharamāvasemā”ti.",
  "atk-s0513a3:3842_0": "Athassā sakko aṭṭhamaṃ gāthamāha –",
  "atk-s0513a3:3843_0": "8.",
  "atk-s0513a3:3844_0": "“Evañca te ruccati kātiyāni, hatāpi santā na jahāsi dhammaṃ;",
  "atk-s0513a3:3845_0": "Tuvañca putto suṇisā ca nattā, sammodamānā gharamāvasethā”ti.",
  "atk-s0513a3:3846_0": "Tattha hatāpi santāti yadi tvaṃ pothitāpi nikkaḍḍhitāpi samānā tava dārakesu mettadhammaṃ na jahāsi,",
  "atk-s0513a3:3846_1": "evaṃ sante yathā tvaṃ icchasi,",
  "atk-s0513a3:3846_2": "tathā hotu,",
  "atk-s0513a3:3846_3": "ahaṃ te imasmiṃ guṇe pasannoti.",
  "atk-s0513a3:3847_0": "Evañca pana vatvā alaṅkatapaṭiyatto sakko attano ānubhāvena ākāse ṭhatvā “kaccāni tvaṃ mā bhāyi,",
  "atk-s0513a3:3847_1": "putto ca te suṇisā ca mamānubhāvena āgantvā antarāmagge taṃ khamāpetvā ādāya gamissanti,",
  "atk-s0513a3:3847_2": "appamattā hohī”ti vatvā attano ṭhānameva gato.",
  "atk-s0513a3:3847_3": "Tepi sakkānubhāvena tassā guṇaṃ anussaritvā “kahaṃ no mātā”ti antogāme manusse pucchitvā “susānābhimukhaṃ gatā”ti sutvā “amma,",
  "atk-s0513a3:3847_4": "ammā”ti susānamaggaṃ paṭipajjitvā taṃ disvāva pādesu patitvā “amma,",
  "atk-s0513a3:3847_5": "amhākaṃ dosaṃ khamāhī”ti taṃ khamāpesuṃ.",
  "atk-s0513a3:3847_6": "Sāpi nattāraṃ gaṇhi.",
  "atk-s0513a3:3847_7": "Iti te sammodamānā gehaṃ gantvā tato paṭṭhāya samaggavāsaṃ vasiṃsu.",
  "atk-s0513a3:3848_0": "9.",
  "atk-s0513a3:3849_0": "“Sā kātiyānī suṇisāya saddhiṃ, sammodamānā gharamāvasittha;",
  "atk-s0513a3:3850_0": "Putto ca nattā ca upaṭṭhahiṃsu, devānamindena adhiggahītā”ti. –",
  "atk-s0513a3:3851_0": "Ayaṃ abhisambuddhagāthā.",
  "atk-s0513a3:3852_0": "Tattha sā kātiyānīti bhikkhave,",
  "atk-s0513a3:3852_1": "sā kaccānagottā.",
  "atk-s0513a3:3852_2": "Devānamindena adhiggahītāti devindena sakkena anuggahitā hutvā tassānubhāvena samaggavāsaṃ vasiṃsūti.",
  "atk-s0513a3:3853_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a3:3853_1": "saccapariyosāne so upāsako sotāpattiphale patiṭṭhahi.",
  "atk-s0513a3:3853_2": "Tadā mātuposako etarahi mātuposako ahosi,",
  "atk-s0513a3:3853_3": "bhariyāpissa tadā bhariyāyeva,",
  "atk-s0513a3:3853_4": "sakko pana ahameva ahosinti.",
  "atk-s0513a3:3854_0": "Kaccānijātakavaṇṇanā paṭhamā.",
  "atk-s0513a3:3856_0": "[418] 2. Aṭṭhasaddajātakavaṇṇanā",
  "atk-s0513a3:3857_0": "Idaṃ pure ninnamāhūti idaṃ satthā jetavane viharanto kosalarañño aḍḍharattasamaye sutaṃ bhiṃsanakaṃ avinibbhogasaddaṃ ārabbha kathesi.",
  "atk-s0513a3:3857_1": "Vatthu heṭṭhā lohakumbhijātake kathitasadisameva.",
  "atk-s0513a3:3857_2": "Idha pana satthā “mayhaṃ, bhante,",
  "atk-s0513a3:3857_3": "imesaṃ saddānaṃ sutattā kinti bhavissatī”ti vutte “mā bhāyi, mahārāja,",
  "atk-s0513a3:3857_4": "na te etesaṃ sutapaccayā koci antarāyo bhavissati, na hi, mahārāja,",
  "atk-s0513a3:3857_5": "evarūpaṃ bhayānakaṃ avinibbhogasaddaṃ tvameveko suṇi,",
  "atk-s0513a3:3857_6": "pubbepi rājāno evarūpaṃ saddaṃ sutvā brāhmaṇānaṃ kathaṃ gahetvā sabbacatukkayaññaṃ yajitukāmā paṇḍitānaṃ",
  "atk-s0513a3:3857_7": "vacanaṃ sutvā yaññaharaṇatthāya gahitasatte vissajjetvā nagare māghātabheriṃ carāpesu”nti vatvā tena",
  "atk-s0513a3:3857_8": "yācito atītaṃ āhari.",
  "atk-s0513a3:3858_0": "Atīte bārāṇasiyaṃ brahmadatte rajjaṃ kārente bodhisatto asītikoṭivibhave brāhmaṇakule nibbattitvā vayappatto",
  "atk-s0513a3:3858_1": "takkasilāyaṃ uggahitasippo mātāpitūnaṃ accayena ratanavilokanaṃ katvā sabbaṃ vibhavajātaṃ dānamukhe vissajjetvā",
  "atk-s0513a3:3858_2": "kāme pahāya himavantaṃ pavisitvā isipabbajjaṃ pabbajitvā jhānābhiññāyo nibbattetvā aparabhāge loṇambilasevanatthāya",
  "atk-s0513a3:3858_3": "manussapathaṃ caranto bārāṇasiṃ patvā rājuyyāne vasi.",
  "atk-s0513a3:3858_4": "Tadā bārāṇasirājā sirisayane nisinno aḍḍharattasamaye aṭṭha sadde assosi –",
  "atk-s0513a3:3858_5": "paṭhamaṃ rājanivesanasāmantā uyyāne eko bako saddamakāsi,",
  "atk-s0513a3:3858_6": "dutiyaṃ tasmiṃ sadde anupacchinneyeva hatthisālāya toraṇanivāsinī kākī saddamakāsi,",
  "atk-s0513a3:3858_7": "tatiyaṃ rājagehe kaṇṇikāyaṃ nivutthaghuṇapāṇako saddamakāsi,",
  "atk-s0513a3:3858_8": "catutthaṃ rājagehe posāvaniyakokilo saddamakāsi,",
  "atk-s0513a3:3858_9": "pañcamaṃ tattheva posāvaniyamigo saddamakāsi,",
  "atk-s0513a3:3858_10": "chaṭṭhaṃ tattheva posāvaniyavānaro saddamakāsi,",
  "atk-s0513a3:3858_11": "sattamaṃ tattheva posāvaniyakinnaro saddamakāsi,",
  "atk-s0513a3:3858_12": "aṭṭhamaṃ tasmiṃ sadde anupacchinneyeva rājanivesanamatthakena uyyānaṃ gacchanto paccekabuddho ekaṃ udānaṃ udānento saddamakāsi.",
  "atk-s0513a3:3859_0": "Bārāṇasirājā ime aṭṭha sadde sutvā bhītatasito punadivase brāhmaṇe pucchi.",
  "atk-s0513a3:3859_1": "Brāhmaṇā “antarāyo te, mahārāja,",
  "atk-s0513a3:3859_2": "bhavissati,",
  "atk-s0513a3:3859_3": "sabbacatukkayaññaṃ yajissāmā”ti vatvā raññā “yathārucitaṃ karothā”ti anuññātā haṭṭhapahaṭṭhā rājakulato nikkhamitvā yaññakammaṃ ārabhiṃsu.",
  "atk-s0513a3:3859_4": "Atha nesaṃ jeṭṭhakassa yaññakārabrāhmaṇassa antevāsī māṇavo paṇḍito byatto ācariyaṃ āha – “ācariya,",
  "atk-s0513a3:3859_5": "evarūpaṃ kakkhaḷaṃ pharusaṃ asātaṃ bahūnaṃ sattānaṃ vināsakammaṃ mā karī”ti. “Tāta,",
  "atk-s0513a3:3859_6": "tvaṃ kiṃ jānāsi,",
  "atk-s0513a3:3859_7": "sacepi aññaṃ kiñci na bhavissati,",
  "atk-s0513a3:3859_8": "macchamaṃsaṃ tāva bahuṃ khādituṃ labhissāmā”ti. “Ācariya,",
  "atk-s0513a3:3859_9": "kucchiṃ nissāya niraye nibbattanakammaṃ mā karothā”ti.",
  "atk-s0513a3:3859_10": "Taṃ sutvā sesabrāhmaṇā “ayaṃ amhākaṃ lābhantarāyaṃ karotī”ti tassa kujjhiṃsu.",
  "atk-s0513a3:3859_11": "Māṇavo tesaṃ bhayena “tena hi tumheva macchamaṃsakhādanūpāyaṃ karothā”ti vatvā nikkhamitvā bahinagare",
  "atk-s0513a3:3859_12": "rājānaṃ nivāretuṃ samatthaṃ dhammikasamaṇabrāhmaṇaṃ upadhārento rājuyyānaṃ gantvā bodhisattaṃ disvā vanditvā “bhante,",
  "atk-s0513a3:3859_13": "kiṃ tumhākaṃ sattesu anukampā natthi,",
  "atk-s0513a3:3859_14": "rājā bahū satte māretvā yaññaṃ yajāpeti,",
  "atk-s0513a3:3859_15": "kiṃ vo mahājanassa bandhanamokkhaṃ kātuṃ na vaṭṭatī”ti āha. “Māṇava,",
  "atk-s0513a3:3859_16": "ettha neva rājā amhe jānāti,",
  "atk-s0513a3:3859_17": "na mayaṃ rājānaṃ jānāmā”ti.",
  "atk-s0513a3:3859_18": "“Jānātha pana, bhante,",
  "atk-s0513a3:3859_19": "raññā sutasaddānaṃ nipphatti”nti? “Āma,",
  "atk-s0513a3:3859_20": "jānāmī”ti.",
  "atk-s0513a3:3859_21": "“Jānantā rañño kasmā na kathethā”ti?",
  "atk-s0513a3:3859_22": "“Māṇava kiṃ sakkā ‘ahaṃ jānāmī’ti nalāṭe siṅgaṃ bandhitvā carituṃ,",
  "atk-s0513a3:3859_23": "sace idhāgantvā pucchissati,",
  "atk-s0513a3:3859_24": "kathessāmī”ti.",
  "atk-s0513a3:3860_0": "Māṇavo vegena rājakulaṃ gantvā “kiṃ,",
  "atk-s0513a3:3860_1": "tātā”ti vutte “mahārāja,",
  "atk-s0513a3:3860_2": "tumhehi sutasaddānaṃ nipphattiṃ jānanako eko tāpaso tumhākaṃ uyyāne maṅgalasilāyaṃ nisinno ‘sace maṃ pucchissati,",
  "atk-s0513a3:3860_3": "kathessāmī’ti vadati,",
  "atk-s0513a3:3860_4": "gantvā taṃ pucchituṃ vaṭṭatī”ti āha.",
  "atk-s0513a3:3860_5": "Rājā vegena tattha gantvā tāpasaṃ vanditvā katapaṭisanthāro nisīditvā “saccaṃ kira, bhante,",
  "atk-s0513a3:3860_6": "tumhe mayā sutasaddānaṃ nipphattiṃ jānāthā”ti pucchi. “Āma,",
  "atk-s0513a3:3860_7": "mahārājā”ti.",
  "atk-s0513a3:3860_8": "“Tena hi kathetha taṃ me”ti.",
  "atk-s0513a3:3860_9": "“Mahārāja,",
  "atk-s0513a3:3860_10": "tesaṃ sutapaccayā tava koci antarāyo natthi,",
  "atk-s0513a3:3860_11": "porāṇuyyāne pana te eko bako atthi,",
  "atk-s0513a3:3860_12": "so gocaraṃ alabhanto jighacchāya pareto paṭhamaṃ saddamakāsī”ti tassa kiriyaṃ attano ñāṇena paricchinditvā paṭhamaṃ gāthamāha –",
  "atk-s0513a3:3861_0": "10.",
  "atk-s0513a3:3862_0": "“Idaṃ pure ninnamāhu, bahumacchaṃ mahodakaṃ;",
  "atk-s0513a3:3863_0": "Āvāso bakarājassa, pettikaṃ bhavanaṃ mama;",
  "atk-s0513a3:3864_0": "Tyajja bhekena yāpema, okaṃ na vijahāmase”ti.",
  "atk-s0513a3:3865_0": "Tattha idanti maṅgalapokkharaṇiṃ sandhāya vadati.",
  "atk-s0513a3:3865_1": "Sā hi pubbe udakatumbena udake pavisante mahodakā bahumacchā,",
  "atk-s0513a3:3865_2": "idāni pana udakassa pacchinnattā na mahodakā jātā.",
  "atk-s0513a3:3865_3": "Tyajja bhekenāti te mayaṃ ajja macche alabhantā maṇḍūkamattena yāpema.",
  "atk-s0513a3:3865_4": "Okanti evaṃ jighacchāya pīḷitāpi vasanaṭṭhānaṃ na vijahāma.",
  "atk-s0513a3:3866_0": "Iti, mahārāja,",
  "atk-s0513a3:3866_1": "so bako jighacchāpīḷito saddamakāsi.",
  "atk-s0513a3:3866_2": "Sacepi taṃ jighacchāto mocetukāmo,",
  "atk-s0513a3:3866_3": "taṃ uyyānaṃ sodhāpetvā pokkharaṇiṃ udakassa pūrehīti.",
  "atk-s0513a3:3866_4": "Rājā tathā kāretuṃ ekaṃ amaccaṃ āṇāpesi.",
  "atk-s0513a3:3867_0": "“Hatthisālatoraṇe pana te, mahārāja,",
  "atk-s0513a3:3867_1": "ekā kākī vasamānā attano puttasokena dutiyaṃ saddamakāsi,",
  "atk-s0513a3:3867_2": "tatopi te bhayaṃ natthī”ti vatvā dutiyaṃ gāthamāha –",
  "atk-s0513a3:3868_0": "11.",
  "atk-s0513a3:3869_0": "“Ko dutiyaṃ asīlissa, bandharassakkhi bhecchati;",
  "atk-s0513a3:3870_0": "Ko me putte kulāvakaṃ, mañca sotthiṃ karissatī”ti.",
  "atk-s0513a3:3871_0": "Vatvā ca pana “ko nāma te, mahārāja,",
  "atk-s0513a3:3871_1": "hatthisālāya hatthimeṇḍo”ti pucchi.",
  "atk-s0513a3:3871_2": "“Bandharo nāma,",
  "atk-s0513a3:3871_3": "bhante”ti.",
  "atk-s0513a3:3871_4": "“Ekakkhikāṇo so,",
  "atk-s0513a3:3871_5": "mahārājā”ti? “Āma,",
  "atk-s0513a3:3871_6": "bhante”ti. Mahārāja,",
  "atk-s0513a3:3871_7": "hatthisālāya te dvāratoraṇe ekā kākī kulāvakaṃ katvā aṇḍakāni nikkhipi.",
  "atk-s0513a3:3871_8": "Tāni pariṇatāni kākapotakā nikkhantā,",
  "atk-s0513a3:3871_9": "hatthimeṇḍo hatthiṃ āruyha sālato nikkhamanto ca pavisanto ca aṅkusakena kākimpi puttakepissā paharati,",
  "atk-s0513a3:3871_10": "kulāvakampi viddhaṃseti.",
  "atk-s0513a3:3871_11": "Sā tena dukkhena pīḷitā tassa akkhibhedanaṃ āyācantī evamāha,",
  "atk-s0513a3:3871_12": "sace te kākiyā mettacittaṃ atthi,",
  "atk-s0513a3:3871_13": "etaṃ bandharaṃ pakkosāpetvā kulāvakaviddhaṃsanato vārehīti.",
  "atk-s0513a3:3871_14": "Rājā taṃ pakkosāpetvā paribhāsitvā hāretvā aññassa taṃ hatthiṃ adāsi.",
  "atk-s0513a3:3872_0": "“Pāsādakaṇṇikāya pana te, mahārāja,",
  "atk-s0513a3:3872_1": "eko ghuṇapāṇako vasati.",
  "atk-s0513a3:3872_2": "So tattha phegguṃ khāditvā tasmiṃ khīṇe sāraṃ khādituṃ nāsakkhi,",
  "atk-s0513a3:3872_3": "so bhakkhaṃ alabhitvā nikkhamitumpi asakkonto paridevamāno tatiyaṃ saddamakāsi,",
  "atk-s0513a3:3872_4": "tatopi te bhayaṃ natthī”ti vatvā tassa kiriyaṃ attano ñāṇena paricchinditvā tatiyaṃ gāthamāha –",
  "atk-s0513a3:3873_0": "12.",
  "atk-s0513a3:3874_0": "“Sabbā parikkhatā pheggu, yāva tassā gatī ahu;",
  "atk-s0513a3:3875_0": "Khīṇabhakkho mahārāja, sāre na ramatī ghuṇo”ti.",
  "atk-s0513a3:3876_0": "Tattha yāva tassā gatī ahūti yāva tassā phegguyā nipphatti ahosi,",
  "atk-s0513a3:3876_1": "sā sabbā khāditā.",
  "atk-s0513a3:3876_2": "Na ramatīti “mahārāja,",
  "atk-s0513a3:3876_3": "so pāṇako tato nikkhamitvā gamanaṭṭhānampi apassanto paridevati,",
  "atk-s0513a3:3876_4": "nīharāpehi na”nti āha.",
  "atk-s0513a3:3876_5": "Rājā ekaṃ purisaṃ āṇāpetvā upāyena naṃ nīharāpesi.",
  "atk-s0513a3:3877_0": "“Nivesane pana te, mahārāja,",
  "atk-s0513a3:3877_1": "ekā posāvaniyā kokilā atthī”ti? “Atthi,",
  "atk-s0513a3:3877_2": "bhante”ti.",
  "atk-s0513a3:3877_3": "“Mahārāja,",
  "atk-s0513a3:3877_4": "sā attanā nivutthapubbaṃ vanasaṇḍaṃ saritvā ukkaṇṭhitvā ‘kadā nu kho imamhā pañjarā muccitvā ramaṇīyaṃ",
  "atk-s0513a3:3877_5": "vanasaṇḍaṃ gacchissāmī’ti catutthaṃ saddamakāsi,",
  "atk-s0513a3:3877_6": "tatopi te bhayaṃ natthī”ti vatvā catutthaṃ gāthamāha –",
  "atk-s0513a3:3878_0": "13.",
  "atk-s0513a3:3879_0": "“Sā nūnāhaṃ ito gantvā, rañño muttā nivesanā;",
  "atk-s0513a3:3880_0": "Attānaṃ ramayissāmi, dumasākhaniketinī”ti.",
  "atk-s0513a3:3881_0": "Tattha dumasākhaniketinīti supupphitāsu rukkhasākhāsu sakaniketā hutvā.",
  "atk-s0513a3:3881_1": "Evañca pana vatvā “ukkaṇṭhitā, mahārāja,",
  "atk-s0513a3:3881_2": "sā kokilā,",
  "atk-s0513a3:3881_3": "vissajjehi na”nti āha.",
  "atk-s0513a3:3881_4": "Rājā tathā kāresi.",
  "atk-s0513a3:3882_0": "“Nivesane pana te, mahārāja,",
  "atk-s0513a3:3882_1": "eko posāvaniyo migo atthī”ti? “Atthi,",
  "atk-s0513a3:3882_2": "bhante”ti.",
  "atk-s0513a3:3882_3": "“Mahārāja,",
  "atk-s0513a3:3882_4": "so eko yūthapati attano migiṃ anussaritvā kilesavasena ukkaṇṭhito pañcamaṃ saddamakāsi,",
  "atk-s0513a3:3882_5": "tatopi te bhayaṃ natthī”ti vatvā pañcamaṃ gāthamāha –",
  "atk-s0513a3:3883_0": "14.",
  "atk-s0513a3:3884_0": "“So nūnāhaṃ ito gantvā, rañño mutto nivesanā;",
  "atk-s0513a3:3885_0": "Aggodakāni pissāmi, yūthassa purato vaja”nti.",
  "atk-s0513a3:3886_0": "Tattha aggodakānīti aggaudakāni,",
  "atk-s0513a3:3886_1": "aññehi migehi paṭhamataraṃ apītāni anucchiṭṭhodakāni yūthassa purato gacchanto kadā nu kho pivissāmīti.",
  "atk-s0513a3:3887_0": "Mahāsatto tampi migaṃ vissajjāpetvā “nivesane pana te, mahārāja,",
  "atk-s0513a3:3887_1": "posāvaniyo makkaṭo atthī”ti pucchi. “Atthi,",
  "atk-s0513a3:3887_2": "bhante”ti vutte “sopi, mahārāja,",
  "atk-s0513a3:3887_3": "himavantapadese yūthapati makkaṭīhi saddhiṃ kāmagiddho hutvā vicaranto bharatena nāma luddena idha ānīto,",
  "atk-s0513a3:3887_4": "idāni ukkaṇṭhitvā tattheva gantukāmo chaṭṭhaṃ saddamakāsi,",
  "atk-s0513a3:3887_5": "tatopi te bhayaṃ natthī”ti vatvā chaṭṭhaṃ gāthamāha –",
  "atk-s0513a3:3888_0": "15.",
  "atk-s0513a3:3889_0": "“Taṃ maṃ kāmehi sammattaṃ, rattaṃ kāmesu mucchitaṃ;",
  "atk-s0513a3:3890_0": "Ānayī bharato luddo, bāhiko bhaddamatthu te”ti.",
  "atk-s0513a3:3891_0": "Tattha bāhikoti bāhikaraṭṭhavāsī.",
  "atk-s0513a3:3891_1": "Bhaddamatthu teti imamatthaṃ so vānaro āha,",
  "atk-s0513a3:3891_2": "tuyhaṃ pana bhaddamatthu,",
  "atk-s0513a3:3891_3": "vissajjehi nanti.",
  "atk-s0513a3:3892_0": "Mahāsatto taṃ vānaraṃ vissajjāpetvā “nivesane pana te, mahārāja,",
  "atk-s0513a3:3892_1": "posāvaniyo kinnaro atthī”ti pucchitvā “atthī”ti vutte “so, mahārāja,",
  "atk-s0513a3:3892_2": "attano kinnariyā kataguṇaṃ anussaritvā kilesāturo saddamakāsi.",
  "atk-s0513a3:3892_3": "So hi tāya saddhiṃ ekadivasaṃ tuṅgapabbatasikharaṃ āruhi.",
  "atk-s0513a3:3892_4": "Te tattha vaṇṇagandharasasampannāni nānāpupphāni ocinantā piḷandhantā sūriyaṃ atthaṅgataṃ na sallakkhesuṃ,",
  "atk-s0513a3:3892_5": "atthaṅgate sūriye otarantānaṃ andhakāro ahosi.",
  "atk-s0513a3:3892_6": "Tatra naṃ kinnarī ‘sāmi,",
  "atk-s0513a3:3892_7": "andhakāro vattati,",
  "atk-s0513a3:3892_8": "apakkhalanto appamādena otarāhī’ti vatvā hatthe gahetvā otāresi,",
  "atk-s0513a3:3892_9": "so tāya taṃ vacanaṃ anussaritvā saddamakāsi,",
  "atk-s0513a3:3892_10": "tatopi te bhayaṃ natthī”ti taṃ kāraṇaṃ attano ñāṇabalena paricchinditvā pākaṭaṃ karonto sattamaṃ gāthamāha –",
  "atk-s0513a3:3893_0": "16.",
  "atk-s0513a3:3894_0": "“Andhakāratimisāyaṃ, tuṅge uparipabbate;",
  "atk-s0513a3:3895_0": "Sā maṃ saṇhena mudunā, mā pādaṃ khali yasmanī”ti.",
  "atk-s0513a3:3896_0": "Tattha andhakāratimisāyanti andhabhāvakārake tame.",
  "atk-s0513a3:3896_1": "Tuṅgeti tikhiṇe.",
  "atk-s0513a3:3896_2": "Saṇhena mudunāti maṭṭhena mudukena vacanena.",
  "atk-s0513a3:3896_3": "Mā pādaṃ khali yasmanīti ya-",
  "atk-s0513a3:3896_4": "kāro byañjanasandhivasena gahito.",
  "atk-s0513a3:3896_5": "Idaṃ vuttaṃ hoti –",
  "atk-s0513a3:3896_6": "sā maṃ kinnarī saṇhena mudakena vacanena “sāmi,",
  "atk-s0513a3:3896_7": "appamatto hohi,",
  "atk-s0513a3:3896_8": "mā pādaṃ khali asmani,",
  "atk-s0513a3:3896_9": "yathā te upakkhalitvā pādo pāsāṇasmiṃ na khalati,",
  "atk-s0513a3:3896_10": "tathā otarā”ti vatvā hatthena gahetvā otāresīti.",
  "atk-s0513a3:3897_0": "Iti mahāsatto kinnarena katasaddakāraṇaṃ kathetvā taṃ vissajjāpetvā “mahārāja,",
  "atk-s0513a3:3897_1": "aṭṭhamo udānasaddo ahosi.",
  "atk-s0513a3:3897_2": "Nandamūlakapabbhārasmiṃ kira eko paccekabuddho attano āyusaṅkhāraparikkhayaṃ ñatvā ‘manussapathaṃ gantvā bārāṇasirañño uyyāne parinibbāyissāmi,",
  "atk-s0513a3:3897_3": "tassa me manussā sarīranikkhepaṃ kāretvā sādhukīḷaṃ kīḷitvā dhātupūjaṃ katvā saggapathaṃ pūressantī’ti",
  "atk-s0513a3:3897_4": "iddhānubhāvena āgacchanto tava pāsādassa matthakaṃ pattakāle khandhabhāraṃ otāretvā nibbānapurapavesanadīpanaṃ",
  "atk-s0513a3:3897_5": "udānaṃ udānesī”ti paccekabuddhena vuttaṃ gāthamāha –",
  "atk-s0513a3:3898_0": "17.",
  "atk-s0513a3:3899_0": "“Asaṃsayaṃ jātikhayantadassī, na gabbhaseyyaṃ punarāvajissaṃ;",
  "atk-s0513a3:3900_0": "Ayamantimā pacchimā gabbhaseyyā, khīṇo me saṃsāro punabbhavāyā”ti.",
  "atk-s0513a3:3901_0": "Tassattho –",
  "atk-s0513a3:3901_1": "jātiyā khayantasaṅkhātassa nibbānassa diṭṭhattā jātikhayantadassī ahaṃ asaṃsayaṃ puna gabbhaseyyaṃ na āvajissaṃ,",
  "atk-s0513a3:3901_2": "ayaṃ me antimā jāti,",
  "atk-s0513a3:3901_3": "pacchimā gabbhaseyyā,",
  "atk-s0513a3:3901_4": "khīṇo me punabbhavāya khandhapaṭipāṭisaṅkhāto saṃsāroti.",
  "atk-s0513a3:3902_0": "“Idañca pana so udānaṃ vatvā imaṃ uyyānavanaṃ āgamma ekassa supupphitassa sālassa mūle parinibbuto, ehi, mahārāja,",
  "atk-s0513a3:3902_1": "sarīrakiccamassa karissāmā”ti mahāsatto rājānaṃ gahetvā paccekabuddhassa parinibbutaṭṭhānaṃ gantvā sarīraṃ dassesi.",
  "atk-s0513a3:3902_2": "Rājā tassa sarīraṃ disvā saddhiṃ balakāyena gandhamālādīhi pūjetvā bodhisattassa vacanaṃ nissāya yaññaṃ",
  "atk-s0513a3:3902_3": "hāretvā sabbasattānaṃ jīvitadānaṃ datvā nagare māghātabheriṃ carāpetvā sattāhaṃ sādhukīḷaṃ kīḷitvā sabbagandhacitake",
  "atk-s0513a3:3902_4": "mahantena sakkārena paccekabuddhassa sarīraṃ jhāpetvā dhātuyo catumahāpathe thūpaṃ kāresi.",
  "atk-s0513a3:3902_5": "Bodhisattopi rañño dhammaṃ desetvā “appamatto hohī”ti ovaditvā himavantameva pavisitvā brahmavihāresu",
  "atk-s0513a3:3902_6": "parikammaṃ katvā aparihīnajjhāno brahmalokaparāyaṇo ahosi.",
  "atk-s0513a3:3903_0": "Satthā imaṃ dhammadesanaṃ āharitvā “mahārāja,",
  "atk-s0513a3:3903_1": "tassa saddassa sutakāraṇā tava koci antarāyo natthī”ti yaññaṃ harāpetvā “mahājanassa jīvitaṃ dehī”ti",
  "atk-s0513a3:3903_2": "jīvitadānaṃ dāpetvā nagare dhammabheriṃ carāpetvā dhammaṃ desetvā jātakaṃ samodhānesi “tadā rājā ānando ahosi,",
  "atk-s0513a3:3903_3": "māṇavo sāriputto,",
  "atk-s0513a3:3903_4": "tāpaso pana ahameva ahosi”nti.",
  "atk-s0513a3:3904_0": "Aṭṭhasaddajātakavaṇṇanā dutiyā.",
  "atk-s0513a3:3906_0": "[419] 3. Sulasājātakavaṇṇanā",
  "atk-s0513a3:3907_0": "Idaṃ suvaṇṇakāyūranti idaṃ satthā jetavane viharanto ekaṃ anāthapiṇḍikassa dāsiṃ ārabbha kathesi.",
  "atk-s0513a3:3907_1": "Sā kira ekasmiṃ ussavadivase dāsigaṇena saddhiṃ uyyānaṃ gacchantī attano sāminiṃ puññalakkhaṇadeviṃ ābharaṇaṃ yāci.",
  "atk-s0513a3:3907_2": "Sā tassā satasahassamūlaṃ attano ābharaṇaṃ adāsi.",
  "atk-s0513a3:3907_3": "Sā taṃ piḷandhitvā dāsigaṇena saddhiṃ uyyānaṃ pāvisi.",
  "atk-s0513a3:3907_4": "Atheko coro tassā ābharaṇe lobhaṃ uppādetvā “imaṃ māretvā ābharaṇaṃ harissāmī”ti tāya saddhiṃ sallapanto",
  "atk-s0513a3:3907_5": "uyyānaṃ gantvā tassā macchamaṃsasurādīni adāsi.",
  "atk-s0513a3:3907_6": "Sā “kilesavasena deti maññe”ti gahetvā uyyānakīḷaṃ kīḷitvā vīmaṃsanatthāya sāyanhasamaye nipanne dāsigaṇe uṭṭhāya tassa santikaṃ agamāsi.",
  "atk-s0513a3:3907_7": "So “bhadde,",
  "atk-s0513a3:3907_8": "imaṃ ṭhānaṃ appaṭicchannaṃ,",
  "atk-s0513a3:3907_9": "thokaṃ purato gacchāmā”ti āha.",
  "atk-s0513a3:3907_10": "Taṃ sutvā itarā “imasmiṃ ṭhāne sakkā rahassakammaṃ kātuṃ,",
  "atk-s0513a3:3907_11": "ayaṃ pana nissaṃsayaṃ maṃ māretvā piḷandhanabhaṇḍaṃ haritukāmo bhavissati, hotu,",
  "atk-s0513a3:3907_12": "sikkhāpessāmi na”nti cintetvā “sāmi,",
  "atk-s0513a3:3907_13": "surāmadena me sukkhaṃ sarīraṃ,",
  "atk-s0513a3:3907_14": "pānīyaṃ tāva maṃ pāyehī”ti ekaṃ kūpaṃ netvā “ito me pānīyaṃ osiñcā”ti rajjuñca ghaṭañca dassesi.",
  "atk-s0513a3:3907_15": "Coro rajjuṃ kūpe otāresi,",
  "atk-s0513a3:3907_16": "atha naṃ onamitvā udakaṃ osiñcantaṃ mahabbaladāsī ubhohi hatthehi āṇisadaṃ paharitvā kūpe khipitvā “na",
  "atk-s0513a3:3907_17": "tvaṃ ettakena marissasī”ti ekaṃ mahantaṃ iṭṭhakaṃ matthake āsumbhi.",
  "atk-s0513a3:3907_18": "So tattheva jīvitakkhayaṃ patto.",
  "atk-s0513a3:3907_19": "Sāpi nagaraṃ pavisitvā sāminiyā ābharaṇaṃ dadamānā “manamhi ajja imaṃ ābharaṇaṃ nissāya matā”ti sabbaṃ taṃ pavattiṃ ārocesi,",
  "atk-s0513a3:3907_20": "sāpi anāthapiṇḍikassa ārocesi,",
  "atk-s0513a3:3907_21": "anāthapiṇḍiko tathāgatassa ārocesi.",
  "atk-s0513a3:3907_22": "Satthā “na kho, gahapati,",
  "atk-s0513a3:3907_23": "idāneva sā dāsī ṭhānuppattikāya paññāya samannāgatā,",
  "atk-s0513a3:3907_24": "pubbepi samannāgatāva,",
  "atk-s0513a3:3907_25": "na ca idāneva tāya so mārito,",
  "atk-s0513a3:3907_26": "pubbepi naṃ māresiyevā”ti vatvā tena yācito atītaṃ āhari.",
  "atk-s0513a3:3908_0": "Atīte bārāṇasiyaṃ brahmadatte rajjaṃ kārente sulasā nāma nagarasobhinī pañcasatavaṇṇadāsiparivārā ahosi,",
  "atk-s0513a3:3908_1": "sahassena rattiṃ gacchati.",
  "atk-s0513a3:3908_2": "Tasmiṃyeva nagare sattuko nāma coro ahosi nāgabalo,",
  "atk-s0513a3:3908_3": "rattibhāge issaragharāni pavisitvā yathāruciṃ vilumpati.",
  "atk-s0513a3:3908_4": "Nāgarā sannipatitvā rañño upakkosiṃsu.",
  "atk-s0513a3:3908_5": "Rājā nagaraguttikaṃ āṇāpetvā tattha tattha gumbaṃ ṭhapāpetvā coraṃ gaṇhāpetvā “sīsamassa chindathā”ti āha.",
  "atk-s0513a3:3908_6": "Taṃ pacchābāhaṃ bandhitvā catukke catukke kasāhi tāḷetvā āghātanaṃ nenti.",
  "atk-s0513a3:3908_7": "“Coro kira gahito”ti sakalanagaraṃ saṅkhubhi.",
  "atk-s0513a3:3908_8": "Tadā sulasā vātapāne ṭhatvā antaravīthiṃ olokentī taṃ disvā paṭibaddhacittā hutvā “sace imaṃ coroti gahitapurisaṃ mocetuṃ sakkhissāmi,",
  "atk-s0513a3:3908_9": "idaṃ kiliṭṭhakammaṃ akatvā imināva saddhiṃ samaggavāsaṃ kappessāmī”ti cintetvā heṭṭhā kaṇaverajātake",
  "atk-s0513a3:3908_10": "vuttanayeneva nagaraguttikassa sahassaṃ pesetvā taṃ mocetvā tena saddhiṃ sammodamānā samaggavāsaṃ vasi.",
  "atk-s0513a3:3908_11": "Coro tiṇṇaṃ catunnaṃ māsānaṃ accayena cintesi “ahaṃ imasmiṃyeva ṭhāne vasituṃ na sakkhissāmi,",
  "atk-s0513a3:3908_12": "tucchahatthena palāyitumpi na sakkā,",
  "atk-s0513a3:3908_13": "sulasāya piḷandhanabhaṇḍaṃ satasahassaṃ agghati,",
  "atk-s0513a3:3908_14": "sulasaṃ māretvā idaṃ gaṇhissāmī”ti.",
  "atk-s0513a3:3908_15": "Atha naṃ ekadivasaṃ āha – “bhadde,",
  "atk-s0513a3:3908_16": "ahaṃ tadā rājapurisehi nīyamāno asukapabbatamatthake rukkhadevatāya balikammaṃ paṭissuṇiṃ,",
  "atk-s0513a3:3908_17": "sā maṃ balikammaṃ alabhamānā bhāyāpeti,",
  "atk-s0513a3:3908_18": "balikammamassā karomā”ti. “Sādhu, sāmi,",
  "atk-s0513a3:3908_19": "sajjetvā pesehī”ti. “Bhadde,",
  "atk-s0513a3:3908_20": "pesetuṃ na vaṭṭati,",
  "atk-s0513a3:3908_21": "mayaṃ ubhopi sabbābharaṇapaṭimaṇḍitā mahantena parivārena gantvā dassāmā”ti. “Sādhu, sāmi,",
  "atk-s0513a3:3908_22": "tathā karomā”ti.",
  "atk-s0513a3:3909_0": "Atha naṃ tathā kāretvā pabbatapādaṃ gatakāle āha – “bhadde,",
  "atk-s0513a3:3909_1": "mahājanaṃ disvā devatā balikammaṃ na sampaṭicchissati,",
  "atk-s0513a3:3909_2": "mayaṃ ubhova abhiruhitvā demā”ti.",
  "atk-s0513a3:3909_3": "So tāya “sādhū”ti sampaṭicchito taṃ balipātiṃ ukkhipāpetvā sayaṃ sannaddhapañcāvudho hutvā pabbatamatthakaṃ",
  "atk-s0513a3:3909_4": "abhiruhitvā ekaṃ sataporisapapātaṃ nissāya jātarukkhamūle balibhājanaṃ ṭhapāpetvā “bhadde,",
  "atk-s0513a3:3909_5": "nāhaṃ balikammatthāya āgato,",
  "atk-s0513a3:3909_6": "taṃ pana māretvā piḷandhanaṃ te gahetvā gamissāmīti āgatomhi,",
  "atk-s0513a3:3909_7": "tava piḷandhanaṃ omuñcitvā uttarasāṭakena bhaṇḍikaṃ karohī”ti āha. “Sāmi,",
  "atk-s0513a3:3909_8": "maṃ kasmā māresī”ti?",
  "atk-s0513a3:3909_9": "“Dhanakāraṇā”ti. “Sāmi,",
  "atk-s0513a3:3909_10": "mayā kataguṇaṃ anussara,",
  "atk-s0513a3:3909_11": "ahaṃ taṃ bandhitvā nīyamānaṃ seṭṭhiputtena parivattetvā bahuṃ dhanaṃ datvā jīvitaṃ labhāpesiṃ,",
  "atk-s0513a3:3909_12": "devasikaṃ sahassaṃ labhamānāpi aññaṃ purisaṃ na olokemi,",
  "atk-s0513a3:3909_13": "evañhi tava upakārikaṃ mā maṃ mārehi,",
  "atk-s0513a3:3909_14": "bahuñca te dhanaṃ dassāmi,",
  "atk-s0513a3:3909_15": "tava dāsī ca bhavissāmī”ti yācantī paṭhamaṃ gāthamāha –",
  "atk-s0513a3:3910_0": "18.",
  "atk-s0513a3:3911_0": "“Idaṃ suvaṇṇakāyūraṃ, muttā veḷuriyā bahū;",
  "atk-s0513a3:3912_0": "Sabbaṃ harassu bhaddante, mañca dāsīti sāvayā”ti.",
  "atk-s0513a3:3913_0": "Tattha kāyūranti gīvāyaṃ piḷandhanapasādhanaṃ kāyūraṃ.",
  "atk-s0513a3:3913_1": "Sāvayāti mahājanamajjhe sāvetvā dāsiṃ katvā gaṇhāti.",
  "atk-s0513a3:3914_0": "Tato sattukena –",
  "atk-s0513a3:3915_0": "19.",
  "atk-s0513a3:3916_0": "“Oropayassu kalyāṇi, mā bāḷhaṃ paridevasi;",
  "atk-s0513a3:3917_0": "Na cāhaṃ abhijānāmi, ahantvā dhanamābhata”nti. –",
  "atk-s0513a3:3918_0": "Attano ajjhāsayānurūpaṃ dutiyagāthāya vuttāya sulasā ṭhānuppattikāraṇaṃ paṭilabhitvā “ayaṃ coro mayhaṃ jīvitaṃ na dassati,",
  "atk-s0513a3:3918_1": "upāyena naṃ paṭhamataraṃ papāte pātetvā jīvitakkhayaṃ pāpessāmī”ti cintetvā gāthādvayamāha –",
  "atk-s0513a3:3919_0": "20.",
  "atk-s0513a3:3920_0": "“Yato sarāmi attānaṃ, yato pattāsmi viññutaṃ;",
  "atk-s0513a3:3921_0": "Na cāhaṃ abhijānāmi, aññaṃ piyataraṃ tayā.",
  "atk-s0513a3:3922_0": "21.",
  "atk-s0513a3:3923_0": "“Ehi taṃ upagūhissaṃ, karissañca padakkhiṇaṃ;",
  "atk-s0513a3:3924_0": "Na hi dāni puna atthi, mama tuyhañca saṅgamo”ti.",
  "atk-s0513a3:3925_0": "Sattuko tassādhippāyaṃ ajānanto “sādhu, bhadde,",
  "atk-s0513a3:3925_1": "ehi upagūhassu ma”nti āha.",
  "atk-s0513a3:3925_2": "Sulasā taṃ tikkhattuṃ padakkhiṇaṃ katvā upagūhitvā “idāni taṃ, sāmi,",
  "atk-s0513a3:3925_3": "catūsu passesu vandissāmī”ti vatvā pādapiṭṭhiyaṃ sīsaṃ ṭhapetvā bāhupasse vanditvā pacchimapassaṃ gantvā",
  "atk-s0513a3:3925_4": "vandamānā viya hutvā nāgabalā gaṇikā coraṃ dvīsu pacchāpādesu gahetvā heṭṭhā sīsaṃ katvā sataporise narake khipi.",
  "atk-s0513a3:3925_5": "So tattheva cuṇṇavicuṇṇaṃ patvā mari.",
  "atk-s0513a3:3925_6": "Taṃ kiriyaṃ disvā pabbatamatthake nibbattadevatā imā gāthā abhāsi –",
  "atk-s0513a3:3926_0": "22.",
  "atk-s0513a3:3927_0": "“Na hi sabbesu ṭhānesu, puriso hoti paṇḍito;",
  "atk-s0513a3:3928_0": "Itthīpi paṇḍitā hoti, tattha tattha vicakkhaṇā.",
  "atk-s0513a3:3929_0": "23.",
  "atk-s0513a3:3930_0": "“Na hi sabbesu ṭhānesu, puriso hoti paṇḍito;",
  "atk-s0513a3:3931_0": "Itthīpi paṇḍitā hoti, lahuṃ atthaṃ vicintikā.",
  "atk-s0513a3:3932_0": "24.",
  "atk-s0513a3:3933_0": "“Lahuñca vata khippañca, nikaṭṭhe samacetayi;",
  "atk-s0513a3:3934_0": "Migaṃ puṇṇāyateneva, sulasā sattukaṃ vadhi.",
  "atk-s0513a3:3935_0": "25.",
  "atk-s0513a3:3936_0": "“Yodha uppatitaṃ atthaṃ, na khippamanubujjhati;",
  "atk-s0513a3:3937_0": "So haññati mandamati, corova girigabbhare.",
  "atk-s0513a3:3938_0": "26.",
  "atk-s0513a3:3939_0": "“Yo ca uppatitaṃ atthaṃ, khippameva nibodhati;",
  "atk-s0513a3:3940_0": "Muccate sattusambādhā, sulasā sattukāmivā”ti.",
  "atk-s0513a3:3941_0": "Tattha paṇḍitā hotīti itthīpi paṇḍitā tattha tattha vicakkhaṇā hoti,",
  "atk-s0513a3:3941_1": "atha vā itthī paṇḍitā ceva tattha tattha vicakkhaṇā ca hoti.",
  "atk-s0513a3:3941_2": "Lahuṃ atthaṃ vicintikāti lahuṃ khippaṃ atthaṃ vicintikā.",
  "atk-s0513a3:3941_3": "Lahuñca vatāti adandhañca vata.",
  "atk-s0513a3:3941_4": "Khippañcāti acireneva.",
  "atk-s0513a3:3941_5": "Nikaṭṭhe samacetayīti santike ṭhitāva tassa maraṇūpāyaṃ cintesi.",
  "atk-s0513a3:3941_6": "Puṇṇāyatenevāti pūritadhanusmiṃ.",
  "atk-s0513a3:3941_7": "Idaṃ vuttaṃ hoti –",
  "atk-s0513a3:3941_8": "yathā cheko migaluddako sakaṇḍapuṇṇadhanusmiṃ khippaṃ migaṃ vadhati,",
  "atk-s0513a3:3941_9": "evaṃ sulasā sattukaṃ vadhīti.",
  "atk-s0513a3:3941_10": "Yodhāti yo imasmiṃ sattaloke.",
  "atk-s0513a3:3941_11": "Nibodhatīti jānāti.",
  "atk-s0513a3:3941_12": "Sattukāmivāti sattukā iva,",
  "atk-s0513a3:3941_13": "yathā sulasā muttā,",
  "atk-s0513a3:3941_14": "evaṃ muccatīti attho.",
  "atk-s0513a3:3942_0": "Iti sulasā coraṃ vadhitvā pabbatā oruyha attano parijanassa santikaṃ gantvā “ayyaputto kaha”nti puṭṭhā",
  "atk-s0513a3:3942_1": "“mā taṃ pucchathā”ti vatvā rathaṃ abhiruhitvā nagarameva pāvisi.",
  "atk-s0513a3:3943_0": "Satthā imaṃ dhammadesanaṃ āharitvā jātakaṃ samodhānesi “tadā te ubhopi imeyeva ahesuṃ,",
  "atk-s0513a3:3943_1": "devatā pana ahameva ahosi”nti.",
  "atk-s0513a3:3944_0": "Sulasājātakavaṇṇanā tatiyā.",
  "atk-s0513a3:3946_0": "[420] 4. Sumaṅgalajātakavaṇṇanā",
  "atk-s0513a3:3947_0": "Bhusamhi kuddhoti idaṃ satthā jetavane viharanto rājovādasuttaṃ ārabbha kathesi.",
  "atk-s0513a3:3947_1": "Tadā pana satthā raññā yācito atītaṃ āhari.",
  "atk-s0513a3:3948_0": "Atīte bārāṇasiyaṃ brahmadatte rajjaṃ kārente bodhisatto tassa aggamahesiyā kucchimhi nibbatto vayappatto pitu accayena rajjaṃ kāresi,",
  "atk-s0513a3:3948_1": "mahādānaṃ pavattesi.",
  "atk-s0513a3:3948_2": "Tassa sumaṅgalo nāma uyyānapālo ahosi.",
  "atk-s0513a3:3948_3": "Atheko paccekabuddho nandamūlakapabbhārā nikkhamitvā cārikaṃ caramāno bārāṇasiṃ patvā uyyāne vasitvā punadivase nagaraṃ piṇḍāya pāvisi.",
  "atk-s0513a3:3948_4": "Tamenaṃ rājā disvā pasannacitto vanditvā pāsādaṃ āropetvā rājāsane nisīdāpetvā nānaggarasehi khādanīyabhojanīyehi",
  "atk-s0513a3:3948_5": "parivisitvā anumodanaṃ sutvā pasanno attano uyyāne vasanatthāya paṭiññaṃ gāhāpetvā uyyānaṃ pavesetvā",
  "atk-s0513a3:3948_6": "sayampi bhuttapātarāso tattha gantvā rattiṭṭhānadivāṭṭhānādīni saṃvidahitvā sumaṅgalaṃ nāma uyyānapālaṃ",
  "atk-s0513a3:3948_7": "veyyāvaccakaraṃ katvā nagaraṃ pāvisi.",
  "atk-s0513a3:3948_8": "Paccekabuddho tato paṭṭhāya nibaddhaṃ rājagehe bhuñjanto tattha ciraṃ vasi,",
  "atk-s0513a3:3948_9": "sumaṅgalopi naṃ sakkaccaṃ upaṭṭhahi.",
  "atk-s0513a3:3949_0": "Athekadivasaṃ paccekabuddho sumaṅgalaṃ āmantetvā “ahaṃ katipāhaṃ asukagāmaṃ nissāya vasitvā āgacchissāmi,",
  "atk-s0513a3:3949_1": "rañño ārocehī”ti vatvā pakkāmi.",
  "atk-s0513a3:3949_2": "Sumaṅgalopi rañño ārocesi.",
  "atk-s0513a3:3949_3": "Paccekabuddho katipāhaṃ tattha vasitvā sāyaṃ sūriye atthaṅgate taṃ uyyānaṃ paccāgami.",
  "atk-s0513a3:3949_4": "Sumaṅgalo tassa āgatabhāvaṃ ajānanto attano gehaṃ agamāsi.",
  "atk-s0513a3:3949_5": "Paccekabuddhopi pattacīvaraṃ paṭisāmetvā thokaṃ caṅkamitvā pāsāṇaphalake nisīdi.",
  "atk-s0513a3:3949_6": "Taṃ divasaṃ pana uyyānapālassa gharaṃ pāhunakā āgamiṃsu.",
  "atk-s0513a3:3949_7": "So tesaṃ sūpabyañjanatthāya “uyyāne abhayaladdhaṃ migaṃ māressāmī”ti dhanuṃ ādāya uyyānaṃ gantvā migaṃ",
  "atk-s0513a3:3949_8": "upadhārento paccekabuddhaṃ disvā “mahāmigo bhavissatī”ti saññāya saraṃ sannayhitvā vijjhi.",
  "atk-s0513a3:3949_9": "Paccekabuddho sīsaṃ vivaritvā “sumaṅgalā”ti āha.",
  "atk-s0513a3:3949_10": "So saṃvegappatto vanditvā “bhante,",
  "atk-s0513a3:3949_11": "ahaṃ tumhākaṃ āgatabhāvaṃ ajānanto ‘migo’ti saññāya vijjhiṃ,",
  "atk-s0513a3:3949_12": "khamatha me”ti vatvā “hotu dāni kiṃ karissasi,",
  "atk-s0513a3:3949_13": "ehi saraṃ luñcitvā gaṇhāhī”ti vutte vanditvā saraṃ luñci,",
  "atk-s0513a3:3949_14": "mahatī vedanā uppajji.",
  "atk-s0513a3:3949_15": "Paccekabuddho tattheva parinibbāyi.",
  "atk-s0513a3:3949_16": "Uyyānapālo “sace rājā jānissati,",
  "atk-s0513a3:3949_17": "nāsessatī”ti puttadāraṃ gahetvā tatova palāyi.",
  "atk-s0513a3:3949_18": "Tāvadeva “paccekabuddho parinibbuto”ti devatānubhāvena sakalanagaraṃ ekakolāhalaṃ jātaṃ.",
  "atk-s0513a3:3950_0": "Punadivase manussā uyyānaṃ gantvā paccekabuddhaṃ disvā “uyyānapālo paccekabuddhaṃ māretvā palāto”ti rañño kathayiṃsu.",
  "atk-s0513a3:3950_1": "Rājā mahantena parivārena uyyānaṃ gantvā sattāhaṃ sarīrapūjaṃ katvā mahantena sakkārena jhāpetvā dhātuyo",
  "atk-s0513a3:3950_2": "ādāya cetiyaṃ katvā taṃ pūjento dhammena rajjaṃ kāresi.",
  "atk-s0513a3:3950_3": "Sumaṅgalopi ekasaṃvaccharaṃ vītināmetvā “rañño cittaṃ jānissāmī”ti āgantvā ekaṃ amaccaṃ passitvā “mayi rañño cittaṃ jānāhī”ti āha.",
  "atk-s0513a3:3950_4": "Amaccopi rañño santikaṃ gantvā tassa guṇaṃ kathesi.",
  "atk-s0513a3:3950_5": "Rājā asuṇanto viya ahosi.",
  "atk-s0513a3:3950_6": "Puna kiñci avatvā rañño anattamanabhāvaṃ sumaṅgalassa kathesi.",
  "atk-s0513a3:3950_7": "So dutiyasaṃvaccharepi āgantvā tatheva rājā tuṇhī ahosi.",
  "atk-s0513a3:3950_8": "Tatiyasaṃvacchare āgantvā puttadāraṃ gahetvāva āgami.",
  "atk-s0513a3:3950_9": "Amacco rañño cittamudubhāvaṃ ñatvā taṃ rājadvāre ṭhapetvā tassāgatabhāvaṃ rañño kathesi.",
  "atk-s0513a3:3950_10": "Rājā taṃ pakkosāpetvā paṭisanthāraṃ katvā “sumaṅgala,",
  "atk-s0513a3:3950_11": "kasmā tayā mama puññakkhettaṃ paccekabuddho mārito”ti pucchi.",
  "atk-s0513a3:3950_12": "So “nāhaṃ, deva,",
  "atk-s0513a3:3950_13": "‘paccekabuddhaṃ māremī’ti māresiṃ,",
  "atk-s0513a3:3950_14": "apica kho iminā nāma kāraṇena idaṃ nāma akāsi”nti taṃ pavattiṃ ācikkhi.",
  "atk-s0513a3:3950_15": "Atha naṃ rājā “tena hi mā bhāyī”ti samassāsetvā puna uyyānapālameva akāsi.",
  "atk-s0513a3:3951_0": "Atha naṃ so amacco pucchi “deva,",
  "atk-s0513a3:3951_1": "kasmā tumhe dve vāre sumaṅgalassa guṇaṃ sutvāpi kiñci na kathayittha,",
  "atk-s0513a3:3951_2": "kasmā pana tatiyavāre sutvā taṃ pakkositvā anukampitthā”ti?",
  "atk-s0513a3:3951_3": "Rājā “tāta,",
  "atk-s0513a3:3951_4": "raññā nāma kuddhena sahasā kiñci kātuṃ na vaṭṭati,",
  "atk-s0513a3:3951_5": "tenāhaṃ pubbe tuṇhī hutvā tatiyavāre sumaṅgale mama cittassa mudubhāvaṃ ñatvā taṃ pakkosāpesi”nti rājavattaṃ kathento imā gāthā āha –",
  "atk-s0513a3:3952_0": "27.",
  "atk-s0513a3:3953_0": "“Bhusamhi kuddhoti avekkhiyāna, na tāva daṇḍaṃ paṇayeyya issaro;",
  "atk-s0513a3:3954_0": "Aṭṭhānaso appatirūpamattano, parassa dukkhāni bhusaṃ udīraye.",
  "atk-s0513a3:3955_0": "28.",
  "atk-s0513a3:3956_0": "“Yato ca jāneyya pasādamattano, atthaṃ niyuñjeyya parassa dukkaṭaṃ;",
  "atk-s0513a3:3957_0": "Tadāyamatthoti sayaṃ avekkhiya, athassa daṇḍaṃ sadisaṃ nivesaye.",
  "atk-s0513a3:3958_0": "29.",
  "atk-s0513a3:3959_0": "“Na cāpi jhāpeti paraṃ na attanaṃ, amucchito yo nayate nayānayaṃ;",
  "atk-s0513a3:3960_0": "Yo daṇḍadhāro bhavatīdha issaro, sa vaṇṇagutto siriyā na dhaṃsati.",
  "atk-s0513a3:3961_0": "30.",
  "atk-s0513a3:3962_0": "“Ye khattiyā se anisammakārino, paṇenti daṇḍaṃ sahasā pamucchitā;",
  "atk-s0513a3:3963_0": "Avaṇṇasaṃyutā jahanti jīvitaṃ, ito vimuttāpi ca yanti duggatiṃ.",
  "atk-s0513a3:3964_0": "31.",
  "atk-s0513a3:3965_0": "“Dhamme ca ye ariyappavedite ratā, anuttarā te vacasā manasā kammunā ca;",
  "atk-s0513a3:3966_0": "Te santisoraccasamādhisaṇṭhitā, vajanti lokaṃ dubhayaṃ tathāvidhā.",
  "atk-s0513a3:3967_0": "32.",
  "atk-s0513a3:3968_0": "“Rājāhamasmi narapamadānamissaro, sacepi kujjhāmi ṭhapemi attanaṃ;",
  "atk-s0513a3:3969_0": "Nisedhayanto janataṃ tathāvidhaṃ, paṇemi daṇḍaṃ anukampa yoniso”ti.",
  "atk-s0513a3:3970_0": "Tattha avekkhiyānāti avekkhitvā jānitvā.",
  "atk-s0513a3:3970_1": "Idaṃ vuttaṃ hoti – tāta,",
  "atk-s0513a3:3970_2": "pathavissaro rājā nāma “ahaṃ bhusaṃ kuddho balavakodhābhibhūto”ti ñatvā aṭṭhavatthukādibhedaṃ daṇḍaṃ parassa na paṇayeyya na vatteyya.",
  "atk-s0513a3:3970_3": "Kiṃkāraṇā?",
  "atk-s0513a3:3970_4": "Kuddho hi aṭṭhavatthukaṃ soḷasavatthukaṃ katvā aṭṭhānena akāraṇena attano rājabhāvassa ananurūpaṃ “imaṃ ettakaṃ nāma āharatha,",
  "atk-s0513a3:3970_5": "idañca tassa karothā”ti parassa bhusaṃ dukkhāni balavadukkhāni udīraye.",
  "atk-s0513a3:3971_0": "Yatoti yadā.",
  "atk-s0513a3:3971_1": "Idaṃ vuttaṃ hoti –",
  "atk-s0513a3:3971_2": "yadā pana rājā parasmiṃ uppannaṃ attano pasādaṃ jāneyya,",
  "atk-s0513a3:3971_3": "atha parassa dukkaṭaṃ atthaṃ niyuñjeyya upaparikkheyya,",
  "atk-s0513a3:3971_4": "tadā evaṃ niyuñjanto “ayaṃ nāmettha attho,",
  "atk-s0513a3:3971_5": "ayaṃ etassa doso”ti sayaṃ attapaccakkhaṃ katvā athassa aparādhakārakassa aṭṭhavatthukahetu aṭṭheva,",
  "atk-s0513a3:3971_6": "soḷasavatthukahetu soḷaseva kahāpaṇe gaṇhamāno daṇḍaṃ sadisaṃ katadosānurūpaṃ nivesaye ṭhapeyya pavatteyyāti.",
  "atk-s0513a3:3972_0": "Amucchitoti chandādīhi agatikilesehi amucchito anabhibhūto hutvā yo nayānayaṃ nayate upaparikkhati,",
  "atk-s0513a3:3972_1": "so neva paraṃ jhāpeti,",
  "atk-s0513a3:3972_2": "na attānaṃ.",
  "atk-s0513a3:3972_3": "Chandādivasena hi ahetukaṃ daṇḍaṃ pavattento parampi tena daṇḍena jhāpeti dahati pīḷeti,",
  "atk-s0513a3:3972_4": "attānampi tatonidānena pāpena.",
  "atk-s0513a3:3972_5": "Ayaṃ pana na paraṃ jhāpeti,",
  "atk-s0513a3:3972_6": "na attānaṃ.",
  "atk-s0513a3:3972_7": "Yo daṇḍadhāro bhavatīdha issaroti yo idha pathavissaro rājā idha sattaloke dosānucchavikaṃ daṇḍaṃ pavattento daṇḍadhāro hoti.",
  "atk-s0513a3:3972_8": "Sa vaṇṇaguttoti guṇavaṇṇena ceva yasavaṇṇena ca gutto rakkhito siriyā na dhaṃsati na parihāyati.",
  "atk-s0513a3:3972_9": "Avaṇṇasaṃyutā jahantīti adhammikā lolarājāno avaṇṇena yuttā hutvā jīvitaṃ jahanti.",
  "atk-s0513a3:3973_0": "Dhamme ca ye ariyappavediteti ye rājāno ācāraariyehi dhammikarājūhi pavedite dasavidhe rājadhamme ratā.",
  "atk-s0513a3:3973_1": "Anuttarā teti te vacasā manasā kammunā ca tīhipi etehi anuttarā jeṭṭhakā.",
  "atk-s0513a3:3973_2": "Te santisoraccasamādhisaṇṭhitāti te agatipahānena kilesasantiyañca susīlyasaṅkhāte soracce ca ekaggatāsamādhimhi",
  "atk-s0513a3:3973_3": "ca saṇṭhitā patiṭṭhitā dhammikarājāno.",
  "atk-s0513a3:3973_4": "Vajanti lokaṃ dubhayanti dhammena rajjaṃ kāretvā manussalokato devalokaṃ,",
  "atk-s0513a3:3973_5": "devalokato manussalokanti ubhayalokameva vajanti,",
  "atk-s0513a3:3973_6": "nirayādīsu na nibbattanti.",
  "atk-s0513a3:3973_7": "Narapamadānanti narānañca nārīnañca.",
  "atk-s0513a3:3973_8": "Ṭhapemi attananti kuddhopi kodhavasena agantvā attānaṃ porāṇakarājūhi ṭhapitanayasmiṃyeva dhamme ṭhapemi,",
  "atk-s0513a3:3973_9": "vinicchayadhammaṃ na bhindāmīti.",
  "atk-s0513a3:3974_0": "Evaṃ chahi gāthāhi raññā attano guṇe kathite sabbāpi rājaparisā tuṭṭhā “ayaṃ sīlācāraguṇasampatti tumhākaññeva anurūpā”ti rañño guṇe kathesuṃ.",
  "atk-s0513a3:3974_1": "Sumaṅgalo pana parisāya kathitāvasāne uṭṭhāya rājānaṃ vanditvā añjaliṃ paggayha rañño thutiṃ karonto tisso gāthā abhāsi –",
  "atk-s0513a3:3975_0": "33.",
  "atk-s0513a3:3976_0": "“Sirī ca lakkhī ca taveva khattiya, janādhipa mā vijahi kudācanaṃ;",
  "atk-s0513a3:3977_0": "Akkodhano niccapasannacitto, anīgho tuvaṃ vassasatāni pālaya.",
  "atk-s0513a3:3978_0": "34.",
  "atk-s0513a3:3979_0": "“Guṇehi etehi upeta khattiya, ṭhitamariyavattī suvaco akodhano;",
  "atk-s0513a3:3980_0": "Sukhī anuppīḷa pasāsa mediniṃ, ito vimuttopi ca yāhi suggatiṃ.",
  "atk-s0513a3:3981_0": "35.",
  "atk-s0513a3:3982_0": "“Evaṃ sunītena subhāsitena, dhammena ñāyena upāyaso nayaṃ;",
  "atk-s0513a3:3983_0": "Nibbāpaye saṅkhubhitaṃ mahājanaṃ, mahāva megho salilena medini”nti.",
  "atk-s0513a3:3984_0": "Tattha sirī ca lakkhī cāti parivārasampatti ca paññā ca.",
  "atk-s0513a3:3984_1": "Anīghoti niddukkho hutvā.",
  "atk-s0513a3:3984_2": "Upeta khattiyāti upeto khattiya,",
  "atk-s0513a3:3984_3": "ayameva vā pāṭho.",
  "atk-s0513a3:3984_4": "Ṭhitamariyavattīti ṭhitaariyavatti,",
  "atk-s0513a3:3984_5": "ariyavatti nāma dasarājadhammasaṅkhātaṃ porāṇarājavattaṃ,",
  "atk-s0513a3:3984_6": "tattha patiṭṭhitattā ṭhitarājadhammo hutvāti attho.",
  "atk-s0513a3:3984_7": "Anuppīḷa pasāsa medininti anuppīḷaṃ pasāsa mediniñca,",
  "atk-s0513a3:3984_8": "ayameva vā pāṭho.",
  "atk-s0513a3:3984_9": "Sunītenāti sunayena suṭṭhu kāraṇena.",
  "atk-s0513a3:3984_10": "Dhammenāti dasakusalakammapathadhammena.",
  "atk-s0513a3:3984_11": "Ñāyenāti purimapadasseva vevacanaṃ.",
  "atk-s0513a3:3984_12": "Upāyasoti upāyakosallena.",
  "atk-s0513a3:3984_13": "Nayanti nayanto rajjaṃ anusāsanto dhammikarājā.",
  "atk-s0513a3:3984_14": "Nibbāpayeti imāya paṭipattiyā kāyikacetasikadukkhaṃ darathaṃ apanento kāyikacetasikadukkhasaṅkhubhitampi",
  "atk-s0513a3:3984_15": "mahājanaṃ mahāmegho salilena mediniṃ viya nibbāpeyya,",
  "atk-s0513a3:3984_16": "tvampi tatheva nibbāpehīti dassento evamāha.",
  "atk-s0513a3:3985_0": "Satthā kosalarañño ovādavasena imaṃ dhammadesanaṃ āharitvā jātakaṃ samodhānesi –",
  "atk-s0513a3:3985_1": "“tadā paccekabuddho parinibbuto,",
  "atk-s0513a3:3985_2": "sumaṅgalo ānando ahosi,",
  "atk-s0513a3:3985_3": "rājā pana ahameva ahosi”nti.",
  "atk-s0513a3:3986_0": "Sumaṅgalajātakavaṇṇanā catutthā.",
  "atk-s0513a3:3988_0": "[421] 5. Gaṅgamālajātakavaṇṇanā",
  "atk-s0513a3:3989_0": "Aṅgārajātāti idaṃ satthā jetavane viharanto uposathakammaṃ ārabbha kathesi.",
  "atk-s0513a3:3989_1": "Ekadivasañhi satthā uposathike upāsake āmantetvā “upāsakā sādhurūpaṃ vo kataṃ uposathaṃ upavasantehi,",
  "atk-s0513a3:3989_2": "dānaṃ dātabbaṃ,",
  "atk-s0513a3:3989_3": "sīlaṃ rakkhitabbaṃ,",
  "atk-s0513a3:3989_4": "kodho na kātabbo,",
  "atk-s0513a3:3989_5": "mettā bhāvetabbā,",
  "atk-s0513a3:3989_6": "uposathavāso vasitabbo,",
  "atk-s0513a3:3989_7": "porāṇakapaṇḍitā hi ekaṃ upaḍḍhuposathakammaṃ nissāya mahāyasaṃ labhiṃsū”ti vatvā tehi yācito atītaṃ āhari.",
  "atk-s0513a3:3990_0": "Atīte bārāṇasiyaṃ brahmadatte rajjaṃ kārente tasmiṃ nagare suciparivāro nāma seṭṭhi ahosi asītikoṭidhanavibhavo dānādipuññābhirato.",
  "atk-s0513a3:3990_1": "Tassa puttadārāpi parijanopi antamaso tasmiṃ ghare vacchapālakāpi sabbe māsassa cha divase uposathaṃ upavasanti.",
  "atk-s0513a3:3990_2": "Tadā bodhisatto ekasmiṃ daliddakule nibbattitvā bhatiṃ katvā kicchena jīvati.",
  "atk-s0513a3:3990_3": "So “bhatiṃ karissāmī”ti tassa gehaṃ gantvā vanditvā ekamantaṃ ṭhito “kiṃ āgatosī”ti vutte “tumhākaṃ gehe bhatiyā kammakaraṇattha”nti āha.",
  "atk-s0513a3:3990_4": "Seṭṭhi aññesaṃ bhatikānaṃ āgatadivaseyeva “imasmiṃ gehe kammaṃ karontā sīlaṃ rakkhanti,",
  "atk-s0513a3:3990_5": "sīlaṃ rakkhituṃ sakkontā kammaṃ karothā”ti vadati,",
  "atk-s0513a3:3990_6": "bodhisattassa pana sīlarakkhaṇaācikkhaṇe saññaṃ akatvā “sādhu, tāta,",
  "atk-s0513a3:3990_7": "attano bhatiṃ jānitvā kammaṃ karohī”ti āha.",
  "atk-s0513a3:3990_8": "So tato paṭṭhāya suvaco hutvā uraṃ datvā attano kilamathaṃ agaṇetvā tassa sabbakiccāni karoti,",
  "atk-s0513a3:3990_9": "pātova kammantaṃ gantvā sāyaṃ āgacchati.",
  "atk-s0513a3:3991_0": "Athekadivasaṃ nagare chaṇaṃ ghosesuṃ.",
  "atk-s0513a3:3991_1": "Mahāseṭṭhi dāsiṃ āmantetvā “ajjuposathadivaso,",
  "atk-s0513a3:3991_2": "gehe kammakarānaṃ pātova bhattaṃ pacitvā dehi,",
  "atk-s0513a3:3991_3": "kālasseva bhuñjitvā uposathikā bhavissantī”ti āha.",
  "atk-s0513a3:3991_4": "Bodhisatto kālasseva uṭṭhāya kammantaṃ agamāsi,",
  "atk-s0513a3:3991_5": "“ajjuposathiko bhaveyyāsī”ti tassa koci nārocesi.",
  "atk-s0513a3:3991_6": "Sesakammakarā pātova bhuñjitvā uposathikāva ahesuṃ.",
  "atk-s0513a3:3991_7": "Seṭṭhipi saputtadāro saparijano uposathaṃ adhiṭṭhahi,",
  "atk-s0513a3:3991_8": "sabbepi uposathikā attano attano vasanaṭṭhānaṃ gantvā sīlaṃ āvajjentā nisīdiṃsu.",
  "atk-s0513a3:3991_9": "Bodhisatto sakaladivasaṃ kammaṃ katvā sūriyatthaṅgamanavelāya āgato.",
  "atk-s0513a3:3991_10": "Athassa bhattakārikā hatthadhovanaṃ datvā pātiyaṃ bhattaṃ vaḍḍhetvā upanāmesi.",
  "atk-s0513a3:3991_11": "Bodhisatto “aññesu divasesu imāya velāya mahāsaddo hoti,",
  "atk-s0513a3:3991_12": "ajja kahaṃ gatā”ti pucchi.",
  "atk-s0513a3:3991_13": "“Sabbe uposathaṃ samādiyitvā attano attano vasanaṭṭhānāni gatā”ti.",
  "atk-s0513a3:3991_14": "Taṃ sutvā bodhisatto cintesi “ettakānaṃ sīlavantānaṃ antare ahaṃ eko dussīlo hutvā na vasissāmi,",
  "atk-s0513a3:3991_15": "idāni uposathaṅgesu adhiṭṭhitesu hoti nu kho uposathakammaṃ, no”ti.",
  "atk-s0513a3:3991_16": "So gantvā seṭṭhiṃ pucchi.",
  "atk-s0513a3:3991_17": "Atha naṃ seṭṭhi “tāta pātova anadhiṭṭhitattā sakalaṃ uposathakammaṃ na hoti,",
  "atk-s0513a3:3991_18": "upaḍḍhuposathakammaṃ pana hotī”ti āha.",
  "atk-s0513a3:3992_0": "So “ettakampi hotū”ti seṭṭhissa santike samādinnasīlo hutvā uposathakammaṃ adhiṭṭhāya attano vasanokāsaṃ pavisitvā sīlaṃ āvajjento nipajji.",
  "atk-s0513a3:3992_1": "Athassa sakaladivasaṃ nirāhāratāya pacchimayāmasamanantare satthakavātā samuṭṭhahiṃsu.",
  "atk-s0513a3:3992_2": "Seṭṭhinā nānāvidhāni bhesajjāni āharitvā “bhuñjā”ti vuccamānopi “uposathaṃ na bhindissāmi,",
  "atk-s0513a3:3992_3": "jīvitapariyantikaṃ katvā samādiyi”nti āha.",
  "atk-s0513a3:3992_4": "Balavavedanā uppajji,",
  "atk-s0513a3:3992_5": "aruṇuggamanavelāya satiṃ paccupaṭṭhāpetuṃ nāsakkhi.",
  "atk-s0513a3:3992_6": "Atha naṃ “idāni marissatī”ti nīharitvā “osārake nipajjāpesuṃ.",
  "atk-s0513a3:3992_7": "Tasmiṃ khaṇe bārāṇasirājā rathavaragato mahantena parivārena nagaraṃ padakkhiṇaṃ karonto taṃ ṭhānaṃ sampāpuṇi.",
  "atk-s0513a3:3992_8": "Bodhisatto tassa siriṃ oloketvā tasmiṃ lobhaṃ uppādetvā rajjaṃ patthesi.",
  "atk-s0513a3:3992_9": "So cavitvā upaḍḍhuposathakammanissandena tassa aggamahesiyā kucchimhi paṭisandhiṃ gaṇhi.",
  "atk-s0513a3:3992_10": "Sā laddhagabbhaparihārā dasamāsaccayena puttaṃ vijāyi,",
  "atk-s0513a3:3992_11": "“udayakumāro”tissa nāmaṃ akaṃsu.",
  "atk-s0513a3:3992_12": "So vayappatto sabbasippesu nipphattiṃ pāpuṇi,",
  "atk-s0513a3:3992_13": "jātissarañāṇena attano pubbakammaṃ saritvā “appakassa kammassa phalaṃ mama ida”nti abhikkhaṇaṃ udānaṃ udānesi.",
  "atk-s0513a3:3992_14": "So pitu accayena rajjaṃ patvāpi attano mahantaṃ sirivibhavaṃ oloketvā tadeva udānaṃ udānesi.",
  "atk-s0513a3:3993_0": "Athekadivasaṃ nagare chaṇaṃ sajjayiṃsu,",
  "atk-s0513a3:3993_1": "mahājano kīḷāpasuto ahosi.",
  "atk-s0513a3:3993_2": "Tadā bārāṇasiyā uttaradvāravāsī eko bhatiko udakabhatiṃ katvā laddhaṃ aḍḍhamāsakaṃ pākāriṭṭhakāya antare",
  "atk-s0513a3:3993_3": "ṭhapetvā bhatiṃ karonto dakkhiṇadvāraṃ patvā tattha udakabhatimeva katvā jīvamānāya ekāya kapaṇitthiyā",
  "atk-s0513a3:3993_4": "saddhiṃ saṃvāsaṃ kappesi.",
  "atk-s0513a3:3993_5": "Sā taṃ āha – “sāmi,",
  "atk-s0513a3:3993_6": "nagare chaṇo vattati,",
  "atk-s0513a3:3993_7": "sace te kiñci atthi,",
  "atk-s0513a3:3993_8": "mayampi kīḷeyyāmā”ti? “Āma, atthī”ti.",
  "atk-s0513a3:3993_9": "“Kittakaṃ, sāmī”ti?",
  "atk-s0513a3:3993_10": "“Aḍḍhamāsako”ti.",
  "atk-s0513a3:3993_11": "“Kahaṃ so”ti?",
  "atk-s0513a3:3993_12": "“Uttaradvāre iṭṭhakabbhantare ṭhapitoti ito me dvādasayojanantare nidhānaṃ,",
  "atk-s0513a3:3993_13": "tava pana hatthe kiñci atthī”ti? “Āma, atthī”ti.",
  "atk-s0513a3:3993_14": "“Kittaka”nti?",
  "atk-s0513a3:3993_15": "“Aḍḍhamāsakovā”ti.",
  "atk-s0513a3:3993_16": "“Iti tava aḍḍhamāsako,",
  "atk-s0513a3:3993_17": "mama aḍḍhamāsakoti māsakova hoti,",
  "atk-s0513a3:3993_18": "tato ekena koṭṭhāsena mālaṃ,",
  "atk-s0513a3:3993_19": "ekena koṭṭhāsena gandhaṃ,",
  "atk-s0513a3:3993_20": "ekena koṭṭhāsena suraṃ gahetvā kīḷissāma,",
  "atk-s0513a3:3993_21": "gaccha tayā ṭhapitaṃ aḍḍhamāsakaṃ āharā”ti.",
  "atk-s0513a3:3993_22": "So “bhariyāya me santikā kathā laddhā”ti haṭṭhatuṭṭho “bhadde,",
  "atk-s0513a3:3993_23": "mā cintayi,",
  "atk-s0513a3:3993_24": "āharissāmi na”nti vatvā pakkāmi.",
  "atk-s0513a3:3993_25": "Nāgabalo bhatiko cha yojanāni atikkamma majjhanhikasamaye vītaccikaṅgārasanthataṃ viya uṇhaṃ vālukaṃ",
  "atk-s0513a3:3993_26": "maddanto dhanalobhena haṭṭhapahaṭṭho kasāvarattanivāsano kaṇṇe tālapaṇṇaṃ piḷandhitvā ekena āyogavattena",
  "atk-s0513a3:3993_27": "gītaṃ gāyanto rājaṅgaṇena pāyāsi.",
  "atk-s0513a3:3994_0": "Udayarājā sīhapañjaraṃ vivaritvā ṭhito taṃ tathā gacchantaṃ disvā “kiṃ nu kho esa evarūpaṃ vātātapaṃ agaṇetvā haṭṭhatuṭṭho gāyanto gacchati,",
  "atk-s0513a3:3994_1": "pucchissāmi na”nti cintetvā pakkosanatthāya ekaṃ purisaṃ pahiṇi.",
  "atk-s0513a3:3994_2": "Tena gantvā “rājā taṃ pakkosatī”ti vutte “rājā mayhaṃ kiṃ hoti,",
  "atk-s0513a3:3994_3": "nāhaṃ rājānaṃ jānāmī”ti vatvā balakkārena nīto ekamantaṃ aṭṭhāsi.",
  "atk-s0513a3:3994_4": "Atha naṃ rājā pucchanto dve gāthā abhāsi –",
  "atk-s0513a3:3995_0": "36.",
  "atk-s0513a3:3996_0": "“Aṅgārajātā pathavī, kukkuḷānugatā mahī;",
  "atk-s0513a3:3997_0": "Atha gāyasi vattāni, na taṃ tapati ātapo.",
  "atk-s0513a3:3998_0": "37.",
  "atk-s0513a3:3999_0": "“Uddhaṃ tapati ādicco, adho tapati vālukā;",
  "atk-s0513a3:4000_0": "Atha gāyasi vattāni, na taṃ tapati ātapo”ti.",
  "atk-s0513a3:4001_0": "Tattha aṅgārajātāti bho purisa,",
  "atk-s0513a3:4001_1": "ayaṃ pathavī vītaccikaṅgārā viya uṇhajātā.",
  "atk-s0513a3:4001_2": "Kukkuḷānugatāti ādittachārikasaṅkhātena kukkuḷena viya uṇhavālukāya anugatā.",
  "atk-s0513a3:4001_3": "Vattānīti āyogavattāni āropetvā gītaṃ gāyasīti.",
  "atk-s0513a3:4002_0": "So rañño kathaṃ sutvā tatiyaṃ gāthamāha –",
  "atk-s0513a3:4003_0": "38.",
  "atk-s0513a3:4004_0": "“Na maṃ tapati ātapo, ātapā tapayanti maṃ;",
  "atk-s0513a3:4005_0": "Atthā hi vividhā rāja, te tapanti na ātapo”ti.",
  "atk-s0513a3:4006_0": "Tattha ātapāti vatthukāmakilesakāmā.",
  "atk-s0513a3:4006_1": "Purisañhi te abhitapanti,",
  "atk-s0513a3:4006_2": "tasmā “ātapā”ti vuttā.",
  "atk-s0513a3:4006_3": "Atthā hi vividhāti, mahārāja,",
  "atk-s0513a3:4006_4": "mayhaṃ vatthukāmakilesakāme nissāya kattabbā nānākiccasaṅkhātā vividhā atthā atthi,",
  "atk-s0513a3:4006_5": "te maṃ tapanti,",
  "atk-s0513a3:4006_6": "na ātapoti.",
  "atk-s0513a3:4007_0": "Atha naṃ rājā “ko nāma te attho”ti pucchi.",
  "atk-s0513a3:4007_1": "So āha “ahaṃ, deva,",
  "atk-s0513a3:4007_2": "dakkhiṇadvāre kapaṇitthiyā saddhiṃ saṃvāsaṃ kappesiṃ,",
  "atk-s0513a3:4007_3": "sā maṃ ‘chaṇaṃ kīḷissāma,",
  "atk-s0513a3:4007_4": "atthi te kiñci hatthe’ti pucchi,",
  "atk-s0513a3:4007_5": "atha naṃ ahaṃ ‘mama nidhānaṃ uttaradvāre pākārantare ṭhapita’nti avacaṃ,",
  "atk-s0513a3:4007_6": "sā ‘gaccha taṃ āhara,",
  "atk-s0513a3:4007_7": "ubhopi kīḷissāmā’ti maṃ pahiṇi,",
  "atk-s0513a3:4007_8": "sā me tassā kathā hadayaṃ na vijahati,",
  "atk-s0513a3:4007_9": "taṃ maṃ anussarantaṃ kāmatapo tapati, ayaṃ me, deva, attho”ti.",
  "atk-s0513a3:4007_10": "Atha “evarūpaṃ vātātapaṃ agaṇetvā kiṃ te tussanakāraṇaṃ,",
  "atk-s0513a3:4007_11": "yena gāyanto gacchasī”ti? “Deva,",
  "atk-s0513a3:4007_12": "taṃ nidhānaṃ āharitvā ‘tāya saddhiṃ abhiramissāmī’ti iminā kāraṇena tuṭṭho gāyāmī”ti.",
  "atk-s0513a3:4007_13": "“Kiṃ pana te,",
  "atk-s0513a3:4007_14": "bho purisa,",
  "atk-s0513a3:4007_15": "uttaradvāre ṭhapitanidhānaṃ satasahassamattaṃ atthī”ti? “Natthi, devā”ti.",
  "atk-s0513a3:4007_16": "Rājā “tena hi paññāsa sahassāni,",
  "atk-s0513a3:4007_17": "cattālīsa, tiṃsa, vīsa, dasa, sahassaṃ,",
  "atk-s0513a3:4007_18": "pañca satāni, cattāri, tīṇi, dve, ekaṃ, sataṃ, paññāsaṃ,",
  "atk-s0513a3:4007_19": "cattālīsaṃ, tiṃsaṃ, vīsaṃ, dasa, pañca, cattāri, tayo, dve,",
  "atk-s0513a3:4007_20": "eko kahāpaṇo, aḍḍho, pādo,",
  "atk-s0513a3:4007_21": "cattāro māsakā, tayo, dve,",
  "atk-s0513a3:4007_22": "eko māsako”ti pucchi.",
  "atk-s0513a3:4007_23": "Sabbaṃ paṭikkhipitvā “aḍḍhamāsako”ti vutto “āma, deva,",
  "atk-s0513a3:4007_24": "ettakaṃ mayhaṃ dhanaṃ,",
  "atk-s0513a3:4007_25": "taṃ āharitvā tāya saddhiṃ abhiramissāmīti gacchāmi,",
  "atk-s0513a3:4007_26": "tāya pītiyā tena somanassena na maṃ esa vātātapo tapatī”ti āha.",
  "atk-s0513a3:4008_0": "Atha naṃ rājā “bho purisa,",
  "atk-s0513a3:4008_1": "evarūpe ātape tattha mā gami,",
  "atk-s0513a3:4008_2": "ahaṃ te aḍḍhamāsakaṃ dassāmī”ti āha. “Deva,",
  "atk-s0513a3:4008_3": "ahaṃ tumhākaṃ kathāya ṭhatvā tañca gaṇhissāmi,",
  "atk-s0513a3:4008_4": "itarañca dhanaṃ na nāsessāmi,",
  "atk-s0513a3:4008_5": "mama gamanaṃ ahāpetvā tampi gahessāmī”ti.",
  "atk-s0513a3:4008_6": "“Bho purisa, nivatta,",
  "atk-s0513a3:4008_7": "māsakaṃ te dassāmi,",
  "atk-s0513a3:4008_8": "dve māsakehi evaṃ vaḍḍhetvā koṭiṃ koṭisataṃ aparimitaṃ dhanaṃ dassāmi,",
  "atk-s0513a3:4008_9": "nivattā”ti vuttepi “deva,",
  "atk-s0513a3:4008_10": "taṃ gahetvā itarampi gaṇhissāmi”icceva āha.",
  "atk-s0513a3:4008_11": "Tato seṭṭhiṭṭhānādīhi ṭhānantarehi palobhito yāva uparajjā tatheva vatvā “upaḍḍharajjaṃ te dassāmi,",
  "atk-s0513a3:4008_12": "nivattā”ti vutte sampaṭicchi.",
  "atk-s0513a3:4008_13": "Rājā “gacchatha mama sahāyassa kesamassuṃ kāretvā nhāpetvā alaṅkaritvā ānetha na”nti amacce āṇāpesi.",
  "atk-s0513a3:4008_14": "Amaccā tathā akaṃsu.",
  "atk-s0513a3:4008_15": "Rājā rajjaṃ dvidhā bhinditvā tassa upaḍḍharajjaṃ adāsi.",
  "atk-s0513a3:4008_16": "“So pana taṃ gahetvāpi aḍḍhamāsakapemena uttarapassaṃ gatoyevā”ti vadanti.",
  "atk-s0513a3:4008_17": "So aḍḍhamāsakarājā nāma ahosi.",
  "atk-s0513a3:4008_18": "Te samaggā sammodamānā rajjaṃ kārentā ekadivasaṃ uyyānaṃ gamiṃsu.",
  "atk-s0513a3:4008_19": "Tattha kīḷitvā udayarājā aḍḍhamāsakarañño aṅke sīsaṃ katvā nipajji.",
  "atk-s0513a3:4008_20": "Tasmiṃ niddaṃ okkante parivāramanussā kīḷānubhavanavasena tattha tattha agamaṃsu.",
  "atk-s0513a3:4009_0": "Aḍḍhamāsakarājā “kiṃ me niccakālaṃ upaḍḍharajjena,",
  "atk-s0513a3:4009_1": "imaṃ māretvā ahameva sakalarajjaṃ kāressāmī”ti khaggaṃ abbāhitvā “paharissāmi na”nti cintetvā puna “ayaṃ",
  "atk-s0513a3:4009_2": "rājā maṃ daliddakapaṇaṃ manussaṃ attanā samānaṃ katvā mahante issariye patiṭṭhapesi,",
  "atk-s0513a3:4009_3": "evarūpaṃ nāma yasadāyakaṃ māretvā rajjaṃ kāressāmīti mama icchā uppannā,",
  "atk-s0513a3:4009_4": "ayuttaṃ vata me kamma”nti satiṃ paṭilabhitvā asiṃ pavesesi.",
  "atk-s0513a3:4009_5": "Athassa dutiyampi tatiyampi tatheva cittaṃ uppajji.",
  "atk-s0513a3:4009_6": "Tato cintesi “idaṃ cittaṃ punappunaṃ uppajjamānaṃ maṃ pāpakamme niyojeyyā”ti.",
  "atk-s0513a3:4009_7": "So asiṃ bhūmiyaṃ khipitvā rājānaṃ uṭṭhāpetvā “khamāhi me,",
  "atk-s0513a3:4009_8": "devā”ti pādesu pati.",
  "atk-s0513a3:4009_9": "“Nanu samma,",
  "atk-s0513a3:4009_10": "tava mamantare doso natthī”ti? “Atthi, mahārāja,",
  "atk-s0513a3:4009_11": "ahaṃ idaṃ nāma akāsi”nti.",
  "atk-s0513a3:4009_12": "“Tena hi samma,",
  "atk-s0513a3:4009_13": "khamāmi te,",
  "atk-s0513a3:4009_14": "icchanto pana rajjaṃ kārehi,",
  "atk-s0513a3:4009_15": "ahaṃ uparājā hutvā taṃ upaṭṭhahissāmī”ti.",
  "atk-s0513a3:4009_16": "So “na me, deva,",
  "atk-s0513a3:4009_17": "rajjena attho,",
  "atk-s0513a3:4009_18": "ayañhi taṇhā maṃ apāyesu nibbattāpessati,",
  "atk-s0513a3:4009_19": "tava rajjaṃ tvameva gaṇha,",
  "atk-s0513a3:4009_20": "ahaṃ pabbajissāmi,",
  "atk-s0513a3:4009_21": "diṭṭhaṃ me kāmassa mūlaṃ,",
  "atk-s0513a3:4009_22": "ayañhi saṅkappena vaḍḍhati,",
  "atk-s0513a3:4009_23": "na dāni naṃ tato paṭṭhāya saṅkappessāmī”ti udānento catutthaṃ gāthamāha –",
  "atk-s0513a3:4010_0": "39.",
  "atk-s0513a3:4011_0": "“Addasaṃ kāma te mūlaṃ, saṅkappā kāma jāyasi;",
  "atk-s0513a3:4012_0": "Na taṃ saṅkappayissāmi, evaṃ kāma na hehisī”ti.",
  "atk-s0513a3:4013_0": "Tattha evanti evaṃ mamantare. Na hehisīti na uppajjissasīti.",
  "atk-s0513a3:4014_0": "Evañca pana vatvā puna kāmesu anuyuñjantassa mahājanassa dhammaṃ desento pañcamaṃ gāthamāha –",
  "atk-s0513a3:4015_0": "40.",
  "atk-s0513a3:4016_0": "“Appāpi kāmā na alaṃ, bahūhipi na tappati;",
  "atk-s0513a3:4017_0": "Ahahā bālalapanā, parivajjetha jaggato”ti.",
  "atk-s0513a3:4018_0": "Tattha ahahāti saṃvegadīpanaṃ.",
  "atk-s0513a3:4018_1": "Jaggatoti jagganto.",
  "atk-s0513a3:4018_2": "Idaṃ vuttaṃ hoti – mahārāja,",
  "atk-s0513a3:4018_3": "imassa mahājanassa appakāpi vatthukāmakilesakāmā na alaṃ pariyattāva,",
  "atk-s0513a3:4018_4": "bahūhipi ca tehi na tappateva,",
  "atk-s0513a3:4018_5": "“aho ime mama rūpā mama saddā”ti lapanato bālalapanā kāmā,",
  "atk-s0513a3:4018_6": "ime vipassanaṃ vaḍḍhetvā bodhipakkhiyānaṃ dhammānaṃ bhāvanānuyogamanuyutto jagganto kulaputto parivajjetha,",
  "atk-s0513a3:4018_7": "pariññāpahānābhisamayehi abhisametvā pajaheyyāti.",
  "atk-s0513a3:4019_0": "Evaṃ so mahājanassa dhammaṃ desetvā udayarājānaṃ rajjaṃ paṭicchāpetvā mahājanaṃ assumukhaṃ rodamānaṃ",
  "atk-s0513a3:4019_1": "pahāya himavantaṃ pavisitvā pabbajitvā jhānābhiññāyo nibbattetvā vihāsi.",
  "atk-s0513a3:4019_2": "Tassa pabbajitakāle rājā taṃ udānaṃ sakalaṃ katvā udānento chaṭṭhaṃ gāthamāha –",
  "atk-s0513a3:4020_0": "41.",
  "atk-s0513a3:4021_0": "“Appassa kammassa phalaṃ mamedaṃ, udayo ajjhāgamā mahattapattaṃ;",
  "atk-s0513a3:4022_0": "Suladdhalābho vata māṇavassa, yo pabbajī kāmarāgaṃ pahāyā”ti.",
  "atk-s0513a3:4023_0": "Tattha udayoti attānaṃ sandhāya vadati.",
  "atk-s0513a3:4023_1": "Mahattapattanti mahantabhāvappattaṃ vipulaṃ issariyaṃ ajjhāgamā.",
  "atk-s0513a3:4023_2": "Māṇavassāti sattassa mayhaṃ sahāyassa suladdhalābho,",
  "atk-s0513a3:4023_3": "yo kāmarāgaṃ pahāya pabbajitoti adhippāyenevamāha.",
  "atk-s0513a3:4024_0": "Imissā pana gāthāya na koci atthaṃ jānāti.",
  "atk-s0513a3:4024_1": "Atha naṃ ekadivasaṃ aggamahesī gāthāya atthaṃ pucchi,",
  "atk-s0513a3:4024_2": "rājā na kathesi.",
  "atk-s0513a3:4024_3": "Eko panassa gaṅgamālo nāma maṅgalanhāpito,",
  "atk-s0513a3:4024_4": "so rañño massuṃ karonto paṭhamaṃ khuraparikammaṃ katvā pacchā saṇḍāsena lomāni gaṇhāti,",
  "atk-s0513a3:4024_5": "rañño ca khuraparikammakāle sukhaṃ hoti,",
  "atk-s0513a3:4024_6": "lomaharaṇakāle dukkhaṃ.",
  "atk-s0513a3:4024_7": "So paṭhamaṃ tassa varaṃ dātukāmo hoti,",
  "atk-s0513a3:4024_8": "pacchā sīsacchedanamākaṅkhati.",
  "atk-s0513a3:4024_9": "Athekadivasaṃ “bhadde,",
  "atk-s0513a3:4024_10": "amhākaṃ gaṅgamālakappako bālo”ti deviyā tamatthaṃ ārocetvā “ki pana, deva,",
  "atk-s0513a3:4024_11": "kātuṃ vaṭṭatī”ti vutte “paṭhamaṃ saṇḍāsena lomāni gahetvā pacchā khuraparikamma”nti āha.",
  "atk-s0513a3:4024_12": "Sā taṃ kappakaṃ pakkosāpetvā “tāta,",
  "atk-s0513a3:4024_13": "idāni rañño massukaraṇadivase paṭhamaṃ lomāni gahetvā pacchā khuraparikammaṃ kareyyāsi,",
  "atk-s0513a3:4024_14": "raññā ca ‘varaṃ gaṇhāhī’ti vutte ‘aññena, deva,",
  "atk-s0513a3:4024_15": "me attho natthi,",
  "atk-s0513a3:4024_16": "tumhākaṃ udānagāthāya atthaṃ ācikkhathā’ti vadeyyāsi,",
  "atk-s0513a3:4024_17": "ahaṃ te bahuṃ dhanaṃ dassāmī”ti āha.",
  "atk-s0513a3:4024_18": "So “sādhū”ti sampaṭicchitvā massukaraṇadivase paṭhamaṃ saṇḍāsaṃ gaṇhi. “Kiṃ,",
  "atk-s0513a3:4024_19": "bhaṇe gaṅgamāla,",
  "atk-s0513a3:4024_20": "apubbaṃ te karaṇa”nti raññā vutte “deva,",
  "atk-s0513a3:4024_21": "kappakā nāma apubbampi karontī”ti vatvā paṭhamaṃ lomāni gahetvā pacchā khuraparikammaṃ akāsi.",
  "atk-s0513a3:4024_22": "Rājā “varaṃ gaṇhāhī”ti āha. “Deva,",
  "atk-s0513a3:4024_23": "aññena me attho natthi,",
  "atk-s0513a3:4024_24": "tumhākaṃ udānagāthāya atthaṃ kathethā”ti.",
  "atk-s0513a3:4024_25": "Rājā attano daliddakāle kataṃ kathetuṃ lajjanto “tāta,",
  "atk-s0513a3:4024_26": "iminā te varena ko attho,",
  "atk-s0513a3:4024_27": "aññaṃ gaṇhāhī”ti āha.",
  "atk-s0513a3:4024_28": "“Etameva dehi, devā”ti.",
  "atk-s0513a3:4024_29": "So musāvādabhayena “sādhū”ti sampaṭicchitvā kummāsapiṇḍijātake vuttanayeneva sabbaṃ saṃvidahāpetvā ratanapallaṅke nisīditvā “ahaṃ gaṅgamāla,",
  "atk-s0513a3:4024_30": "purimabhave imasmiṃyeva nagare”ti sabbaṃ purimakiriyaṃ ācikkhitvā “iminā kāraṇena upaḍḍhagāthaṃ,",
  "atk-s0513a3:4024_31": "‘sahāyo pana me pabbajito,",
  "atk-s0513a3:4024_32": "ahaṃ pamatto hutvā rajjameva kāremī’ti iminā kāraṇena pacchā upaḍḍhagāthaṃ vadāmī”ti udānassa atthaṃ kathesi.",
  "atk-s0513a3:4025_0": "Taṃ sutvā kappako “upaḍḍhuposathakammena kira raññā ayaṃ sampatti laddhā,",
  "atk-s0513a3:4025_1": "kusalaṃ nāma kātabbameva,",
  "atk-s0513a3:4025_2": "yaṃnūnāhaṃ pabbajitvā attano patiṭṭhaṃ kareyya”nti cintetvā ñātibhogaparivaṭṭaṃ pahāya rājānaṃ pabbajjaṃ",
  "atk-s0513a3:4025_3": "anujānāpetvā himavantaṃ gantvā isipabbajjaṃ pabbajitvā tilakkhaṇaṃ āropento vipassanaṃ vaḍḍhetvā paccekabodhiṃ",
  "atk-s0513a3:4025_4": "patvā iddhiyā nibbattapattacīvaradharo gandhamādanapabbate pañcachabbassāni vasitvā “bārāṇasirājānaṃ",
  "atk-s0513a3:4025_5": "olokessāmī”ti ākāsenāgantvā uyyāne maṅgalasilāyaṃ nisīdi.",
  "atk-s0513a3:4025_6": "Uyyānapālo sañjānitvā gantvā rañño ārocesi “deva,",
  "atk-s0513a3:4025_7": "gaṅgamālo paccekabuddho hutvā ākāsenāgantvā uyyāne nisinno”ti.",
  "atk-s0513a3:4025_8": "Rājā taṃ sutvā “paccekabuddhaṃ vandissāmī”ti vegena nikkhami.",
  "atk-s0513a3:4025_9": "Rājamātā ca puttena saddhiṃyeva nikkhami.",
  "atk-s0513a3:4025_10": "Rājā uyyānaṃ pavisitvā taṃ vanditvā ekamantaṃ nisīdi saddhiṃ parisāya.",
  "atk-s0513a3:4025_11": "So raññā saddhiṃ paṭisanthāraṃ karonto “kiṃ,",
  "atk-s0513a3:4025_12": "brahmadatta,",
  "atk-s0513a3:4025_13": "appamattosi,",
  "atk-s0513a3:4025_14": "dhammena rajjaṃ kāresi,",
  "atk-s0513a3:4025_15": "dānādīni puññāni karosī”ti rājānaṃ kulanāmena ālapitvā paṭisanthāraṃ karoti.",
  "atk-s0513a3:4025_16": "Taṃ sutvā rañño mātā “ayaṃ hīnajacco malamajjako nhāpitaputto attānaṃ na jānāti,",
  "atk-s0513a3:4025_17": "mama puttaṃ pathavissaraṃ jātikhattiyaṃ ‘brahmadattā’ti nāmenālapatī”ti kujjhitvā sattamaṃ gāthamāha –",
  "atk-s0513a3:4026_0": "42.",
  "atk-s0513a3:4027_0": "“Tapasā pajahanti pāpakammaṃ, tapasā nhāpitakumbhakārabhāvaṃ;",
  "atk-s0513a3:4028_0": "Tapasā abhibhuyya gaṅgamāla, nāmenālapasajja brahmadattā”ti.",
  "atk-s0513a3:4029_0": "Tassattho –",
  "atk-s0513a3:4029_1": "ime tāva sattā tapasā attanā katena tapoguṇena pāpakammaṃ jahanti,",
  "atk-s0513a3:4029_2": "kiṃ panete tapasā nhāpitakumbhakārabhāvampi jahanti,",
  "atk-s0513a3:4029_3": "yaṃ tvaṃ gaṅgamāla,",
  "atk-s0513a3:4029_4": "attano tapasā abhibhuyya mama puttaṃ brahmadattaṃ nāmenālapasi,",
  "atk-s0513a3:4029_5": "patirūpaṃ nu te etanti?",
  "atk-s0513a3:4030_0": "Rājā mātaraṃ vāretvā paccekabuddhassa guṇaṃ pakāsento aṭṭhamaṃ gāthamāha –",
  "atk-s0513a3:4031_0": "43.",
  "atk-s0513a3:4032_0": "“Sandiṭṭhikameva amma passatha, khantīsoraccassa ayaṃ vipāko;",
  "atk-s0513a3:4033_0": "Yo sabbajanassa vanditohu, taṃ vandāma sarājikā samaccā”ti.",
  "atk-s0513a3:4034_0": "Tattha khantīsoraccassāti adhivāsanakhantiyā ca soraccassa ca.",
  "atk-s0513a3:4034_1": "Taṃ vandāmāti taṃ idāni mayaṃ sarājikā samaccā sabbe vandāma,",
  "atk-s0513a3:4034_2": "passatha amma,",
  "atk-s0513a3:4034_3": "khantīsoraccānaṃ vipākanti.",
  "atk-s0513a3:4035_0": "Raññā mātari vāritāya sesamahājano uṭṭhahitvā “ayuttaṃ vata, deva,",
  "atk-s0513a3:4035_1": "evarūpassa hīnajaccassa tumhe nāmenālapana”nti āha.",
  "atk-s0513a3:4035_2": "Rājā mahājanampi paṭibāhitvā tassa guṇakathaṃ kathetuṃ osānagāthamāha –",
  "atk-s0513a3:4036_0": "44.",
  "atk-s0513a3:4037_0": "“Mā kiñci avacuttha gaṅgamālaṃ, muninaṃ monapathesu sikkhamānaṃ;",
  "atk-s0513a3:4038_0": "Eso hi atari aṇṇavaṃ, yaṃ taritvā caranti vītasokā”ti.",
  "atk-s0513a3:4039_0": "Tattha muninanti agārikānagārikasekkhāsekkhapaccekamunīsu paccekamuniṃ.",
  "atk-s0513a3:4039_1": "Monapathesu sikkhamānanti pubbabhāgapaṭipadābodhipakkhiyadhammasaṅkhātesu monapathesu sikkhamānaṃ.",
  "atk-s0513a3:4039_2": "Aṇṇavanti saṃsāramahāsamuddaṃ.",
  "atk-s0513a3:4040_0": "Evañca pana vatvā rājā paccekabuddhaṃ vanditvā “bhante,",
  "atk-s0513a3:4040_1": "mayhaṃ mātu khamathā”ti āha. “Khamāmi,",
  "atk-s0513a3:4040_2": "mahārājā”ti.",
  "atk-s0513a3:4040_3": "Rājaparisāpi naṃ khamāpesi.",
  "atk-s0513a3:4040_4": "Rājā attānaṃ nissāya vasanatthāya paṭiññaṃ yāci.",
  "atk-s0513a3:4040_5": "Paccekabuddho pana paṭiññaṃ adatvā sarājikāya parisāya passantiyāva ākāse ṭhatvā rañño ovādaṃ datvā gandhamādanameva gato.",
  "atk-s0513a3:4041_0": "Satthā imaṃ dhammadesanaṃ āharitvā “evañca upāsakā uposathavāso nāma vasitabbayuttako”ti vatvā jātakaṃ samodhānesi –",
  "atk-s0513a3:4041_1": "“tadā paccekabuddho parinibbāyi,",
  "atk-s0513a3:4041_2": "aḍḍhamāsakarājā ānando ahosi,",
  "atk-s0513a3:4041_3": "rañño mātā mahāmāyā,",
  "atk-s0513a3:4041_4": "aggamahesī rāhulamātā,",
  "atk-s0513a3:4041_5": "udayarājā pana ahameva ahosi”nti.",
  "atk-s0513a3:4042_0": "Gaṅgamālajātakavaṇṇanā pañcamā.",
  "atk-s0513a3:4044_0": "[422] 6. Cetiyajātakavaṇṇanā",
  "atk-s0513a3:4045_0": "Dhammo have hato hantīti idaṃ satthā jetavane viharanto devadattassa pathavipavesanaṃ ārabbha kathesi.",
  "atk-s0513a3:4045_1": "Tasmiñhi divase bhikkhū dhammasabhāyaṃ kathaṃ samuṭṭhāpesuṃ “āvuso,",
  "atk-s0513a3:4045_2": "devadatto musāvādaṃ katvā pathaviṃ paviṭṭho avīciparāyaṇo jāto”ti.",
  "atk-s0513a3:4045_3": "Satthā āgantvā “kāya nuttha,",
  "atk-s0513a3:4045_4": "bhikkhave,",
  "atk-s0513a3:4045_5": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a3:4045_6": "bhikkhave, idāneva,",
  "atk-s0513a3:4045_7": "pubbepi pathaviṃ paviṭṭhoyevā”ti vatvā atītaṃ āhari.",
  "atk-s0513a3:4046_0": "Atīte paṭhamakappe mahāsammato nāma rājā asaṅkhyeyyāyuko ahosi.",
  "atk-s0513a3:4046_1": "Tassa putto rojo nāma,",
  "atk-s0513a3:4046_2": "tassa putto vararojo nāma,",
  "atk-s0513a3:4046_3": "tassa putto kalyāṇo nāma,",
  "atk-s0513a3:4046_4": "kalyāṇassa putto varakalyāṇo nāma,",
  "atk-s0513a3:4046_5": "varakalyāṇassa putto uposatho nāma,",
  "atk-s0513a3:4046_6": "uposathassa putto varauposatho nāma,",
  "atk-s0513a3:4046_7": "varauposathassa putto mandhātā nāma,",
  "atk-s0513a3:4046_8": "mandhātussa putto varamandhātā nāma,",
  "atk-s0513a3:4046_9": "varamandhātussa putto varo nāma,",
  "atk-s0513a3:4046_10": "varassa putto upavaro nāma ahosi,",
  "atk-s0513a3:4046_11": "uparivarotipi tasseva nāmaṃ.",
  "atk-s0513a3:4046_12": "So cetiyaraṭṭhe sotthiyanagare rajjaṃ kāresi,",
  "atk-s0513a3:4046_13": "catūhi rājiddhīhi samannāgato ahosi uparicaro ākāsagāmī,",
  "atk-s0513a3:4046_14": "cattāro naṃ devaputtā catūsu disāsu khaggahatthā rakkhanti,",
  "atk-s0513a3:4046_15": "kāyato candanagandho vāyati,",
  "atk-s0513a3:4046_16": "mukhato uppalagandho.",
  "atk-s0513a3:4046_17": "Tassa kapilo nāma brāhmaṇo purohito ahosi.",
  "atk-s0513a3:4046_18": "Kapilabrāhmaṇassa pana kaniṭṭho korakalambo nāma raññā saddhiṃ ekācariyakule uggahitasippo bālasahāyo.",
  "atk-s0513a3:4046_19": "So tassa kumārakāleyeva “ahaṃ rajjaṃ patvā tuyhaṃ purohitaṭṭhānaṃ dassāmī”ti paṭijāni.",
  "atk-s0513a3:4046_20": "So rajjaṃ patvā pitu purohitaṃ kapilabrāhmaṇaṃ purohitaṭṭhānato cāvetuṃ nāsakkhi.",
  "atk-s0513a3:4046_21": "Purohite pana attano upaṭṭhānaṃ āgacchante tasmiṃ gāravena apacitākāraṃ dassesi.",
  "atk-s0513a3:4046_22": "Brāhmaṇo taṃ sallakkhetvā “rajjaṃ nāma samavayehi saddhiṃ suparihāraṃ hoti,",
  "atk-s0513a3:4046_23": "ahaṃ rājānaṃ āpucchitvā pabbajissāmī”ti cintetvā “deva,",
  "atk-s0513a3:4046_24": "ahaṃ mahallako,",
  "atk-s0513a3:4046_25": "gehe kumārako atthi,",
  "atk-s0513a3:4046_26": "taṃ purohitaṃ karohi,",
  "atk-s0513a3:4046_27": "ahaṃ pabbajissāmī”ti rājānaṃ anujānāpetvā puttaṃ purohitaṭṭhāne ṭhapāpetvā rājuyyānaṃ pavisitvā isipabbajjaṃ",
  "atk-s0513a3:4046_28": "pabbajitvā jhānābhiññāyo nibbattetvā puttaṃ nissāya tattheva vāsaṃ kappesi.",
  "atk-s0513a3:4047_0": "Korakalambo “ayaṃ pabbajantopi na mayhaṃ ṭhānantaraṃ dāpesī”ti bhātari āghātaṃ bandhitvā ekadivasaṃ sukhakathāya",
  "atk-s0513a3:4047_1": "nisinnasamaye raññā “korakalamba kiṃ tvaṃ purohitaṭṭhānaṃ na karosī”ti vutte “āma, deva,",
  "atk-s0513a3:4047_2": "na karomi,",
  "atk-s0513a3:4047_3": "bhātā me karotī”ti āha.",
  "atk-s0513a3:4047_4": "“Nanu te bhātā pabbajito”ti?",
  "atk-s0513a3:4047_5": "“Āma pabbajito,",
  "atk-s0513a3:4047_6": "ṭhānantaraṃ pana puttassa dāpesī”ti.",
  "atk-s0513a3:4047_7": "“Tena hi tvaṃ karohī”ti? “Deva,",
  "atk-s0513a3:4047_8": "paveṇiyā āgataṃ ṭhānantaraṃ mama bhātaraṃ apanetvā na sakkā mayā kātu”nti.",
  "atk-s0513a3:4047_9": "“Evaṃ sante ahaṃ taṃ mahallakaṃ katvā bhātaraṃ te kaniṭṭhaṃ karissāmī”ti. “Kathaṃ, devā”ti?",
  "atk-s0513a3:4047_10": "“Musāvādaṃ katvā”ti.",
  "atk-s0513a3:4047_11": "“Kiṃ deva,",
  "atk-s0513a3:4047_12": "na jānātha,",
  "atk-s0513a3:4047_13": "yadā mama bhātā mahantena abbhutadhammena samannāgato vijjādharo,",
  "atk-s0513a3:4047_14": "so abbhutadhammena tumhe vañcessati,",
  "atk-s0513a3:4047_15": "cattāro devaputte antarahite viya karissati,",
  "atk-s0513a3:4047_16": "kāyato ca mukhato ca sugandhaṃ duggandhaṃ viya karissati,",
  "atk-s0513a3:4047_17": "tumhe ākāsā otāretvā bhūmiyaṃ ṭhite viya karissati,",
  "atk-s0513a3:4047_18": "tumhe pathaviṃ pavisantā viya bhavissatha,",
  "atk-s0513a3:4047_19": "tadā tumhākaṃ kathāya patiṭṭhātuṃ na sakkhissathā”ti.",
  "atk-s0513a3:4047_20": "“Tvaṃ evaṃ saññaṃ mā kari,",
  "atk-s0513a3:4047_21": "ahaṃ kātuṃ sakkhissāmī”ti.",
  "atk-s0513a3:4047_22": "“Kadā karissatha, devā”ti?",
  "atk-s0513a3:4047_23": "“Ito sattame divase”ti.",
  "atk-s0513a3:4047_24": "Sā kathā sakalanagare pākaṭā ahosi.",
  "atk-s0513a3:4047_25": "“Rājā kira musāvādaṃ katvā mahallakaṃ khuddakaṃ,",
  "atk-s0513a3:4047_26": "khuddakaṃ mahallakaṃ karissati,",
  "atk-s0513a3:4047_27": "ṭhānantaraṃ khuddakassa dāpessati,",
  "atk-s0513a3:4047_28": "kīdiso nu kho musāvādo nāma,",
  "atk-s0513a3:4047_29": "kiṃ nīlako,",
  "atk-s0513a3:4047_30": "udāhu pītakādīsu aññataravaṇṇo”ti evaṃ mahājanassa vitakko udapādi.",
  "atk-s0513a3:4047_31": "Tadā kira lokassa saccavādīkālo,",
  "atk-s0513a3:4047_32": "“musāvādo nāma evarūpo”ti na jānanti.",
  "atk-s0513a3:4048_0": "Purohitaputtopi taṃ kathaṃ sutvā pitu santikaṃ gantvā kathesi “tāta,",
  "atk-s0513a3:4048_1": "rājā kira musāvādaṃ katvā tumhe khuddake katvā amhākaṃ ṭhānantaraṃ mama cūḷapitussa dassatī”ti. “Tāta,",
  "atk-s0513a3:4048_2": "rājā musāvādaṃ katvāpi amhākaṃ ṭhānantaraṃ harituṃ na sakkhissati.",
  "atk-s0513a3:4048_3": "Kataradivase pana karissatī”ti?",
  "atk-s0513a3:4048_4": "“Ito kira sattame divase”ti.",
  "atk-s0513a3:4048_5": "“Tena hi tadā mayhaṃ āroceyyāsī”ti.",
  "atk-s0513a3:4048_6": "Sattame divase mahājanā “musāvādaṃ passissāmā”ti rājaṅgaṇe sannipatitvā mañcātimañce bandhitvā aṭṭhaṃsu.",
  "atk-s0513a3:4048_7": "Kumāro gantvā pitu ārocesi.",
  "atk-s0513a3:4048_8": "Rājā alaṅkatapaṭiyatto nikkhamma mahājanamajjhe rājaṅgaṇe ākāse aṭṭhāsi.",
  "atk-s0513a3:4048_9": "Tāpaso ākāsenāgantvā rañño purato nisīdanacammaṃ attharitvā ākāse pallaṅkena nisīditvā “saccaṃ kira tvaṃ mahārāja,",
  "atk-s0513a3:4048_10": "musāvādaṃ katvā khuddakaṃ mahallakaṃ katvā tassa ṭhānantaraṃ dātukāmosī”ti?",
  "atk-s0513a3:4048_11": "“Āma ācariya,",
  "atk-s0513a3:4048_12": "evaṃ me kathita”nti.",
  "atk-s0513a3:4048_13": "Atha naṃ so ovadanto “mahārāja,",
  "atk-s0513a3:4048_14": "musāvādo nāma bhāriyo guṇaparidhaṃsako catūsu apāyesu nibbattāpeti.",
  "atk-s0513a3:4048_15": "Rājā nāma musāvādaṃ karonto dhammaṃ hanati,",
  "atk-s0513a3:4048_16": "so dhammaṃ hanitvā sayameva haññatī”ti vatvā paṭhamaṃ gāthamāha –",
  "atk-s0513a3:4049_0": "45.",
  "atk-s0513a3:4050_0": "“Dhammo have hato hanti, nāhato hanti kiñcanaṃ;",
  "atk-s0513a3:4051_0": "Tasmā hi dhammaṃ na hane, mā tvaṃ dhammo hato hanī”ti.",
  "atk-s0513a3:4052_0": "Tattha dhammoti jeṭṭhāpacāyanadhammo idhādhippeto.",
  "atk-s0513a3:4053_0": "Atha naṃ uttaripi ovadanto “sace, mahārāja,",
  "atk-s0513a3:4053_1": "musāvādaṃ karissasi,",
  "atk-s0513a3:4053_2": "catasso iddhiyo antaradhāyissantī”ti vatvā dutiyaṃ gāthamāha –",
  "atk-s0513a3:4054_0": "46.",
  "atk-s0513a3:4055_0": "“Alikaṃ bhāsamānassa, apakkamanti devatā;",
  "atk-s0513a3:4056_0": "Pūtikañca mukhaṃ vāti, sakaṭṭhānā ca dhaṃsati;",
  "atk-s0513a3:4057_0": "Yo jānaṃ pucchito pañhaṃ, aññathā naṃ viyākare”ti.",
  "atk-s0513a3:4058_0": "Tattha apakkamanti devatāti mahārāja,",
  "atk-s0513a3:4058_1": "sace alikaṃ bhaṇissasi,",
  "atk-s0513a3:4058_2": "cattāro devaputtā ārakkhaṃ chaḍḍetvā antaradhāyissantīti adhippāyenetaṃ vadati.",
  "atk-s0513a3:4058_3": "Pūtikañca mukhaṃ vātīti mukhañca te kāyo ca ubho pūtigandhaṃ vāyissantīti sandhāyāha.",
  "atk-s0513a3:4058_4": "Sakaṭṭhānā ca dhaṃsatīti ākāsato bhassitvā pathaviṃ pavisissasīti dīpento evamāha.",
  "atk-s0513a3:4059_0": "Taṃ sutvā rājā bhīto korakalambaṃ olokesi.",
  "atk-s0513a3:4059_1": "Atha naṃ so “mā bhāyi, mahārāja,",
  "atk-s0513a3:4059_2": "nanu mayā paṭhamameva tumhākaṃ etaṃ kathita”nti āha.",
  "atk-s0513a3:4059_3": "Rājā kapilassa vacanaṃ sutvāpi anādiyitvā attanā kathitameva purato karonto “tvaṃsi, bhante, kaniṭṭho,",
  "atk-s0513a3:4059_4": "korakalambo jeṭṭho”ti āha.",
  "atk-s0513a3:4059_5": "Athassa saha musāvādena cattāro devaputtā “tādisassa musāvādino ārakkhaṃ na gaṇhissāmā”ti khagge pādamūle chaḍḍetvā antaradhāyiṃsu,",
  "atk-s0513a3:4059_6": "mukhaṃ bhinnakukkuṭaṇḍapūti viya,",
  "atk-s0513a3:4059_7": "kāyo vivaṭavaccakuṭī viya duggandhaṃ vāyi,",
  "atk-s0513a3:4059_8": "ākāsato bhassitvā pathaviyaṃ patiṭṭhahi,",
  "atk-s0513a3:4059_9": "catassopi iddhiyo parihāyiṃsu.",
  "atk-s0513a3:4059_10": "Atha naṃ mahāpurohito “mā bhāyi, mahārāja,",
  "atk-s0513a3:4059_11": "sace saccaṃ bhaṇissasi,",
  "atk-s0513a3:4059_12": "sabbaṃ te pākatikaṃ karissāmī”ti vatvā tatiyaṃ gāthamāha –",
  "atk-s0513a3:4060_0": "47.",
  "atk-s0513a3:4061_0": "“Sace hi saccaṃ bhaṇasi, hohi rāja yathā pure;",
  "atk-s0513a3:4062_0": "Musā ce bhāsase rāja, bhūmiyaṃ tiṭṭha cetiyā”ti.",
  "atk-s0513a3:4063_0": "Tattha bhūmiyaṃ tiṭṭhāti bhūmiyaṃyeva patiṭṭha, puna ākāsaṃ laṅghituṃ na sakkhissasīti attho.",
  "atk-s0513a3:4064_0": "So “passa, mahārāja,",
  "atk-s0513a3:4064_1": "paṭhamaṃ musāvādeneva te catasso iddhiyo antarahitā,",
  "atk-s0513a3:4064_2": "sallakkhehi,",
  "atk-s0513a3:4064_3": "idānipi sakkā pākatikaṃ kātu”nti vuttopi “evaṃ vatvā tumhe maṃ vañcetukāmā”ti dutiyampi musāvādaṃ bhaṇitvā yāva gopphakā pathaviṃ pāvisi.",
  "atk-s0513a3:4064_4": "Atha naṃ punapi brāhmaṇo “sallakkhehi, mahārāja,",
  "atk-s0513a3:4064_5": "idānipi sakkā pākatikaṃ kātu”nti vatvā catutthaṃ gāthamāha –",
  "atk-s0513a3:4065_0": "48.",
  "atk-s0513a3:4066_0": "“Akāle vassatī tassa, kāle tassa na vassati;",
  "atk-s0513a3:4067_0": "Yo jānaṃ pucchito pañhaṃ, aññathā naṃ viyākare”ti.",
  "atk-s0513a3:4068_0": "Tattha tassāti yo jānanto pucchitaṃ pañhaṃ musāvādaṃ katvā aññathā byākaroti,",
  "atk-s0513a3:4068_1": "tassa rañño vijite devo yuttakāle avassitvā akāle vassatīti attho.",
  "atk-s0513a3:4069_0": "Atha naṃ punapi musāvādaphalena yāva jaṅghā pathaviṃ paviṭṭhaṃ “sallakkhehi,",
  "atk-s0513a3:4069_1": "mahārājā”ti vatvā pañcamaṃ gāthamāha –",
  "atk-s0513a3:4070_0": "49.",
  "atk-s0513a3:4071_0": "“Sace hi saccaṃ bhaṇasi, hohi rāja yathā pure;",
  "atk-s0513a3:4072_0": "Musā ce bhāsase rāja, bhūmiṃ pavisa cetiyā”ti.",
  "atk-s0513a3:4073_0": "So tatiyampi “tvaṃsi, bhante, kaniṭṭho,",
  "atk-s0513a3:4073_1": "jeṭṭho korakalambo”ti musāvādameva katvā yāva jāṇukā pathaviṃ pāvisi.",
  "atk-s0513a3:4073_2": "Atha naṃ punapi “sallakkhehi,",
  "atk-s0513a3:4073_3": "mahārājā”ti vatvā dve gāthā abhāsi –",
  "atk-s0513a3:4074_0": "50.",
  "atk-s0513a3:4075_0": "“Jivhā tassa dvidhā hoti, uragasseva disampati;",
  "atk-s0513a3:4076_0": "Yo jānaṃ pucchito pañhaṃ, aññathā naṃ viyākare.",
  "atk-s0513a3:4077_0": "51.",
  "atk-s0513a3:4078_0": "“Sace hi saccaṃ bhaṇasi, hohi rāja yathā pure;",
  "atk-s0513a3:4079_0": "Musā ce bhāsase rāja, bhiyyo pavisa cetiyā”ti.",
  "atk-s0513a3:4080_0": "Imā dve gāthā vatvā “idāni sakkā pākatikaṃ kātu”nti āha.",
  "atk-s0513a3:4080_1": "Rājā tassa vacanaṃ sutvāpi anādiyitvā “tvaṃsi, bhante, kaniṭṭho,",
  "atk-s0513a3:4080_2": "jeṭṭho korakalambo”ti catutthampi musāvādaṃ katvā yāva kaṭito pathaviṃ pāvisi.",
  "atk-s0513a3:4080_3": "Atha naṃ brāhmaṇo “sallakkhehi,",
  "atk-s0513a3:4080_4": "mahārājā”ti vatvā puna dve gāthā abhāsi –",
  "atk-s0513a3:4081_0": "52.",
  "atk-s0513a3:4082_0": "“Jivhā tassa na bhavati, macchasseva disampati;",
  "atk-s0513a3:4083_0": "Yo jānaṃ pucchito pañhaṃ, aññathā naṃ viyākare.",
  "atk-s0513a3:4084_0": "53.",
  "atk-s0513a3:4085_0": "“Sace hi saccaṃ bhaṇasi, hohi rāja yathā pure;",
  "atk-s0513a3:4086_0": "Musā ce bhāsase rāja, bhiyyo pavisa cetiyā”ti.",
  "atk-s0513a3:4087_0": "Tattha macchassevāti nibbattanibbattaṭṭhāne musāvādino macchassa viya kathanasamatthā jivhā na hoti,",
  "atk-s0513a3:4087_1": "mūgova hotīti attho.",
  "atk-s0513a3:4088_0": "So pañcamampi “tvaṃsi kaniṭṭho,",
  "atk-s0513a3:4088_1": "jeṭṭho korakalambo”ti musāvādaṃ katvā yāva nābhito pathaviṃ pāvisi.",
  "atk-s0513a3:4088_2": "Atha naṃ brāhmaṇo punapi “sallakkhehi,",
  "atk-s0513a3:4088_3": "mahārājā”ti vatvā dve gāthā abhāsi –",
  "atk-s0513a3:4089_0": "54.",
  "atk-s0513a3:4090_0": "“Thiyova tassa jāyanti, na pumā jāyare kule;",
  "atk-s0513a3:4091_0": "Yo jānaṃ pucchito pañhaṃ, aññathā naṃ viyākare.",
  "atk-s0513a3:4092_0": "55.",
  "atk-s0513a3:4093_0": "“Sace hi saccaṃ bhaṇasi, hohi rāja yathā pure;",
  "atk-s0513a3:4094_0": "Musā ce bhāsase rāja, bhiyyo pavisa cetiyā”ti.",
  "atk-s0513a3:4095_0": "Tattha thiyovāti nibbattanibbattaṭṭhāne musāvādissa dhītarova jāyanti, puttā na jāyantīti attho.",
  "atk-s0513a3:4096_0": "Rājā tassa vacanaṃ anādiyitvā chaṭṭhampi tatheva musāvādaṃ bhaṇitvā yāva thanā pathaviṃ pāvisi.",
  "atk-s0513a3:4096_1": "Atha naṃ punapi brāhmaṇo “sallakkhehi,",
  "atk-s0513a3:4096_2": "mahārājā”ti vatvā dve gāthā abhāsi –",
  "atk-s0513a3:4097_0": "56.",
  "atk-s0513a3:4098_0": "“Puttā tassa na bhavanti, pakkamanti disodisaṃ;",
  "atk-s0513a3:4099_0": "Yo jānaṃ pucchito pañhaṃ, aññathā naṃ viyākare.",
  "atk-s0513a3:4100_0": "57.",
  "atk-s0513a3:4101_0": "“Sace hi saccaṃ bhaṇasi, hohi rāja yathā pure;",
  "atk-s0513a3:4102_0": "Musā ce bhāsase rāja, bhiyyo pavisa cetiyā”ti.",
  "atk-s0513a3:4103_0": "Tattha pakkamantīti sace musāvādissa puttā bhavanti, mātāpitūnaṃ anupakārā hutvā palāyantīti attho.",
  "atk-s0513a3:4104_0": "So pāpamittasaṃsaggadosena tassa vacanaṃ anādiyitvā sattamampi tatheva musāvādaṃ akāsi.",
  "atk-s0513a3:4104_1": "Athassa pathavī vivaraṃ adāsi,",
  "atk-s0513a3:4104_2": "avīcito jālā uṭṭhahitvā gaṇhi.",
  "atk-s0513a3:4105_0": "58.",
  "atk-s0513a3:4106_0": "“Sa rājā isinā satto, antalikkhacaro pure;",
  "atk-s0513a3:4107_0": "Pāvekkhi pathaviṃ cecco, hīnatto patva pariyāyaṃ.",
  "atk-s0513a3:4108_0": "59.",
  "atk-s0513a3:4109_0": "Tasmā hi chandāgamanaṃ, nappasaṃsanti paṇḍitā;",
  "atk-s0513a3:4110_0": "Aduṭṭhacitto bhāseyya, giraṃ saccūpasaṃhita”nti. –",
  "atk-s0513a3:4111_0": "Imā dve abhisambuddhagāthā honti.",
  "atk-s0513a3:4112_0": "Tattha sa rājāti bhikkhave,",
  "atk-s0513a3:4112_1": "so rājā cetiyo pubbe antalikkhacaro hutvā pacchā isinā abhisatto parihīnasabhāvo hutvā.",
  "atk-s0513a3:4112_2": "Patva pariyāyanti attano kālapariyāyaṃ patvā pathaviṃ pāvisīti attho.",
  "atk-s0513a3:4112_3": "Tasmāti yasmā cetiyarājā chandāgamanena avīciparāyaṇo jāto, tasmā.",
  "atk-s0513a3:4112_4": "Aduṭṭhacittoti chandādīhi adūsitacitto hutvā saccameva bhāseyya.",
  "atk-s0513a3:4113_0": "Mahājano “cetiyarājā isiṃ akkositvā musāvādaṃ katvā avīciṃ paviṭṭho”ti bhayappatto ahosi.",
  "atk-s0513a3:4113_1": "Rañño pañca puttā āgantvā brāhmaṇassa pādesu patitvā “amhākaṃ avassayo hohī”ti vadiṃsu.",
  "atk-s0513a3:4113_2": "Brāhmaṇo “tātā,",
  "atk-s0513a3:4113_3": "tumhākaṃ pitā dhammaṃ nāsetvā musāvādaṃ katvā isiṃ akkositvā avīciṃ upapanno,",
  "atk-s0513a3:4113_4": "dhammo nāmesa hato hanati,",
  "atk-s0513a3:4113_5": "tumhehi na sakkā idha vasitu”nti vatvā tesu sabbajeṭṭhakaṃ “ehi tvaṃ, tāta,",
  "atk-s0513a3:4113_6": "pācīnadvārena nikkhamitvā ujukaṃ gacchanto sabbasetaṃ sattapatiṭṭhaṃ hatthiratanaṃ passissasi,",
  "atk-s0513a3:4113_7": "tāya saññāya tattha nagaraṃ māpetvā vasa,",
  "atk-s0513a3:4113_8": "taṃ nagaraṃ hatthipuraṃ nāma bhavissatī”ti āha.",
  "atk-s0513a3:4113_9": "Dutiyaṃ āmantetvā “tvaṃ, tāta,",
  "atk-s0513a3:4113_10": "dakkhiṇadvārena nikkhamitvā ujukameva gacchanto sabbasetaṃ assaratanaṃ passissasi,",
  "atk-s0513a3:4113_11": "tāya saññāya tattha nagaraṃ māpetvā vasa,",
  "atk-s0513a3:4113_12": "taṃ nagaraṃ assapuraṃ nāma bhavissatī”ti āha.",
  "atk-s0513a3:4113_13": "Tatiyaṃ āmantetvā “tvaṃ, tāta,",
  "atk-s0513a3:4113_14": "pacchimadvārena nikkhamitvā ujukameva gacchanto kesarasīhaṃ passissasi,",
  "atk-s0513a3:4113_15": "tāya saññāya tattha nagaraṃ māpetvā vasa,",
  "atk-s0513a3:4113_16": "taṃ nagaraṃ sīhapuraṃ nāma bhavissatī”ti āha.",
  "atk-s0513a3:4113_17": "Catutthaṃ āmantetvā “tvaṃ, tāta,",
  "atk-s0513a3:4113_18": "uttaradvārena nikkhamitvā ujukameva gacchanto sabbaratanamayaṃ cakkapañjaraṃ passissasi,",
  "atk-s0513a3:4113_19": "tāya saññāya tattha nagaraṃ māpetvā vasa,",
  "atk-s0513a3:4113_20": "taṃ nagaraṃ uttarapañcālaṃ nāma bhavissatī”ti āha.",
  "atk-s0513a3:4113_21": "Pañcamaṃ āmantetvā “tāta,",
  "atk-s0513a3:4113_22": "tayā imasmiṃ ṭhāne vasituṃ na sakkā,",
  "atk-s0513a3:4113_23": "imasmiṃ nagare mahāthūpaṃ katvā nikkhamitvā pacchimuttarāya disāya ujukameva gacchanto dve pabbate aññamaññaṃ",
  "atk-s0513a3:4113_24": "paharitvā paharitvā daddarasaddaṃ karonte passissasi,",
  "atk-s0513a3:4113_25": "tāya saññāya tattha nagaraṃ māpetvā vasa,",
  "atk-s0513a3:4113_26": "taṃ nagaraṃ daddarapuraṃ nāma bhavissatī”ti āha.",
  "atk-s0513a3:4113_27": "Te pañcapi janā tāya tāya saññāya gantvā tasmiṃ tasmiṃ ṭhāne nagarāni māpetvā vasiṃsu.",
  "atk-s0513a3:4114_0": "Satthā imaṃ dhammadesanaṃ āharitvā “na,",
  "atk-s0513a3:4114_1": "bhikkhave, idāneva,",
  "atk-s0513a3:4114_2": "pubbepi devadatto musāvādaṃ katvā pathaviṃ paviṭṭho”ti vatvā jātakaṃ samodhānesi –",
  "atk-s0513a3:4114_3": "“tadā cetiyarājā devadatto ahosi,",
  "atk-s0513a3:4114_4": "kapilabrāhmaṇo pana ahameva ahosi”nti.",
  "atk-s0513a3:4115_0": "Cetiyajātakavaṇṇanā chaṭṭhā.",
  "atk-s0513a3:4117_0": "[423] 7. Indriyajātakavaṇṇanā",
  "atk-s0513a3:4118_0": "Yo indriyānanti idaṃ satthā jetavane viharanto purāṇadutiyikāpalobhanaṃ ārabbha kathesi.",
  "atk-s0513a3:4118_1": "Sāvatthiyaṃ kireko kulaputto satthu dhammadesanaṃ sutvā “na sakkā agāramajjhe vasantena ekantaparipuṇṇaṃ ekantaparisuddhaṃ brahmacariyaṃ carituṃ,",
  "atk-s0513a3:4118_2": "niyyānikasāsane pabbajitvā dukkhassantaṃ karissāmī”ti ghare vibhavaṃ puttadārassa niyyādetvā nikkhamitvā satthāraṃ pabbajjaṃ yāci.",
  "atk-s0513a3:4118_3": "Satthāpissa pabbajjaṃ dāpesi.",
  "atk-s0513a3:4118_4": "Tassa ācariyupajjhāyehi saddhiṃ piṇḍāya carato navakattā ceva bhikkhūnaṃ bahubhāvena ca kulaghare vā āsanasālāya vā āsanaṃ na pāpuṇāti,",
  "atk-s0513a3:4118_5": "saṅghanavakānaṃ koṭiyaṃ pīṭhakaṃ vā phalakaṃ vā pāpuṇāti.",
  "atk-s0513a3:4118_6": "Āhāropi uḷuṅkapiṭṭhena ghaṭṭitā bhinnasitthakayāgu vā pūtisukkhakhajjakaṃ vā jhāmasukkhakūro vā pāpuṇāti,",
  "atk-s0513a3:4118_7": "yāpanapamāṇaṃ na hoti.",
  "atk-s0513a3:4118_8": "So attanā laddhaṃ gahetvā purāṇadutiyikāya santikaṃ gacchati.",
  "atk-s0513a3:4118_9": "Athassa sā pattaṃ gahetvā vanditvā pattato bhattaṃ nīharitvā susampāditāni yāgubhattasūpabyañjanāni deti.",
  "atk-s0513a3:4118_10": "Mahallako rasataṇhāya bajjhitvā purāṇadutiyikaṃ jahituṃ na sakkoti.",
  "atk-s0513a3:4118_11": "Sā cintesi “baddho nu kho,",
  "atk-s0513a3:4118_12": "noti vīmaṃsissāmi na”nti.",
  "atk-s0513a3:4119_0": "Athekadivasaṃ janapadamanussaṃ setamattikāya nhāpetvā gehe nisīdāpetvā aññepissa katipaye parivāramanusse āṇāpetvā thokathokaṃ pānabhojanaṃ dāpesi.",
  "atk-s0513a3:4119_1": "Te khādantā bhuñjantā nisīdiṃsu.",
  "atk-s0513a3:4119_2": "Gehadvāre ca cakkesu goṇe bandhāpetvā ekaṃ sakaṭampi ṭhapāpesi,",
  "atk-s0513a3:4119_3": "sayaṃ pana piṭṭhigabbhe nisīditvā pūve paci.",
  "atk-s0513a3:4119_4": "Mahallako āgantvā dvāre aṭṭhāsi.",
  "atk-s0513a3:4119_5": "Taṃ disvā eko mahallakapuriso “ayye,",
  "atk-s0513a3:4119_6": "eko thero dvāre ṭhito”ti āha.",
  "atk-s0513a3:4119_7": "“Vanditvā aticchāpehī”ti.",
  "atk-s0513a3:4119_8": "So “aticchatha,",
  "atk-s0513a3:4119_9": "bhante”ti punappunaṃ kathetvāpi taṃ agacchantaṃ disvā “ayye,",
  "atk-s0513a3:4119_10": "thero na gacchatī”ti āha.",
  "atk-s0513a3:4119_11": "Sā āgantvā sāṇiṃ ukkhipitvā oloketvā “ambho ayaṃ mama dārakapitā”ti vatvā nikkhamitvā pattaṃ gahetvā",
  "atk-s0513a3:4119_12": "gehaṃ pavesetvā parivisitvā bhojanapariyosāne vanditvā “bhante,",
  "atk-s0513a3:4119_13": "tumhe idheva parinibbāyatha,",
  "atk-s0513a3:4119_14": "mayaṃ ettakaṃ kālaṃ aññaṃ kulaṃ na gaṇhimha,",
  "atk-s0513a3:4119_15": "asāmike pana ghare gharāvāso na saṇṭhāti,",
  "atk-s0513a3:4119_16": "mayaṃ aññaṃ kulaṃ gaṇhāma,",
  "atk-s0513a3:4119_17": "dūraṃ janapadaṃ gacchissāma,",
  "atk-s0513a3:4119_18": "tumhe appamattā hotha,",
  "atk-s0513a3:4119_19": "sace me doso atthi,",
  "atk-s0513a3:4119_20": "khamathā”ti āha.",
  "atk-s0513a3:4119_21": "Mahallakassa hadayaphālanakālo viya ahosi.",
  "atk-s0513a3:4119_22": "Atha naṃ “ahaṃ taṃ jahituṃ na sakkomi,",
  "atk-s0513a3:4119_23": "mā gaccha,",
  "atk-s0513a3:4119_24": "vibbhamissāmi,",
  "atk-s0513a3:4119_25": "asukaṭṭhāne me sāṭakaṃ pesehi,",
  "atk-s0513a3:4119_26": "pattacīvaraṃ paṭicchāpetvā āgacchissāmī”ti āha.",
  "atk-s0513a3:4119_27": "Sā “sādhū”ti sampaṭicchi.",
  "atk-s0513a3:4119_28": "Mahallako vihāraṃ gantvā ācariyupajjhāye pattacīvaraṃ paṭicchāpento “kasmā, āvuso,",
  "atk-s0513a3:4119_29": "evaṃ karosī”ti vutto “purāṇadutiyikaṃ jahituṃ na sakkomi vibbhamissāmī”ti āha.",
  "atk-s0513a3:4119_30": "Atha naṃ te anicchantaññeva satthu santikaṃ netvā “kiṃ,",
  "atk-s0513a3:4119_31": "bhikkhave,",
  "atk-s0513a3:4119_32": "imaṃ anicchantaññeva ānayitthā”ti vutte “bhante,",
  "atk-s0513a3:4119_33": "ayaṃ ukkaṇṭhitvā vibbhamitukāmo”ti vadiṃsu.",
  "atk-s0513a3:4119_34": "Atha naṃ satthā “saccaṃ kira tvaṃ bhikkhu ukkaṇṭhitosī”ti pucchi. “Saccaṃ,",
  "atk-s0513a3:4119_35": "bhante”ti.",
  "atk-s0513a3:4119_36": "“Ko taṃ ukkaṇṭhāpesī”ti?",
  "atk-s0513a3:4119_37": "“Purāṇadutiyikā bhante”ti vutte “bhikkhu na idāneva sā itthī tuyhaṃ anatthakārikā,",
  "atk-s0513a3:4119_38": "pubbepi tvaṃ taṃ nissāya catūhi jhānehi parihīno mahādukkhaṃ patvā maṃ nissāya tamhā dukkhā muccitvā naṭṭhajjhānaṃ paṭilabhī”ti vatvā atītaṃ āhari.",
  "atk-s0513a3:4120_0": "Atīte bārāṇasiyaṃ brahmadatte rajjaṃ kārente bodhisatto tassa purohitaṃ paṭicca tassa brāhmaṇiyā kucchimhi nibbatti.",
  "atk-s0513a3:4120_1": "Jātadivase cassa sakalanagare āvudhāni pajjaliṃsu,",
  "atk-s0513a3:4120_2": "tenassa “jotipālakumāro”ti nāmaṃ kariṃsu.",
  "atk-s0513a3:4120_3": "So vayappatto takkasilāyaṃ sabbasippāni uggaṇhitvā rañño sippaṃ dassetvā issariyaṃ pahāya kañci ajānāpetvā",
  "atk-s0513a3:4120_4": "aggadvārena nikkhamitvā araññaṃ pavisitvā sakkadattiye kaviṭṭhakaassame isipabbajjaṃ pabbajitvā jhānābhiññāyo",
  "atk-s0513a3:4120_5": "nibbattesi.",
  "atk-s0513a3:4120_6": "Taṃ tattha vasantaṃ anekāni isisatāni parivāresuṃ,",
  "atk-s0513a3:4120_7": "mahāsamāgamo ahosi.",
  "atk-s0513a3:4120_8": "So sarabhaṅgasatthā nāma ahosi,",
  "atk-s0513a3:4120_9": "tassa satta antevāsikajeṭṭhakā ahesuṃ.",
  "atk-s0513a3:4120_10": "Tesu sālissaro nāma isi kaviṭṭhakaassamā nikkhamitvā suraṭṭhajanapade puratthimajanapade sātodikāya nāma nadiyā tīre anekasahassaisiparivāro vasi.",
  "atk-s0513a3:4120_11": "Meṇḍissaro nāma isi pajjotakapañcālarañño vijite kalabbacūḷakaṃ nāma nigamaṃ nissāya anekasahassaisiparivāro vasi.",
  "atk-s0513a3:4120_12": "Pabbato nāma isi ekaṃ aṭavijanapadaṃ nissāya anekasahassaisiparivāro vasi.",
  "atk-s0513a3:4120_13": "Kāḷadevilo nāma isi avantidakkhiṇāpathe ekagghanaselaṃ nissāya anekasahassaisiparivāro vasi.",
  "atk-s0513a3:4120_14": "Kisavaccho nāma isi ekakova daṇḍakirañño kumbhavatīnagaraṃ nissāya uyyāne vasi.",
  "atk-s0513a3:4120_15": "Anupiyatāpaso pana bodhisattassa upaṭṭhāko tassa santike vasi.",
  "atk-s0513a3:4120_16": "Nārado nāma isi kāḷadevilassa kaniṭṭho majjhimadese ārañjaragirimhi pabbatajālantare ekakova ekasmiṃ guhāleṇe vasi.",
  "atk-s0513a3:4121_0": "Ārañjaragirino nāma avidūre eko ākiṇṇamanusso nigamo atthi,",
  "atk-s0513a3:4121_1": "tesaṃ antare mahatī nadī atthi,",
  "atk-s0513a3:4121_2": "taṃ nadiṃ bahū manussā otaranti.",
  "atk-s0513a3:4121_3": "Uttamarūpadharā vaṇṇadāsiyopi purise palobhayamānā tassā nadiyā tīre nisīdanti.",
  "atk-s0513a3:4121_4": "Nāradatāpaso tāsu ekaṃ disvā paṭibaddhacitto hutvā jhānaṃ antaradhāpetvā nirāhāro parisussanto kilesavasaṃ gantvā sattāhaṃ vasitvā nipajji.",
  "atk-s0513a3:4121_5": "Athassa bhātā kāḷadevilo āvajjento taṃ kāraṇaṃ ñatvā ākāsenāgantvā leṇaṃ pāvisi.",
  "atk-s0513a3:4121_6": "Nārado taṃ disvā “kasmā bhavaṃ āgatosī”ti āha.",
  "atk-s0513a3:4121_7": "“Bhavaṃ ‘akallako’ti bhavantaṃ paṭijaggituṃ āgatomhī”ti.",
  "atk-s0513a3:4121_8": "Atha naṃ so “abhūtaṃ kathaṃ kathesi,",
  "atk-s0513a3:4121_9": "alikaṃ tucchaṃ kathesī”ti musāvādena niggaṇhi.",
  "atk-s0513a3:4121_10": "So “netaṃ pahātuṃ vaṭṭatī”ti sālissaraṃ ānesi,",
  "atk-s0513a3:4121_11": "meṇḍissaraṃ ānesi,",
  "atk-s0513a3:4121_12": "pabbatampi ānesi.",
  "atk-s0513a3:4121_13": "Itaropi te tayo musāvādena niggaṇhi.",
  "atk-s0513a3:4121_14": "Kāḷadevilo “sarabhaṅgasatthāraṃ ānessāmī”ti ākāsenāgantvā taṃ ānesi.",
  "atk-s0513a3:4121_15": "So āgantvā taṃ disvā “indriyavasaṃ gato”ti ñatvā “kacci nārada,",
  "atk-s0513a3:4121_16": "indriyānaṃ vasaṃ gato”ti pucchi.",
  "atk-s0513a3:4121_17": "Itarena taṃ sutvāva uṭṭhāya vanditvā “āma,",
  "atk-s0513a3:4121_18": "ācariyā”ti vutte “nārada,",
  "atk-s0513a3:4121_19": "indriyavasaṃ gatā nāma imasmiṃ attabhāve sussantā dukkhaṃ anubhavitvā dutiye attabhāve niraye nibbattantī”ti vatvā paṭhamaṃ gāthamāha –",
  "atk-s0513a3:4122_0": "60.",
  "atk-s0513a3:4123_0": "“Yo indriyānaṃ kāmena, vasaṃ nārada gacchati;",
  "atk-s0513a3:4124_0": "So pariccajjubho loke, jīvantova visussatī”ti.",
  "atk-s0513a3:4125_0": "Tattha yo indriyānanti nārada,",
  "atk-s0513a3:4125_1": "yo puriso rūpādīsu subhākāraṃ gahetvā kilesakāmavasena channaṃ indriyānaṃ vasaṃ gacchati.",
  "atk-s0513a3:4125_2": "Pariccajjubho loketi so manussalokañca devalokañcāti ubholoke pariccajitvā nirayādīsu nibbattantīti attho.",
  "atk-s0513a3:4125_3": "Jīvantova visussatīti jīvantoyeva attanā icchitaṃ kilesavatthuṃ alabhanto sokena visussati,",
  "atk-s0513a3:4125_4": "mahādukkhaṃ pāpuṇātīti.",
  "atk-s0513a3:4126_0": "Taṃ sutvā nārado “ācariya,",
  "atk-s0513a3:4126_1": "kāmasevanaṃ nāma sukhaṃ,",
  "atk-s0513a3:4126_2": "evarūpaṃ sukhaṃ kiṃ sandhāya dukkhanti vadasī”ti pucchi.",
  "atk-s0513a3:4126_3": "Athassa sarabhaṅgo “tena hi suṇāhī”ti dutiyaṃ gāthamāha –",
  "atk-s0513a3:4127_0": "61.",
  "atk-s0513a3:4128_0": "“Sukhassānantaraṃ dukkhaṃ, dukkhassānantaraṃ sukhaṃ;",
  "atk-s0513a3:4129_0": "Sosi patto sukhā dukkhaṃ, pāṭikaṅkha varaṃ sukha”nti.",
  "atk-s0513a3:4130_0": "Tattha sukhassānantaranti kāmasukhassa anantaraṃ nirayadukkhaṃ.",
  "atk-s0513a3:4130_1": "Dukkhassāti sīlarakkhaṇadukkhassa anantaraṃ dibbamānusakasukhañceva nibbānasukhañca.",
  "atk-s0513a3:4130_2": "Idaṃ vuttaṃ hoti – nārada,",
  "atk-s0513a3:4130_3": "ime hi sattā kāmasevanasamaye kālaṃ katvā ekantadukkhe niraye nibbattanti,",
  "atk-s0513a3:4130_4": "sīlaṃ rakkhantā vipassanāya kammaṃ karontā ca pana kilamanti,",
  "atk-s0513a3:4130_5": "te dukkhena sīlaṃ rakkhitvā sīlabalena vuttappakāraṃ sukhaṃ labhanti,",
  "atk-s0513a3:4130_6": "idaṃ dukkhaṃ sandhāyāhaṃ evaṃ vadāmīti.",
  "atk-s0513a3:4130_7": "Sosi pattoti so tvaṃ nārada,",
  "atk-s0513a3:4130_8": "idāni jhānasukhaṃ nāsetvā tato sukhā mahantaṃ kāmanissitaṃ cetasikadukkhaṃ patto.",
  "atk-s0513a3:4130_9": "Pāṭikaṅkhāti idaṃ kilesadukkhaṃ chaḍḍetvā puna tadeva varaṃ uttamaṃ jhānasukhaṃ iccha patthehīti.",
  "atk-s0513a3:4131_0": "Nārado “idaṃ ācariya,",
  "atk-s0513a3:4131_1": "dukkhaṃ dussahaṃ,",
  "atk-s0513a3:4131_2": "na taṃ adhivāsetuṃ sakkomī”ti āha.",
  "atk-s0513a3:4131_3": "Atha naṃ mahāsatto “nārada,",
  "atk-s0513a3:4131_4": "dukkhaṃ nāma uppannaṃ adhivāsetabbamevā”ti vatvā tatiyaṃ gāthamāha –",
  "atk-s0513a3:4132_0": "62.",
  "atk-s0513a3:4133_0": "“Kicchakāle kicchasaho, yo kicchaṃ nātivattati;",
  "atk-s0513a3:4134_0": "Sa kicchantaṃ sukhaṃ dhīro, yogaṃ samadhigacchatī”ti.",
  "atk-s0513a3:4135_0": "Tattha nātivattatīti nānuvattati,",
  "atk-s0513a3:4135_1": "ayameva vā pāṭho.",
  "atk-s0513a3:4135_2": "Idaṃ vuttaṃ hoti – nārada,",
  "atk-s0513a3:4135_3": "yo kāyikacetasikadukkhasaṅkhātassa kicchassa uppannakāle appamatto tassa kicchassa haraṇūpāyaṃ karonto kicchasaho hutvā taṃ kicchaṃ nānuvattati,",
  "atk-s0513a3:4135_4": "tassa vase avattitvā tehi tehi upāyehi taṃ kicchaṃ abhibhavati vināseti,",
  "atk-s0513a3:4135_5": "so dhīro kicchassa antimasaṅkhātaṃ nirāmisasukhasaṅkhātaṃ jhānasukhaṃ adhigacchati,",
  "atk-s0513a3:4135_6": "taṃ vā kicchantaṃ yogasukhaṃ adhigacchati,",
  "atk-s0513a3:4135_7": "akilamantova pāpuṇātīti.",
  "atk-s0513a3:4136_0": "So “ācariya,",
  "atk-s0513a3:4136_1": "kāmasukhaṃ nāma uttamasukhaṃ,",
  "atk-s0513a3:4136_2": "na taṃ jahituṃ sakkomī”ti āha.",
  "atk-s0513a3:4136_3": "Atha naṃ mahāsatto “nārada,",
  "atk-s0513a3:4136_4": "dhammo nāma na kenaci kāraṇena nāsetabbo”ti vatvā catutthaṃ gāthamāha –",
  "atk-s0513a3:4137_0": "63.",
  "atk-s0513a3:4138_0": "“Na heva kāmāna kāmā, nānatthā nātthakāraṇā;",
  "atk-s0513a3:4139_0": "Na katañca niraṅkatvā, dhammā cavitumarahasī”ti.",
  "atk-s0513a3:4140_0": "Tattha kāmāna kāmāti kāmānaṃ kāmā,",
  "atk-s0513a3:4140_1": "vatthukāmānaṃ patthanāyāti attho.",
  "atk-s0513a3:4140_2": "Nānatthā nātthakāraṇāti na anatthato na atthakāraṇā.",
  "atk-s0513a3:4140_3": "Na katañca niraṅkatvāti katañca nipphāditaṃ jhānaṃ niraṃkatvā.",
  "atk-s0513a3:4140_4": "Idaṃ vuttaṃ hoti – nārada,",
  "atk-s0513a3:4140_5": "na heva vatthukāmapatthanāya dhammā cavitumarahasi,",
  "atk-s0513a3:4140_6": "ekasmiṃ anatthe uppanne taṃ paṭihanitukāmo nānatthā na atthenapi kāraṇabhūtena dhammā cavitumarahasi,",
  "atk-s0513a3:4140_7": "“asuko nāma me attho uppajjissatī”ti evampi atthakāraṇāpi na dhammā cavitumarahasi,",
  "atk-s0513a3:4140_8": "kataṃ pana nipphāditaṃ jhānasukhaṃ niraṃkatvā vināsetvā neva dhammā cavitumarahasīsi.",
  "atk-s0513a3:4141_0": "Evaṃ sarabhaṅgena catūhi gāthāhi dhamme desite kāḷadevilo attano kaniṭṭhaṃ ovadanto pañcamaṃ gāthamāha –",
  "atk-s0513a3:4142_0": "64.",
  "atk-s0513a3:4143_0": "“Dakkhaṃ gahapatī sādhu, saṃvibhajjañca bhojanaṃ;",
  "atk-s0513a3:4144_0": "Ahāso atthalābhesu, atthabyāpatti abyatho”ti.",
  "atk-s0513a3:4145_0": "Tattha dakkhaṃ gahapatīti nārada gharāvāsaṃ vasantānaṃ gahapatīnaṃ bhoguppādanatthāya analasyachekakusalabhāvasaṅkhātaṃ dakkhaṃ nāma sādhu,",
  "atk-s0513a3:4145_1": "dakkhabhāvo bhaddako.",
  "atk-s0513a3:4145_2": "Saṃvibhajjañca bhojananti dukkhena uppāditabhogānaṃ dhammikasamaṇabrāhmaṇehi saddhiṃ saṃvibhajitvā paribhogakaraṇaṃ dutiyaṃ sādhu.",
  "atk-s0513a3:4145_3": "Ahāso atthalābhesūti mahante issariye uppanne appamādavasena ahāso anuppilāvitattaṃ tatiyaṃ sādhu.",
  "atk-s0513a3:4145_4": "Atthabyāpattīti yadā pana attano atthabyāpatti yasavināso hoti,",
  "atk-s0513a3:4145_5": "tadā abyatho akilamanaṃ catutthaṃ sādhu,",
  "atk-s0513a3:4145_6": "tasmā tvaṃ, nārada,",
  "atk-s0513a3:4145_7": "“jhānaṃ me antarahita”nti mā soci,",
  "atk-s0513a3:4145_8": "sace indriyānaṃ vasaṃ na gamissasi,",
  "atk-s0513a3:4145_9": "naṭṭhampi te jhānaṃ puna pākatikameva bhavissatīti.",
  "atk-s0513a3:4146_0": "Taṃ puna kāḷadevilena nāradassa ovaditabhāvaṃ ñatvā satthā abhisambuddho hutvā chaṭṭhaṃ gāthamāha –",
  "atk-s0513a3:4147_0": "65.",
  "atk-s0513a3:4148_0": "“Ettāvatetaṃ paṇḍiccaṃ, api so devilo bravi;",
  "atk-s0513a3:4149_0": "Na yito kiñci pāpiyo, yo indriyānaṃ vasaṃ vaje”ti.",
  "atk-s0513a3:4150_0": "Tassattho –",
  "atk-s0513a3:4150_1": "bhikkhave,",
  "atk-s0513a3:4150_2": "ettakaṃ etaṃ paṇḍiccaṃ soyaṃ devilo abravi.",
  "atk-s0513a3:4150_3": "Yo pana kilesavasena indriyānaṃ vasaṃ vajati,",
  "atk-s0513a3:4150_4": "ito añño pāpiyo natthīti.",
  "atk-s0513a3:4151_0": "Atha naṃ sarabhaṅgo āmantetvā “nārada,",
  "atk-s0513a3:4151_1": "idaṃ tāva suṇa,",
  "atk-s0513a3:4151_2": "yo hi paṭhamameva kattabbayuttakaṃ na karoti,",
  "atk-s0513a3:4151_3": "so araññaṃ paviṭṭhamāṇavako viya socati paridevatī”ti vatvā atītaṃ āhari.",
  "atk-s0513a3:4152_0": "Atīte ekasmiṃ kāsinigame eko brāhmaṇamāṇavo abhirūpo ahosi thāmasampanno nāgabalo.",
  "atk-s0513a3:4152_1": "So cintesi –",
  "atk-s0513a3:4152_2": "“kiṃ me kasikammādīni katvā mātāpitūhi puṭṭhehi,",
  "atk-s0513a3:4152_3": "kiṃ puttadārena,",
  "atk-s0513a3:4152_4": "kiṃ dānādīhi puññehi katehi,",
  "atk-s0513a3:4152_5": "kañci aposetvā kiñci puññaṃ akatvā araññaṃ pavisitvā mige māretvā attānaṃyeva posessāmī”ti?",
  "atk-s0513a3:4152_6": "So pañcāvudhasannaddho himavantaṃ gantvā nānāmige vadhitvā khādanto antohimavante vidhavāya nāma nadiyā",
  "atk-s0513a3:4152_7": "tīre giriparikkhittaṃ mahantaṃ pabbatajālaṃ patvā tattha mige vadhitvā aṅgāre pakkamaṃsaṃ khādanto vāsaṃ kappesi.",
  "atk-s0513a3:4152_8": "So cintesi “ahaṃ sabbadā thāmasampanno na bhavissāmi,",
  "atk-s0513a3:4152_9": "dubbalakāle araññe carituṃ na sakkhissāmi,",
  "atk-s0513a3:4152_10": "idāneva nānāvaṇṇe mige pabbatajālaṃ pavesetvā dvāraṃ yojetvā araññaṃ anāhiṇḍantova yathāruciyā mige vadhitvā khādissāmī”ti tathā akāsi.",
  "atk-s0513a3:4152_11": "Athassa kāle atikkante taṃ kammaṃ matthakappattaṃ diṭṭhadhammavedanīyaṃ jātaṃ,",
  "atk-s0513a3:4152_12": "attano hatthapādehi na labhi gantuṃ,",
  "atk-s0513a3:4152_13": "aparāparaṃ parivattetuṃ nāsakkhi,",
  "atk-s0513a3:4152_14": "neva kiñci khādanīyaṃ bhojanīyaṃ,",
  "atk-s0513a3:4152_15": "na pānīyaṃ passi,",
  "atk-s0513a3:4152_16": "sarīraṃ milāyi,",
  "atk-s0513a3:4152_17": "manussapeto ahosi,",
  "atk-s0513a3:4152_18": "gimhakāle pathavī viya sarīraṃ bhijjitvā rājiyo dassesi,",
  "atk-s0513a3:4152_19": "so durūpo dussaṇṭhito mahādukkhaṃ anubhavi.",
  "atk-s0513a3:4153_0": "Evaṃ addhāne gate siviraṭṭhe sivirājā nāma “araññe aṅgārapakkamaṃsaṃ khādissāmī”ti amaccānaṃ rajjaṃ niyyādetvā",
  "atk-s0513a3:4153_1": "pañcāvudhasannaddho araññaṃ pavisitvā mige vadhitvā maṃsaṃ khādamāno anupubbena taṃ padesaṃ patvā taṃ",
  "atk-s0513a3:4153_2": "purisaṃ disvā bhītopi satiṃ upaṭṭhapetvā “kosi tvaṃ ambho purisā”ti pucchi. “Sāmi,",
  "atk-s0513a3:4153_3": "manussapeto ahaṃ,",
  "atk-s0513a3:4153_4": "attano katakammassa phalaṃ anubhomi,",
  "atk-s0513a3:4153_5": "tvaṃ pana kosī”ti?",
  "atk-s0513a3:4153_6": "“Sivirājāhamasmī”ti.",
  "atk-s0513a3:4153_7": "“Atha kasmā idhāgatosī”ti?",
  "atk-s0513a3:4153_8": "“Migamaṃsaṃ khādanatthāyā”ti.",
  "atk-s0513a3:4153_9": "Athassa so “ahampi mahārāja,",
  "atk-s0513a3:4153_10": "imināva kāraṇena āgantvā manussapeto jāto”ti sabbaṃ vitthārena kathetvā attano dukkhitabhāvaṃ rañño ācikkhanto sesagāthā āha –",
  "atk-s0513a3:4154_0": "66.",
  "atk-s0513a3:4155_0": "“Amittānaṃva hatthatthaṃ, sivi pappoti māmiva;",
  "atk-s0513a3:4156_0": "Kammaṃ vijjañca dakkheyyaṃ, vivāhaṃ sīlamaddavaṃ;",
  "atk-s0513a3:4157_0": "Ete ca yase hāpetvā, nibbatto sehi kammehi.",
  "atk-s0513a3:4158_0": "67.",
  "atk-s0513a3:4159_0": "“Sohaṃ sahassajīnova, abandhu aparāyaṇo;",
  "atk-s0513a3:4160_0": "Ariyadhammā apakkanto, yathā peto tathevahaṃ.",
  "atk-s0513a3:4161_0": "68.",
  "atk-s0513a3:4162_0": "“Sukhakāme dukkhāpetvā, āpannosmi padaṃ imaṃ;",
  "atk-s0513a3:4163_0": "So sukhaṃ nādhigacchāmi, ṭhito bhāṇumatāmivā”ti.",
  "atk-s0513a3:4164_0": "Tattha amittānaṃva hatthatthanti amittānaṃ hatthe atthaṃ vināsaṃ viya.",
  "atk-s0513a3:4164_1": "Sivīti rājānaṃ ālapati.",
  "atk-s0513a3:4164_2": "Pappoti māmivāti mādiso pāpakammena pāpuṇāti,",
  "atk-s0513a3:4164_3": "attanova kammena vināsaṃ pāpuṇātīti vuttaṃ hoti.",
  "atk-s0513a3:4164_4": "Kammanti kasikammādibhedaṃ ājīvasādhakaṃ kiccaṃ.",
  "atk-s0513a3:4164_5": "Vijjanti nānappakārakaṃ hatthisippādikaṃ sippaṃ.",
  "atk-s0513a3:4164_6": "Dakkheyyanti nānappakārena bhoguppādanakosallaṃ.",
  "atk-s0513a3:4164_7": "Vivāhanti āvāhavivāhasambandhaṃ.",
  "atk-s0513a3:4164_8": "Sīlamaddavanti pañcavidhasīlañceva muduvacanaṃ hitakāmaṃ pāpanivāraṇaṃ kalyāṇamittatañca.",
  "atk-s0513a3:4164_9": "So hi idha maddavoti adhippeto.",
  "atk-s0513a3:4164_10": "Ete ca yase hāpetvāti ete ettake yasadāyake dhamme hāpetvā ca.",
  "atk-s0513a3:4164_11": "Nibbatto sehi kammehīti attano kammehi nibbatto.",
  "atk-s0513a3:4164_12": "Idaṃ vuttaṃ hoti – ahaṃ, mahārāja,",
  "atk-s0513a3:4164_13": "imasmiṃ loke issariyadāyakaṃ kattabbayuttakaṃ kammaṃ akatvā sippaṃ asikkhitvā upāyena bhoge anuppādetvā",
  "atk-s0513a3:4164_14": "āvāhavivāhaṃ akatvā sīlaṃ arakkhitvā maṃ akiccaṃ karontaṃ pāpanivāraṇasamatthe kalyāṇamitte abhajitvā",
  "atk-s0513a3:4164_15": "ime ettake yasadāyakattā “yase”ti saṅkhyaṃ gate lokappavattidhamme hāpetvā chaḍḍetvā imaṃ araññaṃ pavisitvā",
  "atk-s0513a3:4164_16": "sayaṃ katehi pāpakammehi idāni manussapeto hutvā nibbattosmīti.",
  "atk-s0513a3:4165_0": "Sahassajīnovāti sahassajīnapuriso viyāti attho.",
  "atk-s0513a3:4165_1": "Svāhaṃ sammā paṭipajjitvā bhoge uppādeyyaṃ,",
  "atk-s0513a3:4165_2": "tehi anekasahassehi bhogehi jitotipi attho.",
  "atk-s0513a3:4165_3": "Aparāyaṇoti asaraṇo,",
  "atk-s0513a3:4165_4": "nippatiṭṭhoti attho.",
  "atk-s0513a3:4165_5": "Ariyadhammāti sappurisadhammato.",
  "atk-s0513a3:4165_6": "Yathā petoti yathā mato peto hutvā uppajjeyya,",
  "atk-s0513a3:4165_7": "jīvamānoyeva tathā manussapeto jātosmīti attho.",
  "atk-s0513a3:4165_8": "Sukhakāme dukkhāpetvāti sukhakāme satte dukkhāpetvā.",
  "atk-s0513a3:4165_9": "“Sukhakāmo”tipi pāṭho,",
  "atk-s0513a3:4165_10": "sayaṃ sukhakāmo paraṃ dukkhāpetvāti attho.",
  "atk-s0513a3:4165_11": "Āpannosmi padaṃ imanti evarūpaṃ koṭṭhāsaṃ pattosmi.",
  "atk-s0513a3:4165_12": "Pathantipi pāṭho,",
  "atk-s0513a3:4165_13": "idaṃ dukkhassa pathabhūtaṃ attabhāvaṃ pattosmīti attho.",
  "atk-s0513a3:4165_14": "Ṭhito bhāṇumatāmivāti bhāṇumā vuccati aggi,",
  "atk-s0513a3:4165_15": "vītaccikaṅgārehi samantā parikiṇṇo viya sarīre uṭṭhitena mahādāhena dayhanto kāyikacetasikasukhaṃ na vindāmīti vadati.",
  "atk-s0513a3:4166_0": "Evañca pana vatvā “ahaṃ, mahārāja,",
  "atk-s0513a3:4166_1": "sukhakāmo paraṃ dukkhāpetvā diṭṭheva dhamme manussapeto jāto,",
  "atk-s0513a3:4166_2": "tasmā tvaṃ pāpaṃ mā kari,",
  "atk-s0513a3:4166_3": "attano nagaraṃ gantvā dānādīni puññāni karohī”ti āha.",
  "atk-s0513a3:4166_4": "Rājā tathā katvā saggapuraṃ pūresi.",
  "atk-s0513a3:4166_5": "Sarabhaṅgasatthā imaṃ kāraṇaṃ āharitvā tāpasaṃ saññāpesi.",
  "atk-s0513a3:4166_6": "So tassa dhammakathāya saṃvegaṃ paṭilabhitvā taṃ vanditvā khamāpetvā kasiṇaparikammaṃ katvā naṭṭhaṃ jhānaṃ paṭipākatikaṃ akāsi.",
  "atk-s0513a3:4166_7": "Sarabhaṅgo tassa tattha vasituṃ adatvā taṃ ādāya attano assamaṃ gato.",
  "atk-s0513a3:4167_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a3:4167_1": "saccapariyosāne ukkaṇṭhitabhikkhu sotāpattiphale patiṭṭhahi.",
  "atk-s0513a3:4168_0": "Tadā nārado ukkaṇṭhitabhikkhu ahosi,",
  "atk-s0513a3:4168_1": "nagarasobhiṇī purāṇadutiyikā,",
  "atk-s0513a3:4168_2": "sālissaro sāriputto,",
  "atk-s0513a3:4168_3": "meṇḍissaro kassapo,",
  "atk-s0513a3:4168_4": "pabbato anuruddho,",
  "atk-s0513a3:4168_5": "kāḷadevilo kaccāyano,",
  "atk-s0513a3:4168_6": "anupiyo ānando,",
  "atk-s0513a3:4168_7": "kisavaccho mahāmoggallāno,",
  "atk-s0513a3:4168_8": "sarabhaṅgo pana ahameva ahosinti.",
  "atk-s0513a3:4169_0": "Indriyajātakavaṇṇanā sattamā.",
  "atk-s0513a3:4171_0": "[424] 8. Ādittajātakavaṇṇanā",
  "atk-s0513a3:4172_0": "Ādittasminti idaṃ satthā jetavane viharanto asadisadānaṃ ārabbha kathesi.",
  "atk-s0513a3:4172_1": "Asadisadānaṃ mahāgovindasuttavaṇṇanāto vitthāretvā kathetabbaṃ.",
  "atk-s0513a3:4172_2": "Tassa pana dinnadivasato dutiyadivase dhammasabhāyaṃ kathaṃ samuṭṭhāpesuṃ “āvuso,",
  "atk-s0513a3:4172_3": "kosalarājā vicinitvāva,",
  "atk-s0513a3:4172_4": "puññakkhettaṃ ñatvā buddhappamukhassa ariyasaṅghassa asadisadānaṃ adāsī”ti.",
  "atk-s0513a3:4172_5": "Satthā āgantvā “kāya nuttha,",
  "atk-s0513a3:4172_6": "bhikkhave,",
  "atk-s0513a3:4172_7": "etarahi kathāya sannisinnā”ti pucchitvā “imāya nāmā”ti vutte “anacchariyaṃ,",
  "atk-s0513a3:4172_8": "bhikkhave,",
  "atk-s0513a3:4172_9": "rañño vicinitvā anuttare puññakkhette dānapatiṭṭhāpanaṃ,",
  "atk-s0513a3:4172_10": "porāṇakapaṇḍitāpi vicinitvāva mahādānaṃ adaṃsū”ti vatvā atītaṃ āhari.",
  "atk-s0513a3:4173_0": "Atīte siviraṭṭhe roruvanagare roruvamahārājā nāma dasa rājadhamme akopetvā catūhi saṅgahavatthūhi janaṃ",
  "atk-s0513a3:4173_1": "saṅgaṇhanto mahājanassa mātāpituṭṭhāne ṭhatvā kapaṇaddhikavanibbakayācakādīnaṃ mahādānaṃ pavattesi.",
  "atk-s0513a3:4173_2": "Tassa samuddavijayā nāma aggamahesī ahosi paṇḍitā ñāṇasampannā.",
  "atk-s0513a3:4173_3": "So ekadivasaṃ dānaggaṃ olokento “mayhaṃ dānaṃ dussīlā lolasattā bhuñjanti,",
  "atk-s0513a3:4173_4": "taṃ maṃ na hāseti,",
  "atk-s0513a3:4173_5": "ahaṃ kho pana sīlavantānaṃ aggadakkhiṇeyyānaṃ paccekabuddhānaṃ dātukāmo,",
  "atk-s0513a3:4173_6": "te ca himavantapadese vasanti,",
  "atk-s0513a3:4173_7": "ko nu kho te nimantetvā ānessati,",
  "atk-s0513a3:4173_8": "kaṃ pesessāmī”ti cintetvā tamatthaṃ deviyā ārocesi.",
  "atk-s0513a3:4173_9": "Atha naṃ sā āha “mahārāja,",
  "atk-s0513a3:4173_10": "mā cintayittha,",
  "atk-s0513a3:4173_11": "amhākaṃ dātabbadānabalena sīlabalena saccabalena pupphāni pesetvā paccekabuddhe nimantetvā tesaṃ āgatakāle sabbaparikkhārasampannadānaṃ dassāmā”ti.",
  "atk-s0513a3:4173_12": "Rājā “sādhū”ti sampaṭicchitvā “sakalanagaravāsino sīlaṃ samādiyantū”ti nagare bheriṃ carāpetvā sayampi",
  "atk-s0513a3:4173_13": "saparijano uposathaṅgāni adhiṭṭhāya mahādānaṃ pavattetvā sumanapupphapuṇṇaṃ suvaṇṇasamuggaṃ gāhāpetvā",
  "atk-s0513a3:4173_14": "pāsādā oruyha rājaṅgaṇe ṭhatvā pañcaṅgāni pathaviyaṃ patiṭṭhāpetvā pācīnadisābhimukho vanditvā “pācīnadisāya",
  "atk-s0513a3:4173_15": "arahante vandāmi,",
  "atk-s0513a3:4173_16": "sace amhākaṃ koci guṇo atthi,",
  "atk-s0513a3:4173_17": "amhesu anukampaṃ katvā amhākaṃ bhikkhaṃ gaṇhathā”ti vatvā satta pupphamuṭṭhiyo khipi.",
  "atk-s0513a3:4173_18": "Pācīnadisāya paccekabuddhānaṃ abhāvena punadivase nāgamiṃsu.",
  "atk-s0513a3:4173_19": "Dutiyadivase dakkhiṇadisaṃ namassi,",
  "atk-s0513a3:4173_20": "tatopi nāgatā.",
  "atk-s0513a3:4173_21": "Tatiyadivase pacchimadisaṃ namassi,",
  "atk-s0513a3:4173_22": "tatopi nāgatā.",
  "atk-s0513a3:4173_23": "Catutthadivase uttaradisaṃ namassi,",
  "atk-s0513a3:4173_24": "namassitvā ca pana “uttarahimavantapadesavāsino paccekabuddhā amhākaṃ bhikkhaṃ gaṇhantū”ti satta pupphamuṭṭhiyo vissajjesi.",
  "atk-s0513a3:4173_25": "Pupphāni gantvā nandamūlakapabbhāre pañcannaṃ paccekabuddhasatānaṃ upari patiṃsu.",
  "atk-s0513a3:4174_0": "Te āvajjamānā raññā attano nimantitabhāvaṃ ñatvā punadivase satta paccekabuddhe āmantetvā “mārisā,",
  "atk-s0513a3:4174_1": "rājā vo nimanteti,",
  "atk-s0513a3:4174_2": "tassa saṅgahaṃ karothā”ti vadiṃsu.",
  "atk-s0513a3:4174_3": "Satta paccekabuddhā ākāsenāgantvā rājadvāre otariṃsu.",
  "atk-s0513a3:4174_4": "Te disvā rājā somanassajāto vanditvā pāsādaṃ āropetvā mahantaṃ sakkāraṃ katvā dānaṃ datvā bhattakiccapariyosāne",
  "atk-s0513a3:4174_5": "punadivasatthāya punadivasatthāyāti evaṃ cha divase nimantetvā sattame divase sabbaparikkhāradānaṃ sajjetvā",
  "atk-s0513a3:4174_6": "sattaratanakhacitāni mañcapīṭhādīni paññapetvā ticīvarādike sabbasamaṇaparibhoge sattannaṃ paccekabuddhānaṃ",
  "atk-s0513a3:4174_7": "santike ṭhapetvā “mayaṃ ime parikkhāre tumhākaṃ demā”ti vatvā tesaṃ bhattakiccapariyosāne rājā ca devī",
  "atk-s0513a3:4174_8": "ca ubhopi namassamānā aṭṭhaṃsu.",
  "atk-s0513a3:4174_9": "Atha nesaṃ anumodanaṃ karonto saṅghatthero dve gāthā abhāsi –",
  "atk-s0513a3:4175_0": "69.",
  "atk-s0513a3:4176_0": "“Ādittasmiṃ agārasmiṃ, yaṃ nīharati bhājanaṃ;",
  "atk-s0513a3:4177_0": "Taṃ tassa hoti atthāya, no ca yaṃ tattha ḍayhati.",
  "atk-s0513a3:4178_0": "70.",
  "atk-s0513a3:4179_0": "“Evamādīpito loko, jarāya maraṇena ca;",
  "atk-s0513a3:4180_0": "Nīharetheva dānena, dinnaṃ hoti sunīhata”nti.",
  "atk-s0513a3:4181_0": "Tattha ādittasminti taṅkhaṇe pajjalite.",
  "atk-s0513a3:4181_1": "Bhājananti upakaraṇaṃ.",
  "atk-s0513a3:4181_2": "No ca yaṃ tattha ḍayhatīti yaṃ pana tattha ḍayhati,",
  "atk-s0513a3:4181_3": "antamaso tiṇasanthāropi,",
  "atk-s0513a3:4181_4": "sabbaṃ tassa anupakaraṇameva hoti.",
  "atk-s0513a3:4181_5": "Jarāya maraṇena cāti desanāsīsametaṃ,",
  "atk-s0513a3:4181_6": "atthato panesa ekādasahi aggīhi ādīpito nāma.",
  "atk-s0513a3:4181_7": "Nīharethevāti tato ekādasati aggīhi pajjalitalokā dasavidhadānavatthubhedaṃ taṃ taṃ parikkhāradānaṃ cetanāya nikkaḍḍhetheva.",
  "atk-s0513a3:4181_8": "Dinnaṃ hotīti appaṃ vā bahuṃ vā yaṃ dinnaṃ,",
  "atk-s0513a3:4181_9": "tadeva sunīhataṃ nāma hotīti.",
  "atk-s0513a3:4182_0": "Evaṃ saṅghatthero anumodanaṃ katvā “appamatto hohi,",
  "atk-s0513a3:4182_1": "mahārājā”ti rañño ovādaṃ datvā ākāse uppatitvā pāsādakaṇṇikaṃ dvidhā katvā gantvā nandamūlakapabbhāreyeva otari.",
  "atk-s0513a3:4182_2": "Tassa dinnaparikkhāropi teneva saddhiṃ uppatitvā nandamūlakapabbhāreyeva otari.",
  "atk-s0513a3:4182_3": "Rañño ca deviyā ca sakalasarīraṃ pītiyā puṇṇaṃ ahosi.",
  "atk-s0513a3:4182_4": "Evaṃ tasmiṃ gate avasesāpi –",
  "atk-s0513a3:4183_0": "71.",
  "atk-s0513a3:4184_0": "“Yo dhammaladdhassa dadāti dānaṃ, uṭṭhānavīriyādhigatassa jantu;",
  "atk-s0513a3:4185_0": "Atikkamma so vetaraṇiṃ yamassa, dibbāni ṭhānāni upeti macco.",
  "atk-s0513a3:4186_0": "72.",
  "atk-s0513a3:4187_0": "“Dānañca yuddhañca samānamāhu, appāpi santā bahuke jinanti;",
  "atk-s0513a3:4188_0": "Appampi ce saddahāno dadāti, teneva so hoti sukhī parattha.",
  "atk-s0513a3:4189_0": "73.",
  "atk-s0513a3:4190_0": "“Viceyya dānaṃ sugatappasatthaṃ, ye dakkhiṇeyyā idha jīvaloke;",
  "atk-s0513a3:4191_0": "Etesu dinnāni mahapphalāni, bījāni vuttāni yathā sukhette.",
  "atk-s0513a3:4192_0": "74.",
  "atk-s0513a3:4193_0": "“Yo pāṇabhūtāni aheṭhayaṃ caraṃ, parūpavādā na karoti pāpaṃ;",
  "atk-s0513a3:4194_0": "Bhīruṃ pasaṃsanti na tattha sūraṃ, bhayā hi santo na karonti pāpaṃ.",
  "atk-s0513a3:4195_0": "75.",
  "atk-s0513a3:4196_0": "“Hīnena brahmacariyena, khattiye upapajjati;",
  "atk-s0513a3:4197_0": "Majjhimena ca devattaṃ, uttamena visujjhati.",
  "atk-s0513a3:4198_0": "76.",
  "atk-s0513a3:4199_0": "“Addhā hi dānaṃ bahudhā pasatthaṃ, dānā ca kho dhammapadaṃva seyyo;",
  "atk-s0513a3:4200_0": "Pubbeva hi pubbatareva santo, nibbānamevajjhagamuṃ sapaññā”ti. –",
  "atk-s0513a3:4201_0": "Evamekekāya gāthāya anumodanaṃ katvā tatheva agamiṃsu saddhiṃ parikkhārehi.",
  "atk-s0513a3:4202_0": "Tattha dhammaladdhassāti khīṇāsavaṃ ādiṃ katvā yāva sukkhavipassakayogāvacaro puggalo dhammassa laddhattā dhammaladdho nāma.",
  "atk-s0513a3:4202_1": "Sveva uṭṭhānavīriyena tassa dhammassa adhigatattā uṭṭhānavīriyādhigato nāma.",
  "atk-s0513a3:4202_2": "Tassa puggalassa yo jantu dadāti dānanti attho,",
  "atk-s0513a3:4202_3": "dhammena laddhassa uṭṭhānasaṅkhātena vīriyena adhigatassa deyyadhammassa aggaṃ gahetvā yo jantu sīlavantesu dānaṃ dadātītipi attho.",
  "atk-s0513a3:4202_4": "Upayogatthe vā sāmivacanaṃ katvāpettha attho veditabbo.",
  "atk-s0513a3:4202_5": "Vetaraṇinti desanāsīsametaṃ,",
  "atk-s0513a3:4202_6": "aṭṭha mahāniraye soḷasa ca ussade atikkamitvāti attho.",
  "atk-s0513a3:4202_7": "Dibbāni ṭhānāni upetīti devaloke uppajjati.",
  "atk-s0513a3:4203_0": "Samānamāhūti sadisaṃ vadanti.",
  "atk-s0513a3:4203_1": "Khayabhīrukassa hi dānaṃ natthi,",
  "atk-s0513a3:4203_2": "bhayabhīrukassa yuddhaṃ natthi.",
  "atk-s0513a3:4203_3": "Jīvite ālayaṃ vijahitvā yujjantova yujjhituṃ sakkoti,",
  "atk-s0513a3:4203_4": "bhogesu ālayaṃ vijahitvā dāyako dātuṃ sakkoti,",
  "atk-s0513a3:4203_5": "teneva taṃ ubhayaṃ “samāna”nti vadanti.",
  "atk-s0513a3:4203_6": "Appāpi santāti thokāpi samānā pariccattajīvitā bahuke jinanti,",
  "atk-s0513a3:4203_7": "evameva appāpi muñcacetanā bahumpi maccheracittaṃ lobhādiṃ vā kilesagahanaṃ jināti.",
  "atk-s0513a3:4203_8": "Appampi ceti thokampi ce deyyadhammaṃ kammañca phalañca saddahanto deti.",
  "atk-s0513a3:4203_9": "Teneva soti tena parittadeyyadhammavatthukena parittakenāpi cāgena so parattha sukhī hoti,",
  "atk-s0513a3:4203_10": "mahārājāti.",
  "atk-s0513a3:4204_0": "Viceyya dānanti dakkhiṇañca dakkhiṇeyyañca vicinitvā dinnadānaṃ.",
  "atk-s0513a3:4204_1": "Tattha yaṃ vā taṃ vā adatvā aggaṃ paṇītaṃ deyyadhammaṃ vicinitvā dadanto dakkhiṇaṃ vicināti nāma,",
  "atk-s0513a3:4204_2": "yesaṃ tesaṃ vā adatvā sīlādiguṇasampanne vicinitvā tesaṃ dadanto dakkhiṇeyyaṃ vicināti nāma.",
  "atk-s0513a3:4204_3": "Sugatappasatthanti evarūpaṃ dānaṃ buddhehi pasatthaṃ.",
  "atk-s0513a3:4204_4": "Tattha dakkhiṇeyyavicinanaṃ dassetuṃ “ye dakkhiṇeyyā”tiādi vuttaṃ.",
  "atk-s0513a3:4204_5": "Tattha dakkhiṇeyyāti dakkhiṇāya anucchavikā buddhādayo.",
  "atk-s0513a3:4205_0": "Pāṇabhūtānīti pāṇasaṅkhātāni bhūtāni.",
  "atk-s0513a3:4205_1": "Aheṭhayaṃ caranti kāruññena aviheṭhayanto caramāno.",
  "atk-s0513a3:4205_2": "Parūpavādāti parūpavādabhayena pāpaṃ na karoti.",
  "atk-s0513a3:4205_3": "Bhīrunti upavādabhīrukaṃ.",
  "atk-s0513a3:4205_4": "Na tattha sūranti yo pana ayonisomanasikārena tasmiṃ upavāde sūro hoti,",
  "atk-s0513a3:4205_5": "taṃ paṇḍitā nappasaṃsanti.",
  "atk-s0513a3:4205_6": "Bhayā hīti upavādabhayena hi paṇḍitā pāpaṃ na karonti.",
  "atk-s0513a3:4206_0": "Hīnena brahmacariyenāti bāhiratitthāyatane tāva methunaviratisīlamattakaṃ hīnaṃ brahmacariyaṃ nāma,",
  "atk-s0513a3:4206_1": "tena khattiyakule uppajjati.",
  "atk-s0513a3:4206_2": "Jhānassa upacāramattaṃ majjhimaṃ,",
  "atk-s0513a3:4206_3": "tena devaloke uppajjati.",
  "atk-s0513a3:4206_4": "Aṭṭha samāpattiyo uttamaṃ,",
  "atk-s0513a3:4206_5": "tena brahmaloke uppajjanto visujjhati nāma.",
  "atk-s0513a3:4206_6": "Sāsane pana sīlavantasseva ekaṃ devanikāyaṃ paṇidhāya brahmacariyaṃ hīnaṃ nāma,",
  "atk-s0513a3:4206_7": "parisuddhasīlasseva samāpattinibbattanaṃ majjhimaṃ nāma,",
  "atk-s0513a3:4206_8": "parisuddhasīle ṭhatvā vipassanaṃ vaḍḍhetvā arahattuppatti uttamaṃ nāma.",
  "atk-s0513a3:4207_0": "Osānagāthāya ayamattho – mahārāja,",
  "atk-s0513a3:4207_1": "kiñcāpi ekaṃseneva dānaṃ bahudhā pasatthaṃ vaṇṇitaṃ,",
  "atk-s0513a3:4207_2": "dānato pana samathavipassanāsaṅkhātaṃ nibbānasaṅkhātañca dhammakoṭṭhāsabhūtaṃ dhammapadameva uttaritaraṃ.",
  "atk-s0513a3:4207_3": "Kiṃkāraṇā?",
  "atk-s0513a3:4207_4": "Pubbeva hi imasmiṃ kappe kassapadasabalādayo pubbatareva vessabhūdasabalādayo santo sappurisā sapaññā",
  "atk-s0513a3:4207_5": "samathavipassanaṃ bhāvetvā nibbānameva ajjhagamuṃ adhigatāti.",
  "atk-s0513a3:4208_0": "Evaṃ satta paccekabuddhā anumodanāya rañño amatamahānibbānaṃ vaṇṇetvā rājānaṃ appamādena ovaditvā vuttanayeneva attano vasanaṭṭhānameva gatā.",
  "atk-s0513a3:4208_1": "Rājāpi saddhiṃ aggamahesiyā dānaṃ datvā yāvajīvaṃ ṭhatvā tato cavitvā saggapuraṃ pūresi.",
  "atk-s0513a3:4209_0": "Satthā imaṃ dhammadesanaṃ āharitvā “evaṃ pubbepi paṇḍitā viceyya dānaṃ adaṃsū”ti vatvā jātakaṃ samodhānesi –",
  "atk-s0513a3:4209_1": "“tadā paccekabuddhā parinibbāyiṃsu,",
  "atk-s0513a3:4209_2": "samuddavijayā rāhulamātā ahosi,",
  "atk-s0513a3:4209_3": "roruvamahārājā pana ahameva ahosi”nti.",
  "atk-s0513a3:4210_0": "Ādittajātakavaṇṇanā aṭṭhamā.",
  "atk-s0513a3:4212_0": "[425] 9. Aṭṭhānajātakavaṇṇanā",
  "atk-s0513a3:4213_0": "Gaṅgā kumudinīti idaṃ satthā jetavane viharanto ekaṃ ukkaṇṭhitabhikkhuṃ ārabbha kathesi.",
  "atk-s0513a3:4213_1": "Tañhi bhikkhuṃ satthā “saccaṃ kira tvaṃ bhikkhu ukkaṇṭhitosī”ti pucchitvā “saccaṃ,",
  "atk-s0513a3:4213_2": "bhante”ti vutte “kiṃkāraṇā”ti vatvā “kilesavasenā”ti vutte “bhikkhu mātugāmo nāma akataññū mittadubbhī avissāsanīyo.",
  "atk-s0513a3:4213_3": "Atīte paṇḍitā devasikaṃ sahassaṃ dentāpi mātugāmaṃ tosetuṃ nāsakkhiṃsu.",
  "atk-s0513a3:4213_4": "Sā ekadivasamattaṃ sahassaṃ alabhitvāva te gīvāyaṃ gāhāpetvā nīharāpesi,",
  "atk-s0513a3:4213_5": "evaṃ akataññū mātugāmo,",
  "atk-s0513a3:4213_6": "mā tassa kāraṇā kilesavasaṃ gacchā”ti vatvā atītaṃ āhari.",
  "atk-s0513a3:4214_0": "Atīte bārāṇasiyaṃ brahmadatte rajjaṃ kārente tassa ca putto brahmadattakumāro,",
  "atk-s0513a3:4214_1": "bārāṇasiseṭṭhino ca putto mahādhanakumāro nāma.",
  "atk-s0513a3:4214_2": "Te ubhopi sahapaṃsukīḷakā sahāyakā ahesuṃ,",
  "atk-s0513a3:4214_3": "ekācariyakuleyeva sippaṃ gaṇhiṃsu.",
  "atk-s0513a3:4214_4": "Rājakumāro pitu accayena rajje patiṭṭhāsi,",
  "atk-s0513a3:4214_5": "seṭṭhiputtopissa santikeyeva ahosi.",
  "atk-s0513a3:4214_6": "Bārāṇasiyañca ekā nagarasobhiṇī vaṇṇadāsī abhirūpā ahosi sobhaggappattā.",
  "atk-s0513a3:4214_7": "Seṭṭhiputto devasikaṃ sahassaṃ datvā niccakāle tāyeva saddhiṃ abhiramanto pitu accayena seṭṭhiṭṭhānaṃ labhitvāpi na taṃ vijahi,",
  "atk-s0513a3:4214_8": "tatheva devasikaṃ sahassaṃ datvā abhirami.",
  "atk-s0513a3:4214_9": "Seṭṭhiputto divasassa tayo vāre rājupaṭṭhānaṃ gacchati.",
  "atk-s0513a3:4214_10": "Athassa ekadivasaṃ rājupaṭṭhānaṃ gatassa raññā saddhiṃ samullapantasseva sūriyo atthaṅgami,",
  "atk-s0513a3:4214_11": "andhakāraṃ jātaṃ.",
  "atk-s0513a3:4214_12": "So rājakulā nikkhamitvā “idāni gehaṃ gantvā āgamanavelā natthi,",
  "atk-s0513a3:4214_13": "nagarasobhiṇiyāyeva gehaṃ gamissāmī”ti upaṭṭhāke uyyojetvā ekakova tassā gehaṃ pāvisi.",
  "atk-s0513a3:4214_14": "Atha naṃ sā disvā “ayyaputta,",
  "atk-s0513a3:4214_15": "sahassaṃ ābhata”nti āha. “Bhadde,",
  "atk-s0513a3:4214_16": "ahaṃ ajjeva ativikālo jāto,",
  "atk-s0513a3:4214_17": "tasmā gehaṃ agantvā manusse uyyojetvā ekakova paviṭṭhosmi,",
  "atk-s0513a3:4214_18": "sve pana te dve sahassāni dassāmī”ti.",
  "atk-s0513a3:4215_0": "Sā cintesi “sacāhaṃ ajja okāsaṃ karissāmi,",
  "atk-s0513a3:4215_1": "aññesupi divasesu tucchahatthakova āgamissati,",
  "atk-s0513a3:4215_2": "evaṃ me dhanaṃ parihāyissati,",
  "atk-s0513a3:4215_3": "na dānissa okāsaṃ karissāmī”ti.",
  "atk-s0513a3:4215_4": "Atha naṃ evamāha “sāmi,",
  "atk-s0513a3:4215_5": "mayaṃ vaṇṇadāsiyo nāma,",
  "atk-s0513a3:4215_6": "amhākaṃ sahassaṃ adatvā keḷi nāma natthī”ti. “Bhadde,",
  "atk-s0513a3:4215_7": "sve diguṇaṃ āharissāmī”ti punappunaṃ yāci.",
  "atk-s0513a3:4215_8": "Nagarasobhiṇī dāsiyo āṇāpesi “etassa idha ṭhatvā maṃ oloketuṃ mā adattha,",
  "atk-s0513a3:4215_9": "gīvāyaṃ taṃ gahetvā nīharitvā dvāraṃ pidahathā”ti.",
  "atk-s0513a3:4215_10": "Taṃ sutvā dāsiyo tathā kariṃsu.",
  "atk-s0513a3:4215_11": "Atha so cintesi “ahaṃ imāya saddhiṃ asītikoṭidhanaṃ khādiṃ,",
  "atk-s0513a3:4215_12": "sā maṃ ekadivasaṃ tucchahatthaṃ disvā gīvāyaṃ gahetvā nīharāpesi,",
  "atk-s0513a3:4215_13": "aho mātugāmo nāma pāpo nillajjo akataññū mittadubbhī”ti.",
  "atk-s0513a3:4215_14": "So mātugāmassa aguṇaṃ anussarantova virajji,",
  "atk-s0513a3:4215_15": "paṭikūlasaññaṃ paṭilabhi,",
  "atk-s0513a3:4215_16": "gharāvāsepi ukkaṇṭhito “kiṃ me gharāvāsena,",
  "atk-s0513a3:4215_17": "ajjeva nikkhamitvā pabbajissāmī”ti puna gehaṃ agantvā rājānampi adisvāva nagarā nikkhamitvā araññaṃ pavisitvā",
  "atk-s0513a3:4215_18": "gaṅgātīre assamaṃ māpetvā isipabbajjaṃ pabbajitvā jhānābhiññāyo uppādetvā vanamūlaphalāhāro tattha vāsaṃ kappesi.",
  "atk-s0513a3:4216_0": "Rājā taṃ apassanto “kahaṃ mama sahāyo”ti pucchi.",
  "atk-s0513a3:4216_1": "Nagarasobhiṇiyāpi katakammaṃ sakalanagare pākaṭaṃ jātaṃ.",
  "atk-s0513a3:4216_2": "Athassa tamatthaṃ ācikkhitvā “iti te deva,",
  "atk-s0513a3:4216_3": "sahāyo lajjāya gharampi agantvā araññaṃ pavisitvā pabbajito bhavissatī”ti āhaṃsu.",
  "atk-s0513a3:4216_4": "Rājā taṃ sutvā nagarasobhiṇiṃ pakkosāpetvā “saccaṃ kira tvaṃ ekadivasaṃ sahassaṃ alabhitvā mama sahāyaṃ gīvāyaṃ gāhāpetvā nīharāpesī”ti pucchi. “Saccaṃ, devā”ti.",
  "atk-s0513a3:4216_5": "“Pāpe jammī,",
  "atk-s0513a3:4216_6": "sīghaṃ mama sahāyassa gataṭṭhānaṃ gantvā taṃ ānehi,",
  "atk-s0513a3:4216_7": "no ce ānessasi,",
  "atk-s0513a3:4216_8": "jīvitaṃ te natthī”ti.",
  "atk-s0513a3:4216_9": "Sā rañño vacanaṃ sutvā bhītā rathaṃ āruyha mahantena parivārena nagarā nikkhamitvā tassa vasanaṭṭhānaṃ",
  "atk-s0513a3:4216_10": "pariyesantī sutavasena taṃ ṭhānaṃ sutvā tattha gantvā vanditvā “ayya,",
  "atk-s0513a3:4216_11": "mayā andhabālabhāvena kataṃ dosaṃ khamatha,",
  "atk-s0513a3:4216_12": "ahaṃ na punevaṃ karissāmī”ti yācitvā “sādhu,",
  "atk-s0513a3:4216_13": "khamāmi te,",
  "atk-s0513a3:4216_14": "natthi me tayi āghāto”ti vutte “sace me khamatha,",
  "atk-s0513a3:4216_15": "mayā saddhiṃ rathaṃ abhiruhatha,",
  "atk-s0513a3:4216_16": "nagaraṃ gacchissāma,",
  "atk-s0513a3:4216_17": "gatakāle yaṃ mama ghare dhanaṃ atthi,",
  "atk-s0513a3:4216_18": "sabbaṃ dassāmī”ti āha.",
  "atk-s0513a3:4216_19": "So tassā vacanaṃ sutvā “bhadde,",
  "atk-s0513a3:4216_20": "idāni tayā saddhiṃ gantuṃ na sakkā,",
  "atk-s0513a3:4216_21": "yadā pana imasmiṃ loke yena na bhavitabbaṃ,",
  "atk-s0513a3:4216_22": "taṃ bhavissati,",
  "atk-s0513a3:4216_23": "api nāma tadā gaccheyya”nti vatvā paṭhamaṃ gāthamāha –",
  "atk-s0513a3:4217_0": "77.",
  "atk-s0513a3:4218_0": "“Gaṅgā kumudinī santā, saṅkhavaṇṇā ca kokilā;",
  "atk-s0513a3:4219_0": "Jambū tālaphalaṃ dajjā, atha nūna tadā siyā”ti.",
  "atk-s0513a3:4220_0": "Tassattho – bhadde,",
  "atk-s0513a3:4220_1": "yathā hi kumudasarā kumudehi sañchannā tiṭṭhanti,",
  "atk-s0513a3:4220_2": "tatheva sace sakalāpi mahāgaṅgā kumudinī sīghasotaṃ pahāya santā upasantā siyā,",
  "atk-s0513a3:4220_3": "sabbe kokilā ca saṅkhavaṇṇā bhaveyyuṃ,",
  "atk-s0513a3:4220_4": "sabbo jamburukkho ca tālaphalaṃ dadeyya.",
  "atk-s0513a3:4220_5": "Atha nūna tadā siyāti atha tādise kāle amhākampi samāgamo nūna siyā,",
  "atk-s0513a3:4220_6": "bhaveyya nāmāti vuttaṃ hoti.",
  "atk-s0513a3:4221_0": "Evañca vatvā punapi tāya “ehi, ayya,",
  "atk-s0513a3:4221_1": "gacchāmā”ti vutte “gacchissāmā”ti vatvā “kasmiṃ kāle”ti vutte “asukasmiñca asukasmiñcā”ti vatvā sesagāthā abhāsi –",
  "atk-s0513a3:4222_0": "78.",
  "atk-s0513a3:4223_0": "“Yadā kacchapalomānaṃ, pāvāro tividho siyā;",
  "atk-s0513a3:4224_0": "Hemantikaṃ pāvuraṇaṃ, atha nūna tadā siyā.",
  "atk-s0513a3:4225_0": "79.",
  "atk-s0513a3:4226_0": "“Yadā makasapādānaṃ, aṭṭālo sukato siyā;",
  "atk-s0513a3:4227_0": "Daḷho ca avikampī ca, atha nūna tadā siyā.",
  "atk-s0513a3:4228_0": "80.",
  "atk-s0513a3:4229_0": "“Yadā sasavisāṇānaṃ, nisseṇī sukatā siyā;",
  "atk-s0513a3:4230_0": "Saggassārohaṇatthāya, atha nūna tadā siyā.",
  "atk-s0513a3:4231_0": "81.",
  "atk-s0513a3:4232_0": "“Yadā nisseṇimāruyha, candaṃ khādeyyu mūsikā;",
  "atk-s0513a3:4233_0": "Rāhuñca paripāteyyuṃ, atha nūna tadā siyā.",
  "atk-s0513a3:4234_0": "82.",
  "atk-s0513a3:4235_0": "“Yadā surāghaṭaṃ pitvā, makkhikā gaṇacāriṇī;",
  "atk-s0513a3:4236_0": "Aṅgāre vāsaṃ kappeyyuṃ, atha nūna tadā siyā.",
  "atk-s0513a3:4237_0": "83.",
  "atk-s0513a3:4238_0": "“Yadā bimboṭṭhasampanno, gadrabho sumukho siyā;",
  "atk-s0513a3:4239_0": "Kusalo naccagītassa, atha nūna tadā siyā.",
  "atk-s0513a3:4240_0": "84.",
  "atk-s0513a3:4241_0": "“Yadā kākā ulūkā ca, mantayeyyuṃ rahogatā;",
  "atk-s0513a3:4242_0": "Aññamaññaṃ pihayyeyyuṃ, atha nūna tadā siyā.",
  "atk-s0513a3:4243_0": "85.",
  "atk-s0513a3:4244_0": "“Yadā muḷālapattānaṃ, chattaṃ thirataraṃ siyā;",
  "atk-s0513a3:4245_0": "Vassassa paṭighātāya, atha nūna tadā siyā.",
  "atk-s0513a3:4246_0": "86.",
  "atk-s0513a3:4247_0": "“Yadā kulako sakuṇo, pabbataṃ gandhamādanaṃ;",
  "atk-s0513a3:4248_0": "Tuṇḍenādāya gaccheyya, atha nūna tadā siyā.",
  "atk-s0513a3:4249_0": "87.",
  "atk-s0513a3:4250_0": "“Yadā sāmuddikaṃ nāvaṃ, sayantaṃ savaṭākaraṃ;",
  "atk-s0513a3:4251_0": "Ceṭo ādāya gaccheyya, atha nūna tadā siyā”ti.",
  "atk-s0513a3:4252_0": "Tattha tividhoti eko kacchapalomamayena pupphena,",
  "atk-s0513a3:4252_1": "eko tūlena,",
  "atk-s0513a3:4252_2": "eko ubhayenāti evaṃ tippakāro.",
  "atk-s0513a3:4252_3": "Hemantikaṃ pāvuraṇanti himapātasamaye pāvuraṇāya bhavituṃ samattho.",
  "atk-s0513a3:4252_4": "Atha nūna tadā siyāti atha tasmiṃ kāle mama tayā saddhiṃ ekaṃseneva saṃsaggo siyā.",
  "atk-s0513a3:4252_5": "Evaṃ sabbattha pacchimapadaṃ yojetabbaṃ.",
  "atk-s0513a3:4252_6": "Aṭṭālo sukatoti abhiruhitvā yujjhantaṃ purisasataṃ dhāretuṃ yathā sakkoti,",
  "atk-s0513a3:4252_7": "evaṃ sukato.",
  "atk-s0513a3:4252_8": "Paripāteyyunti palāpeyyuṃ.",
  "atk-s0513a3:4252_9": "Aṅgāreti vītaccikaṅgārasanthare.",
  "atk-s0513a3:4252_10": "Vāsaṃ kappeyyunti ekekaṃ surāghaṭaṃ pivitvā mattā vaseyyuṃ.",
  "atk-s0513a3:4252_11": "Bimboṭṭhasampannoti bimbaphalasadisehi oṭṭhehi samannāgato.",
  "atk-s0513a3:4252_12": "Sumukhoti suvaṇṇaādāsasadiso mukho.",
  "atk-s0513a3:4252_13": "Pihayeyyunti aññamaññassa sampattiṃ icchantā pihayeyyuṃ pattheyyuṃ.",
  "atk-s0513a3:4252_14": "Muḷālapattānanti saṇhānaṃ muḷālagacchapattānaṃ.",
  "atk-s0513a3:4252_15": "Kulakoti eko khuddakasakuṇo.",
  "atk-s0513a3:4252_16": "Sāmuddikanti samuddapakkhandanamahānāvaṃ.",
  "atk-s0513a3:4252_17": "Sayantaṃ savaṭākaranti yantena ceva vaṭākarena ca saddhiṃ sabbasambhārayuttaṃ.",
  "atk-s0513a3:4252_18": "Ceṭo ādāyāti yadā evarūpaṃ nāvaṃ khuddako gāmadārako hatthena gahetvā gaccheyyāti attho.",
  "atk-s0513a3:4253_0": "Iti mahāsatto iminā aṭṭhānaparikappena ekādasa gāthā abhāsi.",
  "atk-s0513a3:4253_1": "Taṃ sutvā nagarasobhiṇī mahāsattaṃ khamāpetvā nagaraṃ gantvā rañño taṃ kāraṇaṃ ārocetvā attano jīvitaṃ yācitvā gaṇhi.",
  "atk-s0513a3:4254_0": "Satthā imaṃ dhammadesanaṃ āharitvā “evaṃ bhikkhu mātugāmo nāma akataññū mittadubbhī”ti vatvā saccāni pakāsetvā jātakaṃ samodhānesi,",
  "atk-s0513a3:4254_1": "saccapariyosāne ukkaṇṭhitabhikkhu sotāpattiphale patiṭṭhahi.",
  "atk-s0513a3:4254_2": "Tadā rājā ānando ahosi,",
  "atk-s0513a3:4254_3": "tāpaso pana ahameva ahosinti.",
  "atk-s0513a3:4255_0": "Aṭṭhānajātakavaṇṇanā navamā.",
  "atk-s0513a3:4257_0": "[426] 10. Dīpijātakavaṇṇanā",
  "atk-s0513a3:4258_0": "Khamanīyaṃ yāpanīyanti idaṃ satthā veḷuvane viharanto ekaṃ eḷikaṃ ārabbha kathesi.",
  "atk-s0513a3:4258_1": "Ekasmiñhi samaye mahāmoggallānatthero giriparikkhitte ekadvāre giribbajasenāsane vihāsi.",
  "atk-s0513a3:4258_2": "Dvārasamīpeyevassa caṅkamo ahosi.",
  "atk-s0513a3:4258_3": "Tadā eḷakapālakā “eḷakā ettha carantū”ti giribbajaṃ pavesetvā kīḷantā viharanti.",
  "atk-s0513a3:4258_4": "Tesu ekadivasaṃ sāyaṃ āgantvā eḷake gahetvā gacchantesu ekā eḷikā dūre caramānā eḷake nikkhamante adisvā ohīyi.",
  "atk-s0513a3:4258_5": "Taṃ pacchā nikkhamantiṃ eko dīpiko disvā “khādissāmi na”nti giribbajadvāre aṭṭhāsi.",
  "atk-s0513a3:4258_6": "Sāpi ito cito ca olokentī taṃ disvā “esa maṃ māretvā khāditukāmatāya ṭhito,",
  "atk-s0513a3:4258_7": "sace nivattitvā palāyissāmi,",
  "atk-s0513a3:4258_8": "jīvitaṃ me natthi,",
  "atk-s0513a3:4258_9": "ajja mayā purisakāraṃ kātuṃ vaṭṭatī”ti cintetvā siṅgāni ukkhipitvā tassa abhimukhaṃ vegena pakkhanditvā dīpikassa “ito gaṇhissāmi,",
  "atk-s0513a3:4258_10": "ito gaṇhissāmī”ti vipphandatova gahaṇaṃ anupagantvā vegena palāyitvā eḷakānaṃ antaraṃ pāvisi.",
  "atk-s0513a3:4258_11": "Atha thero taṃ tesaṃ kiriyaṃ disvā punadivase gantvā tathāgatassa ārocetvā “evaṃ bhante,",
  "atk-s0513a3:4258_12": "sā eḷikā attano upāyakusalatāya parakkamaṃ katvā dīpikato muccī”ti āha.",
  "atk-s0513a3:4258_13": "Satthā “moggallāna,",
  "atk-s0513a3:4258_14": "idāni tāva so dīpiko taṃ gahetuṃ nāsakkhi,",
  "atk-s0513a3:4258_15": "pubbe pana naṃ viravantiṃ māretvā khādī”ti vatvā tena yācito atītaṃ āhari.",
  "atk-s0513a3:4259_0": "Atīte magadharaṭṭhe bodhisatto ekasmiṃ gāme mahābhogakule nibbattitvā vayappatto kāme pahāya isipabbajjaṃ",
  "atk-s0513a3:4259_1": "pabbajitvā jhānābhiññāyo nibbattetvā ciraṃ himavante vasitvā loṇambilasevanatthāya rājagahaṃ gantvā ekasmiṃyeva",
  "atk-s0513a3:4259_2": "giribbaje paṇṇasālaṃ māpetvā vāsaṃ kappesi.",
  "atk-s0513a3:4259_3": "Tadā imināva niyāmena eḷakapālakesu eḷake carantesu ekadivasaṃ evameva ekaṃ eḷikaṃ pacchā nikkhamantiṃ",
  "atk-s0513a3:4259_4": "disvā eko dīpiko “khādissāmi na”nti dvāre aṭṭhāsi.",
  "atk-s0513a3:4259_5": "Sāpi taṃ disvā “ajja mayhaṃ jīvitaṃ natthi,",
  "atk-s0513a3:4259_6": "ekenupāyena iminā saddhiṃ madhurapaṭisanthāraṃ katvā hadayamassa mudukaṃ janetvā jīvitaṃ rakkhissāmī”ti",
  "atk-s0513a3:4259_7": "cintetvā dūratova tena saddhiṃ paṭisanthāraṃ karontī āgacchamānā paṭhamaṃ gāthamāha –",
  "atk-s0513a3:4260_0": "88.",
  "atk-s0513a3:4261_0": "“Khamanīyaṃ yāpanīyaṃ, kacci mātula te sukhaṃ;",
  "atk-s0513a3:4262_0": "Sukhaṃ te ammā avaca, sukhakāmāva te maya”nti.",
  "atk-s0513a3:4263_0": "Tattha sukhaṃ te ammāti mayhaṃ mātāpi “tumhākaṃ sukhaṃ puccheyyāsī”ti ajja maṃ avacāti attho.",
  "atk-s0513a3:4263_1": "Mayanti mātula mayampi tumhākaṃ sukhaṃ eva icchāmāti.",
  "atk-s0513a3:4264_0": "Taṃ sutvā dīpiko “ayaṃ dhuttikā maṃ mātulavādena vañcetukāmā,",
  "atk-s0513a3:4264_1": "na me kakkhaḷabhāvaṃ jānātī”ti cintetvā dutiyaṃ gāthamāha –",
  "atk-s0513a3:4265_0": "89.",
  "atk-s0513a3:4266_0": "“Naṅguṭṭhaṃ me avakkamma, heṭhayitvāna eḷike;",
  "atk-s0513a3:4267_0": "Sājja mātulavādena, muñcitabbā nu maññasī”ti.",
  "atk-s0513a3:4268_0": "Tassattho –",
  "atk-s0513a3:4268_1": "tvaṃ mama naṅguṭṭhamaṇḍalaṃ akkamitvā heṭhayitvā āgacchasi,",
  "atk-s0513a3:4268_2": "sā tvaṃ “ajja mātulavādena muñcitabbāhamasmī”ti maññasi nu,",
  "atk-s0513a3:4268_3": "evaṃ maññasi maññeti.",
  "atk-s0513a3:4269_0": "Taṃ sutvā itarā “mātula, mā evaṃ karī”ti vatvā tatiyaṃ gāthamāha –",
  "atk-s0513a3:4270_0": "90.",
  "atk-s0513a3:4271_0": "“Puratthāmukho nisinnosi, ahaṃ te mukhamāgatā;",
  "atk-s0513a3:4272_0": "Pacchato tuyhaṃ naṅguṭṭhaṃ, kathaṃ khvāhaṃ avakkami”nti.",
  "atk-s0513a3:4273_0": "Tattha mukhanti abhimukhaṃ.",
  "atk-s0513a3:4273_1": "Kathaṃ khvāhaṃ avakkaminti tava pacchato ṭhitaṃ ahaṃ kathaṃ avakkaminti attho.",
  "atk-s0513a3:4274_0": "Atha naṃ so “kiṃ kathesi eḷike,",
  "atk-s0513a3:4274_1": "mama naṅguṭṭhassa aṭṭhitaṭṭhānaṃ nāma natthī”ti vatvā catutthaṃ gāthamāha –",
  "atk-s0513a3:4275_0": "91.",
  "atk-s0513a3:4276_0": "“Yāvatā caturo dīpā, sasamuddā sapabbatā;",
  "atk-s0513a3:4277_0": "Tāvatā mayhaṃ naṅguṭṭhaṃ, kathaṃ kho taṃ vivajjayī”ti.",
  "atk-s0513a3:4278_0": "Tattha tāvatāti ettakaṃ ṭhānaṃ mama naṅguṭṭhaṃ parikkhipitvā gatanti vadati.",
  "atk-s0513a3:4279_0": "Taṃ sutvā eḷikā “ayaṃ pāpo madhurakathāya na allīyati,",
  "atk-s0513a3:4279_1": "paṭisattu hutvā tassa kathessāmī”ti vatvā pañcamaṃ gāthamāha –",
  "atk-s0513a3:4280_0": "92.",
  "atk-s0513a3:4281_0": "“Pubbeva metamakkhiṃsu, mātā pitā ca bhātaro;",
  "atk-s0513a3:4282_0": "Dīghaṃ duṭṭhassa naṅguṭṭhaṃ, sāmhi vehāyasāgatā”ti.",
  "atk-s0513a3:4283_0": "Tattha akkhiṃsūti pubbeva me etaṃ mātā ca pitā ca bhātaro ca ācikkhiṃsu.",
  "atk-s0513a3:4283_1": "Sāmhīti sā ahaṃ ñātakānaṃ santikā tava naṅguṭṭhassa dīghabhāvaṃ sutvā tava naṅguṭṭhaṃ pariharantī vehāyasā ākāsena āgatāti.",
  "atk-s0513a3:4284_0": "Atha naṃ so “jānāmi te ahaṃ ākāsena āgatabhāvaṃ,",
  "atk-s0513a3:4284_1": "evaṃ āgacchantī pana mayhaṃ bhakkhe nāsetvā āgatāsī”ti vatvā chaṭṭhaṃ gāthamāha –",
  "atk-s0513a3:4285_0": "93.",
  "atk-s0513a3:4286_0": "“Tañca disvāna āyantiṃ, antalikkhasmi eḷike;",
  "atk-s0513a3:4287_0": "Migasaṅgho palāyittha, bhakkho me nāsito tayā”ti.",
  "atk-s0513a3:4288_0": "Taṃ sutvā itarā maraṇabhayabhītā aññaṃ kāraṇaṃ āharituṃ asakkontī “mātula,",
  "atk-s0513a3:4288_1": "mā evarūpaṃ kakkhaḷakammaṃ kari,",
  "atk-s0513a3:4288_2": "jīvitaṃ me dehī”ti vilapi.",
  "atk-s0513a3:4288_3": "Itaropi naṃ vilapantiññeva khandhe gahetvā māretvā khādi.",
  "atk-s0513a3:4289_0": "94.",
  "atk-s0513a3:4290_0": "“Iccevaṃ vilapantiyā, eḷakiyā ruhagghaso;",
  "atk-s0513a3:4291_0": "Galakaṃ anvāvamaddi, natthi duṭṭhe subhāsitaṃ.",
  "atk-s0513a3:4292_0": "95.",
  "atk-s0513a3:4293_0": "“Neva duṭṭhe nayo atthi, na dhammo na subhāsitaṃ;",
  "atk-s0513a3:4294_0": "Nikkamaṃ duṭṭhe yuñjetha, so ca sabbhiṃ na rañjatī”ti. –",
  "atk-s0513a3:4295_0": "Imā dve abhisambuddhagāthā –",
  "atk-s0513a3:4296_0": "Tattha ruhagghasoti ruhirabhakkho lohitapāyī sāhasikadīpiko.",
  "atk-s0513a3:4296_1": "Galakaṃ anvāvamaddīti gīvaṃ maddi,",
  "atk-s0513a3:4296_2": "ḍaṃsitvā phālesīti attho.",
  "atk-s0513a3:4296_3": "Nayoti kāraṇaṃ.",
  "atk-s0513a3:4296_4": "Dhammoti sabhāvo.",
  "atk-s0513a3:4296_5": "Subhāsitanti sukathitavacanaṃ,",
  "atk-s0513a3:4296_6": "sabbametaṃ duṭṭhe natthīti attho.",
  "atk-s0513a3:4296_7": "Nikkamaṃ duṭṭhe yuñjethāti bhikkhave,",
  "atk-s0513a3:4296_8": "duṭṭhapuggale parakkamameva yuñjeyya.",
  "atk-s0513a3:4296_9": "So ca sabbhiṃ na rañjatīti so pana puggalo sabbhiṃ sundaraṃ subhāsitaṃ na rañjati,",
  "atk-s0513a3:4296_10": "na piyāyatīti attho.",
  "atk-s0513a3:4296_11": "Tāpaso tesaṃ kiriyaṃ sabbaṃ addasa.",
  "atk-s0513a3:4297_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a3:4297_1": "“tadā eḷikāva etarahi eḷikā ahosi,",
  "atk-s0513a3:4297_2": "dīpikopi etarahi dīpikova,",
  "atk-s0513a3:4297_3": "tāpaso pana ahameva ahosi”nti.",
  "atk-s0513a3:4298_0": "Dīpijātakavaṇṇanā dasamā.",
  "atk-s0513a3:4299_0": "Jātakuddānaṃ –",
  "atk-s0513a3:4300_0": "Kaccānī aṭṭhasaddañca, sulasā ca sumaṅgalaṃ;",
  "atk-s0513a3:4301_0": "Gaṅgamālañca cetiyaṃ, indriyañceva ādittaṃ;",
  "atk-s0513a3:4302_0": "Aṭṭhānañceva dīpi ca, dasa aṭṭhanipātake.",
  "atk-s0513a3:4303_0": "Aṭṭhakanipātavaṇṇanā niṭṭhitā.",
  "atk-s0513a3:4304_0": "9. Navakanipāto",
  "atk-s0513a3:4306_0": "[427] 1. Gijjhajātakavaṇṇanā",
  "atk-s0513a3:4307_0": "Parisaṅkupatho nāmāti idaṃ satthā jetavane viharanto ekaṃ dubbacabhikkhuṃ ārabbha kathesi.",
  "atk-s0513a3:4307_1": "So kira eko kulaputto niyyānikasāsane pabbajitvāpi atthakāmehi ācariyupajjhāyehi ceva sabrahmacārīhi ca “evaṃ te abhikkamitabbaṃ,",
  "atk-s0513a3:4307_2": "evaṃ paṭikkamitabbaṃ,",
  "atk-s0513a3:4307_3": "evaṃ ālokitabbaṃ,",
  "atk-s0513a3:4307_4": "evaṃ vilokitabbaṃ,",
  "atk-s0513a3:4307_5": "evaṃ samiñjitabbaṃ,",
  "atk-s0513a3:4307_6": "evaṃ pasāritabbaṃ,",
  "atk-s0513a3:4307_7": "evaṃ nivāsetabbaṃ,",
  "atk-s0513a3:4307_8": "evaṃ pārupitabbaṃ,",
  "atk-s0513a3:4307_9": "evaṃ patto gahetabbo,",
  "atk-s0513a3:4307_10": "yāpanamattaṃ bhattaṃ gahetvā paccavekkhitvāva paribhuñjitabbaṃ,",
  "atk-s0513a3:4307_11": "indriyesu guttadvārena bhojane mattaññunā jāgariyamanuyuttena bhavitabbaṃ,",
  "atk-s0513a3:4307_12": "idaṃ āgantukavattaṃ nāma jānitabbaṃ,",
  "atk-s0513a3:4307_13": "idaṃ gamikavattaṃ nāma,",
  "atk-s0513a3:4307_14": "imāni cuddasa khandhakavattāni,",
  "atk-s0513a3:4307_15": "asīti mahāvattāni.",
  "atk-s0513a3:4307_16": "Tattha te sammā vattitabbaṃ,",
  "atk-s0513a3:4307_17": "ime terasa dhutaṅgaguṇā nāma,",
  "atk-s0513a3:4307_18": "ete samādāya vattitabba”nti ovadiyamāno dubbaco ahosi akkhamo appadakkhiṇaggāhī anusāsaniṃ.",
  "atk-s0513a3:4307_19": "“Ahaṃ tumhe na vadāmi,",
  "atk-s0513a3:4307_20": "tumhe pana maṃ kasmā vadatha,",
  "atk-s0513a3:4307_21": "ahameva attano atthaṃ vā anatthaṃ vā jānissāmī”ti attānaṃ avacanīyaṃ akāsi.",
  "atk-s0513a3:4307_22": "Athassa dubbacabhāvaṃ ñatvā bhikkhū dhammasabhāyaṃ aguṇakathaṃ kathentā nisīdiṃsu.",
  "atk-s0513a3:4307_23": "Satthā āgantvā “kāya nuttha,",
  "atk-s0513a3:4307_24": "bhikkhave,",
  "atk-s0513a3:4307_25": "etarahi kathāya sannisinnā”ti pucchitvā “imāya nāmā”ti vutte taṃ bhikkhuṃ pakkosāpetvā “saccaṃ kira tvaṃ",
  "atk-s0513a3:4307_26": "bhikkhu dubbacosī”ti pucchitvā “sacca”nti vutte “kasmā bhikkhu evarūpe niyyānikasāsane pabbajitvā atthakāmānaṃ",
  "atk-s0513a3:4307_27": "vacanaṃ na karosi,",
  "atk-s0513a3:4307_28": "pubbepi tvaṃ paṇḍitānaṃ vacanaṃ akatvā verambhavātamukhe cuṇṇavicuṇṇo jāto”ti vatvā atītaṃ āhari.",
  "atk-s0513a3:4308_0": "Atīte gijjhakūṭe pabbate bodhisatto gijjhayoniyaṃ nibbatti.",
  "atk-s0513a3:4308_1": "Putto panassa supatto nāma gijjharājā anekasahassagijjhaparivāro thāmasampanno ahosi.",
  "atk-s0513a3:4308_2": "So mātāpitaro posesi,",
  "atk-s0513a3:4308_3": "thāmasampannattā pana atidūraṃ uppatati.",
  "atk-s0513a3:4308_4": "Atha naṃ pitā “tāta,",
  "atk-s0513a3:4308_5": "ettakaṃ nāma ṭhānaṃ atikkamitvā na gantabba”nti ovadi.",
  "atk-s0513a3:4308_6": "So “sādhū”ti vatvāpi ekadivasaṃ pana vuṭṭhe deve gijjhehi saddhiṃ uppatitvā sese ohāya atibhūmiṃ gantvā",
  "atk-s0513a3:4308_7": "verambhavātamukhaṃ patvā cuṇṇavicuṇṇabhāvaṃ pāpuṇi.",
  "atk-s0513a3:4308_8": "Satthā tamatthaṃ dassento abhisambuddho hutvā imā gāthā abhāsi –",
  "atk-s0513a3:4309_0": "1.",
  "atk-s0513a3:4310_0": "“Parisaṅkupatho nāma, gijjhapantho sanantano;",
  "atk-s0513a3:4311_0": "Tatrāsi mātāpitaro, gijjho posesi jiṇṇake;",
  "atk-s0513a3:4312_0": "Tesaṃ ajagaramedaṃ, accahāsi bahuttaso.",
  "atk-s0513a3:4313_0": "2.",
  "atk-s0513a3:4314_0": "“Pitā ca puttaṃ avaca, jānaṃ uccaṃ papātinaṃ;",
  "atk-s0513a3:4315_0": "Supattaṃ thāmasampannaṃ, tejassiṃ dūragāminaṃ.",
  "atk-s0513a3:4316_0": "3.",
  "atk-s0513a3:4317_0": "“Pariplavantaṃ pathaviṃ, yadā tāta vijānahi;",
  "atk-s0513a3:4318_0": "Sāgarena parikkhittaṃ, cakkaṃva parimaṇḍalaṃ;",
  "atk-s0513a3:4319_0": "Tato tāta nivattassu, māssu etto paraṃ gami.",
  "atk-s0513a3:4320_0": "4.",
  "atk-s0513a3:4321_0": "“Udapattosi vegena, balī pakkhī dijuttamo;",
  "atk-s0513a3:4322_0": "Olokayanto vakkaṅgo, pabbatāni vanāni ca.",
  "atk-s0513a3:4323_0": "5.",
  "atk-s0513a3:4324_0": "“Addassa pathaviṃ gijjho, yathāsāsi pitussutaṃ;",
  "atk-s0513a3:4325_0": "Sāgarena parikkhittaṃ, cakkaṃva parimaṇḍalaṃ.",
  "atk-s0513a3:4326_0": "6.",
  "atk-s0513a3:4327_0": "“Tañca so samatikkamma, paramevaccavattatha;",
  "atk-s0513a3:4328_0": "Tañca vātasikhā tikkhā, accahāsi baliṃ dijaṃ.",
  "atk-s0513a3:4329_0": "7.",
  "atk-s0513a3:4330_0": "“Nāsakkhātigato poso, punadeva nivattituṃ;",
  "atk-s0513a3:4331_0": "Dijo byasanamāpādi, verambhānaṃ vasaṃ gato.",
  "atk-s0513a3:4332_0": "8.",
  "atk-s0513a3:4333_0": "“Tassa puttā ca dārā ca, ye caññe anujīvino;",
  "atk-s0513a3:4334_0": "Sabbe byasanamāpāduṃ, anovādakare dije.",
  "atk-s0513a3:4335_0": "9.",
  "atk-s0513a3:4336_0": "“Evampi idha vuḍḍhānaṃ, yo vākyaṃ nāvabujjhati;",
  "atk-s0513a3:4337_0": "Atisīmacaro ditto, gijjhovātītasāsano;",
  "atk-s0513a3:4338_0": "Sa ve byasanaṃ pappoti, akatvā vuḍḍhasāsana”nti.",
  "atk-s0513a3:4339_0": "Tattha parisaṅkupathoti saṅkupatho.",
  "atk-s0513a3:4339_1": "Manussā hiraññasuvaṇṇatthāya gacchantā tasmiṃ padese khāṇuke koṭṭetvā tesu rajjuyo bandhitvā gacchanti,",
  "atk-s0513a3:4339_2": "tena so gijjhapabbate jaṅghamaggo “saṅkupatho”ti vuccati.",
  "atk-s0513a3:4339_3": "Gijjhapanthoti gijjhapabbatamatthake mahāmaggo.",
  "atk-s0513a3:4339_4": "Sanantanoti porāṇo.",
  "atk-s0513a3:4339_5": "Tatrāsīti tasmiṃ gijjhapabbatamatthake saṅkupathe eko gijjho āsi,",
  "atk-s0513a3:4339_6": "so jiṇṇake mātāpitaro posesi.",
  "atk-s0513a3:4339_7": "Ajagaramedanti ajagarānaṃ medaṃ.",
  "atk-s0513a3:4339_8": "Accahāsīti ativiya āhari.",
  "atk-s0513a3:4339_9": "Bahuttasoti bahuso.",
  "atk-s0513a3:4339_10": "Jānaṃ uccaṃ papātinanti “putto te atiuccaṃ ṭhānaṃ laṅghatī”ti sutvā “ucce papātī aya”nti jānanto.",
  "atk-s0513a3:4339_11": "Tejassinti purisatejasampannaṃ.",
  "atk-s0513a3:4339_12": "Dūragāminanti teneva tejena dūragāmiṃ.",
  "atk-s0513a3:4339_13": "Pariplavantanti uppalapattaṃ viya udake uplavamānaṃ.",
  "atk-s0513a3:4339_14": "Vijānahīti vijānāsi.",
  "atk-s0513a3:4339_15": "Cakkaṃva parimaṇḍalanti yasmiṃ te padese ṭhitassa samuddena paricchinno jambudīpo cakkamaṇḍalaṃva paññāyati,",
  "atk-s0513a3:4339_16": "tato tāta nivattāhīti ovadanto evamāha.",
  "atk-s0513a3:4340_0": "Udapattosīti pitu ovādaṃ akatvā ekadivasaṃ gijjhehi saddhiṃ uppatito te ohāya pitarā kathitaṭṭhānaṃ agamāsi.",
  "atk-s0513a3:4340_1": "Olokayantoti taṃ ṭhānaṃ patvā heṭṭhā olokento.",
  "atk-s0513a3:4340_2": "Vakkaṅgoti vaṅkagīvo.",
  "atk-s0513a3:4340_3": "Yathāsāsi pitussutanti yathāssa pitu santikā sutaṃ āsi,",
  "atk-s0513a3:4340_4": "tatheva addasa,",
  "atk-s0513a3:4340_5": "“yathāssāsī”tipi pāṭho.",
  "atk-s0513a3:4340_6": "Paramevaccavattathāti pitarā akkhātaṭṭhānato paraṃ ativattova.",
  "atk-s0513a3:4340_7": "Tañca vātasikhā tikkhāti taṃ anovādakaṃ balimpi samānaṃ dijaṃ tikhiṇaverambhavātasikhā accahāsi atihari,",
  "atk-s0513a3:4340_8": "cuṇṇavicuṇṇaṃ akāsi.",
  "atk-s0513a3:4340_9": "Nāsakkhātigatoti nāsakkhi atigato.",
  "atk-s0513a3:4340_10": "Posoti satto.",
  "atk-s0513a3:4340_11": "Anovādakareti tasmiṃ dije paṇḍitānaṃ ovādaṃ akaronte sabbepi te mahādukkhaṃ pāpuṇiṃsu.",
  "atk-s0513a3:4340_12": "Akatvā vuḍḍhasāsananti vuḍḍhānaṃ hitakāmānaṃ vacanaṃ akatvā evameva byasanaṃ mahādukkhaṃ pāpuṇāti.",
  "atk-s0513a3:4340_13": "Tasmā tvaṃ bhikkhu mā gijjhasadiso bhava,",
  "atk-s0513a3:4340_14": "atthakāmānaṃ vacanaṃ karohīti.",
  "atk-s0513a3:4340_15": "So satthārā evaṃ ovadito tato paṭṭhāya suvaco ahosi.",
  "atk-s0513a3:4341_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a3:4341_1": "“tadā dubbacagijjho etarahi dubbacabhikkhu ahosi,",
  "atk-s0513a3:4341_2": "gijjhapitā pana ahameva ahosi”nti.",
  "atk-s0513a3:4342_0": "Gijjhajātakavaṇṇanā paṭhamā.",
  "atk-s0513a3:4344_0": "[428] 2. Kosambiyajātakavaṇṇanā",
  "atk-s0513a3:4345_0": "Puthusaddoti idaṃ satthā kosambiṃ nissāya ghositārāme viharanto kosambiyaṃ bhaṇḍanakārake bhikkhū ārabbha kathesi.",
  "atk-s0513a3:4345_1": "Vatthu kosambakakkhandhake āgatameva,",
  "atk-s0513a3:4345_2": "ayaṃ panettha saṅkhepo.",
  "atk-s0513a3:4345_3": "Tadā kira dve bhikkhū ekasmiṃ āvāse vasiṃsu vinayadharo ca suttantiko ca.",
  "atk-s0513a3:4345_4": "Tesu suttantiko ekadivasaṃ sarīravalañjaṃ katvā udakakoṭṭhake ācamanaudakāvasesaṃ bhājane ṭhapetvā nikkhami.",
  "atk-s0513a3:4345_5": "Pacchā vinayadharo tattha paviṭṭho taṃ udakaṃ disvā nikkhamitvā itaraṃ pucchi “āvuso,",
  "atk-s0513a3:4345_6": "tayā udakaṃ ṭhapita”nti.",
  "atk-s0513a3:4345_7": "“Āmāvuso”ti.",
  "atk-s0513a3:4345_8": "“Kiṃ panettha āpattibhāvaṃ na jānāsī”ti?",
  "atk-s0513a3:4345_9": "“Āmāvuso na jānāmī”ti. “Hoti, āvuso,",
  "atk-s0513a3:4345_10": "ettha āpattī”ti?",
  "atk-s0513a3:4345_11": "“Tena hi paṭikarissāmi na”nti.",
  "atk-s0513a3:4345_12": "“Sace pana te, āvuso,",
  "atk-s0513a3:4345_13": "asañcicca asatiyā kataṃ,",
  "atk-s0513a3:4345_14": "natthi āpattī”ti.",
  "atk-s0513a3:4345_15": "So tassā āpattiyā anāpattidiṭṭhi ahosi.",
  "atk-s0513a3:4345_16": "Vinayadharopi attano nissitakānaṃ “ayaṃ suttantiko āpattiṃ āpajjamānopi na jānātī”ti ārocesi.",
  "atk-s0513a3:4345_17": "Te tassa nissitake disvā “tumhākaṃ upajjhāyo āpattiṃ āpajjitvāpi āpattibhāvaṃ na jānātī”ti āhaṃsu.",
  "atk-s0513a3:4345_18": "Te gantvā attano upajjhāyassa ārocesuṃ.",
  "atk-s0513a3:4345_19": "So evamāha –",
  "atk-s0513a3:4345_20": "“ayaṃ vinayadharo pubbe ‘anāpattī’ti vatvā idāni ‘āpattī’ti vadati,",
  "atk-s0513a3:4345_21": "musāvādī eso”ti.",
  "atk-s0513a3:4345_22": "Te gantvā “tumhākaṃ upajjhāyo musāvādī”ti evaṃ aññamaññaṃ kalahaṃ vaḍḍhayiṃsu.",
  "atk-s0513a3:4345_23": "Tato vinayadharo okāsaṃ labhitvā tassa āpattiyā adassanena ukkhepanīyakammaṃ akāsi.",
  "atk-s0513a3:4345_24": "Tato paṭṭhāya tesaṃ paccayadāyakā upāsakāpi dve koṭṭhāsā ahesuṃ.",
  "atk-s0513a3:4345_25": "Ovādapaṭiggāhikā bhikkhuniyopi ārakkhadevatāpi dve koṭṭhāsā ahesuṃ.",
  "atk-s0513a3:4345_26": "Tāsaṃ sandiṭṭhasambhattā ākāsaṭṭhadevatāpi yāva brahmalokā sabbe puthujjanā dve pakkhā ahesuṃ.",
  "atk-s0513a3:4345_27": "Yāva akaniṭṭhabhavanā pana idaṃ kolāhalaṃ agamāsi.",
  "atk-s0513a3:4346_0": "Atheko bhikkhu tathāgataṃ upasaṅkamitvā ukkhepakānaṃ “dhammikeneva kammena ayaṃ ukkhitto,",
  "atk-s0513a3:4346_1": "ukkhittānuvattakānaṃ adhammikena kammena ukkhitto”ti laddhiṃ,",
  "atk-s0513a3:4346_2": "ukkhepakehi vāriyamānānampi tesaṃ taṃ anuparivāretvā caraṇabhāvañca satthu ārocesi.",
  "atk-s0513a3:4346_3": "Bhagavā “samaggā kira hontū”ti dve vāre pesetvā “na icchanti bhante samaggā bhavitu”nti sutvā tatiyavāre",
  "atk-s0513a3:4346_4": "“bhinno bhikkhusaṅgho”ti tesaṃ santikaṃ gantvā ukkhepakānaṃ ukkhepane,",
  "atk-s0513a3:4346_5": "itaresañca asañcicca āpattiyā adassane ādīnavaṃ vatvā pakkāmi.",
  "atk-s0513a3:4346_6": "Puna tesaṃ tattheva ekasīmāyaṃ uposathādīni kāretvā bhattaggādīsu bhaṇḍanajātānaṃ “āsanantarikāya nisīditabba”nti",
  "atk-s0513a3:4346_7": "bhattagge vattaṃ paññāpetvā “idānipi bhaṇḍanajātā viharantī”ti sutvā tattha gantvā “alaṃ,",
  "atk-s0513a3:4346_8": "bhikkhave,",
  "atk-s0513a3:4346_9": "mā bhaṇḍana”ntiādīni vatvā aññatarena bhikkhunā dhammavādinā bhagavato vihesaṃ anicchantena “āgametu, bhante,",
  "atk-s0513a3:4346_10": "bhagavā dhammasāmi,",
  "atk-s0513a3:4346_11": "appossukko bhante,",
  "atk-s0513a3:4346_12": "bhagavā diṭṭhadhammasukhavihāraṃ anuyutto viharatu,",
  "atk-s0513a3:4346_13": "mayaṃ tena bhaṇḍanena kalahena viggahena vivādena paññāyissāmā”ti vutte –",
  "atk-s0513a3:4347_0": "Bhūtapubbaṃ,",
  "atk-s0513a3:4347_1": "bhikkhave,",
  "atk-s0513a3:4347_2": "bārāṇasiyaṃ brahmadatto nāma kāsirājā ahosīti brahmadattena dīghītissa kosalarañño rajjaṃ acchanditvā",
  "atk-s0513a3:4347_3": "aññātakavesena vasantassa māritabhāvañceva dīghāvukumārena attano jīvite dinne tato paṭṭhāya tesaṃ samaggabhāvañca",
  "atk-s0513a3:4347_4": "kathetvā “tesañhi nāma,",
  "atk-s0513a3:4347_5": "bhikkhave,",
  "atk-s0513a3:4347_6": "rājūnaṃ ādinnadaṇḍānaṃ ādinnasatthānaṃ evarūpaṃ khantisoraccaṃ bhavissati.",
  "atk-s0513a3:4347_7": "Idha kho taṃ,",
  "atk-s0513a3:4347_8": "bhikkhave, sobhetha,",
  "atk-s0513a3:4347_9": "yaṃ tumhe evaṃ svākkhāte dhammavinaye pabbajitā samānā khamā ca bhaveyyātha soratā cā”ti ovaditvā dutiyampi tatiyampi “alaṃ,",
  "atk-s0513a3:4347_10": "bhikkhave,",
  "atk-s0513a3:4347_11": "mā bhaṇḍana”nti vāretvā anoramante disvā “pariyādiṇṇarūpā kho ime moghapurisā,",
  "atk-s0513a3:4347_12": "na yime sukarā saññāpetu”nti pakkamitvā punadivase piṇḍapātapaṭikkanto gandhakuṭiyā thokaṃ vissamitvā",
  "atk-s0513a3:4347_13": "senāsanaṃ saṃsāmetvā attano pattacīvaramādāya saṅghamajjhe ākāse ṭhatvā imā gāthā abhāsi –",
  "atk-s0513a3:4348_0": "10.",
  "atk-s0513a3:4349_0": "“Puthusaddo samajano, na bālo koci maññatha;",
  "atk-s0513a3:4350_0": "Saṅghasmiṃ bhijjamānasmiṃ, nāññaṃ bhiyyo amaññaruṃ.",
  "atk-s0513a3:4351_0": "11.",
  "atk-s0513a3:4352_0": "“Parimuṭṭhā paṇḍitābhāsā, vācāgocarabhāṇino;",
  "atk-s0513a3:4353_0": "Yāvicchanti mukhāyāmaṃ, yena nītā na taṃ vidū.",
  "atk-s0513a3:4354_0": "12.",
  "atk-s0513a3:4355_0": "“Akkocchi maṃ avadhi maṃ, ajini maṃ ahāsi me;",
  "atk-s0513a3:4356_0": "Ye ca taṃ upanayhanti, veraṃ tesaṃ na sammati.",
  "atk-s0513a3:4357_0": "13.",
  "atk-s0513a3:4358_0": "“Akkocchi maṃ avadhi maṃ, ajini maṃ ahāsi me;",
  "atk-s0513a3:4359_0": "Ye ca taṃ nupanayhanti, veraṃ tesūpasammati.",
  "atk-s0513a3:4360_0": "14.",
  "atk-s0513a3:4361_0": "“Na hi verena verāni, sammantīdha kudācanaṃ;",
  "atk-s0513a3:4362_0": "Averena ca sammanti, esa dhammo sanantano.",
  "atk-s0513a3:4363_0": "15.",
  "atk-s0513a3:4364_0": "“Pare ca na vijānanti, mayamettha yamāmase;",
  "atk-s0513a3:4365_0": "Ye ca tattha vijānanti, tato sammanti medhagā.",
  "atk-s0513a3:4366_0": "16.",
  "atk-s0513a3:4367_0": "“Aṭṭhicchinnā pāṇaharā, gavāssadhanahārino;",
  "atk-s0513a3:4368_0": "Raṭṭhaṃ vilumpamānānaṃ, tesampi hoti saṅgati;",
  "atk-s0513a3:4369_0": "Kasmā tumhāka no siyā.",
  "atk-s0513a3:4370_0": "17.",
  "atk-s0513a3:4371_0": "“Sace labhetha nipakaṃ sahāyaṃ, saddhiṃcaraṃ sādhuvihāridhīraṃ;",
  "atk-s0513a3:4372_0": "Abhibhuyya sabbāni parissayāni, careyya tenattamano satīmā.",
  "atk-s0513a3:4373_0": "18.",
  "atk-s0513a3:4374_0": "“No ce labhetha nipakaṃ sahāyaṃ, saddhiṃcaraṃ sādhuvihāridhīraṃ;",
  "atk-s0513a3:4375_0": "Rājāva raṭṭhaṃ vijitaṃ pahāya, eko care mātaṅgaraññeva nāgo.",
  "atk-s0513a3:4376_0": "19.",
  "atk-s0513a3:4377_0": "“Ekassa caritaṃ seyyo, natthi bāle sahāyatā;",
  "atk-s0513a3:4378_0": "Eko care na pāpāni kayirā, appossukko mātaṅgaraññeva nāgo”ti.",
  "atk-s0513a3:4379_0": "Tattha puthu mahāsaddo assāti puthusaddo.",
  "atk-s0513a3:4379_1": "Samajanoti samāno ekasadiso jano,",
  "atk-s0513a3:4379_2": "sabbovāyaṃ bhaṇḍanakārakajano samantato saddanicchāraṇena puthusaddo ceva sadiso cāti vuttaṃ hoti.",
  "atk-s0513a3:4379_3": "Na bālo koci maññathāti tattha koci ekopi “ahaṃ bālo”ti na maññittha,",
  "atk-s0513a3:4379_4": "sabbe paṇḍitamānino,",
  "atk-s0513a3:4379_5": "sabbovāyaṃ bhaṇḍanakārako janoyeva.",
  "atk-s0513a3:4379_6": "Nāññaṃ bhiyyo amaññarunti koci ekopi “ahaṃ bālo”ti na maññittha,",
  "atk-s0513a3:4379_7": "bhiyyo ca saṅghasmiṃ bhijjamāne aññampi ekaṃ “mayhaṃ kāraṇā saṅgho bhijjatī”ti idaṃ kāraṇaṃ na maññitthāti attho.",
  "atk-s0513a3:4380_0": "Parimuṭṭhāti muṭṭhassatino.",
  "atk-s0513a3:4380_1": "Paṇḍitābhāsāti attano paṇḍitamānena paṇḍitasadisā.",
  "atk-s0513a3:4380_2": "Vācāgocarabhāṇinoti rā-",
  "atk-s0513a3:4380_3": "kārassa rassādeso kato,",
  "atk-s0513a3:4380_4": "vācāgocarā ca na satipaṭṭhānādiariyadhammagocarā,",
  "atk-s0513a3:4380_5": "bhāṇino ca.",
  "atk-s0513a3:4380_6": "Kathaṃ bhāṇino?",
  "atk-s0513a3:4380_7": "Yāvicchanti mukhāyāmanti,",
  "atk-s0513a3:4380_8": "yāva mukhaṃ pasāretuṃ icchanti,",
  "atk-s0513a3:4380_9": "tāva pasāretvā aggapādehi ṭhatvā bhāṇino,",
  "atk-s0513a3:4380_10": "ekopi saṅghagāravena mukhasaṅkocanaṃ na karotīti attho.",
  "atk-s0513a3:4380_11": "Yena nītāti yena bhaṇḍanena imaṃ nillajjabhāvaṃ nītā.",
  "atk-s0513a3:4380_12": "Na taṃ vidūti evaṃ “ādīnavaṃ ida”nti taṃ na jānanti.",
  "atk-s0513a3:4381_0": "Ye ca taṃ upanayhantīti taṃ “akkocchi ma”ntiādikaṃ ākāraṃ ye upanayhanti.",
  "atk-s0513a3:4381_1": "Sanantanoti porāṇo.",
  "atk-s0513a3:4381_2": "Pareti paṇḍite ṭhapetvā tato aññe bhaṇḍanakārakā pare nāma.",
  "atk-s0513a3:4381_3": "Te ettha saṅghamajjhe kolāhalaṃ karontā “mayaṃ yamāmase upayamāma nassāma,",
  "atk-s0513a3:4381_4": "satataṃ samitaṃ maccusantikaṃ gacchāmā”ti na jānanti.",
  "atk-s0513a3:4381_5": "Ye ca tattha vijānantīti ye tattha paṇḍitā “mayaṃ maccusamīpaṃ gacchāmā”ti vijānanti.",
  "atk-s0513a3:4381_6": "Tato sammanti medhagāti bhikkhave,",
  "atk-s0513a3:4381_7": "evañhi te jānantā yonisomanasikāraṃ uppādetvā medhagānaṃ kalahānaṃ vūpasamāya paṭipajjanti.",
  "atk-s0513a3:4382_0": "Aṭṭhicchinnāti ayaṃ gāthā brahmadattañca dīghāvukumārañca sandhāya vuttā.",
  "atk-s0513a3:4382_1": "Tesampi hoti saṅgati.",
  "atk-s0513a3:4382_2": "Kasmā tumhākaṃ na hoti?",
  "atk-s0513a3:4382_3": "Yesaṃ vo neva mātāpitūnaṃ aṭṭhīni chinnāni,",
  "atk-s0513a3:4382_4": "na pāṇā haṭā,",
  "atk-s0513a3:4382_5": "na gavāssadhanāni haṭāni.",
  "atk-s0513a3:4382_6": "Idaṃ vuttaṃ hoti –",
  "atk-s0513a3:4382_7": "bhikkhave,",
  "atk-s0513a3:4382_8": "tesañhi nāma ādinnadaṇḍānaṃ ādinnasatthānaṃ rājūnaṃ evarūpā saṅgati samāgamo āvāhavivāhasambandhaṃ katvā ekato pānabhojanaṃ hoti,",
  "atk-s0513a3:4382_9": "tumhe evarūpe sāsane pabbajitvā attano veramattampi jahituṃ na sakkotha,",
  "atk-s0513a3:4382_10": "ko tumhākaṃ bhikkhubhāvoti.",
  "atk-s0513a3:4383_0": "Sace labhethātiādigāthāyo paṇḍitasahāyassa ca bālasahāyassa ca vaṇṇāvaṇṇadīpanatthaṃ vuttā.",
  "atk-s0513a3:4383_1": "Abhibhuyya sabbāni parissayānīti sabbe pākaṭaparissaye ca paṭicchannaparissaye ca abhibhavitvā tena saddhiṃ attamano satimā careyya.",
  "atk-s0513a3:4383_2": "Rājāva raṭṭhaṃ vijitaṃ pahāyāti yathā attano vijitaṃ raṭṭhaṃ mahājanakarājā ca arindamarājā ca pahāya ekakova cariṃsu,",
  "atk-s0513a3:4383_3": "evaṃ careyyāti attho.",
  "atk-s0513a3:4383_4": "Mātaṅgaraññeva nāgoti mātaṅgo araññe nāgova.",
  "atk-s0513a3:4383_5": "Mātaṅgoti hatthī vuccati,",
  "atk-s0513a3:4383_6": "nāgoti mahantādhivacanametaṃ.",
  "atk-s0513a3:4383_7": "Yathā hi mātuposako mātaṅganāgo araññe ekako cari,",
  "atk-s0513a3:4383_8": "na ca pāpāni akāsi,",
  "atk-s0513a3:4383_9": "yathā ca sīlavahatthināgo.",
  "atk-s0513a3:4383_10": "Yathā ca pālileyyako,",
  "atk-s0513a3:4383_11": "evaṃ eko care,",
  "atk-s0513a3:4383_12": "na ca pāpāni kayirāti vuttaṃ hoti.",
  "atk-s0513a3:4384_0": "Satthā evaṃ kathetvāpi te bhikkhū samagge kātuṃ asakkonto bālakaloṇakagāmaṃ gantvā bhaguttherassa ekībhāve",
  "atk-s0513a3:4384_1": "ānisaṃsaṃ kathetvā tato tiṇṇaṃ kulaputtānaṃ vasanaṭṭhānaṃ gantvā tesaṃ sāmaggivāse ānisaṃsaṃ kathetvā",
  "atk-s0513a3:4384_2": "tato pālileyyakavanasaṇḍaṃ gantvā tattha temāsaṃ vasitvā puna kosambiṃ agantvā sāvatthimeva agamāsi.",
  "atk-s0513a3:4384_3": "Kosambivāsinopi upāsakā “ime kho ayyā,",
  "atk-s0513a3:4384_4": "kosambakā bhikkhū bahuno amhākaṃ anatthassa kārakā,",
  "atk-s0513a3:4384_5": "imehi ubbāḷho bhagavā pakkanto,",
  "atk-s0513a3:4384_6": "imesaṃ neva abhivādanādīni karissāma,",
  "atk-s0513a3:4384_7": "na upagatānaṃ piṇḍapātaṃ dassāma,",
  "atk-s0513a3:4384_8": "evaṃ ime pakkamissanti vā veraṃ viramissanti vā bhagavantaṃ vā pasādessantī”ti sammantayitvā tatheva akaṃsu.",
  "atk-s0513a3:4384_9": "Te tena daṇḍakammena pīḷitā sāvatthiṃ gantvā bhagavantaṃ khamāpesuṃ.",
  "atk-s0513a3:4385_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a3:4385_1": "“pitā suddhodanamahārājā ahosi,",
  "atk-s0513a3:4385_2": "mātā mahāmāyā,",
  "atk-s0513a3:4385_3": "dīghāvukumāro pana ahameva ahosi”nti.",
  "atk-s0513a3:4386_0": "Kosambiyajātakavaṇṇanā dutiyā.",
  "atk-s0513a3:4388_0": "[429] 3. Mahāsuvajātakavaṇṇanā",
  "atk-s0513a3:4389_0": "Dumo yadā hotīti idaṃ satthā jetavane viharanto aññataraṃ bhikkhuṃ ārabbha kathesi.",
  "atk-s0513a3:4389_1": "So kira satthu santike kammaṭṭhānaṃ gahetvā kosalajanapade aññataraṃ paccantagāmaṃ upanissāya araññe vihāsi.",
  "atk-s0513a3:4389_2": "Manussā tassa rattiṭṭhānadivāṭṭhānāni sampādetvā gamanāgamanasampanne ṭhāne senāsanaṃ katvā sakkaccaṃ upaṭṭhahiṃsu.",
  "atk-s0513a3:4389_3": "Tassa vassūpagatassa paṭhamamāseyeva so gāmo jhāyi,",
  "atk-s0513a3:4389_4": "manussānaṃ bījamattampi avasiṭṭhaṃ nāhosi.",
  "atk-s0513a3:4389_5": "Te tassa paṇītaṃ piṇḍapātaṃ dātuṃ nāsakkhiṃsu.",
  "atk-s0513a3:4389_6": "So sappāyasenāsanepi piṇḍapātena kilamanto maggaṃ vā phalaṃ vā nibbattetuṃ nāsakkhi.",
  "atk-s0513a3:4389_7": "Atha naṃ temāsaccayena satthāraṃ vandituṃ āgataṃ satthā paṭisanthāraṃ katvā “kacci bhikkhu piṇḍapātena na kilamantosi,",
  "atk-s0513a3:4389_8": "senāsanasappāyañca ahosī”ti pucchi.",
  "atk-s0513a3:4389_9": "So tamatthaṃ ārocesi.",
  "atk-s0513a3:4389_10": "Satthā “tassa senāsanaṃ sappāya”nti ñatvā “bhikkhu samaṇena nāma senāsanasappāye sati loluppacāraṃ pahāya",
  "atk-s0513a3:4389_11": "kiñcideva yathāladdhaṃ paribhuñjitvā santuṭṭhena samaṇadhammaṃ kātuṃ vaṭṭati.",
  "atk-s0513a3:4389_12": "Porāṇakapaṇḍitā tiracchānayoniyaṃ nibbattitvā attano nivāsasukkharukkhe cuṇṇaṃ khādantāpi loluppacāraṃ",
  "atk-s0513a3:4389_13": "pahāya santuṭṭhā mittadhammaṃ abhinditvā aññattha na gamiṃsu,",
  "atk-s0513a3:4389_14": "tvaṃ pana kasmā ‘piṇḍapāto paritto lūkho’ti sappāyasenāsanaṃ pariccajī”ti vatvā tena yācito atītaṃ āhari.",
  "atk-s0513a3:4390_0": "Atīte himavante gaṅgātīre ekasmiṃ udumbaravane anekasatasahassā sukā vasiṃsu.",
  "atk-s0513a3:4390_1": "Tatra eko suvarājā attano nivāsarukkhassa phalesu khīṇesu yadeva avasiṭṭhaṃ hoti aṅkuro vā pattaṃ vā taco vā papaṭikā vā,",
  "atk-s0513a3:4390_2": "taṃ khāditvā gaṅgāya pānīyaṃ pivitvā paramappicchasantuṭṭho hutvā aññattha na gacchati.",
  "atk-s0513a3:4390_3": "Tassa appicchasantuṭṭhabhāvaguṇena sakkassa bhavanaṃ kampi.",
  "atk-s0513a3:4390_4": "Sakko āvajjamāno taṃ disvā tassa vīmaṃsanatthaṃ attano ānubhāvena taṃ rukkhaṃ sukkhāpesi.",
  "atk-s0513a3:4390_5": "Rukkho khāṇukamatto hutvā chiddāvachiddo vāte paharante ākoṭiyamāno viya aṭṭhāsi.",
  "atk-s0513a3:4390_6": "Tassa chiddehi cuṇṇāni nikkhamanti.",
  "atk-s0513a3:4390_7": "Suvarājā tāni cuṇṇāni khāditvā gaṅgāya pānīyaṃ pivitvā aññattha agantvā vātātapaṃ agaṇetvā udumbarakhāṇuke nisīdi.",
  "atk-s0513a3:4390_8": "Sakko tassa paramappicchabhāvaṃ ñatvā “mittadhammaguṇaṃ kathāpetvā varamassa datvā udumbaraṃ amataphalaṃ",
  "atk-s0513a3:4390_9": "karitvā āgamissāmī”ti eko haṃsarājā hutvā sujaṃ asurakaññaṃ purato katvā taṃ udumbaravanaṃ gantvā avidūre",
  "atk-s0513a3:4390_10": "ekarukkhassa sākhāya nisīditvā tena saddhiṃ kathaṃ samuṭṭhāpento paṭhamaṃ gāthamāha –",
  "atk-s0513a3:4391_0": "20.",
  "atk-s0513a3:4392_0": "“Dumo yadā hoti phalūpapanno, bhuñjanti naṃ vihaṅgamā sampatantā;",
  "atk-s0513a3:4393_0": "Khīṇanti ñatvāna dumaṃ phalaccaye, disodisaṃ yanti tato vihaṅgamā”ti.",
  "atk-s0513a3:4394_0": "Tassattho – suvarāja,",
  "atk-s0513a3:4394_1": "rukkho nāma yadā phalasampanno hoti,",
  "atk-s0513a3:4394_2": "tadā taṃ sākhato sākhaṃ sampatantāva vihaṅgamā bhuñjanti,",
  "atk-s0513a3:4394_3": "taṃ pana khīṇaṃ ñatvā phalānaṃ accayena tato rukkhato disodisaṃ vihaṅgamā gacchantīti.",
  "atk-s0513a3:4395_0": "Evañca pana vatvā tato naṃ uyyojetuṃ dutiyaṃ gāthamāha –",
  "atk-s0513a3:4396_0": "21.",
  "atk-s0513a3:4397_0": "“Cara cārikaṃ lohitatuṇḍa mā mari, kiṃ tvaṃ suva sukkhadumamhi jhāyasi;",
  "atk-s0513a3:4398_0": "Tadiṅgha maṃ brūhi vasantasannibha, kasmā suva sukkhadumaṃ na riñcasī”ti.",
  "atk-s0513a3:4399_0": "Tattha jhāyasīti kiṃkāraṇā sukkhakhāṇumatthake jhāyanto pajjhāyanto tiṭṭhasi.",
  "atk-s0513a3:4399_1": "Iṅghāti codanatthe nipāto.",
  "atk-s0513a3:4399_2": "Vasantasannibhāti vasantakāle vanasaṇḍo suvagaṇasamokiṇṇo viya nīlobhāso hoti,",
  "atk-s0513a3:4399_3": "tena taṃ “vasantasannibhā”ti ālapati.",
  "atk-s0513a3:4399_4": "Na riñcasīti na chaḍḍesi.",
  "atk-s0513a3:4400_0": "Atha naṃ suvarājā “ahaṃ haṃsa attano kataññukataveditāya imaṃ rukkhaṃ na jahāmī”ti vatvā dve gāthā abhāsi –",
  "atk-s0513a3:4401_0": "22.",
  "atk-s0513a3:4402_0": "“Ye ve sakhīnaṃ sakhāro bhavanti, pāṇaccaye dukkhasukhesu haṃsa;",
  "atk-s0513a3:4403_0": "Khīṇaṃ akhīṇampi na taṃ jahanti, santo sataṃ dhammamanussarantā.",
  "atk-s0513a3:4404_0": "23.",
  "atk-s0513a3:4405_0": "“Sohaṃ sataṃ aññatarosmi haṃsa, ñātī ca me hoti sakhā ca rukkho;",
  "atk-s0513a3:4406_0": "Taṃ nussahe jīvikattho pahātuṃ, khīṇanti ñatvāna na hesa dhammo”ti.",
  "atk-s0513a3:4407_0": "Tattha ye ve sakhīnaṃ sakhāro bhavantīti ye sahāyānaṃ sahāyā honti.",
  "atk-s0513a3:4407_1": "Khīṇaṃ akhīṇampīti paṇḍitā nāma attano sahāyaṃ bhogaparikkhayena khīṇampi akhīṇampi na jahanti.",
  "atk-s0513a3:4407_2": "Sataṃ dhammamanussarantāti paṇḍitānaṃ paveṇiṃ anussaramānā.",
  "atk-s0513a3:4407_3": "Ñātī ca meti haṃsarāja,",
  "atk-s0513a3:4407_4": "ayaṃ rukkho sampiyāyanatthena mayhaṃ ñāti ca samāciṇṇacaraṇatāya sakhā ca.",
  "atk-s0513a3:4407_5": "Jīvikatthoti tamahaṃ jīvikāya atthiko hutvā pahātuṃ na sakkomi.",
  "atk-s0513a3:4408_0": "Sakko tassa vacanaṃ sutvā tuṭṭho pasaṃsitvā varaṃ dātukāmo dve gāthā abhāsi –",
  "atk-s0513a3:4409_0": "24.",
  "atk-s0513a3:4410_0": "“Sādhu sakkhi kataṃ hoti, metti saṃsati santhavo;",
  "atk-s0513a3:4411_0": "Sacetaṃ dhammaṃ rocesi, pāsaṃsosi vijānataṃ.",
  "atk-s0513a3:4412_0": "25.",
  "atk-s0513a3:4413_0": "“So te suva varaṃ dammi, pattayāna vihaṅgama;",
  "atk-s0513a3:4414_0": "Varaṃ varassu vakkaṅga, yaṃ kiñci manasicchasī”ti.",
  "atk-s0513a3:4415_0": "Tattha sādhūti sampahaṃsanaṃ.",
  "atk-s0513a3:4415_1": "Sakkhi kataṃ hoti,",
  "atk-s0513a3:4415_2": "metti saṃsati santhavoti sakhibhāvo ca metti ca parisamajjhe santhavo cāti tayā mittaṃ kataṃ sādhu hoti laddhakaṃ bhaddakameva.",
  "atk-s0513a3:4415_3": "Sacetaṃ dhammanti sace etaṃ mittadhammaṃ.",
  "atk-s0513a3:4415_4": "Vijānatanti evaṃ sante viññūnaṃ pasaṃsitabbayuttakosīti attho.",
  "atk-s0513a3:4415_5": "So teti so ahaṃ tuyhaṃ.",
  "atk-s0513a3:4415_6": "Varassūti icchassu.",
  "atk-s0513a3:4415_7": "Yaṃ kiñci manasicchasīti yaṃ kiñci manasā icchasi,",
  "atk-s0513a3:4415_8": "sabbaṃ taṃ varaṃ dadāmi teti.",
  "atk-s0513a3:4416_0": "Taṃ sutvā suvarājā varaṃ gaṇhanto sattamaṃ gāthamāha –",
  "atk-s0513a3:4417_0": "26.",
  "atk-s0513a3:4418_0": "“Varañca me haṃsa bhavaṃ dadeyya, ayañca rukkho punarāyuṃ labhetha;",
  "atk-s0513a3:4419_0": "So sākhavā phalimā saṃvirūḷho, madhutthiko tiṭṭhatu sobhamāno”ti.",
  "atk-s0513a3:4420_0": "Tattha sākhavāti sākhasampanno.",
  "atk-s0513a3:4420_1": "Phalimāti phalena upeto.",
  "atk-s0513a3:4420_2": "Saṃvirūḷhoti samantato virūḷhapatto taruṇapattasampanno hutvā.",
  "atk-s0513a3:4420_3": "Madhutthikoti saṃvijjamānamadhuraphalesu pakkhittamadhu viya madhuraphalo hutvāti attho.",
  "atk-s0513a3:4421_0": "Athassa sakko varaṃ dadamāno aṭṭhamaṃ gāthamāha –",
  "atk-s0513a3:4422_0": "27.",
  "atk-s0513a3:4423_0": "“Taṃ passa samma phalimaṃ uḷāraṃ, sahāva te hotu udumbarena;",
  "atk-s0513a3:4424_0": "So sākhavā phalimā saṃvirūḷho, madhutthiko tiṭṭhatu sobhamāno”ti.",
  "atk-s0513a3:4425_0": "Tattha sahāva te hotu udumbarenāti tava udumbarena saddhiṃ saha ekatova vāso hotu.",
  "atk-s0513a3:4426_0": "Evañca pana vatvā sakko taṃ attabhāvaṃ vijahitvā attano ca sujāya ca ānubhāvaṃ dassetvā gaṅgāto hatthena udakaṃ gahetvā udumbarakhāṇukaṃ pahari.",
  "atk-s0513a3:4426_1": "Tāvadeva sākhāviṭapasacchanno madhuraphalo rukkho uṭṭhahitvā muṇḍamaṇipabbato viya vilāsasampanno aṭṭhāsi.",
  "atk-s0513a3:4426_2": "Suvarājā taṃ disvā somanassappatto sakkassa thutiṃ karonto navamaṃ gāthamāha –",
  "atk-s0513a3:4427_0": "28.",
  "atk-s0513a3:4428_0": "“Evaṃ sakka sukhī hohi, saha sabbehi ñātibhi;",
  "atk-s0513a3:4429_0": "Yathāhamajja sukhito, disvāna saphalaṃ duma”nti.",
  "atk-s0513a3:4430_0": "Sakkopi tassa varaṃ datvā udumbaraṃ amataphalaṃ katvā saddhiṃ sujāya attano ṭhānameva gato.",
  "atk-s0513a3:4430_1": "Tamatthaṃ dīpayamānā osāne abhisambuddhagāthā ṭhapitā –",
  "atk-s0513a3:4431_0": "29.",
  "atk-s0513a3:4432_0": "“Suvassa ca varaṃ datvā, katvāna saphalaṃ dumaṃ;",
  "atk-s0513a3:4433_0": "Pakkāmi saha bhariyāya, devānaṃ nandanaṃ vana”nti.",
  "atk-s0513a3:4434_0": "Satthā imaṃ dhammadesanaṃ āharitvā “evaṃ bhikkhu porāṇakapaṇḍitā tiracchānayoniyaṃ nibbattāpi aloluppacārā ahesuṃ.",
  "atk-s0513a3:4434_1": "Tvaṃ pana kasmā evarūpe sāsane pabbajitvā loluppacāraṃ carasi,",
  "atk-s0513a3:4434_2": "gaccha tattheva vasāhī”ti kammaṭṭhānamassa kathetvā jātakaṃ samodhānesi.",
  "atk-s0513a3:4434_3": "So bhikkhu tattha gantvā vipassanaṃ vaḍḍhento arahattaṃ pāpuṇi.",
  "atk-s0513a3:4434_4": "Tadā sakko anuruddho ahosi,",
  "atk-s0513a3:4434_5": "suvarājā pana ahameva ahosinti.",
  "atk-s0513a3:4435_0": "Mahāsuvajātakavaṇṇanā tatiyā.",
  "atk-s0513a3:4437_0": "[430] 4. Cūḷasuvajātakavaṇṇanā",
  "atk-s0513a3:4438_0": "Santi rukkhāti idaṃ satthā sāvatthiyaṃ jetavane viharanto verañjakaṇḍaṃ ārabbha kathesi.",
  "atk-s0513a3:4438_1": "Satthari verañjāyaṃ vassaṃ vasitvā anupubbena sāvatthiṃ anuppatte bhikkhū dhammasabhāyaṃ kathaṃ samuṭṭhāpesuṃ “āvuso,",
  "atk-s0513a3:4438_2": "tathāgato khattiyasukhumālo buddhasukhumālo mahantena iddhānubhāvena samannāgatopi verañjabrāhmaṇena",
  "atk-s0513a3:4438_3": "nimantito temāsaṃ vasanto mārāvaṭṭanavasena tassa santikā ekadivasampi bhikkhaṃ alabhitvā loluppacāraṃ",
  "atk-s0513a3:4438_4": "pahāya temāsaṃ patthapulakapiṭṭhodakena yāpento aññattha na agamāsi,",
  "atk-s0513a3:4438_5": "aho tathāgatānaṃ appicchasantuṭṭhabhāvo”ti.",
  "atk-s0513a3:4438_6": "Satthā āgantvā “kāya nuttha,",
  "atk-s0513a3:4438_7": "bhikkhave,",
  "atk-s0513a3:4438_8": "etarahi kathāya sannisinnā”ti pucchitvā “imāya nāmā”ti vutte “anacchariyaṃ,",
  "atk-s0513a3:4438_9": "bhikkhave,",
  "atk-s0513a3:4438_10": "tathāgatassa idāni loluppacārappahānaṃ,",
  "atk-s0513a3:4438_11": "pubbepi tiracchānayoniyaṃ nibbattopi loluppacāraṃ pahāsi”nti vatvā atītaṃ āhari.",
  "atk-s0513a3:4438_12": "Sabbampi vatthu purimanayeneva vitthāretabbaṃ.",
  "atk-s0513a3:4439_0": "30.",
  "atk-s0513a3:4440_0": "“Santi rukkhā haripattā, dumā nekaphalā bahū;",
  "atk-s0513a3:4441_0": "Kasmā nu sukkhe koḷāpe, suvassa nirato mano.",
  "atk-s0513a3:4442_0": "31.",
  "atk-s0513a3:4443_0": "“Phalassa upabhuñjimhā, nekavassagaṇe bahū;",
  "atk-s0513a3:4444_0": "Aphalampi viditvāna, sāva metti yathā pure.",
  "atk-s0513a3:4445_0": "32.",
  "atk-s0513a3:4446_0": "“Sukkhañca rukkhaṃ koḷāpaṃ, opattamaphalaṃ dumaṃ;",
  "atk-s0513a3:4447_0": "Ohāya sakuṇā yanti, kiṃ dosaṃ passase dija.",
  "atk-s0513a3:4448_0": "33.",
  "atk-s0513a3:4449_0": "“Ye phalatthā sambhajanti, aphaloti jahanti naṃ;",
  "atk-s0513a3:4450_0": "Attatthapaññā dummedhā, te honti pakkhapātino.",
  "atk-s0513a3:4451_0": "34.",
  "atk-s0513a3:4452_0": "“Sādhu sakkhi kataṃ hoti, metti saṃsati santhavo;",
  "atk-s0513a3:4453_0": "Sacetaṃ dhammaṃ rocesi, pāsaṃsosi vijānataṃ.",
  "atk-s0513a3:4454_0": "35.",
  "atk-s0513a3:4455_0": "“So te suva varaṃ dammi, pattayāna vihaṅgama;",
  "atk-s0513a3:4456_0": "Varaṃ varassu vakkaṅga, yaṃ kiñci manasicchasi.",
  "atk-s0513a3:4457_0": "36.",
  "atk-s0513a3:4458_0": "“Api nāma naṃ passeyyaṃ, sapattaṃ saphalaṃ dumaṃ;",
  "atk-s0513a3:4459_0": "Daliddova nidhiṃ laddhā, nandeyyāhaṃ punappunaṃ.",
  "atk-s0513a3:4460_0": "37.",
  "atk-s0513a3:4461_0": "“Tato amatamādāya, abhisiñci mahīruhaṃ;",
  "atk-s0513a3:4462_0": "Tassa sākhā virūhiṃsu, sītacchāyā manoramā.",
  "atk-s0513a3:4463_0": "38.",
  "atk-s0513a3:4464_0": "“Evaṃ sakka sukhī hohi, saha sabbehi ñātibhi;",
  "atk-s0513a3:4465_0": "Yathāhamajja sukhito, disvāna saphalaṃ dumaṃ.",
  "atk-s0513a3:4466_0": "39.",
  "atk-s0513a3:4467_0": "“Suvassa ca varaṃ datvā, katvāna saphalaṃ dumaṃ;",
  "atk-s0513a3:4468_0": "Pakkāmi saha bhariyāya, devānaṃ nandanaṃ vana”nti. –",
  "atk-s0513a3:4469_0": "Pañhapaṭipañhāpi atthopi purimanayeneva veditabbā, anuttānapadameva pana vaṇṇayissāma.",
  "atk-s0513a3:4470_0": "Haripattāti nīlapattasacchannā.",
  "atk-s0513a3:4470_1": "Koḷāpeti vāte paharante ākoṭitasaddaṃ viya muñcamāne nissāre.",
  "atk-s0513a3:4470_2": "Suvassāti āyasmato suvarājassa kasmā evarūpe rukkhe mano nirato.",
  "atk-s0513a3:4470_3": "Phalassāti phalaṃ assa rukkhassa.",
  "atk-s0513a3:4470_4": "Nekavassagaṇeti anekavassagaṇe.",
  "atk-s0513a3:4470_5": "Bahūti samānepi anekasate na dve tayo,",
  "atk-s0513a3:4470_6": "atha kho bahūva.",
  "atk-s0513a3:4470_7": "Viditvānāti haṃsarāja idāni amhākaṃ imaṃ rukkhaṃ aphalaṃ viditvāpi yathā pure etena saddhiṃ metti,",
  "atk-s0513a3:4470_8": "sāva metti,",
  "atk-s0513a3:4470_9": "tañhi mayaṃ na bhindāma,",
  "atk-s0513a3:4470_10": "mettiṃ bhindantā hi anariyā asappurisā nāma hontīti pakāsento evamāha.",
  "atk-s0513a3:4471_0": "Opattanti avapattaṃ nippattaṃ patitapattaṃ.",
  "atk-s0513a3:4471_1": "Kiṃ dosaṃ passaseti aññe sakuṇā etaṃ ohāya aññattha gacchanti,",
  "atk-s0513a3:4471_2": "tvaṃ evaṃ gamane kiṃ nāma dosaṃ passasi.",
  "atk-s0513a3:4471_3": "Ye phalatthāti ye pakkhino phalatthāya phalakāraṇā sambhajanti upagacchanti,",
  "atk-s0513a3:4471_4": "aphaloti ñatvā etaṃ jahanti.",
  "atk-s0513a3:4471_5": "Attatthapaññāti attano atthāya paññā,",
  "atk-s0513a3:4471_6": "paraṃ anoloketvā attaniyeva vā ṭhitā etesaṃ paññāti attatthapaññā.",
  "atk-s0513a3:4471_7": "Pakkhapātinoti te attanoyeva vuḍḍhiṃ paccāsīsamānā mittapakkhaṃ pātenti nāsentīti pakkhapātino nāma honti.",
  "atk-s0513a3:4471_8": "Attapakkheyeva vā patantīti pakkhapātino.",
  "atk-s0513a3:4472_0": "Api nāma nanti haṃsarāja,",
  "atk-s0513a3:4472_1": "sace me manoratho nipphajjeyya,",
  "atk-s0513a3:4472_2": "tayā dinno varo sampajjeyya,",
  "atk-s0513a3:4472_3": "api nāma ahaṃ imaṃ rukkhaṃ sapattaṃ saphalaṃ puna passeyyaṃ,",
  "atk-s0513a3:4472_4": "tato daliddo nidhiṃ labhitvāva punappunaṃ etaṃ abhinandeyyaṃ,",
  "atk-s0513a3:4472_5": "taṃ disvāva pamodeyyaṃ.",
  "atk-s0513a3:4472_6": "Amatamādāyāti attano ānubhāvena ṭhito gaṅgodakaṃ gahetvā abhisiñcayīti attho.",
  "atk-s0513a3:4472_7": "Imasmiṃ jātake imāya saddhiṃ dve abhisambuddhagāthā honti.",
  "atk-s0513a3:4473_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a3:4473_1": "“tadā sakko anuruddho ahosi,",
  "atk-s0513a3:4473_2": "suvarājā pana ahameva ahosi”nti.",
  "atk-s0513a3:4474_0": "Cūḷasuvajātakavaṇṇanā catutthā.",
  "atk-s0513a3:4476_0": "[431] 5. Haritacajātakavaṇṇanā",
  "atk-s0513a3:4477_0": "Sutaṃ metaṃ mahābrahmeti idaṃ satthā jetavane viharanto ukkaṇṭhitabhikkhuṃ ārabbha kathesi.",
  "atk-s0513a3:4477_1": "Tañhi bhikkhuṃ ekaṃ alaṅkatamātugāmaṃ disvā ukkaṇṭhitaṃ dīghakesanakhalomaṃ vibbhamitukāmaṃ ācariyupajjhāyehi aruciyā ānītaṃ.",
  "atk-s0513a3:4477_2": "Satthā “saccaṃ kira tvaṃ bhikkhu ukkaṇṭhitosī”ti pucchitvā “saccaṃ,",
  "atk-s0513a3:4477_3": "bhante”ti vutte “kiṃkāraṇā”ti vatvā “alaṅkatamātugāmaṃ disvā kilesavasena,",
  "atk-s0513a3:4477_4": "bhante”ti vutte “bhikkhu kileso nāma guṇaviddhaṃsako appassādo niraye nibbattāpeti,",
  "atk-s0513a3:4477_5": "esa pana kileso kiṃkāraṇā taṃ na kilamessati?",
  "atk-s0513a3:4477_6": "Na hi sineruṃ paharitvā paharaṇavāto purāṇapaṇṇassa lajjati,",
  "atk-s0513a3:4477_7": "imañhi kilesaṃ nissāya bodhiñāṇassa anupadaṃ caramānā pañcaabhiññaaṭṭhasamāpattilābhino visuddhamahāpurisāpi",
  "atk-s0513a3:4477_8": "satiṃ upaṭṭhapetuṃ asakkontā jhānaṃ antaradhāpesu”nti vatvā atītaṃ āhari.",
  "atk-s0513a3:4478_0": "Atīte bārāṇasiyaṃ brahmadatte rajjaṃ kārente bodhisatto ekasmiṃ nigame asītikoṭivibhave brāhmaṇakule nibbatti,",
  "atk-s0513a3:4478_1": "kañcanachavitāya panassa “haritacakumāro”ti nāmaṃ kariṃsu.",
  "atk-s0513a3:4478_2": "So vayappatto takkasilaṃ gantvā uggahitasippo kuṭumbaṃ saṇṭhapetvā mātāpitūnaṃ accayena dhanavilokanaṃ katvā “dhanameva paññāyati,",
  "atk-s0513a3:4478_3": "dhanassa uppādakā na paññāyanti,",
  "atk-s0513a3:4478_4": "mayāpi maraṇamukhe cuṇṇavicuṇṇena bhavitabba”nti maraṇabhayabhīto mahādānaṃ datvā himavantaṃ pavisitvā",
  "atk-s0513a3:4478_5": "isipabbajjaṃ pabbajitvā sattame divase abhiññā ca samāpattiyo ca nibbattetvā tattha ciraṃ vanamūlaphalāhāro",
  "atk-s0513a3:4478_6": "yāpetvā loṇambilasevanatthāya pabbatā otaritvā anupubbena bārāṇasiṃ patvā rājuyyāne vasitvā punadivase",
  "atk-s0513a3:4478_7": "bārāṇasiyaṃ bhikkhāya caranto rājadvāraṃ sampāpuṇi.",
  "atk-s0513a3:4478_8": "Rājā taṃ disvā pasannacitto pakkosāpetvā samussitasetacchatte rājapallaṅke nisīdāpetvā nānaggarasabhojanaṃ",
  "atk-s0513a3:4478_9": "bhojetvā anumodanāvasāne atirekataraṃ pasīditvā “kahaṃ, bhante,",
  "atk-s0513a3:4478_10": "gacchathā”ti vatvā “vassāvāsaṭṭhānaṃ upadhārema,",
  "atk-s0513a3:4478_11": "mahārājā”ti vutte “sādhu,",
  "atk-s0513a3:4478_12": "bhante”ti bhuttapātarāso taṃ ādāya uyyānaṃ gantvā tattha rattiṭṭhānadivāṭṭhānādīni kārāpetvā uyyānapālaṃ paricārakaṃ katvā datvā vanditvā nikkhami.",
  "atk-s0513a3:4478_13": "Mahāsatto tato paṭṭhāya nibaddhaṃ rañño gehe bhuñjanto dvādasa vassāni tattha vasi.",
  "atk-s0513a3:4479_0": "Athekadivasaṃ rājā paccantaṃ kupitaṃ vūpasametuṃ gacchanto “amhākaṃ puññakkhettaṃ mā pamajjī”ti mahāsattaṃ deviyā niyyādetvā agamāsi.",
  "atk-s0513a3:4479_1": "Tato paṭṭhāya sā mahāsattaṃ sahatthā parivisati.",
  "atk-s0513a3:4479_2": "Athekadivasaṃ sā bhojanaṃ sampādetvā tasmiṃ cirāyamāne gandhodakena nhatvā saṇhaṃ maṭṭhasāṭakaṃ nivāsetvā",
  "atk-s0513a3:4479_3": "sīhapañjaraṃ vivarāpetvā sarīre vātaṃ paharāpentī khuddakamañcake nipajji.",
  "atk-s0513a3:4479_4": "Mahāsattopi divātaraṃ sunivattho supāruto bhikkhābhājanaṃ ādāya ākāsenāgantvā sīhapañjaraṃ pāpuṇi.",
  "atk-s0513a3:4479_5": "Deviyā tassa vākacirasaddaṃ sutvā vegena uṭṭhahantiyā maṭṭhasāṭako bhassi,",
  "atk-s0513a3:4479_6": "mahāsattassa visabhāgārammaṇaṃ cakkhuṃ paṭihaññi.",
  "atk-s0513a3:4479_7": "Athassa anekavassakoṭisatasahassakāle abbhantare nivutthakileso karaṇḍake sayitaāsīviso viya uṭṭhahitvā jhānaṃ antaradhāpesi.",
  "atk-s0513a3:4479_8": "So satiṃ upaṭṭhāpetuṃ asakkonto gantvā deviṃ hatthe gaṇhi,",
  "atk-s0513a3:4479_9": "tāvadeva sāṇiṃ parikkhipiṃsu.",
  "atk-s0513a3:4479_10": "So tāya saddhiṃ lokadhammaṃ sevitvā bhuñjitvā uyyānaṃ gantvā tato paṭṭhāya devasikaṃ tatheva akāsi.",
  "atk-s0513a3:4479_11": "Tassa tāya saddhiṃ lokadhammapaṭisevanaṃ sakalanagare pākaṭaṃ jātaṃ.",
  "atk-s0513a3:4479_12": "Amaccā “haritacatāpaso evamakāsī”ti rañño paṇṇaṃ pahiṇiṃsu.",
  "atk-s0513a3:4479_13": "Rājā “maṃ bhinditukāmā evaṃ vadantī”ti asaddahitvā paccantaṃ vūpasametvā bārāṇasiṃ paccāgantvā nagaraṃ",
  "atk-s0513a3:4479_14": "padakkhiṇaṃ katvā deviyā santikaṃ gantvā “saccaṃ,",
  "atk-s0513a3:4479_15": "kira mama ayyo haritacatāpaso tayā saddhiṃ lokadhammaṃ paṭisevatī”ti pucchi. “Saccaṃ, devā”ti.",
  "atk-s0513a3:4479_16": "So tassāpi asaddahitvā “tameva paṭipucchissāmī”ti uyyānaṃ gantvā vanditvā ekamantaṃ nisīditvā taṃ pucchanto paṭhamaṃ gāthamāha –",
  "atk-s0513a3:4480_0": "40.",
  "atk-s0513a3:4481_0": "“Sutaṃ metaṃ mahābrahme, kāme bhuñjati hārito;",
  "atk-s0513a3:4482_0": "Kaccetaṃ vacanaṃ tucchaṃ, kacci suddho iriyyasī”ti.",
  "atk-s0513a3:4483_0": "Tattha kaccetanti kacci etaṃ “hārito kāme paribhuñjatī”ti amhehi sutaṃ vacanaṃ tucchaṃ abhūtaṃ,",
  "atk-s0513a3:4483_1": "kacci tvaṃ suddho iriyyasi viharasīti.",
  "atk-s0513a3:4484_0": "So cintesi –",
  "atk-s0513a3:4484_1": "“ayaṃ rājā ‘nāhaṃ paribhuñjāmī’ti vuttepi mama saddahissateva,",
  "atk-s0513a3:4484_2": "imasmiṃ loke saccasadisī patiṭṭhā nāma natthi.",
  "atk-s0513a3:4484_3": "Ujjhitasaccā hi bodhimūle nisīditvā bodhiṃ pāpuṇituṃ na sakkonti,",
  "atk-s0513a3:4484_4": "mayā saccameva kathetuṃ vaṭṭatī”ti.",
  "atk-s0513a3:4484_5": "Bodhisattassa hi ekaccesu ṭhānesu pāṇātipātopi adinnādānampi kāmesumicchācāropi surāmerayamajjapānampi hotiyeva,",
  "atk-s0513a3:4484_6": "atthabhedakavisaṃvādanaṃ purakkhatvā musāvādo nāma na hoti,",
  "atk-s0513a3:4484_7": "tasmā so saccameva kathento dutiyaṃ gāthamāha –",
  "atk-s0513a3:4485_0": "41.",
  "atk-s0513a3:4486_0": "“Evametaṃ mahārāja, yathā te vacanaṃ sutaṃ;",
  "atk-s0513a3:4487_0": "Kummaggaṃ paṭipannosmi, mohaneyyesu mucchito”ti.",
  "atk-s0513a3:4488_0": "Tattha mohaneyyesūti kāmaguṇesu.",
  "atk-s0513a3:4488_1": "Kāmaguṇesu hi loko muyhati,",
  "atk-s0513a3:4488_2": "te ca lokaṃ mohayanti,",
  "atk-s0513a3:4488_3": "tasmā te “mohaneyyā”ti vuccantīti.",
  "atk-s0513a3:4489_0": "Taṃ sutvā rājā tatiyaṃ gāthamāha –",
  "atk-s0513a3:4490_0": "42.",
  "atk-s0513a3:4491_0": "“Adu paññā kimatthiyā, nipuṇā sādhucintinī;",
  "atk-s0513a3:4492_0": "Yāya uppatitaṃ rāgaṃ, kiṃ mano na vinodaye”ti.",
  "atk-s0513a3:4493_0": "Tattha adūti nipāto.",
  "atk-s0513a3:4493_1": "Idaṃ vuttaṃ hoti – bhante,",
  "atk-s0513a3:4493_2": "gilānassa nāma bhesajjaṃ,",
  "atk-s0513a3:4493_3": "pipāsitassa pānīyaṃ paṭisaraṇaṃ,",
  "atk-s0513a3:4493_4": "tumhākaṃ panesā nipuṇā sādhūnaṃ atthānaṃ cintinī paññā kimatthiyā,",
  "atk-s0513a3:4493_5": "yāya puna uppatitaṃ rāgaṃ kiṃ mano na vinodaye,",
  "atk-s0513a3:4493_6": "kiṃ cittaṃ vinodetuṃ nāsakkhīti.",
  "atk-s0513a3:4494_0": "Athassa kilesabalaṃ dassento hārito catutthaṃ gāthamāha –",
  "atk-s0513a3:4495_0": "43.",
  "atk-s0513a3:4496_0": "“Cattārome mahārāja, loke atibalā bhusā;",
  "atk-s0513a3:4497_0": "Rāgo doso mado moho, yattha paññā na gādhatī”ti.",
  "atk-s0513a3:4498_0": "Tattha yatthāti yesu pariyuṭṭhānaṃ pattesu mahoghe patitā viya paññā gādhaṃ patiṭṭhaṃ na labhati.",
  "atk-s0513a3:4499_0": "Taṃ sutvā rājā pañcamaṃ gāthamāha –",
  "atk-s0513a3:4500_0": "44.",
  "atk-s0513a3:4501_0": "“Arahā sīlasampanno, suddho carati hārito;",
  "atk-s0513a3:4502_0": "Medhāvī paṇḍito ceva, iti no sammato bhava”nti.",
  "atk-s0513a3:4503_0": "Tattha iti no sammatoti evaṃ amhākaṃ sammato sambhāvito bhavaṃ.",
  "atk-s0513a3:4504_0": "Tato hārito chaṭṭhamaṃ gāthamāha –",
  "atk-s0513a3:4505_0": "45.",
  "atk-s0513a3:4506_0": "“Medhāvīnampi hiṃsanti, isiṃ dhammaguṇe rataṃ;",
  "atk-s0513a3:4507_0": "Vitakkā pāpakā rāja, subhā rāgūpasaṃhitā”ti.",
  "atk-s0513a3:4508_0": "Tattha subhāti subhanimittaggahaṇena pavattāti.",
  "atk-s0513a3:4509_0": "Atha naṃ kilesappahāne ussāhaṃ kārento rājā sattamaṃ gāthamāha –",
  "atk-s0513a3:4510_0": "46.",
  "atk-s0513a3:4511_0": "“Uppannāyaṃ sarīrajo, rāgo vaṇṇavidūsano tava;",
  "atk-s0513a3:4512_0": "Taṃ pajaha bhaddamatthu te, bahunnāsi medhāvisammato”ti.",
  "atk-s0513a3:4513_0": "Tattha vaṇṇavidūsano tavāti tava sarīravaṇṇassa ca guṇavaṇṇassa ca vidūsano.",
  "atk-s0513a3:4513_1": "Bahunnāsīti bahūnaṃ āsi medhāvīti sammato.",
  "atk-s0513a3:4514_0": "Tato mahāsatto satiṃ labhitvā kāmesu ādīnavaṃ sallakkhetvā aṭṭhamaṃ gāthamāha –",
  "atk-s0513a3:4515_0": "47.",
  "atk-s0513a3:4516_0": "“Te andhakārake kāme, bahudukkhe mahāvise;",
  "atk-s0513a3:4517_0": "Tesaṃ mūlaṃ gavesissaṃ, checchaṃ rāgaṃ sabandhana”nti.",
  "atk-s0513a3:4518_0": "Tattha andhakāraketi paññācakkhuvināsanato andhabhāvakare.",
  "atk-s0513a3:4518_1": "Bahudukkheti ettha “appassādā kāmā”tiādīni suttāni haritvā tesaṃ bahudukkhatā dassetabbā.",
  "atk-s0513a3:4518_2": "Mahāviseti sampayuttakilesavisassa ceva vipākavisassa ca mahantatāya mahāvise.",
  "atk-s0513a3:4518_3": "Tesaṃ mūlanti te vuttappakāre kāme pahātuṃ tesaṃ mūlaṃ gavesissaṃ pariyesissāmi.",
  "atk-s0513a3:4518_4": "Kiṃ pana tesaṃ mūlanti?",
  "atk-s0513a3:4518_5": "Ayonisomanasikāro.",
  "atk-s0513a3:4518_6": "Checchaṃ rāgaṃ sabandhananti mahārāja,",
  "atk-s0513a3:4518_7": "idāneva paññākhaggena paharitvā subhanimittabandhanena sabandhanaṃ rāgaṃ chindissāmīti.",
  "atk-s0513a3:4519_0": "Idañca pana vatvā “mahārāja,",
  "atk-s0513a3:4519_1": "okāsaṃ tāva me karohī”ti okāsaṃ kāretvā paṇṇasālaṃ pavisitvā kasiṇamaṇḍalaṃ oloketvā puna naṭṭhajjhānaṃ",
  "atk-s0513a3:4519_2": "uppādetvā paṇṇasālato nikkhamitvā ākāse pallaṅkena nisīditvā rañño dhammaṃ desetvā “mahārāja,",
  "atk-s0513a3:4519_3": "ahaṃ aṭṭhāne vutthakāraṇā mahājanamajjhe garahappatto,",
  "atk-s0513a3:4519_4": "appamatto hohi,",
  "atk-s0513a3:4519_5": "puna dāni ahaṃ anitthigandhavanasaṇḍameva gamissāmī”ti rañño rodantassa paridevantassa himavantameva gantvā aparihīnajjhāno brahmalokūpago ahosi.",
  "atk-s0513a3:4520_0": "Satthā taṃ kāraṇaṃ ñatvā –",
  "atk-s0513a3:4521_0": "48.",
  "atk-s0513a3:4522_0": "“Idaṃ vatvāna hārito, isi saccaparakkamo;",
  "atk-s0513a3:4523_0": "Kāmarāgaṃ virājetvā, brahmalokūpago ahū”ti. –",
  "atk-s0513a3:4524_0": "Abhisambuddho hutvā imaṃ gāthaṃ vatvā saccāni pakāsetvā jātakaṃ samodhānesi,",
  "atk-s0513a3:4524_1": "saccapariyosāne ukkaṇṭhitabhikkhu arahatte patiṭṭhahi.",
  "atk-s0513a3:4525_0": "Tadā rājā ānando ahosi, haritacatāpaso pana ahameva ahosinti.",
  "atk-s0513a3:4526_0": "Haritacajātakavaṇṇanā pañcamā.",
  "atk-s0513a3:4528_0": "[432] 6. Padakusalamāṇavajātakavaṇṇanā",
  "atk-s0513a3:4529_0": "Bahussutanti idaṃ satthā jetavane viharanto ekaṃ dārakaṃ ārabbha kathesi.",
  "atk-s0513a3:4529_1": "So kira sāvatthiyaṃ kuṭumbikaputto sattavassakāleyeva padakusalo ahosi.",
  "atk-s0513a3:4529_2": "Athassa pitā “imaṃ vīmaṃsissāmī”ti tassa ajānantasseva mittagharaṃ agamāsi.",
  "atk-s0513a3:4529_3": "So pitu gataṭṭhānaṃ apucchitvāva tassa padānusārena gantvā pitu santike aṭṭhāsi.",
  "atk-s0513a3:4529_4": "Atha naṃ pitā ekadivasaṃ pucchi “tāta,",
  "atk-s0513a3:4529_5": "tvaṃ mayi taṃ ajānāpetvā gatepi mama gataṭṭhānaṃ kiṃ jānāsī”ti? “Tāta,",
  "atk-s0513a3:4529_6": "padaṃ te sañjānāmi,",
  "atk-s0513a3:4529_7": "padakusalo aha”nti.",
  "atk-s0513a3:4529_8": "Athassa vīmaṃsanatthāya pitā bhuttapātarāso gharā nikkhamitvā anantaraṃ paṭivissakagharaṃ gantvā tato dutiyaṃ,",
  "atk-s0513a3:4529_9": "tato tatiyaṃ gharaṃ pavisitvā tatiyagharā nikkhamitvā puna attano gharaṃ āgantvā tato uttaradvārena nikkhamitvā",
  "atk-s0513a3:4529_10": "nagaraṃ vāmaṃ karonto jetavanaṃ gantvā satthāraṃ vanditvā dhammaṃ suṇanto nisīdi.",
  "atk-s0513a3:4529_11": "Dārako “kahaṃ me pitā”ti pucchitvā “na jānāmā”ti vutte tassa padānusārena anantarapaṭivissakassa gharaṃ",
  "atk-s0513a3:4529_12": "ādiṃ katvā pitu gatamaggeneva jetavanaṃ gantvā satthāraṃ vanditvā pitu santike aṭṭhāsi.",
  "atk-s0513a3:4529_13": "Pitarā ca “kathaṃ tāta,",
  "atk-s0513a3:4529_14": "mama idhāgatabhāvaṃ aññāsī”ti puṭṭho “padaṃ te sañjānitvā padānusārena āgatomhī”ti āha.",
  "atk-s0513a3:4529_15": "Satthā “kiṃ kathesi upāsakā”ti pucchitvā “bhante,",
  "atk-s0513a3:4529_16": "ayaṃ dārako padakusalo,",
  "atk-s0513a3:4529_17": "ahaṃ imaṃ vīmaṃsanto iminā nāma upāyena āgato,",
  "atk-s0513a3:4529_18": "ayampi maṃ gehe adisvā mama padānusārena āgato”ti vutte “anacchariyaṃ, upāsaka,",
  "atk-s0513a3:4529_19": "bhūmiyaṃ padasañjānanaṃ,",
  "atk-s0513a3:4529_20": "porāṇakapaṇḍitā ākāse padaṃ sañjāniṃsū”ti vatvā tena yācito atītaṃ āhari.",
  "atk-s0513a3:4530_0": "Atīte bārāṇasiyaṃ brahmadatte rajjaṃ kārente tassa aggamahesī aticaritvā raññā pucchitā “sace ahaṃ tumhe aticarāmi,",
  "atk-s0513a3:4530_1": "assamukhī yakkhinī homī”ti sapathaṃ katvā tato kālaṃ katvā ekasmiṃ pabbatapāde assamukhī yakkhinī hutvā",
  "atk-s0513a3:4530_2": "leṇaguhāyaṃ vasamānā mahāaṭaviyaṃ pubbantato aparantaṃ gamanamagge anusañcarante manusse gahetvā khādati.",
  "atk-s0513a3:4530_3": "Sā kira tīṇi vassāni vessavaṇaṃ upaṭṭhahitvā āyāmato tiṃsayojane vitthārato pañcayojane ṭhāne manusse khādituṃ labhi.",
  "atk-s0513a3:4530_4": "Athekadivasaṃ eko aḍḍho mahaddhano mahābhogo abhirūpo brāhmaṇo bahūhi manussehi parivuto taṃ maggaṃ abhiruhi.",
  "atk-s0513a3:4530_5": "Taṃ disvā yakkhinī tussitvā pakkhandi,",
  "atk-s0513a3:4530_6": "taṃ disvā parivāramanussā palāyiṃsu.",
  "atk-s0513a3:4530_7": "Sā vātavegena gantvā brāhmaṇaṃ gahetvā piṭṭhiyā nipajjāpetvā guhaṃ gacchantī purisasamphassaṃ paṭilabhitvā",
  "atk-s0513a3:4530_8": "kilesavasena tasmiṃ sinehaṃ uppādetvā taṃ akhāditvā attano sāmikaṃ akāsi.",
  "atk-s0513a3:4530_9": "Te ubhopi samaggasaṃvāsaṃ vasiṃsu tato paṭṭhāya yakkhinī manusse gaṇhantī vatthataṇḍulatelādīnipi gahetvā",
  "atk-s0513a3:4530_10": "tassa nānaggarasabhojanaṃ upanetvā attanā manussamaṃsaṃ khādati.",
  "atk-s0513a3:4530_11": "Gamanakāle tassa palāyanabhayena mahatiyā silāya guhādvāraṃ pidahitvā gacchati.",
  "atk-s0513a3:4530_12": "Evaṃ tesu sammodamānesu vasantesu bodhisatto nibbattaṭṭhānā cavitvā brāhmaṇaṃ paṭicca tassā kucchimhi paṭisandhiṃ gaṇhi.",
  "atk-s0513a3:4530_13": "Sā dasamāsaccayena puttaṃ vijāyitvā putte ca brāhmaṇe ca balavasinehā hutvā ubhopi posesi.",
  "atk-s0513a3:4530_14": "Sā aparabhāge putte vuḍḍhippatte puttampi pitarā saddhiṃ antoguhāyaṃ pavesetvā dvāraṃ pidahi.",
  "atk-s0513a3:4531_0": "Athekadivasaṃ bodhisatto tassā gatakālaṃ ñatvā silaṃ apanetvā pitaraṃ bahi akāsi.",
  "atk-s0513a3:4531_1": "Sā āgantvā “kena silā apanītā”ti vatvā “amma,",
  "atk-s0513a3:4531_2": "mayā apanītā,",
  "atk-s0513a3:4531_3": "andhakāre nisīdituṃ na sakkomī”ti vutte puttasinehena na kiñci avoca.",
  "atk-s0513a3:4531_4": "Athekadivasaṃ bodhisatto pitaraṃ pucchi “tāta,",
  "atk-s0513a3:4531_5": "mayhaṃ mātu mukhaṃ aññādisaṃ,",
  "atk-s0513a3:4531_6": "tumhākaṃ mukhaṃ aññādisaṃ,",
  "atk-s0513a3:4531_7": "kiṃ nu kho kāraṇa”nti? “Tāta,",
  "atk-s0513a3:4531_8": "tava mātā manussamaṃsakhādikā yakkhinī,",
  "atk-s0513a3:4531_9": "mayaṃ ubho manussā”ti. “Tāta,",
  "atk-s0513a3:4531_10": "yadi evaṃ,",
  "atk-s0513a3:4531_11": "idha kasmā vasāma,",
  "atk-s0513a3:4531_12": "ehi manussapathaṃ gacchāmā”ti. “Tāta,",
  "atk-s0513a3:4531_13": "sace mayaṃ palāyissāma,",
  "atk-s0513a3:4531_14": "ubhopi amhe tava mātā khādissatī”ti.",
  "atk-s0513a3:4531_15": "Bodhisatto “mā bhāyi, tāta,",
  "atk-s0513a3:4531_16": "tava manussapathasampāpanaṃ mama bhāro”ti pitaraṃ samassāsetvā punadivase mātari gatāya pitaraṃ gahetvā palāyi.",
  "atk-s0513a3:4531_17": "Yakkhinī āgantvā te adisvā vātavegena pakkhanditvā te gahetvā “brāhmaṇa,",
  "atk-s0513a3:4531_18": "kiṃ palāyasi,",
  "atk-s0513a3:4531_19": "kiṃ te idha natthī”ti vatvā “bhadde,",
  "atk-s0513a3:4531_20": "mā mayhaṃ kujjhi,",
  "atk-s0513a3:4531_21": "putto te maṃ gahetvā palāyatī”ti vutte puttasinehena kiñci avatvā te assāsetvā attano vasanaṭṭhānaññeva",
  "atk-s0513a3:4531_22": "te gahetvā gantvā evaṃ punapi katipaye divase palāyante ānesi.",
  "atk-s0513a3:4532_0": "Bodhisatto cintesi “mayhaṃ mātu paricchinnena okāsena bhavitabbaṃ,",
  "atk-s0513a3:4532_1": "yaṃnūnāhaṃ imissā āṇāpavattiṭṭhānasīmaṃ puccheyyaṃ,",
  "atk-s0513a3:4532_2": "atha naṃ atikkamitvā palāyissāmā”ti.",
  "atk-s0513a3:4532_3": "So ekadivasaṃ mātaraṃ gahetvā ekamantaṃ nisinno “amma,",
  "atk-s0513a3:4532_4": "mātusantakaṃ nāma puttānaṃ pāpuṇāti,",
  "atk-s0513a3:4532_5": "akkhāhi tāva me attano santakāya bhūmiyā pariccheda”nti āha.",
  "atk-s0513a3:4532_6": "Sā sabbadisāsu pabbatanadīnimittādīni kathetvā āyāmato tiṃsayojanaṃ,",
  "atk-s0513a3:4532_7": "vitthārato pañcayojanaṃ puttassa kathetvā “idaṃ ettakaṃ ṭhānaṃ sallakkhehi puttā”ti āha.",
  "atk-s0513a3:4532_8": "So dve tayo divase atikkamitvā mātu aṭavigatakāle pitaraṃ khandhaṃ āropetvā tassā dinnasaññāya vātavegena pakkhando paricchedanadītīraṃ sampāpuṇi.",
  "atk-s0513a3:4532_9": "Sāpi āgantvā te apassantī anubandhi.",
  "atk-s0513a3:4532_10": "Bodhisatto pitaraṃ gahetvā nadīmajjhaṃ agamāsi.",
  "atk-s0513a3:4532_11": "Sā āgantvā nadītīre ṭhatvā attano paricchedaṃ atikkantabhāvaṃ ñatvā tattheva ṭhatvā “tāta,",
  "atk-s0513a3:4532_12": "pitaraṃ gahetvā ehi,",
  "atk-s0513a3:4532_13": "ko mayhaṃ doso,",
  "atk-s0513a3:4532_14": "tumhākaṃ maṃ nissāya kiṃ nāma na sampajjati, nivatta,",
  "atk-s0513a3:4532_15": "sāmī”ti puttañca patiñca yāci.",
  "atk-s0513a3:4532_16": "Atha brāhmaṇo nadiṃ uttari.",
  "atk-s0513a3:4532_17": "Sā puttameva yācantī “tāta,",
  "atk-s0513a3:4532_18": "mā evaṃ kari,",
  "atk-s0513a3:4532_19": "nivattāhī”ti āha. “Amma,",
  "atk-s0513a3:4532_20": "mayaṃ manussā,",
  "atk-s0513a3:4532_21": "tvaṃ yakkhinī,",
  "atk-s0513a3:4532_22": "na sakkā sabbakālaṃ tava santike vasitu”nti.",
  "atk-s0513a3:4532_23": "“Neva nivattissasi, tātā”ti. “Āma, ammā”ti. “Tāta,",
  "atk-s0513a3:4532_24": "yadi na nivattissasi,",
  "atk-s0513a3:4532_25": "manussaloke jīvitaṃ nāma dukkhaṃ,",
  "atk-s0513a3:4532_26": "sippaṃ ajānantā jīvituṃ na sakkonti,",
  "atk-s0513a3:4532_27": "ahaṃ ekaṃ cintāmaṇiṃ nāma vijjaṃ jānāmi,",
  "atk-s0513a3:4532_28": "tassānubhāvena dvādasasaṃvaccharamatthake haṭabhaṇḍampi padānupadaṃ gantvā sakkā jānituṃ.",
  "atk-s0513a3:4532_29": "Ayaṃ te jīvikā bhavissati, uggaṇha, tāta,",
  "atk-s0513a3:4532_30": "anagghaṃ manta”nti tathārūpena dukkhena abhibhūtāpi puttasinehena mantaṃ adāsi.",
  "atk-s0513a3:4533_0": "Bodhisatto nadiyā ṭhitakova mātaraṃ vanditvā atisakkaccaṃ sutaṃ katvā mantaṃ gahetvā mātaraṃ vanditvā “gacchatha,",
  "atk-s0513a3:4533_1": "ammā”ti āha. “Tāta,",
  "atk-s0513a3:4533_2": "tumhesu anivattantesu mayhaṃ jīvitaṃ natthī”ti vatvā –",
  "atk-s0513a3:4534_0": "“Ehi putta nivattassu, mā anāthaṃ karohi me;",
  "atk-s0513a3:4535_0": "Ajja puttaṃ apassantī, yakkhinī maraṇaṃ gatā”ti.",
  "atk-s0513a3:4536_0": "Yakkhinī uraṃ pahari,",
  "atk-s0513a3:4536_1": "tāvadevassā puttasokena hadayaṃ phali.",
  "atk-s0513a3:4536_2": "Sā maritvā tattheva patitā.",
  "atk-s0513a3:4536_3": "Tadā bodhisatto tassā matabhāvaṃ ñatvā pitaraṃ pakkositvā mātu santikaṃ gantvā citakaṃ katvā jhāpetvā",
  "atk-s0513a3:4536_4": "āḷāhanaṃ nibbāpetvā nānāvaṇṇehi pupphehi pūjetvā vanditvā roditvā paridevitvā pitaraṃ ādāya bārāṇasiṃ",
  "atk-s0513a3:4536_5": "gantvā rājadvāre ṭhatvā “padakusalo māṇavo dvāre ṭhito”ti rañño paṭivedetvā “tena hi āgacchatū”ti vutte",
  "atk-s0513a3:4536_6": "pavisitvā rājānaṃ vanditvā “tāta,",
  "atk-s0513a3:4536_7": "kiṃ sippaṃ jānāsī”ti vutte “deva,",
  "atk-s0513a3:4536_8": "dvādasasaṃvaccharamatthake haṭabhaṇḍaṃ padānupadaṃ gantvā gaṇhituṃ jānāmī”ti āha.",
  "atk-s0513a3:4536_9": "“Tena hi maṃ upaṭṭhāhī”ti. “Deva,",
  "atk-s0513a3:4536_10": "devasikaṃ sahassaṃ labhanto upaṭṭhahissāmī”ti.",
  "atk-s0513a3:4536_11": "“Sādhu tāta,",
  "atk-s0513a3:4536_12": "upaṭṭhahā”ti.",
  "atk-s0513a3:4536_13": "Rājā devasikaṃ sahassaṃ dāpesi.",
  "atk-s0513a3:4537_0": "Athekadivasaṃ purohito rājānaṃ āha –",
  "atk-s0513a3:4537_1": "“mahārāja,",
  "atk-s0513a3:4537_2": "mayaṃ tassa māṇavassa sippānubhāvena kassaci kammassa akatattā ‘sippaṃ atthi vā natthi vā’ti na jānāma,",
  "atk-s0513a3:4537_3": "vīmaṃsissāma tāva na”nti.",
  "atk-s0513a3:4537_4": "Rājā “sādhū”ti sampaṭicchitvā ubhopi janā nānāratanagopakānaṃ saññaṃ datvā ratanasārabhaṇḍikaṃ gahetvā",
  "atk-s0513a3:4537_5": "pāsādā oruyha rājanivesanantare tikkhattuṃ āvijjhitvā nisseṇiṃ attharitvā pākāramatthakena bahi otaritvā",
  "atk-s0513a3:4537_6": "vinicchayasālaṃ pavisitvā tattha nisīditvā puna gantvā nisseṇiṃ attharitvā pākāramatthakena otaritvā",
  "atk-s0513a3:4537_7": "antepure pokkharaṇiyā tīraṃ gantvā pokkharaṇiṃ tikkhattuṃ padakkhiṇaṃ katvā otaritvā antopokkharaṇiyaṃ",
  "atk-s0513a3:4537_8": "bhaṇḍikaṃ ṭhapetvā pāsādaṃ abhiruhiṃsu.",
  "atk-s0513a3:4537_9": "Punadivase “rājanivesanato kira ratanaṃ hariṃsū”ti ekakolāhalaṃ ahosi.",
  "atk-s0513a3:4537_10": "Rājā ajānanto viya hutvā bodhisattaṃ pakkosāpetvā “tāta,",
  "atk-s0513a3:4537_11": "rājanivesanato bahuratanabhaṇḍaṃ haṭaṃ,",
  "atk-s0513a3:4537_12": "handa naṃ anuvicinituṃ vaṭṭatī”ti āha.",
  "atk-s0513a3:4537_13": "“Mahārāja,",
  "atk-s0513a3:4537_14": "dvādasasaṃvaccharamatthake haṭabhaṇḍaṃ corānaṃ padānupadaṃ gantvā āharaṇasamatthassa mama anacchariyaṃ ajja rattiṃ haṭabhaṇḍaṃ āharituṃ,",
  "atk-s0513a3:4537_15": "āharissāmi taṃ,",
  "atk-s0513a3:4537_16": "mā cintayitthā”ti.",
  "atk-s0513a3:4537_17": "“Tena hi āharā”ti.",
  "atk-s0513a3:4537_18": "So “sādhu,",
  "atk-s0513a3:4537_19": "devā”ti vatvā mātaraṃ vanditvā mantaṃ parivattetvā mahātale ṭhitova “mahārāja,",
  "atk-s0513a3:4537_20": "dvinnaṃ corānaṃ padaṃ paññāyatī”ti vatvā rañño ca purohitassa ca padānusārena sirigabbhaṃ pavisitvā tato",
  "atk-s0513a3:4537_21": "nikkhamitvā pāsādā oruyha rājanivesanantare tikkhattuṃ parigantvā padānusāreneva pākārasamīpaṃ gantvā",
  "atk-s0513a3:4537_22": "pākāre ṭhatvā “mahārāja,",
  "atk-s0513a3:4537_23": "imasmiṃ ṭhāne pākārato muccitvā ākāse padaṃ paññāyati,",
  "atk-s0513a3:4537_24": "nisseṇiṃ attharāpetvā dethā”ti nisseṇiṃ pākāramatthakena otaritvā padānusāreneva vinicchayasālaṃ gantvā",
  "atk-s0513a3:4537_25": "puna rājanivesanaṃ āgantvā nisseṇiṃ attharāpetvā pākāramatthakena oruyha pokkharaṇiṃ gantvā tikkhattuṃ",
  "atk-s0513a3:4537_26": "padakkhiṇaṃ katvā “mahārāja,",
  "atk-s0513a3:4537_27": "corā imaṃ pokkharaṇiṃ otiṇṇā”ti vatvā attanā ṭhapitaṃ viya bhaṇḍikaṃ nīharitvā rañño datvā “mahārāja,",
  "atk-s0513a3:4537_28": "ime dve corā abhiññātamahācorā iminā maggena rājanivesanaṃ abhiruḷhā”ti āha.",
  "atk-s0513a3:4537_29": "Mahājanā tuṭṭhapahaṭṭhā aṅguliyo phoṭesuṃ,",
  "atk-s0513a3:4537_30": "celukkhepā pavattiṃsu.",
  "atk-s0513a3:4538_0": "Rājā cintesi –",
  "atk-s0513a3:4538_1": "“ayaṃ māṇavo padānusārena gantvā corehi ṭhapitabhaṇḍaṭṭhānameva maññe jānāti,",
  "atk-s0513a3:4538_2": "core pana gaṇhituṃ na sakkotī”ti.",
  "atk-s0513a3:4538_3": "Atha naṃ āha “corehi haṭabhaṇḍaṃ tāva no tayā āhaṭaṃ,",
  "atk-s0513a3:4538_4": "corā pana na āhaṭā”ti.",
  "atk-s0513a3:4538_5": "“Mahārāja,",
  "atk-s0513a3:4538_6": "idheva corā,",
  "atk-s0513a3:4538_7": "na dūre”ti.",
  "atk-s0513a3:4538_8": "“Ko ca ko cā”ti.",
  "atk-s0513a3:4538_9": "“Yo mahārāja, icchati,",
  "atk-s0513a3:4538_10": "sova coro hoti,",
  "atk-s0513a3:4538_11": "tato tumhākaṃ bhaṇḍikassa laddhakālato paṭṭhāya corehi ko attho,",
  "atk-s0513a3:4538_12": "mā pucchitthā”ti. “Tāta,",
  "atk-s0513a3:4538_13": "ahaṃ tuyhaṃ devasikaṃ sahassaṃ dammi,",
  "atk-s0513a3:4538_14": "core me gahetvā dehī”ti.",
  "atk-s0513a3:4538_15": "“Mahārāja,",
  "atk-s0513a3:4538_16": "dhane laddhe kiṃ corehī”ti.",
  "atk-s0513a3:4538_17": "“Dhanatopi no, tāta,",
  "atk-s0513a3:4538_18": "core laddhuṃ vaṭṭatī”ti. “Tena hi, mahārāja,",
  "atk-s0513a3:4538_19": "‘ime nāma corā’ti tumhākaṃ na kathessāmi,",
  "atk-s0513a3:4538_20": "atīte pavattakāraṇaṃ pana te āharissāmi,",
  "atk-s0513a3:4538_21": "sace tumhe paññavanto,",
  "atk-s0513a3:4538_22": "taṃ kāraṇaṃ jānāthā”ti so evaṃ vatvā atītaṃ āhari.",
  "atk-s0513a3:4539_0": "Atīte bārāṇasito avidūre nadītīragāmake pāṭali nāma eko naṭo vasati.",
  "atk-s0513a3:4539_1": "So ekasmiṃ ussavadivase bhariyamādāya bārāṇasiṃ pavisitvā naccitvā vīṇaṃ vāditvā gāyitvā dhanaṃ labhitvā",
  "atk-s0513a3:4539_2": "ussavapariyosāne bahuṃ surābhattaṃ gāhāpetvā attano gāmaṃ gacchanto nadītīraṃ patvā navodakaṃ āgacchantaṃ",
  "atk-s0513a3:4539_3": "disvā bhattaṃ bhuñjanto suraṃ pivanto nisīditvā matto hutvā attano balaṃ ajānanto “mahāvīṇaṃ gīvāya bandhitvā",
  "atk-s0513a3:4539_4": "nadiṃ uttaritvā gamissāmī”ti bhariyaṃ hatthe gahetvā nadiṃ otari.",
  "atk-s0513a3:4539_5": "Vīṇāchiddehi udakaṃ pāvisi.",
  "atk-s0513a3:4539_6": "Atha naṃ sā vīṇā udake osīdāpesi.",
  "atk-s0513a3:4539_7": "Bhariyā panassa osīdanabhāvaṃ ñatvā taṃ vissajjetvā uttaritvā tīre aṭṭhāsi.",
  "atk-s0513a3:4539_8": "Naṭapāṭali sakiṃ ummujjati,",
  "atk-s0513a3:4539_9": "sakiṃ nimujjati,",
  "atk-s0513a3:4539_10": "udakaṃ pavisitvā uddhumātaudaro ahosi.",
  "atk-s0513a3:4539_11": "Athassa bhariyā cintesi “mayhaṃ sāmiko idāni marissati,",
  "atk-s0513a3:4539_12": "ekaṃ naṃ gītakaṃ yācitvā parisamajjhe taṃ gāyantī jīvikaṃ kappessāmī”ti cintetvā “sāmi,",
  "atk-s0513a3:4539_13": "tvaṃ udake nimujjasi,",
  "atk-s0513a3:4539_14": "ekaṃ me gītakaṃ dehi,",
  "atk-s0513a3:4539_15": "tena jīvikaṃ kappessāmī”ti vatvā gāthamāha –",
  "atk-s0513a3:4540_0": "49.",
  "atk-s0513a3:4541_0": "“Bahussutaṃ cittakathiṃ, gaṅgā vahati pāṭaliṃ;",
  "atk-s0513a3:4542_0": "Vuyhamānaka bhaddante, ekaṃ me dehi gāthaka”nti.",
  "atk-s0513a3:4543_0": "Tattha gāthakanti khuddakaṃ gāthaṃ.",
  "atk-s0513a3:4544_0": "Atha naṃ naṭapāṭali “bhadde,",
  "atk-s0513a3:4544_1": "kathaṃ tava gītakaṃ dassāmi,",
  "atk-s0513a3:4544_2": "idāni mahājanassa paṭisaraṇabhūtaṃ udakaṃ maṃ māretī”ti vatvā gāthamāha –",
  "atk-s0513a3:4545_0": "50.",
  "atk-s0513a3:4546_0": "“Yena siñcanti dukkhitaṃ, yena siñcanti āturaṃ;",
  "atk-s0513a3:4547_0": "Tassa majjhe marissāmi, jātaṃ saraṇato bhaya”nti.",
  "atk-s0513a3:4548_0": "Bodhisatto imaṃ gāthaṃ vatvā “mahārāja,",
  "atk-s0513a3:4548_1": "yathā udakaṃ mahājanassa paṭisaraṇaṃ,",
  "atk-s0513a3:4548_2": "tathā rājānopi,",
  "atk-s0513a3:4548_3": "tesaṃ santikā bhaye uppanne taṃ bhayaṃ ko paṭibāhissatī”ti vatvā “mahārāja,",
  "atk-s0513a3:4548_4": "idaṃ kāraṇaṃ paṭicchannaṃ,",
  "atk-s0513a3:4548_5": "mayā pana paṇḍitavedanīyaṃ katvā kathitaṃ, jānāhi,",
  "atk-s0513a3:4548_6": "mahārājā”ti āha.",
  "atk-s0513a3:4548_7": "“Tāta ahaṃ evarūpaṃ paṭicchannakathaṃ na jānāmi,",
  "atk-s0513a3:4548_8": "core me gahetvā dehī”ti.",
  "atk-s0513a3:4548_9": "Athassa mahāsatto “tena hi, mahārāja,",
  "atk-s0513a3:4548_10": "idaṃ sutvā jānāhī”ti aparampi kāraṇaṃ āhari. Deva,",
  "atk-s0513a3:4548_11": "pubbe imissāva bārāṇasiyā dvāragāme eko kumbhakāro bhājanatthāya mattikaṃ āharanto ekasmiṃyeva ṭhāne",
  "atk-s0513a3:4548_12": "nibaddhaṃ gaṇhitvā antopabbhāraṃ mahantaṃ āvāṭaṃ khaṇi.",
  "atk-s0513a3:4548_13": "Athekadivasaṃ tassa mattikaṃ gaṇhantassa akālamahāmegho uṭṭhahitvā mahāvuṭṭhiṃ pātesi.",
  "atk-s0513a3:4548_14": "Udakaṃ avattharamānaṃ āvāṭaṃ pātesi,",
  "atk-s0513a3:4548_15": "tenassa matthako bhijji.",
  "atk-s0513a3:4548_16": "So paridevanto gāthamāha –",
  "atk-s0513a3:4549_0": "51.",
  "atk-s0513a3:4550_0": "“Yattha bījāni rūhanti, sattā yattha patiṭṭhitā;",
  "atk-s0513a3:4551_0": "Sā me sīsaṃ nipīḷeti, jātaṃ saraṇato bhaya”nti.",
  "atk-s0513a3:4552_0": "Tattha nipīḷetīti nipatitvā pīḷeti bhindati.",
  "atk-s0513a3:4553_0": "Yathā hi deva,",
  "atk-s0513a3:4553_1": "mahājanassa paṭisaraṇabhūtā mahāpathavī kumbhakārassa sīsaṃ bhindi,",
  "atk-s0513a3:4553_2": "evameva mahāpathavīsame sabbalokassa paṭisaraṇe narinde uṭṭhāya corakammaṃ karonte ko bāhissati,",
  "atk-s0513a3:4553_3": "sakkhissasi, mahārāja,",
  "atk-s0513a3:4553_4": "evaṃ paṭicchādetvā kathitaṃ coraṃ jānitunti. Tāta,",
  "atk-s0513a3:4553_5": "mayhaṃ paṭicchannena kāraṇaṃ natthi,",
  "atk-s0513a3:4553_6": "ayaṃ coroti evaṃ me coraṃ gahetvā dehīti.",
  "atk-s0513a3:4553_7": "So rājānaṃ rakkhanto “tvaṃ coro”ti avatvā aparampi udāharaṇaṃ āhari. Mahārāja,",
  "atk-s0513a3:4553_8": "pubbe imasmiṃyeva nagare ekassa purisassa gehaṃ ādittaṃ.",
  "atk-s0513a3:4553_9": "So “anto pavisitvā bhaṇḍakaṃ nīharā”ti aññaṃ āṇāpesi.",
  "atk-s0513a3:4553_10": "Tasmiṃ pavisitvā nīharante gehadvāraṃ pidahi.",
  "atk-s0513a3:4553_11": "So dhūmandho hutvā nikkhamanamaggaṃ alabhanto uppannaḍāhadukkho hutvā anto ṭhitova paridevanto gāthamāha –",
  "atk-s0513a3:4554_0": "52.",
  "atk-s0513a3:4555_0": "“Yena bhattāni paccanti, sītaṃ yena vihaññati;",
  "atk-s0513a3:4556_0": "So maṃ ḍahati gattāni, jātaṃ saraṇato bhaya”nti.",
  "atk-s0513a3:4557_0": "Tattha so maṃ ḍahatīti so me ḍahati, ayameva vā pāṭho.",
  "atk-s0513a3:4558_0": "“Mahārāja,",
  "atk-s0513a3:4558_1": "aggi viya mahājanassa paṭisaraṇabhūto eko manusso ratanabhaṇḍikaṃ hari,",
  "atk-s0513a3:4558_2": "mā maṃ coraṃ pucchā”ti. “Tāta,",
  "atk-s0513a3:4558_3": "mayhaṃ coraṃ dehiyevā”ti.",
  "atk-s0513a3:4558_4": "So rājānaṃ “tvaṃ coro”ti avatvā aparampi udāharaṇaṃ āhari. Deva,",
  "atk-s0513a3:4558_5": "pubbe imasmiṃyeva nagare eko puriso atibahuṃ bhuñjitvā jīrāpetuṃ asakkonto vedanāppatto hutvā paridevanto gāthamāha –",
  "atk-s0513a3:4559_0": "53.",
  "atk-s0513a3:4560_0": "“Yena bhuttena yāpanti, puthū brāhmaṇakhattiyā;",
  "atk-s0513a3:4561_0": "So maṃ bhutto byāpādeti, jātaṃ saraṇato bhaya”nti.",
  "atk-s0513a3:4562_0": "Tattha so maṃ bhutto byāpādetīti so odano bhutto maṃ byāpādeti māreti.",
  "atk-s0513a3:4563_0": "“Mahārāja,",
  "atk-s0513a3:4563_1": "bhattaṃ viya mahājanassa paṭisaraṇabhūto eko bhaṇḍaṃ hari,",
  "atk-s0513a3:4563_2": "tasmiṃ laddhe kiṃ coraṃ pucchasī”ti? “Tāta,",
  "atk-s0513a3:4563_3": "sakkonto coraṃ me dehī”ti.",
  "atk-s0513a3:4563_4": "So tassa saññāpanatthaṃ aparampi udāharaṇaṃ āhari. Mahārāja,",
  "atk-s0513a3:4563_5": "pubbepi imasmiṃyeva nagare ekassa vāto uṭṭhahitvā gattāni bhañji.",
  "atk-s0513a3:4563_6": "So paridevanto gāthamāha –",
  "atk-s0513a3:4564_0": "54.",
  "atk-s0513a3:4565_0": "“Gimhānaṃ pacchime māse, vātamicchanti paṇḍitā;",
  "atk-s0513a3:4566_0": "So maṃ bhañjati gattāni, jātaṃ saraṇato bhaya”nti.",
  "atk-s0513a3:4567_0": "Iti mahārāja,",
  "atk-s0513a3:4567_1": "saraṇato bhayaṃ uppannaṃ,",
  "atk-s0513a3:4567_2": "jānāhi taṃ kāraṇanti. Tāta,",
  "atk-s0513a3:4567_3": "coraṃ me dehīti.",
  "atk-s0513a3:4567_4": "So tassa saññāpanatthaṃ aparampi udāharaṇaṃ āhari. Deva,",
  "atk-s0513a3:4567_5": "atīte himavantapadese sākhāviṭapasampanno mahārukkho ahosi pupphaphalasampanno anekasahassānaṃ sakuṇānaṃ",
  "atk-s0513a3:4567_6": "nivāso tassa dve sākhā aññamaññaṃ saṅghaṭṭesuṃ,",
  "atk-s0513a3:4567_7": "tato dhūmo uppajji,",
  "atk-s0513a3:4567_8": "aggicuṇṇāni patiṃsu.",
  "atk-s0513a3:4567_9": "Taṃ disvā sakuṇajeṭṭhako gāthamāha –",
  "atk-s0513a3:4568_0": "55.",
  "atk-s0513a3:4569_0": "“Yaṃ nissitā jagatiruhaṃ, svāyaṃ aggiṃ pamuñcati;",
  "atk-s0513a3:4570_0": "Disā bhajatha vakkaṅgā, jātaṃ saraṇato bhaya”nti.",
  "atk-s0513a3:4571_0": "Tattha jagatiruhanti mahīruhaṃ.",
  "atk-s0513a3:4572_0": "Yathā hi, deva,",
  "atk-s0513a3:4572_1": "rukkho pakkhīnaṃ paṭisaraṇaṃ,",
  "atk-s0513a3:4572_2": "evaṃ rājā mahājanassa paṭisaraṇaṃ,",
  "atk-s0513a3:4572_3": "tasmiṃ corikaṃ karonte ko paṭibāhissati,",
  "atk-s0513a3:4572_4": "sallakkhehi, devāti. Tāta,",
  "atk-s0513a3:4572_5": "mayhaṃ corameva dehīti.",
  "atk-s0513a3:4572_6": "Athassa so aparampi udāharaṇaṃ āhari. Mahārāja,",
  "atk-s0513a3:4572_7": "ekasmiṃ kāsigāme aññatarassa kulagharassa pacchimabhāge kakkhaḷā susumāranadī atthi,",
  "atk-s0513a3:4572_8": "tassa ca kulassa ekova putto.",
  "atk-s0513a3:4572_9": "So pitari kālakate mātaraṃ paṭijaggi.",
  "atk-s0513a3:4572_10": "Tassa mātā anicchamānasseva ekaṃ kuladhītaraṃ ānesi.",
  "atk-s0513a3:4572_11": "Sā pubbabhāge sassuṃ sampiyāyitvā pacchā puttadhītāhi vaḍḍhamānā taṃ nīharitukāmā ahosi.",
  "atk-s0513a3:4572_12": "Tassā pana mātāpi tasmiṃyeva ghare vasati.",
  "atk-s0513a3:4572_13": "Sā sāmikassa santike sassuyā nānappakāraṃ dosaṃ vatvā paribhinditvā “ahaṃ te mātaraṃ posetuṃ na sakkomi,",
  "atk-s0513a3:4572_14": "mārehi na”nti vatvā “manussamāraṇaṃ nāma bhāriyaṃ,",
  "atk-s0513a3:4572_15": "kathaṃ naṃ māremī”ti vutte “niddokkamanakāle naṃ mañcakeneva saddhiṃ gahetvā susumāranadiyaṃ khipissāma,",
  "atk-s0513a3:4572_16": "atha naṃ susamārā khādissantī”ti āha.",
  "atk-s0513a3:4572_17": "“Tuyhaṃ pana mātā kaha”nti?",
  "atk-s0513a3:4572_18": "“Tassāyeva santike supatī”ti.",
  "atk-s0513a3:4572_19": "“Tena hi gaccha,",
  "atk-s0513a3:4572_20": "tassā nipannamañcake rajjuṃ bandhitvā saññaṃ karohī”ti.",
  "atk-s0513a3:4572_21": "Sā tathā katvā “katā me saññā”ti āha.",
  "atk-s0513a3:4572_22": "Itaro “thokaṃ adhivāsehi,",
  "atk-s0513a3:4572_23": "manussā tāva niddāyantū”ti niddāyanto viya nipajjitvā gantvā taṃ rajjukaṃ bhariyāya mātu mañcake bandhitvā",
  "atk-s0513a3:4572_24": "bhariyaṃ pabodhetvā ubhopi gantvā taṃ mañcakeneva saddhiṃ ukkhipitvā nadiyaṃ khipiṃsu.",
  "atk-s0513a3:4572_25": "Tattha naṃ niddāyamānaṃ susumārā viddhaṃsetvā khādiṃsu.",
  "atk-s0513a3:4573_0": "Sā punadivase mātu parivattitabhāvaṃ ñatvā “sāmi,",
  "atk-s0513a3:4573_1": "mama mātāva māritā,",
  "atk-s0513a3:4573_2": "idāni tava mātaraṃ mārehī”ti vatvā “tena hi sādhū”ti vutte “susāne citakaṃ katvā aggimhi naṃ pakkhipitvā māressāmā”ti āha.",
  "atk-s0513a3:4573_3": "Atha naṃ niddāyamānaṃ ubhopi susānaṃ netvā ṭhapayiṃsu.",
  "atk-s0513a3:4573_4": "Tattha sāmiko bhariyaṃ āha “aggi te ābhato”ti?",
  "atk-s0513a3:4573_5": "“Pamuṭṭhāsmi, sāmī”ti.",
  "atk-s0513a3:4573_6": "“Tena hi gantvā ānehī”ti.",
  "atk-s0513a3:4573_7": "“Na sakkomi sāmi, gantuṃ,",
  "atk-s0513a3:4573_8": "tayi gatepi ṭhātuṃ na sakkhissāmi,",
  "atk-s0513a3:4573_9": "ubhopi mayaṃ gacchissāmā”ti.",
  "atk-s0513a3:4573_10": "Tesu gatesu mahallikā sītavātena pabodhitā susānabhāvaṃ ñatvā “ime maṃ māretukāmā aggiatthāya gatā”ti",
  "atk-s0513a3:4573_11": "ca upadhāretvā “na me balaṃ jānantī”ti ekaṃ matakaḷevaraṃ gahetvā mañcake nipajjāpetvā upari pilotikāya",
  "atk-s0513a3:4573_12": "paṭicchādetvā sayaṃ palāyitvā tattheva leṇaguhaṃ pāvisi.",
  "atk-s0513a3:4573_13": "Itare aggiṃ āharitvā “mahallikā”ti saññāya kaḷevaraṃ jhāpetvā pakkamiṃsu.",
  "atk-s0513a3:4573_14": "Ekena corena tasmiṃ guhāleṇe pubbe bhaṇḍikā ṭhapitā,",
  "atk-s0513a3:4573_15": "so “taṃ gaṇhissāmī”ti āgantvā mahallikaṃ disvā “ekā yakkhinī bhavissati,",
  "atk-s0513a3:4573_16": "bhaṇḍikā me amanussapariggahitā”ti ekaṃ bhūtavejjaṃ ānesi.",
  "atk-s0513a3:4573_17": "Vejjo mantaṃ karonto guhaṃ pāvisi.",
  "atk-s0513a3:4574_0": "Atha naṃ sā āha “nāhaṃ yakkhinī,",
  "atk-s0513a3:4574_1": "ehi ubhopi imaṃ dhanaṃ bhājessāmā”ti.",
  "atk-s0513a3:4574_2": "“Kathaṃ saddahitabba”nti?",
  "atk-s0513a3:4574_3": "“Tava jivhaṃ mama jivhāya ṭhapehī”ti.",
  "atk-s0513a3:4574_4": "So tathā akāsi.",
  "atk-s0513a3:4574_5": "Athassa sā jivhaṃ ḍaṃsitvā chinditvā pātesi.",
  "atk-s0513a3:4574_6": "Bhūtavejjo “addhā esā yakkhinī”ti jivhāya lohitaṃ paggharantiyā viravamāno palāyi.",
  "atk-s0513a3:4574_7": "Mahallikā punadivase maṭṭhasāṭakaṃ nivāsetvā nānāratanabhaṇḍikaṃ gahetvā gharaṃ agamāsi.",
  "atk-s0513a3:4574_8": "Suṇisā taṃ disvā “kahaṃ te, amma,",
  "atk-s0513a3:4574_9": "idaṃ laddha”nti pucchi. “Amma,",
  "atk-s0513a3:4574_10": "etasmiṃ susāne dārucitakāya jhāpitā evarūpaṃ labhantī”ti. “Amma,",
  "atk-s0513a3:4574_11": "mayāpi sakkā laddhu”nti.",
  "atk-s0513a3:4574_12": "“Mādisī hutvā labhissasī”ti.",
  "atk-s0513a3:4574_13": "Sā laddhabhaṇḍikalobhena sāmikassa kathetvā tattha attānaṃ jhāpesi.",
  "atk-s0513a3:4574_14": "Atha naṃ punadivase sāmiko apassanto “amma,",
  "atk-s0513a3:4574_15": "imāyapi velāya tvaṃ āgatā,",
  "atk-s0513a3:4574_16": "suṇisā te nāgacchatī”ti āha.",
  "atk-s0513a3:4574_17": "Sā taṃ sutvā “are pāpapurisa,",
  "atk-s0513a3:4574_18": "kiṃ matā nāma āgacchantī”ti taṃ tajjetvā gāthamāha –",
  "atk-s0513a3:4575_0": "56.",
  "atk-s0513a3:4576_0": "“Yamānayiṃ somanassaṃ, māliniṃ candanussadaṃ;",
  "atk-s0513a3:4577_0": "Sā maṃ gharā nicchubhati, jātaṃ saraṇato bhaya”nti.",
  "atk-s0513a3:4578_0": "Tattha somanassanti somanassaṃ uppādetvā.",
  "atk-s0513a3:4578_1": "“Somanassā”tipi pāṭho,",
  "atk-s0513a3:4578_2": "somanassavatī hutvāti attho.",
  "atk-s0513a3:4578_3": "Idaṃ vuttaṃ hoti –",
  "atk-s0513a3:4578_4": "yamahaṃ “imaṃ me nissāya putto puttadhītāhi vaḍḍhissati,",
  "atk-s0513a3:4578_5": "mañca mahallikakāle posessatī”ti māliniṃ candanussadaṃ katvā alaṅkaritvā somanassajātā ānesiṃ.",
  "atk-s0513a3:4578_6": "Sā maṃ ajja gharā nīharati,",
  "atk-s0513a3:4578_7": "saraṇatoyeva me bhayaṃ uppannanti.",
  "atk-s0513a3:4579_0": "“Mahārāja,",
  "atk-s0513a3:4579_1": "suṇisā viya sassuyā mahājanassa rājā paṭisaraṇaṃ,",
  "atk-s0513a3:4579_2": "tato bhaye uppanne kiṃ sakkā kātuṃ,",
  "atk-s0513a3:4579_3": "sallakkhehi, devā”ti.",
  "atk-s0513a3:4579_4": "Taṃ sutvā rājā “tāta,",
  "atk-s0513a3:4579_5": "nāhaṃ tayā ānītakāraṇāni jānāmi,",
  "atk-s0513a3:4579_6": "corameva me dehī”ti āha.",
  "atk-s0513a3:4579_7": "So “rājānaṃ rakkhissāmī”ti aparampi udāharaṇaṃ āhari. Deva,",
  "atk-s0513a3:4579_8": "pubbe imasmiṃyeva nagare eko puriso patthanaṃ katvā puttaṃ labhi.",
  "atk-s0513a3:4579_9": "So puttajātakāle “putto me laddho”ti somanassajāto taṃ posetvā vayappattakāle dārena saṃyojetvā aparabhāge jaraṃ patvā kammaṃ adhiṭṭhātuṃ nāsakkhi.",
  "atk-s0513a3:4579_10": "Atha naṃ putto “tvaṃ kammaṃ kātuṃ na sakkosi,",
  "atk-s0513a3:4579_11": "ito nikkhamā”ti gehato nīhari.",
  "atk-s0513a3:4579_12": "So kicchena kasirena jīvikaṃ kappento paridevamāno gāthamāha –",
  "atk-s0513a3:4580_0": "57.",
  "atk-s0513a3:4581_0": "“Yena jātena nandissaṃ, yassa ca bhavamicchisaṃ;",
  "atk-s0513a3:4582_0": "So maṃ gharā nicchubhati, jātaṃ saraṇato bhaya”nti.",
  "atk-s0513a3:4583_0": "Tattha so manti so putto maṃ gharato nicchubhati nīharati.",
  "atk-s0513a3:4583_1": "Svāhaṃ bhikkhaṃ caritvā dukkhena jīvāmi,",
  "atk-s0513a3:4583_2": "saraṇatoyeva me bhayaṃ uppannanti.",
  "atk-s0513a3:4584_0": "“Mahārāja,",
  "atk-s0513a3:4584_1": "yathā pitā nāma mahallako paṭibalena puttena rakkhitabbo,",
  "atk-s0513a3:4584_2": "evaṃ sabbopi janapado raññā rakkhitabbo,",
  "atk-s0513a3:4584_3": "idañca bhayaṃ uppajjamānaṃ sabbasatte rakkhantassa rañño santikā uppannaṃ,",
  "atk-s0513a3:4584_4": "iminā kāraṇena ‘asuko nāma coro’ti jānāhi, devā”ti. “Tāta,",
  "atk-s0513a3:4584_5": "nāhaṃ kāraṇaṃ vā akāraṇaṃ vā jānāmi,",
  "atk-s0513a3:4584_6": "coraṃ vā me dehi,",
  "atk-s0513a3:4584_7": "tvaññeva vā coro hohī”ti evaṃ rājā punappunaṃ māṇavaṃ anuyuñji.",
  "atk-s0513a3:4584_8": "Atha naṃ so evamāha “kiṃ pana, mahārāja,",
  "atk-s0513a3:4584_9": "ekaṃsena coragahaṇaṃ rocethā”ti? “Āma, tātā”ti.",
  "atk-s0513a3:4584_10": "Tena hi “asuko ca asuko ca coro”ti parisamajjhe pakāsemīti.",
  "atk-s0513a3:4584_11": "“Evaṃ karohi, tātā”ti.",
  "atk-s0513a3:4584_12": "So tassa vacanaṃ sutvā “ayaṃ rājā attānaṃ rakkhituṃ na deti,",
  "atk-s0513a3:4584_13": "gaṇhissāmi dāni cora”nti sannipatite mahājane āmantetvā imā gāthā āha –",
  "atk-s0513a3:4585_0": "58.",
  "atk-s0513a3:4586_0": "“Suṇantu me jānapadā, negamā ca samāgatā;",
  "atk-s0513a3:4587_0": "Yatodakaṃ tadādittaṃ, yato khemaṃ tato bhayaṃ.",
  "atk-s0513a3:4588_0": "59.",
  "atk-s0513a3:4589_0": "“Rājā vilumpate raṭṭhaṃ, brāhmaṇo ca purohito;",
  "atk-s0513a3:4590_0": "Attaguttā viharatha, jātaṃ saraṇato bhaya”nti.",
  "atk-s0513a3:4591_0": "Tattha yatodakaṃ tadādittanti yaṃ udakaṃ tadeva ādittaṃ.",
  "atk-s0513a3:4591_1": "Yato khemanti yato rājato khemena bhavitabbaṃ,",
  "atk-s0513a3:4591_2": "tatova bhayaṃ uppannaṃ.",
  "atk-s0513a3:4591_3": "Atthaguttā viharathāti tumhe idāni anāthā jātā,",
  "atk-s0513a3:4591_4": "attānaṃ mā vināsetha,",
  "atk-s0513a3:4591_5": "attanāva guttā hutvā attano santakaṃ dhanadhaññaṃ rakkhatha,",
  "atk-s0513a3:4591_6": "rājā nāma mahājanassa paṭisaraṇaṃ,",
  "atk-s0513a3:4591_7": "tato tumhākaṃ bhayaṃ uppannaṃ,",
  "atk-s0513a3:4591_8": "rājā ca purohito ca vilopakhādakacorā,",
  "atk-s0513a3:4591_9": "sace core gaṇhitukāmattha,",
  "atk-s0513a3:4591_10": "ime dve gahetvā kammakaraṇaṃ karothāti.",
  "atk-s0513a3:4592_0": "Te tassa kathaṃ sutvā cintayiṃsu “ayaṃ rājā rakkhaṇārahopi samāno idāni aññassa upari dosaṃ āropetvā",
  "atk-s0513a3:4592_1": "attano bhaṇḍikaṃ sayameva pokkharaṇiyaṃ ṭhapetvā coraṃ pariyesāpeti,",
  "atk-s0513a3:4592_2": "ito dāni paṭṭhāya puna corakammassa akaraṇatthāya mārema naṃ pāparājāna”nti.",
  "atk-s0513a3:4592_3": "Te daṇḍamuggarādihatthā uṭṭhāya tattheva rājānañca purohitañca pothetvā jīvitakkhayaṃ pāpetvā mahāsattaṃ abhisiñcitvā rajje patiṭṭhapesuṃ.",
  "atk-s0513a3:4593_0": "Satthā imaṃ dhammadesanaṃ āharitvā “anacchariyaṃ, upāsaka,",
  "atk-s0513a3:4593_1": "pathaviyaṃ padasañjānanaṃ,",
  "atk-s0513a3:4593_2": "porāṇakapaṇḍitā evaṃ ākāse padaṃ sañjāniṃsū”ti vatvā saccāni pakāsetvā jātakaṃ samodhānesi,",
  "atk-s0513a3:4593_3": "saccapariyosāne upāsako ca putto ca sotāpattiphale patiṭṭhitā.",
  "atk-s0513a3:4593_4": "Tadā pitā kassapo ahosi,",
  "atk-s0513a3:4593_5": "padakusalamāṇavo pana ahameva ahosinti.",
  "atk-s0513a3:4594_0": "Padakusalamāṇavajātakavaṇṇanā chaṭṭhā.",
  "atk-s0513a3:4596_0": "[433] 7. Lomasakassapajātakavaṇṇanā",
  "atk-s0513a3:4597_0": "Assa indasamo rājāti idaṃ satthā jetavane viharanto ekaṃ ukkaṇṭhitabhikkhuṃ ārabbha kathesi.",
  "atk-s0513a3:4597_1": "Tañhi bhikkhuṃ satthā “saccaṃ kira tvaṃ bhikkhu ukkaṇṭhitosī”ti pucchitvā “sacca”nti vutte “bhikkhu sinerukampanavāto",
  "atk-s0513a3:4597_2": "kiṃ purāṇapaṇṇāni na kampessati,",
  "atk-s0513a3:4597_3": "yasasamaṅginopi sappurisā āyasakyaṃ pāpuṇanti,",
  "atk-s0513a3:4597_4": "kilesā nāmete parisuddhasattepi saṃkiliṭṭhe karonti,",
  "atk-s0513a3:4597_5": "pageva tādisa”nti vatvā tena yācito atītaṃ āhari.",
  "atk-s0513a3:4598_0": "Atīte bārāṇasiyaṃ brahmadatte rajjaṃ kārente brahmadattassa putto brahmadattakumāro nāma purohitaputto",
  "atk-s0513a3:4598_1": "ca kassapo nāma dve sahāyakā hutvā ekācariyakule sabbasippāni uggaṇhiṃsu.",
  "atk-s0513a3:4598_2": "Aparabhāge brahmadattakumāro pitu accayena rajje patiṭṭhāsi.",
  "atk-s0513a3:4598_3": "Kassapo cintesi “mayhaṃ sahāyo rājā jāto,",
  "atk-s0513a3:4598_4": "idāni me mahantaṃ issariyaṃ dassati,",
  "atk-s0513a3:4598_5": "kiṃ me issariyena,",
  "atk-s0513a3:4598_6": "ahaṃ mātāpitaro ca rājānañca āpucchitvā pabbajissāmī”ti.",
  "atk-s0513a3:4598_7": "So rājānañca mātāpitaro ca āpucchitvā himavantaṃ pavisitvā isipabbajjaṃ pabbajitvā sattame divase abhiññā",
  "atk-s0513a3:4598_8": "ca samāpattiyo ca nibbattetvā uñchācariyāya yāpento vihāsi.",
  "atk-s0513a3:4598_9": "Pabbajitaṃ pana naṃ “lomasakassapo”ti sañjāniṃsu.",
  "atk-s0513a3:4598_10": "So paramajitindriyo ghoratapo tāpaso ahosi.",
  "atk-s0513a3:4598_11": "Tassa tejena sakkassa bhavanaṃ kampi.",
  "atk-s0513a3:4598_12": "Sakko āvajjento taṃ disvā cintesi “ayaṃ tāpaso ativiya uggatejo sakkabhāvāpi maṃ cāveyya,",
  "atk-s0513a3:4598_13": "bārāṇasiraññā saddhiṃ ekato hutvā tapamassa bhindissāmī”ti.",
  "atk-s0513a3:4598_14": "So sakkānubhāvena aḍḍharattasamaye bārāṇasirañño sirigabbhaṃ pavisitvā sakalagabbhaṃ sarīrappabhāya obhāsetvā rañño santike ākāse ṭhito “uṭṭhehi,",
  "atk-s0513a3:4598_15": "mahārājā”ti rājānaṃ pabodhesi.",
  "atk-s0513a3:4598_16": "“Kosi tva”nti vutte “sakkohamasmī”ti āha.",
  "atk-s0513a3:4598_17": "“Kimatthaṃ āgatosī”ti?",
  "atk-s0513a3:4598_18": "“Mahārāja,",
  "atk-s0513a3:4598_19": "sakalajambudīpe ekarajjaṃ icchasi,",
  "atk-s0513a3:4598_20": "na icchasī”ti?",
  "atk-s0513a3:4598_21": "“Kissa na icchāmī”ti?",
  "atk-s0513a3:4598_22": "Atha naṃ sakko “tena hi lomasakassapaṃ ānetvā pasughātayaññaṃ yajāpehi,",
  "atk-s0513a3:4598_23": "sakkasamo ajarāmaro hutvā sakalajambudīpe rajjaṃ kāressasī”ti vatvā paṭhamaṃ gāthamāha –",
  "atk-s0513a3:4599_0": "60.",
  "atk-s0513a3:4600_0": "“Assa indasamo rāja, accantaṃ ajarāmaro;",
  "atk-s0513a3:4601_0": "Sace tvaṃ yaññaṃ yājeyya, isiṃ lomasakassapa”nti.",
  "atk-s0513a3:4602_0": "Tattha assāti bhavissasi.",
  "atk-s0513a3:4602_1": "Yājeyyāti sace tvaṃ araññāyatanato isiṃ lomasakassapaṃ ānetvā yaññaṃ yajeyyāsīti.",
  "atk-s0513a3:4603_0": "Tassa vacanaṃ sutvā rājā “sādhū”ti sampaṭicchi.",
  "atk-s0513a3:4603_1": "Sakko “tena hi mā papañcaṃ karī”ti vatvā pakkāmi.",
  "atk-s0513a3:4603_2": "Rājā punadivase seyyaṃ nāma amaccaṃ pakkosāpetvā “samma,",
  "atk-s0513a3:4603_3": "mayhaṃ piyasahāyakassa lomasakassapassa santikaṃ gantvā mama vacanena evaṃ vadehi ‘rājā kira tumhehi",
  "atk-s0513a3:4603_4": "pasughātayaññaṃ yajāpetvā sakalajambudīpe ekarājā bhavissati,",
  "atk-s0513a3:4603_5": "tumhākampi yattakaṃ padesaṃ icchatha,",
  "atk-s0513a3:4603_6": "tattakaṃ dassati,",
  "atk-s0513a3:4603_7": "mayā saddhiṃ yaññaṃ yajituṃ āgacchathā”’ti āha.",
  "atk-s0513a3:4603_8": "So “sādhu,",
  "atk-s0513a3:4603_9": "devā”ti tāpasassa vasanokāsajānanatthaṃ nagare bheriṃ carāpetvā ekena vanacarakena “ahaṃ jānāmī”ti vutte",
  "atk-s0513a3:4603_10": "taṃ purato katvā mahantena parivārena tattha gantvā isiṃ vanditvā ekamantaṃ nisinno taṃ sāsanaṃ ārocesi.",
  "atk-s0513a3:4603_11": "Atha naṃ so “seyya kiṃ nāmetaṃ kathesī”ti vatvā paṭikkhipanto catasso gāthā abhāsi –",
  "atk-s0513a3:4604_0": "61.",
  "atk-s0513a3:4605_0": "“Sasamuddapariyāyaṃ, mahiṃ sāgarakuṇḍalaṃ;",
  "atk-s0513a3:4606_0": "Na icche saha nindāya, evaṃ seyya vijānahi.",
  "atk-s0513a3:4607_0": "62.",
  "atk-s0513a3:4608_0": "“Dhiratthu taṃ yasalābhaṃ, dhanalābhañca brāhmaṇa;",
  "atk-s0513a3:4609_0": "Yā vutti vinipātena, adhammacaraṇena vā.",
  "atk-s0513a3:4610_0": "63.",
  "atk-s0513a3:4611_0": "“Api ce pattamādāya, anagāro paribbaje;",
  "atk-s0513a3:4612_0": "Sāyeva jīvikā seyyo, yā cādhammena esanā.",
  "atk-s0513a3:4613_0": "64.",
  "atk-s0513a3:4614_0": "“Api ce pattamādāya, anagāro paribbaje;",
  "atk-s0513a3:4615_0": "Aññaṃ ahiṃsayaṃ loke, api rajjena taṃ vara”nti.",
  "atk-s0513a3:4616_0": "Tattha sasamuddapariyāyanti sasamuddaparikkhepaṃ.",
  "atk-s0513a3:4616_1": "Sāgarakuṇḍalanti cattāro dīpe parikkhipitvā ṭhitasāgarehi kaṇṇavaliyā ṭhapitakuṇḍalehi viya samannāgataṃ.",
  "atk-s0513a3:4616_2": "Saha nindāyāti “iminā pasughātakammaṃ kata”nti imāya nindāya saha cakkavāḷapariyantaṃ mahāpathaviṃ na icchāmīti vadati.",
  "atk-s0513a3:4616_3": "Yā vutti vinipātenāti narake vinipātakammena yā ca jīvitavutti hoti,",
  "atk-s0513a3:4616_4": "taṃ dhiratthu,",
  "atk-s0513a3:4616_5": "garahāmi taṃ vuttinti dīpeti.",
  "atk-s0513a3:4616_6": "Sāyeva jīvikāti pabbajitassa mattikāpattaṃ ādāya paragharāni upasaṅkamitvā āhārapariyesanajīvikāva yasadhanalābhato",
  "atk-s0513a3:4616_7": "sataguṇena sahassaguṇena varatarāti attho api rajjena taṃ varanti taṃ anagārassa sato aññaṃ avihiṃsantassa",
  "atk-s0513a3:4616_8": "paribbajanaṃ sakalajambudīparajjenapi varanti attho.",
  "atk-s0513a3:4617_0": "Amacco tassa kathaṃ sutvā gantvā rañño ārocesi.",
  "atk-s0513a3:4617_1": "Taṃ sutvā rājā “anāgacchante kiṃ sakkā kātu”nti tuṇhī ahosi.",
  "atk-s0513a3:4617_2": "Puna sakko aḍḍharattasamaye āgantvā ākāse ṭhatvā “kiṃ, mahārāja,",
  "atk-s0513a3:4617_3": "lomasakassapaṃ ānetvā yaññaṃ na yajāpesī”ti āha.",
  "atk-s0513a3:4617_4": "“Mayā pesitopi nāgacchatī”ti. “Tena hi, mahārāja,",
  "atk-s0513a3:4617_5": "attano dhītaraṃ candavatiṃ kumārikaṃ alaṅkaritvā seyyaṃ tatheva pesetvā ‘sace kira āgantvā yaññaṃ yajissasi,",
  "atk-s0513a3:4617_6": "rājā te imaṃ kumārikaṃ dassatī’ti vadāpehi,",
  "atk-s0513a3:4617_7": "addhā so kumārikāya paṭibaddhacitto hutvā āgacchissatī”ti.",
  "atk-s0513a3:4617_8": "Rājā “sādhū”ti sampaṭicchitvā punadivase seyyassa hatthe dhītaraṃ adāsi.",
  "atk-s0513a3:4617_9": "So rājadhītaraṃ gahetvā tattha gantvā isiṃ vanditvā paṭisanthāraṃ katvā devaccharapaṭibhāgaṃ rājadhītaraṃ tassa dassetvā ekamantaṃ aṭṭhāsi.",
  "atk-s0513a3:4617_10": "Atha isi indriyāni bhinditvā taṃ olokesi,",
  "atk-s0513a3:4617_11": "saha olokaneneva paṭibaddhacitto hutvā jhānā parihāyi.",
  "atk-s0513a3:4617_12": "Amacco tassa paṭibaddhacittabhāvaṃ ñatvā “bhante,",
  "atk-s0513a3:4617_13": "sace kira yaññaṃ yajissatha,",
  "atk-s0513a3:4617_14": "rājā te imaṃ dārikaṃ pādaparicārikaṃ katvā dassatī”ti āha.",
  "atk-s0513a3:4617_15": "So kilesavasena kampanto “imaṃ kira me dassatī”ti āha. “Āma,",
  "atk-s0513a3:4617_16": "yaññaṃ yajantassa te dassatī”ti.",
  "atk-s0513a3:4617_17": "So “sādhu imaṃ labhanto yajissāmī”ti vatvā taṃ gahetvā saheva jaṭāhi alaṅkatarathaṃ abhiruyha bārāṇasiṃ agamāsi.",
  "atk-s0513a3:4617_18": "Rājāpi “āgacchati kirā”ti sutvā yaññāvāṭe kammaṃ paṭṭhapesi.",
  "atk-s0513a3:4617_19": "Atha naṃ āgataṃ disvā “sve yaññaṃ yajāhi,",
  "atk-s0513a3:4617_20": "ahaṃ indasamo bhavissāmi,",
  "atk-s0513a3:4617_21": "yaññapariyosāne te dhītaraṃ dassāmī”ti āha.",
  "atk-s0513a3:4617_22": "Kassapo “sādhū”ti sampaṭicchi.",
  "atk-s0513a3:4617_23": "Atha naṃ rājā punadivase taṃ ādāya candavatiyā saddhiṃyeva yaññāvāṭaṃ gato.",
  "atk-s0513a3:4617_24": "Tattha hatthiassausabhādisabbacatuppadā paṭipāṭiyā ṭhapitāva ahesuṃ.",
  "atk-s0513a3:4617_25": "Kassapo te sabbe hanitvāva ghātetvā yaññaṃ yajituṃ ārabhi.",
  "atk-s0513a3:4617_26": "Atha naṃ tattha sannipatito mahājano disvā “idaṃ te lomasakassapa ayuttaṃ appatirūpaṃ,",
  "atk-s0513a3:4617_27": "kiṃ nāmetaṃ karosī”ti vatvā paridevanto dve gāthā abhāsi –",
  "atk-s0513a3:4618_0": "65.",
  "atk-s0513a3:4619_0": "“Balaṃ cando balaṃ suriyo, balaṃ samaṇabrāhmaṇā;",
  "atk-s0513a3:4620_0": "Balaṃ velā samuddassa, balātibalamitthiyo.",
  "atk-s0513a3:4621_0": "66.",
  "atk-s0513a3:4622_0": "“Yathā uggatapaṃ santaṃ, isiṃ lomasakassapaṃ;",
  "atk-s0513a3:4623_0": "Pitu atthā candavatī, vājapeyyaṃ ayājayī”ti.",
  "atk-s0513a3:4624_0": "Tattha balaṃ cando balaṃ suriyoti mahandhakāravidhamane aññaṃ balaṃ nāma natthi,",
  "atk-s0513a3:4624_1": "candimasūriyāvettha balavantoti attho.",
  "atk-s0513a3:4624_2": "Samaṇabrāhmaṇāti iṭṭhāniṭṭhavisayavegasahane khantibalañāṇabalena samannāgatā samitapāpabāhitapāpā samaṇabrāhmaṇā.",
  "atk-s0513a3:4624_3": "Balaṃ velā samuddassāti mahāsamuddassa uttarituṃ adatvā udakaṃ āvaritvā vināsetuṃ samatthatāya velā balaṃ nāma.",
  "atk-s0513a3:4624_4": "Balātibalamitthiyoti itthiyo pana visadañāṇepi avītarāge attano vasaṃ ānetvā vināsetuṃ samatthatāya tehi sabbehi balehipi atibalā nāma,",
  "atk-s0513a3:4624_5": "sabbabalehi itthibalameva mahantanti attho.",
  "atk-s0513a3:4624_6": "Yathāti yasmā.",
  "atk-s0513a3:4624_7": "Pitu atthāti pitu vuḍḍhiatthāya.",
  "atk-s0513a3:4624_8": "Idaṃ vuttaṃ hoti –",
  "atk-s0513a3:4624_9": "yasmā imaṃ uggatapaṃ samānaṃ sīlādiguṇānaṃ esitattā isiṃ ayaṃ candavatī nissīlaṃ katvā pitu vuḍḍhiatthāya vājapeyyaṃ yaññaṃ yājeti,",
  "atk-s0513a3:4624_10": "tasmā jānitabbametaṃ “balātibalamitthiyo”ti.",
  "atk-s0513a3:4625_0": "Tasmiṃ samaye kassapo yaññaṃ yajanatthāya “maṅgalahatthiṃ gīvāyaṃ paharissāmī”ti khaggaratanaṃ ukkhipi.",
  "atk-s0513a3:4625_1": "Hatthī taṃ disvā maraṇabhayatajjito mahāravaṃ ravi.",
  "atk-s0513a3:4625_2": "Tassa ravaṃ sutvā sesāpi hatthiassausabhādayo maraṇabhayatajjitā bhayena viraviṃsu.",
  "atk-s0513a3:4625_3": "Mahājanopi viravi.",
  "atk-s0513a3:4625_4": "Kassapo taṃ mahāviravaṃ sutvā saṃvegappatto hutvā attano jaṭādīni olokesi.",
  "atk-s0513a3:4625_5": "Athassa jaṭāmassukacchalomāni pākaṭāni ahesuṃ.",
  "atk-s0513a3:4625_6": "So vippaṭisārī hutvā “ananurūpaṃ vata me pāpakammaṃ kata”nti saṃvegaṃ pakāsento aṭṭhamaṃ gāthamāha –",
  "atk-s0513a3:4626_0": "67.",
  "atk-s0513a3:4627_0": "“Taṃ lobhapakataṃ kammaṃ, kaṭukaṃ kāmahetukaṃ;",
  "atk-s0513a3:4628_0": "Tassa mūlaṃ gavesissaṃ, checchaṃ rāgaṃ sabandhana”nti.",
  "atk-s0513a3:4629_0": "Tassattho – mahārāja,",
  "atk-s0513a3:4629_1": "yaṃ etaṃ mayā candavatiyā lobhaṃ uppādetvā tena lobhena pakataṃ kāmahetukaṃ pāpakaṃ,",
  "atk-s0513a3:4629_2": "taṃ kaṭukaṃ tikhiṇavipākaṃ.",
  "atk-s0513a3:4629_3": "Tassāhaṃ ayonisomanasikārasaṅkhātaṃ mūlaṃ gavesissaṃ,",
  "atk-s0513a3:4629_4": "alaṃ me iminā khaggena,",
  "atk-s0513a3:4629_5": "paññākhaggaṃ nīharitvā subhanimittabandhanena saddhiṃ sabandhanaṃ rāgaṃ chindissāmīti.",
  "atk-s0513a3:4630_0": "Atha naṃ rājā “mā bhāyi samma,",
  "atk-s0513a3:4630_1": "idāni te candavatiṃ kumāriñca raṭṭhañca sattaratanarāsiñca dassāmi,",
  "atk-s0513a3:4630_2": "yajāhi yañña”nti āha.",
  "atk-s0513a3:4630_3": "Taṃ sutvā kassapo “na me, mahārāja,",
  "atk-s0513a3:4630_4": "iminā kilesena attho”ti vatvā osānagāthamāha –",
  "atk-s0513a3:4631_0": "68.",
  "atk-s0513a3:4632_0": "“Dhiratthu kāme subahūpi loke, tapova seyyo kāmaguṇehi rāja;",
  "atk-s0513a3:4633_0": "Tapo karissāmi pahāya kāme, taveva raṭṭhaṃ candavatī ca hotū”ti.",
  "atk-s0513a3:4634_0": "Tattha subahūpīti atibahukepi. Tapo karissāmīti sīlasaṃyamatapameva karissāmi.",
  "atk-s0513a3:4635_0": "So evaṃ vatvā kasiṇaṃ samannāharitvā naṭṭhaṃ visesaṃ uppādetvā ākāse pallaṅkena nisīditvā rañño dhammaṃ",
  "atk-s0513a3:4635_1": "desetvā “appamatto hohī”ti ovaditvā yaññāvāṭaṃ viddhaṃsāpetvā mahājanassa abhayadānaṃ dāpetvā rañño yācantasseva",
  "atk-s0513a3:4635_2": "uppatitvā attano vasanaṭṭhānameva gantvā yāvajīvaṃ ṭhatvā āyupariyosāne brahmalokaparāyaṇo ahosi.",
  "atk-s0513a3:4636_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a3:4636_1": "saccapariyosāne ukkaṇṭhitabhikkhu sotāpattiphale patiṭṭhahi.",
  "atk-s0513a3:4636_2": "Tadā seyyo mahāamacco sāriputto ahosi,",
  "atk-s0513a3:4636_3": "lomasakassapo pana ahameva ahosinti.",
  "atk-s0513a3:4637_0": "Lomasakassapajātakavaṇṇanā sattamā.",
  "atk-s0513a3:4639_0": "[434] 8. Cakkavākajātakavaṇṇanā",
  "atk-s0513a3:4640_0": "Kāsāyavattheti idaṃ satthā jetavane viharanto ekaṃ lolabhikkhuṃ ārabbha kathesi.",
  "atk-s0513a3:4640_1": "So kira lolo ahosi paccayaluddho,",
  "atk-s0513a3:4640_2": "ācariyupajjhāyavattādīni chaḍḍetvā pātova sāvatthiṃ pavisitvā visākhāya gehe anekakhādanīyaparivāraṃ",
  "atk-s0513a3:4640_3": "yāguṃ pivitvā nānaggarasasālimaṃsodanaṃ bhuñjitvāpi tena atitto tato cūḷaanāthapiṇḍikassa mahāanāthapiṇḍikassa",
  "atk-s0513a3:4640_4": "kosalaraññoti tesaṃ tesaṃ nivesanāni sandhāya vicari.",
  "atk-s0513a3:4640_5": "Athekadivasaṃ tassa lolabhāvaṃ ārabbha dhammasabhāyaṃ kathaṃ samuṭṭhāpesuṃ.",
  "atk-s0513a3:4640_6": "Satthā āgantvā “kāya nuttha,",
  "atk-s0513a3:4640_7": "bhikkhave,",
  "atk-s0513a3:4640_8": "etarahi kathāya sannisinnā”ti pucchitvā “imāya nāmā”ti vutte taṃ bhikkhuṃ pakkosāpetvā “saccaṃ kira tvaṃ bhikkhu lolo”ti pucchitvā “saccaṃ,",
  "atk-s0513a3:4640_9": "bhante”ti vutte “bhikkhu kasmā lolosi,",
  "atk-s0513a3:4640_10": "pubbepi tvaṃ lolabhāvena bārāṇasiyaṃ hatthikuṇapādīni khāditvā vicaranto tehi atitto tato nikkhamitvā",
  "atk-s0513a3:4640_11": "gaṅgātīre vicaranto himavantaṃ pavaṭṭho”ti vatvā atītaṃ āhari.",
  "atk-s0513a3:4641_0": "Atīte bārāṇasiyaṃ brahmadatte rajjaṃ kārente eko lolakāko bārāṇasiyaṃ hatthikuṇapādīni khāditvā vicaranto",
  "atk-s0513a3:4641_1": "tehi atitto “gaṅgākūle macchamataṃ khādissāmī”ti gantvā tattha matamacche khādanto katipāhaṃ vasitvā",
  "atk-s0513a3:4641_2": "himavantaṃ pavisitvā nānāphalāphalāni khādanto bahumacchakacchapaṃ mahantaṃ padumasaraṃ patvā tattha",
  "atk-s0513a3:4641_3": "suvaṇṇavaṇṇe dve cakkavāke sevālaṃ khāditvā vasante disvā “ime ativiya vaṇṇasampannā sobhaggappattā,",
  "atk-s0513a3:4641_4": "imesaṃ bhojanaṃ manāpaṃ bhavissati,",
  "atk-s0513a3:4641_5": "imesaṃ bhojanaṃ pucchitvā ahampi tadeva bhuñjitvā suvaṇṇavaṇṇo bhavissāmī”ti cintetvā tesaṃ santikaṃ",
  "atk-s0513a3:4641_6": "gantvā paṭisanthāraṃ katvā ekasmiṃ sākhapariyante nisīditvā tesaṃ pasaṃsanapaṭisaṃyuttaṃ kathaṃ kathento",
  "atk-s0513a3:4641_7": "paṭhamaṃ gāthamāha –",
  "atk-s0513a3:4642_0": "69.",
  "atk-s0513a3:4643_0": "“Kāsāyavatthe sakuṇe vadāmi, duve duve nandamane carante;",
  "atk-s0513a3:4644_0": "Kaṃ aṇḍajaṃ aṇḍajā mānusesu, jātiṃ pasaṃsanti tadiṅgha brūthā”ti.",
  "atk-s0513a3:4645_0": "Tattha kāsāyavattheti suvaṇṇavaṇṇe kāsāyavatthe viya.",
  "atk-s0513a3:4645_1": "Duve duveti dve dve hutvā.",
  "atk-s0513a3:4645_2": "Nandamaneti tuṭṭhacitte.",
  "atk-s0513a3:4645_3": "Kaṃ aṇḍajaṃ aṇḍajā mānusesu jātiṃ pasaṃsantīti ambho aṇḍajā tumhe manussesu pasaṃsantā kaṃ aṇḍajaṃ jātiṃ kataraṃ nāma aṇḍajanti vatvā pasaṃsanti,",
  "atk-s0513a3:4645_4": "kaṃ sakuṇaṃ nāmāti vatvā tumhe manussānaṃ antare vaṇṇentīti attho.",
  "atk-s0513a3:4645_5": "“Kaṃ aṇḍajaṃ aṇḍajamānusesū”tipi pāṭho.",
  "atk-s0513a3:4645_6": "Tassattho –",
  "atk-s0513a3:4645_7": "tumhe aṇḍajesu ca mānusesu ca kataraṃ aṇḍajanti vatvā pasaṃsantīti.",
  "atk-s0513a3:4646_0": "Taṃ sutvā cakkavāko dutiyaṃ gāthamāha –",
  "atk-s0513a3:4647_0": "70.",
  "atk-s0513a3:4648_0": "“Amhe manussesu manussahiṃsa, anubbate cakkavāke vadanti;",
  "atk-s0513a3:4649_0": "Kalyāṇabhāvamhe dijesu sammatā, abhirūpā vicarāma aṇṇave”ti.",
  "atk-s0513a3:4650_0": "Tattha manussahiṃsāti kāko manusse hiṃsati viheṭheti,",
  "atk-s0513a3:4650_1": "tena naṃ evaṃ ālapati.",
  "atk-s0513a3:4650_2": "Anubbateti aññamaññaṃ anugate sammodamāne viyasaṃvāse.",
  "atk-s0513a3:4650_3": "Cakkavāketi cakkavākā nāma sā aṇḍajajātīti pasaṃsanti vaṇṇenti kathenti.",
  "atk-s0513a3:4650_4": "Dijesūti yattakā pakkhino nāma,",
  "atk-s0513a3:4650_5": "tesu mayaṃ “kalyāṇabhāvā”tipi manussesu sammatā.",
  "atk-s0513a3:4650_6": "Dutiye atthavikappe manussesu amhe “cakkavākā”tipi vadanti,",
  "atk-s0513a3:4650_7": "dijesu pana mayaṃ “kalyāṇabhāvā”ti sammatā,",
  "atk-s0513a3:4650_8": "“kalyāṇabhāvā”ti no dijā vadantīti attho.",
  "atk-s0513a3:4650_9": "Aṇṇaveti imasmiṃ ṭhāne saro “aṇṇavo”ti vutto,",
  "atk-s0513a3:4650_10": "imasmiṃ padumasare mayameva dve janā paresaṃ ahiṃsanato abhirūpā vicarāmāti attho.",
  "atk-s0513a3:4650_11": "Imissāya pana gāthāya catutthapadaṃ “na ghāsahetūpi karoma pāpa”nti paṭhanti.",
  "atk-s0513a3:4650_12": "Tassattho –",
  "atk-s0513a3:4650_13": "yasmā mayaṃ ghāsahetūpi pāpaṃ na karoma,",
  "atk-s0513a3:4650_14": "tasmā “kalyāṇabhāvā”ti amhe manussesu ca dijesu ca sammatā.",
  "atk-s0513a3:4651_0": "Taṃ sutvā kāko tatiyaṃ gāthamāha –",
  "atk-s0513a3:4652_0": "71.",
  "atk-s0513a3:4653_0": "“Kiṃ aṇṇave kāni phalāni bhuñje, maṃsaṃ kuto khādatha cakkavākā;",
  "atk-s0513a3:4654_0": "Kiṃ bhojanaṃ bhuñjatha vo anomā, balañca vaṇṇo ca anapparūpā”ti.",
  "atk-s0513a3:4655_0": "Tattha kinti pucchāvasena ālapanaṃ,",
  "atk-s0513a3:4655_1": "kiṃ bho cakkavākāti vuttaṃ hoti.",
  "atk-s0513a3:4655_2": "Aṇṇaveti imasmiṃ sare.",
  "atk-s0513a3:4655_3": "Bhuñjeti bhuñjatha,",
  "atk-s0513a3:4655_4": "kiṃ bhuñjathāti attho maṃsaṃ kuto khādathāti katarapāṇānaṃ sarīrato maṃsaṃ khādatha.",
  "atk-s0513a3:4655_5": "Bhuñjatha voti vokāro nipātamattaṃ,",
  "atk-s0513a3:4655_6": "parapadena vāssa sambandho “balañca vā vaṇṇo ca anapparūpā”ti.",
  "atk-s0513a3:4656_0": "Tato cakkavāko catutthaṃ gāthamāha –",
  "atk-s0513a3:4657_0": "72.",
  "atk-s0513a3:4658_0": "“Na aṇṇave santi phalāni dhaṅka, maṃsaṃ kuto khādituṃ cakkavāke;",
  "atk-s0513a3:4659_0": "Sevālabhakkhamha apāṇabhojanā, na ghāsahetūpi karoma pāpa”nti.",
  "atk-s0513a3:4660_0": "Tattha cakkavāketi cakkavākassa.",
  "atk-s0513a3:4660_1": "Apāṇabhojanāti pāṇakarahitaudakabhojanā.",
  "atk-s0513a3:4660_2": "Amhākañhi sevālañceva udakañca bhojananti dasseti.",
  "atk-s0513a3:4660_3": "Na ghāsahetūti tumhādisā viya mayaṃ ghāsahetu pāpaṃ na karomāti.",
  "atk-s0513a3:4661_0": "Tato kāko dve gāthā abhāsi –",
  "atk-s0513a3:4662_0": "73.",
  "atk-s0513a3:4663_0": "“Na me idaṃ ruccati cakkavāka, asmiṃ bhave bhojanasannikāso;",
  "atk-s0513a3:4664_0": "Ahosi pubbe tato me aññathā, icceva me vimati ettha jātā.",
  "atk-s0513a3:4665_0": "74.",
  "atk-s0513a3:4666_0": "“Ahampi maṃsāni phalāni bhuñje, annāni ca loṇiyateliyāni;",
  "atk-s0513a3:4667_0": "Rasaṃ manussesu labhāmi bhottuṃ, sūrova saṅgāmamukhaṃ vijetvā;",
  "atk-s0513a3:4668_0": "Na ca me tādiso vaṇṇo, cakkavāka yathā tavā”ti.",
  "atk-s0513a3:4669_0": "Tattha idanti idaṃ tumhākaṃ bhuñjanabhojanaṃ mayhaṃ na ruccati.",
  "atk-s0513a3:4669_1": "Asmiṃ bhave bhojanasannikāsoti imasmiṃ bhave bhojanasannikāso yaṃ imasmiṃ cakkavākabhave bhojanaṃ,",
  "atk-s0513a3:4669_2": "tvaṃ tena sannikāso taṃsadiso tadanurūpo ahosi,",
  "atk-s0513a3:4669_3": "ativiya pasannasarīrosīti attho.",
  "atk-s0513a3:4669_4": "Tato me aññathāti yaṃ mayhaṃ pubbe tumhe disvāva ete ettha nānāvidhāni phalāni ceva macchamaṃsañca khādanti,",
  "atk-s0513a3:4669_5": "tena evaṃ sobhaggappattāti ahosi,",
  "atk-s0513a3:4669_6": "idāni me tato aññathā hotīti attho.",
  "atk-s0513a3:4669_7": "Icceva meti eteneva me kāraṇena ettha tumhākaṃ sarīravaṇṇe vimati jātā “kathaṃ nu kho ete evarūpaṃ lūkhabhojanaṃ bhuñjantā vaṇṇavanto jātā”ti.",
  "atk-s0513a3:4669_8": "Ahampīti ahañhi,",
  "atk-s0513a3:4669_9": "ayameva vā pāṭho.",
  "atk-s0513a3:4669_10": "Bhuñjeti bhuñjāmi.",
  "atk-s0513a3:4669_11": "Annāni cāti bhojanāni ca.",
  "atk-s0513a3:4669_12": "Loṇiyateliyānīti loṇatelayuttāni.",
  "atk-s0513a3:4669_13": "Rasanti manussesu paribhogaṃ paṇītarasaṃ.",
  "atk-s0513a3:4669_14": "Vijetvāti yathā sūro vīrayodho saṅgāmamukhaṃ vijetvā vilumpitvā paribhuñjati,",
  "atk-s0513a3:4669_15": "tathā vilumpitvā paribhuñjāmīti attho.",
  "atk-s0513a3:4669_16": "Yathā tavāti evaṃ paṇītaṃ bhojanaṃ bhuñjantassapi mama tādiso vaṇṇo natthi,",
  "atk-s0513a3:4669_17": "yādiso tava vaṇṇo,",
  "atk-s0513a3:4669_18": "tena tava vacanaṃ na saddahāmīti dīpeti.",
  "atk-s0513a3:4670_0": "Athassa vaṇṇasampattiyā abhāvakāraṇaṃ attano ca bhāvakāraṇaṃ kathento cakkavāko sesagāthā abhāsi –",
  "atk-s0513a3:4671_0": "75.",
  "atk-s0513a3:4672_0": "“Asuddhabhakkhosi khaṇānupātī, kicchena te labbhati annapānaṃ;",
  "atk-s0513a3:4673_0": "Na tussasī rukkhaphalehi dhaṅka, maṃsāni vā yāni susānamajjhe.",
  "atk-s0513a3:4674_0": "76.",
  "atk-s0513a3:4675_0": "“Yo sāhasena adhigamma bhoge, paribhuñjati dhaṅka khaṇānupātī;",
  "atk-s0513a3:4676_0": "Tato upakkosati naṃ sabhāvo, upakkuṭṭho vaṇṇabalaṃ jahāti.",
  "atk-s0513a3:4677_0": "77.",
  "atk-s0513a3:4678_0": "“Appampi ce nibbutiṃ bhuñjatī yadi, asāhasena aparūpaghātī;",
  "atk-s0513a3:4679_0": "Balañca vaṇṇo ca tadassa hoti, na hi sabbo āhāramayena vaṇṇo”ti.",
  "atk-s0513a3:4680_0": "Tattha asuddhabhakkhosīti tvaṃ thenetvā vañcetvā bhakkhanato asuddhabhakkho asi.",
  "atk-s0513a3:4680_1": "Khaṇānupātīti pamādakkhaṇe anupatanasīlo.",
  "atk-s0513a3:4680_2": "Kicchena teti tayā dukkhena annapānaṃ labbhati.",
  "atk-s0513a3:4680_3": "Maṃsāni vā yānīti yāni vā susānamajjhe maṃsāni,",
  "atk-s0513a3:4680_4": "tehi na tussasi.",
  "atk-s0513a3:4680_5": "Tatoti pacchā.",
  "atk-s0513a3:4680_6": "Upakkosati naṃ sabhāvoti attāva taṃ puggalaṃ garahi.",
  "atk-s0513a3:4680_7": "Upakkuṭṭhoti attanāpi parehipi upakkuṭṭho garahito vippaṭisāritāya vaṇṇañca balañca jahāsi.",
  "atk-s0513a3:4680_8": "Nibbutiṃ bhuñjatī yadīti yadi pana paraṃ aviheṭhetvā appakampi dhammaladdhaṃ nibbutibhojanaṃ bhuñjati.",
  "atk-s0513a3:4680_9": "Tadassa hotīti tadā assa paṇḍitassa sarīre balañca vaṇṇo ca hoti.",
  "atk-s0513a3:4680_10": "Āhāramayenāti nānappakārena āhāreneva.",
  "atk-s0513a3:4680_11": "Idaṃ vuttaṃ hoti – bho kāka,",
  "atk-s0513a3:4680_12": "vaṇṇo nāmesa catusamuṭṭhāno,",
  "atk-s0513a3:4680_13": "so na āhāramatteneva hoti,",
  "atk-s0513a3:4680_14": "utucittakammehipi hotiyevāti.",
  "atk-s0513a3:4681_0": "Evaṃ cakkavāko anekapariyāyena kākaṃ garahi.",
  "atk-s0513a3:4681_1": "Kāko harāyitvā “na mayhaṃ tava vaṇṇena attho,",
  "atk-s0513a3:4681_2": "kā kā”ti vassanto palāyi.",
  "atk-s0513a3:4682_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a3:4682_1": "saccapariyosāne lolabhikkhu anāgāmiphale patiṭṭhahi.",
  "atk-s0513a3:4682_2": "Tadā kāko lolabhikkhu ahosi,",
  "atk-s0513a3:4682_3": "cakkavākī rāhulamātā,",
  "atk-s0513a3:4682_4": "cakkavāko pana ahameva ahosinti.",
  "atk-s0513a3:4683_0": "Cakkavākajātakavaṇṇanā aṭṭhamā.",
  "atk-s0513a3:4685_0": "[435] 9. Haliddirāgajātakavaṇṇanā",
  "atk-s0513a3:4686_0": "Sutitikkhanti idaṃ satthā jetavane viharanto thullakumārikāpalobhanaṃ ārabbha kathesi.",
  "atk-s0513a3:4686_1": "Vatthu terasakanipāte cūḷanāradajātake āvi bhavissati.",
  "atk-s0513a3:4686_2": "Atītavatthumhi pana sā kumārikā tassa tāpasakumārassa sīlaṃ bhinditvā attano vase ṭhitabhāvaṃ ñatvā “imaṃ",
  "atk-s0513a3:4686_3": "vañcetvā manussapathaṃ nessāmī”ti cintetvā “rūpādikāmaguṇavirahite araññe rakkhitasīlaṃ nāma na mahapphalaṃ hoti,",
  "atk-s0513a3:4686_4": "manussapathe rūpādīnaṃ paccupaṭṭhāne mahapphalaṃ hoti,",
  "atk-s0513a3:4686_5": "ehi mayā saddhiṃ tattha gantvā sīlaṃ rakkhāhi,",
  "atk-s0513a3:4686_6": "kiṃ te araññenā”ti vatvā paṭhamaṃ gāthamāha –",
  "atk-s0513a3:4687_0": "78.",
  "atk-s0513a3:4688_0": "“Sutitikkhaṃ araññamhi, pantamhi sayanāsane;",
  "atk-s0513a3:4689_0": "Ye ca gāme titikkhanti, te uḷāratarā tayā”ti.",
  "atk-s0513a3:4690_0": "Tattha sutitikkhanti suṭṭhu adhivāsanaṃ. Titikkhantīti sītādīni adhivāsenti.",
  "atk-s0513a3:4691_0": "Taṃ sutvā tāpasakumāro “pitā me araññaṃ gato,",
  "atk-s0513a3:4691_1": "tasmiṃ āgate taṃ āpucchitvā gamissāmī”ti āha.",
  "atk-s0513a3:4691_2": "Sā cintesi “pitā kirassa atthi,",
  "atk-s0513a3:4691_3": "sace maṃ so passissati,",
  "atk-s0513a3:4691_4": "kājakoṭiyā maṃ pothetvā vināsaṃ pāpessati,",
  "atk-s0513a3:4691_5": "mayā paṭhamameva gantabba”nti.",
  "atk-s0513a3:4691_6": "Atha naṃ sā “tena hi ahaṃ maggasaññaṃ kurumānā paṭhamataraṃ gamissāmi,",
  "atk-s0513a3:4691_7": "tvaṃ pacchā āgacchāhī”ti vatvā agamāsi.",
  "atk-s0513a3:4691_8": "So tassā gatakāle neva dārūni āhari,",
  "atk-s0513a3:4691_9": "na pānīyaṃ,",
  "atk-s0513a3:4691_10": "na paribhojanīyaṃ upaṭṭhāpesi,",
  "atk-s0513a3:4691_11": "kevalaṃ pajjhāyantova nisīdi,",
  "atk-s0513a3:4691_12": "pitu āgamanakāle paccuggamanaṃ nākāsi.",
  "atk-s0513a3:4691_13": "Atha naṃ pitā “itthīnaṃ vasaṃ gato eso”ti ñatvāpi “kasmā tāta,",
  "atk-s0513a3:4691_14": "neva dārūni āhari,",
  "atk-s0513a3:4691_15": "na pānīyaṃ,",
  "atk-s0513a3:4691_16": "na paribhojanīyaṃ upaṭṭhāpesi,",
  "atk-s0513a3:4691_17": "pajjhāyantoyeva pana nisinnosī”ti āha.",
  "atk-s0513a3:4691_18": "Atha naṃ tāpasakumāro “tāta,",
  "atk-s0513a3:4691_19": "araññe kira rakkhitasīlaṃ nāma na mahapphalaṃ hoti,",
  "atk-s0513a3:4691_20": "manussapathe mahapphalaṃ,",
  "atk-s0513a3:4691_21": "ahaṃ tattha gantvā sīlaṃ rakkhissāmi,",
  "atk-s0513a3:4691_22": "sahāyo me maṃ ‘āgaccheyyāsī’ti vatvā purato gato,",
  "atk-s0513a3:4691_23": "ahaṃ teneva saddhiṃ gamissāmi,",
  "atk-s0513a3:4691_24": "tattha pana vasantena mayā kataro puriso sevitabbo”ti pucchanto dutiyaṃ gāthamāha –",
  "atk-s0513a3:4692_0": "79.",
  "atk-s0513a3:4693_0": "“Araññā gāmamāgamma, kiṃsīlaṃ kiṃvataṃ ahaṃ;",
  "atk-s0513a3:4694_0": "Purisaṃ tāta seveyyaṃ, taṃ me akkhāhi pucchito”ti.",
  "atk-s0513a3:4695_0": "Athassa pitā kathento sesagāthā abhāsi –",
  "atk-s0513a3:4696_0": "80.",
  "atk-s0513a3:4697_0": "“Yo te vissāsaye tāta, vissāsañca khameyya te;",
  "atk-s0513a3:4698_0": "Sussūsī ca titikkhī ca, taṃ bhajehi ito gato.",
  "atk-s0513a3:4699_0": "81.",
  "atk-s0513a3:4700_0": "“Yassa kāyena vācāya, manasā natthi dukkaṭaṃ;",
  "atk-s0513a3:4701_0": "Urasīva patiṭṭhāya, taṃ bhajehi ito gato.",
  "atk-s0513a3:4702_0": "82.",
  "atk-s0513a3:4703_0": "“Yo ca dhammena carati, carantopi na maññati;",
  "atk-s0513a3:4704_0": "Visuddhakāriṃ sappaññaṃ, taṃ bhajehi ito gato.",
  "atk-s0513a3:4705_0": "83.",
  "atk-s0513a3:4706_0": "“Haliddirāgaṃ kapicittaṃ, purisaṃ rāgavirāginaṃ;",
  "atk-s0513a3:4707_0": "Tādisaṃ tāta mā sevi, nimmanussampi ce siyā.",
  "atk-s0513a3:4708_0": "84.",
  "atk-s0513a3:4709_0": "“Āsīvisaṃva kupitaṃ, mīḷhalittaṃ mahāpathaṃ;",
  "atk-s0513a3:4710_0": "Ārakā parivajjehi, yānīva visamaṃ pathaṃ.",
  "atk-s0513a3:4711_0": "85.",
  "atk-s0513a3:4712_0": "“Anatthā tāta vaḍḍhanti, bālaṃ accupasevato;",
  "atk-s0513a3:4713_0": "Māssu bālena saṃgacchi, amitteneva sabbadā.",
  "atk-s0513a3:4714_0": "86.",
  "atk-s0513a3:4715_0": "“Taṃ tāhaṃ tāta yācāmi, karassu vacanaṃ mama;",
  "atk-s0513a3:4716_0": "Māssu bālena saṃgacchi, dukkho bālehi saṅgamo”ti.",
  "atk-s0513a3:4717_0": "Tattha yo te vissāsayeti yo tava vissāseyya.",
  "atk-s0513a3:4717_1": "Khameyya teti yo ca tava attani tayā kataṃ vissāsaṃ khameyya.",
  "atk-s0513a3:4717_2": "Sussūsī ca titikkhī cāti tava vacanaṃ sussūsāya ceva vacanādhivāsanena ca samannāgato bhaveyyāti attho.",
  "atk-s0513a3:4717_3": "Urasīva patiṭṭhāyāti yathā mātu urasi putto patiṭṭhāti,",
  "atk-s0513a3:4717_4": "evaṃ patiṭṭhahitvā attano mātaraṃ viya maññamāno taṃ bhajeyyāsīti vadati.",
  "atk-s0513a3:4717_5": "Yo ca dhammena caratīti yo tividhena sucaritena dhammena iriyati.",
  "atk-s0513a3:4717_6": "Na maññatīti tathā carantopi “ahaṃ dhammaṃ carāmī”ti mānaṃ na karoti.",
  "atk-s0513a3:4717_7": "Visuddhakārinti visuddhānaṃ dasakusalakammapathānaṃ kārakaṃ.",
  "atk-s0513a3:4718_0": "Rāgavirāginanti rāginañca virāginañca rajjitvā taṃkhaṇaññeva virajjanasabhāvaṃ.",
  "atk-s0513a3:4718_1": "Nimmanussampi ce siyāti sacepi sakalajambudīpatalaṃ nimmanussaṃ hoti,",
  "atk-s0513a3:4718_2": "soyeva eko manusso tiṭṭhati,",
  "atk-s0513a3:4718_3": "tathāpi tādisaṃ mā sevi.",
  "atk-s0513a3:4718_4": "Mahāpathanti gūthamakkhitaṃ maggaṃ viya.",
  "atk-s0513a3:4718_5": "Yānīvāti yānena gacchanto viya.",
  "atk-s0513a3:4718_6": "Visamanti ninnaunnatakhāṇupāsāṇādivisamaṃ.",
  "atk-s0513a3:4718_7": "Bālaṃ accupasevatoti bālaṃ appaññaṃ atisevantassa.",
  "atk-s0513a3:4718_8": "Sabbadāti tāta,",
  "atk-s0513a3:4718_9": "bālena saha saṃvāso nāma amittasaṃvāso viya sabbadā niccakālameva dukkho.",
  "atk-s0513a3:4718_10": "Taṃ tāhanti tena kāraṇena taṃ ahaṃ.",
  "atk-s0513a3:4719_0": "So evaṃ pitarā ovadito “tāta,",
  "atk-s0513a3:4719_1": "ahaṃ manussapathaṃ gantvā tumhādise paṇḍite na labhissāmi,",
  "atk-s0513a3:4719_2": "tattha gantuṃ bhāyāmi,",
  "atk-s0513a3:4719_3": "idheva tumhākaṃ santike vasissāmī”ti āha.",
  "atk-s0513a3:4719_4": "Athassa bhiyyopi ovādaṃ datvā kasiṇaparikammaṃ ācikkhi.",
  "atk-s0513a3:4719_5": "So na cirasseva abhiññāsamāpattiyo nibbattetvā saddhiṃ pitarā brahmalokaparāyaṇo ahosi.",
  "atk-s0513a3:4720_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a3:4720_1": "saccapariyosāne ukkaṇṭhitabhikkhu sotāpattiphale patiṭṭhahi.",
  "atk-s0513a3:4721_0": "Tadā tāpasakumāro ukkaṇṭhitabhikkhu ahosi,",
  "atk-s0513a3:4721_1": "kumārikā thullakumārikāva,",
  "atk-s0513a3:4721_2": "pitā tāpaso pana ahameva ahosinti.",
  "atk-s0513a3:4722_0": "Haliddirāgajātakavaṇṇanā navamā.",
  "atk-s0513a3:4724_0": "[436] 10. Samuggajātakavaṇṇanā",
  "atk-s0513a3:4725_0": "Kuto nu āgacchathāti idaṃ satthā jetavane viharanto ukkaṇṭhitabhikkhuṃ ārabbha kathesi.",
  "atk-s0513a3:4725_1": "Tañhi satthā “saccaṃ kira tvaṃ bhikkhu ukkaṇṭhitosī”ti pucchitvā “saccaṃ,",
  "atk-s0513a3:4725_2": "bhante”ti vutte “kasmā bhikkhu mātugāmaṃ patthesi,",
  "atk-s0513a3:4725_3": "mātugāmo nāmesa asabbho akataññū,",
  "atk-s0513a3:4725_4": "pubbe dānavarakkhasā gilitvā kucchinā pariharantāpi mātugāmaṃ rakkhituṃ ekapurisanissitaṃ kātuṃ nāsakkhiṃsu,",
  "atk-s0513a3:4725_5": "tvaṃ kathaṃ sakkhissasī”ti vatvā atītaṃ āhari.",
  "atk-s0513a3:4726_0": "Atīte bārāṇasiyaṃ brahmadatte rajjaṃ kārente bodhisatto kāme pahāya himavantaṃ pavisitvā isipabbajjaṃ",
  "atk-s0513a3:4726_1": "pabbajitvā abhiññā ca samāpattiyo ca nibbattetvā phalāphalena yāpento vihāsi.",
  "atk-s0513a3:4726_2": "Tassa paṇṇasālāya avidūre eko dānavarakkhaso vasati.",
  "atk-s0513a3:4726_3": "So antarantarā mahāsattaṃ upasaṅkamitvā dhammaṃ suṇāti,",
  "atk-s0513a3:4726_4": "aṭaviyaṃ pana manussānaṃ sañcaraṇamagge ṭhatvā āgatāgate manusse gahetvā khādati.",
  "atk-s0513a3:4726_5": "Tasmiṃ kāle ekā kāsiraṭṭhe kuladhītā uttamarūpadharā aññatarasmiṃ paccantagāme nivutthā hoti.",
  "atk-s0513a3:4726_6": "Tassā ekadivasaṃ mātāpitūnaṃ dassanatthāya gantvā paccāgamanakāle parivāramanusse disvā so dānavo bheravarūpena pakkhandi.",
  "atk-s0513a3:4726_7": "Manussā bhītā gahitagahitāvudhāni chaḍḍetvā palāyiṃsu.",
  "atk-s0513a3:4726_8": "Dānavo yāne nisinnaṃ abhirūpaṃ mātugāmaṃ disvā paṭibaddhacitto hutvā taṃ attano guhaṃ netvā bhariyaṃ akāsi.",
  "atk-s0513a3:4726_9": "Tato paṭṭhāya sappitelataṇḍulamacchamaṃsādīni ceva madhuraphalāphalāni ca āharitvā taṃ posesi,",
  "atk-s0513a3:4726_10": "vatthālaṅkārehi ca naṃ alaṅkaritvā rakkhaṇatthāya ekasmiṃ karaṇḍake pakkhipitvā karaṇḍakaṃ gilitvā kucchinā pariharati.",
  "atk-s0513a3:4726_11": "So ekadivasaṃ nhāyitukāmatāya ekaṃ saraṃ gantvā karaṇḍakaṃ uggilitvā taṃ tato nīharitvā nhāpetvā vilimpetvā",
  "atk-s0513a3:4726_12": "alaṅkāretvā “thokaṃ tava sarīraṃ utuṃ gaṇhāpehī”ti taṃ karaṇḍakasamīpe ṭhapetvā sayaṃ nhānatitthaṃ otaritvā",
  "atk-s0513a3:4726_13": "taṃ anāsaṅkamāno thokaṃ dūraṃ gantvā nhāyi.",
  "atk-s0513a3:4727_0": "Tasmiṃ samaye vāyussaputto nāma vijjādharo sannaddhakhaggo ākāsena gacchati.",
  "atk-s0513a3:4727_1": "Sā taṃ disvā “ehī”ti hatthamuddaṃ akāsi,",
  "atk-s0513a3:4727_2": "vijjādharo khippaṃ otari.",
  "atk-s0513a3:4727_3": "Atha naṃ sā karaṇḍake pakkhipitvā dānavassa āgamanaṃ olokentī karaṇḍakūpari nisīditvā taṃ āgacchantaṃ",
  "atk-s0513a3:4727_4": "disvā tassa attānaṃ dassetvā tasmiṃ karaṇḍakasamīpaṃ asampatteyeva karaṇḍakaṃ vivaritvā anto pavisitvā",
  "atk-s0513a3:4727_5": "vijjādharassa upari nipajjitvā attano sāṭakaṃ pārupi.",
  "atk-s0513a3:4727_6": "Dānavo āgantvā karaṇḍakaṃ asodhetvā “mātugāmoyeva me”ti saññāya karaṇḍakaṃ gilitvā attano guhaṃ gacchanto",
  "atk-s0513a3:4727_7": "antarāmagge cintesi “tāpaso me ciraṃ diṭṭho,",
  "atk-s0513a3:4727_8": "ajja tāva naṃ gantvā vandissāmī”ti.",
  "atk-s0513a3:4727_9": "So tassa santikaṃ agamāsi.",
  "atk-s0513a3:4727_10": "Tāpasopi naṃ dūratova āgacchantaṃ disvā dvinnaṃ janānaṃ kucchigatabhāvaṃ ñatvā sallapanto paṭhamaṃ gāthamāha –",
  "atk-s0513a3:4728_0": "87.",
  "atk-s0513a3:4729_0": "“Kuto nu āgacchatha bho tayo janā, svāgatā etha nisīdathāsane;",
  "atk-s0513a3:4730_0": "Kaccittha, bhonto kusalaṃ anāmayaṃ, cirassamabbhāgamanañhi vo idhā”ti.",
  "atk-s0513a3:4731_0": "Tattha bhoti ālapanaṃ.",
  "atk-s0513a3:4731_1": "Kaccitthāti kacci hotha bhavatha vijjatha.",
  "atk-s0513a3:4731_2": "Bhontoti puna ālapanto āha.",
  "atk-s0513a3:4731_3": "Kusalaṃ anāmayanti kacci tumhākaṃ kusalaṃ ārogyaṃ.",
  "atk-s0513a3:4731_4": "Cirassamabbhāgamanañhi vo idhāti ajja tumhākaṃ idha abbhāgamanañca ciraṃ jātaṃ.",
  "atk-s0513a3:4732_0": "Taṃ sutvā dānavo “ahaṃ imassa tāpasassa santikaṃ ekakova āgato,",
  "atk-s0513a3:4732_1": "ayañca tāpaso ‘tayo janā’ti vadati,",
  "atk-s0513a3:4732_2": "kiṃ nāmesa katheti,",
  "atk-s0513a3:4732_3": "kiṃ nu kho sabhāvaṃ ñatvā katheti,",
  "atk-s0513a3:4732_4": "udāhu ummattako hutvā vilapatī”ti cintetvā tāpasaṃ upasaṅkamitvā vanditvā ekamantaṃ nisīditvā tena saddhiṃ sallapanto dutiyaṃ gāthamāha –",
  "atk-s0513a3:4733_0": "88.",
  "atk-s0513a3:4734_0": "“Ahameva eko idha majja patto, na cāpi me dutiyo koci vijjati;",
  "atk-s0513a3:4735_0": "Kimeva sandhāya te bhāsitaṃ ise, kuto nu āgacchatha bho tayo janā”ti.",
  "atk-s0513a3:4736_0": "Tattha idha majjāti idha ajja.",
  "atk-s0513a3:4736_1": "Kimeva sandhāya te bhāsitaṃ iseti bhante,",
  "atk-s0513a3:4736_2": "isi kiṃ nāmetaṃ sandhāya tayā bhāsitaṃ,",
  "atk-s0513a3:4736_3": "pākaṭaṃ tāva me katvā kathehīti.",
  "atk-s0513a3:4737_0": "Tāpaso “ekaṃsenevāvuso sotukāmosī”ti pucchitvā “āma,",
  "atk-s0513a3:4737_1": "bhante”ti vutte “tena hi suṇāhī”ti vatvā tatiyaṃ gāthamāha –",
  "atk-s0513a3:4738_0": "89.",
  "atk-s0513a3:4739_0": "“Tuvañca eko bhariyā ca te piyā, samuggapakkhittanikiṇṇamantare;",
  "atk-s0513a3:4740_0": "Sā rakkhitā kucchigatāva te sadā, vāyussaputtena sahā tahiṃ ratā”ti.",
  "atk-s0513a3:4741_0": "Tattha tuvañca ekoti paṭhamaṃ tāva tvaṃ eko jano.",
  "atk-s0513a3:4741_1": "Pakkhittanikiṇṇamantareti pakkhittānikiṇṇaantare taṃ tattha bhariyaṃ rakkhitukāmena sadā tayā samugge pakkhittā saddhiṃ samuggena nikiṇṇā antare,",
  "atk-s0513a3:4741_2": "antokucchiyaṃ ṭhapitāti attho.",
  "atk-s0513a3:4741_3": "Vāyussaputtena sahāti evaṃnāmakena vijjādharena saddhiṃ.",
  "atk-s0513a3:4741_4": "Tahiṃ ratāti tattha tava antokucchiyaññeva kilesaratiyā ratā.",
  "atk-s0513a3:4741_5": "So dāni tvaṃ mātugāmaṃ “ekaṃ purisanissitaṃ karissāmī”ti kucchināpi pariharanto tassā jāraṃ ukkhipitvā carasīti.",
  "atk-s0513a3:4742_0": "Taṃ sutvā dānavo “vijjādharā nāma bahumāyā honti,",
  "atk-s0513a3:4742_1": "sacassa khaggo hatthagato bhavissati,",
  "atk-s0513a3:4742_2": "kucchiṃ me phāletvāpi palāyissatī”ti bhītatasito hutvā khippaṃ karaṇḍakaṃ uggilitvā purato ṭhapesi.",
  "atk-s0513a3:4742_3": "Satthā abhisambuddho hutvā taṃ pavattiṃ pakāsento catutthaṃ gāthamāha –",
  "atk-s0513a3:4743_0": "90.",
  "atk-s0513a3:4744_0": "“Saṃviggarūpo isinā viyākato, so dānavo tattha samuggamuggili;",
  "atk-s0513a3:4745_0": "Addakkhi bhariyaṃ sucimāladhāriniṃ, vāyussaputtena sahā tahiṃ rata”nti.",
  "atk-s0513a3:4746_0": "Tattha addakkhīti so karaṇḍakaṃ vivaritvā addasa.",
  "atk-s0513a3:4747_0": "Karaṇḍake pana vivaṭamatteyeva vijjādharo vijjaṃ jappitvā khaggaṃ gahetvā ākāsaṃ pakkhandi.",
  "atk-s0513a3:4747_1": "Taṃ disvā dānavo mahāsattassa tussitvā thutipubbaṅgamā sesagāthā abhāsi –",
  "atk-s0513a3:4748_0": "91.",
  "atk-s0513a3:4749_0": "“Sudiṭṭharūpamuggatapānuvattinā, hīnā narā ye pamadāvasaṃ gatā;",
  "atk-s0513a3:4750_0": "Yathā have pāṇarivettha rakkhitā, duṭṭhā mayī aññamabhippamodayi.",
  "atk-s0513a3:4751_0": "92.",
  "atk-s0513a3:4752_0": "“Divā ca ratto ca mayā upaṭṭhitā, tapassinā jotirivā vane vasaṃ;",
  "atk-s0513a3:4753_0": "Sā dhammamukkamma adhammamācari, akiriyarūpo pamadāhi santhavo.",
  "atk-s0513a3:4754_0": "93.",
  "atk-s0513a3:4755_0": "“Sarīramajjhamhi ṭhitāti maññahaṃ, mayhaṃ ayanti asatiṃ asaññataṃ;",
  "atk-s0513a3:4756_0": "Sā dhammamukkamma adhammamācari, akiriyarūpo pamadāhi santhavo.",
  "atk-s0513a3:4757_0": "94.",
  "atk-s0513a3:4758_0": "“Surakkhitaṃ meti kathaṃ nu vissase, anekacittāsu na hatthi rakkhaṇā;",
  "atk-s0513a3:4759_0": "Etā hi pātālapapātasannibhā, etthappamatto byasanaṃ nigacchati.",
  "atk-s0513a3:4760_0": "95.",
  "atk-s0513a3:4761_0": "“Tasmā hi te sukhino vītasokā, ye mātugāmehi caranti nissaṭā;",
  "atk-s0513a3:4762_0": "Etaṃ sivaṃ uttamamābhipatthayaṃ, na mātugāmehi kareyya santhava”nti.",
  "atk-s0513a3:4763_0": "Tattha sudiṭṭharūpamuggatapānuvattināti bhante,",
  "atk-s0513a3:4763_1": "isi uggatapānuvattinā tayā sudiṭṭharūpaṃ idaṃ kāraṇaṃ.",
  "atk-s0513a3:4763_2": "Hīnāti nīcā.",
  "atk-s0513a3:4763_3": "Yathā have pāṇarivettha rakkhitāti ayaṃ mayā attano pāṇā viya ettha antokucchiyaṃ pariharantena rakkhitā.",
  "atk-s0513a3:4763_4": "Duṭṭhā mayīti idāni mayi mittadubbhikammaṃ katvā duṭṭhā aññaṃ purisaṃ abhippamodati.",
  "atk-s0513a3:4763_5": "Jotirivā vane vasanti vane vasantena tapassinā aggi viya mayā upaṭṭhitā paricaritā.",
  "atk-s0513a3:4763_6": "Sā dhammamukkammāti sā esā dhammaṃ okkamitvā atikkamitvā.",
  "atk-s0513a3:4763_7": "Akiriyarūpoti akattabbarūpo.",
  "atk-s0513a3:4763_8": "Sarīramajjhamhi ṭhitāti maññahaṃ,",
  "atk-s0513a3:4763_9": "mayhaṃ ayanti asatiṃ asaññatanti imaṃ asatiṃ asappurisadhammasamannāgataṃ asaññataṃ dussīlaṃ “mayhaṃ",
  "atk-s0513a3:4763_10": "sarīramajjhamhi ṭhitā”ti ca “mayhaṃ aya”nti ca maññāmi.",
  "atk-s0513a3:4764_0": "Surakkhitaṃ meti kathaṃ nu vissaseti ayaṃ mayā surakkhitāti kathaṃ paṇḍito vissāseyya,",
  "atk-s0513a3:4764_1": "yatra hi nāma mādisopi antokucchiyaṃ rakkhanto rakkhituṃ nāsakkhi.",
  "atk-s0513a3:4764_2": "Pātālapapātasannibhāti lokassādena duppūraṇīyattā mahāsamudde pātālasaṅkhātena papātena sadisā.",
  "atk-s0513a3:4764_3": "Etthappamattoti etāsu evarūpāsu nigguṇāsu pamatto puriso mahābyasanaṃ pāpuṇāti.",
  "atk-s0513a3:4764_4": "Tasmā hīti yasmā mātugāmavasaṃ gatā mahāvināsaṃ pāpuṇanti,",
  "atk-s0513a3:4764_5": "tasmā ye mātugāmehi nissaṭā hutvā caranti,",
  "atk-s0513a3:4764_6": "te sukhino.",
  "atk-s0513a3:4764_7": "Etaṃ sivanti yadetaṃ mātugāmato nissaṭānaṃ visaṃsaṭṭhānaṃ caraṇaṃ,",
  "atk-s0513a3:4764_8": "etaṃ jhānasukhameva sivaṃ khemaṃ uttamaṃ abhipatthetabbaṃ,",
  "atk-s0513a3:4764_9": "etaṃ patthayamāno mātugāmehi saddhiṃ santhavaṃ na kareyyāti.",
  "atk-s0513a3:4765_0": "Evañca pana vatvā dānavo mahāsattassa pādesu nipatitvā “bhante,",
  "atk-s0513a3:4765_1": "tumhe nissāya mayā jīvitaṃ laddhaṃ,",
  "atk-s0513a3:4765_2": "ahaṃ imāya pāpadhammāya vijjādharena mārāpito”ti mahāsattaṃ abhitthavi.",
  "atk-s0513a3:4765_3": "Sopissa dhammaṃ desetvā “imissā mā kiñci pāpaṃ akāsi,",
  "atk-s0513a3:4765_4": "sīlāni gaṇhāhī”ti taṃ pañcasu sīlesu patiṭṭhāpesi.",
  "atk-s0513a3:4765_5": "Dānavo “ahaṃ kucchinā pariharantopi taṃ rakkhituṃ na sakkomi,",
  "atk-s0513a3:4765_6": "añño ko rakkhissatī”ti taṃ uyyojetvā attano araññameva agamāsi.",
  "atk-s0513a3:4766_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a3:4766_1": "saccapariyosāne ukkaṇṭhitabhikkhu sotāpattiphale patiṭṭhahi.",
  "atk-s0513a3:4766_2": "Tadā dibbacakkhukatāpaso ahameva ahosinti.",
  "atk-s0513a3:4767_0": "Samuggajātakavaṇṇanā dasamā.",
  "atk-s0513a3:4769_0": "[437] 11. Pūtimaṃsajātakavaṇṇanā",
  "atk-s0513a3:4770_0": "Na kho me ruccatīti idaṃ satthā jetavane viharanto indriyaasaṃvaraṃ ārabbha kathesi.",
  "atk-s0513a3:4770_1": "Ekasmiñhi samaye bahū bhikkhū indriyesu aguttadvārā ahesuṃ.",
  "atk-s0513a3:4770_2": "Satthā “ime bhikkhū ovadituṃ vaṭṭatī”ti ānandattherassa vatvā aniyamavasena bhikkhusaṅghaṃ sannipātāpetvā",
  "atk-s0513a3:4770_3": "alaṅkatapallaṅkavaramajjhagato bhikkhū āmantetvā “na,",
  "atk-s0513a3:4770_4": "bhikkhave,",
  "atk-s0513a3:4770_5": "bhikkhunā nāma rūpādīsu subhanimittavasena nimittaṃ gahetuṃ vaṭṭati,",
  "atk-s0513a3:4770_6": "sace hi tasmiṃ samaye kālaṃ karoti,",
  "atk-s0513a3:4770_7": "nirayādīsu nibbattati,",
  "atk-s0513a3:4770_8": "tasmā rūpādīsu subhanimittaṃ mā gaṇhatha.",
  "atk-s0513a3:4770_9": "Bhikkhunā nāma rūpādigocarena na bhavitabbaṃ,",
  "atk-s0513a3:4770_10": "rūpādigocarā hi diṭṭheva dhamme mahāvināsaṃ pāpuṇanti,",
  "atk-s0513a3:4770_11": "tasmā varaṃ,",
  "atk-s0513a3:4770_12": "bhikkhave,",
  "atk-s0513a3:4770_13": "tattāya ayosalākāya ādittāya sampajjalitāya sajotibhūtāya cakkhundriyaṃ sampalimaṭṭha”nti vitthāretvā",
  "atk-s0513a3:4770_14": "“tumhākaṃ rūpaṃ olokanakālopi atthi anolokanakālopi.",
  "atk-s0513a3:4770_15": "Olokanakāle subhavasena anoloketvā asubhavaseneva olokeyyātha,",
  "atk-s0513a3:4770_16": "evaṃ attano gocarā na parihāyissatha.",
  "atk-s0513a3:4770_17": "Ko pana tumhākaṃ gocaroti?",
  "atk-s0513a3:4770_18": "Cattāro satipaṭṭhānā,",
  "atk-s0513a3:4770_19": "cattāro sammappadhānā,",
  "atk-s0513a3:4770_20": "cattāro iddhipādā,",
  "atk-s0513a3:4770_21": "ariyo aṭṭhaṅgiko maggo,",
  "atk-s0513a3:4770_22": "nava lokuttaradhammā.",
  "atk-s0513a3:4770_23": "Etasmiñhi vo gocare carantānaṃ na lacchati māro otāraṃ,",
  "atk-s0513a3:4770_24": "sace pana kilesavasikā hutvā subhanimittavasena olokessatha,",
  "atk-s0513a3:4770_25": "pūtimaṃsasiṅgālo viya attano gocarā parihāyissathā”ti vatvā atītaṃ āhari.",
  "atk-s0513a3:4771_0": "Atīte bārāṇasiyaṃ brahmadatte rajjaṃ kārente himavantapadese araññāyatane pabbataguhāyaṃ anekasatā eḷakā vasanti.",
  "atk-s0513a3:4771_1": "Tesaṃ vasanaṭṭhānato avidūre ekissā guhāya pūtimaṃso nāma siṅgālo veṇiyā nāma bhariyāya saddhiṃ vasati.",
  "atk-s0513a3:4771_2": "So ekadivasaṃ bhariyāya saddhiṃ vicaranto te eḷake disvā “ekena upāyena imesaṃ maṃsaṃ khādituṃ vaṭṭatī”ti cintetvā upāyena ekekaṃ eḷakaṃ māresi.",
  "atk-s0513a3:4771_3": "Te ubhopi eḷakamaṃsaṃ khādantā thāmasampannā thūlasarīrā ahesuṃ.",
  "atk-s0513a3:4771_4": "Anupubbena eḷakā parikkhayaṃ agamaṃsu.",
  "atk-s0513a3:4771_5": "Tesaṃ antare meṇḍamātā nāma ekā eḷikā byattā ahosi upāyakusalā.",
  "atk-s0513a3:4771_6": "Siṅgālo taṃ māretuṃ asakkonto ekadivasaṃ bhariyāya saddhiṃ sammantento “bhadde,",
  "atk-s0513a3:4771_7": "eḷakā khīṇā,",
  "atk-s0513a3:4771_8": "imaṃ eḷikaṃ ekena upāyena khādituṃ vaṭṭati,",
  "atk-s0513a3:4771_9": "ayaṃ panettha upāyo,",
  "atk-s0513a3:4771_10": "tvaṃ ekikāva gantvā etāya saddhiṃ sakhī hohi,",
  "atk-s0513a3:4771_11": "atha te tāya saddhiṃ vissāse uppanne ahaṃ matālayaṃ karitvā nipajjissāmi,",
  "atk-s0513a3:4771_12": "tvaṃ etaṃ upasaṅkamitvā ‘eḷike sāmiko me mato,",
  "atk-s0513a3:4771_13": "ahañca anāthā,",
  "atk-s0513a3:4771_14": "ṭhapetvā taṃ añño me ñātako natthi,",
  "atk-s0513a3:4771_15": "ehi roditvā kanditvā tassa sarīrakiccaṃ karissāmā’ti vatvā taṃ gahetvā āgaccheyyāsi,",
  "atk-s0513a3:4771_16": "atha naṃ ahaṃ uppatitvā gīvāya ḍaṃsitvā māressāmī”ti āha.",
  "atk-s0513a3:4772_0": "Sā “sādhū”ti sampaṭicchitvā tāya saddhiṃ sakhibhāvaṃ katvā vissāse uppanne eḷikaṃ tathā avoca.",
  "atk-s0513a3:4772_1": "Eḷikā “āḷi siṅgāli tava sāmikena sabbe mama ñātakā khāditā,",
  "atk-s0513a3:4772_2": "bhāyāmi na sakkomi gantu”nti āha. “Āḷi, mā bhāyi,",
  "atk-s0513a3:4772_3": "matako kiṃ karissatī”ti?",
  "atk-s0513a3:4772_4": "“Kharamanto te sāmiko,",
  "atk-s0513a3:4772_5": "bhāyāmevāha”nti sā evaṃ vatvāpi tāya punappunaṃ yāciyamānā “addhā mato bhavissatī”ti sampaṭicchitvā tāya saddhiṃ pāyāsi.",
  "atk-s0513a3:4772_6": "Gacchantī pana “ko jānāti,",
  "atk-s0513a3:4772_7": "kiṃ bhavissatī”ti tasmiṃ āsaṅkāya siṅgāliṃ purato katvā siṅgālaṃ pariggaṇhantīyeva gacchati.",
  "atk-s0513a3:4772_8": "Siṅgālo tāsaṃ padasaddaṃ sutvā “āgatā nu kho eḷikā”ti sīsaṃ ukkhipitvā akkhīni parivattetvā olokesi.",
  "atk-s0513a3:4772_9": "Eḷikā taṃ tathā karontaṃ disvā “ayaṃ pāpadhammo maṃ vañcetvā māretukāmo matālayaṃ dassetvā nipanno”ti",
  "atk-s0513a3:4772_10": "nivattitvā palāyantī siṅgāliyā “kasmā palāyasī”ti vutte taṃ kāraṇaṃ kathentī paṭhamaṃ gāthamāha –",
  "atk-s0513a3:4773_0": "96.",
  "atk-s0513a3:4774_0": "“Na kho me ruccati āḷi, pūtimaṃsassa pekkhanā;",
  "atk-s0513a3:4775_0": "Etādisā sakhārasmā, ārakā parivajjaye”ti.",
  "atk-s0513a3:4776_0": "Tattha āḷīti ālapanaṃ,",
  "atk-s0513a3:4776_1": "sakhi sahāyiketi attho.",
  "atk-s0513a3:4776_2": "Etādisā sakhārasmāti evarūpā sahāyakā apakkamitvā taṃ sahāyakaṃ ārakā parivajjeyyāti attho.",
  "atk-s0513a3:4777_0": "Evañca pana vatvā sā nivattitvā attano vasanaṭṭhānameva gatā.",
  "atk-s0513a3:4777_1": "Siṅgālī taṃ nivattetuṃ asakkontī tassā kujjhitvā attano sāmikasseva santikaṃ gantvā pajjhāyamānā nisīdi.",
  "atk-s0513a3:4777_2": "Atha naṃ siṅgālo garahanto dutiyaṃ gāthamāha –",
  "atk-s0513a3:4778_0": "97.",
  "atk-s0513a3:4779_0": "“Ummattikā ayaṃ veṇī, vaṇṇeti patino sakhiṃ;",
  "atk-s0513a3:4780_0": "Pajjhāyi paṭigacchantiṃ, āgataṃ meṇḍamātara”nti.",
  "atk-s0513a3:4781_0": "Tattha veṇīti tassā nāmaṃ.",
  "atk-s0513a3:4781_1": "Vaṇṇeti patino sakhinti paṭhamameva attano sakhiṃ eḷikaṃ “mayi sinehā vissāsikā āgamissati no santikaṃ,",
  "atk-s0513a3:4781_2": "matālayaṃ karohī”ti patino santike vaṇṇeti.",
  "atk-s0513a3:4781_3": "Atha naṃ sā idāni āgataṃ mama santikaṃ anāgantvāva paṭigacchantiṃ meṇḍamātaraṃ pajjhāyati anusocatīti.",
  "atk-s0513a3:4782_0": "Taṃ sutvā siṅgālī tatiyaṃ gāthamāha –",
  "atk-s0513a3:4783_0": "98.",
  "atk-s0513a3:4784_0": "“Tvaṃ khosi samma ummatto, dummedho avicakkhaṇo;",
  "atk-s0513a3:4785_0": "Yo tvaṃ matālayaṃ katvā, akālena vipekkhasī”ti.",
  "atk-s0513a3:4786_0": "Tattha avicakkhaṇoti vicāraṇapaññārahito.",
  "atk-s0513a3:4786_1": "Akālena vipekkhasīti eḷikāya attano santikaṃ anāgatāyeva olokesīti attho.",
  "atk-s0513a3:4787_0": "99.",
  "atk-s0513a3:4788_0": "“Na akāle vipekkhayya, kāle pekkheyya paṇḍito;",
  "atk-s0513a3:4789_0": "Pūtimaṃsova pajjhāyi, yo akāle vipekkhatī”ti. – ayaṃ abhisambuddhagāthā;",
  "atk-s0513a3:4790_0": "Tattha akāleti kāmaguṇe ārabbha subhavasena cittuppādakāle.",
  "atk-s0513a3:4790_1": "Ayañhi bhikkhuno rūpaṃ oloketuṃ akālo nāma.",
  "atk-s0513a3:4790_2": "Kāleti asubhavasena anussativasena kasiṇavasena vā rūpaggahaṇakāle.",
  "atk-s0513a3:4790_3": "Ayañhi bhikkhuno rūpaṃ oloketuṃ kālo nāma.",
  "atk-s0513a3:4790_4": "Tattha akāle sārattakāle rūpaṃ olokentā mahāvināsaṃ pāpuṇantīti haritacajātakalomasakassapajātakādīhi dīpetabbaṃ.",
  "atk-s0513a3:4790_5": "Kāle asubhavasena olokentā arahatte patiṭṭhahantīti asubhakammikatissattheravatthunā kathetabbaṃ.",
  "atk-s0513a3:4790_6": "Pūtimaṃsova pajjhāyīti bhikkhave,",
  "atk-s0513a3:4790_7": "yathā pūtimaṃsasiṅgālo akāle eḷikaṃ oloketvā attano gocarā parihīno pajjhāyati,",
  "atk-s0513a3:4790_8": "evaṃ bhikkhu akāle subhavasena rūpaṃ oloketvā satipaṭṭhānādigocarā parihīno diṭṭhadhamme samparāyepi socati pajjhāyati kilamatīti.",
  "atk-s0513a3:4791_0": "Veṇīpi kho siṅgālī pūtimaṃsaṃ assāsetvā “sāmi,",
  "atk-s0513a3:4791_1": "mā cintesi,",
  "atk-s0513a3:4791_2": "ahaṃ taṃ punapi upāyena ānessāmi,",
  "atk-s0513a3:4791_3": "tvaṃ āgatakāle appamatto gaṇheyyāsī”ti vatvā tassā santikaṃ gantvā “āḷi,",
  "atk-s0513a3:4791_4": "tava āgatakāleyeva no attho jāto,",
  "atk-s0513a3:4791_5": "tava āgatakālasmiṃyeva hi me sāmiko satiṃ paṭilabhi,",
  "atk-s0513a3:4791_6": "idāni jīvati,",
  "atk-s0513a3:4791_7": "ehi tena saddhiṃ paṭisanthāraṃ karohī”ti vatvā pañcamaṃ gāthamāha –",
  "atk-s0513a3:4792_0": "100.",
  "atk-s0513a3:4793_0": "“Piyaṃ kho āḷi me hotu, puṇṇapattaṃ dadāhi me;",
  "atk-s0513a3:4794_0": "Pati sañjīvito mayhaṃ, eyyāsi piyapucchikā”ti.",
  "atk-s0513a3:4795_0": "Tattha puṇṇapattaṃ dadāhi meti piyakkhānaṃ akkhāyikā mayhaṃ tuṭṭhidānaṃ dehi.",
  "atk-s0513a3:4795_1": "Pati sañjīvito mayhanti mama sāmiko sañjīvito uṭṭhito arogoti attho.",
  "atk-s0513a3:4795_2": "Eyyāsīti mayā saddhiṃ āgaccha.",
  "atk-s0513a3:4796_0": "Eḷikā “ayaṃ pāpadhammā maṃ vañcetukāmā,",
  "atk-s0513a3:4796_1": "ayuttaṃ kho pana paṭipakkhakaraṇaṃ,",
  "atk-s0513a3:4796_2": "upāyeneva naṃ vañcessāmī”ti cintetvā chaṭṭhaṃ gāthamāha –",
  "atk-s0513a3:4797_0": "101.",
  "atk-s0513a3:4798_0": "“Piyaṃ kho āḷi te hotu, puṇṇapattaṃ dadāmi te;",
  "atk-s0513a3:4799_0": "Mahatā parivārena, essaṃ kayirāhi bhojana”nti.",
  "atk-s0513a3:4800_0": "Tattha essanti āgamissāmi. Āgacchamānā ca attano ārakkhaṃ katvā mahantena parivārena āgamissāmīti.",
  "atk-s0513a3:4801_0": "Atha naṃ siṅgālī parivāraṃ pucchantī sattamaṃ gāthamāha –",
  "atk-s0513a3:4802_0": "102.",
  "atk-s0513a3:4803_0": "“Kīdiso tuyhaṃ parivāro, yesaṃ kāhāmi bhojanaṃ;",
  "atk-s0513a3:4804_0": "Kiṃ nāmakā ca te sabbe, te me akkhāhi pucchitā”ti.",
  "atk-s0513a3:4805_0": "Sā ācikkhantī aṭṭhamaṃ gāthamāha –",
  "atk-s0513a3:4806_0": "103.",
  "atk-s0513a3:4807_0": "“Māliyo caturakkho ca, piṅgiyo atha jambuko;",
  "atk-s0513a3:4808_0": "Ediso mayhaṃ parivāro, tesaṃ kayirāhi bhojana”nti.",
  "atk-s0513a3:4809_0": "Tattha te meti te parivāre mayhaṃ ācikkhi.",
  "atk-s0513a3:4809_1": "Māliyotiādīni catunnaṃ sunakhānaṃ nāmāni.",
  "atk-s0513a3:4809_2": "“Tattha ekekassa pañca pañca sunakhasatāni parivārenti,",
  "atk-s0513a3:4809_3": "evaṃ dvīhi sunakhasahassehi parivāritā āgamissāmī”ti vatvā “sace te bhojanaṃ na labhissanti,",
  "atk-s0513a3:4809_4": "tumhe dvepi jane māretvā khādissantī”ti āha.",
  "atk-s0513a3:4810_0": "Taṃ sutvā siṅgālī bhītā “alaṃ imissā tattha gamanena,",
  "atk-s0513a3:4810_1": "upāyenassā anāgamanameva karissāmī”ti cintetvā navamaṃ gāthamāha –",
  "atk-s0513a3:4811_0": "104.",
  "atk-s0513a3:4812_0": "“Nikkhantāya agārasmā, bhaṇḍakampi vinassati;",
  "atk-s0513a3:4813_0": "Ārogyaṃ āḷino vajjaṃ, idheva vasa māgamā”ti.",
  "atk-s0513a3:4814_0": "Tassattho – āḷi,",
  "atk-s0513a3:4814_1": "tava gehe bahubhaṇḍakaṃ atthi,",
  "atk-s0513a3:4814_2": "taṃ te nikkhantāya agārasmā anārakkhaṃ bhaṇḍakaṃ vinassati,",
  "atk-s0513a3:4814_3": "ahameva te āḷino sahāyakassa ārogyaṃ vajjaṃ vadissāmi,",
  "atk-s0513a3:4814_4": "tvaṃ idheva vasa māgamāti.",
  "atk-s0513a3:4815_0": "Evañca pana vatvā maraṇabhayabhītā vegena sāmikassa santikaṃ gantvā taṃ gahetvā palāyi.",
  "atk-s0513a3:4815_1": "Te puna taṃ ṭhānaṃ āgantuṃ nāsakkhiṃsu.",
  "atk-s0513a3:4816_0": "Satthā imaṃ dhammadesanaṃ āharitvā jātakaṃ samodhānesi “tadā ahaṃ tasmiṃ ṭhāne vanajeṭṭhakarukkhe nibbattadevatā ahosi”nti.",
  "atk-s0513a3:4817_0": "Pūtimaṃsajātakavaṇṇanā ekādasamā.",
  "atk-s0513a3:4819_0": "[438] 12. Daddarajātakavaṇṇanā",
  "atk-s0513a3:4820_0": "Yo te puttaketi idaṃ satthā gijjhakūṭe viharanto devadattassa vadhāya parisakkanaṃ ārabbha kathesi.",
  "atk-s0513a3:4820_1": "Tasmiñhi samaye dhammasabhāyaṃ kathaṃ samuṭṭhāpesuṃ “aho āvuso devadatto nillajjo anariyo evaṃ uttamaguṇadharassa",
  "atk-s0513a3:4820_2": "sammāsambuddhassa ajātasattunā saddhiṃ ekato hutvā dhanuggahapayojanasilāpavijjhananāḷāgirivissajjanehi",
  "atk-s0513a3:4820_3": "vadhāya upāyaṃ karotī”ti.",
  "atk-s0513a3:4820_4": "Satthā āgantvā “kāya nuttha,",
  "atk-s0513a3:4820_5": "bhikkhave,",
  "atk-s0513a3:4820_6": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a3:4820_7": "bhikkhave, idāneva,",
  "atk-s0513a3:4820_8": "pubbepi devadatto mayhaṃ vadhāya parisakki,",
  "atk-s0513a3:4820_9": "idāni pana me tāsamattampi kātuṃ nāsakkhī”ti vatvā atītaṃ āhari.",
  "atk-s0513a3:4821_0": "Atīte bārāṇasiyaṃ brahmadatte rajjaṃ kārente eko disāpāmokkho ācariyo pañcasatānaṃ māṇavakānaṃ sippaṃ",
  "atk-s0513a3:4821_1": "vācento ekadivasaṃ cintesi “mayhaṃ idha vasantassa palibodho hoti,",
  "atk-s0513a3:4821_2": "māṇavakānampi sippaṃ na niṭṭhāti,",
  "atk-s0513a3:4821_3": "himavantapadese araññāyatanaṃ pavisitvā tattha vasanto vācessāmī”ti.",
  "atk-s0513a3:4821_4": "So māṇavakānaṃ kathetvā tilataṇḍulatelavatthādīni gāhāpetvā araññaṃ pavisitvā maggato avidūre ṭhāne paṇṇasālaṃ kāretvā nivāsaṃ kappesi,",
  "atk-s0513a3:4821_5": "māṇavāpi attano paṇṇasālaṃ kariṃsu.",
  "atk-s0513a3:4821_6": "Māṇavakānaṃ ñātakā telataṇḍulādīni pesenti.",
  "atk-s0513a3:4821_7": "Raṭṭhavāsinopi “disāpāmokkho ācariyo kira araññe asukaṭṭhāne nāma vasanto sippaṃ uggaṇhāpetī”ti tassa taṇḍulādīni abhiharanti,",
  "atk-s0513a3:4821_8": "kantārappaṭipannāpi denti,",
  "atk-s0513a3:4821_9": "aññataropi puriso khīrapānatthāya savacchaṃ dhenuṃ adāsi.",
  "atk-s0513a3:4821_10": "Ācariyassa paṇṇasālāya santike dvīhi potakehi saddhiṃ ekā godhā vasati,",
  "atk-s0513a3:4821_11": "sīhabyagghāpissa upaṭṭhānaṃ āgacchanti.",
  "atk-s0513a3:4821_12": "Eko tittiropi tattha nibaddhavāso ahosi.",
  "atk-s0513a3:4821_13": "So ācariyassa māṇavānaṃ mante vācentassa saddaṃ sutvā tayopi vede uggaṇhi.",
  "atk-s0513a3:4821_14": "Māṇavā tena saddhiṃ ativissāsikā ahesuṃ.",
  "atk-s0513a3:4822_0": "Aparabhāge māṇavesu nipphattiṃ appattesuyeva ācariyo kālamakāsi.",
  "atk-s0513a3:4822_1": "Māṇavā tassa sarīraṃ jhāpetvā vālukāya thūpaṃ katvā nānāpupphehi pūjetvā rodanti paridevanti.",
  "atk-s0513a3:4822_2": "Atha ne tittiro “kasmā rodathā”ti āha.",
  "atk-s0513a3:4822_3": "“Ācariyo no sippe aniṭṭhiteyeva kālakato,",
  "atk-s0513a3:4822_4": "tasmā rodāmā”ti.",
  "atk-s0513a3:4822_5": "“Evaṃ sante mā socittha,",
  "atk-s0513a3:4822_6": "ahaṃ vo sippaṃ vācessāmī”ti.",
  "atk-s0513a3:4822_7": "“Tvaṃ kathaṃ jānāsī”ti?",
  "atk-s0513a3:4822_8": "“Ahaṃ ācariye tumhākaṃ vācente saddaṃ sutvā tayo vede paguṇe akāsinti.",
  "atk-s0513a3:4822_9": "Tena hi attano paguṇabhāvaṃ amhe jānāpehī”ti.",
  "atk-s0513a3:4822_10": "Tittiro “tena hi suṇāthā”ti tesaṃ gaṇṭhiṭṭhānameva pabbatamatthakā nadiṃ otaranto viya osāresi.",
  "atk-s0513a3:4822_11": "Māṇavā haṭṭhatuṭṭhā hutvā tittirapaṇḍitassa santike sippaṃ paṭṭhapesuṃ.",
  "atk-s0513a3:4822_12": "Sopi disāpāmokkhācariyassa ṭhāne ṭhatvā tesaṃ sippaṃ vācesi.",
  "atk-s0513a3:4822_13": "Māṇavā tassa suvaṇṇapañjaraṃ karitvā upari vitānaṃ bandhitvā suvaṇṇataṭṭake madhulājādīni upaharantā",
  "atk-s0513a3:4822_14": "nānāvaṇṇehi pupphehi pūjentā mahantaṃ sakkāraṃ kariṃsu.",
  "atk-s0513a3:4822_15": "“Tittiro kira araññāyatane pañcasate māṇavake mantaṃ vācetī”ti sakalajambudīpe pākaṭo ahosi.",
  "atk-s0513a3:4823_0": "Tadā jambudīpe giraggasamajjasadisaṃ mahantaṃ chaṇaṃ ghosayiṃsu.",
  "atk-s0513a3:4823_1": "Māṇavānaṃ mātāpitaro “chaṇadassanatthāya āgacchantū”ti pesesuṃ.",
  "atk-s0513a3:4823_2": "Māṇavā tittirassa ārocetvā tittirapaṇḍitaṃ sabbañca assamapadaṃ godhaṃ paṭicchāpetvā attano attano nagarameva agamiṃsu.",
  "atk-s0513a3:4823_3": "Tadā eko nikkāruṇiko duṭṭhatāpaso tattha tattha vicaranto taṃ ṭhānaṃ sampāpuṇi.",
  "atk-s0513a3:4823_4": "Godhā taṃ disvā paṭisanthāraṃ katvā “asukaṭṭhāne taṇḍulā,",
  "atk-s0513a3:4823_5": "asukaṭṭhāne telādīni atthi,",
  "atk-s0513a3:4823_6": "bhattaṃ pacitvā bhuñjāhī”ti vatvā gocaratthāya gatā.",
  "atk-s0513a3:4823_7": "Tāpaso pātova bhattaṃ pacitvā dve godhāputtake māretvā khādi,",
  "atk-s0513a3:4823_8": "divā tittirapaṇḍitañca vacchakañca māretvā khādi,",
  "atk-s0513a3:4823_9": "sāyaṃ dhenuṃ āgacchantaṃ disvā tampi māretvā maṃsaṃ khāditvā rukkhamūle nipajjitvā ghurughurāyanto niddaṃ okkami.",
  "atk-s0513a3:4823_10": "Godhā sāyaṃ āgantvā puttake apassantī upadhārayamānā vicari.",
  "atk-s0513a3:4823_11": "Rukkhadevatā godhaṃ puttake adisvā kampamānaṃ oloketvā khandhaviṭapabbhantare dibbānubhāvena ṭhatvā “godhe mā kampi,",
  "atk-s0513a3:4823_12": "iminā pāpapurisena tava puttakā ca tittiro ca vaccho ca dhenu ca māritā,",
  "atk-s0513a3:4823_13": "gīvāya naṃ ḍaṃsitvā jīvitakkhayaṃ pāpehī”ti sallapantī paṭhamaṃ gāthamāha –",
  "atk-s0513a3:4824_0": "105.",
  "atk-s0513a3:4825_0": "“Yo te puttake akhādi, dinnabhatto adūsake;",
  "atk-s0513a3:4826_0": "Tasmiṃ dāṭhaṃ nipātehi, mā te muccittha jīvato”ti.",
  "atk-s0513a3:4827_0": "Tattha dinnabhattoti bhattaṃ pacitvā bhuñjāhīti tayā dinnabhatto.",
  "atk-s0513a3:4827_1": "Adūsaketi niddose niraparādhe.",
  "atk-s0513a3:4827_2": "Tasmiṃ dāṭhaṃ nipātehīti tasmiṃ pāpapurise catassopi dāṭhā nipātehīti adhippāyo.",
  "atk-s0513a3:4827_3": "Mā te muccittha jīvatoti jīvanto sajīvo hutvā tava hatthato eso pāpadhammo mā muccittha,",
  "atk-s0513a3:4827_4": "mokkhaṃ mā labhatu,",
  "atk-s0513a3:4827_5": "jīvitakkhayaṃ pāpehīti attho.",
  "atk-s0513a3:4828_0": "Tato godhā dve gāthā abhāsi –",
  "atk-s0513a3:4829_0": "106.",
  "atk-s0513a3:4830_0": "“Ākiṇṇaluddo puriso, dhāticelaṃva makkhito;",
  "atk-s0513a3:4831_0": "Padesaṃ taṃ na passāmi, yattha dāṭhaṃ nipātaye.",
  "atk-s0513a3:4832_0": "107.",
  "atk-s0513a3:4833_0": "“Akataññussa posassa, niccaṃ vivaradassino;",
  "atk-s0513a3:4834_0": "Sabbaṃ ce pathaviṃ dajjā, neva naṃ abhirādhaye”ti.",
  "atk-s0513a3:4835_0": "Tattha ākiṇṇaluddoti gāḷhaluddo.",
  "atk-s0513a3:4835_1": "Vivaradassinoti chiddaṃ otāraṃ pariyesantassa.",
  "atk-s0513a3:4835_2": "Neva naṃ abhirādhayeti evarūpaṃ puggalaṃ sakalapathaviṃ dentopi tosetuṃ na sakkuṇeyya,",
  "atk-s0513a3:4835_3": "kimaṅgaṃ panāhaṃ bhattamattadāyikāti dasseti.",
  "atk-s0513a3:4836_0": "Godhā evaṃ vatvā “ayaṃ pabujjhitvā mampi khādeyyā”ti attano jīvitaṃ rakkhamānā palāyi.",
  "atk-s0513a3:4836_1": "Tepi pana sīhabyagghā tittirassa sahāyakāva,",
  "atk-s0513a3:4836_2": "kadāci te āgantvā tittiraṃ passanti,",
  "atk-s0513a3:4836_3": "kadāci so gantvā tesaṃ dhammaṃ desetvā āgacchati,",
  "atk-s0513a3:4836_4": "tasmiṃ pana divase sīho byagghaṃ āha – “samma,",
  "atk-s0513a3:4836_5": "ciraṃ diṭṭho no tittiro,",
  "atk-s0513a3:4836_6": "ajja sattaṭṭhadivasā honti, gaccha,",
  "atk-s0513a3:4836_7": "tāvassa pavattiṃ ñatvā ehī”ti.",
  "atk-s0513a3:4836_8": "Byaggho “sādhū”ti sampaṭicchitvā godhāya palāyanakāle taṃ ṭhānaṃ patvā taṃ pāpapurisaṃ niddāyantaṃ passi.",
  "atk-s0513a3:4836_9": "Tassa jaṭantare tittirapaṇḍitassa lomāni paññāyanti,",
  "atk-s0513a3:4836_10": "dhenuyā ca vacchakassa ca aṭṭhīni paññāyanti.",
  "atk-s0513a3:4836_11": "Byaggharājā taṃ sabbaṃ disvā suvaṇṇapañjare ca tittirapaṇḍitaṃ adisvā “iminā pāpapurisena ete māritā bhavissantī”ti taṃ pādena paharitvā uṭṭhāpesi.",
  "atk-s0513a3:4836_12": "Sopi taṃ disvā bhītatasito ahosi.",
  "atk-s0513a3:4836_13": "Atha naṃ byaggho “tvaṃ ete māretvā khādasī”ti pucchi.",
  "atk-s0513a3:4836_14": "“Neva māremi,",
  "atk-s0513a3:4836_15": "na khādāmī”ti.",
  "atk-s0513a3:4836_16": "“Pāpadhamma tayi amārente añño ko māressati,",
  "atk-s0513a3:4836_17": "kathehi tāva kāraṇaṃ,",
  "atk-s0513a3:4836_18": "akathentassa jīvitaṃ te natthī”ti.",
  "atk-s0513a3:4836_19": "So maraṇabhayabhīto “āma, sāmi,",
  "atk-s0513a3:4836_20": "godhāputtake ca vacchakañca dhenuñca māretvā khādāmi,",
  "atk-s0513a3:4836_21": "tittiraṃ pana na māremī”tiāha.",
  "atk-s0513a3:4836_22": "So tassa bahuṃ kathentassapi asaddahitvā “tvaṃ kuto āgatosī”ti pucchitvā “sāmi,",
  "atk-s0513a3:4836_23": "kaliṅgaraṭṭhato vāṇijakānaṃ bhaṇḍaṃ vahanto jīvikahetu idañcidañca kammaṃ katvā idānimhi idhāgato”ti",
  "atk-s0513a3:4836_24": "tena sabbasmiṃ attanā katakamme kathite “pāpadhamma tayi tittiraṃ amārente añño ko māressati,",
  "atk-s0513a3:4836_25": "ehi sīhassa migarañño santikaṃ taṃ nessāmī”ti taṃ purato katvā tāsento agamāsi.",
  "atk-s0513a3:4836_26": "Sīharājā taṃ ānentaṃ byagghaṃ pucchanto catutthaṃ gāthamāha –",
  "atk-s0513a3:4837_0": "108.",
  "atk-s0513a3:4838_0": "“Kiṃ nu subāhu taramānarūpo, paccāgatosi saha māṇavena;",
  "atk-s0513a3:4839_0": "Kiṃ kiccamatthaṃ idhamatthi tuyhaṃ, akkhāhi me pucchito etamattha”nti.",
  "atk-s0513a3:4840_0": "Tattha subāhūti byagghaṃ nāmenālapati.",
  "atk-s0513a3:4840_1": "Byagghassa hi purimakāyo manāpo hoti,",
  "atk-s0513a3:4840_2": "tena taṃ evamāha.",
  "atk-s0513a3:4840_3": "Kiṃ kiccamatthaṃ idhamatthi tuyhanti kiṃ karaṇīyaṃ atthasaññitaṃ iminā māṇavena idha atthi.",
  "atk-s0513a3:4840_4": "“Tuyhaṃ kiṃ kiccamattha”ntipi pāṭho,",
  "atk-s0513a3:4840_5": "ayamevattho.",
  "atk-s0513a3:4841_0": "Taṃ sutvā byaggho pañcamaṃ gāthamāha –",
  "atk-s0513a3:4842_0": "109.",
  "atk-s0513a3:4843_0": "“Yo te sakhā daddaro sādhurūpo, tassa vadhaṃ parisaṅkāmi ajja;",
  "atk-s0513a3:4844_0": "Purisassa kammāyatanāni sutvā, nāhaṃ sukhiṃ daddaraṃ ajja maññe”ti.",
  "atk-s0513a3:4845_0": "Tattha daddaroti tittiro.",
  "atk-s0513a3:4845_1": "Tassa vadhanti tassa tittirapaṇḍitassa imamhā purisamhā ajja vadhaṃ parisaṅkāmi.",
  "atk-s0513a3:4845_2": "Nāhaṃ sukhinti ahaṃ ajja daddaraṃ sukhiṃ arogaṃ na maññāmi.",
  "atk-s0513a3:4846_0": "Atha naṃ sīho chaṭṭhaṃ gāthamāha –",
  "atk-s0513a3:4847_0": "110.",
  "atk-s0513a3:4848_0": "“Kānissa kammāyatanāni assu, purisassa vuttisamodhānatāya;",
  "atk-s0513a3:4849_0": "Kaṃ vā paṭiññaṃ purisassa sutvā, parisaṅkasi daddaraṃ māṇavenā”ti.",
  "atk-s0513a3:4850_0": "Tattha assūti assosi.",
  "atk-s0513a3:4850_1": "Vuttisamodhānatāyāti jīvitavuttisamodhānatāya,",
  "atk-s0513a3:4850_2": "kāni nāma iminā attano kammāni tuyhaṃ kathitānīti attho.",
  "atk-s0513a3:4850_3": "Māṇavenāti kiṃ sutvā iminā māṇavena māritaṃ parisaṅkasi.",
  "atk-s0513a3:4851_0": "Athassa kathento byaggharājā sesagāthā abhāsi –",
  "atk-s0513a3:4852_0": "111.",
  "atk-s0513a3:4853_0": "“Ciṇṇā kaliṅgā caritā vaṇijjā, vettācaro saṅkupathopi ciṇṇo;",
  "atk-s0513a3:4854_0": "Naṭehi ciṇṇaṃ saha vākurehi, daṇḍena yuddhampi samajjamajjhe.",
  "atk-s0513a3:4855_0": "112.",
  "atk-s0513a3:4856_0": "“Baddhā kulīkā mitamāḷakena, akkhā jitā saṃyamo abbhatīto;",
  "atk-s0513a3:4857_0": "Abbāhitaṃ pubbakaṃ aḍḍharattaṃ, hatthā daḍḍhā piṇḍapaṭiggahena.",
  "atk-s0513a3:4858_0": "113.",
  "atk-s0513a3:4859_0": "“Tānissa kammāyatanāni assu, purisassa vuttisamodhānatāya;",
  "atk-s0513a3:4860_0": "Yathā ayaṃ dissati lomapiṇḍo, gāvo hatā kiṃ pana daddarassā”ti.",
  "atk-s0513a3:4861_0": "Tattha ciṇṇā kaliṅgāti vāṇijakānaṃ bhaṇḍaṃ vahantena kira tena kaliṅgaraṭṭhe ciṇṇā.",
  "atk-s0513a3:4861_1": "Caritā vaṇijjāti vaṇijjāpi tena katā.",
  "atk-s0513a3:4861_2": "Vettācaroti vettehi sañcaritabbo.",
  "atk-s0513a3:4861_3": "Saṅkupathopi ciṇṇoti khāṇukamaggopi valañjito.",
  "atk-s0513a3:4861_4": "Naṭehīti jīvikahetuyeva naṭehipi saddhiṃ.",
  "atk-s0513a3:4861_5": "Ciṇṇaṃ saha vākurehīti vākuraṃ vahantena vākurehi saddhiṃ caritaṃ.",
  "atk-s0513a3:4861_6": "Daṇḍena yuddhanti daṇḍena yuddhampi kira tena yujjhitaṃ.",
  "atk-s0513a3:4862_0": "Baddhā kulīkāti sakuṇikāpi kira tena baddhā.",
  "atk-s0513a3:4862_1": "Mitamāḷakenāti dhaññamāpakakammampi kira tena kataṃ.",
  "atk-s0513a3:4862_2": "Akkhā jitāti akkhadhuttānaṃ veyyāvaccaṃ karontena akkhā haṭā.",
  "atk-s0513a3:4862_3": "Saṃyamo abbhatītoti jīvitavuttiṃ nissāya pabbajanteneva sīlasaṃyamo atikkanto.",
  "atk-s0513a3:4862_4": "Abbāhitanti apaggharaṇaṃ kataṃ.",
  "atk-s0513a3:4862_5": "Pubbakanti lohitaṃ.",
  "atk-s0513a3:4862_6": "Idaṃ vuttaṃ hoti –",
  "atk-s0513a3:4862_7": "iminā kira jīvikaṃ nissāya rājāparādhikānaṃ hatthapāde chinditvā te ānetvā sālāya nipajjāpetvā vaṇamukhehi",
  "atk-s0513a3:4862_8": "paggharantaṃ lohitaṃ aḍḍharattasamaye tattha gantvā kuṇḍakadhūmaṃ datvā ṭhapitanti.",
  "atk-s0513a3:4862_9": "Hatthā daḍḍhāti ājīvikapabbajjaṃ pabbajitakāle uṇhapiṇḍapātapaṭiggahaṇe hatthāpi kirassa daḍḍhā.",
  "atk-s0513a3:4863_0": "Tānissa kammāyatanānīti tāni assa kammāni.",
  "atk-s0513a3:4863_1": "Assūti assosiṃ.",
  "atk-s0513a3:4863_2": "Yathā ayanti yathā esa etassa jaṭantare tittiralomapiṇḍopi dissati,",
  "atk-s0513a3:4863_3": "iminā kāraṇena veditabbametaṃ “eteneva so mārito”ti.",
  "atk-s0513a3:4863_4": "Gāvo hatā kiṃ pana daddarassāti gāvopi etena hatā,",
  "atk-s0513a3:4863_5": "daddarassa pana kiṃ na hanitabbaṃ,",
  "atk-s0513a3:4863_6": "kasmā esa taṃ na māressatīti.",
  "atk-s0513a3:4864_0": "Sīho taṃ purisaṃ pucchi “mārito te tittirapaṇḍito”ti? “Āma, sāmī”ti.",
  "atk-s0513a3:4864_1": "Athassa saccavacanaṃ sutvā sīho taṃ vissajjetukāmo ahosi.",
  "atk-s0513a3:4864_2": "Byaggharājā pana “māretabbayuttako eso”ti vatvā tattheva naṃ dāṭhāhi paharitvā māretvā āvāṭaṃ khaṇitvā pakkhipi.",
  "atk-s0513a3:4864_3": "Māṇavā āgantvā tittirapaṇḍikaṃ adisvā roditvā paridevitvā nivattiṃsu.",
  "atk-s0513a3:4865_0": "Satthā imaṃ dhammadesanaṃ āharitvā “evaṃ,",
  "atk-s0513a3:4865_1": "bhikkhave,",
  "atk-s0513a3:4865_2": "devadatto pubbepi mayhaṃ vadhāya parisakkī”ti vatvā jātakaṃ samodhānesi –",
  "atk-s0513a3:4865_3": "“tadā kūṭajaṭilo devadatto ahosi,",
  "atk-s0513a3:4865_4": "godhā uppalavaṇṇā,",
  "atk-s0513a3:4865_5": "byaggho moggallāno,",
  "atk-s0513a3:4865_6": "sīho sāriputto,",
  "atk-s0513a3:4865_7": "disāpāmokkho ācariyo mahākassapo,",
  "atk-s0513a3:4865_8": "tittirapaṇḍito pana ahameva ahosi”nti.",
  "atk-s0513a3:4866_0": "Daddarajātakavaṇṇanā dvādasamā.",
  "atk-s0513a3:4867_0": "Jātakuddānaṃ –",
  "atk-s0513a3:4868_0": "Gijjhakosambī suvañca, cūḷasūvaṃ harittacaṃ;",
  "atk-s0513a3:4869_0": "Kusalaṃ lomakassapaṃ, cakkavākaṃ haliddi ca.",
  "atk-s0513a3:4870_0": "Samuggaṃ pūtimaṃsañca, daddarañceva dvādasa;",
  "atk-s0513a3:4871_0": "Jātake navanipāte, gīyiṃsu gītikārakā.",
  "atk-s0513a3:4872_0": "Navakanipātavaṇṇanā niṭṭhitā.",
  "atk-s0513a3:4873_0": "(Tatiyo bhāgo niṭṭhito.)"
}