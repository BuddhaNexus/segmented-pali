{
  "tika-s0104t0:0_0": "Namo tassa bhagavato arahato sammāsambuddhassa",
  "tika-s0104t0:1_0": "Dīghanikāye",
  "tika-s0104t0:2_0": "Sīlakkhandhavaggaabhinavaṭīkā",
  "tika-s0104t0:3_0": "Ganthārambhakathā",
  "tika-s0104t0:4_0": "Yo desetvāna saddhammaṃ, gambhīraṃ duddasaṃ varaṃ;",
  "tika-s0104t0:5_0": "Dīghadassī ciraṃ kālaṃ, patiṭṭhāpesi sāsanaṃ.1.",
  "tika-s0104t0:6_0": "Vineyyajjhāsaye chekaṃ, mahāmatiṃ mahādayaṃ;",
  "tika-s0104t0:7_0": "Natvāna taṃ sasaddhammagaṇaṃ gāravabhājanaṃ.2.",
  "tika-s0104t0:8_0": "Saṅgītittayamāruḷhā, dīghāgamavarassa yā;",
  "tika-s0104t0:9_0": "Saṃvaṇṇanā yā ca tassā, vaṇṇanā sādhuvaṇṇitā. 3.",
  "tika-s0104t0:10_0": "Ācariyadhammapāla- ttherenevābhisaṅkhatā;",
  "tika-s0104t0:11_0": "Sammā nipuṇagambhīra-duddasatthappakāsanā.4.",
  "tika-s0104t0:12_0": "Kāmañca sā tathābhūtā, paramparābhatā pana;",
  "tika-s0104t0:13_0": "Pāṭhato atthato cāpi, bahuppamādalekhanā.5.",
  "tika-s0104t0:14_0": "Saṅkhepattā ca sotūhi, sammā ñātuṃ sudukkarā;",
  "tika-s0104t0:15_0": "Tasmā sabrahmacārīnaṃ, yācanaṃ samanussaraṃ.6.",
  "tika-s0104t0:16_0": "Yo’nekasetanāgindo, rājā nānāraṭṭhissaro;",
  "tika-s0104t0:17_0": "Sāsanasodhane daḷhaṃ, sadā ussāhamānaso.7.",
  "tika-s0104t0:18_0": "Taṃ nissāya “mamesopi, satthusāsanajotane;",
  "tika-s0104t0:19_0": "Appeva nāmupatthambho, bhaveyyā”ti vicintayaṃ.8.",
  "tika-s0104t0:20_0": "Vaṇṇanaṃ ārabhissāmi, sādhippāyamahāpayaṃ;",
  "tika-s0104t0:21_0": "Atthaṃ tamupanissāya, aññañcāpi yathārahaṃ.9.",
  "tika-s0104t0:22_0": "Cakkābhivuḍḍhikāmānaṃ, dhīrānaṃ cittatosanaṃ;",
  "tika-s0104t0:23_0": "Sādhuvilāsiniṃ nāma, taṃ suṇātha samāhitāti. 10.",
  "tika-s0104t0:24_0": "Ganthārambhakathāvaṇṇanā",
  "tika-s0104t0:25_0": "Nānānayanipuṇagambhīravicitrasikkhattayasaṅgahassa buddhānubuddhasaṃvaṇṇitassa saddhāvahaguṇasampannassa",
  "tika-s0104t0:25_1": "dīghāgamavarassa gambhīraduranubodhatthadīpakaṃ saṃvaṇṇanamimaṃ karonto sakasamayasamayantaragahanajjhogāhanasamattho",
  "tika-s0104t0:25_2": "mahāveyyākaraṇoyamācariyo saṃvaṇṇanārambhe ratanattayapaṇāmapayojanādividhānāni karonto paṭhamaṃ tāva",
  "tika-s0104t0:25_3": "ratanattayapaṇāmaṃ kātuṃ “karuṇāsītalahadaya”ntiādimāha.",
  "tika-s0104t0:25_4": "Ettha ca saṃvaṇṇanārambhe ratanattayapaṇāmakaraṇappayojanaṃ tattha tattha bahudhā papañcenti ācariyā.",
  "tika-s0104t0:25_5": "Tathā hi vaṇṇayanti –",
  "tika-s0104t0:26_0": "“Saṃvaṇṇanārambhe satthari paṇāmakaraṇaṃ dhammassa svākkhātabhāvena satthari pasādajananatthaṃ,",
  "tika-s0104t0:26_1": "satthu ca avitathadesanabhāvappakāsanena dhamme pasādajananatthaṃ.",
  "tika-s0104t0:26_2": "Tadubhayappasādā hi mahato atthassa siddhi hotī”ti.",
  "tika-s0104t0:27_0": "Atha vā “ratanattayapaṇāmavacanaṃ attano ratanattayappasādassa viññāpanatthaṃ,",
  "tika-s0104t0:27_1": "taṃ pana viññūnaṃ cittārādhanatthaṃ,",
  "tika-s0104t0:27_2": "taṃ aṭṭhakathāya gāhaṇatthaṃ,",
  "tika-s0104t0:27_3": "taṃ sabbasampattinipphādanattha”nti.",
  "tika-s0104t0:27_4": "Atha vā “saṃvaṇṇanārambhe ratanattayavandanā saṃvaṇṇetabbassa dhammassa pabhavanissayavisuddhipaṭivedanatthaṃ,",
  "tika-s0104t0:27_5": "taṃ pana dhammasaṃvaṇṇanāsu viññūnaṃ bahumānuppādanatthaṃ,",
  "tika-s0104t0:27_6": "taṃ sammadeva tesaṃ uggahaṇadhāraṇādikkamaladdhabbāya sammāpaṭipattiyā sabbahitasukhanipphādanattha”nti.",
  "tika-s0104t0:27_7": "Atha vā “maṅgalabhāvato,",
  "tika-s0104t0:27_8": "sabbakiriyāsu pubbakiccabhāvato,",
  "tika-s0104t0:27_9": "paṇḍitehi samācaritabhāvato,",
  "tika-s0104t0:27_10": "āyatiṃ paresaṃ diṭṭhānugatiāpajjanato ca saṃvaṇṇanāyaṃ ratanattayapaṇāmakiriyā”ti.",
  "tika-s0104t0:27_11": "Atha vā “catugambhīrabhāvayuttaṃ dhammavinayaṃ saṃvaṇṇetukāmassa mahāsamuddaṃ ogāhantassa viya paññāveyyattiyasamannāgatassāpi",
  "tika-s0104t0:27_12": "mahantaṃ bhayaṃ sambhavati,",
  "tika-s0104t0:27_13": "bhayakkhayāvahañcetaṃ ratanattayaguṇānussaraṇajanitaṃ paṇāmapūjāvidhānaṃ,",
  "tika-s0104t0:27_14": "tato ca saṃvaṇṇanāyaṃ ratanattayapaṇāmakiriyā”ti.",
  "tika-s0104t0:27_15": "Atha vā “asattharipi satthābhinivesassa lokassa yathābhūtaṃ satthari eva sammāsambuddhe satthusambhāvanatthaṃ,",
  "tika-s0104t0:27_16": "asatthari ca satthusambhāvanapariccajāpanatthaṃ,",
  "tika-s0104t0:27_17": "‘tathāgatappaveditaṃ dhammavinayaṃ pariyāpuṇitvā attano dahatī’ti ca vuttadosapariharaṇatthaṃ saṃvaṇṇanāyaṃ paṇāmakiriyā”ti.",
  "tika-s0104t0:27_18": "Atha vā “buddhassa bhagavato paṇāmavidhānena sammāsambuddhabhāvādhigamāya buddhayānaṃ paṭipajjantānaṃ ussāhajananatthaṃ,",
  "tika-s0104t0:27_19": "saddhammassa ca paṇāmavidhānena paccekabuddhabhāvādhigamāya paccekabuddhayānaṃ paṭipajjantānaṃ ussāhajananatthaṃ,",
  "tika-s0104t0:27_20": "saṅghassa ca paṇāmavidhānena paramatthasaṅghabhāvādhigamāya sāvakayānaṃ paṭipajjantānaṃ ussāhajananatthaṃ saṃvaṇṇanāyaṃ paṇāmakiriyā”ti.",
  "tika-s0104t0:27_21": "Atha vā “maṅgalādikāni satthāni anantarāyāni,",
  "tika-s0104t0:27_22": "ciraṭṭhitikāni,",
  "tika-s0104t0:27_23": "bahumatāni ca bhavantīti evaṃladdhikānaṃ cittaparitosanatthaṃ saṃvaṇṇanāyaṃ paṇāmakiriyā”ti.",
  "tika-s0104t0:27_24": "Atha vā “sotujanānaṃ yathāvuttapaṇāmena anantarāyena uggahaṇadhāraṇādinipphādanatthaṃ saṃvaṇṇanāyaṃ paṇāmakiriyā.",
  "tika-s0104t0:27_25": "Sotujanānuggahameva hi padhānaṃ katvā ācariyehi saṃvaṇṇanārambhe thutipaṇāmaparidīpakāni vākyāni nikkhipīyanti,",
  "tika-s0104t0:27_26": "itarathā vināpi taṃ nikkhepaṃ kāyamanopaṇāmeneva yathādhippetappayojanasiddhito kimetena ganthagāravakaraṇenā”ti ca evamādinā.",
  "tika-s0104t0:27_27": "Mayaṃ pana idhādhippetameva payojanaṃ dassayissāma,",
  "tika-s0104t0:27_28": "tasmā saṃvaṇṇanārambhe ratanattayapaṇāmakaraṇaṃ yathāpaṭiññātasaṃvaṇṇanāya anantarāyena parisamāpanatthanti veditabbaṃ.",
  "tika-s0104t0:27_29": "Idameva ca payojanaṃ ācariyena idhādhippetaṃ.",
  "tika-s0104t0:27_30": "Tathā hi vakkhati “iti me pasannamatino …pe…",
  "tika-s0104t0:27_31": "tassānubhāvenā”ti.",
  "tika-s0104t0:27_32": "Ratanattayapaṇāmakaraṇañhi yathāpaṭiññātasaṃvaṇṇanāya anantarāyena parisamāpanatthaṃ ratanattayapūjāya paññāpāṭavabhāvato,",
  "tika-s0104t0:27_33": "tāya ca paññāpāṭavaṃ rāgādimalavidhamanato.",
  "tika-s0104t0:27_34": "Vuttañhetaṃ –",
  "tika-s0104t0:28_0": "“Yasmiṃ mahānāma samaye ariyasāvako tathāgataṃ anussarati,",
  "tika-s0104t0:28_1": "nevassa tasmiṃ samaye rāgapariyuṭṭhitaṃ cittaṃ hoti,",
  "tika-s0104t0:28_2": "na dosapariyuṭṭhitaṃ cittaṃ hoti,",
  "tika-s0104t0:28_3": "na mohapariyuṭṭhitaṃ cittaṃ hoti,",
  "tika-s0104t0:28_4": "ujugatamevassa tasmiṃ samaye cittaṃ hotī”tiādi.",
  "tika-s0104t0:29_0": "Tasmā ratanattayapūjāya vikkhālitamalāya paññāya pāṭavasiddhi.",
  "tika-s0104t0:29_1": "Atha vā ratanattayapūjāya paññāpadaṭṭhānasamādhihetuttā paññāpāṭavaṃ.",
  "tika-s0104t0:29_2": "Vuttañhetaṃ –",
  "tika-s0104t0:30_0": "“Ujugatacitto kho pana mahānāma ariyasāvako labhati atthavedaṃ,",
  "tika-s0104t0:30_1": "labhati dhammavedaṃ,",
  "tika-s0104t0:30_2": "labhati dhammopasaṃhitaṃ pāmojjaṃ,",
  "tika-s0104t0:30_3": "pamuditassa pīti jāyati,",
  "tika-s0104t0:30_4": "pītimanassa kāyo passambhati,",
  "tika-s0104t0:30_5": "passaddhakāyo sukhaṃ vedayati,",
  "tika-s0104t0:30_6": "sukhino cittaṃ samādhiyatī”ti.",
  "tika-s0104t0:31_0": "Samādhissa ca paññāya padaṭṭhānabhāvo “samāhito yathābhūtaṃ pajānātī”ti vuttoyeva.",
  "tika-s0104t0:31_1": "Tato evaṃ paṭubhūtāya paññāya khedamabhibhuyya paṭiññātaṃ saṃvaṇṇanaṃ samāpayissati.",
  "tika-s0104t0:31_2": "Tena vuttaṃ “ratanattayapaṇāmakaraṇañhi…pe…",
  "tika-s0104t0:31_3": "paññāpāṭavabhāvato”ti.",
  "tika-s0104t0:31_4": "Atha vā ratanattayapūjāya āyuvaṇṇasukhabalavaḍḍhanato anantarāyena parisamāpanaṃ veditabbaṃ.",
  "tika-s0104t0:31_5": "Ratanattayapaṇāmena hi āyuvaṇṇasukhabalāni vaḍḍhanti.",
  "tika-s0104t0:31_6": "Vuttañhetaṃ –",
  "tika-s0104t0:32_0": "“Abhivādanasīlissa, niccaṃ vuḍḍhāpacāyino;",
  "tika-s0104t0:33_0": "Cattāro dhammā vaḍḍhanti, āyu vaṇṇo sukhaṃ bala”nti. ;",
  "tika-s0104t0:34_0": "Tato āyuvaṇṇasukhabalavuddhiyā hotveva kāriyaniṭṭhānanti vuttaṃ “ratanattayapūjāya āyu…pe…",
  "tika-s0104t0:34_1": "veditabba”nti.",
  "tika-s0104t0:34_2": "Atha vā ratanattayapūjāya paṭibhānāparihānāvahattā anantarāyena parisamāpanaṃ veditabbaṃ.",
  "tika-s0104t0:34_3": "Aparihānāvahā hi ratanattayapūjā.",
  "tika-s0104t0:34_4": "Vuttañhetaṃ –",
  "tika-s0104t0:35_0": "“Sattime bhikkhave,",
  "tika-s0104t0:35_1": "aparihānīyā dhammā,",
  "tika-s0104t0:35_2": "katame satta?",
  "tika-s0104t0:35_3": "Satthugāravatā,",
  "tika-s0104t0:35_4": "dhammagāravatā,",
  "tika-s0104t0:35_5": "saṅghagāravatā,",
  "tika-s0104t0:35_6": "sikkhāgāravatā,",
  "tika-s0104t0:35_7": "samādhigāravatā,",
  "tika-s0104t0:35_8": "kalyāṇamittatā,",
  "tika-s0104t0:35_9": "sovacassatā”ti tato paṭibhānāparihānena hotveva yathāpaṭiññātaparisamāpananti vuttaṃ “ratanattaya…pe…",
  "tika-s0104t0:35_10": "veditabba”nti.",
  "tika-s0104t0:35_11": "Atha vā pasādavatthūsu pūjāya puññātisayabhāvato anantarāyena parisamāpanaṃ veditabbaṃ.",
  "tika-s0104t0:35_12": "Puññātisayā hi pasādavatthūsu pūjā.",
  "tika-s0104t0:35_13": "Vuttañhetaṃ –",
  "tika-s0104t0:36_0": "“Pūjārahe pūjayato, buddhe yadiva sāvake;",
  "tika-s0104t0:37_0": "Papañcasamatikkante, tiṇṇasokapariddave.",
  "tika-s0104t0:38_0": "Te tādise pūjayato, nibbute akutobhaye;",
  "tika-s0104t0:39_0": "Na sakkā puññaṃ saṅkhātuṃ, imettamapi kenacī”ti. ;",
  "tika-s0104t0:40_0": "Puññātisayo ca yathādhippetaparisamāpanupāyo. Yathāha –",
  "tika-s0104t0:41_0": "“Esa devamanussānaṃ, sabbakāmadado nidhi;",
  "tika-s0104t0:42_0": "Yaṃ yadevābhipatthenti, sabbametena labbhatī”ti. ;",
  "tika-s0104t0:43_0": "Upāyesu ca paṭipannassa hotveva kāriyaniṭṭhānanti vuttaṃ “pasādavatthūsu…pe…",
  "tika-s0104t0:43_1": "veditabba”nti.",
  "tika-s0104t0:43_2": "Evaṃ ratanattayapūjā niratisayapuññakkhettasambuddhiyā aparimeyyappabhāvo puññātisayoti bahuvidhantarāyepi",
  "tika-s0104t0:43_3": "lokasannivāse antarāyanibandhanasakalasaṃkilesaviddhaṃsanāya pahoti,",
  "tika-s0104t0:43_4": "bhayādiupaddavañca nivāreti.",
  "tika-s0104t0:43_5": "Tasmā suvuttaṃ “saṃvaṇṇanārambhe ratanattayapaṇāmakaraṇaṃ yathāpaṭiññātasaṃvaṇṇanāya anantarāyena parisamāpanatthanti veditabba”nti.",
  "tika-s0104t0:44_0": "Evaṃ pana sapayojanaṃ ratanattayapaṇāmaṃ kattukāmo buddharatanamūlakattā sesaratanānaṃ paṭhamaṃ tassa paṇāmaṃ kātumāha –",
  "tika-s0104t0:44_1": "“karuṇāsītalahadayaṃ…pe…",
  "tika-s0104t0:44_2": "gativimutta”nti.",
  "tika-s0104t0:44_3": "Buddharatanamūlakāni hi dhammasaṅgharatanāni,",
  "tika-s0104t0:44_4": "tesu ca dhammaratanamūlakaṃ saṅgharatanaṃ,",
  "tika-s0104t0:44_5": "tathābhāvo ca “puṇṇacando viya bhagavā,",
  "tika-s0104t0:44_6": "candakiraṇanikaro viya tena desito dhammo,",
  "tika-s0104t0:44_7": "candakiraṇasamuppāditapīṇito loko viya saṅgho”ti evamādīhi aṭṭhakathāyamāgataupamāhi vibhāvetabbo.",
  "tika-s0104t0:44_8": "Atha vā sabbasattānaṃ aggoti katvā paṭhamaṃ buddho,",
  "tika-s0104t0:44_9": "tappabhavato,",
  "tika-s0104t0:44_10": "tadupadesitato ca tadanantaraṃ dhammo,",
  "tika-s0104t0:44_11": "tassa dhammassa sādhāraṇato,",
  "tika-s0104t0:44_12": "tadāsevanato ca tadanantaraṃ saṅgho vutto.",
  "tika-s0104t0:44_13": "“Sabbasattānaṃ vā hite viniyojakoti katvā paṭhamaṃ buddho,",
  "tika-s0104t0:44_14": "sabbasattahitattā tadanantaraṃ dhammo,",
  "tika-s0104t0:44_15": "hitādhigamāya paṭipanno adhigatahito cāti katvā tadanantaraṃ saṅgho vutto”ti aṭṭhakathāgatanayena anupubbatā veditabbā.",
  "tika-s0104t0:45_0": "Buddharatanapaṇāmañca karonto kevalapaṇāmato thomanāpubbaṅgamovasātisayoti “karuṇāsītalahadaya”ntiādipadehi thomanāpubbaṅgamataṃ dasseti.",
  "tika-s0104t0:45_1": "Thomanāpubbaṅgamena hi paṇāmena satthu guṇātisayayogo,",
  "tika-s0104t0:45_2": "tato cassa anuttaravandanīyabhāvo,",
  "tika-s0104t0:45_3": "tena ca attano paṇāmassa khettaṅgatabhāvo,",
  "tika-s0104t0:45_4": "tena cassa khettaṅgatassa paṇāmassa yathādhippetanipphattihetubhāvo dassitoti.",
  "tika-s0104t0:45_5": "Thomanāpubbaṅgamatañca dassento yassā saṃvaṇṇanaṃ kattukāmo,",
  "tika-s0104t0:45_6": "sā suttantadesanā karuṇāpaññāppadhānāyeva,",
  "tika-s0104t0:45_7": "na vinayadesanā viya karuṇāppadhānā,",
  "tika-s0104t0:45_8": "nāpi abhidhammadesanā viya paññāppadhānāti tadubhayappadhānameva thomanamārabhati.",
  "tika-s0104t0:45_9": "Esā hi ācariyassa pakati,",
  "tika-s0104t0:45_10": "yadidaṃ ārambhānurūpathomanā.",
  "tika-s0104t0:45_11": "Teneva ca vinayadesanāya saṃvaṇṇanārambhe “yo kappakoṭīhipi…pe…",
  "tika-s0104t0:45_12": "mahākāruṇikassa tassā”ti karuṇāppadhānaṃ,",
  "tika-s0104t0:45_13": "abhidhammadesanāya saṃvaṇṇanārambhe “karuṇā viya…pe…",
  "tika-s0104t0:45_14": "yathārucī”ti paññāppadhānañca thomanamāraddhaṃ.",
  "tika-s0104t0:45_15": "Vinayadesanā hi āsayādinirapekkhakevalakaruṇāya pākatikasattenāpi asotabbārahaṃ suṇanto,",
  "tika-s0104t0:45_16": "apucchitabbārahaṃ pucchanto,",
  "tika-s0104t0:45_17": "avattabbārahañca vadanto sikkhāpadaṃ paññapesīti karuṇāppadhānā.",
  "tika-s0104t0:45_18": "Tathā hi ukkaṃsapariyantagatahirottappopi bhagavā lokiyasādhujanehipi pariharitabbāni “sikharaṇī,",
  "tika-s0104t0:45_19": "sambhinnā”tiādivacanāni,",
  "tika-s0104t0:45_20": "yathāparādhañca garahavacanāni mahākaruṇāsañcoditamānaso mahāparisamajjhe abhāsi,",
  "tika-s0104t0:45_21": "taṃtaṃsikkhāpadapaññatti kāraṇāpekkhāya ca verañjādīsu sārīrikaṃ khedamanubhosi.",
  "tika-s0104t0:45_22": "Tasmā kiñcāpi bhūmantarapaccayākārasamayantarakathānaṃ viya vinayapaññattiyāpi samuṭṭhāpikā paññā anaññasādhāraṇatāya atisayakiccavatī,",
  "tika-s0104t0:45_23": "karuṇāya kiccaṃ pana tatopi adhikanti vinayadesanāya karuṇāppadhānatā vuttā.",
  "tika-s0104t0:45_24": "Karuṇābyāpārādhikatāya hi desanāya karuṇāpadhānatā,",
  "tika-s0104t0:45_25": "abhidhammadesanā pana kevalapaññāppadhānā paramatthadhammānaṃ yathāsabhāvapaṭivedhasamatthāya paññāya tattha sātisayappavattito.",
  "tika-s0104t0:45_26": "Suttantadesanā pana karuṇāpaññāppadhānā tesaṃ tesaṃ sattānaṃ āsayānusayādhimutticaritādibhedaparicchindanasamatthāya",
  "tika-s0104t0:45_27": "paññāya sattesu ca mahākaruṇāya tattha sātisayappavattito.",
  "tika-s0104t0:45_28": "Suttantadesanāya hi mahākaruṇāya samāpattibahulo vineyyasantāne tadajjhāsayānulomena gambhīramatthapadaṃ patiṭṭhapesi.",
  "tika-s0104t0:45_29": "Tasmā ārambhānurūpaṃ karuṇāpaññāppadhānameva thomanaṃ katanti veditabbaṃ,",
  "tika-s0104t0:45_30": "ayamettha samudāyattho.",
  "tika-s0104t0:46_0": "Ayaṃ pana avayavattho –",
  "tika-s0104t0:46_1": "kiratīti karuṇā,",
  "tika-s0104t0:46_2": "paradukkhaṃ vikkhipati paccayavekallakaraṇena apanetīti attho.",
  "tika-s0104t0:46_3": "Dukkhitesu vā kiriyati pasāriyatīti karuṇā.",
  "tika-s0104t0:46_4": "Atha vā kiṇātīti karuṇā,",
  "tika-s0104t0:46_5": "paradukkhe sati kāruṇikaṃ hiṃsati vibādhati,",
  "tika-s0104t0:46_6": "paradukkhaṃ vā vināsetīti attho.",
  "tika-s0104t0:46_7": "Paradukkhe sati sādhūnaṃ kampanaṃ hadayakhedaṃ karotīti vā karuṇā.",
  "tika-s0104t0:46_8": "Atha vā kamiti sukhaṃ,",
  "tika-s0104t0:46_9": "taṃ rundhatīti karuṇā.",
  "tika-s0104t0:46_10": "Esā hi paradukkhāpanayanakāmatālakkhaṇā attasukhanirapekkhatāya kāruṇikānaṃ sukhaṃ rundhati vibandhatīti,",
  "tika-s0104t0:46_11": "sabbattha saddasatthānusārena padanipphatti veditabbā.",
  "tika-s0104t0:46_12": "Uṇhābhitattehi sevīyatīti sītaṃ,",
  "tika-s0104t0:46_13": "uṇhābhisamanaṃ.",
  "tika-s0104t0:46_14": "Taṃ lāti gaṇhātīti sītalaṃ,",
  "tika-s0104t0:46_15": "“cittaṃ vā te khipissāmi,",
  "tika-s0104t0:46_16": "hadayaṃ vā te phālessāmī”ti ettha uro “hadaya”nti vuttaṃ,",
  "tika-s0104t0:46_17": "“vakkaṃ hadaya”nti ettha hadayavatthu,",
  "tika-s0104t0:46_18": "“hadayā hadayaṃ maññe aññāya tacchatī”ti ettha cittaṃ,",
  "tika-s0104t0:46_19": "idhāpi cittameva abbhantaraṭṭhena hadayaṃ.",
  "tika-s0104t0:46_20": "Attano sabhāvaṃ vā haratīti hadayaṃ, ra-",
  "tika-s0104t0:46_21": "kārassa da-",
  "tika-s0104t0:46_22": "kāraṃ katvāti neruttikā.",
  "tika-s0104t0:46_23": "Karuṇāya sītalaṃ hadayamassāti karuṇāsītalahadayo,",
  "tika-s0104t0:46_24": "taṃ karuṇāsītalahadayaṃ.",
  "tika-s0104t0:47_0": "Kāmañcettha paresaṃ hitopasaṃhārasukhādiaparihānijjhānasabhāvatāya,",
  "tika-s0104t0:47_1": "byāpādādīnaṃ ujuvipaccanīkatāya ca sattasantānagatasantāpavicchedanākārappavattiyā mettāmuditānampi cittasītalabhāvakāraṇatā upalabbhati,",
  "tika-s0104t0:47_2": "tathāpi paradukkhāpanayanākārappavattiyā parūpatāpāsahanarasā avihiṃsābhūtā karuṇāva visesena bhagavato",
  "tika-s0104t0:47_3": "cittassa cittapassaddhi viya sītibhāvanimittanti tassāyeva cittasītalabhāvakāraṇatā vuttā.",
  "tika-s0104t0:47_4": "Karuṇāmukhena vā mettāmuditānampi hadayasītalabhāvakāraṇatā vuttāti daṭṭhabbaṃ.",
  "tika-s0104t0:47_5": "Na hi sabbattha niravasesattho upadisīyati,",
  "tika-s0104t0:47_6": "padhānasahacaraṇāvinābhāvādinayehipi yathālabbhamānaṃ gayhamānattā.",
  "tika-s0104t0:47_7": "Apicettha taṃsampayuttañāṇassa chaasādhāraṇañāṇapariyāpannatāya asādhāraṇañāṇavisesanibandhanabhūtā sātisayaṃ,",
  "tika-s0104t0:47_8": "niravasesañca sabbaññutaññāṇaṃ viya savisayabyāpitāya mahākaruṇābhāvamupagatā anaññasādhāraṇasātisayabhāvappattā",
  "tika-s0104t0:47_9": "karuṇāva hadayasītalattahetubhāvena vuttā.",
  "tika-s0104t0:47_10": "Atha vā satipi mettāmuditānaṃ paresaṃ hitopasaṃhārasukhādiaparihānijjhānasabhāvatāya sātisaye hadayasītalabhāvanibandhanatte",
  "tika-s0104t0:47_11": "sakalabuddhaguṇavisesakāraṇatāya tāsampi kāraṇanti karuṇāya eva hadayasītalabhāvakāraṇatā vuttā.",
  "tika-s0104t0:47_12": "Karuṇānidānā hi sabbepi buddhaguṇā.",
  "tika-s0104t0:47_13": "Karuṇānubhāvanibbāpiyamānasaṃsāradukkhasantāpassa hi bhagavato paradukkhāpanayanakāmatāya anekānipi kappānamasaṅkhyeyyāni",
  "tika-s0104t0:47_14": "akilantarūpasseva niravasesabuddhakaradhammasambharaṇaniratassa samadhigatadhammādhipateyyassa ca sannihitesupi",
  "tika-s0104t0:47_15": "sattasaṅghātasamupanītahadayūpatāpanimittesu na īsakampi cittasītibhāvassa aññathattamahosīti.",
  "tika-s0104t0:47_16": "Tīsu cettha vikappesu paṭhame vikappe avisesabhūtā buddhabhūmigatā,",
  "tika-s0104t0:47_17": "dutiye tatheva mahākaruṇābhāvūpagatā,",
  "tika-s0104t0:47_18": "tatiye paṭhamābhinīhārato paṭṭhāya tīsupi avatthāsu pavattā bhagavato karuṇā saṅgahitāti daṭṭhabbaṃ.",
  "tika-s0104t0:48_0": "Pajānātīti paññā,",
  "tika-s0104t0:48_1": "yathāsabhāvaṃ pakārehi paṭivijjhatīti attho.",
  "tika-s0104t0:48_2": "Paññapetīti vā paññā,",
  "tika-s0104t0:48_3": "taṃ tadatthaṃ pākaṭaṃ karotīti attho.",
  "tika-s0104t0:48_4": "Sāyeva ñeyyāvaraṇappahānato pakārehi dhammasabhāvajotanaṭṭhena pajjototi paññāpajjoto.",
  "tika-s0104t0:48_5": "Paññavato hi ekapallaṅkenapi nisinnassa dasasahassilokadhātu ekapajjotā hoti.",
  "tika-s0104t0:48_6": "Vuttañhetaṃ bhagavatā “cattārome bhikkhave, pajjotā.",
  "tika-s0104t0:48_7": "Katame cattāro?",
  "tika-s0104t0:48_8": "Candapajjoto,",
  "tika-s0104t0:48_9": "sūriyapajjoto,",
  "tika-s0104t0:48_10": "aggipajjoto,",
  "tika-s0104t0:48_11": "paññāpajjoto,",
  "tika-s0104t0:48_12": "ime kho bhikkhave,",
  "tika-s0104t0:48_13": "cattāro pajjotā.",
  "tika-s0104t0:48_14": "Etadaggaṃ bhikkhave,",
  "tika-s0104t0:48_15": "imesaṃ catunnaṃ pajjotānaṃ yadidaṃ paññāpajjoto”ti.",
  "tika-s0104t0:48_16": "Tena vihato visesena samugghāṭitoti paññāpajjotavihato,",
  "tika-s0104t0:48_17": "visesatā cettha upari āvi bhavissati.",
  "tika-s0104t0:48_18": "Muyhanti tena,",
  "tika-s0104t0:48_19": "sayaṃ vā muyhati,",
  "tika-s0104t0:48_20": "muyhanamattameva vā tanti moho, avijjā.",
  "tika-s0104t0:48_21": "Sveva visayasabhāvapaṭicchādanato andhakārasarikkhatāya tamo viyāti mohatamo.",
  "tika-s0104t0:48_22": "Satipi tamasaddassa sadisakappanamantarena avijjāvācakatte mohasaddasannidhānena tabbisesakatāvettha yuttāti sadisakappanā.",
  "tika-s0104t0:48_23": "Paññāpajjotavihato mohatamo yassāti paññāpajjotavihatamohatamo,",
  "tika-s0104t0:48_24": "taṃ paññāpajjotavihatamohatamaṃ.",
  "tika-s0104t0:49_0": "Nanu ca sabbesampi khīṇāsavānaṃ paññāpajjotena avijjandhakārahatatā sambhavati,",
  "tika-s0104t0:49_1": "atha kasmā aññasādhāraṇāvisesaguṇena bhagavato thomanā vuttāti?",
  "tika-s0104t0:49_2": "Savāsanappahānena anaññasādhāraṇavisesatāsambhavato.",
  "tika-s0104t0:49_3": "Sabbesampi hi khīṇāsavānaṃ paññāpajjotahatāvijjandhakārattepi sati saddhādhimuttehi viya diṭṭhippattānaṃ",
  "tika-s0104t0:49_4": "sāvakapaccekabuddhehi sammāsambuddhānaṃ savāsanappahānena kilesappahānassa viseso vijjatevāti.",
  "tika-s0104t0:49_5": "Atha vā paropadesamantarena attano santāne accantaṃ avijjandhakāravigamassa nipphāditattā (nibbattitattā ma. ni. ṭī. 1.1),",
  "tika-s0104t0:49_6": "tattha ca sabbaññutāya balesu ca vasībhāvassa samadhigatattā,",
  "tika-s0104t0:49_7": "parasantatiyañca dhammadesanātisayānubhāvena sammadeva tassa pavattitattā,",
  "tika-s0104t0:49_8": "bhagavāyeva visesato paññāpajjotavihatamohatamabhāvena thometabboti.",
  "tika-s0104t0:49_9": "Imasmiñca atthavikappe paññāpajjotapadena sasantānagatamohavidhamanā paṭivedhapaññā ceva parasantānagatamohavidhamanā",
  "tika-s0104t0:49_10": "desanāpaññā ca sāmaññaniddesena,",
  "tika-s0104t0:49_11": "ekasesanayena vā saṅgahitā.",
  "tika-s0104t0:49_12": "Na tu purimasmiṃ atthavikappe viya paṭivedhapaññāyevāti veditabbaṃ.",
  "tika-s0104t0:50_0": "Aparo nayo –",
  "tika-s0104t0:50_1": "bhagavato ñāṇassa ñeyyapariyantikattā sakalañeyyadhammasabhāvāvabodhanasamatthena anāvaraṇañāṇasaṅkhātena",
  "tika-s0104t0:50_2": "paññāpajjotena sakalañeyyadhammasabhāvacchādakamohatamassa vihatattā anāvaraṇañāṇabhūtena anaññasādhāraṇapaññāpajjotavihatamohatamabhāvena",
  "tika-s0104t0:50_3": "bhagavato thomanā veditabbā.",
  "tika-s0104t0:50_4": "Imasmiṃ pana atthavikappe mohatamavidhamanante adhigatattā anāvaraṇañāṇaṃ kāraṇūpacārena sakasantāne mohatamavidhamananti veditabbaṃ.",
  "tika-s0104t0:50_5": "Abhinīhārasampattiyā savāsanappahānameva hi kilesānaṃ ñeyyāvaraṇappahānanti,",
  "tika-s0104t0:50_6": "parasantāne pana mohatamavidhamanassa kāraṇabhāvato phalūpacārena anāvaraṇañāṇameva mohatamavidhamananti vuccati.",
  "tika-s0104t0:50_7": "Anāvaraṇañāṇanti ca sabbaññutaññāṇameva,",
  "tika-s0104t0:50_8": "yena dhammadesanāpaccavekkhaṇāni karoti.",
  "tika-s0104t0:50_9": "Tadidañhi ñāṇadvayaṃ atthato ekameva.",
  "tika-s0104t0:50_10": "Anavasesasaṅkhatāsaṅkhatasammutidhammārammaṇatāya sabbaññutaññāṇaṃ tatthāvaraṇābhāvato nissaṅgacāramupādāya anāvaraṇañāṇanti,",
  "tika-s0104t0:50_11": "visayappavattimukhena pana aññehi asādhāraṇabhāvadassanatthaṃ dvidhā katvā chaḷāsādhāraṇañāṇabhede vuttaṃ.",
  "tika-s0104t0:51_0": "Kiṃ panettha kāraṇaṃ avijjāsamugghātoyeveko pahānasampattivasena bhagavato thomanāya gayhati,",
  "tika-s0104t0:51_1": "na pana sātisayaṃ niravasesakilesappahānanti? Vuccate –",
  "tika-s0104t0:51_2": "tappahānavacaneneva hi tadekaṭṭhatāya sakalasaṃkilesasamugghātassa jotitabhāvato niravasesakilesappahānamettha gayhati.",
  "tika-s0104t0:51_3": "Na hi so saṃkileso atthi,",
  "tika-s0104t0:51_4": "yo niravasesāvijjāsamugghātanena na pahīyatīti.",
  "tika-s0104t0:51_5": "Atha vā sakalakusaladhammuppattiyā,",
  "tika-s0104t0:51_6": "saṃsāranivattiyā ca vijjā viya niravasesākusaladhammuppattiyā,",
  "tika-s0104t0:51_7": "saṃsārappavattiyā ca avijjāyeva padhānakāraṇanti tabbighātavacaneneva sakalasaṃkilesasamugghātavacanasiddhito soyeveko gayhatīti.",
  "tika-s0104t0:51_8": "Atha vā sakalasaṃkilesadhammānaṃ muddhabhūtattā avijjāya taṃ samugghātoyeveko gayhati. Yathāha –",
  "tika-s0104t0:52_0": "“Avijjā muddhāti jānāhi, vijjā muddhādhipātinī;",
  "tika-s0104t0:53_0": "Saddhāsatisamādhīhi, chandavīriyena saṃyutā”ti. ;",
  "tika-s0104t0:54_0": "Sanarāmaralokagarunti ettha pana paṭhamapakatiyā avibhāgena sattopi naroti vuccati,",
  "tika-s0104t0:54_1": "idha pana dutiyapakatiyā manujapurisoyeva,",
  "tika-s0104t0:54_2": "itarathā lokasaddassa avattabbatā siyā.",
  "tika-s0104t0:54_3": "“Yathā hi paṭhamapakatibhūto satto itarāya pakatiyā seṭṭhaṭṭhena pure uccaṭṭhāne seti pavattatīti purisoti vuccati,",
  "tika-s0104t0:54_4": "evaṃ jeṭṭhabhāvaṃ netīti naroti.",
  "tika-s0104t0:54_5": "Puttabhātubhūtopi hi puggalo mātujeṭṭhabhaginīnaṃ pituṭṭhāne tiṭṭhati,",
  "tika-s0104t0:54_6": "pageva bhattubhūto itarāsa”nti nāvāvimānavaṇṇanāyaṃ vuttaṃ.",
  "tika-s0104t0:54_7": "Ekasesappakappanena puthuvacanantaviggahena vā narā,",
  "tika-s0104t0:54_8": "maraṇaṃ maro,",
  "tika-s0104t0:54_9": "so natthi yesanti amarā,",
  "tika-s0104t0:54_10": "saha narehi,",
  "tika-s0104t0:54_11": "amarehi cāti sanarāmaro.Garati uggacchati uggato pākaṭo bhavatīti garu,",
  "tika-s0104t0:54_12": "garasaddo hi uggame.",
  "tika-s0104t0:54_13": "Apica pāsāṇacchattaṃ viya bhāriyaṭṭhena “garū”ti vuccati.",
  "tika-s0104t0:55_0": "Mātāpitācariyesu, dujjare alahumhi ca;",
  "tika-s0104t0:56_0": "Mahante cuggate ceva, nichekādikaresu ca;",
  "tika-s0104t0:57_0": "Tathā vaṇṇavisesesu, garusaddo pavattati.",
  "tika-s0104t0:58_0": "Idha pana sabbalokācariye tathāgate.",
  "tika-s0104t0:58_1": "Keci pana “garu,",
  "tika-s0104t0:58_2": "gurūti ca dvidhā gahetvā bhāriyavācakatte garusaddo,",
  "tika-s0104t0:58_3": "ācariyavācakatte tu gurusaddo”ti vadanti,",
  "tika-s0104t0:58_4": "taṃ na gahetabbaṃ.",
  "tika-s0104t0:58_5": "Pāḷivisaye hi sabbesampi yathāvuttānamatthānaṃ vācakatte garusaddoyevicchitabbo akārassa ākārabhāvena",
  "tika-s0104t0:58_6": "“gārava”nti taddhitantapadassa savuddhikassa dassanato.",
  "tika-s0104t0:58_7": "Sakkatabhāsāvisaye pana gurusaddoyevicchitabbo ukārassa vuddhibhāvena aññathā taddhitantapadassa dassanatoti.",
  "tika-s0104t0:58_8": "Sanarāmaro ca so loko cāti sanarāmaraloko,",
  "tika-s0104t0:58_9": "tassa garūti tathā,",
  "tika-s0104t0:58_10": "taṃ sanarāmaralokagaruṃ.",
  "tika-s0104t0:58_11": "“Sanaramarūlokagaru”ntipi paṭhanti,",
  "tika-s0104t0:58_12": "tadapi ariyāgāthattā vuttilakkhaṇato,",
  "tika-s0104t0:58_13": "atthato ca yuttameva.",
  "tika-s0104t0:58_14": "Atthato hi dīghāyukāpi samānā yathāparicchedaṃ maraṇasabhāvattā marūti devā vuccanti.",
  "tika-s0104t0:58_15": "Etena devamanussānaṃ viya tadavasiṭṭhasattānampi yathārahaṃ guṇavisesāvahatāya bhagavato upakārakataṃ dasseti.",
  "tika-s0104t0:58_16": "Nanu cettha devamanussā padhānabhūtā,",
  "tika-s0104t0:58_17": "atha kasmā tesaṃ appadhānatā niddisīyatīti?",
  "tika-s0104t0:58_18": "Atthato padhānatāya gahetabbattā.",
  "tika-s0104t0:58_19": "Añño hi saddakkamo,",
  "tika-s0104t0:58_20": "añño atthakkamoti saddakkamānusārena padhānāpadhānabhāvo na codetabbo.",
  "tika-s0104t0:58_21": "Edisesu hi samāsapadesu padhānampi appadhānaṃ viya niddisīyati yathā taṃ “sarājikāya parisāyā”ti,",
  "tika-s0104t0:58_22": "tasmā sabbattha atthatova adhippāyo gavesitabbo,",
  "tika-s0104t0:58_23": "na byañjanamattena.",
  "tika-s0104t0:58_24": "Yathāhu porāṇā –",
  "tika-s0104t0:59_0": "“Atthañhi nātho saraṇaṃ avoca,",
  "tika-s0104t0:60_0": "Na byañjanaṃ lokahito mahesi.",
  "tika-s0104t0:61_0": "Tasmā akatvā ratimakkharesu,",
  "tika-s0104t0:62_0": "Atthe niveseyya matiṃ matimā”ti. ;",
  "tika-s0104t0:63_0": "Kāmañcettha sattasaṅkhārabhājanavasena tividho loko,",
  "tika-s0104t0:63_1": "garubhāvassa pana adhippetattā garukaraṇasamatthasseva yujjanato sattalokavasena attho gahetabbo.",
  "tika-s0104t0:63_2": "So hi lokīyanti ettha puññāpuññāni,",
  "tika-s0104t0:63_3": "tabbipāko cāti loko,",
  "tika-s0104t0:63_4": "dassanatthe ca lokasaddamicchanti saddavidū.",
  "tika-s0104t0:63_5": "Amaraggahaṇena cettha upapattidevā adhippetā.",
  "tika-s0104t0:63_6": "Aparo nayo –",
  "tika-s0104t0:63_7": "samūhattho ettha lokasaddo samudāyavasena lokīyati paññāpīyatīti katvā.",
  "tika-s0104t0:63_8": "Saha narehīti sanarā,",
  "tika-s0104t0:63_9": "teyeva amarāti sanarāmarā,",
  "tika-s0104t0:63_10": "tesaṃ loko tathā,",
  "tika-s0104t0:63_11": "purimanayeneva yojetabbaṃ.",
  "tika-s0104t0:63_12": "Amarasaddena cettha upapattidevā viya visuddhidevāpi saṅgayhanti.",
  "tika-s0104t0:63_13": "Tepi hi paramatthato maraṇābhāvato amarā.",
  "tika-s0104t0:63_14": "Imasmiṃ pana atthavikappe narāmarānameva gahaṇaṃ ukkaṭṭhaniddesavasena yathā “satthā devamanussāna”nti.",
  "tika-s0104t0:63_15": "Tathā hi sabbānatthaparihānapubbaṅgamāya niravasesahitasukhavidhānatapparāya niratisayāya payogasampattiyā,",
  "tika-s0104t0:63_16": "sadevamanussāya pajāya accantamupakāritāya aparimitanirupamappabhāvaguṇasamaṅgitāya ca sabbasattuttamo",
  "tika-s0104t0:63_17": "bhagavā aparimāṇāsu lokadhātūsu aparimāṇānaṃ sattānaṃ uttamamanaññasādhāraṇaṃ gāravaṭṭhānanti.",
  "tika-s0104t0:63_18": "Kāmañca itthīnampi tathāupakārattā bhagavā garuyeva,",
  "tika-s0104t0:63_19": "padhānabhūtaṃ pana lokaṃ dassetuṃ purisaliṅgena vuttanti daṭṭhabbaṃ.",
  "tika-s0104t0:63_20": "Neruttikā pana avisesanicchitaṭṭhāne tathā niddiṭṭhamicchanti yathā “narā nāgā ca gandhabbā,",
  "tika-s0104t0:63_21": "abhivādetvāna pakkamu”nti.",
  "tika-s0104t0:63_22": "Tathā cāhu –",
  "tika-s0104t0:64_0": "“Napuṃsakena liṅgena, saddodāhu pumena vā;",
  "tika-s0104t0:65_0": "Niddissatīti ñātabbamavisesavinicchite”ti.",
  "tika-s0104t0:66_0": "Vandeti ettha pana –",
  "tika-s0104t0:67_0": "Vattamānāya pañcamyaṃ, sattamyañca vibhattiyaṃ;",
  "tika-s0104t0:68_0": "Etesu tīsu ṭhānesu, vandesaddo pavattati.",
  "tika-s0104t0:69_0": "Idha pana vattamānāyaṃ aññāsamasambhavato.",
  "tika-s0104t0:69_1": "Tattha ca uttamapurisavasenattho gahetabbo “ahaṃ vandāmī”ti.",
  "tika-s0104t0:69_2": "Namanathutiyatthesu ca vandasaddamicchanti ācariyā,",
  "tika-s0104t0:69_3": "tena ca sugatapadaṃ,",
  "tika-s0104t0:69_4": "nāthapadaṃ vā ajjhāharitvā yojetabbaṃ.",
  "tika-s0104t0:69_5": "Sobhanaṃ gataṃ gamanaṃ etassāti sugato.",
  "tika-s0104t0:69_6": "Gamanañcettha kāyagamanaṃ,",
  "tika-s0104t0:69_7": "ñāṇagamanañca,",
  "tika-s0104t0:69_8": "kāyagamanampi vineyyajanopasaṅkamanaṃ,",
  "tika-s0104t0:69_9": "pakatigamanañcāti dubbidhaṃ.",
  "tika-s0104t0:69_10": "Bhagavato hi vineyyajanopasaṅkamanaṃ ekantena tesaṃ hitasukhanipphādanato sobhanaṃ,",
  "tika-s0104t0:69_11": "tathā lakkhaṇānubyañjanapaṭimaṇḍitarūpakāyatāya dutavilambitakhalitānukaḍḍhananippīḷanukkuṭika-",
  "tika-s0104t0:69_12": "kuṭilākulatādidosarahita-",
  "tika-s0104t0:69_13": "mavahasitarājahaṃsa-",
  "tika-s0104t0:69_14": "vasabhavāraṇamigarājagamanaṃ pakatigamanañca,",
  "tika-s0104t0:69_15": "vimalavipulakaruṇāsativīriyādiguṇavisesasahitampi ñāṇagamanaṃ abhinīhārato paṭṭhāya yāva mahābodhi,",
  "tika-s0104t0:69_16": "tāva niravajjatāya sobhanamevāti.",
  "tika-s0104t0:69_17": "Atha vā “sayambhūñāṇena sakalampi lokaṃ pariññābhisamayavasena parijānanto sammā gato avagatoti sugato.",
  "tika-s0104t0:69_18": "Yo hi gatyattho,",
  "tika-s0104t0:69_19": "so buddhayattho.",
  "tika-s0104t0:69_20": "Yo ca buddhayattho,",
  "tika-s0104t0:69_21": "so gatyatthoti.",
  "tika-s0104t0:69_22": "Tathā lokasamudayaṃ pahānābhisamayavasena pajahanto anuppattidhammatamāpādento sammā gato atītoti sugato.",
  "tika-s0104t0:69_23": "Lokanirodhaṃ sacchikiriyābhisamayavasena sammā gato adhigatoti sugato.",
  "tika-s0104t0:69_24": "Lokanirodhagāminiṃ paṭipadaṃ bhāvanābhisamayavasena sammā gato paṭipannoti sugato,",
  "tika-s0104t0:69_25": "ayañcattho ‘sotāpattimaggena ye kilesā pahīnā,",
  "tika-s0104t0:69_26": "te kilese na puneti na pacceti na paccāgacchatī’ti sugatotiādinā niddesanayena vibhāvetabbo.",
  "tika-s0104t0:70_0": "Aparo nayo –",
  "tika-s0104t0:70_1": "sundaraṃ sammāsambodhiṃ,",
  "tika-s0104t0:70_2": "nibbānameva vā gato adhigatoti sugato.",
  "tika-s0104t0:70_3": "Bhūtaṃ tacchaṃ atthasaṃhitaṃ yathārahaṃ kālayuttameva vācaṃ vineyyānaṃ sammā gadatīti vā sugato, da-",
  "tika-s0104t0:70_4": "kārassa ta-",
  "tika-s0104t0:70_5": "kāraṃ katvā,",
  "tika-s0104t0:70_6": "taṃ sugataṃ.",
  "tika-s0104t0:70_7": "Puññāpuññakammehi upapajjanavasena gantabbāti gatiyo,",
  "tika-s0104t0:70_8": "upapattibhavavisesā.",
  "tika-s0104t0:70_9": "Tā pana nirayādibhedena pañcavidhā,",
  "tika-s0104t0:70_10": "sakalassāpi bhavagāmikammassa ariyamaggādhigamena avipākārahabhāvakaraṇena nivattitattā pañcahipi tāhi visaṃyutto hutvā muttoti gativimutto.",
  "tika-s0104t0:70_11": "Uddhamuddhabhavagāmino hi devā taṃtaṃkammavipākadānakālānurūpena tato tato bhavato muttāpi muttamattāva,",
  "tika-s0104t0:70_12": "na pana visaññogavasena muttā,",
  "tika-s0104t0:70_13": "gatipariyāpannā ca taṃtaṃbhavagāmikammassa ariyamaggena anivattitattā,",
  "tika-s0104t0:70_14": "na tathā bhagavā.",
  "tika-s0104t0:70_15": "Bhagavā pana yathāvuttappakārena visaṃyutto hutvā muttoti.",
  "tika-s0104t0:70_16": "Tasmā anena bhagavato katthacipi gatiyā apariyāpannataṃ dasseti.",
  "tika-s0104t0:70_17": "Yato ca bhagavā “devātidevo”ti vuccati.",
  "tika-s0104t0:70_18": "Tenevāha –",
  "tika-s0104t0:71_0": "“Yena devūpapatyassa, gandhabbo vā vihaṅgamo;",
  "tika-s0104t0:72_0": "Yakkhattaṃ yena gaccheyyaṃ, manussattañca abbaje;",
  "tika-s0104t0:73_0": "Te mayhaṃ āsavā khīṇā, viddhastā vinaḷīkatā”ti. ;",
  "tika-s0104t0:74_0": "Taṃtaṃgatisaṃvattanakānañhi kammakilesānaṃ mahābodhimūleyeva aggamaggena pahīnattā natthi bhagavato taṃtaṃgatipariyāpannatāti",
  "tika-s0104t0:74_1": "accantameva bhagavā sabbabhavayonigativiññāṇaṭṭhitisattāvāsasattanikāyehi parimuttoti.",
  "tika-s0104t0:74_2": "Atha vā kāmaṃ saupādisesāyapi nibbānadhātuyā tāhi gatīhi vimutto,",
  "tika-s0104t0:74_3": "esā pana “paññāpajjotavihatamohatama”nti etthevantogadhāti iminā padena anupādisesāya nibbānadhātuyāva thometīti daṭṭhabbaṃ.",
  "tika-s0104t0:75_0": "Ettha pana attahitasampattiparahitapaṭipattivasena dvīhākārehi bhagavato thomanā katā hoti.",
  "tika-s0104t0:75_1": "Tesu anāvaraṇañāṇādhigamo,",
  "tika-s0104t0:75_2": "saha vāsanāya kilesānamaccantappahānaṃ,",
  "tika-s0104t0:75_3": "anupādisesanibbānappatti ca attahitasampatti nāma,",
  "tika-s0104t0:75_4": "lābhasakkārādinirapekkhacittassa pana sabbadukkhaniyyānikadhammadesanāpayogato devadattādīsupi viruddhasattesu niccaṃ hitajjhāsayatā,",
  "tika-s0104t0:75_5": "vinītabbasattānaṃ ñāṇaparipākakālāgamanañca āsayato parahitapaṭipatti nāma.",
  "tika-s0104t0:75_6": "Sā pana āsayapayogato duvidhā,",
  "tika-s0104t0:75_7": "parahitapaṭipatti tividhā ca attahitasampatti imāya gāthāya yathārahaṃ pakāsitā hoti.",
  "tika-s0104t0:75_8": "“Karuṇāsītalahadaya”nti hi etena āsayato parahitapaṭipatti,",
  "tika-s0104t0:75_9": "sammā gadanatthena sugatasaddena payogato parahitapaṭipatti.",
  "tika-s0104t0:75_10": "“Paññāpajjotavihatamohatamaṃ gativimutta”nti etehi,",
  "tika-s0104t0:75_11": "catusaccapaṭivedhatthena ca sugatasaddena tividhāpi attahitasampatti,",
  "tika-s0104t0:75_12": "avasiṭṭhaṭṭhena pana tena,",
  "tika-s0104t0:75_13": "“sanarāmaralokagaru”nti ca etena sabbāpi attahitasampatti,",
  "tika-s0104t0:75_14": "parahitapaṭipatti ca pakāsitā hoti.",
  "tika-s0104t0:76_0": "Atha vā hetuphalasattūpakāravasena tīhākārehi thomanā katā.",
  "tika-s0104t0:76_1": "Tattha hetu nāma mahākaruṇāsamāyogo,",
  "tika-s0104t0:76_2": "bodhisambhārasambharaṇañca,",
  "tika-s0104t0:76_3": "tadubhayampi paṭhamapadena yathārutato,",
  "tika-s0104t0:76_4": "sāmatthiyato ca pakāsitaṃ.",
  "tika-s0104t0:76_5": "Phalaṃ pana ñāṇappahānaānubhāvarūpakāyasampadāvasena catubbidhaṃ.",
  "tika-s0104t0:76_6": "Tattha sabbaññutañāṇapadaṭṭhānaṃ maggañāṇaṃ,",
  "tika-s0104t0:76_7": "tammūlakāni ca dasabalādiñāṇāni ñāṇasampadā,",
  "tika-s0104t0:76_8": "savāsanasakalasaṃkilesānamaccantamanuppādadhammatāpādanaṃ pahānasampadā,",
  "tika-s0104t0:76_9": "yathicchitanipphādane ādhipaccaṃ ānubhāvasampadā,",
  "tika-s0104t0:76_10": "sakalalokanayanābhisekabhūtā pana lakkhaṇānubyañjanapaṭimaṇḍitā attabhāvasampatti rūpakāyasampadā.",
  "tika-s0104t0:76_11": "Tāsu ñāṇappahānasampadā dutiyapadena,",
  "tika-s0104t0:76_12": "saccapaṭivedhatthena ca sugatasaddena pakāsitā,",
  "tika-s0104t0:76_13": "ānubhāvasampadā tatiyapadena,",
  "tika-s0104t0:76_14": "rūpakāyasampadā sobhanakāyagamanatthena sugatasaddena lakkhaṇānubyañjanapāripūriyā vinā tadabhāvato.",
  "tika-s0104t0:76_15": "Yathāvuttā duvidhāpi parahitapaṭipatti sattūpakārasampadā,",
  "tika-s0104t0:76_16": "sā pana sammā gadanatthena sugatasaddena pakāsitāti veditabbā.",
  "tika-s0104t0:77_0": "Apica imāya gāthāya sammāsambodhi tammūla –",
  "tika-s0104t0:77_1": "tappaṭipattiyādayo aneke buddhaguṇā ācariyena pakāsitā honti.",
  "tika-s0104t0:77_2": "Esā hi ācariyānaṃ pakati,",
  "tika-s0104t0:77_3": "yadidaṃ yena kenaci pakārena atthantaraviññāpanaṃ. Kathaṃ?",
  "tika-s0104t0:77_4": "“Karuṇāsītalahadaya”nti hi etena sammāsambodhiyā mūlaṃ dasseti.",
  "tika-s0104t0:77_5": "Mahākaruṇāsañcoditamānaso hi bhagavā saṃsārapaṅkato sattānaṃ samuddharaṇatthaṃ katābhinīhāro anupubbena",
  "tika-s0104t0:77_6": "pāramiyo pūretvā anuttaraṃ sammāsambodhimadhigatoti karuṇā sammāsambodhiyā mūlaṃ.",
  "tika-s0104t0:77_7": "“Paññāpajjotavihatamohatama”nti etena sammāsambodhiṃ dasseti.",
  "tika-s0104t0:77_8": "Sabbaññutañāṇapadaṭṭhānañhi aggamaggañāṇaṃ,",
  "tika-s0104t0:77_9": "aggamaggañāṇapadaṭṭhānañca sabbaññutaññāṇaṃ “sammāsambodhī”ti vuccati.",
  "tika-s0104t0:77_10": "Sammā gamanatthena sugatasaddena sammāsambodhiyā paṭipattiṃ dasseti līnuddhaccapatiṭṭhānāyūhanakāmasukhattakilamathānuyogasassatucchedābhinivesādiantadvayarahitāya",
  "tika-s0104t0:77_11": "karuṇāpaññāpariggahitāya majjhimāya paṭipattiyā pakāsanato,",
  "tika-s0104t0:77_12": "itarehi sammāsambodhiyā padhānāppadhānappabhedaṃ payojanaṃ dasseti.",
  "tika-s0104t0:77_13": "Saṃsāramahoghato sattasantāraṇañhettha padhānaṃ,",
  "tika-s0104t0:77_14": "tadaññamappadhānaṃ.",
  "tika-s0104t0:77_15": "Tesu ca padhānena payojanena parahitapaṭipattiṃ dasseti,",
  "tika-s0104t0:77_16": "itarena attahitasampattiṃ,",
  "tika-s0104t0:77_17": "tadubhayena ca attahitapaṭipannādīsu catūsu puggalesu bhagavato catutthapuggalabhāvaṃ pakāseti.",
  "tika-s0104t0:77_18": "Tena ca anuttaraṃ dakkhiṇeyyabhāvaṃ,",
  "tika-s0104t0:77_19": "uttamañca vandanīyabhāvaṃ,",
  "tika-s0104t0:77_20": "attano ca vandanāya khettaṅgatabhāvaṃ vibhāveti.",
  "tika-s0104t0:78_0": "Apica karuṇāggahaṇena lokiyesu mahaggatabhāvappattāsādhāraṇaguṇadīpanato sabbalokiyaguṇasampatti dassitā,",
  "tika-s0104t0:78_1": "paññāggahaṇena sabbaññutaññāṇapadaṭṭhānamaggañāṇadīpanato sabbalokuttaraguṇasampatti.",
  "tika-s0104t0:78_2": "Tadubhayaggahaṇasiddho hi attho “sanarāmaralokagaru”ntiādinā vipañcīyatīti.",
  "tika-s0104t0:78_3": "Karuṇāggahaṇena ca nirupakkilesamupagamanaṃ dasseti,",
  "tika-s0104t0:78_4": "paññāggahaṇena apagamanaṃ.",
  "tika-s0104t0:78_5": "Tathā karuṇāggahaṇena lokasamaññānurūpaṃ bhagavato pavattiṃ dasseti lokavohāravisayattā karuṇāya,",
  "tika-s0104t0:78_6": "paññāggahaṇena lokasamaññāya anatidhāvanaṃ.",
  "tika-s0104t0:78_7": "Sabhāvānavabodhena hi dhammānaṃ sabhāvaṃ atidhāvitvā sattādiparāmasanaṃ hoti.",
  "tika-s0104t0:78_8": "Tathā karuṇāggahaṇena mahākaruṇāsamāpattivihāraṃ dasseti,",
  "tika-s0104t0:78_9": "paññāggahaṇena tīsu kālesu appaṭihatañāṇaṃ,",
  "tika-s0104t0:78_10": "catusaccañāṇaṃ,",
  "tika-s0104t0:78_11": "catupaṭisambhidāñāṇaṃ,",
  "tika-s0104t0:78_12": "catuvesārajjañāṇaṃ,",
  "tika-s0104t0:78_13": "karuṇāggahaṇena mahākaruṇāsamāpattiñāṇassa gahitattā sesāsādhāraṇañāṇāni,",
  "tika-s0104t0:78_14": "cha abhiññā,",
  "tika-s0104t0:78_15": "aṭṭhasu parisāsu akampanañāṇāni,",
  "tika-s0104t0:78_16": "dasa balāni,",
  "tika-s0104t0:78_17": "cuddasa buddhaguṇā,",
  "tika-s0104t0:78_18": "soḷasa ñāṇacariyā,",
  "tika-s0104t0:78_19": "aṭṭhārasa buddhadhammā,",
  "tika-s0104t0:78_20": "catucattārīsa ñāṇavatthūni,",
  "tika-s0104t0:78_21": "sattasattati ñāṇavatthūnīti evamādīnaṃ anekesaṃ paññāpabhedānaṃ vasena ñāṇacāraṃ dasseti.",
  "tika-s0104t0:78_22": "Tathā karuṇāggahaṇena caraṇasampattiṃ,",
  "tika-s0104t0:78_23": "paññāggahaṇena vijjāsampattiṃ.",
  "tika-s0104t0:78_24": "Karuṇāggahaṇena attādhipatitā,",
  "tika-s0104t0:78_25": "paññāggahaṇena dhammādhipatitā.",
  "tika-s0104t0:78_26": "Karuṇāggahaṇena lokanāthabhāvo,",
  "tika-s0104t0:78_27": "paññāggahaṇena attanāthabhāvo.",
  "tika-s0104t0:78_28": "Tathā karuṇāggahaṇena pubbakārībhāvo,",
  "tika-s0104t0:78_29": "paññāggahaṇena kataññutā.",
  "tika-s0104t0:78_30": "Karuṇāggahaṇena aparantapatā,",
  "tika-s0104t0:78_31": "paññāggahaṇena anattantapatā.",
  "tika-s0104t0:78_32": "Karuṇāggahaṇena vā buddhakaradhammasiddhi,",
  "tika-s0104t0:78_33": "paññāggahaṇena buddhabhāvasiddhi.",
  "tika-s0104t0:78_34": "Tathā karuṇāggahaṇena parasantāraṇaṃ,",
  "tika-s0104t0:78_35": "paññāggahaṇena attasantāraṇaṃ.",
  "tika-s0104t0:78_36": "Tathā karuṇāggahaṇena sabbasattesu anuggahacittatā,",
  "tika-s0104t0:78_37": "paññāggahaṇena sabbadhammesu virattacittatā dassitā hoti sabbesañca buddhaguṇānaṃ karuṇā ādi tannidānabhāvato,",
  "tika-s0104t0:78_38": "paññā pariyosānaṃ tato uttari karaṇīyābhāvato.",
  "tika-s0104t0:78_39": "Iti ādipariyosānadassanena sabbe buddhaguṇā dassitā honti.",
  "tika-s0104t0:78_40": "Tathā karuṇāggahaṇena sīlakkhandhapubbaṅgamo samādhikkhandho dassito hoti.",
  "tika-s0104t0:78_41": "Karuṇānidānañhi sīlaṃ tato pāṇātipātādiviratippavattito,",
  "tika-s0104t0:78_42": "sā ca jhānattayasampayoginīti,",
  "tika-s0104t0:78_43": "paññāvacanena paññākkhandho.",
  "tika-s0104t0:78_44": "Sīlañca sabbabuddhaguṇānaṃ ādi,",
  "tika-s0104t0:78_45": "samādhi majjhe,",
  "tika-s0104t0:78_46": "paññā pariyosānanti evampi ādimajjhapariyosānakalyāṇā sabbe buddhaguṇā dassitā honti nayato dassitattā.",
  "tika-s0104t0:78_47": "Eso eva hi niravasesato buddhaguṇānaṃ dassanupāyo,",
  "tika-s0104t0:78_48": "yadidaṃ nayaggāhaṇaṃ,",
  "tika-s0104t0:78_49": "aññathā ko nāma samattho bhagavato guṇe anupadaṃ niravasesato dassetuṃ.",
  "tika-s0104t0:78_50": "Tenevāha –",
  "tika-s0104t0:79_0": "“Buddhopi buddhassa bhaṇeyya vaṇṇaṃ,",
  "tika-s0104t0:80_0": "Kappampi ce aññamabhāsamāno.",
  "tika-s0104t0:81_0": "Khīyetha kappo ciradīghamantare,",
  "tika-s0104t0:82_0": "Vaṇṇo na khīyetha tathāgatassā”ti.",
  "tika-s0104t0:83_0": "Teneva ca āyasmatā sāriputtattherenāpi buddhaguṇaparicchedanaṃ pati bhagavatā anuyuttena “no hetaṃ bhante”ti",
  "tika-s0104t0:83_1": "paṭikkhipitvā “api ca me bhante dhammanvayo vidito”ti sampasādanīyasutte vuttaṃ.",
  "tika-s0104t0:84_0": "Evaṃ saṅkhepena sakalasabbaññuguṇehi bhagavato thomanāpubbaṅgamaṃ paṇāmaṃ katvā idāni saddhammassāpi",
  "tika-s0104t0:84_1": "thomanāpubbaṅgamaṃ paṇāmaṃ karonto “buddhopī”tiādimāha.",
  "tika-s0104t0:84_2": "Tatthāyaṃ saha padasambandhena saṅkhepattho –",
  "tika-s0104t0:84_3": "yathāvuttavividhaguṇagaṇasamannāgato buddhopi yaṃ ariyamaggasaṅkhātaṃ dhammaṃ,",
  "tika-s0104t0:84_4": "saha pubbabhāgapaṭipattidhammena vā ariyamaggabhūtaṃ dhammaṃ bhāvetvā ceva yaṃ phalanibbānasaṅkhātaṃ dhammaṃ,",
  "tika-s0104t0:84_5": "pariyattidhammapaṭipattidhammehi vā saha phalanibbānabhūtaṃ dhammaṃ sacchikatvā ca sammāsambodhisaṅkhātaṃ buddhabhāvamupagato,",
  "tika-s0104t0:84_6": "vītamalamanuttaraṃ taṃ dhammampi vandeti.",
  "tika-s0104t0:85_0": "Tattha buddhasaddassa tāva “bujjhitā saccānīti buddho.",
  "tika-s0104t0:85_1": "Bodhetā pajāyāti buddho”tiādinā niddesanayena attho veditabbo.",
  "tika-s0104t0:85_2": "Atha vā aggamaggañāṇādhigamena savāsanāya sammohaniddāya accantavigamanato,",
  "tika-s0104t0:85_3": "aparimitaguṇagaṇālaṅkatasabbaññutaññāṇappattiyā vikasitabhāvato ca buddhavāti buddho jāgaraṇavikasanatthavasena.",
  "tika-s0104t0:85_4": "Atha vā kassacipi ñeyyadhammassa anavabuddhassa abhāvena ñeyyavisesassa kammabhāvāgahaṇato kammavacanicchāyābhāvena",
  "tika-s0104t0:85_5": "avagamanatthavasena kattuniddesova labbhati,",
  "tika-s0104t0:85_6": "tasmā buddhavāti buddhotipi vattabbo.",
  "tika-s0104t0:85_7": "Padesaggahaṇe hi asati gahetabbassa nippadesatāva viññāyati yathā “dikkhito na dadātī”ti.",
  "tika-s0104t0:85_8": "Evañca katvā kammavisesānapekkhā kattari eva buddhasaddasiddhi veditabbā,",
  "tika-s0104t0:85_9": "atthato pana pāramitāparibhāvito sayambhuñāṇena saha vāsanāya vihataviddhastaniravasesakilesomahākaruṇāsabbaññutaññāṇādiaparimeyyaguṇagaṇādhāro",
  "tika-s0104t0:85_10": "khandhasantāno buddho, yathāha –",
  "tika-s0104t0:86_0": "“Buddhoti yo so bhagavā sayambhū anācariyako pubbe ananussutesu dhammesu sāmaṃ saccāni abhisambujjhi,",
  "tika-s0104t0:86_1": "tattha ca sabbaññutaṃ patto,",
  "tika-s0104t0:86_2": "balesu ca vasībhāva”nti.",
  "tika-s0104t0:87_0": "Apisaddo sambhāvane,",
  "tika-s0104t0:87_1": "tena evaṃ guṇavisesayutto sopi nāma bhagavā īdisaṃ dhammaṃ bhāvetvā,",
  "tika-s0104t0:87_2": "sacchikatvā ca buddhabhāvamupagato,",
  "tika-s0104t0:87_3": "kā nāma kathā aññesaṃ sāvakādibhāvamupagamaneti dhamme sambhāvanaṃ dīpeti.",
  "tika-s0104t0:87_4": "Buddhabhāvanti sammāsambodhiṃ.",
  "tika-s0104t0:87_5": "Yena hi nimittabhūtena sabbaññutaññāṇapadaṭṭhānena aggamaggañāṇena,",
  "tika-s0104t0:87_6": "aggamaggañāṇapadaṭṭhānena ca sabbaññutaññāṇena bhagavati “buddho”ti nāmaṃ,",
  "tika-s0104t0:87_7": "tadārammaṇañca ñāṇaṃ pavattati,",
  "tika-s0104t0:87_8": "tamevidha “bhāvo”ti vuccati.",
  "tika-s0104t0:87_9": "Bhavanti buddhisaddā etenāti hi bhāvo.",
  "tika-s0104t0:87_10": "Tathā hi vadanti –",
  "tika-s0104t0:88_0": "“Yena yena nimittena, buddhi saddo ca vattate;",
  "tika-s0104t0:89_0": "Taṃtaṃnimittakaṃ bhāvapaccayehi udīrita”nti.",
  "tika-s0104t0:90_0": "Bhāvetvāti uppādetvā,",
  "tika-s0104t0:90_1": "vaḍḍhetvā vā.",
  "tika-s0104t0:90_2": "Sacchikatvāti paccakkhaṃ katvā. Ceva- saddo ca-",
  "tika-s0104t0:90_3": "saddo ca tadubhayattha samuccaye.",
  "tika-s0104t0:90_4": "Tena hi saddadvayena na kevalaṃ bhagavā dhammassa bhāvanāmattena buddhabhāvamupagato,",
  "tika-s0104t0:90_5": "nāpi sacchikiriyāmattena,",
  "tika-s0104t0:90_6": "atha kho tadubhayenevāti samuccinoti.",
  "tika-s0104t0:90_7": "Upagatoti patto,",
  "tika-s0104t0:90_8": "adhigatoti attho.",
  "tika-s0104t0:90_9": "Etassa “buddhabhāva”nti padena sambandho.",
  "tika-s0104t0:90_10": "Vītamalanti ettha virahavasena eti pavattatīti vīto,",
  "tika-s0104t0:90_11": "malato vīto,",
  "tika-s0104t0:90_12": "vītaṃ vā malaṃ yassāti vītamalo,",
  "tika-s0104t0:90_13": "taṃ vītamalaṃ.",
  "tika-s0104t0:90_14": "“Gatamala”ntipi pāṭho dissati,",
  "tika-s0104t0:90_15": "evaṃ sati saupasaggo viya anupasaggopi gatasaddo virahatthavācako veditabbo dhātūnamanekatthattā.",
  "tika-s0104t0:90_16": "Gacchati apagacchatīti hi gato, dhammo.",
  "tika-s0104t0:90_17": "Gataṃ vā malaṃ,",
  "tika-s0104t0:90_18": "purimanayena samāso.",
  "tika-s0104t0:90_19": "Anuttaranti uttaravirahitaṃ.",
  "tika-s0104t0:90_20": "Yathānusiṭṭhaṃ paṭipajjamāne apāyato,",
  "tika-s0104t0:90_21": "saṃsārato ca apatamāne katvā dhāretīti dhammo,",
  "tika-s0104t0:90_22": "navavidho lokuttaradhammo.",
  "tika-s0104t0:90_23": "Tappakāsanattā,",
  "tika-s0104t0:90_24": "sacchikiriyāsammasanapariyāyassa ca labbhamānattā pariyattidhammopi idha saṅgahito.",
  "tika-s0104t0:90_25": "Tathā hi “abhidhammanayasamuddaṃ adhigacchi,",
  "tika-s0104t0:90_26": "tīṇi piṭakāni sammasī”ti ca aṭṭhakathāyaṃ vuttaṃ,",
  "tika-s0104t0:90_27": "tathā “yaṃ dhammaṃ bhāvetvā sacchikatvā”ti ca vuttattā bhāvanāsacchikiriyāyogyatāya buddhakaradhammabhūtāhi",
  "tika-s0104t0:90_28": "pāramitāhi saha pubbabhāgaadhisīlasikkhādayopi idha saṅgahitāti veditabbā.",
  "tika-s0104t0:90_29": "Tāpi hi vigatapaṭipakkhatāya vītamalā,",
  "tika-s0104t0:90_30": "anaññasādhāraṇatāya anuttarā ca.",
  "tika-s0104t0:90_31": "Kathaṃ pana tā bhāvetvā,",
  "tika-s0104t0:90_32": "sacchikatvā ca bhagavā buddhabhāvamupagatoti? Vuccate –",
  "tika-s0104t0:90_33": "sattānañhi saṃsāravaṭṭadukkhanissaraṇāya [nissaraṇatthāya (paṇṇāsa ṭī.) nissaraṇe (katthaci)] katamahābhinīhāro",
  "tika-s0104t0:90_34": "mahākaruṇādhivāsanapesalajjhāsayo paññāvisesapariyodātanimmalānaṃ dānadamasaññamādīnaṃ uttamadhammānaṃ",
  "tika-s0104t0:90_35": "kappānaṃ satasahassādhikāni cattāri asaṅkhyeyyāni sakkaccaṃ nirantaraṃ niravasesaṃ bhāvanāsacchikiriyāhi",
  "tika-s0104t0:90_36": "kammādīsu adhigatavasībhāvo acchariyācinteyyamahānubhāvo adhisīlādhicittānaṃ paramukkaṃsapāramippatto",
  "tika-s0104t0:90_37": "bhagavā paccayākāre catuvīsatikoṭisatasahassamukhena mahāvajirañāṇaṃ pesetvā anuttaraṃ sammāsambodhisaṅkhātaṃ",
  "tika-s0104t0:90_38": "buddhabhāvamupagatoti.",
  "tika-s0104t0:91_0": "Imāya pana gāthāya vijjāvimuttisampadādīhi anekehi guṇehi yathārahaṃ saddhammaṃ thometi. Kathaṃ?",
  "tika-s0104t0:91_1": "Ettha hi “bhāvetvā”ti etena vijjāsampadāya thometi,",
  "tika-s0104t0:91_2": "“sacchikatvā”ti etena vimuttisampadāya.",
  "tika-s0104t0:91_3": "Tathā paṭhamena jhānasampadāya,",
  "tika-s0104t0:91_4": "dutiyena vimokkhasampadāya.",
  "tika-s0104t0:91_5": "Paṭhamena vā samādhisampadāya,",
  "tika-s0104t0:91_6": "dutiyena samāpattisampadāya.",
  "tika-s0104t0:91_7": "Atha vā paṭhamena khayañāṇabhāvena,",
  "tika-s0104t0:91_8": "dutiyena anuppādañāṇabhāvena.",
  "tika-s0104t0:91_9": "Paṭhamena vā vijjūpamatāya,",
  "tika-s0104t0:91_10": "dutiyena vajirūpamatāya.",
  "tika-s0104t0:91_11": "Paṭhamena vā virāgasampattiyā,",
  "tika-s0104t0:91_12": "dutiyena nirodhasampattiyā.",
  "tika-s0104t0:91_13": "Tathā paṭhamena niyyānabhāvena,",
  "tika-s0104t0:91_14": "dutiyena nissaraṇabhāvena.",
  "tika-s0104t0:91_15": "Paṭhamena vā hetubhāvena,",
  "tika-s0104t0:91_16": "dutiyena asaṅkhatabhāvena.",
  "tika-s0104t0:91_17": "Paṭhamena vā dassanabhāvena,",
  "tika-s0104t0:91_18": "dutiyena vivekabhāvena.",
  "tika-s0104t0:91_19": "Paṭhamena vā adhipatibhāvena,",
  "tika-s0104t0:91_20": "dutiyena amatabhāvena dhammaṃ thometi.",
  "tika-s0104t0:91_21": "Atha vā “yaṃ dhammaṃ bhāvetvā buddhabhāvaṃ upagato”ti etena svākkhātatāya dhammaṃ thometi,",
  "tika-s0104t0:91_22": "“sacchikatvā”ti etena sandiṭṭhikatāya.",
  "tika-s0104t0:91_23": "Tathā paṭhamena akālikatāya,",
  "tika-s0104t0:91_24": "dutiyena ehipassikatāya.",
  "tika-s0104t0:91_25": "Paṭhamena vā opaneyyikatāya,",
  "tika-s0104t0:91_26": "dutiyena paccattaṃveditabbatāya.",
  "tika-s0104t0:91_27": "Paṭhamena vā saha pubbabhāgasīlādīhi sekkhehi sīlasamādhipaññākkhandhehi,",
  "tika-s0104t0:91_28": "dutiyena saha asaṅkhatadhātuyā asekkhehi dhammaṃ thometi.",
  "tika-s0104t0:92_0": "“Vītamala”nti iminā pana saṃkilesābhāvadīpanena visuddhatāya dhammaṃ thometi,",
  "tika-s0104t0:92_1": "“anuttara”nti etena aññassa visiṭṭhassa abhāvadīpanena paripuṇṇatāya.",
  "tika-s0104t0:92_2": "Paṭhamena vā pahānasampadāya,",
  "tika-s0104t0:92_3": "dutiyena sabhāvasampadāya.",
  "tika-s0104t0:92_4": "Paṭhamena vā bhāvanāphalayogyatāya.",
  "tika-s0104t0:92_5": "Bhāvanāguṇena hi so saṃkilesamalasamugghātako,",
  "tika-s0104t0:92_6": "tasmānena bhāvanākiriyāya phalamāha.",
  "tika-s0104t0:92_7": "Dutiyena sacchikiriyāphalayogyatāya.",
  "tika-s0104t0:92_8": "Taduttarikaraṇīyābhāvato hi anaññasādhāraṇatāya anuttarabhāvo sacchikiriyānibbattito,",
  "tika-s0104t0:92_9": "tasmānena sacchikiriyāphalamāhāti.",
  "tika-s0104t0:93_0": "Evaṃ saṅkhepeneva sabbasaddhammaguṇehi saddhammassāpi thomanāpubbaṅgamaṃ paṇāmaṃ katvā idāni ariyasaṅghassāpi",
  "tika-s0104t0:93_1": "thomanāpubbaṅgamaṃ paṇāmaṃ karonto “sugatassa orasāna”ntiādimāha.",
  "tika-s0104t0:93_2": "Tattha sugatassāti sambandhaniddeso,",
  "tika-s0104t0:93_3": "“puttāna”nti etena sambajjhitabbo.",
  "tika-s0104t0:93_4": "Urasi bhavā, jātā,",
  "tika-s0104t0:93_5": "saṃvuddhā vā orasā,",
  "tika-s0104t0:93_6": "attajo khettajo antevāsiko dinnakoti catubbidhesu puttesu attajā,",
  "tika-s0104t0:93_7": "taṃsarikkhatāya pana ariyapuggalā “orasā”ti vuccanti.",
  "tika-s0104t0:93_8": "Yathā hi manussānaṃ orasaputtā attajātatāya pitusantakassa dāyajjassa visesabhāgino honti,",
  "tika-s0104t0:93_9": "evametepi saddhammasavanante ariyāya jātiyā jātatāya bhagavato santakassa vimuttisukhassa dhammaratanassa ca dāyajjassa visesabhāginoti.",
  "tika-s0104t0:93_10": "Atha vā bhagavato dhammadesanānubhāvena ariyabhūmiṃ okkamamānā,",
  "tika-s0104t0:93_11": "okkantā ca ariyasāvakā bhagavato ure vāyāmajanitābhijātatāya sadisakappanamantarena nippariyāyeneva “orasā”ti vattabbatamarahanti.",
  "tika-s0104t0:93_12": "Tathā hi te bhagavatā āsayānusayacariyādhimuttiādiolokanena,",
  "tika-s0104t0:93_13": "vajjānucintanena ca hadaye katvā vajjato nivāretvā anavajje patiṭṭhāpentena sīlādidhammasarīraposanena saṃvaḍḍhāpitā.",
  "tika-s0104t0:93_14": "Yathāha bhagavā itivuttake “ahamasmi bhikkhave brāhmaṇo…pe…",
  "tika-s0104t0:93_15": "tassa me tumhe puttā orasā mukhato jātā”tiādi.",
  "tika-s0104t0:93_16": "Nanu sāvakadesitāpi desanā ariyabhāvāvahāti? Saccaṃ,",
  "tika-s0104t0:93_17": "sā pana tammūlikattā,",
  "tika-s0104t0:93_18": "lakkhaṇādivisesābhāvato ca “bhagavato dhammadesanā” icceva saṅkhyaṃ gatā,",
  "tika-s0104t0:93_19": "tasmā bhagavato orasaputtabhāvoyeva tesaṃ vattabboti,",
  "tika-s0104t0:93_20": "etena catubbidhesu puttesu ariyasaṅghassa attajaputtabhāvaṃ dasseti.",
  "tika-s0104t0:93_21": "Attano kulaṃ punenti sodhenti,",
  "tika-s0104t0:93_22": "mātāpitūnaṃ vā hadayaṃ pūrentīti puttā,",
  "tika-s0104t0:93_23": "attajādayo.",
  "tika-s0104t0:93_24": "Ariyā pana dhammatantivisodhanena,",
  "tika-s0104t0:93_25": "dhammānudhammapaṭipattiyā cittārādhanena ca tappaṭibhāgatāya bhagavato puttā nāma, tesaṃ.",
  "tika-s0104t0:93_26": "Tassa “samūha”nti padena sambandho.",
  "tika-s0104t0:94_0": "Saṃkilesanimittaṃ hutvā guṇaṃ māreti vibādhatīti māro,",
  "tika-s0104t0:94_1": "devaputtamāro.",
  "tika-s0104t0:94_2": "Sināti pare bandhati etāyāti senā,",
  "tika-s0104t0:94_3": "mārassa senā tathā,",
  "tika-s0104t0:94_4": "mārañca mārasenañca mathenti vilothentīti mārasenamathanā, tesaṃ.",
  "tika-s0104t0:94_5": "“Māramārasenamathanāna”nti hi vattabbepi ekadesasarūpekasesavasena evaṃ vuttaṃ.",
  "tika-s0104t0:94_6": "Mārasaddasannidhānena vā senāsaddena mārasenā gahetabbā,",
  "tika-s0104t0:94_7": "gāthābandhavasena cettha rasso.",
  "tika-s0104t0:94_8": "“Mārasenamaddanāna”ntipi katthaci pāṭho,",
  "tika-s0104t0:94_9": "so ayuttova ariyājātikattā imissā gāthāya.",
  "tika-s0104t0:94_10": "Nanu ca ariyasāvakānaṃ maggādhigamasamaye bhagavato viya tadantarāyakaraṇatthaṃ devaputtamāro vā mārasenā vā na apasādeti,",
  "tika-s0104t0:94_11": "atha kasmā evaṃ vuttanti?",
  "tika-s0104t0:94_12": "Apasādetabbabhāvakāraṇassa vimathitattā.",
  "tika-s0104t0:94_13": "Tesañhi apasādetabbatāya kāraṇe saṃkilese vimathite tepi vimathitā nāma hontīti.",
  "tika-s0104t0:94_14": "Atha vā khandhābhisaṅkhāramārānaṃ viya devaputtamārassāpi guṇamāraṇe sahāyabhāvūpagamanato kilesabalakāyo idha “mārasenā”ti vuccati yathāha bhagavā –",
  "tika-s0104t0:95_0": "“Kāmā te paṭhamā senā, dutiyā arati vuccati;",
  "tika-s0104t0:96_0": "Tatiyā khuppipāsā te, catutthī taṇhā pavuccati.",
  "tika-s0104t0:97_0": "Pañcamaṃ thinamiddhaṃ te, chaṭṭhā bhīrū pavuccati;",
  "tika-s0104t0:98_0": "Sattamī vicikicchā te, makkho thambho te aṭṭhamo.",
  "tika-s0104t0:99_0": "Lābho siloko sakkāro,",
  "tika-s0104t0:100_0": "Micchāladdho ca yo yaso;",
  "tika-s0104t0:101_0": "Yo cattānaṃ samukkaṃse,",
  "tika-s0104t0:102_0": "Pare ca avajānati.",
  "tika-s0104t0:103_0": "Esā namuci te senā, kaṇhassābhippahārinī;",
  "tika-s0104t0:104_0": "Na naṃ asūro jināti, jetvā ca labhate sukha”nti. ;",
  "tika-s0104t0:105_0": "Sā ca tehi ariyasāvakehi diyaḍḍhasahassabhedā,",
  "tika-s0104t0:105_1": "anantabhedā vā kilesavāhinī satidhammavicayavīriyasamathādiguṇapaharaṇīhi odhiso mathitā,",
  "tika-s0104t0:105_2": "viddhaṃsitā,",
  "tika-s0104t0:105_3": "vihatā ca,",
  "tika-s0104t0:105_4": "tasmā “mārasenamathanā”ti vuccanti.",
  "tika-s0104t0:105_5": "Vilothanañcettha viddhaṃsanaṃ,",
  "tika-s0104t0:105_6": "vihananaṃ vā.",
  "tika-s0104t0:105_7": "Apica khandhābhisaṅkhāramaccudevaputtamārānaṃ tesaṃ sahāyabhāvūpagamanatāya senāsaṅkhātassa kilesamārassa",
  "tika-s0104t0:105_8": "ca mathanato “mārasenamathanā”tipi attho gahetabbo.",
  "tika-s0104t0:105_9": "Evañca sati pañcamāranimmathanabhāvena attho paripuṇṇo hoti.",
  "tika-s0104t0:105_10": "Ariyasāvakāpi hi samudayappahānapariññāvasena khandhamāraṃ,",
  "tika-s0104t0:105_11": "sahāyavekallakaraṇena sabbathā,",
  "tika-s0104t0:105_12": "appavattikaraṇena ca abhisaṅkhāramāraṃ,",
  "tika-s0104t0:105_13": "balavidhamanavisayātikkamanavasena maccumāraṃ,",
  "tika-s0104t0:105_14": "devaputtamārañca samucchedappahānavasena sabbaso appavattikaraṇena kilesamāraṃ mathentīti,",
  "tika-s0104t0:105_15": "iminā pana tesaṃ orasaputtabhāve kāraṇaṃ,",
  "tika-s0104t0:105_16": "tīsu puttesu ca anujātataṃ dasseti.",
  "tika-s0104t0:105_17": "Mārasenamathanatāya hi te bhagavato orasaputtā,",
  "tika-s0104t0:105_18": "anujātā cāti.",
  "tika-s0104t0:106_0": "Aṭṭhannanti gaṇanaparicchedo,",
  "tika-s0104t0:106_1": "tenasatipi tesaṃ taṃtaṃbhedena anekasatasahassasaṅkhyābhede ariyabhāvakaramaggaphaladhammabhedena imaṃ",
  "tika-s0104t0:106_2": "gaṇanaparicchedaṃ nātivattanti maggaṭṭhaphalaṭṭhabhāvānativattanatoti dasseti. Pi- saddo, api-",
  "tika-s0104t0:106_3": "saddo vā padalīḷādinā kāraṇena aṭṭhāne payutto,",
  "tika-s0104t0:106_4": "so “ariyasaṅgha”nti ettha yojetabbo,",
  "tika-s0104t0:106_5": "tena na kevalaṃ buddhadhammeyeva,",
  "tika-s0104t0:106_6": "atha kho ariyasaṅghampīti sampiṇḍeti.",
  "tika-s0104t0:106_7": "Yadipi avayavavinimutto samudāyo nāma koci natthi avayavaṃ upādāya samudāyassa vattabbattā,",
  "tika-s0104t0:106_8": "aviññāyamānasamudāyaṃ pana viññāyamānasamudāyena visesitumarahatīti āha “aṭṭhannampi samūha”nti,",
  "tika-s0104t0:106_9": "etena “ariyasaṅgha”nti ettha na yena kenaci saṇṭhānādinā,",
  "tika-s0104t0:106_10": "kāyasāmaggiyā vā samudāyabhāvo,",
  "tika-s0104t0:106_11": "api tu maggaṭṭhaphalaṭṭhabhāvenevāti viseseti.",
  "tika-s0104t0:106_12": "Avayavameva sampiṇḍetvā ūhitabbo vitakketabbo,",
  "tika-s0104t0:106_13": "saṃūhanitabbo vā saṅghaṭitabboti samūho,",
  "tika-s0104t0:106_14": "soyeva samoho vacanasiliṭṭhatādinā.",
  "tika-s0104t0:106_15": "Dvidhāpi hi pāṭho yujjati.",
  "tika-s0104t0:106_16": "Ārakattā kilesehi,",
  "tika-s0104t0:106_17": "anaye na iriyanato,",
  "tika-s0104t0:106_18": "aye ca iriyanato ariyā niruttinayena.",
  "tika-s0104t0:106_19": "Atha vā sadevakena lokena saraṇanti araṇīyato upagantabbato,",
  "tika-s0104t0:106_20": "upagatānañca tadatthasiddhito ariyā,",
  "tika-s0104t0:106_21": "diṭṭhisīlasāmaññena saṃhato,",
  "tika-s0104t0:106_22": "samaggaṃ vā kammaṃ samudāyavasena samupagatoti saṅgho,",
  "tika-s0104t0:106_23": "ariyānaṃ saṅgho,",
  "tika-s0104t0:106_24": "ariyo ca so saṅgho ca yathāvuttanayenāti vā ariyasaṅgho,",
  "tika-s0104t0:106_25": "taṃ ariyasaṅghaṃ.",
  "tika-s0104t0:106_26": "Bhagavato aparabhāge buddhadhammaratanānampi samadhigamo saṅgharatanādhīnoti ariyasaṅghassa bahūpakārataṃ dassetuṃ idheva “sirasā vande”ti vuttaṃ.",
  "tika-s0104t0:106_27": "Avassañcāyamattho sampaṭicchitabbo vinayaṭṭhakathādīsupi tathā vuttattā.",
  "tika-s0104t0:106_28": "Keci pana purimagāthāsupi taṃ padamānetvā yojenti,",
  "tika-s0104t0:106_29": "tadayuttameva ratanattayassa asādhāraṇaguṇappakāsanaṭṭhānattā,",
  "tika-s0104t0:106_30": "yathāvuttakāraṇassa ca sabbesampi saṃvaṇṇanākārānamadhippetattāti.",
  "tika-s0104t0:107_0": "Imāya pana gāthāya ariyasaṅghassa pabhavasampadā pahānasampadādayo aneke guṇā dassitā honti. Kathaṃ?",
  "tika-s0104t0:107_1": "“Sugatassa orasānaṃ puttāna”nti hi etena ariyasaṅghassa pabhavasampadaṃ dasseti sammāsambuddhapabhavatādīpanato.",
  "tika-s0104t0:107_2": "“Mārasenamathanāna”nti etena pahānasampadaṃ sakalasaṃkilesappahānadīpanato.",
  "tika-s0104t0:107_3": "“Aṭṭhannampi samūha”nti etena ñāṇasampadaṃ maggaṭṭhaphalaṭṭhabhāvadīpanato.",
  "tika-s0104t0:107_4": "“Ariyasaṅgha”nti etena sabhāvasampadaṃ sabbasaṅghānaṃ aggabhāvadīpanato.",
  "tika-s0104t0:107_5": "Atha vā “sugatassa orasānaṃ puttāna”nti ariyasaṅghassa visuddhanissayabhāvadīpanaṃ.",
  "tika-s0104t0:107_6": "“Mārasenamathanāna”nti sammāujuñāyasāmīcipaṭipannabhāvadīpanaṃ.",
  "tika-s0104t0:107_7": "“Aṭṭhannampi samūha”nti āhuneyyādibhāvadīpanaṃ.",
  "tika-s0104t0:107_8": "“Ariyasaṅgha”nti anuttarapuññakkhettabhāvadīpanaṃ.",
  "tika-s0104t0:107_9": "Tathā “sugatassa orasānaṃ puttāna”nti etena ariyasaṅghassa lokuttarasaraṇagamanasabbhāvaṃ dasseti.",
  "tika-s0104t0:107_10": "Lokuttarasaraṇagamanena hi te bhagavato orasaputtā jātā.",
  "tika-s0104t0:107_11": "“Mārasenamathanāna’nti etena abhinīhārasampadāsiddhaṃ pubbabhāgasammāpaṭipattiṃ dasseti.",
  "tika-s0104t0:107_12": "Katābhinīhārā hi sammāpaṭipannā māraṃ,",
  "tika-s0104t0:107_13": "mārasenaṃ vā abhivijinanti.",
  "tika-s0104t0:107_14": "“Aṭṭhannampi samūha”nti etena viddhastavipakkhe sekkhāsekkhadhamme dasseti puggalādhiṭṭhānena maggaphaladhammānaṃ dassitattā.",
  "tika-s0104t0:107_15": "“Ariyasaṅgha”nti etena aggadakkhiṇeyyabhāvaṃ dasseti anuttarapuññakkhettabhāvassa dassitattā.",
  "tika-s0104t0:107_16": "Saraṇagamanañca sāvakānaṃ sabbaguṇassa ādi,",
  "tika-s0104t0:107_17": "sapubbabhāgapaṭipadā sekkhā sīlakkhandhādayo majjhe,",
  "tika-s0104t0:107_18": "asekkhā sīlakkhandhādayo pariyosānantiādimajjhapariyosānakalyāṇā saṅkhepato sabbepi ariyasaṅghaguṇā dassitā hontīti.",
  "tika-s0104t0:108_0": "Evaṃ gāthāttayena saṅkhepato sakalaguṇasaṃkittanamukhena ratanattayassa paṇāmaṃ katvā idāni taṃ nipaccakāraṃ",
  "tika-s0104t0:108_1": "yathādhippetapayojane pariṇāmento “iti me”tiādimāha.",
  "tika-s0104t0:108_2": "Tattha iti-",
  "tika-s0104t0:108_3": "saddo nidassane.",
  "tika-s0104t0:108_4": "Tena gāthāttayena yathāvuttanayaṃ nidasseti.",
  "tika-s0104t0:108_5": "Meti attānaṃ karaṇavacanena kattubhāvena niddisati.",
  "tika-s0104t0:108_6": "Tassa “yaṃ puññaṃ mayā laddha”nti pāṭhasesena sambandho,",
  "tika-s0104t0:108_7": "sampadānaniddeso vā eso,",
  "tika-s0104t0:108_8": "“atthī”ti pāṭhaseso,",
  "tika-s0104t0:108_9": "sāminiddeso vā “yaṃ mama puññaṃ vandanāmaya”nti.",
  "tika-s0104t0:108_10": "Pasīdīyate pasannā,",
  "tika-s0104t0:108_11": "tādisā mati paññā,",
  "tika-s0104t0:108_12": "cittaṃ vā yassāti pasannamati,",
  "tika-s0104t0:108_13": "aññapadaliṅgappadhānattā imassa samāsapadassa “pasannamatino”ti vuttaṃ.",
  "tika-s0104t0:108_14": "Ratiṃ nayati, janeti,",
  "tika-s0104t0:108_15": "vahatīti vā ratanaṃ,",
  "tika-s0104t0:108_16": "sattavidhaṃ,",
  "tika-s0104t0:108_17": "dasavidhaṃ vā ratanaṃ,",
  "tika-s0104t0:108_18": "tamiva imānīti neruttikā.",
  "tika-s0104t0:108_19": "Sadisakappanamaññatra pana yathāvuttavacanattheneva buddhādīnaṃ ratanabhāvo yujjati.",
  "tika-s0104t0:108_20": "Tesañhi “itipi so bhagavā”tiādinā yathābhūtaguṇe āvajjantassa amatādhigamahetubhūtaṃ anappakaṃ pītipāmojjaṃ uppajjati. Yathāha –",
  "tika-s0104t0:109_0": "“Yasmiṃ mahānāma samaye ariyasāvako tathāgataṃ anussarati,",
  "tika-s0104t0:109_1": "nevassa tasmiṃ samaye rāgapariyuṭṭhitaṃ cittaṃ hoti,",
  "tika-s0104t0:109_2": "na dosa…pe…",
  "tika-s0104t0:109_3": "na moha…pe…",
  "tika-s0104t0:109_4": "ujugatamevassa tasmiṃ samaye cittaṃ hoti tathāgataṃ ārabbha.",
  "tika-s0104t0:109_5": "Ujugatacitto kho pana mahānāma ariyasāvako labhati atthavedaṃ,",
  "tika-s0104t0:109_6": "labhati dhammavedaṃ,",
  "tika-s0104t0:109_7": "labhati dhammūpasaṃhitaṃ pāmojjaṃ,",
  "tika-s0104t0:109_8": "pamuditassa pīti jāyatī”tiādi.",
  "tika-s0104t0:110_0": "Cittīkatādibhāvo vā ratanaṭṭho. Vuttañhetaṃ aṭṭhakathāsu –",
  "tika-s0104t0:111_0": "“Cittīkataṃ mahagghañca, atulaṃ dullabhadassanaṃ;",
  "tika-s0104t0:112_0": "Anomasattaparibhogaṃ, ratanaṃ tena vuccatī”ti. ;",
  "tika-s0104t0:113_0": "Cittīkatabhāvādayo ca anaññasādhāraṇā sātisayato buddhādīsuyeva labbhantīti.",
  "tika-s0104t0:113_1": "Vitthāro ratanasuttavaṇṇanāyaṃ gahetabbo.",
  "tika-s0104t0:113_2": "Ayamattho pana nibbacanatthavasena na vutto,",
  "tika-s0104t0:113_3": "atha kenāti ce?",
  "tika-s0104t0:113_4": "Loke ratanasammatassa vatthuno garukātabbatādiatthavasenāti saddavidū.",
  "tika-s0104t0:113_5": "Sādhūnañca ramanato,",
  "tika-s0104t0:113_6": "saṃsāraṇṇavā ca taraṇato,",
  "tika-s0104t0:113_7": "sugatinibbānañca nayanato ratanaṃ tulyatthasamāsavasena,",
  "tika-s0104t0:113_8": "alamatipapañcena.",
  "tika-s0104t0:113_9": "Ekasesapakappanena,",
  "tika-s0104t0:113_10": "puthuvacananibbacanena vā ratanāni.",
  "tika-s0104t0:113_11": "Tiṇṇaṃ samūho,",
  "tika-s0104t0:113_12": "tīṇi vā samāhaṭāni,",
  "tika-s0104t0:113_13": "tayo vā avayavā assāti tayaṃ,",
  "tika-s0104t0:113_14": "ratanānameva tayaṃ,",
  "tika-s0104t0:113_15": "nāññesanti ratanattayaṃ.",
  "tika-s0104t0:113_16": "Avayavavinimuttassa pana samudāyassa abhāvato tīṇi eva ratanāni tathā vuccanti,",
  "tika-s0104t0:113_17": "na samudāyamattaṃ,",
  "tika-s0104t0:113_18": "samudāyāpekkhāya pana ekavacanaṃ kataṃ.",
  "tika-s0104t0:113_19": "Vandīyate vandanā,",
  "tika-s0104t0:113_20": "sāva vandanāmayaṃ yathā “dānamayaṃ sīlamaya”nti.",
  "tika-s0104t0:113_21": "Vandanā cettha kāyavācācittehi tiṇṇaṃ ratanānaṃ guṇaninnatā,",
  "tika-s0104t0:113_22": "thomanā vā.",
  "tika-s0104t0:113_23": "Apica tassā cetanāya sahajātādopakāreko saddhāpaññāsativīriyādisampayuttadhammo vandanā,",
  "tika-s0104t0:113_24": "tāya pakatanti vandanāmayaṃ yathā “sovaṇṇamayaṃ rūpiyamaya”nti,",
  "tika-s0104t0:113_25": "atthato pana yathāvuttacetanāva.",
  "tika-s0104t0:113_26": "Ratanattaye,",
  "tika-s0104t0:113_27": "ratanattayassa vā vandanāmayaṃ ratanattayavandanāmayaṃ.",
  "tika-s0104t0:113_28": "Pujjabhavaphalanibbattanato puññaṃ niruttinayena,",
  "tika-s0104t0:113_29": "attano kārakaṃ,",
  "tika-s0104t0:113_30": "santānaṃ vā punāti visodhetīti puññaṃ,",
  "tika-s0104t0:113_31": "sakammakattā dhātussa kāritavasena atthavivaraṇaṃ labbhati,",
  "tika-s0104t0:113_32": "saddanipphatti pana suddhavasenevāti saddavidū.",
  "tika-s0104t0:114_0": "Taṃtaṃsampattiyā vibandhanavasena sattasantānassa antare vemajjhe eti āgacchatīti antarāyo,",
  "tika-s0104t0:114_1": "diṭṭhadhammikādianattho.",
  "tika-s0104t0:114_2": "Paṇāmapayojane vuttavidhinā suṭṭhu vihato viddhasto antarāyo assāti suvihatantarāyo.",
  "tika-s0104t0:114_3": "Vihananañcettha taduppādakahetupariharaṇavasena tesaṃ antarāyānamanuppattikaraṇanti daṭṭhabbaṃ.",
  "tika-s0104t0:114_4": "Hutvāti pubbakālakiriyā,",
  "tika-s0104t0:114_5": "tassa “atthaṃ pakāsayissāmī”ti etena sambandho.",
  "tika-s0104t0:114_6": "Tassāti yaṃ-",
  "tika-s0104t0:114_7": "saddena uddiṭṭhassa vandanāmayapuññassa.",
  "tika-s0104t0:114_8": "Ānubhāvenāti balena.",
  "tika-s0104t0:115_0": "“Tejo ussāhamantā ca, pabhū sattīti pañcime;",
  "tika-s0104t0:116_0": "‘Ānubhāvo’ti vuccanti, ‘pabhāvo’ti ca te vade”ti. –",
  "tika-s0104t0:117_0": "Vuttesu hi atthesu idha sattiyaṃ vattati.",
  "tika-s0104t0:117_1": "Anu punappunaṃ taṃsamaṅgiṃ bhāveti vaḍḍhetīti hi anubhāvo,",
  "tika-s0104t0:117_2": "soyeva ānubhāvoti udānaṭṭhakathāyaṃ,",
  "tika-s0104t0:117_3": "atthato pana yathāladdhasampattinimittakassa purimakammassa balānuppadānavasasaṅkhātā vandanāmayapuññassa sattiyeva,",
  "tika-s0104t0:117_4": "sā ca suvihatantarāyatāya karaṇaṃ,",
  "tika-s0104t0:117_5": "hetu vā sambhavati.",
  "tika-s0104t0:118_0": "Ettha pana “pasannamatino”ti etena attano pasādasampattiṃ dasseti.",
  "tika-s0104t0:118_1": "“Ratanattayavandanāmaya”nti etena ratanattayassa khettabhāvasampattiṃ,",
  "tika-s0104t0:118_2": "tato ca tassa puññassa attano pasādasampattiyā,",
  "tika-s0104t0:118_3": "ratanattayassa ca khettabhāvasampattiyāti dvīhi aṅgehi atthasaṃvaṇṇanāya upaghātakaupaddavānaṃ vihanane samatthataṃ dīpeti.",
  "tika-s0104t0:118_4": "Caturaṅgasampattiyā dānacetanā viya hi dvayaṅgasampattiyā paṇāmacetanāpi antarāyavihananena diṭṭhadhammikāti.",
  "tika-s0104t0:119_0": "Evaṃ ratanattayassa nipaccakārakaraṇe payojanaṃ dassetvā idāni yassā dhammadesanāya atthaṃ saṃvaṇṇetukāmo,",
  "tika-s0104t0:119_1": "tadapi saṃvaṇṇetabbadhammabhāvena dassetvā guṇābhitthavanavisesena abhitthavetuṃ “dīghassā”tiādimāha.",
  "tika-s0104t0:119_2": "Ayañhi ācariyassa pakati,",
  "tika-s0104t0:119_3": "yadidaṃ taṃtaṃsaṃvaṇṇanāsu ādito tassa tassa saṃvaṇṇetabbadhammassa visesaguṇakittanena thomanā.",
  "tika-s0104t0:119_4": "Tathā hi tesu tesu papañcasūdanīsāratthapakāsanīmanorathapūraṇīaṭṭhasālinīādīsu yathākkamaṃ “paravādamathanassa,",
  "tika-s0104t0:119_5": "ñāṇappabhedajananassa,",
  "tika-s0104t0:119_6": "dhammakathikapuṅgavānaṃ vicittapaṭibhānajananassa,",
  "tika-s0104t0:120_0": "Tassa gambhīrañāṇehi, ogāḷhassa abhiṇhaso;",
  "tika-s0104t0:121_0": "Nānānayavicittassa, abhidhammassa ādito”ti. ādinā –",
  "tika-s0104t0:122_0": "Thomanā katā.",
  "tika-s0104t0:122_1": "Tattha dīghassāti dīghanāmakassa.",
  "tika-s0104t0:122_2": "Dīghasuttaṅkitassāti dīghehi abhiāyatavacanappabandhavantehi suttehi lakkhitassa,",
  "tika-s0104t0:122_3": "anena “dīgho”ti ayaṃ imassa āgamassa atthānugatā samaññāti dasseti.",
  "tika-s0104t0:122_4": "Nanu ca suttāniyeva āgamo,",
  "tika-s0104t0:122_5": "kathaṃ so tehi aṅkīyatīti?",
  "tika-s0104t0:122_6": "Saccametaṃ paramatthato,",
  "tika-s0104t0:122_7": "paññattito pana suttāni upādāya āgamabhāvassa paññattattā avayavehi suttehi avayavībhūto āgamo aṅkīyati.",
  "tika-s0104t0:122_8": "Yatheva hi atthabyañjanasamudāye “sutta”nti vohāro,",
  "tika-s0104t0:122_9": "evaṃ suttasamudāye āgamavohāroti.",
  "tika-s0104t0:122_10": "Paṭiccasamuppādādinipuṇatthabhāvato nipuṇassa.",
  "tika-s0104t0:122_11": "Āgacchanti attatthaparatthādayo ettha, etena,",
  "tika-s0104t0:122_12": "etasmāti vā āgamo,",
  "tika-s0104t0:122_13": "uttamaṭṭhena,",
  "tika-s0104t0:122_14": "patthanīyaṭṭhena ca so varoti āgamavaro.",
  "tika-s0104t0:122_15": "Apica āgamasammatehi bāhirakapaveditehi bhāratapurāṇakathānarasīhapurāṇakathādīhi varotipi āgamavaro, tassa.",
  "tika-s0104t0:122_16": "Buddhānamanubuddhā buddhānubuddhā,",
  "tika-s0104t0:122_17": "buddhānaṃ saccapaṭivedhaṃ anugamma paṭividdhasaccā aggasāvakādayo ariyā,",
  "tika-s0104t0:122_18": "tehi atthasaṃvaṇṇanāvasena,",
  "tika-s0104t0:122_19": "guṇasaṃvaṇṇanāvasena ca saṃvaṇṇitoti tathā.",
  "tika-s0104t0:122_20": "Atha vā buddhā ca anubuddhā ca,",
  "tika-s0104t0:122_21": "tehi saṃvaṇṇito yathāvuttanayenāti tathā, tassa.",
  "tika-s0104t0:122_22": "Sammāsambuddheneva hi tiṇṇampi piṭakānaṃ atthasaṃvaṇṇanākkamo bhāsito,",
  "tika-s0104t0:122_23": "tato paraṃ saṅgāyanādivasena sāvakehīti ācariyā vadanti.",
  "tika-s0104t0:122_24": "Vuttañca majjhimāgamaṭṭhakathāya upālisuttavaṇṇanāyaṃ “veyyākaraṇassāti vitthāretvā atthadīpakassa.",
  "tika-s0104t0:122_25": "Bhagavatā hi abyākataṃ tantipadaṃ nāma natthi,",
  "tika-s0104t0:122_26": "sabbesaṃyeva attho kathito”ti.",
  "tika-s0104t0:122_27": "Saddhāvahaguṇassāti buddhādīsu pasādāvahaguṇassa.",
  "tika-s0104t0:122_28": "Nanu ca sabbampi buddhavacanaṃ tepiṭakaṃ saddhāvahaguṇameva,",
  "tika-s0104t0:122_29": "atha kasmā ayamaññasādhāraṇaguṇena thomitoti?",
  "tika-s0104t0:122_30": "Sātisayato imassa tagguṇasampannattā.",
  "tika-s0104t0:122_31": "Ayañhi āgamo brahmajālādīsu sīladiṭṭhādīnaṃ anavasesaniddesādivasena,",
  "tika-s0104t0:122_32": "mahāpadānādīsu purimabuddhānampi guṇaniddesādivasena,",
  "tika-s0104t0:122_33": "pāthikasuttādīsu titthiye madditvā appaṭivattiyasīhanādanadanādivasena,",
  "tika-s0104t0:122_34": "anuttariyasuttādīsu visesato buddhaguṇavibhāvanena ratanattaye sātisayaṃ saddhaṃ āvahatīti.",
  "tika-s0104t0:123_0": "Evaṃ saṃvaṇṇetabbadhammassa abhitthavanampi katvā idāni saṃvaṇṇanāya sampati vakkhamānāya āgamanavisuddhiṃ dassetuṃ “atthappakāsanattha”ntiādimāha.",
  "tika-s0104t0:123_1": "Imāya hi gāthāya saṅgītittayamāruḷhadīghāgamaṭṭhakathātova sīhaḷabhāsāmattaṃ vinā ayaṃ vakkhamānasaṃvaṇṇanā āgatā, nāññato,",
  "tika-s0104t0:123_2": "tadeva kāraṇaṃ katvā vattabbā,",
  "tika-s0104t0:123_3": "nāññanti attano saṃvaṇṇanāya āgamanavisuddhiṃ dasseti.",
  "tika-s0104t0:123_4": "Aparo nayo –",
  "tika-s0104t0:123_5": "paramanipuṇagambhīraṃ buddhavisayamāgamavaraṃ attano baleneva vaṇṇayissāmīti aññehi vattumpi asakkuṇeyyattā",
  "tika-s0104t0:123_6": "saṃvaṇṇanānissayaṃ dassetumāha “atthappakāsanattha”ntiādi.",
  "tika-s0104t0:123_7": "Imāya hi pubbācariyānubhāvaṃ nissāyeva tassa atthaṃ vaṇṇayissāmīti attano saṃvaṇṇanānissayaṃ dasseti.",
  "tika-s0104t0:123_8": "Tattha “atthappakāsanattha”nti pāṭhattho,",
  "tika-s0104t0:123_9": "sabhāvattho,",
  "tika-s0104t0:123_10": "ñeyyattho,",
  "tika-s0104t0:123_11": "pāṭhānurūpattho,",
  "tika-s0104t0:123_12": "tadanurūpattho,",
  "tika-s0104t0:123_13": "sāvasesattho,",
  "tika-s0104t0:123_14": "nivarasesattho, nītattho,",
  "tika-s0104t0:123_15": "neyyatthotiādinā anekappakārassa atthassa pakāsanatthāya,",
  "tika-s0104t0:123_16": "pakāsanāya vā.",
  "tika-s0104t0:123_17": "Gāthābandhasampattiyā dvibhāvo.",
  "tika-s0104t0:123_18": "Attho kathīyati etāyāti atthakathā,",
  "tika-s0104t0:123_19": "sāyeva aṭṭhakathā ttha-",
  "tika-s0104t0:123_20": "kārassa ṭṭha-",
  "tika-s0104t0:123_21": "kāraṃ katvā yathā “dukkhassa pīḷanaṭṭho”ti,",
  "tika-s0104t0:123_22": "ayañca sasaññogavidhi ariyājātibhāvato.",
  "tika-s0104t0:123_23": "Akkharacintakāpi hi “tathānaṃṭṭha yuga”nti lakkhaṇaṃ vatvā idamevudāharanti.",
  "tika-s0104t0:124_0": "Yāya’tthamabhivaṇṇenti, byañjanatthapadānugaṃ;",
  "tika-s0104t0:125_0": "Nidānavatthusambandhaṃ, esā aṭṭhakathā matā.",
  "tika-s0104t0:126_0": "Āditotiādimhi paṭhamasaṅgītiyaṃ.",
  "tika-s0104t0:126_1": "Chaḷabhiññatāya paramena cittavasībhāvena samannāgatattā,",
  "tika-s0104t0:126_2": "jhānādīsu pañcavasitā sabbhāvato ca vasino,",
  "tika-s0104t0:126_3": "therā mahākassapādayo,",
  "tika-s0104t0:126_4": "tesaṃ satehi pañcahi.",
  "tika-s0104t0:126_5": "Yā saṅgītāti yā aṭṭhakathā atthaṃ pakāsetuṃ yuttaṭṭhāne “ayametassa attho,",
  "tika-s0104t0:126_6": "ayametassa attho”ti saṅgahetvā vuttā.",
  "tika-s0104t0:126_7": "Anusaṅgītā ca pacchāpīti na kevalaṃ paṭhamasaṅgītiyameva,",
  "tika-s0104t0:126_8": "atha kho pacchā dutiyatatiyasaṅgītīsupi.",
  "tika-s0104t0:126_9": "Na ca pañcahi vasisatehi ādito saṅgītāyeva,",
  "tika-s0104t0:126_10": "api tu yasattherādīhi anusaṅgītā cāti saha samuccayena attho veditabbo.",
  "tika-s0104t0:126_11": "Samuccayadvayañhi paccekaṃ kiriyākālaṃ samuccinoti.",
  "tika-s0104t0:127_0": "Atha porāṇaṭṭhakathāya vijjamānāya kimetāya adhunā puna katāya saṃvaṇṇanāyāti punaruttiyā,",
  "tika-s0104t0:127_1": "niratthakatāya ca dosaṃ samanussaritvā taṃ pariharanto “sīhaḷadīpa”ntiādimāha.",
  "tika-s0104t0:127_2": "Taṃ pariharaṇeneva hi imissā saṃvaṇṇanāya nimittaṃ dasseti.",
  "tika-s0104t0:127_3": "Tattha sīhaṃ lāti gaṇhātīti sīhaḷo la-",
  "tika-s0104t0:127_4": "kārassa ḷa-",
  "tika-s0104t0:127_5": "kāraṃ katvā yathā “garuḷo”ti.",
  "tika-s0104t0:127_6": "Tasmiṃ vaṃse ādipuriso sīhakumāro,",
  "tika-s0104t0:127_7": "tabbaṃsajātā pana tambapaṇṇidīpe khattiyā,",
  "tika-s0104t0:127_8": "sabbepi ca janā taddhitavasena,",
  "tika-s0104t0:127_9": "sadisavohārena vā sīhaḷā,",
  "tika-s0104t0:127_10": "tesaṃ nivāsadīpopi taddhitavasena,",
  "tika-s0104t0:127_11": "ṭhānīnāmena vā “sīhaḷo”ti veditabbo.",
  "tika-s0104t0:127_12": "Jalamajjhe dippati,",
  "tika-s0104t0:127_13": "dvidhā vā āpo ettha sandatīti dipo,",
  "tika-s0104t0:127_14": "soyeva dīpo,",
  "tika-s0104t0:127_15": "bhedāpekkhāya tesaṃ dīpoti tathā.",
  "tika-s0104t0:127_16": "Panasaddo arucisaṃsūcane,",
  "tika-s0104t0:127_17": "tena kāmañca sā saṅgītittayamāruḷhā,",
  "tika-s0104t0:127_18": "tathāpi puna evaṃbhūtāti aruciyabhāvaṃ saṃsūceti.",
  "tika-s0104t0:127_19": "Tadatthasambandhatāya pana purimagāthāya “kāmañca saṅgītā anusaṅgītā cā”ti sānuggahatthayojanā sambhavati.",
  "tika-s0104t0:127_20": "Aññatthāpi hi tathā dissatīti.",
  "tika-s0104t0:127_21": "Ābhatāti jambudīpato ānītā.",
  "tika-s0104t0:127_22": "Athāti saṅgītikālato pacchā,",
  "tika-s0104t0:127_23": "evaṃ sati ābhatapadena sambandho.",
  "tika-s0104t0:127_24": "Athāti vā mahāmahindattherenābhatakālato pacchā,",
  "tika-s0104t0:127_25": "evaṃ sati ṭhapitapadena sambandho.",
  "tika-s0104t0:127_26": "Sā hi dhammasaṅgāhakattherehi paṭhamaṃ tīṇi piṭakāni saṅgāyitvā tassa atthasaṃvaṇṇanānurūpeneva vācanāmaggaṃ āropitattā tisso saṅgītiyo āruḷhāyeva,",
  "tika-s0104t0:127_27": "tato pacchā ca mahāmahindattherena tambapaṇṇidīpamābhatā,",
  "tika-s0104t0:127_28": "pacchā pana tambapaṇṇiyehi mahātherehi nikāyantaraladdhisaṅkarapariharaṇatthaṃ sīhaḷabhāsāya ṭhapitāti.",
  "tika-s0104t0:127_29": "Ācariyadhammapālatthero pana pacchimasambandhameva duddasattā pakāseti.",
  "tika-s0104t0:127_30": "Tathā “dīpavāsīnamatthāyā”ti idampi “ṭhapitā”ti ca “apanetvā āropento”ti ca etehi padehi sambajjhitabbaṃ.",
  "tika-s0104t0:127_31": "Ekapadampi hi āvuttiyādinayehi anekatthasambandhamupagacchati.",
  "tika-s0104t0:127_32": "Purimasambandhena cettha sīhaḷadīpavāsīnamatthāya nikāyantaraladdhisaṅkarapariharaṇena sīhaḷabhāsāya",
  "tika-s0104t0:127_33": "ṭhapitāti tambapaṇṇiyattherehi ṭhapanapayojanaṃ dasseti.",
  "tika-s0104t0:127_34": "Pacchimasambandhena pana imāya saṃvaṇṇanāya jambudīpavāsīnaṃ,",
  "tika-s0104t0:127_35": "aññadīpavāsīnañca atthāya sīhaḷabhāsāpanayanassa,",
  "tika-s0104t0:127_36": "tantinayānucchavikabhāsāropanassa ca payojananti.",
  "tika-s0104t0:127_37": "Mahāissariyattā mahindoti rājakumārakāle nāmaṃ,",
  "tika-s0104t0:127_38": "pacchā pana guṇamahantatāya mahāmahindoti vuccati.",
  "tika-s0104t0:127_39": "Sīhaḷabhāsā nāma anekakkharehi ekatthassāpi voharaṇato paresaṃ voharituṃ atidukkarā kañcukasadisā sīhaḷānaṃ samudāciṇṇā bhāsā.",
  "tika-s0104t0:128_0": "Evaṃ hotu porāṇaṭṭhakathāya,",
  "tika-s0104t0:128_1": "adhunā kariyamānā pana aṭṭhakathā kathaṃ karīyatīti anuyoge sati imissā aṭṭhakathāya karaṇappakāraṃ dassetumāha “apanetvānā”tiādi.",
  "tika-s0104t0:128_2": "Tattha tato mūlaṭṭhakathāto sīhaḷabhāsaṃ apanetvā potthake anāropitabhāvena niraṅkaritvāti sambandho,",
  "tika-s0104t0:128_3": "etena ayaṃ vakkhamānā aṭṭhakathā saṅgītittayamāropitāya mūlaṭṭhakathāya sīhaḷabhāsāpanayanamattamaññatra",
  "tika-s0104t0:128_4": "atthato saṃsandati ceva sameti ca yathā “gaṅgodakena yamunodaka”nti dasseti.",
  "tika-s0104t0:128_5": "“Manorama” miccādīni “bhāsa”nti etassa sabhāvaniruttibhāvadīpakāni visesanāni.",
  "tika-s0104t0:128_6": "Sabhāvaniruttibhāvena hi paṇḍitānaṃ manaṃ ramayatīti manoramā.",
  "tika-s0104t0:128_7": "Tanoti atthametāya,",
  "tika-s0104t0:128_8": "tanīyati vā atthavasena vivarīyati,",
  "tika-s0104t0:128_9": "vaṭṭato vā satte tāreti,",
  "tika-s0104t0:128_10": "nānātthavisayaṃ vā kaṅkhaṃ taranti etāyāti tanti, pāḷi.",
  "tika-s0104t0:128_11": "Tassā nayasaṅkhātāya gatiyā chaviṃ chāyaṃ anugatāti tantinayānucchavikā.",
  "tika-s0104t0:128_12": "Asabhāvaniruttibhāsantarasaṃkiṇṇadosavirahitatāya vigatadosā,",
  "tika-s0104t0:128_13": "tādisaṃ sabhāvaniruttibhūtaṃ –",
  "tika-s0104t0:129_0": "“Sā māgadhī mūlabhāsā, narā yāyā’dikappikā;",
  "tika-s0104t0:130_0": "Brahmāno cassutālāpā, sambuddhā cāpi bhāsare”ti. –",
  "tika-s0104t0:131_0": "Vuttaṃ pāḷigatibhāsaṃ potthake likhanavasena āropentoti attho, iminā saddadosābhāvamāha.",
  "tika-s0104t0:132_0": "Samayaṃ avilomentoti siddhantamavirodhento,",
  "tika-s0104t0:132_1": "iminā pana atthadosābhāvamāha.",
  "tika-s0104t0:132_2": "Aviruddhattā eva hi te theravādāpi idha pakāsayissanti.",
  "tika-s0104t0:132_3": "Kesaṃ pana samayanti āha “therāna”ntiādi,",
  "tika-s0104t0:132_4": "etena rāhulācariyādīnaṃ jetavanavāsīabhayagirivāsīnikāyānaṃ samayaṃ nivatteti.",
  "tika-s0104t0:132_5": "Thirehi sīlasutajhānavimuttisaṅkhātehi guṇehi samannāgatāti therā.",
  "tika-s0104t0:132_6": "Yathāha “cattārome bhikkhave therakaraṇā dhammā.",
  "tika-s0104t0:132_7": "Katame cattāro?",
  "tika-s0104t0:132_8": "Idha bhikkhave bhikkhu sīlavā hotī”tiādi.",
  "tika-s0104t0:132_9": "Apica saccadhammādīhi thirakaraṇehi samannāgatattā therā.",
  "tika-s0104t0:132_10": "Yathāha dhammarājā dhammapade –",
  "tika-s0104t0:133_0": "“Yamhi saccañca dhammo ca, ahiṃsā saṃyamo damo;",
  "tika-s0104t0:134_0": "Sa ve vantamalo dhīro, ‘thero’iti pavuccatī”ti. ;",
  "tika-s0104t0:135_0": "Tesaṃ.",
  "tika-s0104t0:135_1": "Mahākassapattherādīhi āgatā ācariyaparamparā theravaṃso,",
  "tika-s0104t0:135_2": "tappariyāpannā hutvā āgamādhigamasampannattā paññāpajjotena tassa samujjalanato taṃ pakārena dīpenti,",
  "tika-s0104t0:135_3": "tasmiṃ vā padīpasadisāti theravaṃsapadipā.",
  "tika-s0104t0:135_4": "Vividhena ākārena nicchīyatīti vinicchayo,",
  "tika-s0104t0:135_5": "gaṇṭhiṭṭhānesu khīlamaddanākārena pavattā vimaticchedanīkathā,",
  "tika-s0104t0:135_6": "suṭṭhu nipuṇo saṇho vinicchayo etesanti sunipuṇavinicchayā.",
  "tika-s0104t0:135_7": "Atha vā vinicchinotīti vinicchayo,",
  "tika-s0104t0:135_8": "yathāvuttavisayaṃ ñāṇaṃ,",
  "tika-s0104t0:135_9": "suṭṭhu nipuṇo cheko vinicchayo etesanti sunipuṇavinicchayā.",
  "tika-s0104t0:135_10": "Mahāmeghavane ṭhito vihāro mahāvihāro,",
  "tika-s0104t0:135_11": "yo satthu mahābodhinā virocati,",
  "tika-s0104t0:135_12": "tasmiṃ vasanasīlā mahāvihāravāsino,",
  "tika-s0104t0:135_13": "tādisānaṃ samayaṃ avilomentoti attho,",
  "tika-s0104t0:135_14": "etena mahākassapāditheraparamparāgato,",
  "tika-s0104t0:135_15": "tatoyeva aviparito saṇhasukhumo vinicchayoti mahāvihāravāsīnaṃ samayassa pamāṇabhūtataṃ puggalādhiṭṭhānavasena dasseti.",
  "tika-s0104t0:136_0": "Hitvā punappunabhatamatthanti ekattha vutampi puna aññattha ābhatamatthaṃ punaruttibhāvato,",
  "tika-s0104t0:136_1": "ganthagarukabhāvato ca cajitvā tassa āgamavarassa atthaṃ pakāsayissāmīti attho.",
  "tika-s0104t0:137_0": "Evaṃ karaṇappakārampi dassetvā “dīpavāsīnamatthāyā”ti vuttappayojanato aññampi saṃvaṇṇanāya payojanaṃ dassetuṃ “sujanassa cā”tiādimāha.",
  "tika-s0104t0:137_1": "Tattha sujanassa cāti ca-",
  "tika-s0104t0:137_2": "saddo samuccayattho,",
  "tika-s0104t0:137_3": "tena na kevalaṃ jambudīpavāsīnameva atthāya,",
  "tika-s0104t0:137_4": "atha kho sādhujanatosanatthañcāti samuccinoti.",
  "tika-s0104t0:137_5": "Teneva ca tambapaṇṇidīpavāsīnampi atthāyāti ayamattho siddho hoti uggahaṇādisukaratāya tesampi bahūpakārattā.",
  "tika-s0104t0:137_6": "Ciraṭṭhitatthañcāti etthāpi ca-",
  "tika-s0104t0:137_7": "saddo na kevalaṃ tadubhayatthameva,",
  "tika-s0104t0:137_8": "api tu tividhassāpi sāsanadhammassa,",
  "tika-s0104t0:137_9": "pariyattidhammassa vā pañcavassasahassaparimāṇaṃ cirakālaṃ ṭhitatthañcāti samuccayatthameva dasseti.",
  "tika-s0104t0:137_10": "Pariyattidhammassa hi ṭhitiyā paṭipattidhammapaṭivedhadhammānampi ṭhiti hoti tasseva tesaṃ mūlabhāvato.",
  "tika-s0104t0:137_11": "Pariyattidhammo pana sunikkhittena padabyañjanena,",
  "tika-s0104t0:137_12": "tadatthena ca ciraṃ sammā patiṭṭhāti,",
  "tika-s0104t0:137_13": "saṃvaṇṇanāya ca padabyañjanaṃ aviparītaṃ sunikkhittaṃ,",
  "tika-s0104t0:137_14": "tadatthopi aviparīto sunikkhitto hoti,",
  "tika-s0104t0:137_15": "tasmā saṃvaṇṇanāya aviparītassa padabyañjanassa,",
  "tika-s0104t0:137_16": "tadatthassa ca sunikkhittassa upāyabhāvamupādāya vuttaṃ “ciraṭṭhitatthañca dhammassā”ti.",
  "tika-s0104t0:137_17": "Vuttañhetaṃ bhagavatā –",
  "tika-s0104t0:138_0": "“Dveme bhikkhave dhammā saddhammassa ṭhitiyā asammosāya anantaradhānāya saṃvattanti.",
  "tika-s0104t0:138_1": "Katame dve?",
  "tika-s0104t0:138_2": "Sunikkhittañca padabyañjanaṃ,",
  "tika-s0104t0:138_3": "attho ca sunīto,",
  "tika-s0104t0:138_4": "ime kho…pe…",
  "tika-s0104t0:138_5": "saṃvattantī”tiādi.",
  "tika-s0104t0:139_0": "Evaṃ payojanampi dassetvā vakkhamānāya saṃvaṇṇanāya mahattapariccāgena ganthagarukabhāvaṃ pariharitumāha “sīlakathā”tiādi.",
  "tika-s0104t0:139_1": "Tathā hi vuttaṃ “na taṃ vicarayissāmī”ti.",
  "tika-s0104t0:139_2": "Aparo nayo –",
  "tika-s0104t0:139_3": "yadaṭṭhakathaṃ kattukāmo,",
  "tika-s0104t0:139_4": "tadekadesabhāvena visuddhimaggo gahetabboti kathikānaṃ upadesaṃ karonto tattha vicāritadhamme uddesavasena dassetumāha “sīlakathā”tiādi.",
  "tika-s0104t0:139_5": "Tattha sīlakathāti cārittavārittādivasena sīlavitthārakathā.",
  "tika-s0104t0:139_6": "Dhutadhammāti piṇḍapātikaṅgādayo terasa kilesadhunanakadhammā.",
  "tika-s0104t0:139_7": "Kammaṭṭhānānīti bhāvanāsaṅkhātassa yogakammassa pavattiṭṭhānattā kammaṭṭhānanāmāni dhammajātāni.",
  "tika-s0104t0:139_8": "Tāni pana pāḷiyamāgatāni aṭṭhatiṃ seva na gahetabbāni,",
  "tika-s0104t0:139_9": "atha kho aṭṭhakathāyamāgatānipi dveti ñāpetuṃ “sabbānipī”ti vuttaṃ.",
  "tika-s0104t0:139_10": "Cari yāvidhānasahitoti rāgacaritādīnaṃ sabhāvādividhānena saha pavatto,",
  "tika-s0104t0:139_11": "idaṃ pana “jhānasamāpattivitthāro”ti imassa visesanaṃ.",
  "tika-s0104t0:139_12": "Ettha ca rūpāvacarajjhānāni jhānaṃ,",
  "tika-s0104t0:139_13": "arūpāvacarajjhānāni samāpatti.",
  "tika-s0104t0:139_14": "Tadubhayampi vā paṭiladdhamattaṃ jhānaṃ,",
  "tika-s0104t0:139_15": "samāpajjanavasībhāvappattaṃ samāpatti.",
  "tika-s0104t0:139_16": "Apica tadapi ubhayaṃ jhānameva,",
  "tika-s0104t0:139_17": "phalasamāpattinirodhasamāpattiyo pana samāpatti,",
  "tika-s0104t0:139_18": "tāsaṃ vitthāroti attho.",
  "tika-s0104t0:140_0": "Lokiyalokuttarabhedānaṃ channampi abhiññānaṃ gahaṇatthaṃ “sabbā ca abhiññāyo”ti vuttaṃ.",
  "tika-s0104t0:140_1": "Ñāṇavibhaṅgādīsu āgatanayena ekavidhādinā bhedena paññāya saṅkalayitvā sampiṇḍetvā,",
  "tika-s0104t0:140_2": "gaṇetvā vā vinicchayanaṃ paññāsaṅkalanavinicchayo.",
  "tika-s0104t0:140_3": "Ariyānīti buddhādīhi ariyehi paṭivijjhitabbattā,",
  "tika-s0104t0:140_4": "ariyabhāvasādhakattā vā ariyāni uttarapadalopena.",
  "tika-s0104t0:140_5": "Avitathabhāvena vā araṇīyattā,",
  "tika-s0104t0:140_6": "avagantabbattā ariyāni,",
  "tika-s0104t0:140_7": "“saccānī”timassa visesanaṃ.",
  "tika-s0104t0:141_0": "Hetādipaccayadhammānaṃ hetupaccayādibhāvena paccayuppannadhammānamupakārakatā paccayākāro,",
  "tika-s0104t0:141_1": "tassa desanā tathā,",
  "tika-s0104t0:141_2": "paṭiccasamuppādakathāti attho.",
  "tika-s0104t0:141_3": "Sā pana nikāyantaraladdhisaṅkararahitatāya suṭṭhu parisuddhā,",
  "tika-s0104t0:141_4": "ghanavinibbhogassa ca sudukkaratāya nipuṇā,",
  "tika-s0104t0:141_5": "ekattādinayasahitā ca tattha vicāritāti āha “suparisuddhanipuṇanayā”ti.",
  "tika-s0104t0:141_6": "Padattayampi hetaṃ paccayākāradesanāya visesanaṃ.",
  "tika-s0104t0:141_7": "Paṭisambhidādīsu āgatanayaṃ avissajjitvāva vicāritattā avimutto tantimaggo yassāti avimuttatanti maggā.",
  "tika-s0104t0:141_8": "Maggoti cettha pāḷisaṅkhāto upāyo taṃtadatthānaṃ avabodhassa,",
  "tika-s0104t0:141_9": "saccapaṭivedhassa vā upāyabhāvato.",
  "tika-s0104t0:141_10": "Pabandho vā dīghabhāvena pakatimaggasadisattā,",
  "tika-s0104t0:141_11": "idaṃ pana “vipassanā,",
  "tika-s0104t0:141_12": "bhāvanā”ti padadvayassa visesanaṃ.",
  "tika-s0104t0:142_0": "Iti pana sabbanti ettha iti-",
  "tika-s0104t0:142_1": "saddo parisamāpane yathāuddiṭṭhauddesassa pariniṭṭhitattā,",
  "tika-s0104t0:142_2": "ettakaṃ sabbanti attho.",
  "tika-s0104t0:142_3": "Panāti vacanālaṅkāramattaṃ visuṃ atthābhāvato.",
  "tika-s0104t0:142_4": "Padatthasaṃkiṇṇassa,",
  "tika-s0104t0:142_5": "vattabbassa ca avuttassa avasesassa abhāvato suviññeyyabhāvena suparisuddhaṃ,",
  "tika-s0104t0:142_6": "“sabba”nti iminā sambandho,",
  "tika-s0104t0:142_7": "bhāvanapuṃsakaṃ vā etaṃ “vutta”nti iminā sambajjhanato.",
  "tika-s0104t0:142_8": "Bhiyyoti atirekaṃ,",
  "tika-s0104t0:142_9": "ativitthāranti attho,",
  "tika-s0104t0:142_10": "etena padatthamattameva vicārayissāmīti dasseti.",
  "tika-s0104t0:142_11": "Etaṃ sabbaṃ idha aṭṭhakathāya na vicārayissāmi punaruttibhāvato,",
  "tika-s0104t0:142_12": "ganthagarukabhāvato cāti adhippāyo.",
  "tika-s0104t0:142_13": "Vicarayissāmīti ca gāthābhāvato na vuddhibhāvoti daṭṭhabbaṃ.",
  "tika-s0104t0:143_0": "Evampi esa visuddhimaggo āgamānamatthaṃ na pakāseyya,",
  "tika-s0104t0:143_1": "atha sabbopeso idha vicāritabboyevāti codanāya tathā avicāraṇassa ekantakāraṇaṃ niddhāretvā taṃ pariharanto “majjhe visuddhimaggo”tiādimāha.",
  "tika-s0104t0:143_2": "Tattha majjheti khuddakato aññesaṃ catunnampi āgamānaṃ abbhantare. Hi-",
  "tika-s0104t0:143_3": "saddo kāraṇe,",
  "tika-s0104t0:143_4": "tena yathāvuttaṃ kāraṇaṃ joteti.",
  "tika-s0104t0:143_5": "Tatthāti tesu catūsu āgamesu.",
  "tika-s0104t0:143_6": "Yathābhāsitanti bhagavatā yaṃ yaṃ desitaṃ,",
  "tika-s0104t0:143_7": "desitānurūpaṃ vā.",
  "tika-s0104t0:143_8": "Api ca saṃvaṇṇakehi saṃvaṇṇanāvasena yaṃ yaṃ bhāsitaṃ,",
  "tika-s0104t0:143_9": "bhāsitānurūpantipi attho.",
  "tika-s0104t0:143_10": "Iccevāti ettha iti-",
  "tika-s0104t0:143_11": "saddena yathāvuttaṃ kāraṇaṃ nidasseti,",
  "tika-s0104t0:143_12": "imināva kāraṇena,",
  "tika-s0104t0:143_13": "idameva vā kāraṇaṃ manasi sannidhāyāti attho.",
  "tika-s0104t0:143_14": "Katoti etthāpi “visuddhimaggo esā”ti padaṃ kammabhāvena sambajjhati āvuttiyādinayenāti daṭṭhabbaṃ.",
  "tika-s0104t0:143_15": "Tampīti taṃ visuddhimaggampi ñāṇena gahetvāna.",
  "tika-s0104t0:143_16": "Etāyāti sumaṅgalavilāsiniyā nāma etāya aṭṭhakathāya.",
  "tika-s0104t0:143_17": "Ettha ca “majjhe ṭhatvā”ti etena majjhattabhāvadīpanena visesato catunnampi āgamānaṃ sādhāraṇaṭṭhakathā visuddhimaggo,",
  "tika-s0104t0:143_18": "na sumaṅgalavilāsinīādayo viya asādhāraṇaṭṭhakathāti dasseti.",
  "tika-s0104t0:143_19": "Avisesato pana vinayābhidhammānampi yathārahaṃ sādhāraṇaṭṭhakathā hotiyeva,",
  "tika-s0104t0:143_20": "tehi sammissatāya ca tadavasesassa khuddakāgamassa visesato sādhāraṇā samānāpi taṃ ṭhapetvā catunnameva āgamānaṃ sādhāraṇātveva vuttāti.",
  "tika-s0104t0:144_0": "Iti soḷasagāthāvaṇṇanā.",
  "tika-s0104t0:145_0": "Ganthārambhakathāvaṇṇanā niṭṭhitā.",
  "tika-s0104t0:146_0": "Nidānakathāvaṇṇanā",
  "tika-s0104t0:147_0": "Evaṃ yathāvuttena vividhena nayena paṇāmādikaṃ pakaraṇārambhavidhānaṃ katvā idāni vibhāgavantānaṃ sabhāvavibhāvanaṃ",
  "tika-s0104t0:147_1": "vibhāgadassanavaseneva suvibhāvitaṃ,",
  "tika-s0104t0:147_2": "suviññāpitañca hotīti paṭhamaṃ tāva vaggasuttavasena vibhāgaṃ dassetuṃ “tattha dīghāgamo nāmā”tiādimāha.",
  "tika-s0104t0:147_3": "Tattha tatthāti “dīghassa āgamavarassa atthaṃ pakāsayissāmī”ti yadidaṃ vuttaṃ,",
  "tika-s0104t0:147_4": "tasmiṃ vacane.",
  "tika-s0104t0:147_5": "“Yassa atthaṃ pakāsayissāmī”ti paṭiññātaṃ,",
  "tika-s0104t0:147_6": "so dīghāgamo nāma vaggasuttavasena evaṃ veditabbo,",
  "tika-s0104t0:147_7": "evaṃ vibhāgoti vā attho.",
  "tika-s0104t0:147_8": "Atha vā tatthāti “dīghāgamanissita”nti yaṃ vuttaṃ,",
  "tika-s0104t0:147_9": "etasmiṃ vacane.",
  "tika-s0104t0:147_10": "Yo dīghāgamo vutto,",
  "tika-s0104t0:147_11": "so dīghāgamo nāma vaggasuttavasena.",
  "tika-s0104t0:147_12": "Evaṃ vibhajitabbo,",
  "tika-s0104t0:147_13": "edisoti vā attho.",
  "tika-s0104t0:147_14": "“Dīghassā”tiādinā hi vuttaṃ dūravacanaṃ taṃ-",
  "tika-s0104t0:147_15": "saddena paṭiniddisati viya “dīghāgamanissita”nti vuttaṃ āsannavacanampi taṃ-",
  "tika-s0104t0:147_16": "saddena paṭiniddisati attano buddhiyaṃ parammukhaṃ viya parivattamānaṃ hutvā pavattanato.",
  "tika-s0104t0:147_17": "Edisesu hi ṭhānesu attano buddhiyaṃ sammukhaṃ vā parammukhaṃ vā parivattamānaṃ yathā tathā vā paṭiniddisituṃ",
  "tika-s0104t0:147_18": "vaṭṭati saddamattapaṭiniddesena atthassāvirodhanato.",
  "tika-s0104t0:147_19": "Vaggasuttādīnaṃ nibbacanaṃ parato āvi bhavissati.",
  "tika-s0104t0:147_20": "Tayo vaggā yassāti tivaggo.",
  "tika-s0104t0:147_21": "Catuttiṃsa suttāni ettha saṅgayhanti,",
  "tika-s0104t0:147_22": "tesaṃ vā saṅgaho gaṇanā etthāti catuttiṃsasuttasaṅgaho.",
  "tika-s0104t0:148_0": "Attano saṃvaṇṇanāya paṭhamasaṅgītiyaṃ nikkhittānukkameneva pavattabhāvaṃ dassetuṃ “tassa…pe…",
  "tika-s0104t0:148_1": "nidānamādī”ti vuttaṃ.",
  "tika-s0104t0:148_2": "Ādibhāvo hettha saṅgītikkameneva veditabbo.",
  "tika-s0104t0:148_3": "Kasmā pana catūsu āgamesu dīghāgamo paṭhamaṃ saṅgīto,",
  "tika-s0104t0:148_4": "tattha ca sīlakkhandhavaggo paṭhamaṃ nikkhitto,",
  "tika-s0104t0:148_5": "tasmiñca brahmajālasuttaṃ,",
  "tika-s0104t0:148_6": "tatthāpi nidānanti?",
  "tika-s0104t0:148_7": "Nāyamanuyogo katthacipi na pavattati sabbattheva vacanakkamamattaṃ paṭicca anuyuñjitabbato.",
  "tika-s0104t0:148_8": "Apica saddhāvahaguṇattā dīghāgamova paṭhamaṃ saṅgīto.",
  "tika-s0104t0:148_9": "Saddhā hi kusaladhammānaṃ bījaṃ.",
  "tika-s0104t0:148_10": "Yathāha “saddhā bījaṃ tapo vuṭṭhī”ti.",
  "tika-s0104t0:148_11": "Saddhāvahaguṇatā cassa heṭṭhā dassitāyeva.",
  "tika-s0104t0:148_12": "Kiñca bhiyyo –",
  "tika-s0104t0:148_13": "katipayasuttasaṅgahatāya ceva appaparimāṇatāya ca uggahaṇadhāraṇādisukhato paṭhamaṃ saṅgīto.",
  "tika-s0104t0:148_14": "Tathā hesa catuttiṃsasuttasaṅgaho,",
  "tika-s0104t0:148_15": "catusaṭṭhibhāṇavāraparimāṇo ca.",
  "tika-s0104t0:148_16": "Sīlakathābāhullato pana sīlakkhandhavaggo paṭhamaṃ nikkhitto.",
  "tika-s0104t0:148_17": "Sīlañhi sāsanassa ādi sīlapatiṭṭhānattā sabbaguṇānaṃ.",
  "tika-s0104t0:148_18": "Tenevāha “tasmā tiha tvaṃ bhikkhu ādimeva visodhehi kusalesu dhammesu.",
  "tika-s0104t0:148_19": "Ko cādi kusalānaṃ dhammānaṃ?",
  "tika-s0104t0:148_20": "Sīlañca suvisuddha”ntiādi.",
  "tika-s0104t0:148_21": "Sīlakkhandhakathābāhullato hi so “sīlakkhandhavaggo”ti vutto.",
  "tika-s0104t0:148_22": "Diṭṭhiviniveṭhanakathābhāvato pana suttantapiṭakassa niravasesadiṭṭhivibhajanaṃ brahmajālasuttaṃ paṭhamaṃ nikkhittanti veditabbaṃ.",
  "tika-s0104t0:148_23": "Tepiṭake hi buddhavacane brahmajālasadisaṃ diṭṭhigatāni niggumbaṃ nijjaṭaṃ katvā vibhattasuttaṃ natthi.",
  "tika-s0104t0:148_24": "Nidānaṃ pana paṭhamasaṅgītiyaṃ mahākassapattherena puṭṭhena āyasmatā ānandena desakālādinidassanatthaṃ paṭhamaṃ nikkhittanti.",
  "tika-s0104t0:148_25": "Tenāha “brahmajālassāpī”tiādi.",
  "tika-s0104t0:148_26": "Tattha ca “āyasmatā”tiādinā desakaṃ niyameti,",
  "tika-s0104t0:148_27": "paṭhamasaṅgītikāleti pana kālanti,",
  "tika-s0104t0:148_28": "ayamattho upari āvi bhavissati.",
  "tika-s0104t0:149_0": "Paṭhamamahāsaṅgītikathāvaṇṇanā",
  "tika-s0104t0:150_0": "Idāni “paṭhamamahāsaṅgītikāle”ti vacanappasaṅgena taṃ paṭhamamahāsaṅgītiṃ dassento,",
  "tika-s0104t0:150_1": "yassaṃ vā paṭhamamahāsaṅgītiyaṃ nikkhittānukkamena saṃvaṇṇanaṃ kattukāmattā taṃ vibhāvento tassā tantiyā",
  "tika-s0104t0:150_2": "āruḷhāyapi idha vacane kāraṇaṃ dassetuṃ “paṭhamamahāsaṅgīti nāma cesā”tiādimāha.",
  "tika-s0104t0:150_3": "Ettha hi kiñcāpi…pe…",
  "tika-s0104t0:150_4": "māruḷhāti etena nanu sā saṅgītikkhandhake tantimāruḷhā,",
  "tika-s0104t0:150_5": "kasmā idha puna vuttā,",
  "tika-s0104t0:150_6": "yadi ca vuttā assa niratthakatā,",
  "tika-s0104t0:150_7": "ganthagarutā ca siyāti codanālesaṃ dasseti.",
  "tika-s0104t0:150_8": "“Nidāna…pe…",
  "tika-s0104t0:150_9": "veditabbā”ti pana etena nidānakosallatthabhāvato yathāvuttadosatā na siyāti visesakāraṇadassanena pariharati.",
  "tika-s0104t0:150_10": "“Paṭhamamahāsaṅgīti nāma cesā”ti ettha ca-",
  "tika-s0104t0:150_11": "saddo īdisesu ṭhānesu vattabbasampiṇḍanattho.",
  "tika-s0104t0:150_12": "Tena hi paṭhamamahāsaṅgītikāle vuttaṃ nidānañca ādi,",
  "tika-s0104t0:150_13": "esā ca paṭhamamahāsaṅgīti nāma evaṃ veditabbāti imamatthaṃ sampiṇḍeti.",
  "tika-s0104t0:150_14": "Upaññāsattho vā ca- saddo,",
  "tika-s0104t0:150_15": "upaññāsoti ca vākyārambho vuccati.",
  "tika-s0104t0:150_16": "Esā hi ganthakārānaṃ pakati,",
  "tika-s0104t0:150_17": "yadidaṃ kiñci vatvā puna aparaṃ vattumārabhantānaṃ ca-",
  "tika-s0104t0:150_18": "saddapayogo.",
  "tika-s0104t0:150_19": "Yaṃ pana vajirabuddhittherena vuttaṃ “ettha ca-",
  "tika-s0104t0:150_20": "saddo atirekattho,",
  "tika-s0104t0:150_21": "tena aññāpi atthīti dīpetī”ti (vajira ṭī.",
  "tika-s0104t0:150_22": "bāhiranidānakathāvaṇṇanā),",
  "tika-s0104t0:150_23": "tadayuttameva.",
  "tika-s0104t0:150_24": "Na hettha ca-",
  "tika-s0104t0:150_25": "saddena tadattho viññāyati.",
  "tika-s0104t0:150_26": "Yadi cettha tadatthadassanatthameva ca-",
  "tika-s0104t0:150_27": "kāro adhippeto siyā,",
  "tika-s0104t0:150_28": "evaṃ sati so na kattabboyeva paṭhamasaddeneva aññāsaṃ dutiyādisaṅgītīnampi atthibhāvassa dassitattā.",
  "tika-s0104t0:150_29": "Dutiyādimupādāya hi paṭhamasaddapayogo dīghādimupādāya rassādisaddapayogo viya.",
  "tika-s0104t0:150_30": "Yathāpaccayaṃ tattha tattha desitattā,",
  "tika-s0104t0:150_31": "paññattattā ca vippakiṇṇānaṃ dhammavinayānaṃ saṅgahetvā gāyanaṃ kathanaṃ saṅgīti,",
  "tika-s0104t0:150_32": "etena taṃ taṃ sikkhāpadānaṃ,",
  "tika-s0104t0:150_33": "taṃtaṃsuttānañca ādipariyosānesu,",
  "tika-s0104t0:150_34": "antarantarā ca sambandhavasena ṭhapitaṃ saṅgītikārakavacanaṃ saṅgahitaṃ hoti.",
  "tika-s0104t0:150_35": "Mahāvisayattā,",
  "tika-s0104t0:150_36": "pūjitattā ca mahatī saṅgīti mahāsaṅgīti,",
  "tika-s0104t0:150_37": "paṭhamā mahāsaṅgīti paṭhamamahāsaṅgīti.",
  "tika-s0104t0:150_38": "Kiñcāpīti anuggahattho,",
  "tika-s0104t0:150_39": "tena pāḷiyampi sā saṅgītimāruḷhāvāti anuggahaṃ karoti,",
  "tika-s0104t0:150_40": "evampi tatthāruḷhamattena idha sotūnaṃ nidānakosallaṃ na hotīti pana-",
  "tika-s0104t0:150_41": "saddena aruciyatthaṃ dasseti.",
  "tika-s0104t0:150_42": "Nidadāti desanaṃ desakālādivasena aviditaṃ viditaṃ katvā nidassetīti nidānaṃ,",
  "tika-s0104t0:150_43": "tasmiṃ kosallaṃ,",
  "tika-s0104t0:150_44": "tadatthāyāti attho.",
  "tika-s0104t0:151_0": "Idāni taṃ vitthāretvā dassetuṃ “dhammacakkapavattanañhī”tiādi vuttaṃ.",
  "tika-s0104t0:151_1": "Tattha sattānaṃ dassanānuttariyasaraṇādipaṭilābhahetubhūtāsu vijjamānāsupi aññāsu bhagavato kiriyāsu",
  "tika-s0104t0:151_2": "“buddho bodheyya”nti paṭiññāya anulomanato vineyyānaṃ maggaphaluppattihetubhūtā kiriyāva nippariyāyena",
  "tika-s0104t0:151_3": "buddhakiccaṃ nāmāti taṃ sarūpato dassetuṃ “dhammacakkappavattanañhi…pe…",
  "tika-s0104t0:151_4": "vinayanā”ti vuttaṃ.",
  "tika-s0104t0:151_5": "Dhammacakkappavattanato pana pubbabhāge bhagavatā bhāsitaṃ suṇantānampi vāsanābhāgiyameva jātaṃ,",
  "tika-s0104t0:151_6": "na sekkhabhāgiyaṃ,",
  "tika-s0104t0:151_7": "na nibbedhabhāgiyaṃ tapussabhallikānaṃ saraṇadānaṃ viya.",
  "tika-s0104t0:151_8": "Esā hi dhammatā,",
  "tika-s0104t0:151_9": "tasmā tameva mariyādabhāvena vuttanti veditabbaṃ.",
  "tika-s0104t0:151_10": "Saddhindriyādi dhammoyeva pavattanaṭṭhena cakkanti dhammacakkaṃ.",
  "tika-s0104t0:151_11": "Atha vā cakkanti āṇā,",
  "tika-s0104t0:151_12": "dhammato anapetattā dhammañca taṃ cakkañcāti dhammacakkaṃ.",
  "tika-s0104t0:151_13": "Dhammena ñāyena cakkantipi dhammacakkaṃ.",
  "tika-s0104t0:151_14": "Vuttañhi paṭisambhidāyaṃ –",
  "tika-s0104t0:152_0": "“Dhammañca pavatteti cakkañcāti dhammacakkaṃ.",
  "tika-s0104t0:152_1": "Cakkañca pavatteti dhammañcāti dhammacakkaṃ,",
  "tika-s0104t0:152_2": "dhammena pavattetīti dhammacakkaṃ,",
  "tika-s0104t0:152_3": "dhammacariyāya pavattetīti dhammacakka”ntiādi.",
  "tika-s0104t0:153_0": "Tassa pavattanaṃ tathā.",
  "tika-s0104t0:153_1": "Pavattananti ca pavattayamānaṃ,",
  "tika-s0104t0:153_2": "pavattitanti paccuppannātītavasena dvidhā attho.",
  "tika-s0104t0:153_3": "Yaṃ sandhāya aṭṭhakathāsu vuttaṃ “dhammacakkapavattanasuttantaṃ desento dhammacakkaṃ pavatteti nāma,",
  "tika-s0104t0:153_4": "aññāsikoṇḍaññattherassa maggaphalādhigatato paṭṭhāya pavattitaṃ nāmā”ti.",
  "tika-s0104t0:153_5": "Idha pana paccuppannavaseneva attho yutto.",
  "tika-s0104t0:153_6": "Yāvāti paricchedatthe nipāto,",
  "tika-s0104t0:153_7": "subhaddassa nāma paribbājakassa vinayanaṃ antoparicchedaṃ katvāti abhividhivasena attho veditabbo.",
  "tika-s0104t0:153_8": "Tañhi bhagavā parinibbānamañce nipannoyeva vinesīti.",
  "tika-s0104t0:153_9": "Kataṃ pariniṭṭhāpitaṃ buddhakiccaṃ yenāti tathā, tasmiṃ.",
  "tika-s0104t0:153_10": "Katabuddhakicce bhagavati lokanāthe parinibbuteti sambandho,",
  "tika-s0104t0:153_11": "etena buddhakattabbassa kiccassa kassacipi asesitabhāvaṃ dīpeti.",
  "tika-s0104t0:153_12": "Tatoyeva hi bhagavā parinibbutoti.",
  "tika-s0104t0:153_13": "Nanu ca sāvakehi vinītāpi vineyyā bhagavatāyeva vinītā nāma.",
  "tika-s0104t0:153_14": "Tathā hi sāvakabhāsitaṃ suttaṃ “buddhabhāsita”nti vuccati.",
  "tika-s0104t0:153_15": "Sāvakavineyyā ca na tāva vinītā,",
  "tika-s0104t0:153_16": "tasmā “katabuddhakicce”ti na vattabbanti?",
  "tika-s0104t0:153_17": "Nāyaṃ doso tesaṃ vinayanupāyassa sāvakesu ṭhapitattā.",
  "tika-s0104t0:153_18": "Tenevāha –",
  "tika-s0104t0:154_0": "“Na tāvāhaṃ pāpima parinibbāyissāmi,",
  "tika-s0104t0:154_1": "yāva me bhikkhū na sāvakā bhavissanti viyattā vinītā visāradā bahussutā dhammadharā…pe…",
  "tika-s0104t0:154_2": "uppannaṃ parappavādaṃ saha dhammena suniggahitaṃ niggahetvā sapāṭihāriyaṃ dhammaṃ desessantī”tiādi.",
  "tika-s0104t0:155_0": "“Kusinārāya”ntiādinā bhagavato parinibbutadesakālavisesavacanaṃ “aparinibbuto bhagavā”ti gāhassa micchābhāvadassanatthaṃ,",
  "tika-s0104t0:155_1": "loke jātasaṃvaddhādibhāvadassanatthañca.",
  "tika-s0104t0:155_2": "Tathā hi manussabhāvassa supākaṭakaraṇatthaṃ mahābodhisattā carimabhave dārapariggahādīnipi karontīti.",
  "tika-s0104t0:155_3": "Kusinārāyanti evaṃ nāmake nagare.",
  "tika-s0104t0:155_4": "Tañhi nagaraṃ kusahatthaṃ purisaṃ dassanaṭṭhāne māpitattā “kusināra”nti vuccati,",
  "tika-s0104t0:155_5": "samīpatthe cetaṃ bhummaṃ.",
  "tika-s0104t0:155_6": "Upavattane mallānaṃ sālavaneti tassa nagarassa upavattanabhūte mallarājūnaṃ sālavane.",
  "tika-s0104t0:155_7": "Tañhi sālavanaṃ nagaraṃ pavisitukāmā uyyānato upacca vattanti gacchanti etenāti upavattanaṃ.",
  "tika-s0104t0:155_8": "Yathā hi anurādhapurassa dakkhiṇapacchimadisāyaṃ thūpārāmo,",
  "tika-s0104t0:155_9": "evaṃ taṃ uyyānaṃ kusinārāya dakkhiṇapacchimadisāyaṃ hoti.",
  "tika-s0104t0:155_10": "Yathā ca thūpārāmato dakkhiṇadvārena nagaraṃ pavisanamaggo pācīnamukho gantvā uttarena nivattati,",
  "tika-s0104t0:155_11": "evaṃ uyyānato sālapanti pācīnamukhā gantvā uttarena nivattā,",
  "tika-s0104t0:155_12": "tasmā taṃ “upavattana”nti vuccati.",
  "tika-s0104t0:155_13": "Apare pana “taṃ sālavanamupagantvā mittasuhajje apaloketvā nivattanato upavattananti pākaṭaṃ jātaṃ kirā”ti vadanti.",
  "tika-s0104t0:155_14": "Yamakasālānamantareti yamakasālānaṃ vemajjhe.",
  "tika-s0104t0:155_15": "Tattha kira bhagavato paññattassa parinibbānamañcassa sīsabhāge ekā sālapanti hoti,",
  "tika-s0104t0:155_16": "pādabhāge ekā.",
  "tika-s0104t0:155_17": "Tatrāpi eko taruṇasālo sīsabhāgassa āsanno hoti,",
  "tika-s0104t0:155_18": "eko pādabhāgassa.",
  "tika-s0104t0:155_19": "Tasmā “yamakasālānamantare”ti vuttaṃ.",
  "tika-s0104t0:155_20": "Apica “yamakasālā nāma mūlakkhandhaviṭapapattehi aññamaññaṃ saṃsibbetvā ṭhitasālā”tipi mahāaṭṭhakathāyaṃ vuttaṃ.",
  "tika-s0104t0:155_21": "Mā iti cando vuccati tassa gatiyā divasassa minitabbato,",
  "tika-s0104t0:155_22": "tadā sabbakalāpāripūriyā puṇṇo eva māti puṇṇamā.",
  "tika-s0104t0:155_23": "Saddavidū pana “mo sivo candimā cevā”ti vuttaṃ sakkatabhāsānayaṃ gahetvā okārantampi candimavācaka ma-",
  "tika-s0104t0:155_24": "saddamicchanti.",
  "tika-s0104t0:155_25": "Visākhāya yutto puṇṇamā yatthāti visākhāpuṇṇamo,",
  "tika-s0104t0:155_26": "soyeva divaso tathā, tasmiṃ.",
  "tika-s0104t0:155_27": "Paccūsati timiraṃ vināsetīti paccūso, pati-",
  "tika-s0104t0:155_28": "pubbo usa-",
  "tika-s0104t0:155_29": "saddo rujāyanti hi neruttikā,",
  "tika-s0104t0:155_30": "soyeva samayoti rattiyā pacchimayāmapariyāpanno kālaviseso vuccati, tasmiṃ.",
  "tika-s0104t0:155_31": "Visākhāpuṇṇamadivase īdise rattiyā pacchimasamayeti vuttaṃ hoti.",
  "tika-s0104t0:156_0": "Upādīyate kammakilesehīti upādi,",
  "tika-s0104t0:156_1": "vipākakkhandhā,",
  "tika-s0104t0:156_2": "kaṭattā ca rūpaṃ.",
  "tika-s0104t0:156_3": "So pana upādi kilesābhisaṅkhāramāranimmathane anossaṭṭho,",
  "tika-s0104t0:156_4": "idha khandhamaccumāranimmathane ossaṭṭhona sesito,",
  "tika-s0104t0:156_5": "tasmā natthi etissā upādisaṅkhāto seso,",
  "tika-s0104t0:156_6": "upādissa vā sesoti katvā “anupādisesā”ti vuccati.",
  "tika-s0104t0:156_7": "Nibbānadhātūti cettha nibbutimattaṃ adhippetaṃ,",
  "tika-s0104t0:156_8": "nibbānañca taṃ sabhāvadhāraṇato dhātu cāti katvā.",
  "tika-s0104t0:156_9": "Nibbutiyā hi kāraṇapariyāyena asaṅkhatadhātu tathā vuccati.",
  "tika-s0104t0:156_10": "Itthambhūtalakkhaṇe cāyaṃ karaṇaniddeso.",
  "tika-s0104t0:156_11": "Anupādisesatāsaṅkhātaṃ imaṃ pakāraṃ bhūtassa pattassa parinibbutassa bhagavato lakkhaṇe nibbānadhātusaṅkhāte atthe tatiyāti vuttaṃ hoti.",
  "tika-s0104t0:156_12": "Nanu ca “anupādisesāyā”ti nibbānadhātuyāva visesanaṃ hoti,",
  "tika-s0104t0:156_13": "na parinibbutassa bhagavato,",
  "tika-s0104t0:156_14": "atha kasmā taṃ bhagavā pattoti vuttoti?",
  "tika-s0104t0:156_15": "Nibbānadhātuyā sahacaraṇato.",
  "tika-s0104t0:156_16": "Taṃsahacaraṇena hi bhagavāpi anupādisesabhāvaṃ pattoti vuccati.",
  "tika-s0104t0:156_17": "Atha vā anupādisesabhāvasaṅkhātaṃ imaṃ pakāraṃ pattāya nibbānadhātuyā lakkhaṇe sañjānanakiriyāya tatiyātipi vattuṃ yujjati.",
  "tika-s0104t0:156_18": "Anupādisesāya nibbānadhātuyāti ca anupādisesanibbānadhātu hutvāti attho.",
  "tika-s0104t0:156_19": "“Ūnapañcabandhanena pattenā”ti.",
  "tika-s0104t0:156_20": "Ettha hi ūnapañcabandhanapatto hutvāti atthaṃ vadanti.",
  "tika-s0104t0:156_21": "Apica nibbānadhātuyā anupādisesāya anupādisesā hutvā bhūtāyātipi yujjati.",
  "tika-s0104t0:156_22": "Vuttañhi udānaṭṭhakathāya nandasuttavaṇṇanāyaṃ “upaḍḍhullikhitehi kesehīti itthambhūtalakkhaṇe karaṇavacanaṃ",
  "tika-s0104t0:156_23": "vippakatullikhitehi kesehi upalakkhitāti attho”ti esanayo īdisesu.",
  "tika-s0104t0:156_24": "Dhātubhājanadivaseti jeṭṭhamāsassa sukkapakkhapañcamīdivasaṃ sandhāya vuttaṃ,",
  "tika-s0104t0:156_25": "tañca na “sannipatitāna”nti etassa visesanaṃ,",
  "tika-s0104t0:156_26": "“ussāhaṃ janesī”ti etassa pana visesanaṃ “dhātubhājanadivase bhikkhūnaṃ ussāhaṃ janesī”ti ussāhajananassa kālavasena bhinnādhikaraṇavisesanabhāvato.",
  "tika-s0104t0:156_27": "Dhātubhājanadivasato hi purimataradivasesupi bhikkhū sannipatitāti.",
  "tika-s0104t0:156_28": "Atha vā “sannipatitāna”nti idaṃ kāyasāmaggivasena sannipatanameva sandhāya vuttaṃ,",
  "tika-s0104t0:156_29": "na samāgamanamattena.",
  "tika-s0104t0:156_30": "Tasmā “dhātubhājanadivase”ti idaṃ “sannipatitāna”nti etassa visesanaṃ sambhavati,",
  "tika-s0104t0:156_31": "idañca bhikkhūnaṃ ussāhaṃ janesīti ettha “bhikkhūna”nti etenapi sambajjhanīyaṃ.",
  "tika-s0104t0:156_32": "Saṅghassa thero saṅghatthero.",
  "tika-s0104t0:156_33": "So pana saṅgho kiṃ parimāṇoti āha “sattannaṃ bhikkhusatasahassāna”nti.",
  "tika-s0104t0:156_34": "Saṅghasaddena hi aviññāyamānassa parimāṇassa viññāpanatthamevetaṃ puna vuttaṃ.",
  "tika-s0104t0:156_35": "Saddavidū pana vadanti –",
  "tika-s0104t0:157_0": "“Samāso ca taddhito ca, vākyatthesu visesakā;",
  "tika-s0104t0:158_0": "Pasiddhiyantu sāmaññaṃ, telaṃ sugatacīvaraṃ.",
  "tika-s0104t0:159_0": "Tasmā nāmamattabhūtassa saṅghattherassa visesanatthamevetaṃ puna vuttanti,",
  "tika-s0104t0:159_1": "niccasāpekkhatāya ca edisesu samāso yathā “devadattassa garukula”nti.",
  "tika-s0104t0:159_2": "Niccasāpekkhatā cettha saṅghasaddassa bhikkhusatasahassasaddaṃ sāpekkhattepi aññapadantarābhāvena vākye viya apekkhitabbatthassa gamakattā.",
  "tika-s0104t0:159_3": "“Sattannaṃ bhikkhusatasahassāna”nti hi etassa saṅghasadde avayavībhāvena sambandho,",
  "tika-s0104t0:159_4": "tassāpi sāmibhāvena therasaddeti.",
  "tika-s0104t0:159_5": "“Sattannaṃ bhikkhusatasahassāna”nti ca gaṇapāmokkhabhikkhūyeva sandhāya vuttaṃ.",
  "tika-s0104t0:159_6": "Tadā hi sannipatitā bhikkhū ettakāti gaṇanapathamatikkantā.",
  "tika-s0104t0:159_7": "Tathā hi veḷuvagāme vedanāvikkhambhanato paṭṭhāya “nacireneva bhagavā parinibbāyissatī”ti sutvā tato",
  "tika-s0104t0:159_8": "tato āgatesu bhikkhūsu ekabhikkhupi pakkanto nāma natthi. Yathāhu –",
  "tika-s0104t0:160_0": "“Sattasatasahassāni, tesu pāmokkhabhikkhavo;",
  "tika-s0104t0:161_0": "Thero mahākassapova, saṅghatthero tadā ahū”ti.",
  "tika-s0104t0:162_0": "Āyasmā mahākassapo anussaranto maññamāno cintayanto hutvā ussāhaṃ janesi,",
  "tika-s0104t0:162_1": "anussaranto maññamāno cintayanto āyasmā mahākassapo ussāhaṃ janesīti vā sambandho.",
  "tika-s0104t0:162_2": "Mahantehi sīlakkhandhādīhi samannāgatattā mahanto kassapoti mahākassapo.",
  "tika-s0104t0:162_3": "Apica “mahākassapo”ti uruvelakassapo nadīkassapo gayākassapo kumārakassapoti ime khuddānukhuddake there upādāya vuccati.",
  "tika-s0104t0:162_4": "Kasmā panāyasmā mahākassapo ussāhaṃ janesīti anuyoge sati taṃ kāraṇaṃ vibhāvento āha “sattāhaparinibbute”tiādi.",
  "tika-s0104t0:162_5": "Satta ahāni samāhaṭāni sattāhaṃ.",
  "tika-s0104t0:162_6": "Sattāhaṃ parinibbutassa assāti tathā yathā “acirapakkanto,",
  "tika-s0104t0:162_7": "māsajāto”ti,",
  "tika-s0104t0:162_8": "antatthaaññapadasamāsoyaṃ, tasmiṃ.",
  "tika-s0104t0:162_9": "Bhagavato parinibbānadivasato paṭṭhāya sattāhe vītivatteti vuttaṃ hoti,",
  "tika-s0104t0:162_10": "etassa “vuttavacana”nti padena sambandho,",
  "tika-s0104t0:162_11": "tathā “subhaddena vuḍḍhapabbajitenā”ti etassapi.",
  "tika-s0104t0:162_12": "Tattha subhaddoti tassa nāmamattaṃ,",
  "tika-s0104t0:162_13": "vuḍḍhakāle pana pabbajitattā “vuḍḍhapabbajitenā”ti vuttaṃ,",
  "tika-s0104t0:162_14": "etena subhaddaparibbājakādīhi taṃ visesaṃ karoti.",
  "tika-s0104t0:162_15": "“Alaṃ āvuso”tiādinā tena vuttavacanaṃ nidasseti.",
  "tika-s0104t0:162_16": "So hi sattāhaparinibbute bhagavati āyasmatā mahākassapattherena saddhiṃ pāvāya kusināraṃ addhānamaggapaṭipannesu",
  "tika-s0104t0:162_17": "pañcamattesu bhikkhusatesu avītarāge bhikkhū antarāmagge diṭṭhaājīvakassa santikā bhagavato parinibbānaṃ",
  "tika-s0104t0:162_18": "sutvā pattacīvarāni chaḍḍetvā bāhā paggayhaṃ nānappakāraṃ paridevante disvā evamāha.",
  "tika-s0104t0:163_0": "Kasmā pana so evamāhāti?",
  "tika-s0104t0:163_1": "Bhagavati āghātena.",
  "tika-s0104t0:163_2": "Ayaṃ kireso khandhake āgate ātumāvatthusmiṃ nahāpitapubbako vuḍḍhapabbajito bhagavati kusinārato nikkhamitvā",
  "tika-s0104t0:163_3": "aḍḍhateḷasehi bhikkhusatehi saddhiṃ ātumaṃ gacchante “bhagavā āgacchatī”ti sutvā “āgatakāleyāgudānaṃ",
  "tika-s0104t0:163_4": "karissāmī”ti sāmaṇerabhūmiyaṃ ṭhite dve putte etadavoca “bhagavā kira tātā ātumaṃ āgacchati mahatā bhikkhusaṅghena",
  "tika-s0104t0:163_5": "saddhiṃ aḍḍhateḷasehi bhikkhusatehi,",
  "tika-s0104t0:163_6": "gacchatha tumhe tātā,",
  "tika-s0104t0:163_7": "khurabhaṇḍaṃ ādāya nāḷiyā vā pasibbakena vā anugharakaṃ āhiṇḍatha,",
  "tika-s0104t0:163_8": "loṇampi telampi taṇḍulampi khādanīyampi saṃharatha,",
  "tika-s0104t0:163_9": "bhagavato āgatassa yāgudānaṃ karissāmī”ti.",
  "tika-s0104t0:163_10": "Te tathā akaṃsu.",
  "tika-s0104t0:163_11": "Atha bhagavati ātumaṃ āgantvā bhusāgārakaṃ paviṭṭhe subhaddo sāyanhasamayaṃ gāmadvāraṃ gantvā manusse",
  "tika-s0104t0:163_12": "āmantetvā “hatthakammamattaṃ me dethā”ti hatthakammaṃ yācitvā “kiṃ bhante karomā”ti vutte “idañcidañca",
  "tika-s0104t0:163_13": "gaṇhathā”ti sabbūpakaraṇāni gāhāpetvā vihāre uddhanāni kāretvā ekaṃ kāḷakaṃ kāsāvaṃ nivāsetvā tādisameva",
  "tika-s0104t0:163_14": "pārupitvā “idaṃ karotha,",
  "tika-s0104t0:163_15": "idaṃ karothā”ti sabbarattiṃ vicārento satasahassaṃ vissajjetvā bhojjayāguñca madhugoḷakañca paṭiyādāpesi.",
  "tika-s0104t0:163_16": "Bhojjayāgu nāma bhuñjitvā pātabbayāgu,",
  "tika-s0104t0:163_17": "tattha sappimadhuphāṇitamacchamaṃsapupphaphalarasādi yaṃ kiñci khādanīyaṃ nāma atthi,",
  "tika-s0104t0:163_18": "taṃ sabbaṃ pavisati.",
  "tika-s0104t0:163_19": "Kīḷitukāmānaṃ sīsamakkhanayoggā hoti sugandhagandhā.",
  "tika-s0104t0:164_0": "Atha bhagavā kālasseva sarīrapaṭijagganaṃ katvā bhikkhusaṅghaparivuto piṇḍāya carituṃ ātumābhimukho pāyāsi.",
  "tika-s0104t0:164_1": "Atha tassa ārocesuṃ “bhagavā piṇḍāya gāmaṃ pavisati,",
  "tika-s0104t0:164_2": "tayā kassa yāgu paṭiyāditā”ti.",
  "tika-s0104t0:164_3": "So yathānivatthapāruteheva tehi kāḷakakāsāvehi ekena hatthena dabbiñca kaṭacchuñca gahetvā brahmā viya",
  "tika-s0104t0:164_4": "dakkhiṇaṃ jāṇumaṇḍalaṃ bhūmiyaṃ patiṭṭhapetvā vanditvā “paṭiggaṇhātu me bhante bhagavā yāgu”nti āha.",
  "tika-s0104t0:164_5": "Tato “jānantāpi tathāgatā pucchantī”ti khandhake āgatanayena bhagavā pucchitvā ca sutvā ca taṃ vuḍḍhapabbajitaṃ",
  "tika-s0104t0:164_6": "vigarahitvā tasmiṃ vatthusmiṃ akappiyasamādānasikkhāpadaṃ,",
  "tika-s0104t0:164_7": "khurabhaṇḍapariharaṇasikkhāpadañcāti dve sikkhāpadāni paññapetvā “anekakappakoṭiyo bhikkhave bhojanaṃ pariyesanteheva vītināmitā,",
  "tika-s0104t0:164_8": "idaṃ pana tumhākaṃ akappiyaṃ,",
  "tika-s0104t0:164_9": "adhammena uppannaṃ bhojanaṃ imaṃ paribhuñjitvā anekāni attabhāvasahassāni apāyesveva nibbattissanti,",
  "tika-s0104t0:164_10": "apetha mā gaṇhathā”ti vatvā bhikkhācārābhimukho agamāsi,",
  "tika-s0104t0:164_11": "ekabhikkhunāpi na kiñci gahitaṃ.",
  "tika-s0104t0:164_12": "Subhaddo anattamano hutvā “ayaṃ sabbaṃ jānāmī”ti āhiṇḍati,",
  "tika-s0104t0:164_13": "sace na gahetukāmo pesetvā ārocetabbaṃ assa,",
  "tika-s0104t0:164_14": "pakkāhāro nāma sabbaciraṃ tiṭṭhanto sattāhamattaṃ tiṭṭheyya,",
  "tika-s0104t0:164_15": "idañca mama yāvajīvaṃ pariyattaṃ assa,",
  "tika-s0104t0:164_16": "sabbaṃ tena nāsitaṃ,",
  "tika-s0104t0:164_17": "ahitakāmo ayaṃ mayha”nti bhagavati āghātaṃ bandhitvā dasabale dharamāne kiñci vattuṃ nāsakkhi.",
  "tika-s0104t0:164_18": "Evaṃ kirassa ahosi “ayaṃ uccā kulā pabbajito mahāpuriso,",
  "tika-s0104t0:164_19": "sace kiñci dharantassa vakkhāmi,",
  "tika-s0104t0:164_20": "mamaṃyeva santajjessatī”ti.",
  "tika-s0104t0:165_0": "Svāyaṃ ajja mahākassapattherena saddhiṃ gacchanto “parinibbuto bhagavā”ti sutvā laddhassāso viya haṭṭhatuṭṭho evamāha.",
  "tika-s0104t0:165_1": "Thero pana taṃ sutvā hadaye pahāraṃ viya,",
  "tika-s0104t0:165_2": "matthake patitasukkhāsaniṃ viya (sukkhāsani viya dī. ni. aṭṭha.",
  "tika-s0104t0:165_3": "3.232) maññi,",
  "tika-s0104t0:165_4": "dhammasaṃvego cassa uppajji “sattāhamattaparinibbuto bhagavā,",
  "tika-s0104t0:165_5": "ajjāpissa suvaṇṇavaṇṇaṃ sarīraṃ dharatiyeva,",
  "tika-s0104t0:165_6": "dukkhena bhagavatā ārādhitasāsane nāma evaṃ lahuṃ mahantaṃ pāpaṃ kasaṭaṃ kaṇṭako uppanno,",
  "tika-s0104t0:165_7": "alaṃ kho panesa pāpo vaḍḍhamāno aññepi evarūpe sahāye labhitvā sāsanaṃ osakkāpetu”nti.",
  "tika-s0104t0:166_0": "Tato thero cintesi “sace kho panāhaṃ imaṃ mahallakaṃ idheva pilotikaṃ nivāsetvā chārikāya okirāpetvā nīharāpessāmi,",
  "tika-s0104t0:166_1": "manussā ‘samaṇassa gotamassa sarīre dharamāneyeva sāvakā vivadantī’ti amhākaṃ dosaṃ dassessanti,",
  "tika-s0104t0:166_2": "adhivāsemi tāva.",
  "tika-s0104t0:166_3": "Bhagavatā hi desitadhammo asaṅgahitapuppharāsisadiso,",
  "tika-s0104t0:166_4": "tattha yathā vātena pahaṭapupphāni yato vā tato vā gacchanti,",
  "tika-s0104t0:166_5": "evameva evarūpānaṃ vasena gacchante gacchante kāle vinaye ekaṃ dve sikkhāpadāni nassissanti,",
  "tika-s0104t0:166_6": "sutte eko dve pañhāvārā nassissanti,",
  "tika-s0104t0:166_7": "abhidhamme ekaṃ dve bhūmantarāni nassissanti,",
  "tika-s0104t0:166_8": "evaṃ anukkamena mūle naṭṭhe pisācasadisā bhavissāma,",
  "tika-s0104t0:166_9": "tasmā dhammavinayasaṅgahaṃ karissāmi,",
  "tika-s0104t0:166_10": "evaṃ sati daḷhasuttena saṅgahitapupphāni viya ayaṃ dhammavinayo niccalo bhavissati.",
  "tika-s0104t0:166_11": "Etadatthañhi bhagavā mayhaṃ tīṇi gāvutāni paccuggamanaṃ akāsi,",
  "tika-s0104t0:166_12": "tīhi ovādehi upasampadaṃ akāsi,",
  "tika-s0104t0:166_13": "kāyato cīvaraparivattanaṃ akāsi,",
  "tika-s0104t0:166_14": "ākāse pāṇiṃ cāletvā candopamapaṭipadaṃ kathento maññeva sakkhiṃ katvā kathesi,",
  "tika-s0104t0:166_15": "tikkhattuṃ sakalasāsanaratanaṃ paṭicchāpesi,",
  "tika-s0104t0:166_16": "mādise bhikkhumhi tiṭṭhamāne ayaṃ pāpo sāsane vaḍḍhiṃ mā alattha,",
  "tika-s0104t0:166_17": "yāva adhammo na dippati,",
  "tika-s0104t0:166_18": "dhammo na paṭibāhiyyati,",
  "tika-s0104t0:166_19": "avinayo na dippati,",
  "tika-s0104t0:166_20": "vinayo na paṭibāhiyyati,",
  "tika-s0104t0:166_21": "adhammavādino na balavanto honti,",
  "tika-s0104t0:166_22": "dhammavādino na dubbalā honti,",
  "tika-s0104t0:166_23": "avinayavādino na balavanto honti,",
  "tika-s0104t0:166_24": "vinayavādino na dubbalā honti,",
  "tika-s0104t0:166_25": "tāva dhammañca vinayañca saṅgāyissāmi,",
  "tika-s0104t0:166_26": "tato bhikkhū attano attano pahonakaṃ gahetvā kappiyākappiye kathessanti,",
  "tika-s0104t0:166_27": "athāyaṃ pāpo sayameva niggahaṃ pāpuṇissati,",
  "tika-s0104t0:166_28": "puna sīsaṃ ukkhipituṃ na sakkhissati,",
  "tika-s0104t0:166_29": "sāsanaṃ iddhañceva phīttañca bhavissatī”ti cintetvā so “evaṃ nāma mayhaṃ cittaṃ uppanna”nti kassacipi",
  "tika-s0104t0:166_30": "anārocetvā bhikkhusaṅghaṃ samassāsetvā atha pacchā dhātubhājanadivase dhammavinayasaṅgāyanatthaṃ bhikkhūnaṃ",
  "tika-s0104t0:166_31": "ussāhaṃ janesi.",
  "tika-s0104t0:166_32": "Tena vuttaṃ “āyasmā mahākassapo sattāhaparinibbute…pe…",
  "tika-s0104t0:166_33": "dhammavinayasaṅgāyanatthaṃ bhikkhūnaṃ ussāhaṃ janesī”ti.",
  "tika-s0104t0:167_0": "Tattha alanti paṭikkhepavacanaṃ,",
  "tika-s0104t0:167_1": "na yuttanti attho.",
  "tika-s0104t0:167_2": "Āvusoti paridevante bhikkhū ālapati.",
  "tika-s0104t0:167_3": "Mā socitthāti citte uppannabalavasokena mā sokamakattha.",
  "tika-s0104t0:167_4": "Mā paridevitthāti vācāya mā vilāpamakattha.",
  "tika-s0104t0:167_5": "“Paridevanaṃ vilāpo”ti hi vuttaṃ.",
  "tika-s0104t0:167_6": "Asocanādīnaṃ kāraṇamāha “sumuttā”tiādinā.",
  "tika-s0104t0:167_7": "Tena mahāsamaṇenāti nissakke karaṇavacanaṃ,",
  "tika-s0104t0:167_8": "smāvacanassa vā nābyappadeso.",
  "tika-s0104t0:167_9": "“Upaddutā”ti pade pana kattari tatiyāvasena sambandho.",
  "tika-s0104t0:167_10": "Ubhayāpekkhañhetaṃ padaṃ.",
  "tika-s0104t0:167_11": "Upaddutā ca homāti taṃkālāpekkhavattamānavacanaṃ,",
  "tika-s0104t0:167_12": "“tadā”ti seso.",
  "tika-s0104t0:167_13": "Atītatthe vā vattamānavacanaṃ,",
  "tika-s0104t0:167_14": "ahumhāti attho.",
  "tika-s0104t0:167_15": "Anussaranto dhammasaṃvegavaseneva,",
  "tika-s0104t0:167_16": "na pana kodhādivasena.",
  "tika-s0104t0:167_17": "Dhammasabhāvacintāvasena hi pavattaṃ sahottappañāṇaṃ dhammasaṃvego.",
  "tika-s0104t0:167_18": "Vuttañhetaṃ –",
  "tika-s0104t0:168_0": "“Sabbasaṅkhatadhammesu, ottappākārasaṇṭhitaṃ;",
  "tika-s0104t0:169_0": "Ñāṇamohitabhārānaṃ, dhammasaṃvegasaññita”nti. ;",
  "tika-s0104t0:170_0": "Aññaṃ ussāhajananakāraṇaṃ dassetuṃ “īdisassā”tiādi vuttaṃ.",
  "tika-s0104t0:170_1": "Tattha īdisassa ca saṅghasannipātassāti sattasatasahassagaṇapāmokkhattherappamukhagaṇanapathātikkantasaṅghasannipātaṃ sandhāya vadati.",
  "tika-s0104t0:170_2": "“Ṭhānaṃ kho panetaṃ vijjatī”tiādināpi aññaṃ kāraṇaṃ dasseti.",
  "tika-s0104t0:170_3": "Tiṭṭhati ettha phalaṃ tadāyattavuttitāyāti ṭhānaṃ, hetu.",
  "tika-s0104t0:170_4": "Khoti avadhāraṇe.",
  "tika-s0104t0:170_5": "Panāti vacanālaṅkāre,",
  "tika-s0104t0:170_6": "etaṃ ṭhānaṃ vijjateva,",
  "tika-s0104t0:170_7": "no na vijjatīti attho.",
  "tika-s0104t0:170_8": "Kiṃ pana tanti āha “yaṃ pāpabhikkhū”tiādi.",
  "tika-s0104t0:170_9": "Yanti nipātamattaṃ,",
  "tika-s0104t0:170_10": "kāraṇaniddeso vā,",
  "tika-s0104t0:170_11": "yena ṭhānena antaradhāpeyyuṃ,",
  "tika-s0104t0:170_12": "tadetaṃ ṭhānaṃ vijjatiyevāti.",
  "tika-s0104t0:170_13": "Pāpena lāmakena icchāvacarena samannāgatā bhikkhū pāpabhikkhū.",
  "tika-s0104t0:170_14": "Atīto satthā ettha,",
  "tika-s0104t0:170_15": "etassāti vā atītasatthukaṃ yathā “bahukattuko”ti.",
  "tika-s0104t0:170_16": "Padhānaṃ vacanaṃ pāvacanaṃ. Pā-",
  "tika-s0104t0:170_17": "saddo cettha nipāto “pā eva vutyassā”tiādīsu viya.",
  "tika-s0104t0:170_18": "Upasaggapadaṃ vā etaṃ,",
  "tika-s0104t0:170_19": "dīghaṃ katvā pana tathā vuttaṃ yathā “pāvadatī”tipi vadanti.",
  "tika-s0104t0:170_20": "Pakkhanti alajjipakkhaṃ.",
  "tika-s0104t0:170_21": "“Yāva cā”tiādinā saṅgītiyā sāsanaciraṭṭhitikabhāve kāraṇaṃ,",
  "tika-s0104t0:170_22": "sādhakañca dasseti.",
  "tika-s0104t0:170_23": "“Tasmā”ti hi padamajjhāharitvā “saṅgāyeyya”nti padena sambandhanīyaṃ.",
  "tika-s0104t0:171_0": "Tattha yāva ca dhammavinayo tiṭṭhatīti yattakaṃ kālaṃ dhammo ca vinayo ca lajjipuggalesu tiṭṭhati.",
  "tika-s0104t0:171_1": "Parinibbānamañcake nipannena bhagavatā mahāparinibbānasutte vuttaṃ sandhāya “vuttañheta”ntiādimāha. Hi-",
  "tika-s0104t0:171_2": "saddo āgamavasena daḷhijotako.",
  "tika-s0104t0:171_3": "Desito paññattoti dhammopi desito ceva paññatto ca.",
  "tika-s0104t0:171_4": "Suttābhidhammasaṅgahitassa hi dhammassa atisajjanaṃ pabodhanaṃ desanā,",
  "tika-s0104t0:171_5": "tasseva pakārato ñāpanaṃ vineyyasantāne ṭhapanaṃ paññāpanaṃ.",
  "tika-s0104t0:171_6": "Vinayopi desito ceva paññatto ca.",
  "tika-s0104t0:171_7": "Vinayatantisaṅgahitassa hi atthassa atisajjanaṃ pabodhanaṃ desanā,",
  "tika-s0104t0:171_8": "tasseva pakārato ñāpanaṃ asaṅkarato ṭhapanaṃ paññāpanaṃ,",
  "tika-s0104t0:171_9": "tasmā kammadvayampi kiriyādvayena sambajjhanaṃ yujjatīti veditabbaṃ.",
  "tika-s0104t0:172_0": "Soti so dhammo ca vinayo ca.",
  "tika-s0104t0:172_1": "Mamaccayenāti mama accayakāle.",
  "tika-s0104t0:172_2": "“Bhummatthe karaṇaniddeso”ti hi akkharacintakā vadanti.",
  "tika-s0104t0:172_3": "Hetvatthe vā karaṇavacanaṃ,",
  "tika-s0104t0:172_4": "mama accayahetu tumhākaṃ satthā nāma bhavissatīti attho.",
  "tika-s0104t0:172_5": "Vuttañhi mahāparinibbānasuttavaṇṇanāyaṃ “mayi parinibbute tumhākaṃ satthukiccaṃ sādhessatī”ti.",
  "tika-s0104t0:172_6": "Lakkhaṇavacanañhettha hetvatthasādhakaṃ yathā “nette ujuṃ gate satī”ti.",
  "tika-s0104t0:172_7": "Idaṃ vuttaṃ hoti –",
  "tika-s0104t0:172_8": "mayā vo ṭhiteneva “idaṃ lahukaṃ,",
  "tika-s0104t0:172_9": "idaṃ garukaṃ,",
  "tika-s0104t0:172_10": "idaṃ satekicchaṃ,",
  "tika-s0104t0:172_11": "idaṃ atekicchaṃ,",
  "tika-s0104t0:172_12": "idaṃ lokavajjaṃ,",
  "tika-s0104t0:172_13": "idaṃ paṇṇattivajjaṃ,",
  "tika-s0104t0:172_14": "ayaṃ āpatti puggalassa santike vuṭṭhāti,",
  "tika-s0104t0:172_15": "ayaṃ gaṇassa,",
  "tika-s0104t0:172_16": "ayaṃ saṅghassa santike vuṭṭhātī”ti sattannaṃ āpattikkhandhānaṃ avītikkamanīyatāvasena otiṇṇavatthusmiṃ",
  "tika-s0104t0:172_17": "sakhandhakaparivāro ubhatovibhaṅgo mahāvinayo nāma desito,",
  "tika-s0104t0:172_18": "taṃ sakalampi vinayapiṭakaṃ mayi parinibbute tumhākaṃ satthukiccaṃ sādhessati “idaṃ vo kattabbaṃ,",
  "tika-s0104t0:172_19": "idaṃ vo na kattabba”nti kattabbākattabbassa vibhāgena anusāsanato.",
  "tika-s0104t0:172_20": "Ṭhiteneva ca mayā “ime cattāro satipaṭṭhānā,",
  "tika-s0104t0:172_21": "cattāro sammappadhānā,",
  "tika-s0104t0:172_22": "cattāro iddhipādā,",
  "tika-s0104t0:172_23": "pañcindriyāni,",
  "tika-s0104t0:172_24": "pañca balāni,",
  "tika-s0104t0:172_25": "satta bojjhaṅgā,",
  "tika-s0104t0:172_26": "ariyo aṭṭhaṅgiko maggo”ti tena tena vineyyānaṃ ajjhāsayānurūpena pakārena ime sattatiṃsa bodhipakkhiyadhamme",
  "tika-s0104t0:172_27": "vibhajitvā vibhajitvā suttantapiṭakaṃ desitaṃ,",
  "tika-s0104t0:172_28": "taṃ sakalampi suttantapiṭakaṃ mayi parinibbute tumhākaṃ satthukiccaṃ sādhessati taṃtaṃcariyānurūpaṃ sammāpaṭipattiyā anusāsanato,",
  "tika-s0104t0:172_29": "ṭhiteneva ca mayā “ime pañcakkhandhā,",
  "tika-s0104t0:172_30": "dvādasāyatanāni,",
  "tika-s0104t0:172_31": "aṭṭhārasa dhātuyo,",
  "tika-s0104t0:172_32": "cattāri saccāni,",
  "tika-s0104t0:172_33": "bāvīsatindriyāni,",
  "tika-s0104t0:172_34": "nava hetū,",
  "tika-s0104t0:172_35": "cattāro āhārā,",
  "tika-s0104t0:172_36": "satta phassā,",
  "tika-s0104t0:172_37": "satta vedanā,",
  "tika-s0104t0:172_38": "satta saññā,",
  "tika-s0104t0:172_39": "satta cetanā,",
  "tika-s0104t0:172_40": "satta cittāni.",
  "tika-s0104t0:172_41": "Tatrāpi ettakā dhammā kāmāvacarā,",
  "tika-s0104t0:172_42": "ettakā rūpāvacarā,",
  "tika-s0104t0:172_43": "ettakā arūpāvacarā,",
  "tika-s0104t0:172_44": "ettakā pariyāpannā,",
  "tika-s0104t0:172_45": "ettakā apariyāpannā,",
  "tika-s0104t0:172_46": "ettakā lokiyā,",
  "tika-s0104t0:172_47": "ettakā lokuttarā”ti ime dhamme vibhajitvā vibhajitvā abhidhammapiṭakaṃ desitaṃ,",
  "tika-s0104t0:172_48": "taṃ sakalampi abhidhammapiṭakaṃ mayi parinibbute tumhākaṃ satthukiccaṃ sādhessati khandhādivibhāgena ñāyamānaṃ catusaccasambodhāvahattā.",
  "tika-s0104t0:172_49": "Iti sabbampetaṃ abhisambodhito yāva parinibbānā pañcacattālīsa vassāni bhāsitaṃ lapitaṃ “tīṇi piṭakāni,",
  "tika-s0104t0:172_50": "pañca nikāyā,",
  "tika-s0104t0:172_51": "navaṅgāni,",
  "tika-s0104t0:172_52": "caturāsīti dhammakkhandhasahassānī”ti evaṃ mahappabhedaṃ hoti.",
  "tika-s0104t0:172_53": "Imāni caturāsīti dhammakkhandhasahassāni tiṭṭhanti,",
  "tika-s0104t0:172_54": "ahaṃ ekova parinibbāyissāmi,",
  "tika-s0104t0:172_55": "ahañca panidāni ekova ovadāmi anusāsāmi,",
  "tika-s0104t0:172_56": "mayi parinibbute imāni caturāsīti buddhasahassāni tumhe ovadissanti anusāsissanti ovādānusāsanakiccassa nipphādanatoti.",
  "tika-s0104t0:173_0": "Sāsananti pariyattipaṭipattipaṭivedhavasena tividhampi sāsanaṃ,",
  "tika-s0104t0:173_1": "nippariyāyato pana sattatiṃsa bodhipakkhiyadhammā.",
  "tika-s0104t0:173_2": "Addhānaṃ gamitumalanti addhaniyaṃ,",
  "tika-s0104t0:173_3": "addhānagāmi addhānakkhamanti attho.",
  "tika-s0104t0:173_4": "Ciraṃ ṭhiti etassāti ciraṭṭhitikaṃ.",
  "tika-s0104t0:173_5": "Idaṃ vuttaṃ hoti –",
  "tika-s0104t0:173_6": "yena pakārena idaṃ sāsanaṃ addhaniyaṃ,",
  "tika-s0104t0:173_7": "tatoyeva ca ciraṭṭhitikaṃ bhaveyya,",
  "tika-s0104t0:173_8": "tena pakārena dhammañca vinayañca yadi panāhaṃ saṅgāyeyyaṃ,",
  "tika-s0104t0:173_9": "sādhu vatāti.",
  "tika-s0104t0:174_0": "Idāni sammāsambuddhena attano kataṃ anuggahavisesaṃ samanussaritvā cintanākārampi dassento “yañcāhaṃ bhagavatā”tiādimāha.",
  "tika-s0104t0:174_1": "Tattha “yañcāha”nti etassa “anuggahito,",
  "tika-s0104t0:174_2": "pasaṃsito”ti etehi sambandho.",
  "tika-s0104t0:174_3": "Yanti yasmā,",
  "tika-s0104t0:174_4": "kiriyāparāmasanaṃ vā etaṃ,",
  "tika-s0104t0:174_5": "tena “anuggahito,",
  "tika-s0104t0:174_6": "pasaṃsito”ti ettha anuggahaṇaṃ,",
  "tika-s0104t0:174_7": "pasaṃsanañca parāmasati.",
  "tika-s0104t0:174_8": "“Dhāressasī”tiādikaṃ pana vacanaṃ bhagavā aññatarasmiṃ rukkhamūle mahākassapattherena paññattasaṅghāṭiyaṃ",
  "tika-s0104t0:174_9": "nisinno taṃ saṅghāṭiṃ padumapupphavaṇṇena pāṇinā antantena parāmasanto āha.",
  "tika-s0104t0:174_10": "Vuttañhetaṃ kassapasaṃyutte mahākassapatthereneva ānandattheraṃ āmantetvā kathentena –",
  "tika-s0104t0:175_0": "“Atha kho āvuso bhagavā maggā okkamma yena aññataraṃ rukkhamūlaṃ tenupasaṅkami,",
  "tika-s0104t0:175_1": "atha khvāhaṃ āvuso paṭapilotikānaṃ saṅghāṭiṃ catugguṇaṃ paññapetvā bhagavantaṃ etadavocaṃ ‘idha bhante bhagavā nisīdatu,",
  "tika-s0104t0:175_2": "yaṃ mamassa dīgharattaṃ hitāya sukhāyā’ti.",
  "tika-s0104t0:175_3": "Nisīdi kho āvuso bhagavā paññatte āsane,",
  "tika-s0104t0:175_4": "nisajja kho maṃ āvuso bhagavā etadavoca ‘mudukā kho tyāyaṃ kassapa paṭapilotikānaṃ saṅghāṭī’ti.",
  "tika-s0104t0:175_5": "Paṭiggaṇhātu me bhante bhagavā paṭapilotikānaṃ saṅghāṭiṃ anukampaṃ upādāyāti.",
  "tika-s0104t0:175_6": "Dhāressasi pana me tvaṃ kassapa sāṇāni paṃsukūlāni nibbasanānīti.",
  "tika-s0104t0:175_7": "Dhāressāmahaṃ bhante bhagavato sāṇāni paṃsukūlāni nibbasanānīti.",
  "tika-s0104t0:175_8": "So khvāhaṃ āvuso paṭapilotikānaṃ saṅghāṭiṃ bhagavato pādāsiṃ,",
  "tika-s0104t0:175_9": "ahaṃ pana bhagavato sāṇāni paṃsukūlāni nibbasanāni paṭipajji”nti.",
  "tika-s0104t0:176_0": "Tattha mudukā kho tyāyanti mudukā kho te ayaṃ.",
  "tika-s0104t0:176_1": "Kasmā pana bhagavā evamāhāti?",
  "tika-s0104t0:176_2": "Therena saha cīvaraṃ parivattetukāmatāya.",
  "tika-s0104t0:176_3": "Kasmā parivattetukāmo jātoti?",
  "tika-s0104t0:176_4": "Theraṃ attano ṭhāne ṭhapetukāmatāya.",
  "tika-s0104t0:176_5": "Kiṃ sāriputtamoggallānā natthīti? Atthi,",
  "tika-s0104t0:176_6": "evaṃ panassa ahosi “ime na ciraṃ ṭhassanti,",
  "tika-s0104t0:176_7": "‘kassapo pana vīsavassasatāyuko,",
  "tika-s0104t0:176_8": "so mayi parinibbute sattapaṇṇiguhāyaṃ vasitvā dhammavinayasaṅgahaṃ katvā mama sāsanaṃ pañcavassasahassaparimāṇakālaṃ",
  "tika-s0104t0:176_9": "pavattanakaṃ karissatī”ti attano naṃ ṭhāne ṭhapesi,",
  "tika-s0104t0:176_10": "evaṃ bhikkhū kassapassa sussusitabbaṃ maññissantī”ti tasmā evamāha.",
  "tika-s0104t0:176_11": "Thero pana yasmā cīvarassa vā pattassa vā vaṇṇe kathite “imaṃ tumhe gaṇhathā”ti vacanaṃ cārittameva,",
  "tika-s0104t0:176_12": "tasmā “paṭiggaṇhātu me bhante bhagavā”ti āha.",
  "tika-s0104t0:177_0": "Dhāressasi pana me tvaṃ kassapāti kassapa tvaṃ imāni paribhogajiṇṇāni paṃsukūlāni pārupituṃ sakkhissasīti vadati.",
  "tika-s0104t0:177_1": "Tañca kho na kāyabalaṃ sandhāya,",
  "tika-s0104t0:177_2": "paṭipattipūraṇaṃ pana sandhāya evamāha.",
  "tika-s0104t0:177_3": "Ayañhettha adhippāyo –",
  "tika-s0104t0:177_4": "ahaṃ imaṃ cīvaraṃ puṇṇaṃ nāma dāsiṃ pārupitvā āmakasusāne chaḍḍitaṃ susānaṃ pavisitvā tumbamattehi pāṇakehi",
  "tika-s0104t0:177_5": "samparikiṇṇaṃ te pāṇake vidhunitvā mahāariyavaṃse ṭhatvā aggahesiṃ,",
  "tika-s0104t0:177_6": "tassa me imaṃ cīvaraṃ gahitadivase dasasahassacakkavāḷe mahāpathavī mahāviravaṃ viravamānā kampittha,",
  "tika-s0104t0:177_7": "ākāsaṃ taṭataṭāyi,",
  "tika-s0104t0:177_8": "cakkavāḷe devatā sādhukāraṃ adaṃsu,",
  "tika-s0104t0:177_9": "imaṃ cīvaraṃ gaṇhantena bhikkhunā jātipaṃsukūlikena jātiāraññikena jātiekāsanikena jātisapadānacārikena bhavituṃ vaṭṭati,",
  "tika-s0104t0:177_10": "tvaṃ imassa cīvarassa anucchavikaṃ kātuṃ sakkhissasīti.",
  "tika-s0104t0:177_11": "Theropi attanā pañcannaṃ hatthīnaṃ balaṃ dhāreti,",
  "tika-s0104t0:177_12": "so taṃ atakkayitvā “ahametaṃ paṭipattiṃ pūressāmī”ti ussāhena sugatacīvarassa anucchavikaṃ kātukāmo “dhāressāmahaṃ bhante”ti āha.",
  "tika-s0104t0:177_13": "Paṭipajjinti paṭipannosiṃ.",
  "tika-s0104t0:177_14": "Evaṃ pana cīvaraparivattanaṃ katvā therena pārupitacīvaraṃ bhagavā pārupi,",
  "tika-s0104t0:177_15": "satthu cīvaraṃ thero.",
  "tika-s0104t0:177_16": "Tasmiṃ samaye mahāpathavī udakapariyantaṃ katvā unnadantī kampittha.",
  "tika-s0104t0:178_0": "Sāṇāni paṃsukūlānīti matakaḷevaraṃ pariveṭhetvā chaḍḍitāni tumbamatte kimī papphoṭetvā gahitāni sāṇavākamayāni paṃsukūlacīvarāni.",
  "tika-s0104t0:178_1": "Nibbasanānīti niṭṭhitavasanakiccāni,",
  "tika-s0104t0:178_2": "paribhogajiṇṇānīti attho.",
  "tika-s0104t0:178_3": "Ettha ca kiñcāpi ekameva taṃ cīvaraṃ,",
  "tika-s0104t0:178_4": "anekāvayavattā pana bahuvacanaṃ katanti majjhimagaṇṭhipade vuttaṃ.",
  "tika-s0104t0:178_5": "Cīvare sādhāraṇaparibhogenāti ettha attanā sādhāraṇaparibhogenāti atthassa viññāyamānattā,",
  "tika-s0104t0:178_6": "viññāyamānatthassa ca saddassa payoge kāmācārattā “attanā”ti na vuttaṃ.",
  "tika-s0104t0:178_7": "“Dhāressasi pana me tvaṃ kassapa sāṇāni paṃsukūlānī”ti hi vuttattā “attanāva sādhāraṇaparibhogenā”ti viññāyati, nāññena.",
  "tika-s0104t0:178_8": "Na hi kevalaṃ saddatoyeva sabbattha atthanicchayo,",
  "tika-s0104t0:178_9": "atthapakaraṇādināpi yebhuyyena atthassa niyamitattā.",
  "tika-s0104t0:178_10": "Ācariyadhammapālattherena panettha evaṃ vuttaṃ “cīvare sādhāraṇaparibhogenāti ettha ‘attanā samasamaṭṭhapanenā’ti idha vuttaṃ attanā –",
  "tika-s0104t0:178_11": "saddamānetvā ‘cīvare attanā sādhāraṇaparibhogenā’ti yojetabbaṃ.",
  "tika-s0104t0:179_0": "Yassa yena hi sambandho, dūraṭṭhampi ca tassa taṃ;",
  "tika-s0104t0:180_0": "Atthato hyasamānānaṃ, āsannattamakāraṇanti.",
  "tika-s0104t0:181_0": "Atha vā bhagavatā cīvare sādhāraṇaparibhogena bhagavatā anuggahitoti yojanīyaṃ.",
  "tika-s0104t0:181_1": "Ekassāpi hi karaṇaniddesassa sahādiyogakattutthajotakattasambhavato”ti.",
  "tika-s0104t0:181_2": "Samānaṃ dhāraṇametassāti sādhāraṇo,",
  "tika-s0104t0:181_3": "tādiso paribhogoti sādhāraṇaparibhogo, tena.",
  "tika-s0104t0:181_4": "Sādhāraṇaparibhogena ca samasamaṭṭhapanena ca anuggahitoti sambandho.",
  "tika-s0104t0:182_0": "Idāni –",
  "tika-s0104t0:183_0": "“Ahaṃ bhikkhave,",
  "tika-s0104t0:183_1": "yāvade ākaṅkhāmi vivicceva kāmehi vivicca akusalehi dhammehi savitakkaṃ savicāraṃ vivekajaṃ pītisukhaṃ paṭhamaṃ jhānaṃ upasampajja viharāmi,",
  "tika-s0104t0:183_2": "kassapopi bhikkhave yāvade ākaṅkhati vivicceva kāmehi vivicca akusalehi dhammehi savitakkaṃ savicāraṃ",
  "tika-s0104t0:183_3": "vivekajaṃ pītisukhaṃ paṭhamaṃ jhānaṃ upasampajja viharatī”tiādinā –",
  "tika-s0104t0:184_0": "Navānupubbavihārachaḷabhiññāpabhede uttarimanussadhamme attanā samasamaṭṭhapanatthāya bhagavatā vuttaṃ",
  "tika-s0104t0:184_1": "kassapasaṃyutte āgataṃ pāḷimimaṃ peyyālamukhena,",
  "tika-s0104t0:184_2": "ādiggahaṇena ca saṅkhipitvā dassento āha “ahaṃ bhikkhave”tiādi.",
  "tika-s0104t0:185_0": "Tattha yāvadeti yāvadeva,",
  "tika-s0104t0:185_1": "yattakaṃ kālaṃ ākaṅkhāmi,",
  "tika-s0104t0:185_2": "tattakaṃ kālaṃ viharāmīti attho.",
  "tika-s0104t0:185_3": "Tatoyeva hi majjhimagaṇṭhipade,",
  "tika-s0104t0:185_4": "cūḷagaṇṭhipade ca “yāvadeti yāvadevāti vuttaṃ hotī”ti likhitaṃ.",
  "tika-s0104t0:185_5": "Saṃyuttaṭṭhakathāyampi “yāvade ākaṅkhāmīti yāvadeva icchāmī”ti attho vutto.",
  "tika-s0104t0:185_6": "Tathā hi tattha līnatthapakāsaniyaṃ ācariyadhammapālattherena “yāvadevāti iminā samānatthaṃ ‘yāvade’ti idaṃ pada”nti vuttaṃ.",
  "tika-s0104t0:185_7": "Potthakesu pana katthaci “yāvadevā”ti ayameva pāṭho dissati.",
  "tika-s0104t0:185_8": "Api ca yāvadeti yattakaṃ samāpattivihāraṃ viharituṃ ākaṅkhāmi,",
  "tika-s0104t0:185_9": "tattakaṃ samāpattivihāraṃ viharāmīti samāpattiṭṭhāne,",
  "tika-s0104t0:185_10": "yattakaṃ abhiññāvohāraṃ voharituṃ ākaṅkhāmi,",
  "tika-s0104t0:185_11": "tattakaṃ abhiññāvohāraṃ voharāmīti abhiññāṭhāne ca saha pāṭhasesena attho veditabbo.",
  "tika-s0104t0:185_12": "Ācariyadhammapālattherenāpi tadevatthaṃ yathālābhanayena dassetuṃ “yattake samāpattivihāre,",
  "tika-s0104t0:185_13": "abhiññāvohāre vā ākaṅkhanto vihārāmi ceva voharāmi ca,",
  "tika-s0104t0:185_14": "tathā kassapopīti attho”ti vuttaṃ.",
  "tika-s0104t0:185_15": "Apare pana “yāvadeti ‘yaṃ paṭhamajjhānaṃ ākaṅkhāmi,",
  "tika-s0104t0:185_16": "taṃ paṭhamajjhānaṃ upasampajja vihārāmī’tiādinā samāpattiṭṭhāne,",
  "tika-s0104t0:185_17": "iddhividhābhiññāṭhāne ca ajjhāharitassa ta-",
  "tika-s0104t0:185_18": "saddassa kammavasena ‘yaṃ dibbasotaṃ ākaṅkhāmi,",
  "tika-s0104t0:185_19": "tena dibbasotena sadde suṇāmī’tiādinā sesābhiññāṭhāne karaṇavasena yojanā vattabbā”ti vadanti.",
  "tika-s0104t0:185_20": "Vivicceva kāmehīti ettha eva-",
  "tika-s0104t0:185_21": "saddo niyamattho,",
  "tika-s0104t0:185_22": "ubhayattha yojetabbo.",
  "tika-s0104t0:185_23": "Yamettha vattabbaṃ,",
  "tika-s0104t0:185_24": "tadupari āvi bhavissati.",
  "tika-s0104t0:186_0": "Navānupubbavihārachaḷabhiññāppabhedeti ettha navānupubbavihārā nāma anupaṭipāṭiyā samāpajjitabbattā evaṃsaññitā",
  "tika-s0104t0:186_1": "nirodhasamāpattiyā saha aṭṭha samāpattiyo.",
  "tika-s0104t0:186_2": "Chaḷabhiññā nāma āsavakkhayañāṇena saha pañcābhiññāyo.",
  "tika-s0104t0:186_3": "Katthaci potthake cettha ādisaddo dissati.",
  "tika-s0104t0:186_4": "So anadhippeto yathāvuttāya pāḷiyā gahetabbassa atthassa anavasesattā.",
  "tika-s0104t0:186_5": "Manussesu,",
  "tika-s0104t0:186_6": "manussānaṃ vā uttaribhūtānaṃ,",
  "tika-s0104t0:186_7": "uttarīnaṃ vā manussānaṃ jhāyīnañceva ariyānañca dhammoti uttarimanussadhammo,",
  "tika-s0104t0:186_8": "manussadhammā vā uttarīti uttarimanussadhammo.",
  "tika-s0104t0:186_9": "Dasa kusalakammapathā cettha vinā bhāvanāmanasikārena pakatiyāva manussehi nibbattetabbato,",
  "tika-s0104t0:186_10": "manussattabhāvāvahanato ca manussadhammo nāma,",
  "tika-s0104t0:186_11": "tato uttari pana jhānādi uttarimanussadhammoti veditabbo.",
  "tika-s0104t0:186_12": "Samasamaṭṭhapanenāti “ahaṃ yattakaṃ kālaṃ,",
  "tika-s0104t0:186_13": "yattake vā samāpattivihāre,",
  "tika-s0104t0:186_14": "yattakā abhiññāyo ca vaḷañjemi,",
  "tika-s0104t0:186_15": "tathā kassapopī”ti evaṃ samasamaṃ katvā ṭhapanena.",
  "tika-s0104t0:186_16": "Anekaṭṭhānesu ṭhapanaṃ,",
  "tika-s0104t0:186_17": "kassacipi uttarimanussadhammassa asesabhāvena ekantasamaṭṭhapanaṃ vā sandhāya “samasamaṭṭhapanenā”ti vuttaṃ,",
  "tika-s0104t0:186_18": "idañca navānupubbavihārachaḷabhiññābhāvasāmaññena pasaṃsāmattanti daṭṭhabbaṃ.",
  "tika-s0104t0:186_19": "Na hi āyasmā mahākassapo bhagavā viya devasikaṃ catuvīsatikoṭisatasahassasaṅkhyā samāpattiyo samāpajjati,",
  "tika-s0104t0:186_20": "yamakapāṭihāriyādivasena ca abhiññāyo vaḷañjetīti.",
  "tika-s0104t0:186_21": "Ettha ca uttarimanussadhamme attanā samasamaṭṭhapanenā”ti idaṃ nidassanamattanti veditabbaṃ.",
  "tika-s0104t0:186_22": "Tathā hi –",
  "tika-s0104t0:187_0": "“Ovada kassapa bhikkhū,",
  "tika-s0104t0:187_1": "karohi kassapa bhikkhūnaṃ dhammiṃ kathaṃ,",
  "tika-s0104t0:187_2": "ahaṃ vā kassapa bhikkhū ovadeyyaṃ, tvaṃ vā.",
  "tika-s0104t0:187_3": "Ahaṃ vā kassapa bhikkhūnaṃ dhammiṃ kathaṃ kareyyaṃ,",
  "tika-s0104t0:187_4": "tvaṃ vā”ti –",
  "tika-s0104t0:188_0": "Evampi attanā samasamaṭṭhapanamakāsiyevāti.",
  "tika-s0104t0:189_0": "Tathāti rūpūpasaṃhāro yathā anuggahito,",
  "tika-s0104t0:189_1": "tathā pasaṃsitoti.",
  "tika-s0104t0:189_2": "Ākāse pāṇiṃ cāletvāti bhagavatā attanoyeva pāṇiṃ ākāse cāletvā kulesu alaggacittatāya ceva karaṇabhūtāya pasaṃsitoti sambandho.",
  "tika-s0104t0:189_3": "Alaggacittatāyāti vā ādhāre bhummaṃ,",
  "tika-s0104t0:189_4": "ākāse pāṇiṃ cāletvā kulūpakassa bhikkhuno alaggacittatāya kulesu alagganacittena bhavituṃ yuttatāya ceva maññeva sakkhiṃ katvā pasaṃsitoti attho. Yathāha –",
  "tika-s0104t0:190_0": "“Atha kho bhagavā ākāse pāṇiṃ cālesi seyyathāpi bhikkhave,",
  "tika-s0104t0:190_1": "ayaṃ ākāse pāṇi na sajjati na gayhati na bajjhati,",
  "tika-s0104t0:190_2": "evameva kho bhikkhave yassa kassaci bhikkhuno kulāni upasaṅkamato kulesu cittaṃ na sajjati na gayhati na bajjhati ‘labhantu lābhakāmā,",
  "tika-s0104t0:190_3": "puññakāmā karontu puññānī’ti.",
  "tika-s0104t0:190_4": "Yathā sakena lābhena attamano hoti sumano,",
  "tika-s0104t0:190_5": "evaṃ paresaṃ lābhena attamano hoti sumano.",
  "tika-s0104t0:190_6": "Evarūpo kho bhikkhave bhikkhu arahati kulāni upasaṅkamituṃ.",
  "tika-s0104t0:190_7": "Kassapassa bhikkhave kulāni upasaṅkamato kulesu cittaṃ na sajjati na gayhati na bajjhati ‘labhantu lābhakāmā,",
  "tika-s0104t0:190_8": "puññakāmā karontu puññānī’ti.",
  "tika-s0104t0:190_9": "Yathā sakena lābhena attamano hoti sumano,",
  "tika-s0104t0:190_10": "evaṃ paresaṃ lābhena attamano hoti sumano”ti.",
  "tika-s0104t0:191_0": "Tattha ākāse pāṇiṃ cālesīti nīle gaganantare yamakavijjukaṃ sañcālayamāno viya heṭṭhābhāge,",
  "tika-s0104t0:191_1": "uparibhāge,",
  "tika-s0104t0:191_2": "ubhato ca passesu pāṇiṃ sañcālesi,",
  "tika-s0104t0:191_3": "idañca pana tepiṭake buddhavacane asambhinnapadaṃ nāma.",
  "tika-s0104t0:191_4": "Attamanoti sakamano,",
  "tika-s0104t0:191_5": "na domanassena pacchinditvā gahitamano.",
  "tika-s0104t0:191_6": "Sumanoti tuṭṭhamano,",
  "tika-s0104t0:191_7": "idāni yo hīnādhimuttiko micchāpaṭipanno evaṃ vadeyya “sammāsambuddho ‘alaggacittatāya ākāse cālitapāṇūpamā",
  "tika-s0104t0:191_8": "kulāni upasaṅkamathā’ti vadanto aṭṭhāne ṭhapeti,",
  "tika-s0104t0:191_9": "asayhabhāraṃ āropeti,",
  "tika-s0104t0:191_10": "yaṃ na sakkā kātuṃ,",
  "tika-s0104t0:191_11": "taṃ kārehī”ti,",
  "tika-s0104t0:191_12": "tassa vādapathaṃ pacchinditvā “sakkā ca kho evaṃ kātuṃ,",
  "tika-s0104t0:191_13": "atthi evarūpo bhikkhū”ti āyasmantaṃ mahākassapattherameva sakkhiṃ katvā dassento “kassapassa bhikkhave”tiādimāha.",
  "tika-s0104t0:192_0": "Aññampi pasaṃsanamāha “candopamapaṭipadāya cā”ti,",
  "tika-s0104t0:192_1": "candapaṭibhāgāya paṭipadāya ca karaṇabhūtāya pasaṃsito,",
  "tika-s0104t0:192_2": "tassaṃ vā ādhārabhūtāya maññeva sakkhiṃ katvā pasaṃsitoti attho. Yathāha –",
  "tika-s0104t0:193_0": "“Candūpamā bhikkhave kulāni upasaṅkamatha apakasseva kāyaṃ,",
  "tika-s0104t0:193_1": "apakassa cittaṃ niccanavakā kulesu appagabbhā.",
  "tika-s0104t0:193_2": "Seyyathāpi bhikkhave puriso jarudapānaṃ vā olokeyya pabbatavisamaṃ vā nadīviduggaṃ vā apakasseva kāyaṃ,",
  "tika-s0104t0:193_3": "apakassa cittaṃ,",
  "tika-s0104t0:193_4": "evameva kho bhikkhave candūpamā kulāni upasaṅkamatha apakasseva kāyaṃ,",
  "tika-s0104t0:193_5": "apakassa cittaṃ niccanavakā kulesu appagabbhā.",
  "tika-s0104t0:193_6": "Kassapo bhikkhave candūpamo kulāni upasaṅkamati apakasseva kāyaṃ,",
  "tika-s0104t0:193_7": "apakassa cittaṃ niccanavako kulesu appagabbho”ti.",
  "tika-s0104t0:194_0": "Tattha candūpamāti candasadisā hutvā.",
  "tika-s0104t0:194_1": "Kiṃ parimaṇḍalatāya sadisāti? No,",
  "tika-s0104t0:194_2": "apica kho yathā cando gaganatalaṃ pakkhandamāno na kenaci saddhiṃ santhavaṃ vā sinehaṃ vā ālayaṃ vā nikantiṃ vā patthanaṃ vā pariyuṭṭhānaṃ vā karoti,",
  "tika-s0104t0:194_3": "na ca na hoti mahājanassa piyo manāpo,",
  "tika-s0104t0:194_4": "tumhepi evaṃ kenaci saddhiṃ santhavādīnaṃ akaraṇena bahujanassa piyā manāpā candūpamā hutvā khattiyakulādīni cattāri kulāni upasaṅkamathāti attho.",
  "tika-s0104t0:194_5": "Apica yathā cando andhakāraṃ vidhamati,",
  "tika-s0104t0:194_6": "ālokaṃ pharati,",
  "tika-s0104t0:194_7": "evaṃ kilesandhakāravidhamanena,",
  "tika-s0104t0:194_8": "ñāṇālokapharaṇena ca candūpamā hutvāti evamādīhipi nayehi attho daṭṭhabbo.",
  "tika-s0104t0:195_0": "Apakasseva kāyaṃ,",
  "tika-s0104t0:195_1": "apakassa cittanti teneva santhavādīnamakaraṇena kāyañca cittañca apakassitvā,",
  "tika-s0104t0:195_2": "akaḍḍhitvā apanetvāti attho.",
  "tika-s0104t0:195_3": "Niccanavakāti niccaṃ navikāva,",
  "tika-s0104t0:195_4": "āgantukasadisā eva hutvāti attho.",
  "tika-s0104t0:195_5": "Āgantuko hi paṭipāṭiyā sampattagehaṃ pavisitvā sace naṃ gharasāmikā disvā “amhākaṃ puttabhātaropi vippavāsagatā",
  "tika-s0104t0:195_6": "evaṃ vicariṃsū”ti anukampamānā nisīdāpetvā bhojenti,",
  "tika-s0104t0:195_7": "bhuttamattoyeva “tumhākaṃ bhājanaṃ gaṇhathā”ti uṭṭhāya pakkamati,",
  "tika-s0104t0:195_8": "na tehi saddhiṃ santhavaṃ vā karoti,",
  "tika-s0104t0:195_9": "kiccakaraṇīyāni vā saṃvidahati,",
  "tika-s0104t0:195_10": "evaṃ tumhepi paṭipāṭiyā sampattagharaṃ pavisitvā yaṃ iriyāpathesu pasannā manussā denti,",
  "tika-s0104t0:195_11": "taṃ gahetvā pacchinnasanthavā tesaṃ kiccakaraṇīye abyāvaṭā hutvā nikkhamathāti dīpeti.",
  "tika-s0104t0:195_12": "Appagabbhāti na pagabbhā,",
  "tika-s0104t0:195_13": "aṭṭhaṭṭhānena kāyapāgabbhiyena,",
  "tika-s0104t0:195_14": "catuṭṭhānena vacīpāgabbhiyena,",
  "tika-s0104t0:195_15": "anekaṭṭhānena manopāgabbhiyena ca virahitā kulāni upasaṅkamathāti attho.",
  "tika-s0104t0:196_0": "Jarudapānanti jiṇṇakūpaṃ.",
  "tika-s0104t0:196_1": "Pabbatavisamanti pabbate visamaṃ papātaṭṭhānaṃ.",
  "tika-s0104t0:196_2": "Nadīvidugganti nadiyā viduggaṃ chinnataṭaṭṭhānaṃ.",
  "tika-s0104t0:196_3": "Evameva khoti ettha idaṃ opammasaṃsandanaṃ –",
  "tika-s0104t0:196_4": "jarudapānādayo viya hi cattāri kulāni,",
  "tika-s0104t0:196_5": "olokanapuriso viya bhikkhu,",
  "tika-s0104t0:196_6": "yathā pana anapakaṭṭhakāyacitto tāni olokento puriso tattha patati,",
  "tika-s0104t0:196_7": "evaṃ arakkhitehi kāyādīhi kulāni upasaṅkamanto bhikkhu kulesu bajjhati,",
  "tika-s0104t0:196_8": "tato nānappakāraṃ sīlapādabhañjanādikaṃ anatthaṃ pāpuṇāti.",
  "tika-s0104t0:196_9": "Yathā pana apakaṭṭhakāyacitto puriso tattha na patati,",
  "tika-s0104t0:196_10": "evaṃ rakkhiteneva kāyena,",
  "tika-s0104t0:196_11": "rakkhitāya vācāya,",
  "tika-s0104t0:196_12": "rakkhitehi cittehi,",
  "tika-s0104t0:196_13": "sūpaṭṭhitāya satiyā apakaṭṭhakāyacitto hutvā kulāni upasaṅkamanto bhikkhu kulesu na bajjhati,",
  "tika-s0104t0:196_14": "athassa sīlasaddhāsamādhipaññāsaṅkhātāni pādahatthakucchisīsāni na bhañjanti,",
  "tika-s0104t0:196_15": "rāgakaṇṭakādayo na vijjhanti,",
  "tika-s0104t0:196_16": "sukhito yenakāmaṃ agatapubbaṃ nibbānadisaṃ gacchati,",
  "tika-s0104t0:196_17": "evarūpo ayaṃ mahākassapoti hīnādhimuttikassa micchāpaṭipannassa vādapathapacchindanatthaṃ mahākassapattheraṃ",
  "tika-s0104t0:196_18": "eva sakkhiṃ katvā dassento “kassapo bhikkhave”tiādimāhāti.",
  "tika-s0104t0:196_19": "Evampettha atthamicchantialaggacittatāsaṅkhātāya candopamapaṭipadāya karaṇabhūtāya pasaṃsito,",
  "tika-s0104t0:196_20": "tassaṃ vā ādhārabhūtāya maññeva sakkhiṃ katvā pasaṃsitoti,",
  "tika-s0104t0:196_21": "evaṃ sati ceva- saddo, ca-",
  "tika-s0104t0:196_22": "saddo ca na payujjitabbo dvinnaṃ padānaṃ tulyādhikaraṇattā,",
  "tika-s0104t0:196_23": "ayameva attho pāṭho ca yuttataro viya dissati parinibbānasuttavaṇṇanāyaṃ “ākāse pāṇiṃ cāletvā candūpamaṃ",
  "tika-s0104t0:196_24": "paṭipadaṃ kathento maṃ kāyasakkhiṃ katvā kathesī”ti vuttattāti.",
  "tika-s0104t0:197_0": "Tassa kimaññaṃ āṇaṇyaṃ bhavissati,",
  "tika-s0104t0:197_1": "aññatra dhammavinayasaṅgāyanāti adhippāyo.",
  "tika-s0104t0:197_2": "Tattha tassāti yaṃ-",
  "tika-s0104t0:197_3": "saddassa kāraṇanidassane “tasmā”ti ajjhāharitvā tassa meti attho,",
  "tika-s0104t0:197_4": "kiriyāparāmasane pana tassa anuggahaṇassa,",
  "tika-s0104t0:197_5": "pasaṃsanassa cāti.",
  "tika-s0104t0:197_6": "Potthakesupi katthaci “tassa me”ti pāṭho dissati,",
  "tika-s0104t0:197_7": "evaṃ sati kiriyāparāmasane “tassā”ti aparaṃ padamajjhāharitabbaṃ.",
  "tika-s0104t0:197_8": "Natthi iṇaṃ yassāti aṇaṇo,",
  "tika-s0104t0:197_9": "tassa bhāvo āṇaṇyaṃ.",
  "tika-s0104t0:197_10": "Dhammavinayasaṅgāyanaṃ ṭhapetvā aññaṃ kiṃ nāma tassa iṇavirahitattaṃ bhavissati,",
  "tika-s0104t0:197_11": "na bhavissati evāti attho.",
  "tika-s0104t0:197_12": "“Nanu maṃ bhagavā”tiādinā vuttamevatthaṃ upamāvasena vibhāveti.",
  "tika-s0104t0:197_13": "Sakakavacaissariyānuppadānenāti ettha kavaco nāma uracchado,",
  "tika-s0104t0:197_14": "yena uro chādīyate,",
  "tika-s0104t0:197_15": "tassa ca cīvaranidassanena gahaṇaṃ,",
  "tika-s0104t0:197_16": "issariyassa pana abhiññāsamāpattinidassanenāti daṭṭhabbaṃ.",
  "tika-s0104t0:197_17": "Kulavaṃsappatiṭṭhāpakanti kulavaṃsassa kulapaveṇiyā patiṭṭhāpakaṃ.",
  "tika-s0104t0:197_18": "“Me”ti padassa niccasāpekkhattā saddhammavaṃsappatiṭṭhāpakoti samāso.",
  "tika-s0104t0:197_19": "Idaṃ vuttaṃ hoti –",
  "tika-s0104t0:197_20": "sattusaṅghanimmaddanena attano kulavaṃsappatiṭṭhāpanatthaṃ sakakavacaissariyānuppadānena kulavaṃsappatiṭṭhāpakaṃ",
  "tika-s0104t0:197_21": "puttaṃ rājā viya bhagavāpi maṃ dīghadassī “saddhammavaṃsappatiṭṭhāpako me ayaṃ bhavissatī”ti mantvā sāsanapaccatthikagaṇanimmaddanena",
  "tika-s0104t0:197_22": "saddhammavaṃsappatiṭṭhāpanatthaṃ cīvaradānasamasamaṭṭhapanasaṅkhātena iminā asādhāraṇānuggahena anuggahesi nanu,",
  "tika-s0104t0:197_23": "imāya ca uḷārāya pasaṃsāya pasaṃsi nanūti.",
  "tika-s0104t0:197_24": "Iti cintayantoti ettha itisaddena “antaradhāpeyyuṃ,",
  "tika-s0104t0:197_25": "saṅgāyeyyaṃ,",
  "tika-s0104t0:197_26": "kimaññaṃ āṇaṇyaṃ bhavissatī”ti vacanapubbaṅgamaṃ,",
  "tika-s0104t0:197_27": "“ṭhānaṃ kho panetaṃ vijjatī”tiādi vākyattayaṃ nidasseti.",
  "tika-s0104t0:198_0": "Idāni yathāvuttamatthaṃ saṅgītikkhandhakapāḷiyā sādhento āha “yathāhā”tiādi.",
  "tika-s0104t0:198_1": "Tattha yathāhāti kiṃ āha,",
  "tika-s0104t0:198_2": "mayā vuttassa atthassa sādhakaṃ kiṃ āhāti vuttaṃ hoti.",
  "tika-s0104t0:198_3": "Yathā vā yena pakārena mayā vuttaṃ,",
  "tika-s0104t0:198_4": "tathā tena pakārena pāḷiyampi āhāti attho.",
  "tika-s0104t0:198_5": "Yathā vā yaṃ vacanaṃ pāḷiyaṃ āha,",
  "tika-s0104t0:198_6": "tathā tena vacanena mayā vuttavacanaṃ saṃsandati ceva sameti ca yathā taṃ gaṅgodakena yamunodakantipi",
  "tika-s0104t0:198_7": "vattabbo pāḷiyā sādhanatthaṃ udāharitabhāvassa paccakkhato viññāyamānattā,",
  "tika-s0104t0:198_8": "viññāyamānatthassa ca saddassa payoge kāmācārattā.",
  "tika-s0104t0:198_9": "Adhippāyavibhāvanatthā hi atthayojanā.",
  "tika-s0104t0:198_10": "Yathā vā yena pakārena dhammavinayasaṅgāyanatthaṃ bhikkhūnaṃ ussāhaṃ janesi,",
  "tika-s0104t0:198_11": "tathā tena pakārena pāḷiyampi āhāti attho.",
  "tika-s0104t0:198_12": "Evamīdisesu.",
  "tika-s0104t0:199_0": "Ekamidāhanti ettha idanti nipātamattaṃ.",
  "tika-s0104t0:199_1": "Ekaṃ samayanti ca bhummatthe upayogavacanaṃ,",
  "tika-s0104t0:199_2": "ekasmiṃ samayeti attho.",
  "tika-s0104t0:199_3": "Pāvāyāti pāvānagarato,",
  "tika-s0104t0:199_4": "tattha piṇḍāya caritvā “kusināraṃ gamissāmī”ti addhānamaggappaṭipannoti vuttaṃ hoti.",
  "tika-s0104t0:199_5": "Addhānamaggoti ca dīghamaggo vuccati,",
  "tika-s0104t0:199_6": "dīghapariyāyo hettha addhānasaddo.",
  "tika-s0104t0:199_7": "Mahatāti guṇamahattenapi saṅkhyāmahattenapi mahatā.",
  "tika-s0104t0:199_8": "“Pañcamattehī”tiādinā saṅkhyāmahattaṃ dasseti,",
  "tika-s0104t0:199_9": "mattasaddo ca pamāṇavacano “bhojane mattaññutā”tiādīsu viya.",
  "tika-s0104t0:199_10": "“Dhammavinayasaṅgāyanatthaṃ ussāhaṃ janesī”ti etassatthassa sādhanatthaṃ āhatā “atha kho”tiādikā pāḷi yathāvuttamatthaṃ na sādheti.",
  "tika-s0104t0:199_11": "Na hettha ussāhajananappakāro āgatoti codanaṃ pariharitumāha “sabbaṃ subhaddakaṇḍaṃ vitthārato veditabba”nti.",
  "tika-s0104t0:199_12": "Evampesā codanā tadavatthāyevāti vuttaṃ “tato paraṃ āhā”tiādi.",
  "tika-s0104t0:199_13": "Apica yathāvuttatthasādhikā pāḷi mahatarāti ganthagarutāpariharaṇatthaṃ majjhe peyyālamukhena ādiantameva",
  "tika-s0104t0:199_14": "pāḷiṃ dassento “sabbaṃ subhaddakaṇḍaṃ vitthārato veditabba”nti āha.",
  "tika-s0104t0:199_15": "Tena hi “atha khvāhaṃ āvuso maggā okkamma aññatarasmiṃ rukkhamūle nisīdī”ti vuttapāḷito paṭṭhāya “yaṃ na icchissāma,",
  "tika-s0104t0:199_16": "na taṃ karissāmā”ti vuttapāḷipariyosānaṃ subhaddakaṇḍaṃ dasseti.",
  "tika-s0104t0:200_0": "“Tato para”ntiādinā pana tadavasesaṃ “handa mayaṃ āvuso”tiādikaṃ ussāhajananappakāradassanapāḷiṃ.",
  "tika-s0104t0:200_1": "Tasmā tato paraṃ āhāti ettha subhaddakaṇḍato paraṃ ussāhajananappakāradassanavacanamāhāti attho veditabbo.",
  "tika-s0104t0:200_2": "Mahāgaṇṭhipadepi hi soyevattho vutto.",
  "tika-s0104t0:200_3": "Ācariyasāriputtattherenāpi tatheva adhippeto.",
  "tika-s0104t0:200_4": "Ācariyadhammapālattherena pana “tato paranti tato bhikkhūnaṃ ussāhajananato parato”ti vuttaṃ,",
  "tika-s0104t0:200_5": "tadetaṃ vicāretabbaṃ heṭṭhā ussāhajananappakārassa pāḷiyaṃ avuttattā.",
  "tika-s0104t0:200_6": "Ayameva hi ussāhajananappakāro yadidaṃ “handa mayaṃ āvuso dhammañca vinayañca saṅgāyeyyāma,",
  "tika-s0104t0:200_7": "pure adhammo dippatī”tiādi.",
  "tika-s0104t0:200_8": "Yadi pana subhaddakaṇḍameva ussāhajananahetubhūtassa subhaddena vuttavacanassa pakāsanattā ussāhajanananti vadeyya,",
  "tika-s0104t0:200_9": "natthevettha vicāretabbatāti.",
  "tika-s0104t0:200_10": "Pure adhammo dippatīti ettha adhammo nāma dasakusalakammapathapaṭipakkhabhūto adhammo.",
  "tika-s0104t0:200_11": "Dhammavinayasaṅgāyanatthaṃ ussāhajananappasaṅgattā vā tadasaṅgāyanahetuko dosagaṇopi sambhavati,",
  "tika-s0104t0:200_12": "“adhammavādino balavanto honti,",
  "tika-s0104t0:200_13": "dhammavādino dubbalā hontī”ti vuttattā sīlavipattiādihetuko pāpicchatādidosagaṇo adhammotipi vadanti.",
  "tika-s0104t0:200_14": "Pure dippatīti api nāma dippati.",
  "tika-s0104t0:200_15": "Saṃsayatthe hi pure- saddo.",
  "tika-s0104t0:200_16": "Atha vā yāva adhammo dhammaṃ paṭibāhituṃ samattho hoti,",
  "tika-s0104t0:200_17": "tato puretaramevāti attho.",
  "tika-s0104t0:200_18": "Āsanne hi anadhippete ayaṃ pure- saddo.",
  "tika-s0104t0:200_19": "Dippatīti dippissati, pure-",
  "tika-s0104t0:200_20": "saddayogena hi anāgatatthe ayaṃ vattamānapayogo yathā “purā vassati devo”ti.",
  "tika-s0104t0:200_21": "Tathā hi vuttaṃ –",
  "tika-s0104t0:201_0": "“Anāgate sannicchaye, tathātīte ciratane;",
  "tika-s0104t0:202_0": "Kāladvayepi kavīhi, puresaddo payujjate”ti. ;",
  "tika-s0104t0:203_0": "“Pureyāvapurāyoge, niccaṃ vā karahi kadā;",
  "tika-s0104t0:204_0": "Lacchāyamapi kiṃ vutte, vattamānā bhavissatī”ti ca.",
  "tika-s0104t0:205_0": "Keci panettha evaṃ vaṇṇayanti –",
  "tika-s0104t0:205_1": "pureti pacchā anāgate,",
  "tika-s0104t0:205_2": "yathā addhānaṃ gacchantassa gantabbamaggo “pure”ti vuccati,",
  "tika-s0104t0:205_3": "tathā idhāpi maggagamananayena anāgatakālo “pure”ti vuccatīti.",
  "tika-s0104t0:205_4": "Evaṃ sati taṃkālāpekkhāya cettha vattamānapayogo sambhavati.",
  "tika-s0104t0:205_5": "Dhammo paṭibāhiyyatīti etthāpi pure-",
  "tika-s0104t0:205_6": "saddena yojetvā vuttanayena attho veditabbo,",
  "tika-s0104t0:205_7": "tathā dhammopi adhammaviparītavasena,",
  "tika-s0104t0:205_8": "ito parampi eseva nayo.",
  "tika-s0104t0:205_9": "Avinayoti pahānavinayasaṃvaravinayānaṃ paṭipakkhabhūto avinayo.",
  "tika-s0104t0:205_10": "Vinayavādino dubbalā hontīti evaṃ iti-",
  "tika-s0104t0:205_11": "saddena pāṭho,",
  "tika-s0104t0:205_12": "so “tato paraṃ āhā”ti ettha āha-",
  "tika-s0104t0:205_13": "saddena sambajjhitabbo.",
  "tika-s0104t0:206_0": "Tena hīti uyyojanatthe nipāto.",
  "tika-s0104t0:206_1": "Uccinane uyyojentā hi mahākassapattheraṃ evamāhaṃsu “bhikkhū uccinatū”ti,",
  "tika-s0104t0:206_2": "saṅgītiyā anurūpe bhikkhū uccinitvā upadhāretvā gaṇhātūti attho.",
  "tika-s0104t0:206_3": "“Sakala…pe…",
  "tika-s0104t0:206_4": "pariggahesī”ti etena sukkhavipassakakhīṇāsavapariyantānaṃ yathāvuttapuggalānaṃ satipi āgamādhigamasambhave",
  "tika-s0104t0:206_5": "saha paṭisambhidāhi pana tevijjādiguṇayuttānaṃ āgamādhigamasampattiyā ukkaṃsagatattā saṅgītiyā bahūpakārataṃ dasseti.",
  "tika-s0104t0:206_6": "Sakalaṃ suttageyyādikaṃ navaṅgaṃ ettha,",
  "tika-s0104t0:206_7": "etassāti vā sakalanavaṅgaṃ,",
  "tika-s0104t0:206_8": "satthu bhagavato sāsanaṃ satthusāsanaṃ sāsīyati etenāti katvā,",
  "tika-s0104t0:206_9": "tadeva satthusāsananti sakalanavaṅgasatthusāsanaṃ.",
  "tika-s0104t0:206_10": "Nava vā suttageyyādīni aṅgāni ettha,",
  "tika-s0104t0:206_11": "etassāti vā navaṅgaṃ,",
  "tika-s0104t0:206_12": "tameva satthusāsanaṃ,",
  "tika-s0104t0:206_13": "tañca sakalameva,",
  "tika-s0104t0:206_14": "na ekadesanti tathā.",
  "tika-s0104t0:206_15": "Atthakāmena pariyāpuṇitabbā sikkhitabbā,",
  "tika-s0104t0:206_16": "diṭṭhadhammikādipurisatthaṃ vā nipphādetuṃ pariyattā samatthāti pariyatti,",
  "tika-s0104t0:206_17": "tīṇi piṭakāni,",
  "tika-s0104t0:206_18": "sakalanavaṅgasatthusāsanasaṅkhātā pariyatti,",
  "tika-s0104t0:206_19": "taṃ dhārentīti tathā,",
  "tika-s0104t0:206_20": "tādiseti attho.",
  "tika-s0104t0:206_21": "Puthujjana…pe…",
  "tika-s0104t0:206_22": "sukkhavipassakakhīṇāsavabhikkhūti ettha –",
  "tika-s0104t0:207_0": "“Duve puthujjanā vuttā, buddhenādiccabandhunā;",
  "tika-s0104t0:208_0": "Andho puthujjano eko, kalyāṇeko puthujjano”ti. ; –",
  "tika-s0104t0:209_0": "Vuttesu kalyāṇaputhujjanāva adhippetā saddantarasannidhānenapi atthavisesassa viññātabbattā.",
  "tika-s0104t0:209_1": "Samathabhāvanāsinehābhāvena sukkhā lūkhā asiniddhā vipassanā etesanti sukkhavipassakā,",
  "tika-s0104t0:209_2": "teyeva khīṇāsavāti tathā.",
  "tika-s0104t0:209_3": "“Bhikkhū”ti pana sabbattha yojetabbaṃ.",
  "tika-s0104t0:209_4": "Vuttañhi –",
  "tika-s0104t0:210_0": "“Yañcatthavato saddekasesato vāpi suyyate;",
  "tika-s0104t0:211_0": "Taṃ sambajjhate paccekaṃ, yathālābhaṃ kadācipī”ti.",
  "tika-s0104t0:212_0": "Tipiṭakasabbapariyattippabhedadhareti ettha tiṇṇaṃ piṭakānaṃ samāhāro tipiṭakaṃ,",
  "tika-s0104t0:212_1": "taṃsaṅkhātaṃ navaṅgādivasena anekabhedabhinnaṃ sabbaṃ pariyattippabhedaṃ dhārentīti tathā, tādise.",
  "tika-s0104t0:212_2": "Anu anu taṃ samaṅginaṃ bhāveti vaḍḍhetīti anubhāvo,",
  "tika-s0104t0:212_3": "soyeva ānubhāvo, pabhāvo,",
  "tika-s0104t0:212_4": "mahanto ānubhāvo yesaṃ te mahānubhāvā.",
  "tika-s0104t0:212_5": "“Etadaggaṃ bhikkhave”ti bhagavatā vuttavacanamupādāya pavattattā “etadagga”nti padaṃ anukaraṇajanāmaṃ nāma yathā “yevāpanaka”nti,",
  "tika-s0104t0:212_6": "tabbasena vuttaṭṭhānantaramidha etadaggaṃ,",
  "tika-s0104t0:212_7": "tamāropiteti attho.",
  "tika-s0104t0:212_8": "Etadaggaṃ eso bhikkhu aggoti vā āropitepi vaṭṭati.",
  "tika-s0104t0:212_9": "Tadanāropitāpi avasesaguṇasampannattā uccinitā tattha santīti dassetuṃ “yebhuyyenā”ti vuttaṃ.",
  "tika-s0104t0:212_10": "Tisso vijjā tevijjā,",
  "tika-s0104t0:212_11": "tā ādi yesaṃ chaḷabhiññādīnanti tevijjādayo,",
  "tika-s0104t0:212_12": "te bhedā anekappakārā yesanti tevijjādibhedā.",
  "tika-s0104t0:212_13": "Atha vā tisso vijjā assa khīṇāsavassāti tevijjo,",
  "tika-s0104t0:212_14": "so ādi yesaṃ chaḷabhiññādīnanti tevijjādayo,",
  "tika-s0104t0:212_15": "teyeva bhedā yesanti tevijjādibhedā.",
  "tika-s0104t0:212_16": "Tevijjachaḷabhiññādivasena anekabhedabhinne khīṇāsavabhikkhūyevāti vuttaṃ hoti.",
  "tika-s0104t0:212_17": "Ye sandhāya vuttanti ye bhikkhū sandhāya idaṃ “atha kho”tiādivacanaṃ saṅgītikkhandhake vuttaṃ.",
  "tika-s0104t0:212_18": "Iminā kiñcāpi pāḷiyaṃ avisesatova vuttaṃ,",
  "tika-s0104t0:212_19": "tathāpi visesena yathāvuttakhīṇāsavabhikkhūyeva sandhāya vuttanti pāḷiyā saṃsandanaṃ karoti.",
  "tika-s0104t0:213_0": "Nanu ca sakalanavaṅgasatthusāsanapariyattidharā khīṇāsavā anekasatā,",
  "tika-s0104t0:213_1": "anekasahassā ca,",
  "tika-s0104t0:213_2": "kasmā thero ekenūnamakāsīti codanaṃ uddharitvā visesakāraṇadassanena taṃ pariharituṃ “kissa panā”tiādi vuttaṃ.",
  "tika-s0104t0:213_3": "Tattha kissāti kasmā.",
  "tika-s0104t0:213_4": "Pakkhantarajotako pana- saddo.",
  "tika-s0104t0:213_5": "Okāsakaraṇatthanti okāsakaraṇanimittaṃ okāsakaraṇahetu. Attha-",
  "tika-s0104t0:213_6": "saddo hi “chaṇatthañca nagarato nikkhamitvā missakapabbataṃ abhiruhatū”tiādīsu viya kāraṇavacano,",
  "tika-s0104t0:213_7": "“kissa hetū”tiādīsu viya ca hetvatthe paccattavacanaṃ.",
  "tika-s0104t0:213_8": "Tathā hi vaṇṇayanti “chaṇatthanti chaṇanimittaṃ chaṇahetūti attho”ti.",
  "tika-s0104t0:213_9": "Evañca sati pucchāsabhāgatāvissajjanāya hoti,",
  "tika-s0104t0:213_10": "esa nayo īdisesu.",
  "tika-s0104t0:214_0": "Kasmā panassa okāsamakāsīti āha “tenā”tiādi. Hi-",
  "tika-s0104t0:214_1": "saddo kāraṇatthe.",
  "tika-s0104t0:214_2": "“So hāyasmā”tiādinā “sahāpi vināpi na sakkā”ti vuttavacane paccekaṃ kāraṇaṃ dasseti.",
  "tika-s0104t0:214_3": "Keci pana “tamatthaṃ vivaratī”ti vadanti,",
  "tika-s0104t0:214_4": "tadayuttaṃ “tasmā”ti kāraṇavacanadassanato.",
  "tika-s0104t0:214_5": "“Tasmā”tiādinā hi kāraṇadassanaṭṭhāne kāraṇajotakoyeva hi- saddo.",
  "tika-s0104t0:214_6": "Saññāṇamattajotakā sākhābhaṅgopamā hi nipātāti,",
  "tika-s0104t0:214_7": "evamīdisesu.",
  "tika-s0104t0:214_8": "Sikkhatīti sekkho,",
  "tika-s0104t0:214_9": "sikkhanaṃ vā sikkhā,",
  "tika-s0104t0:214_10": "sāyeva tassa sīlanti sekkho.",
  "tika-s0104t0:214_11": "So hi apariyositasikkhattā,",
  "tika-s0104t0:214_12": "tadadhimuttattā ca ekantena sikkhanasīlo,",
  "tika-s0104t0:214_13": "na asekkho viya pariniṭṭhitasikkho tattha paṭippassaddhussāho,",
  "tika-s0104t0:214_14": "nāpi vissaṭṭhasikkho pacurajano viya tattha anadhimutto,",
  "tika-s0104t0:214_15": "kitavasena viya ca taddhitavasenidha tappakatiyattho gayhati yathā “kāruṇiko”ti.",
  "tika-s0104t0:214_16": "Atha vā ariyāya jātiyā tīsupi sikkhāsu jāto,",
  "tika-s0104t0:214_17": "tattha vā bhavoti sekkho.",
  "tika-s0104t0:214_18": "Apica ikkhati etāyāti ikkhā,",
  "tika-s0104t0:214_19": "maggaphalasammādiṭṭhi,",
  "tika-s0104t0:214_20": "saha ikkhāyāti sekkho.",
  "tika-s0104t0:214_21": "Uparimaggattayakiccassa apariyositattā saha karaṇīyenāti sakaraṇīyo.",
  "tika-s0104t0:214_22": "Assāti anena,",
  "tika-s0104t0:214_23": "“appaccakkhaṃ nāmā”ti etena sambandho.",
  "tika-s0104t0:214_24": "Assāti vā “natthī”ti ettha kiriyāpaṭiggahakavacanaṃ.",
  "tika-s0104t0:214_25": "Paguṇappavattibhāvato appaccakkhaṃ nāma natthi.",
  "tika-s0104t0:214_26": "Vinayaṭṭhakathāyaṃ pana “asammukhā paṭiggahitaṃ nāma natthī”ti vuttaṃ,",
  "tika-s0104t0:214_27": "taṃ” dve sahassāni bhikkhuto”ti vuttampi bhagavato santike paṭiggahitameva nāmāti katvā vuttaṃ.",
  "tika-s0104t0:214_28": "Tathā hi sāvakabhāsitampi suttaṃ “buddhabhāsita”nti vuccatīti.",
  "tika-s0104t0:215_0": "“Yathāhā”tiādinā āyasmatā ānandena vuttagāthameva sādhakabhāvena dasseti.",
  "tika-s0104t0:215_1": "Ayañhi gāthā gopakamoggallānena nāma brāhmaṇena “buddhasāsane tvaṃ bahussutoti pākaṭo,",
  "tika-s0104t0:215_2": "kittakā dhammā te satthārā bhāsitā,",
  "tika-s0104t0:215_3": "tayā ca dhāritā”ti pucchitena tassa paṭivacanaṃ dentena āyasmatā ānandeneva gopakamoggallānasutte,",
  "tika-s0104t0:215_4": "attano guṇadassanavasena vā theragāthāyampi bhāsitā.",
  "tika-s0104t0:215_5": "Tatthāyaṃ saṅkhepattho –",
  "tika-s0104t0:215_6": "buddhato satthu santikā dvāsīti dhammakkhandhasahassāni ahaṃ gaṇhiṃ adhigaṇhiṃ,",
  "tika-s0104t0:215_7": "dve dhammakkhandhasahassāni bhikkhuto dhammasenāpatiādīnaṃ bhikkhūnaṃ santikā gaṇhiṃ.",
  "tika-s0104t0:215_8": "Ye dhammā me jivhāgge,",
  "tika-s0104t0:215_9": "hadaye vā pavattino paguṇā vācuggatā,",
  "tika-s0104t0:215_10": "te dhammā tadubhayaṃ sampiṇḍetvā caturāsīti dhammakkhandhasahassānīti.",
  "tika-s0104t0:215_11": "Keci pana “yemeti ettha ‘ye ime’ti padacchedaṃ katvā ye ime dhammā buddhassa,",
  "tika-s0104t0:215_12": "bhikkhūnañca pavattino pavattitā,",
  "tika-s0104t0:215_13": "tesu dhammesu buddhato dvāsīti sahassāni ahaṃ gaṇhiṃ,",
  "tika-s0104t0:215_14": "dve sahassāni bhikkhuto gaṇhiṃ,",
  "tika-s0104t0:215_15": "evaṃ caturāsīti dhammakkhandhasahassānī”ti sambandhaṃ vadanti,",
  "tika-s0104t0:215_16": "ayañca sambandho “ettakāyeva dhammakkhandhā”ti sanniṭṭhānassa aviññāyamānattā kecivādo nāma kato.",
  "tika-s0104t0:216_0": "“Sahāpi na sakkā”ti vattabbahetuto “vināpi na sakkā”ti vattabbahetuyeva balavataro saṅgītiyā bahukārattā.",
  "tika-s0104t0:216_1": "Tasmā tattha codanaṃ dassetvā pariharituṃ “yadi eva”ntiādi vuttaṃ.",
  "tika-s0104t0:216_2": "Tattha yadi evanti evaṃ vinā yadi na sakkā,",
  "tika-s0104t0:216_3": "tathā satīti attho.",
  "tika-s0104t0:216_4": "Sekkhopi samānoti sekkhapuggalo samānopi. Māna-",
  "tika-s0104t0:216_5": "saddo hettha lakkhaṇe.",
  "tika-s0104t0:216_6": "Bahukārattāti bahūpakārattā.",
  "tika-s0104t0:216_7": "Upakāravacano hi kāra-",
  "tika-s0104t0:216_8": "saddo “appakampi kataṃ kāraṃ,",
  "tika-s0104t0:216_9": "puññaṃ hoti mahapphala”ntiādīsu viya.",
  "tika-s0104t0:216_10": "Assāti bhaveyya. Atha-",
  "tika-s0104t0:216_11": "saddo pucchāyaṃ.",
  "tika-s0104t0:216_12": "Pañhe “atha tvaṃ kena vaṇṇenā”ti hi payogamudāharanti.",
  "tika-s0104t0:216_13": "“Evaṃ sante”ti pana attho vattabbo.",
  "tika-s0104t0:216_14": "Parūpavādavivajjanatoti yathāvuttakāraṇaṃ ajānantānaṃ paresaṃ āropitaupavādato vivajjitukāmattā.",
  "tika-s0104t0:216_15": "Taṃ vivarati “thero hī”tiādinā.",
  "tika-s0104t0:216_16": "Ativiya vissatthoti atirekaṃ vissāsiko.",
  "tika-s0104t0:216_17": "Kena viññāyatīti āha “tathā hī”tiādi.",
  "tika-s0104t0:216_18": "Daḷhīkaraṇaṃ vā etaṃ vacanaṃ.",
  "tika-s0104t0:216_19": "“Vuttañhi,",
  "tika-s0104t0:216_20": "tathā hi iccete daḷhīkaraṇatthe”ti hi vadanti saddavidū.",
  "tika-s0104t0:216_21": "Nanti ānandattheraṃ.",
  "tika-s0104t0:216_22": "“Ovadatī”ti iminā sambandho.",
  "tika-s0104t0:216_23": "Ānandattherassa yebhuyyena navakāya parisāya vibbhamane mahākassapatthero “na vāyaṃ kumārako mattamaññāsī”ti āha.",
  "tika-s0104t0:216_24": "Tathā hi parinibbute bhagavati mahākassapatthero bhagavato parinibbāne sannipatitassa bhikkhusaṅghassa",
  "tika-s0104t0:216_25": "majjhe nisīditvā dhammavinayasaṅgāyanatthaṃ pañcasate bhikkhū uccinitvā “rājagahe āvuso vassaṃ vasantā",
  "tika-s0104t0:216_26": "dhammavinayaṃ saṅgāyissāma,",
  "tika-s0104t0:216_27": "tumhe pure vassūpanāyikāya attano attano palibodhaṃ pacchinditvā rājagahe sannipatathā”ti vatvā attanā rājagahaṃ gato.",
  "tika-s0104t0:217_0": "Ānandattheropi bhagavato pattacīvaramādāya mahājanaṃ saññāpento sāvatthiṃ gantvā tato nikkhamma rājagahaṃ gacchanto dakkhiṇāgirismiṃ cārikaṃ cari.",
  "tika-s0104t0:217_1": "Tasmiṃ samaye ānandattherassa tiṃsamattā saddhivihārikā yebhuyyena kumārakā ekavassikaduvassikabhikkhū ceva anupasampannā ca vibbhamiṃsu.",
  "tika-s0104t0:217_2": "Kasmā panete pabbajitā,",
  "tika-s0104t0:217_3": "kasmā ca vibbhamiṃsūti?",
  "tika-s0104t0:217_4": "Tesaṃ kira mātāpitaro cintesuṃ “ānandatthero satthuvissāsiko aṭṭha vare yācitvā upaṭṭhahati,",
  "tika-s0104t0:217_5": "icchiticchitaṭṭhānaṃ satthāraṃ gahetvā gantuṃ sakkoti,",
  "tika-s0104t0:217_6": "amhākaṃ dārake etassa santike pabbajeyyāma,",
  "tika-s0104t0:217_7": "evaṃ so satthāraṃ gahetvā āgamissati,",
  "tika-s0104t0:217_8": "tasmiṃ āgate mayaṃ mahāsakkāraṃ kātuṃ labhissāmā”ti.",
  "tika-s0104t0:217_9": "Iminā tāva kāraṇena nesaṃ ñātakā te pabbājesuṃ,",
  "tika-s0104t0:217_10": "satthari pana parinibbute tesaṃ sā patthanā upacchinnā,",
  "tika-s0104t0:217_11": "atha ne ekadivaseneva uppabbājesuṃ.",
  "tika-s0104t0:217_12": "Atha ānandattheraṃ dakkhiṇāgirismiṃ cārikaṃ caritvā rājagahamāgataṃ disvā mahākassapatthero evamāhāti.",
  "tika-s0104t0:217_13": "Vuttañhetaṃ kassapasaṃyutte –",
  "tika-s0104t0:218_0": "“Atha kiñcarahi tvaṃ āvuso ānanda imehi navehi bhikkhūhi indriyesu aguttadvārehi bhojane amattaññūhi jāgariyaṃ ananuyuttehi saddhiṃ cārikaṃ carasi,",
  "tika-s0104t0:218_1": "sassaghātaṃ maññe carasi,",
  "tika-s0104t0:218_2": "kulūpaghātaṃ maññe carasi,",
  "tika-s0104t0:218_3": "olujjati kho te āvuso ānanda parisā,",
  "tika-s0104t0:218_4": "palujjanti kho te āvuso navappāyā,",
  "tika-s0104t0:218_5": "na vāyaṃ kumārako mattamaññāsīti.",
  "tika-s0104t0:219_0": "Api me bhante kassapa sirasmiṃ palitāni jātāni,",
  "tika-s0104t0:219_1": "atha ca pana mayaṃ ajjāpi āyasmato mahākassapassa kumārakavādā na muccāmāti.",
  "tika-s0104t0:219_2": "Tathā hi pana tvaṃ āvuso ānanda imehi navehi bhikkhūhi indriyesu aguttadvārehi bhojane amattaññūhi jāgariyaṃ ananuyuttehi saddhiṃ cārikaṃ carasi,",
  "tika-s0104t0:219_3": "sassaghātaṃ maññe carasi,",
  "tika-s0104t0:219_4": "kulūpaghātaṃ maññe carasi,",
  "tika-s0104t0:219_5": "olujjati kho te āvuso ānanda parisā,",
  "tika-s0104t0:219_6": "palujjanti kho te āvuso navappāyā,",
  "tika-s0104t0:219_7": "na vāyaṃ kumārako mattamaññāsī”ti.",
  "tika-s0104t0:220_0": "Tattha sassaghātaṃ maññe carasīti sassaṃ ghātento viya āhiṇḍasi.",
  "tika-s0104t0:220_1": "Kulūpaghātaṃ maññe carasīti kulāni upaghātento viya āhiṇḍasi.",
  "tika-s0104t0:220_2": "Olujjatīti palujjati bhijjati.",
  "tika-s0104t0:220_3": "Palujjanti kho te āvuso navappāyāti āvuso ānanda ete tuyhaṃ pāyena yebhuyyena navakā ekavassikaduvassikadaharā ceva sāmaṇerā ca palujjanti.",
  "tika-s0104t0:220_4": "Na vāyaṃ kumārako mattamaññāsīti ayaṃ kumārako attano pamāṇaṃ na vata jānātīti theraṃ tajjento āha.",
  "tika-s0104t0:220_5": "Kumārakavādā na muccāmāti kumārakavādato na muccāma.",
  "tika-s0104t0:220_6": "Tathā hi pana tvanti idamassa evaṃ vattabbatāya kāraṇadassanatthaṃ vuttaṃ.",
  "tika-s0104t0:220_7": "Ayañhettha adhippāyo –",
  "tika-s0104t0:220_8": "yasmā tvaṃ imehi navehi indriyasaṃvaravirahitehi bhojane amattaññūhi saddhiṃ vicarasi,",
  "tika-s0104t0:220_9": "tasmā kumārakehi saddhiṃ vicaranto “kumārako”ti vattabbataṃ arahasīti.",
  "tika-s0104t0:221_0": "Na vāyaṃ kumārako mattamaññāsīti ettha vā-",
  "tika-s0104t0:221_1": "saddo padapūraṇe. Vā-",
  "tika-s0104t0:221_2": "saddo hi upamānasamuccayasaṃsayavissaggavikappapadapūraṇādīsu bahūsu atthesu dissati.",
  "tika-s0104t0:221_3": "Tathā hesa “paṇḍito vāpi tena so”tiādīsu upamāne dissati,",
  "tika-s0104t0:221_4": "sadisabhāveti attho.",
  "tika-s0104t0:221_5": "“Taṃ vāpi dhīrā muni vedayantī”tiādīsu samuccaye.",
  "tika-s0104t0:221_6": "“Ke vā ime kassa vā”tiādīsu saṃsaye.",
  "tika-s0104t0:221_7": "“Ayaṃ vā imesaṃ samaṇabrāhmaṇānaṃ sabbabālo sabbamūḷho”tiādīsu vavassagge.",
  "tika-s0104t0:221_8": "“Ye hi keci bhikkhave samaṇā vā brāhmaṇā vā”tiādīsupi vikappe.",
  "tika-s0104t0:221_9": "“Na vāhaṃ paṇṇaṃ bhuñjāmi,",
  "tika-s0104t0:221_10": "na hetaṃ mayha bhojana”ntiādīsu padapūraṇe.",
  "tika-s0104t0:221_11": "Idhāpi padapūraṇe daṭṭhabbo.",
  "tika-s0104t0:221_12": "Teneva ca ācariyadhammapālattherena vā-",
  "tika-s0104t0:221_13": "saddassa atthuddhāraṃ karontena vuttaṃ “na vāyaṃ kumārako mattamaññāsī”tiādīsu padapūraṇe”ti.",
  "tika-s0104t0:221_14": "Saṃyuttaṭṭhakathāyampi idameva vuttaṃ “na vāyaṃ kumārako mattamaññāsīti ayaṃ kumārako attano pamāṇaṃ na vata jānāsīti theraṃ tajjento āhā”ti.",
  "tika-s0104t0:221_15": "Etthāpi “vatā”ti vacanasiliṭṭhatāya vuttaṃ.",
  "tika-s0104t0:221_16": "“Na vāya”nti etassa vā “na ve aya”nti padacchedaṃ katvā ve-",
  "tika-s0104t0:221_17": "saddassatthaṃ dassentena “vatā”ti vuttaṃ.",
  "tika-s0104t0:221_18": "Tathā hi ve-",
  "tika-s0104t0:221_19": "saddassa ekaṃsatthabhāve tadeva pāḷiṃ payogaṃ katvā udāharanti neruttikā.",
  "tika-s0104t0:221_20": "Vajirabuddhitthero pana evaṃ vadati “na vāyanti ettha ca vāti vibhāsā,",
  "tika-s0104t0:221_21": "aññāsipi na aññāsipī”ti,",
  "tika-s0104t0:221_22": "taṃ tassa matimattaṃ saṃyuttaṭṭhakathāya tathā avuttattā.",
  "tika-s0104t0:221_23": "Idamekaṃ parūpavādasambhavakāraṇaṃ “tattha kecī”tiādinā sambajjhitabbaṃ.",
  "tika-s0104t0:222_0": "Aññampi kāraṇamāha “sakyakulappasuto cāyasmā”ti.",
  "tika-s0104t0:222_1": "Sākiyakule jāto,",
  "tika-s0104t0:222_2": "sākiyakulabhāvena vā pākaṭo ca āyasmā ānando.",
  "tika-s0104t0:222_3": "Tattha…pe…",
  "tika-s0104t0:222_4": "upavadeyyunti sambandho.",
  "tika-s0104t0:222_5": "Aññampi kāraṇaṃ vadati “tathāgatassa bhātā cūḷapituputto”ti.",
  "tika-s0104t0:222_6": "Bhātāti cettha kaniṭṭhabhātā cūḷapituputtabhāvena,",
  "tika-s0104t0:222_7": "na pana vayasā sahajātabhāvato.",
  "tika-s0104t0:223_0": "“Suddhodano dhotodano, sakkasukkāmitodanā;",
  "tika-s0104t0:224_0": "Amitā pālitā cāti, ime pañca imā duve”ti.",
  "tika-s0104t0:225_0": "Vuttesu hi sabbakaniṭṭhassa amitodanasakkassa putto āyasmā ānando. Vuttañhi manorathapūraṇiyaṃ –",
  "tika-s0104t0:226_0": "“Kappasatasahassaṃ pana dānaṃ dadamāno amhākaṃ bodhisattena saddhiṃ tusitapure nibbattitvā tato cuto amitodanasakkassa gehe nibbatti,",
  "tika-s0104t0:226_1": "athassa sabbe ñātake ānandite pamodite karonto jātoti ‘ānando’tveva nāmamakaṃsū”ti.",
  "tika-s0104t0:227_0": "Tathāyeva vuttaṃ papañcasūdaniyampi –",
  "tika-s0104t0:228_0": "“Aññe pana vadanti –",
  "tika-s0104t0:228_1": "nāyasmā ānando bhagavatā sahajāto,",
  "tika-s0104t0:228_2": "vayasā ca cūḷapituputtatāya ca bhagavato kaniṭṭhabhātāyeva.",
  "tika-s0104t0:228_3": "Tathā hi manorathapūraṇiyaṃ ekanipātavaṇṇanāyaṃ sahajātagaṇane so na vuto”ti.",
  "tika-s0104t0:229_0": "Yaṃ vuccati,",
  "tika-s0104t0:229_1": "taṃ gahetabbaṃ.",
  "tika-s0104t0:229_2": "Tatthāti tasmiṃ vissatthādibhāve sati.",
  "tika-s0104t0:229_3": "Ativissatthasakyakulappasutatathāgatabhātubhāvatoti vuttaṃ hoti.",
  "tika-s0104t0:229_4": "Bhāvenabhāvalakkhaṇe hi katthaci hetvattho sampajjati.",
  "tika-s0104t0:229_5": "Tathā hi ācariyadhammapālattherena nettiṭṭhakathāyaṃ “gunnañce taramānāna”nti gāthāvaṇṇanāyaṃ vuttaṃ –",
  "tika-s0104t0:230_0": "“Sabbā tā jimhaṃ gacchantīti sabbā tā gāviyo kuṭilameva gacchanti, kasmā?",
  "tika-s0104t0:230_1": "Nette jimhagate sati nette kuṭilaṃ gate sati,",
  "tika-s0104t0:230_2": "nettassa kuṭilaṃ gatattāti attho”ti.",
  "tika-s0104t0:231_0": "Udānaṭṭhakathāyampi “iti imasmiṃ sati idaṃ hotī”ti suttapadavaṇṇanāyaṃ “hetuatthatā bhummavacanassa kāraṇassa",
  "tika-s0104t0:231_1": "bhāvena tadavinābhāvī phalassa bhāvo lakkhīyatīti veditabbā”ti.",
  "tika-s0104t0:231_2": "Tatthāti vā nimittabhūte vissatthādimhīti attho,",
  "tika-s0104t0:231_3": "tasmiṃ uccinanetipi vadanti.",
  "tika-s0104t0:231_4": "Chandāgamanaṃ viyāti ettha chandā āgamanaṃ viyāti padacchedo.",
  "tika-s0104t0:231_5": "Chandāti ca hetumhi nissakkavacanaṃ,",
  "tika-s0104t0:231_6": "chandena āgamanaṃ pavattanaṃ viyāti attho,",
  "tika-s0104t0:231_7": "chandena akattabbakaraṇamivāti vuttaṃ hoti,",
  "tika-s0104t0:231_8": "chandaṃ vā āgacchati sampayogavasenāti chandāgamanaṃ,",
  "tika-s0104t0:231_9": "tathā pavatto apāyagamanīyo akusalacittuppādo.",
  "tika-s0104t0:231_10": "Atha vā ananurūpaṃ gamanaṃ agamanaṃ.",
  "tika-s0104t0:231_11": "Chandena agamanaṃ chandāgamanaṃ,",
  "tika-s0104t0:231_12": "chandena sinehena ananurūpaṃ gamanaṃ pavattanaṃ viya akattabbakaraṇaṃ viyāti vuttaṃ hoti.",
  "tika-s0104t0:231_13": "Asekkhabhūtā paṭisambhidā,",
  "tika-s0104t0:231_14": "taṃpattāti tathā,",
  "tika-s0104t0:231_15": "asekkhā ca te paṭisambhidāppattā cāti vā tathā, tādise.",
  "tika-s0104t0:231_16": "Sekkhapaṭisambhidāppattanti etthāpi esa nayo.",
  "tika-s0104t0:231_17": "Parivajjentoti hetvatthe antasaddo,",
  "tika-s0104t0:231_18": "parivajjanahetūti attho.",
  "tika-s0104t0:231_19": "Anumatiyāti anuññāya,",
  "tika-s0104t0:231_20": "yācanāyāti vuttaṃ hoti.",
  "tika-s0104t0:232_0": "“Kiñcāpi sekkho”ti idaṃ asekkhānaṃyeva uccinitattā vuttaṃ,",
  "tika-s0104t0:232_1": "na sekkhānaṃ agatigamanasambhavena.",
  "tika-s0104t0:232_2": "Paṭhamamaggeneva hi cattāri agatigamanāni pahīyanti,",
  "tika-s0104t0:232_3": "tasmā kiñcāpi sekkho,",
  "tika-s0104t0:232_4": "tathāpi thero āyasmantaṃ ānandaṃ uccinatūti sambandho.",
  "tika-s0104t0:232_5": "Na pana kiñcāpi sekkho,",
  "tika-s0104t0:232_6": "tathāpi abhabbo agatiṃ gantunti.",
  "tika-s0104t0:232_7": "“Abhabbo”tiādinā pana dhammasaṅgītiyā tassa arahabhāvaṃ dassento vijjamānaguṇe katheti,",
  "tika-s0104t0:232_8": "tena saṅgītiyā dhammavinayavinicchaye sampatte chandādivasena aññathā akathetvā yathābhūtameva kathessatīti dasseti.",
  "tika-s0104t0:232_9": "Na gantabbā,",
  "tika-s0104t0:232_10": "ananurūpā vā gatīti agati, taṃ.",
  "tika-s0104t0:232_11": "Pariyattoti adhigato uggahito.",
  "tika-s0104t0:233_0": "“Eva”ntiādinā sanniṭṭhānagaṇanaṃ dasseti.",
  "tika-s0104t0:233_1": "Uccinitenāti uccinitvā gahitena.",
  "tika-s0104t0:233_2": "Apica evaṃ…pe…",
  "tika-s0104t0:233_3": "uccinīti nigamanaṃ,",
  "tika-s0104t0:233_4": "“tenāyasmatā”tiādi pana sanniṭṭhānagaṇanadassanantipi vadanti.",
  "tika-s0104t0:234_0": "Evaṃ saṅgāyakavicinanappakāraṃ dassetvā aññampi saṅgāyanatthaṃ desavicinanādippakāraṃ dassento “atha kho”tiādimāha.",
  "tika-s0104t0:234_1": "Tattha etadahosīti etaṃ parivitakkanaṃ ahosi. Nu-",
  "tika-s0104t0:234_2": "saddena hi parivitakkanaṃ dasseti.",
  "tika-s0104t0:234_3": "Rājagahanti “rājagahasāmantaṃ gahetvā vutta”nti gaṇṭhipadesu vadanti.",
  "tika-s0104t0:234_4": "Gāvo caranti etthāti gocaro,",
  "tika-s0104t0:234_5": "gunnaṃ caraṇaṭṭhānaṃ,",
  "tika-s0104t0:234_6": "so viyāti gocaro,",
  "tika-s0104t0:234_7": "bhikkhūnaṃ caraṇaṭṭhānaṃ,",
  "tika-s0104t0:234_8": "mahanto so assa,",
  "tika-s0104t0:234_9": "etthāti vā mahāgocaraṃ.",
  "tika-s0104t0:234_10": "Aṭṭhārasannaṃ mahāvihārānampi atthitāya pahūtasenāsanaṃ.",
  "tika-s0104t0:235_0": "Thāvarakammanti ciraṭṭhāyikammaṃ.",
  "tika-s0104t0:235_1": "Visabhāgapuggalo subhaddasadiso.",
  "tika-s0104t0:235_2": "Ukkoṭeyyāti nivāreyya. Iti-",
  "tika-s0104t0:235_3": "saddo idamatthe,",
  "tika-s0104t0:235_4": "iminā manasikārena hetubhūtena etadahosīti attho.",
  "tika-s0104t0:235_5": "Garubhāvajananatthaṃ ñattidutiyena kammena saṅghaṃ sāvesi,",
  "tika-s0104t0:235_6": "na apalokanañattikammamattenāti adhippāyo.",
  "tika-s0104t0:236_0": "Kadā panāyaṃ katāti āha “ayaṃ panā”tiādi.",
  "tika-s0104t0:236_1": "Evaṃ katabhāvo ca imāya gaṇanāya viññāyatīti dasseti “bhagavā hī”tiādinā.",
  "tika-s0104t0:236_2": "Athāti anantaratthe nipāto,",
  "tika-s0104t0:236_3": "parinibbānantaramevāti attho.",
  "tika-s0104t0:236_4": "Sattāhanti hi parinibbānadivasampi saṅgaṇhitvā vuttaṃ.",
  "tika-s0104t0:236_5": "Assāti bhagavato,",
  "tika-s0104t0:236_6": "“sarīra”nti iminā sambandho.",
  "tika-s0104t0:236_7": "Saṃvegavatthuṃ kittetvā kittetvā aniccatāpaṭisaññuttāni gītāni gāyitvā pūjāvasena kīḷanato sundaraṃ kīḷanadivasā sādhukīḷanadivasā nāma,",
  "tika-s0104t0:236_8": "saparahitasādhanaṭṭhena vā sādhūti vuttānaṃ sappurisānaṃ saṃvegavatthuṃ kittetvā kittetvā kīḷanadivasātipi yujjati.",
  "tika-s0104t0:236_9": "Imasmiñca purimasattāhe ekadeseneva sādhukīḷanamakaṃsu.",
  "tika-s0104t0:236_10": "Visesato pana dhātupūjādivasesuyeva.",
  "tika-s0104t0:236_11": "Tathā hi vuttaṃ mahāparinibbānasuttaṭṭhakathāyaṃ –",
  "tika-s0104t0:237_0": "“Ito purimesu hi dvīsu sattāhesu te bhikkhū saṅghassa ṭhānanisajjokāsaṃ karontā khādanīyaṃ bhojanīyaṃ saṃvidahantā sādhukīḷikāya okāsaṃ na labhiṃsu,",
  "tika-s0104t0:237_1": "tato nesaṃ ahosi ‘imaṃ sattāhaṃ sādhukīḷitaṃ kīḷissāma,",
  "tika-s0104t0:237_2": "ṭhānaṃ kho panetaṃ vijjati,",
  "tika-s0104t0:237_3": "yaṃ amhākaṃ pamattabhāvaṃ ñatvā kocideva āgantvā dhātuyo gaṇheyya,",
  "tika-s0104t0:237_4": "tasmā ārakkhaṃ ṭhapetvā kīḷissāmā’ti,",
  "tika-s0104t0:237_5": "tena te evamakaṃsū”ti.",
  "tika-s0104t0:238_0": "Tathāpi te dhātupūjāyapi katattā dhātupūjādivasā nāma.",
  "tika-s0104t0:238_1": "Imeyeva visesena bhagavati kattabbassa aññassa abhāvato ekadesena katampi sādhukīḷanaṃ upādāya “sādhukīḷanadivasā”ti",
  "tika-s0104t0:238_2": "pākaṭā jātāti āha “evaṃ sattāhaṃ sādhukīḷanadivasā nāma ahesu”nti.",
  "tika-s0104t0:239_0": "Citakāyāti vīsasataratanuccāya candanadārucitakāya,",
  "tika-s0104t0:239_1": "padhānakiccavaseneva ca sattāhaṃ citakāyaṃ agginā jhāyīti vuttaṃ.",
  "tika-s0104t0:239_2": "Na hi accantasaṃyogavasena nirantaraṃ sattāhameva agginā jhāyi tattha pacchimadivaseyeva jhāyitattā,",
  "tika-s0104t0:239_3": "tasmā sattāhasminti attho veditabbo.",
  "tika-s0104t0:239_4": "Purimapacchimānañhi dvinnaṃ sattāhānamantare sattāhe yattha katthacipi divase jhāyamāne sati “sattāhe jhāyī”ti vattuṃ yujjati. Yathāha –",
  "tika-s0104t0:240_0": "“Tena kho pana samayena cattāro mallapāmokkhā sīsaṃ nhātā ahatāni vatthāni nivatthā ‘mayaṃ bhagavato",
  "tika-s0104t0:240_1": "citakaṃ āḷimpessāmā’ti na sakkonti āḷimpetu”ntiādi.",
  "tika-s0104t0:241_0": "Sattipañjaraṃ katvāti sattikhaggādihatthehi purisehi mallarājūnaṃ bhagavato dhātuārakkhakaraṇaṃ upalakkhaṇavasenāha.",
  "tika-s0104t0:241_1": "Sattihatthā purisā hi sattiyo yathā “kuntā pacarantī”ti,",
  "tika-s0104t0:241_2": "tāhi samantato rakkhāpanavasena pañjarapaṭibhāgattā sattipañjaraṃ.",
  "tika-s0104t0:241_3": "Sandhāgāraṃ nāma rājūnaṃ ekā mahāsālā.",
  "tika-s0104t0:241_4": "Uyyogakālādīsu hi rājāno tattha ṭhatvā “ettakā purato gacchantu,",
  "tika-s0104t0:241_5": "ettakā pacchato,",
  "tika-s0104t0:241_6": "ettakā ubhohi passehi,",
  "tika-s0104t0:241_7": "ettakā hatthīsu abhiruhantu,",
  "tika-s0104t0:241_8": "ettakā assesu,",
  "tika-s0104t0:241_9": "ettakā rathesū”ti evaṃ sandhiṃ karonti mariyādaṃ bandhanti,",
  "tika-s0104t0:241_10": "tasmā taṃ ṭhānaṃ “sandhāgāra”nti vuccati.",
  "tika-s0104t0:241_11": "Apica uyyogaṭṭhānato āgantvāpi yāva gehesu allagomayaparibhaṇḍādīni karonti,",
  "tika-s0104t0:241_12": "tāva dve tīṇi divasāni rājāno tattha santhambhanti vissamanti parissayaṃ vinodentītipi sandhāgāraṃ,",
  "tika-s0104t0:241_13": "rājūnaṃ vā saha atthānusāsanaṃ agārantipi sandhāgāraṃ ha-",
  "tika-s0104t0:241_14": "kārassa dha- kāraṃ,",
  "tika-s0104t0:241_15": "anusarāgamañca katvā,",
  "tika-s0104t0:241_16": "yasmā vā rājāno tattha sannipatitvā “imasmiṃ kāle kasituṃ vaṭṭati,",
  "tika-s0104t0:241_17": "imasmiṃ kāle vapitu”nti evamādinā nayena gharāvāsakiccāni sammantayanti,",
  "tika-s0104t0:241_18": "tasmā chinnavicchinnaṃ gharāvāsaṃ tattha sandhārentītipi sandhāgāraṃ.",
  "tika-s0104t0:241_19": "Visākhapuṇṇamito paṭṭhāya yāva visākhamāsassa amāvāsī,",
  "tika-s0104t0:241_20": "tāva soḷasa divasā sīhaḷavohāravasena gahitattā,",
  "tika-s0104t0:241_21": "jeṭṭhamūlamāsassa sukkapakkhe ca pañca divasāti āha “iti ekavīsati divasā gatā”ti.",
  "tika-s0104t0:241_22": "Tattha carimadivaseyeva dhātuyo bhājayiṃsu,",
  "tika-s0104t0:241_23": "tasmiṃyeva ca divase ayaṃ kammavācā katā.",
  "tika-s0104t0:241_24": "Tena vuttaṃ “jeṭṭhamūlasukkapakkhapañcamiya”ntiādi.",
  "tika-s0104t0:241_25": "Tattha jeṭṭhanakkhattaṃ vā mūlanakkhattaṃ vā tassa māsassa puṇṇamiyaṃ candena yuttaṃ,",
  "tika-s0104t0:241_26": "tasmā so māso “jeṭṭhamūlamāso”ti vuccati.",
  "tika-s0104t0:241_27": "Anācāranti heṭṭhā vuttaṃ anācāraṃ.",
  "tika-s0104t0:242_0": "Yadi evaṃ kasmā vinayaṭṭhakathāyaṃ,",
  "tika-s0104t0:242_1": "maṅgalasuttaṭṭhakathāyañca “sattasu sādhukīḷanadivasesu,",
  "tika-s0104t0:242_2": "sattasu ca dhātupūjādivasesu vītivattesū”ti vuttanti?",
  "tika-s0104t0:242_3": "Sattasu dhātupūjādivasesu gahitesu tadavinābhāvato majjhe citakāya jhāyanasattāhampi gahitamevāti katvā visuṃ na vuttaṃ viya dissati.",
  "tika-s0104t0:242_4": "Yadi evaṃ kasmā “aḍḍhamāso atikkanto,",
  "tika-s0104t0:242_5": "diyaḍḍhamāso seso”ti ca vuttanti?",
  "tika-s0104t0:242_6": "Nāyaṃ doso.",
  "tika-s0104t0:242_7": "Appakañhi ūnamadhikaṃ vā gaṇanūpagaṃ na hoti,",
  "tika-s0104t0:242_8": "tasmā appakena adhikopi samudāyo anadhiko viya hotīti katvā aḍḍhamāsato adhikepi pañcadivase “aḍḍhamāso",
  "tika-s0104t0:242_9": "atikkanto”ti vuttaṃ dvāsītikhandhakavattānaṃ katthaci “asīti khandhakavattānī”ti vacanaṃ viya,",
  "tika-s0104t0:242_10": "tathā appakena ūnopi samudāyo anūno viya hotīti katvā diyaḍḍhamāsato ūnepi pañcadivase “diyaḍḍhamāso",
  "tika-s0104t0:242_11": "seso”ti vuttaṃ satipaṭṭhānavibhaṅgaṭṭhakathāyaṃ chamāsato ūnepi aḍḍhamāse “chamāsaṃ sajjhāyo kātabbo”ti",
  "tika-s0104t0:242_12": "vacanaṃ viya,",
  "tika-s0104t0:242_13": "aññathā aṭṭhakathānaṃ aññamaññavirodho siyā.",
  "tika-s0104t0:242_14": "Apica dīghabhāṇakānaṃ matena tiṇṇaṃ sattāhānaṃ vasena “ekavīsati divasā gatā”ti idha vuttaṃ.",
  "tika-s0104t0:242_15": "Vinayasuttanipātakhuddakapāṭhaṭṭhakathāsu pana khuddakabhāṇakānaṃ matena ekameva jhāyanadivasaṃ katvā",
  "tika-s0104t0:242_16": "tadavasesānaṃ dvinnaṃ sattāhānaṃ vasena “aḍḍhamāso atikkanto,",
  "tika-s0104t0:242_17": "diyaḍḍhamāso seso”ti ca vuttaṃ.",
  "tika-s0104t0:242_18": "Paṭhamabuddhavacanādīsu viya taṃ taṃ bhāṇakānaṃ matena aṭṭhakathāsupi vacanabhedo hotīti gahetabbaṃ.",
  "tika-s0104t0:242_19": "Evampettha vadanti –",
  "tika-s0104t0:242_20": "parinibbānadivasato paṭṭhāya ādimhi cattāro sādhukīḷanadivasāyeva,",
  "tika-s0104t0:242_21": "tato paraṃ tayo sādhukīḷanadivasā ceva citakajhāyanadivasā ca,",
  "tika-s0104t0:242_22": "tato paraṃ eko citakajhāyanadivasoyeva,",
  "tika-s0104t0:242_23": "tato paraṃ tayo citakajhāyanadivasā ceva dhātupūjādivasā ca,",
  "tika-s0104t0:242_24": "tato paraṃ cattāro dhātupūjādivasāyeva,",
  "tika-s0104t0:242_25": "iti taṃ taṃ kiccānurūpagaṇanavasena tīṇi sattāhāni paripūrenti,",
  "tika-s0104t0:242_26": "agahitaggahaṇena pana aḍḍhamāsova hoti.",
  "tika-s0104t0:242_27": "“Ekavīsati divasā gatā”ti idha vuttavacanañca taṃ taṃ kiccānurūpagaṇaneneva.",
  "tika-s0104t0:242_28": "Evañhi catūsupi aṭṭhakathāsu vuttavacanaṃ sametīti vicāretvā gahetabbaṃ.",
  "tika-s0104t0:242_29": "Vajirabuddhittherena pana vuttaṃ “aḍḍhamāso atikkantoti ettha eko divaso naṭṭho,",
  "tika-s0104t0:242_30": "so pāṭipadadivaso,",
  "tika-s0104t0:242_31": "kolāhaladivaso nāma so,",
  "tika-s0104t0:242_32": "tasmā idha na gahito”ti,",
  "tika-s0104t0:242_33": "taṃ na sundaraṃ parinibbānasuttantapāḷiyaṃ pāṭipadadivasatoyeva paṭṭhāya sattāhassa vuttattā,",
  "tika-s0104t0:242_34": "aṭṭhakathāyañca parinibbānadivasena saddhiṃ tiṇṇaṃ sattāhānaṃ gaṇitattā.",
  "tika-s0104t0:242_35": "Tathā hi parinibbānadivasena saddhiṃ tiṇṇaṃ sattāhānaṃ gaṇaneneva jeṭṭhamūlasukkapakkhapañcamī ekavīsatimo divaso hoti.",
  "tika-s0104t0:243_0": "Cattālīsa divasāti jeṭṭhamūlasukkapakkhachaṭṭhadivasato yāva āsaḷhī puṇṇamī,",
  "tika-s0104t0:243_1": "tāva gaṇetvā vuttaṃ.",
  "tika-s0104t0:243_2": "Etthantareti cattālīsadivasabbhantare.",
  "tika-s0104t0:243_3": "Rogo eva rogapalibodho.",
  "tika-s0104t0:243_4": "Ācariyupajjhāyesu kattabbakiccameva ācariyupajjhāyapalibodho,",
  "tika-s0104t0:243_5": "tathā mātāpitupalibodho.",
  "tika-s0104t0:243_6": "Yathādhippetaṃ atthaṃ,",
  "tika-s0104t0:243_7": "kammaṃ vā paribundheti uparodheti pavattituṃ na detīti palibodho ra-",
  "tika-s0104t0:243_8": "kārassa la-",
  "tika-s0104t0:243_9": "kāraṃ katvā.",
  "tika-s0104t0:243_10": "Taṃ palibodhaṃ chinditvā taṃ karaṇīyaṃ karotūti saṅgāhakena chinditabbaṃ taṃ sabbaṃ palibodhaṃ chinditvā",
  "tika-s0104t0:243_11": "dhammavinayasaṅgāyanasaṅkhātaṃ tadeva karaṇīyaṃ karotu.",
  "tika-s0104t0:244_0": "Aññepi mahātherāti anuruddhattherādayo.",
  "tika-s0104t0:244_1": "Sokasallasamappitanti sokasaṅkhātena sallena anupaviṭṭhaṃ paṭividdhaṃ.",
  "tika-s0104t0:244_2": "Asamucchinnaavijjātaṇhānusayattā avijjātaṇhābhisaṅkhātena kammunā bhavayonigatiṭṭhitisattāvāsesu khandhapañcakasaṅkhātaṃ",
  "tika-s0104t0:244_3": "attabhāvaṃ janeti abhinibbattetīti jano.",
  "tika-s0104t0:244_4": "Kilese janeti, ajani,",
  "tika-s0104t0:244_5": "janissatīti vā jano,",
  "tika-s0104t0:244_6": "mahanto jano tathā, taṃ.",
  "tika-s0104t0:244_7": "Āgatāgatanti āgatamāgataṃ yathā “ekeko”ti.",
  "tika-s0104t0:244_8": "Ettha siyā –",
  "tika-s0104t0:244_9": "“thero attano pañcasatāya parisāya parivutto rājagahaṃ gato,",
  "tika-s0104t0:244_10": "aññepi mahātherā attano attano parivāre gahetvā sokasallasamappitaṃ mahājanaṃ assāsetukāmā taṃ taṃ disaṃ",
  "tika-s0104t0:244_11": "pakkantā”ti idha vuttavacanaṃ samantapāsādikāya “mahākassapatthero ‘rājagahaṃ āvuso gacchāmā’ti upaḍḍhaṃ",
  "tika-s0104t0:244_12": "bhikkhusaṅghaṃ gahetvā ekaṃ maggaṃ gato,",
  "tika-s0104t0:244_13": "anuruddhattheropi upaḍḍhaṃ gahetvā ekaṃ maggaṃ gato”ti vuttavacanañca aññamaññaṃ viruddhaṃ hoti.",
  "tika-s0104t0:244_14": "Idha hi mahākassapattherādayo attano attano parivārabhikkhūhiyeva saddhiṃ taṃ taṃ disaṃ gatāti attho āpajjati,",
  "tika-s0104t0:244_15": "tattha pana mahākassapattheraanuruddhattherāyeva paccekamupaḍḍhasaṅghena saddhiṃ ekekaṃ maggaṃ gatāti? Vuccate –",
  "tika-s0104t0:244_16": "tadubhayampi hi vacanaṃ na virujjhati atthato saṃsandanattā.",
  "tika-s0104t0:244_17": "Idha hi niravasesena therānaṃ paccekagamanavacanameva tattha nayavasena dasseti,",
  "tika-s0104t0:244_18": "idha attano attano parisāya gamanavacanañca tattha upaḍḍhasaṅghena saddhiṃ gamanavacanena.",
  "tika-s0104t0:244_19": "Upaḍḍhasaṅghoti hi sakasakaparisābhūto bhikkhugaṇo gayhati upaḍḍhasaddassa asamepi bhāge pavattattā.",
  "tika-s0104t0:244_20": "Yadi hi sannipatite saṅghe upaḍḍhasaṅghena saddhinti atthaṃ gaṇheyya,",
  "tika-s0104t0:244_21": "tadā saṅghassa gaṇanapathamatītattā na yujjateva,",
  "tika-s0104t0:244_22": "yadi ca saṅgāyanatthaṃ uccinitānaṃ pañcannaṃ bhikkhusatānaṃ majjhe upaḍḍhasaṅghena saddhinti atthaṃ gaṇheyya,",
  "tika-s0104t0:244_23": "evampi tesaṃ gaṇapāmokkhānaṃyeva uccinitattā na yujjateva.",
  "tika-s0104t0:244_24": "Paccekagaṇino hete.",
  "tika-s0104t0:244_25": "Vuttañhi “sattasatasahassāni,",
  "tika-s0104t0:244_26": "tesu pāmokkhabhikkhavo”ti,",
  "tika-s0104t0:244_27": "iti atthato saṃsandanattā tadetaṃ ubhayampi vacanaṃ aññamaññaṃ na virujjhatīti.",
  "tika-s0104t0:244_28": "Taṃtaṃbhāṇakānaṃ matenevaṃ vuttantipi vadanti.",
  "tika-s0104t0:245_0": "“Aparinibbutassa bhagavato”tiādinā yojetabbaṃ.",
  "tika-s0104t0:245_1": "Pattacīvaramādāyāti ettha catumahārājadattiyaselamayapattaṃ,",
  "tika-s0104t0:245_2": "sugatacīvarañca gaṇhitvāti attho.",
  "tika-s0104t0:245_3": "Soyeva hi patto bhagavatā sadā paribhutto.",
  "tika-s0104t0:245_4": "Vuttañhi samacittapaṭipadāsuttaṭṭhakathāyaṃ “vassaṃvutthānusārena atirekavīsativassakālepi tasseva paribhuttabhāvaṃ",
  "tika-s0104t0:245_5": "dīpetukāmena pātova sarīrapaṭijagganaṃ katvā sunivatthanivāsano sugatacīvaraṃ pārupitvā selamayapattamādāya",
  "tika-s0104t0:245_6": "bhikkhusaṅghaparivuto dakkhiṇadvārena nagaraṃ pavisitvā piṇḍāya caranto”ti gandhamālādayo nesaṃ hattheti",
  "tika-s0104t0:245_7": "gandhamālādihatthā.",
  "tika-s0104t0:246_0": "Tatrāti tissaṃ sāvatthiyaṃ.",
  "tika-s0104t0:246_1": "Sudanti nipātamattaṃ.",
  "tika-s0104t0:246_2": "Aniccatādipaṭisaṃyuttāyāti “sabbe saṅkhārā aniccā”tiādinā aniccasabhāvapaṭisaññuttāya.",
  "tika-s0104t0:246_3": "Dhammena yuttā,",
  "tika-s0104t0:246_4": "dhammassa vā patirūpāti dhammī, tādisāya.",
  "tika-s0104t0:246_5": "Saññāpetvāti suṭṭhu jānāpetvā,",
  "tika-s0104t0:246_6": "samassāsetvāti vuttaṃ hoti.",
  "tika-s0104t0:246_7": "Vasitagandhakuṭinti niccasāpekkhattā samāso.",
  "tika-s0104t0:246_8": "Paribhogacetiyabhāvato “gandhakuṭiṃ vanditvā”ti vuttaṃ.",
  "tika-s0104t0:246_9": "“Vanditvā”ti ca “vivaritvā”ti ettha pubbakālakiriyā.",
  "tika-s0104t0:246_10": "Tathā hi ācariyasāriputtattherena vuttaṃ “gandhakuṭiyā dvāraṃ vivaritvāti paribhogacetiyabhāvato gandhakuṭiṃ",
  "tika-s0104t0:246_11": "vanditvā gandhakuṭiyā dvāraṃ vivarīti veditabba”nti milātā mālā,",
  "tika-s0104t0:246_12": "sāyeva kacavaraṃ,",
  "tika-s0104t0:246_13": "milātaṃ vā mālāsaṅkhātaṃ kacavaraṃ tathā.",
  "tika-s0104t0:246_14": "Atiharitvāti paṭhamaṃ ṭhapitaṭṭhānamabhimukhaṃ haritvā.",
  "tika-s0104t0:246_15": "Yathāṭhāne ṭhapetvāti paṭhamaṃ ṭhapitaṭṭhānaṃ anatikkamitvā yathāṭhitaṭṭhāneyeva ṭhapetvā.",
  "tika-s0104t0:246_16": "Bhagavato ṭhitakāle karaṇīyaṃ vattaṃ sabbamakāsīti senāsane kattabbavattaṃ sandhāya vuttaṃ.",
  "tika-s0104t0:246_17": "Kurumāno cāti taṃ sabbaṃ vattaṃ karonto ca.",
  "tika-s0104t0:246_18": "Lakkhaṇe hi ayaṃ māna- saddo.",
  "tika-s0104t0:246_19": "Nhānakoṭṭhakassa sammajjanañca tasmiṃ udakassa upaṭṭhāpanañca,",
  "tika-s0104t0:246_20": "tāni ādīni yesaṃ dhammadesanāovādādīnanti tathā,",
  "tika-s0104t0:246_21": "tesaṃ kālesūti attho.",
  "tika-s0104t0:246_22": "Sīhassa migarājassa seyyā sīhaseyyā,",
  "tika-s0104t0:246_23": "taddhitavasena,",
  "tika-s0104t0:246_24": "sadisavohārena vā bhagavato seyyāpi “sīhaseyyā”ti vuccati.",
  "tika-s0104t0:246_25": "Tejussadairiyāpathattā uttamaseyyā vā,",
  "tika-s0104t0:246_26": "yaṃ sandhāya vuttaṃ “atha kho bhagavā dakkhiṇena passena sīhaseyyaṃ kappesi pāde pādaṃ accādhāya sato sampajāno”ti, taṃ.",
  "tika-s0104t0:246_27": "Kappanakālo karaṇakālo nanūti yojetabbaṃ.",
  "tika-s0104t0:247_0": "“Yathā ta”ntiādinā yathāvuttamatthaṃ upamāya āvi karoti.",
  "tika-s0104t0:247_1": "Tattha yathā aññopi bhagavato…pe…",
  "tika-s0104t0:247_2": "patiṭṭhitapemo ceva akhīṇāsavo ca anekesu…pe…",
  "tika-s0104t0:247_3": "upakārasañjanitacittamaddavo ca akāsi,",
  "tika-s0104t0:247_4": "evaṃ āyasmāpi ānando bhagavato guṇa…pe…",
  "tika-s0104t0:247_5": "maddavo ca hutvā akāsīti yojanā.",
  "tika-s0104t0:247_6": "Nti nipātamattaṃ.",
  "tika-s0104t0:247_7": "Apica etena tathākaraṇahetuṃ dasseti,",
  "tika-s0104t0:247_8": "yathā aññepi yathāvuttasabhāvā akaṃsu,",
  "tika-s0104t0:247_9": "tathā āyasmāpi ānando bhagavato…pe…",
  "tika-s0104t0:247_10": "patiṭṭhitapemattā ceva akhīṇāsavattā ca anekesu…pe…",
  "tika-s0104t0:247_11": "upakārasañjanitacittamaddavattā cāti hetuatthassa labbhamānattā.",
  "tika-s0104t0:247_12": "Hetugabbhāni hi etāni padāni tadatthasseva tathākaraṇahetubhāvato.",
  "tika-s0104t0:247_13": "Dhanapāladamana,",
  "tika-s0104t0:247_14": "suvaṇṇakakkaṭa,",
  "tika-s0104t0:247_15": "cūḷahaṃsa -",
  "tika-s0104t0:247_16": "mahāhaṃsajātakādīhi cettha vibhāvetabbo.",
  "tika-s0104t0:247_17": "Guṇānaṃ gaṇo,",
  "tika-s0104t0:247_18": "soyeva amatanipphādakarasasadisatāya amataraso.",
  "tika-s0104t0:247_19": "Taṃ jānanapakatitāyāti patiṭṭhitapade hetu.",
  "tika-s0104t0:247_20": "Upakāra…pe…",
  "tika-s0104t0:247_21": "maddavoti upakārapubbabhāvena sammājanitacittamuduko.",
  "tika-s0104t0:247_22": "Evampi so iminā kāraṇena adhivāsesīti dassento “tamena”ntiādimāha.",
  "tika-s0104t0:247_23": "Tattha tamenanti taṃ āyasmantaṃ ānandaṃ. Eta-",
  "tika-s0104t0:247_24": "saddo hi padālaṅkāramattaṃ.",
  "tika-s0104t0:247_25": "Ayañhi saddapakati,",
  "tika-s0104t0:247_26": "yadidaṃ dvīsu sabbanāmesu pubbapadasseva atthapadatā.",
  "tika-s0104t0:247_27": "Saṃvejesīti “nanu bhagavatā paṭikacceva akkhātaṃ ‘sabbeheva piyehi manāpehi nānābhāvo vinābhāvo’tiādinā",
  "tika-s0104t0:247_28": "saṃvegaṃ janesī”ti ācariyadhammapālattherena vuttaṃ,",
  "tika-s0104t0:247_29": "evaṃ sati “bhante…pe…",
  "tika-s0104t0:247_30": "assāsessathāti paṭhamaṃ vatvā”ti saha pāṭhasesena yojanā assa.",
  "tika-s0104t0:247_31": "Yathārutato pana ādyatthena iti-",
  "tika-s0104t0:247_32": "saddena “evamādinā saṃvejesī”ti yojanāpi yujjateva.",
  "tika-s0104t0:247_33": "Yena kenaci hi vacanena saṃvegaṃ janesi,",
  "tika-s0104t0:247_34": "taṃ sabbampi saṃvejanassa karaṇaṃ sambhavatīti.",
  "tika-s0104t0:247_35": "Santhambhitvāti paridevanādivirahena attānaṃ paṭibandhetvā patiṭṭhāpetvā.",
  "tika-s0104t0:247_36": "Ussannadhātukanti upacitapittasemhādidosaṃ.",
  "tika-s0104t0:247_37": "Pittasemhavātavasena hi tisso dhātuyo idha bhesajjakaraṇayogyatāya adhippetā, yā “dosā,",
  "tika-s0104t0:247_38": "malā”ti ca loke vuccanti,",
  "tika-s0104t0:247_39": "pathavī āpo tejo vāyo ākāsoti ca bhedena paccekaṃ pañcavidhā.",
  "tika-s0104t0:247_40": "Vuttañhi –",
  "tika-s0104t0:248_0": "“Vāyupittakaphā dosā, dhātavo ca malā tathā;",
  "tika-s0104t0:249_0": "Tatthāpi pañcadhākhyātā, paccekaṃ dehadhāraṇā.",
  "tika-s0104t0:250_0": "Sarīradūsanā dosā, malīnakaraṇā malā;",
  "tika-s0104t0:251_0": "Dhāraṇā dhātavo te tu, itthamanvatthasaññakā”ti.",
  "tika-s0104t0:252_0": "Samassāsetunti santappetuṃ.",
  "tika-s0104t0:252_1": "Devatāya saṃvejitadivasato,",
  "tika-s0104t0:252_2": "jetavanavihāraṃ paviṭṭhadivasato vā dutiyadivase.",
  "tika-s0104t0:252_3": "Viriccati etenāti virecanaṃ,",
  "tika-s0104t0:252_4": "osadhaparibhāvitaṃ khīrameva virecanaṃ tathā.",
  "tika-s0104t0:252_5": "Yaṃ sandhāyāti yaṃ bhesajjapānaṃ sandhāya.",
  "tika-s0104t0:252_6": "Aṅgapaccaṅgena sobhatīti subho,",
  "tika-s0104t0:252_7": "manuno apaccaṃ mānavo, na-",
  "tika-s0104t0:252_8": "kārassa pana ṇa-",
  "tika-s0104t0:252_9": "kāre kate māṇavo.",
  "tika-s0104t0:252_10": "Manūti hi paṭhamakappikakāle manussānaṃ mātāpituṭṭhāne ṭhito puriso,",
  "tika-s0104t0:252_11": "yo sāsane “mahāsammatarājā”ti vutto.",
  "tika-s0104t0:252_12": "So hi sakalalokassa hitaṃ manabhi jānātīti manūti vuccati.",
  "tika-s0104t0:252_13": "Evampettha vadanti “dantaja na-",
  "tika-s0104t0:252_14": "kārasahito mānavasaddo sabbasattasādhāraṇavacano,",
  "tika-s0104t0:252_15": "muddhaja ṇa-",
  "tika-s0104t0:252_16": "kārasahito pana māṇavasaddo kucchitamūḷhāpaccavacano”ti.",
  "tika-s0104t0:252_17": "Cūḷakammavibhaṅgasuttaṭṭhakathāyampi hi muddhaja ṇa-",
  "tika-s0104t0:252_18": "kārasahitasseva māṇavasaddassa attho vaṇṇito.",
  "tika-s0104t0:252_19": "Taṭṭīkāyampi “yaṃ apaccaṃ kucchitaṃ mūḷhaṃ vā,",
  "tika-s0104t0:252_20": "tattha loke māṇavavohāro,",
  "tika-s0104t0:252_21": "yebhuyyena ca sattā daharakāle mūḷhadhātukā hontīti tassevattho pakāsito”ti vadanti ācariyā.",
  "tika-s0104t0:252_22": "Aññattha ca vīsativassabbhantaro yuvā māṇavo,",
  "tika-s0104t0:252_23": "idha pana tabbohārena mahallakopi.",
  "tika-s0104t0:252_24": "Vuttañhi cūḷakammavibhaṅgasuttavaṇṇanāyaṃ “māṇavoti pana taṃ taruṇakāle vohariṃsu,",
  "tika-s0104t0:252_25": "so mahallakakālepi teneva vohārena voharīyatī”ti,",
  "tika-s0104t0:252_26": "subhanāmakena laddhamāṇavavohārenāti attho.",
  "tika-s0104t0:252_27": "So pana “satthā parinibbuto,",
  "tika-s0104t0:252_28": "ānandatthero kirassa pattacīvaramādāya āgato,",
  "tika-s0104t0:252_29": "mahājano taṃ dassanāya upasaṅkamatī”ti sutvā “vihāraṃ kho pana gantvā mahājanamajjhe na sakkā sukhena paṭisanthāraṃ vā kātuṃ,",
  "tika-s0104t0:252_30": "dhammakathaṃ vā sotuṃ,",
  "tika-s0104t0:252_31": "gehamāgataṃyeva naṃ disvā sukhena paṭisanthāraṃ karissāmi,",
  "tika-s0104t0:252_32": "ekā ca me kaṅkhā atthi,",
  "tika-s0104t0:252_33": "tampi naṃ pucchissāmī”ti cintetvā ekaṃ māṇavakaṃ pesesi,",
  "tika-s0104t0:252_34": "taṃ sandhāyāha “pahitaṃ māṇavaka”nti khuddake cettha kapaccayo.",
  "tika-s0104t0:252_35": "Etadavocāti etaṃ “akālo”tiādikaṃ vacanaṃ ānandatthero avoca.",
  "tika-s0104t0:253_0": "Akāloti ajja gantuṃ ayuttakālo.",
  "tika-s0104t0:253_1": "Kasmāti ce “atthi me”tiādimāha.",
  "tika-s0104t0:253_2": "Bhesajjamattāti appakaṃ bhesajjaṃ.",
  "tika-s0104t0:253_3": "Appattho hettha mattāsaddo “mattā sukhapariccāgā”tiādīsu viya.",
  "tika-s0104t0:253_4": "Pītāti pivitā.",
  "tika-s0104t0:253_5": "Svepīti ettha “api-",
  "tika-s0104t0:253_6": "saddo apekkho mantā nuññāyā”ti vajirabuddhittherena vuttaṃ.",
  "tika-s0104t0:253_7": "Ayaṃ pana tassādhippāyo –",
  "tika-s0104t0:253_8": "“appeva nāmā”ti saṃsayamatte vutte anuññātabhāvo na siddho,",
  "tika-s0104t0:253_9": "tasmā taṃ sādhanatthaṃ “apī”ti vuttaṃ,",
  "tika-s0104t0:253_10": "tena imamatthaṃ dīpeti “appeva nāma sve mayaṃ upasaṅkameyyāma,",
  "tika-s0104t0:253_11": "upasaṅkamituṃ paṭibalā samānā upasaṅkamissāma cā”ti.",
  "tika-s0104t0:254_0": "Dutiyadivaseti khīravirecanapītadivasato dutiyadivase.",
  "tika-s0104t0:254_1": "Cetakattherenāti cetiyaraṭṭhe jātattā cetakoti evaṃ laddhanāmena therena.",
  "tika-s0104t0:254_2": "Pacchāsamaṇenāti pacchānugatena samaṇena.",
  "tika-s0104t0:254_3": "Sahatthe cetaṃ karaṇavacanaṃ.",
  "tika-s0104t0:254_4": "Subhena māṇavena puṭṭhoti “yesu dhammesu bhavaṃ gotamo imaṃ lokaṃ patiṭṭhapesi,",
  "tika-s0104t0:254_5": "te tassa accayena naṭṭhā nu kho,",
  "tika-s0104t0:254_6": "dharanti nu kho,",
  "tika-s0104t0:254_7": "sace dharanti,",
  "tika-s0104t0:254_8": "bhavaṃ (natthi dī. ni. aṭṭha.",
  "tika-s0104t0:254_9": "1.448) ānando jānissati,",
  "tika-s0104t0:254_10": "handa naṃ pucchāmī”ti evaṃ cintetvā “yesaṃ so bhavaṃ gotamo dhammānaṃ vaṇṇavādī ahosi,",
  "tika-s0104t0:254_11": "yattha ca imaṃ janataṃ samādapesi nivesesi patiṭṭhāpesi,",
  "tika-s0104t0:254_12": "katamesānaṃ kho bho ānanda dhammānaṃ so bhavaṃ gotamo vaṇṇavādī ahosī”tiādinā puṭṭho,",
  "tika-s0104t0:254_13": "athassa thero tīṇi piṭakāni sīlakkhandhādīhi tīhi khandhehi saṅgahetvā dassento “tiṇṇaṃ kho māṇava khandhānaṃ",
  "tika-s0104t0:254_14": "so bhagavā vaṇṇavādī”tiādinā idha sīlakkhandhavagge dasamaṃ suttamabhāsi,",
  "tika-s0104t0:254_15": "taṃ sandhāyāha “imasmiṃ…pe…",
  "tika-s0104t0:254_16": "mabhāsī”ti.",
  "tika-s0104t0:255_0": "Khaṇḍanti chinnaṃ.",
  "tika-s0104t0:255_1": "Phullanti bhinnaṃ,",
  "tika-s0104t0:255_2": "sevālāhichattakādivikassanaṃ vā,",
  "tika-s0104t0:255_3": "tesaṃ paṭisaṅkharaṇaṃ sammā pākatikakaraṇaṃ,",
  "tika-s0104t0:255_4": "abhinavapaṭikaraṇanti vuttaṃ hoti.",
  "tika-s0104t0:255_5": "Upakaṭṭhāyāti āsannāya.",
  "tika-s0104t0:255_6": "Vassaṃ upanenti upagacchanti etthāti vassūpanāyikā,",
  "tika-s0104t0:255_7": "vassūpagatakālo, tāya.",
  "tika-s0104t0:255_8": "Saṅgītipāḷiyaṃ sāmaññena vuttampi vacanaṃ evaṃ gateyeva sandhāya vuttanti saṃsandetuṃ sādhetuṃ vā āha “evañhī”tiādi.",
  "tika-s0104t0:256_0": "Rājagahaṃ parivāretvāti bahinagare ṭhitabhāvena vuttaṃ.",
  "tika-s0104t0:256_1": "Chaḍḍitapatitauklāpāti chaḍḍitā ca patitā ca uklāpā ca.",
  "tika-s0104t0:256_2": "Idaṃ vuttaṃ hoti –",
  "tika-s0104t0:256_3": "bhagavato parinibbānaṭṭhānaṃ gacchantehi bhikkhūhi chaḍḍitā vissaṭṭhā,",
  "tika-s0104t0:256_4": "tatoyeva ca upacikādīhi khāditattā ito cito ca patitā,",
  "tika-s0104t0:256_5": "sammajjanābhāvena ākiṇṇakacavarattā uklāpā cāti.",
  "tika-s0104t0:256_6": "Tadevatthaṃ “bhagavato hī”tiādinā vibhāveti.",
  "tika-s0104t0:256_7": "Avakuthi pūtibhāvamagamāsīti uklāpo tha-",
  "tika-s0104t0:256_8": "kārassa la-",
  "tika-s0104t0:256_9": "kāraṃ katvā,",
  "tika-s0104t0:256_10": "ujjhiṭṭho vā kalāposamūhoti uklāpo,",
  "tika-s0104t0:256_11": "vaṇṇasaṅgamanavasenevaṃ vuttaṃ yathā “upakleso, sneho” – iccādi,",
  "tika-s0104t0:256_12": "tena yuttāti tathā.",
  "tika-s0104t0:256_13": "Paricchedavasena veṇīyanti dissantīti pariveṇā.",
  "tika-s0104t0:256_14": "Kurumānāti kattukāmā.",
  "tika-s0104t0:256_15": "Senāsanavattānaṃ paññattattā,",
  "tika-s0104t0:256_16": "senāsanakkhandhake ca senāsanapaṭibaddhānaṃ bahūnampi vacanānaṃ vuttattā senāsanapaṭisaṅkharaṇampi tassa",
  "tika-s0104t0:256_17": "pūjāyeva nāmāti āha “bhagavato vacanapūjanattha”nti.",
  "tika-s0104t0:256_18": "Paṭhamaṃ māsanti vassānassa paṭhamaṃ māsaṃ.",
  "tika-s0104t0:256_19": "Accantasaṃyoge cetaṃ upayogavacanaṃ.",
  "tika-s0104t0:256_20": "“Titthiyavādaparimocanatthañcā”ti vuttamatthaṃ pākaṭaṃ kātuṃ “titthiyā hī”tiādi vuttaṃ.",
  "tika-s0104t0:257_0": "Yanti katikavattakaraṇaṃ.",
  "tika-s0104t0:257_1": "Edisesu hi ṭhānesu yaṃ-",
  "tika-s0104t0:257_2": "saddo taṃ-",
  "tika-s0104t0:257_3": "saddānapekkho teneva atthassa paripuṇṇattā.",
  "tika-s0104t0:257_4": "Yaṃ vā katikavattaṃ sandhāya “atha kho”tiādi vuttaṃ,",
  "tika-s0104t0:257_5": "tadeva mayāpi vuttanti attho.",
  "tika-s0104t0:257_6": "Esa nayo īdisesu bhagavatā…pe…",
  "tika-s0104t0:257_7": "vaṇṇitanti senāsanavattaṃ paññapentena senāsanakkhandhake ca senāsanapaṭibaddhavacanaṃ kathentena vaṇṇitaṃ.",
  "tika-s0104t0:257_8": "Saṅgāyissāmāti ettha iti-",
  "tika-s0104t0:257_9": "saddassa “vuttaṃ ahosī”ti ca ubhayattha sambandho,",
  "tika-s0104t0:257_10": "ekassa vā iti-",
  "tika-s0104t0:257_11": "saddassa lopo.",
  "tika-s0104t0:258_0": "Dutiyadivaseti evaṃ cintitadivasato dutiyadivase,",
  "tika-s0104t0:258_1": "so ca kho vassūpanāyikadivasato dutiyadivasova.",
  "tika-s0104t0:258_2": "Therā hi āsaḷhipuṇṇamito pāṭipadadivaseyeva sannipatitvā vassamupagantvā evaṃ cintesunti.",
  "tika-s0104t0:258_3": "Rājadvāreti rājagehadvāre.",
  "tika-s0104t0:258_4": "Hatthakammanti hatthakiriyaṃ,",
  "tika-s0104t0:258_5": "hatthakammassa karaṇanti vuttaṃ hoti.",
  "tika-s0104t0:258_6": "Paṭivedesunti jānāpesuṃ.",
  "tika-s0104t0:258_7": "Visaṭṭhāti nirāsaṅkacittā.",
  "tika-s0104t0:258_8": "Āṇāyeva appaṭihatavuttiyā pavattanaṭṭhena cakkanti āṇācakkaṃ.",
  "tika-s0104t0:258_9": "Tathā dhammoyeva cakkanti dhammacakkaṃ,",
  "tika-s0104t0:258_10": "taṃ panidha desanāñāṇapaṭivedhañāṇavasena duvidhampi yujjati tadubhayeneva saṅgītiyā pavattanato.",
  "tika-s0104t0:258_11": "“Dhammacakkanti cetaṃ desanāñāṇassāpi nāmaṃ,",
  "tika-s0104t0:258_12": "paṭivedhañāṇassāpī”ti hi aṭṭhakathāsu vuttaṃ.",
  "tika-s0104t0:258_13": "Sannisajjaṭṭhānanti sannipatitvā nisīdanaṭṭhānaṃ.",
  "tika-s0104t0:258_14": "Satta paṇṇāni yassāti sattapaṇṇī,",
  "tika-s0104t0:258_15": "yo “chattapaṇṇo,",
  "tika-s0104t0:258_16": "visamacchado” tipi vuccati,",
  "tika-s0104t0:258_17": "tassa jātaguhadvāreti attho.",
  "tika-s0104t0:259_0": "Vissakammunāti sakkassa devānamindassa kammākammavidhāyakaṃ devaputtaṃ sandhāyāha.",
  "tika-s0104t0:259_1": "Suvibhattabhittithambhasopānanti ettha suvibhattapadassa dvandato pubbe suyyamānattā sabbehi dvandapadehi sambandho,",
  "tika-s0104t0:259_2": "tathā “nānāvidha…pe…",
  "tika-s0104t0:259_3": "vicitta”ntiādīsupi.",
  "tika-s0104t0:259_4": "Rājabhavanavibhūtinti rājabhavanasampattiṃ,",
  "tika-s0104t0:259_5": "rājabhavanasobhaṃ vā.",
  "tika-s0104t0:259_6": "Avahasantamivāti avahāsaṃ kurumānaṃ viya.",
  "tika-s0104t0:259_7": "Siriyāti sobhāsaṅkhātāya lakkhiyā.",
  "tika-s0104t0:259_8": "Niketanamivāti vasanaṭṭhānamiva,",
  "tika-s0104t0:259_9": "“jalantamivā”tipi pāṭho.",
  "tika-s0104t0:259_10": "Ekasmiṃyeva pānīyatitthe nipatantā pakkhino viya sabbesampi janānaṃ cakkhūni maṇḍapeyeva nipatantīti vuttaṃ “ekanipāta…pe…",
  "tika-s0104t0:259_11": "vihaṅgāna”nti.",
  "tika-s0104t0:259_12": "Nayanavihaṅgānanti nayanasaṅkhātavihaṅgānaṃ.",
  "tika-s0104t0:259_13": "Lokarāmaṇeyyakamiva sampiṇḍitanti yadi loke vijjamānaṃ rāmaṇeyyakaṃ sabbameva ānetvā ekattha sampiṇḍitaṃ siyā,",
  "tika-s0104t0:259_14": "taṃ viyāti vuttaṃ hoti,",
  "tika-s0104t0:259_15": "yaṃ yaṃ vā loke ramitumarahati,",
  "tika-s0104t0:259_16": "taṃ sabbaṃ sampiṇḍitamivātipi attho.",
  "tika-s0104t0:259_17": "Daṭṭhabbasāramaṇḍanti pheggurahitaṃ sāraṃ viya,",
  "tika-s0104t0:259_18": "kasaṭavinimuttaṃ pasannaṃ viya ca daṭṭhumaraharūpesu sārabhūtaṃ,",
  "tika-s0104t0:259_19": "pasannabhūtañca.",
  "tika-s0104t0:259_20": "Apica daṭṭhabbo dassanīyo sārabhūto visiṭṭhataro maṇḍo maṇḍanaṃ alaṅkāro etassāti daṭṭhabbasāramaṇḍo, taṃ.",
  "tika-s0104t0:259_21": "Maṇḍaṃ sūriyarasmiṃ pāti nivāreti,",
  "tika-s0104t0:259_22": "sabbesaṃ vā janānaṃ maṇḍaṃ pasannaṃ pāti rakkhati,",
  "tika-s0104t0:259_23": "maṇḍanamalaṅkāraṃ vā pāti pivati alaṅkarituṃ yuttabhāvenāti maṇḍapo, taṃ.",
  "tika-s0104t0:260_0": "Kusumadāmāni ca tāni olambakāni ceti kusumadāmolambakāni.",
  "tika-s0104t0:260_1": "Visesanassa cettha paranipāto yathā “agyāhito”ti.",
  "tika-s0104t0:260_2": "Vividhāniyeva kusumadāmolambakāni tathā,",
  "tika-s0104t0:260_3": "tāni viniggalantaṃ visesena vamentaṃ nikkhāmentamiva cāru sobhanaṃ vitānaṃ etthāti tathā.",
  "tika-s0104t0:260_4": "Kuṭṭena gahito samaṃ katoti kuṭṭimo,",
  "tika-s0104t0:260_5": "koṭṭimo vā,",
  "tika-s0104t0:260_6": "tādisoyeva maṇīti maṇikoṭṭimo,",
  "tika-s0104t0:260_7": "nānāratanehi vicitto maṇikoṭṭimo,",
  "tika-s0104t0:260_8": "tassa talaṃ tathā.",
  "tika-s0104t0:260_9": "Atha vā maṇiyo koṭṭetvā katatalattā maṇikoṭṭena nipphattanti maṇikoṭṭimaṃ,",
  "tika-s0104t0:260_10": "tameva talaṃ,",
  "tika-s0104t0:260_11": "nānāratanavicittaṃ maṇikoṭṭimatalaṃ tathā.",
  "tika-s0104t0:260_12": "Tamiva ca nānāpupphūpahāravicittaṃ supariniṭṭhitabhūmikammanti sambandho.",
  "tika-s0104t0:260_13": "Pupphapūjā pupphūpahāro.",
  "tika-s0104t0:260_14": "Ettha hi nānāratanavicittaggahaṇaṃ nānāpupphūpahāravicittatāyanidassanaṃ,",
  "tika-s0104t0:260_15": "maṇikoṭṭimatalaggahaṇaṃ supariniṭṭhitabhūmikammatāyāti daṭṭhabbaṃ.",
  "tika-s0104t0:260_16": "Nanti maṇḍapaṃ.",
  "tika-s0104t0:260_17": "Brahmavimānasadisanti bhāvanapuṃsakaṃ,",
  "tika-s0104t0:260_18": "yathā brahmavimānaṃ sobhati,",
  "tika-s0104t0:260_19": "tathā alaṅkaritvāti attho.",
  "tika-s0104t0:260_20": "Visesena mānetabbanti vimānaṃ.",
  "tika-s0104t0:260_21": "Saddavidū pana “vihe ākāse māyanti gacchanti devā yenāti vimāna”nti vadanti.",
  "tika-s0104t0:260_22": "Visesena vā sucaritakammunā mīyati nimmīyatīti vimānaṃ,",
  "tika-s0104t0:260_23": "vīti vā sakuṇo vuccati,",
  "tika-s0104t0:260_24": "taṃ saṇṭhānena mīyati nimmīyatīti vimānantiādināpi vattabbo.",
  "tika-s0104t0:260_25": "Vimānaṭṭhakathāyaṃ pana “ekayojanadviyojanādibhāvena pamāṇavisesayuttatāya,",
  "tika-s0104t0:260_26": "sobhātisayayogena ca visesato mānanīyatāya vimāna”nti vuttaṃ.",
  "tika-s0104t0:260_27": "Natthi agghametesanti anagghāni,",
  "tika-s0104t0:260_28": "aparimāṇagghāni agghitumasakkuṇeyyānīti vuttaṃ hoti.",
  "tika-s0104t0:260_29": "Patirūpaṃ,",
  "tika-s0104t0:260_30": "paccekaṃ vā attharitabbānīti paccattharaṇāni,",
  "tika-s0104t0:260_31": "tesaṃ satāni tathā.",
  "tika-s0104t0:260_32": "Uttarābhimukhanti uttaradisābhimukhaṃ.",
  "tika-s0104t0:260_33": "Dhammopi satthāyeva satthukiccanipphādanatoti vuttaṃ “buddhassa bhagavato āsanārahaṃ dhammāsanaṃ paññapetvā”ti.",
  "tika-s0104t0:260_34": "Yathāha “yo kho…pe…",
  "tika-s0104t0:260_35": "mamaccayena satthā”tiādi,",
  "tika-s0104t0:260_36": "tathāgatappaveditadhammadesakassa vā satthukiccāvahattā tathārūpe āsane nisīditumarahatīti dassetumpi evaṃ vuttaṃ.",
  "tika-s0104t0:260_37": "Āsanārahanti nisīdanārahaṃ.",
  "tika-s0104t0:260_38": "Dhammāsananti dhammadesakāsanaṃ,",
  "tika-s0104t0:260_39": "dhammaṃ vā kathetuṃ yuttāsanaṃ.",
  "tika-s0104t0:260_40": "Dantakhacitanti dantehi khacitaṃ,",
  "tika-s0104t0:260_41": "hatthidantehi katanti vuttaṃ hoti.",
  "tika-s0104t0:260_42": "“Danto nāma hatthidanto vuccatī”ti hi vuttaṃ.",
  "tika-s0104t0:260_43": "Etthāti etasmiṃ dhammāsane.",
  "tika-s0104t0:260_44": "Mama kiccanti mama kammaṃ,",
  "tika-s0104t0:260_45": "mayā vā karaṇīyaṃ.",
  "tika-s0104t0:261_0": "Idāni āyasmato ānandassa asekkhabhūmisamāpajjanaṃ dassento “tasmiñca panā”tiādimāha.",
  "tika-s0104t0:261_1": "Tattha tasmiñca pana divasaeti tathā raññā ārocāpitadivase,",
  "tika-s0104t0:261_2": "sāvaṇamāsassa kāḷapakkhacatutthadivaseti vuttaṃ hoti.",
  "tika-s0104t0:261_3": "Anatthajananato visasaṅkāsatāya kileso visaṃ,",
  "tika-s0104t0:261_4": "tassa khīṇāsavabhāvato aññathābhāvasaṅkhātā satti gandho.",
  "tika-s0104t0:261_5": "Tathā hi so bhagavato parinibbānādīsu vilāpādimakāsi.",
  "tika-s0104t0:261_6": "Apica visajananakapupphādigandhapaṭibhāgatāya nānāvidhadukkhahetukiriyājananako kilesova “visagandho”ti vuccati.",
  "tika-s0104t0:261_7": "Tathā hi so “visaṃ haratīti visattikā,",
  "tika-s0104t0:261_8": "visamūlāti visattikā,",
  "tika-s0104t0:261_9": "visaphalāti visattikā,",
  "tika-s0104t0:261_10": "visaparibhogāti visattikā”tiādinā vuttoti.",
  "tika-s0104t0:261_11": "Apica visagandhonāma virūpo maṃsādigandho,",
  "tika-s0104t0:261_12": "taṃsadisatāya pana kileso.",
  "tika-s0104t0:261_13": "“Vissasaddo hi virūpe”ti abhidhammaṭīkāyaṃvuttaṃ.",
  "tika-s0104t0:261_14": "Addhāti ekaṃsato.",
  "tika-s0104t0:261_15": "Saṃveganti dhammasaṃvegaṃ.",
  "tika-s0104t0:261_16": "“Ohitabhārāna”nti hi yebhuyyena,",
  "tika-s0104t0:261_17": "padhānena ca vuttaṃ.",
  "tika-s0104t0:261_18": "Edisesu pana ṭhānesu tadaññesampi dhammasaṃvegoyeva adhippeto.",
  "tika-s0104t0:261_19": "Tathā hi “saṃvego nāma sahottappaṃ ñāṇaṃ,",
  "tika-s0104t0:261_20": "so tassā bhagavato dassane uppajjī”ti rajjumālāvimānavaṇṇanāyaṃvuttaṃ,",
  "tika-s0104t0:261_21": "sā ca tadā aviññātasāsanā anāgataphalāti.",
  "tika-s0104t0:261_22": "Itarathā hi cittutrāsavasena dosoyeva saṃvegoti āpajjati,",
  "tika-s0104t0:261_23": "evañca sati so tassa asekkhabhūmisamāpajjanassa ekaṃsakāraṇaṃ na siyā.",
  "tika-s0104t0:261_24": "Evamabhūto ca so idha na vattabboyevāti alamatipapañcena.",
  "tika-s0104t0:261_25": "Tenāti tasmā sve saṅghasannipātassa vattamānattā,",
  "tika-s0104t0:261_26": "sekkhasakaraṇīyattā vā.",
  "tika-s0104t0:261_27": "Te na yuttanti tava na yuttaṃ,",
  "tika-s0104t0:261_28": "tayā vā sannipātaṃ gantuṃ na patirūpaṃ.",
  "tika-s0104t0:262_0": "Metanti mama etaṃ gamanaṃ.",
  "tika-s0104t0:262_1": "Yvāhanti yo ahaṃ,",
  "tika-s0104t0:262_2": "yanti vā kiriyāparāmasanaṃ,",
  "tika-s0104t0:262_3": "tena “gaccheyya”nti ettha gamanakiriyaṃ parāmasati,",
  "tika-s0104t0:262_4": "kiriyāparāmasanassa ca yaṃ taṃ-",
  "tika-s0104t0:262_5": "saddassa ayaṃ pakati,",
  "tika-s0104t0:262_6": "yadidaṃ napuṃsakaliṅgena,",
  "tika-s0104t0:262_7": "ekavacanena ca yogyatā tathāyeva tattha tattha dassanato.",
  "tika-s0104t0:262_8": "Kiriyāya hi sabhāvato napuṃsakattamekattañca icchanti saddavidū.",
  "tika-s0104t0:262_9": "Āvajjesīti upanāmesi.",
  "tika-s0104t0:262_10": "Muttāti muccitā.",
  "tika-s0104t0:262_11": "Appattañcāti agatañca,",
  "tika-s0104t0:262_12": "bimbohane na tāva ṭhapitanti vuttaṃ hoti.",
  "tika-s0104t0:262_13": "Etasmiṃ antareti etthantare,",
  "tika-s0104t0:262_14": "iminā padadvayena dassitakālānaṃ vemajjhakkhaṇe,",
  "tika-s0104t0:262_15": "tathādassitakāladvayassa vā vivareti vuttaṃ hoti.",
  "tika-s0104t0:263_0": "“Kāraṇe ceva citte ca, khaṇasmiṃ vivarepi ca;",
  "tika-s0104t0:264_0": "Vemajjhādīsu atthesu ‘antarā’ti ravo gato”ti.",
  "tika-s0104t0:265_0": "Hi vuttaṃ.",
  "tika-s0104t0:265_1": "Anupādāyāti taṇhādiṭṭhivasena kañci dhammaṃ aggahetvā,",
  "tika-s0104t0:265_2": "yehi vā kilesehi muccati,",
  "tika-s0104t0:265_3": "tesaṃ lesamattampi aggahetvā.",
  "tika-s0104t0:265_4": "Āsavehīti bhavato ā bhavaggaṃ,",
  "tika-s0104t0:265_5": "dhammato ca ā gotrabhuṃ savanato pavattanato āsavasaññitehi kilesehi.",
  "tika-s0104t0:265_6": "Upalakkhaṇavacanamattañcetaṃ.",
  "tika-s0104t0:265_7": "Tadekaṭṭhatāya hi sabbehipi kilesehi sabbehipi pāpadhammehi cittaṃ vimuccatiyeva.",
  "tika-s0104t0:265_8": "Cittaṃ vimuccīti cittaṃ arahattamaggakkhaṇe āsavehi vimuccamānaṃ hutvā arahattaphalakkhaṇe vimucci.",
  "tika-s0104t0:265_9": "Tadatthaṃ vivarati “ayañhī”tiādinā.",
  "tika-s0104t0:265_10": "Caṅkamenāti caṅkamanakiriyāya.",
  "tika-s0104t0:265_11": "Visesanti attanā laddhamaggaphalato visesamaggaphalaṃ.",
  "tika-s0104t0:265_12": "Vivaṭṭūpanissayabhūtaṃ kataṃ upacitaṃ puññaṃ yenāti katapuñño,",
  "tika-s0104t0:265_13": "arahattādhigamāya katādhikāroti attho.",
  "tika-s0104t0:265_14": "Padhānamanuyuñjāti vīriyamanuyuñjāhi,",
  "tika-s0104t0:265_15": "arahattasamāpattiyā anuyogaṃ karohīti vuttaṃ hoti.",
  "tika-s0104t0:265_16": "Hohisīti bhavissasi.",
  "tika-s0104t0:265_17": "Kathādosoti kathāya doso vitathabhāvo.",
  "tika-s0104t0:265_18": "Accāraddhanti ativiya āraddhaṃ.",
  "tika-s0104t0:265_19": "Uddhaccāyāti uddhatabhāvāya.",
  "tika-s0104t0:265_20": "Handāti vossaggavacanaṃ.",
  "tika-s0104t0:265_21": "Tena hi adhunāyeva yojemi,",
  "tika-s0104t0:265_22": "na panāhaṃ papañcaṃ karomīti vossaggaṃ karoti.",
  "tika-s0104t0:265_23": "Vīriyasamataṃ yojemīti caṅkamanavīriyassa adhimattattā tassa hāpanavasena samādhinā samatāpādanena vīriyassa samataṃ samabhāvaṃ yojemi,",
  "tika-s0104t0:265_24": "vīriyena vā samathasaṅkhātaṃ samādhiṃ yojemītipi attho.",
  "tika-s0104t0:265_25": "Dvidhāpi hi pāṭho dissati.",
  "tika-s0104t0:265_26": "Vissamissāmīti assasissāmi.",
  "tika-s0104t0:265_27": "Idāni tassa visesato pasaṃsanārahabhāvaṃ dassetuṃ “tenā”tiādi vuttaṃ.",
  "tika-s0104t0:265_28": "Tenāti catuiriyāpathavirahitatākāraṇena.",
  "tika-s0104t0:265_29": "“Anipanno”tiādīni paccuppannavacanāneva.",
  "tika-s0104t0:265_30": "Parinibbutopi so ākāseyeva parinibbāyi.",
  "tika-s0104t0:265_31": "Tasmā therassa kilesaparinibbānaṃ,",
  "tika-s0104t0:265_32": "khandhaparinibbānañca visesena pasaṃsārahaṃ acchariyabbhutamevāti.",
  "tika-s0104t0:266_0": "Dutiyadivaseti therena arahattapattadivasato dutiyadivase.",
  "tika-s0104t0:266_1": "Pañcamiyanti tithīpekkhāya vuttaṃ,",
  "tika-s0104t0:266_2": "“dutiyadivase”ti iminā tulyādhikaraṇaṃ.",
  "tika-s0104t0:266_3": "Bhinnaliṅgampi hi tulyatthapadaṃ dissati yathā “guṇo pamāṇaṃ,",
  "tika-s0104t0:266_4": "vīsati cittāni” iccādi.",
  "tika-s0104t0:266_5": "Kāḷapakkhassāti sāvaṇamāsakāḷapakkhassa.",
  "tika-s0104t0:266_6": "Paṭhamañhi māsaṃ khaṇḍaphullapaṭisaṅkharaṇamakaṃsu,",
  "tika-s0104t0:266_7": "paṭhamamāsabhāvo ca majjhimappadesavohārena.",
  "tika-s0104t0:266_8": "Tattha hi purimapuṇṇamito yāva aparā puṇṇamī,",
  "tika-s0104t0:266_9": "tāva eko māsoti voharanti.",
  "tika-s0104t0:266_10": "Tato tīṇi divasāni rājā maṇḍapamakāsi,",
  "tika-s0104t0:266_11": "tato dutiyadivase thero arahattaṃ sacchākāsi,",
  "tika-s0104t0:266_12": "tatiyadivase pana sannipatitvā therā saṅgītimakaṃsu,",
  "tika-s0104t0:266_13": "tasmā āsaḷhimāsakāḷapakkhapāṭipadato yāva sāvaṇamāsakāḷapakkhapañcamī,",
  "tika-s0104t0:266_14": "tāva pañcadivasādhiko ekamāso hoti.",
  "tika-s0104t0:266_15": "Samānoti uppajjamāno.",
  "tika-s0104t0:266_16": "Haṭṭhatuṭṭhacittoti ativiya somanassacitto,",
  "tika-s0104t0:266_17": "pāmojjena vā haṭṭhacitto pītiyā tuṭṭhacitto.",
  "tika-s0104t0:266_18": "Ekaṃsanti ekasmiṃ aṃse,",
  "tika-s0104t0:266_19": "vāmaṃseti attho.",
  "tika-s0104t0:266_20": "Tathā hi vaṅgīsasuttavaṇṇanāyaṃ vuttaṃ –",
  "tika-s0104t0:267_0": "“Ekaṃsaṃ cīvaranti ettha puna saṇṭhāpanavasena evaṃ vuttaṃ,",
  "tika-s0104t0:267_1": "ekaṃsanti ca vāmaṃsaṃ pārupitvā ṭhitassetaṃ adhivacanaṃ.",
  "tika-s0104t0:267_2": "Yato yathā vāmaṃsaṃ pārupitvā ṭhitaṃ hoti,",
  "tika-s0104t0:267_3": "tathā cīvaraṃ katvāti evamassattho veditabbo”ti.",
  "tika-s0104t0:268_0": "Bandha…pe…",
  "tika-s0104t0:268_1": "viyāti vaṇṭato pavuttasuparipakkatālaphalamiva. Paṇḍu…pe…",
  "tika-s0104t0:268_2": "viyāti sitapītapabhāyuttapaṇḍuromajakambale ṭhapito jātimā maṇi viya,",
  "tika-s0104t0:268_3": "jātivacanena cettha kuttimaṃ nivatteti.",
  "tika-s0104t0:268_4": "Samuggatapuṇṇacando viyāti juṇhapakkhapannarasuposathe samuggato soḷasakalāparipuṇṇo cando viya. Bālā…pe…",
  "tika-s0104t0:268_5": "viyāti taruṇasūriyapabhāsamphassena phullitasuvaṇṇavaṇṇaparāgagabbhaṃ satapattapaddhaṃ viya.",
  "tika-s0104t0:268_6": "“Piñjarasaddo hi hemavaṇṇapariyāyo”ti sāratthadīpaniyaṃ vutto.",
  "tika-s0104t0:268_7": "Pariyodātenāti pabhassarena.",
  "tika-s0104t0:268_8": "Sappabhenāti vaṇṇappabhāya,",
  "tika-s0104t0:268_9": "sīlappabhāya ca samannāgatena.",
  "tika-s0104t0:268_10": "Sassirikenāti sarīrasobhaggādisaṅkhātāya siriyā ativiya sirimatā.",
  "tika-s0104t0:268_11": "Mukhavarenāti yathāvuttasobhāsamalaṅkatattā uttamamukhena.",
  "tika-s0104t0:268_12": "Kāmaṃ “ahamasmi arahattaṃ patto”ti nārocesi,",
  "tika-s0104t0:268_13": "tathārūpāya pana uttamalīḷāya gamanato passantā sabbepi tamatthaṃ jānanti,",
  "tika-s0104t0:268_14": "tasmā ārocento viya hotīti āha “attano arahattappattiṃ ārocayamāno viya agamāsī”ti.",
  "tika-s0104t0:269_0": "Kimatthaṃ panāyaṃ evamārocayamāno viya agamāsīti? Vuccate –",
  "tika-s0104t0:269_1": "so hi “attupanāyikaṃ akatvā aññabyākaraṇaṃ bhagavatā saṃvaṇṇita”nti manasi karitvā “sekkhatāya dhammavinayasaṅgītiyā",
  "tika-s0104t0:269_2": "gahetumayuttampi bahussutattā gaṇhissāmā”ti nisinnānaṃ therānaṃ arahattappattivijānanena somanassuppādanatthaṃ,",
  "tika-s0104t0:269_3": "“appamatto hohī”ti bhagavatā dinnaovādassa ca saphalatādīpanatthaṃ evamārocayamāno viya agamāsīti.",
  "tika-s0104t0:269_4": "Āyasmato mahākassapassa etadahosi samasamaṭṭhapanādinā yathāvuttakāraṇena satthukappattā.",
  "tika-s0104t0:269_5": "Dhareyyāti vijjamāno bhaveyya.",
  "tika-s0104t0:269_6": "“Sobhati vata te āvuso ānanda arahattasamadhigamatā”tiādinā sādhukāramadāsi.",
  "tika-s0104t0:269_7": "Ayamidha dīghabhāṇakānaṃ vādo.",
  "tika-s0104t0:269_8": "Khuddakabhāṇakesu ca suttanipātakhuddakapāṭhabhāṇakānaṃ vādotipi yujjati tadaṭṭhakathāsupi tathā vuttattā.",
  "tika-s0104t0:270_0": "Majjhimaṃ nikāyaṃ bhaṇanti sīlenāti majjhimabhāṇakā,",
  "tika-s0104t0:270_1": "tappaguṇā ācariyā.",
  "tika-s0104t0:270_2": "Yathāvuḍḍhanti vuḍḍhapaṭipāṭiṃ,",
  "tika-s0104t0:270_3": "tadanatikkamitvā vā.",
  "tika-s0104t0:270_4": "Tatthāti tasmiṃ bhikkhusaṅghe.",
  "tika-s0104t0:270_5": "Ānandassa etamāsananti sambandho.",
  "tika-s0104t0:270_6": "Tasmiṃ samayeti tasmiṃ evaṃkathanasamaye.",
  "tika-s0104t0:270_7": "Thero cintesi “kuhiṃ gato”ti pucchantānaṃ attānaṃ dassente ativiya pākaṭabhāvena bhavissamānattā,",
  "tika-s0104t0:270_8": "ayampi majjhimabhāṇakesveva ekaccānaṃ vādo,",
  "tika-s0104t0:270_9": "tasmā itipi eke vadantīti sambandho.",
  "tika-s0104t0:270_10": "Ākāsena āgantvā attano āsaneyeva attānaṃ dassesītipi tesameva ekacce vadanti.",
  "tika-s0104t0:270_11": "Pulliṅgavisaye hi “eke”ti vutte sabbattha “ekacce”ti attho veditabbo.",
  "tika-s0104t0:270_12": "Tīsupi cettha vādesu tesaṃ tesaṃ bhāṇakānaṃ tena tenākārena āgatamattaṃ ṭhapetvā visuṃ visuṃ vacane aññaṃ visesakāraṇaṃ natthi.",
  "tika-s0104t0:270_13": "Sattamāsaṃ katāya hi dhammavinayasaṅgītiyā kadāci pakatiyāva,",
  "tika-s0104t0:270_14": "kadāci pathaviyaṃ nimujjitvā,",
  "tika-s0104t0:270_15": "kadāci ākāsena āgatattā taṃ tadāgamanamupādāya tathā tathā vadanti.",
  "tika-s0104t0:270_16": "Apica saṅgītiyā ādidivaseyeva paṭhamaṃ pakatiyā āgantvā tato paraṃ ākāsamabbhuggantvā parisaṃ pattakāle",
  "tika-s0104t0:270_17": "tato otaritvā bhikkhupantiṃ apīḷento pathaviyaṃ nimujjitvā āsane attānaṃ dassesītipi vadanti.",
  "tika-s0104t0:270_18": "Yathā vā tathā vā āgacchatu,",
  "tika-s0104t0:270_19": "āgamanākāramattaṃ na pamāṇaṃ,",
  "tika-s0104t0:270_20": "āgantvā gatakāle āyasmato mahākassapassa sādhukāradānameva pamāṇaṃ satthārā dātabbasādhukāradāneneva arahattappattiyā aññesampi ñāpitattā,",
  "tika-s0104t0:270_21": "bhagavati dharamāne paṭiggahetabbāya ca pasaṃsāya therassa paṭiggahitattā.",
  "tika-s0104t0:270_22": "Tasmā tamatthaṃ dassento “yathā vā”tiādimāha.",
  "tika-s0104t0:270_23": "Sabbatthāpīti sabbesupi tīsu vādesu.",
  "tika-s0104t0:271_0": "Bhikkhū āmantesīti bhikkhū ālapīti ayamettha attho,",
  "tika-s0104t0:271_1": "aññatra pana ñāpanepi dissati yathā “āmantayāmi vo bhikkhave,",
  "tika-s0104t0:271_2": "paṭivedayāmi vo bhikkhave”ti pakkosanepi dissati yathā “ehi tvaṃ bhikkhu mama vacanena sāriputtaṃ āmantehī”ti",
  "tika-s0104t0:271_3": "ālapanepi dissati yathā “tatra kho bhagavā bhikkhū āmantesi ‘bhikkhavo’ti”,",
  "tika-s0104t0:271_4": "idhāpi ālapaneti sāratthadīpaniyaṃ vuttaṃ.",
  "tika-s0104t0:271_5": "Ālapanamattassa pana abhāvato “kiṃ paṭhamaṃ saṅgāyāmā”tiādinā vuttena viññāpiyamānatthantarena ca sahacaraṇato ñāpaneva vaṭṭati,",
  "tika-s0104t0:271_6": "tasmā āmantesīti paṭivedesi viññāpesīti attho vattabbo.",
  "tika-s0104t0:271_7": "“Tatra kho bhagavā bhikkhū āmantesi ‘bhikkhavo’ti,",
  "tika-s0104t0:271_8": "‘bhaddante’ti te bhikkhū bhagavato paccassosu”ntiādīsu hi ālapanamattameva dissati,",
  "tika-s0104t0:271_9": "na viññāpiyamānatthantaraṃ,",
  "tika-s0104t0:271_10": "taṃ pana “bhūtapubbaṃ bhikkhave”tiādinā paccekameva āraddhaṃ.",
  "tika-s0104t0:271_11": "Tasmā tādisesveva ālapane vaṭṭatīti no takko.",
  "tika-s0104t0:271_12": "Saddavidū pana vadanti “āmantayitvā devindo,",
  "tika-s0104t0:271_13": "vissakammaṃ mahiddhika’ntiādīsu viya mantasaddo guttabhāsane.",
  "tika-s0104t0:271_14": "Tasmā ‘āmantesī’ti etassa sammantayīti attho”ti.",
  "tika-s0104t0:271_15": "“Āvuso”tiādi āmantanākāradīpanaṃ.",
  "tika-s0104t0:271_16": "Dhammaṃ vā vinayaṃ vāti ettha vā-",
  "tika-s0104t0:271_17": "saddo vikappane,",
  "tika-s0104t0:271_18": "tena “kimekaṃ tesu paṭhamaṃ saṅgāyāmā”ti dasseti.",
  "tika-s0104t0:271_19": "Kasmā āyūti āha “vinaye ṭhite”tiādi. “Yasmā,",
  "tika-s0104t0:271_20": "tasmā”ti ca ajjhāharitvā yojetabbaṃ.",
  "tika-s0104t0:271_21": "Tasmāti tāya āyusarikkhatāya.",
  "tika-s0104t0:271_22": "Dhuranti jeṭṭhakaṃ.",
  "tika-s0104t0:271_23": "No nappahotīti pahotiyeva.",
  "tika-s0104t0:271_24": "Dvipaṭisedho hi saha atisayena pakatyatthadīpako.",
  "tika-s0104t0:272_0": "Etadagganti eso aggo.",
  "tika-s0104t0:272_1": "Liṅgavipallāsena hi ayaṃ niddeso.",
  "tika-s0104t0:272_2": "Yadidanti ca yo ayaṃ,",
  "tika-s0104t0:272_3": "yadidaṃ khandhapañcakanti vā yojetabbaṃ.",
  "tika-s0104t0:272_4": "Evañhi sati “etadagga”nti yathārutaliṅgameva.",
  "tika-s0104t0:272_5": "“Yadida”nti padassa ca ayaṃ sabhāvo,",
  "tika-s0104t0:272_6": "yā tassa tassa atthassa vattabbassa liṅgānurūpena “yo aya”nti vā “yā aya”nti vā “yaṃ ida”nti vā yojetabbatā tathāyevassa tattha tattha dassitattā.",
  "tika-s0104t0:272_7": "Bhikkhūnaṃ vinayadharānanti niddhāraṇachaṭṭhīniddeso.",
  "tika-s0104t0:273_0": "Attanāva attānaṃ sammannīti sayameva attānaṃ sammataṃ akāsi.",
  "tika-s0104t0:273_1": "“Attanā”ti hi idaṃ tatiyāvisesanaṃ bhavati,",
  "tika-s0104t0:273_2": "tañca parehi sammannanaṃ nivatteti,",
  "tika-s0104t0:273_3": "“attanā”ti vā ayaṃ vibhatyantapatirūpako abyayasaddo.",
  "tika-s0104t0:273_4": "Keci pana “liṅgatthe tatiyā abhihitakattubhāvato”ti vadanti.",
  "tika-s0104t0:273_5": "Tadayuttameva “thero”ti kattuno vijjamānattā.",
  "tika-s0104t0:273_6": "Vissajjanatthāya attanāva attānaṃ sammannīti yojetabbaṃ.",
  "tika-s0104t0:273_7": "Pucchadhātussa dvikammikattā “upāliṃ vinaya”nti kammadvayaṃ vuttaṃ.",
  "tika-s0104t0:274_0": "Bījaniṃ gahetvāti ettha bījanīgahaṇaṃ dhammakathikānaṃ dhammatāti veditabbaṃ.",
  "tika-s0104t0:274_1": "Tāya hi dhammakathikānaṃ parisāya hatthakukkuccamukhavikārādi paṭicchādīyati.",
  "tika-s0104t0:274_2": "Bhagavā ca dhammakathikānaṃ dhammatādassanatthameva vicitrabījaniṃ gaṇhāti.",
  "tika-s0104t0:274_3": "Aññathā hi sabbassapi lokassa alaṅkārabhūtaṃ paramukkaṃsagatasikkhāsaṃyamānaṃ buddhānaṃ mukhacandamaṇḍalaṃ paṭicchādetabbaṃ na siyā.",
  "tika-s0104t0:274_4": "“Paṭhamaṃ āvuso upāli pārājikaṃ kattha paññatta”nti kasmā vuttaṃ,",
  "tika-s0104t0:274_5": "nanu tassa saṅgītiyā purimakāle paṭhamabhāvo na yuttoti?",
  "tika-s0104t0:274_6": "No na yutto bhagavatā paññattānukkamena,",
  "tika-s0104t0:274_7": "pātimokkhuddesānukkamena ca paṭhamabhāvassa siddhattā.",
  "tika-s0104t0:274_8": "Yebhuyyena hi tīṇi piṭakāni bhagavato dharamānakāle ṭhitānukkameneva saṅgītāni,",
  "tika-s0104t0:274_9": "visesato vinayābhidhammapiṭakānīti daṭṭhabbaṃ.",
  "tika-s0104t0:274_10": "Kismiṃ vatthusminti,",
  "tika-s0104t0:274_11": "methunadhammeti ca nimittatthe bhummavacanaṃ.",
  "tika-s0104t0:274_12": "“Kattha paññatta”ntiādinā dassitena saha tadavasiṭṭhampi saṅgahetvā dassetuṃ “vatthumpi pucchī”tiādi vuttaṃ.",
  "tika-s0104t0:275_0": "Saṅgītikārakavacanasammissaṃ vā nu kho,",
  "tika-s0104t0:275_1": "suddhaṃ vā buddhavacananti āsaṅkāpariharaṇatthaṃ,",
  "tika-s0104t0:275_2": "yathāsaṅgītasseva pamāṇabhāvaṃ dassanatthañca pucchaṃ samuddharitvā vissajjento “kiṃ panetthā”tiādimāha.",
  "tika-s0104t0:275_3": "Ettha paṭhamapārājiketi etissaṃ tathāsaṅgītāya paṭhamapārājikapāḷiyaṃ.",
  "tika-s0104t0:275_4": "Tenevāha “na hi tathāgatā ekabyañjanampi niratthakaṃ vadantī”ti.",
  "tika-s0104t0:275_5": "Apanetabbanti atirekabhāvena niratthakatāya,",
  "tika-s0104t0:275_6": "vitathabhāvena vā ayuttatāya chaḍḍetabbavacanaṃ.",
  "tika-s0104t0:275_7": "Pakkhipitabbanti asampuṇṇatāya upanetabbavacanaṃ.",
  "tika-s0104t0:275_8": "Kasmāti āha “na hī”tiādi.",
  "tika-s0104t0:275_9": "Sāvakānaṃ pana devatānaṃ vā bhāsiteti bhagavato pucchāthomanādivasena bhāsitaṃ sandhāyāha.",
  "tika-s0104t0:275_10": "Sabbatthāpīti bhagavato sāvakānaṃ devatānañca bhāsitepi.",
  "tika-s0104t0:275_11": "Taṃ pana pakkhipanaṃ sambandhavacanamattasseva,",
  "tika-s0104t0:275_12": "na sabhāvāyuttiyā atthassāti dasseti “kiṃ pana ta”ntiādinā sambandhavacanamattanti pubbāparasambandhavacanameva.",
  "tika-s0104t0:275_13": "Idaṃ paṭhamapārājikanti vavatthapetvā ṭhapesuṃ imināva vācanāmaggena uggahaṇadhāraṇādikiccanipphādanatthaṃ,",
  "tika-s0104t0:275_14": "tadatthameva ca gaṇasajjhāyamakaṃsu “tena…pe…",
  "tika-s0104t0:275_15": "viharatī”ti.",
  "tika-s0104t0:275_16": "Sajjhāyārambhakāleyeva pathavī akampitthāti vadanti,",
  "tika-s0104t0:275_17": "tadidaṃ pana pathavīkampanaṃ therānaṃ dhammasajjhāyānubhāvenāti ñāpetuṃ “sādhukāraṃ dadamānā viyā”ti vuttaṃ.",
  "tika-s0104t0:275_18": "Udakapariyantanti pathavīsandhārakaudakapariyantaṃ.",
  "tika-s0104t0:275_19": "Tasmiñhi caliteyeva sāpi calati,",
  "tika-s0104t0:275_20": "etena ca padesapathavīkampanaṃ nivatteti.",
  "tika-s0104t0:276_0": "Kiñcāpi pāḷiyaṃ gaṇanā natthi,",
  "tika-s0104t0:276_1": "saṅgītimāropitāni pana ettakānevāti dīpetuṃ “pañcasattati sikkhāpadānī”ti vuttaṃ “purimanayenevā”ti etena sādhukāraṃ dadamānā viyāti atthamāha.",
  "tika-s0104t0:276_2": "Na kevalaṃ sikkhāpadakaṇḍavibhaṅganiyameneva,",
  "tika-s0104t0:276_3": "atha kho pamāṇaniyamenāpīti dassetuṃ “catusaṭṭhibhāṇavārā”ti vuttaṃ.",
  "tika-s0104t0:276_4": "Ettha ca bhāṇavāroti –",
  "tika-s0104t0:277_0": "“Aṭṭhakkharā ekapadaṃ, ekagāthā catuppadaṃ;",
  "tika-s0104t0:278_0": "Gāthā cekā mato gantho, gantho bāttiṃsatakkharo.",
  "tika-s0104t0:279_0": "Bāttiṃsakkharaganthānaṃ, paññāsadvisataṃ pana;",
  "tika-s0104t0:280_0": "Bhāṇavāro mato eko, svaṭṭhakkharasahassako”ti.",
  "tika-s0104t0:281_0": "Evaṃ aṭṭhakkharasahassaparimāṇo pāṭho vuccati.",
  "tika-s0104t0:281_1": "Bhaṇitabbo vāro yassāti hi bhāṇavāro,",
  "tika-s0104t0:281_2": "ekena sajjhāyanamaggena kathetabbavāroti attho.",
  "tika-s0104t0:281_3": "Khandhakanti mahāvaggacūḷavaggaṃ.",
  "tika-s0104t0:281_4": "Khandhānaṃ samūhato,",
  "tika-s0104t0:281_5": "pakāsanato vā khandhakoti hi vuccati,",
  "tika-s0104t0:281_6": "khandhāti cettha pabbajjūpasampadādivinayakammasaṅkhātā,",
  "tika-s0104t0:281_7": "cārittavārittasikkhāpadasaṅkhātā ca paññattiyo adhippetā.",
  "tika-s0104t0:281_8": "Pabbajjādīni hi bhagavatā paññattattā paññattiyoti vuccanti.",
  "tika-s0104t0:281_9": "Paññattiyañca khandhasaddo dissati “dārukkhandho,",
  "tika-s0104t0:281_10": "aggikkhandho,",
  "tika-s0104t0:281_11": "udakakkhandho”tiādīsu viya.",
  "tika-s0104t0:281_12": "Apica bhāgarāsaṭṭhatāpi yujjatiyeva tāsaṃ paññattīnaṃ bhāgato,",
  "tika-s0104t0:281_13": "rāsito ca vibhattattā,",
  "tika-s0104t0:281_14": "taṃ pana vinayapiṭakaṃ bhāṇakehi rakkhitaṃ gopitaṃ saṅgahāruḷhanayeneva cirakālaṃ anassamānaṃ hutvā patiṭṭhahissatīti",
  "tika-s0104t0:281_15": "āyasmantaṃ upālittheraṃ paṭicchāpesuṃ “āvuso imaṃ tuyhaṃ nissitake vācehī”ti.",
  "tika-s0104t0:282_0": "Dhammaṃ saṅgāyitukāmoti suttantābhidhammasaṅgītiṃ kattukāmo “dhammo ca vinayo ca desito paññatto”tiādīsu",
  "tika-s0104t0:282_1": "viya pārisesanayena dhammasaddassa suttantābhidhammesveva pavattanato.",
  "tika-s0104t0:282_2": "Ayamattho upari āvi bhavissati.",
  "tika-s0104t0:283_0": "Saṅghaṃ ñāpesīti ettha heṭṭhā vuttanayena attho veditabbo.",
  "tika-s0104t0:283_1": "Kataraṃ āvuso piṭakanti vinayāvasesesu dvīsu piṭakesu kataraṃ piṭakaṃ.",
  "tika-s0104t0:283_2": "Vinayābhidhammānampi khuddakasaṅgītipariyāpannattā tamantarena vuttaṃ “suttantapiṭake catasso saṅgītiyo”ti.",
  "tika-s0104t0:283_3": "Saṅgītiyoti ca saṅgāyanakāle dīghādivasena visuṃ visuṃ niyametvā saṅgayhamānattā nikāyāva vuccanti.",
  "tika-s0104t0:283_4": "Tenāha “dīghasaṅgīti”ntiādi.",
  "tika-s0104t0:283_5": "Suttāneva sampiṇḍetvā vaggakaraṇavasena tayo vaggā,",
  "tika-s0104t0:283_6": "nāññānīti dassetuṃ “catuttiṃsa suttāni tayo vaggā”ti vuttaṃ.",
  "tika-s0104t0:283_7": "Tasmā catuttisaṃ suttāni tayo vaggā honti,",
  "tika-s0104t0:283_8": "suttāni vā catuttiṃsa,",
  "tika-s0104t0:283_9": "tesaṃ vaggakaraṇavasena tayo vaggā,",
  "tika-s0104t0:283_10": "tesu tīsu vaggesūti yojetabbaṃ.",
  "tika-s0104t0:283_11": "“Brahmajālasuttaṃ nāma atthi,",
  "tika-s0104t0:283_12": "taṃ paṭhamaṃ saṅgāyāmā”ti vutte kasmāti codanāsambhavato “tividhasīlālaṅkata”ntiādimāha.",
  "tika-s0104t0:283_13": "Hetugabbhāni hi etāni.",
  "tika-s0104t0:283_14": "Cūḷamajjhimamahāsīlavasena tividhassāpi sīlassa pakāsanattā tena alaṅkataṃ vibhūsitaṃ tathā nānāvidhe",
  "tika-s0104t0:283_15": "micchājīvabhūte kuhanalapanādayo viddhaṃsetīti nānāvidhamicchājīvakuhanalapanādividdhaṃsanaṃ.",
  "tika-s0104t0:283_16": "Tattha kuhanāti kuhāyanā,",
  "tika-s0104t0:283_17": "paccayapaṭisevanasāmantajappanairiyāpathasannissitasaṅkhātena tividhena vatthunā vimhāpanāti attho.",
  "tika-s0104t0:283_18": "Lapanāti vihāraṃ āgate manusse disvā “kimatthāya bhonto āgatā,",
  "tika-s0104t0:283_19": "kiṃ bhikkhū nimantetuṃ.",
  "tika-s0104t0:283_20": "Yadi evaṃ gacchatha,",
  "tika-s0104t0:283_21": "ahaṃ pacchato bhikkhū gahetvā āgacchāmī”ti evamādinā bhāsanā.",
  "tika-s0104t0:283_22": "Ādisaddena pupphadānādayo,",
  "tika-s0104t0:283_23": "nemittikatādayo ca saṅgaṇhāti.",
  "tika-s0104t0:283_24": "Apicettha micchājīvasaddena kuhanalapanāhi sesaṃ anesanaṃ gaṇhāti.",
  "tika-s0104t0:283_25": "Ādisaddena pana tadavasesaṃ mahicchatādikaṃ dussilyanti daṭṭhabbaṃ.",
  "tika-s0104t0:283_26": "Dvāsaṭṭhi diṭṭhiyo eva paliveṭhanaṭṭhena jālasarikkhatāya jālaṃ,",
  "tika-s0104t0:283_27": "tassa viniveṭhanaṃ apaliveṭhakaraṇaṃ tathā.",
  "tika-s0104t0:284_0": "Antarā ca bhante rājagahaṃ antarā ca nāḷandanti ettha antarāsaddo vivare “apicāyaṃ bhikkhave tapodādvinnaṃ",
  "tika-s0104t0:284_1": "mahānirayānaṃ antarikāya āgacchatī”tiādīsu viya.",
  "tika-s0104t0:284_2": "Tasmā rājagahassa ca nāḷandassa ca vivareti attho daṭṭhabbo.",
  "tika-s0104t0:284_3": "Antarāsaddena pana yuttattā upayogavacanaṃ kataṃ.",
  "tika-s0104t0:284_4": "Īdisesu ṭhānesu akkharacintakā “antarā gāmañca nadiñca yātī”ti evaṃ ekameva antarāsaddaṃ payujjanti,",
  "tika-s0104t0:284_5": "so dutiyapadenapi yojetabbo hoti.",
  "tika-s0104t0:284_6": "Ayojiyamāne hi upayogavacanaṃ na pāpuṇāti sāmivacanassa pasaṅge antarāsaddayogena upayogavacanassa icchitattā.",
  "tika-s0104t0:284_7": "Tattha rañño kīḷanatthaṃ paṭibhānacittavicitraagāramakaṃsu,",
  "tika-s0104t0:284_8": "taṃ “rājāgāraka”nti vuccati, tasmiṃ.",
  "tika-s0104t0:284_9": "Ambalaṭṭhikāti rañño uyyānaṃ.",
  "tika-s0104t0:284_10": "Tassa kira dvārasamīpe taruṇo ambarukkho atthi,",
  "tika-s0104t0:284_11": "taṃ “ambalaṭṭhikā”ti vadanti,",
  "tika-s0104t0:284_12": "tassa samīpe pavattattā uyyānampi “ambalaṭṭhikā” tveva saṅkhyaṃ gataṃ yathā “varuṇanagara”nti,",
  "tika-s0104t0:284_13": "tasmā ambalaṭṭhikāyaṃ nāma uyyāne rājāgāraketi attho.",
  "tika-s0104t0:284_14": "Aviññāyamānassa hi viññāpanatthaṃ etaṃ ādhāradvayaṃ vuttaṃ rājāgārametassāti vā rājāgārakaṃ, uyyānaṃ,",
  "tika-s0104t0:284_15": "rājāgāravati ambalaṭṭhikāyaṃ nāma uyyāneti attho.",
  "tika-s0104t0:284_16": "Bhinnaliṅgampi hi visesanapadamatthī”ti keci vadanti,",
  "tika-s0104t0:284_17": "evaṃ sati rājāgāraṃ ādhāro na siyā.",
  "tika-s0104t0:284_18": "“Rājāgāraketi evaṃnāmake uyyāne abhiramanārahaṃ kira rājāgārampi. Tattha,",
  "tika-s0104t0:284_19": "yassa vasenetaṃ evaṃ nāmaṃ labhatī”ti vajirabuddhitthero.",
  "tika-s0104t0:284_20": "Evaṃ sati “ambalaṭṭhikāya”nti āsannataruṇambarukkhena visesetvā “rājāgārake”ti uyyānameva nāmavasena vuttanti attho āpajjati,",
  "tika-s0104t0:284_21": "tathā ca vuttadosova siyā.",
  "tika-s0104t0:284_22": "Suppiyañca paribbājakanti suppiyaṃ nāma sañcayassa antevāsiṃ channaparibbājakañca.",
  "tika-s0104t0:284_23": "Brahmadattañca māṇavanti ettha taruṇo “māṇavo”ti vutto “ambaṭṭho māṇavo,",
  "tika-s0104t0:284_24": "aṅgako māṇavo”tiādīsu viya,",
  "tika-s0104t0:284_25": "tasmā brahmadattaṃ nāma taruṇapurisañca ārabbhāti attho.",
  "tika-s0104t0:284_26": "Vaṇṇāvaṇṇeti pasaṃsāya ceva garahāya ca.",
  "tika-s0104t0:284_27": "Atha vā guṇo vaṇṇo,",
  "tika-s0104t0:284_28": "aguṇo avaṇṇo,",
  "tika-s0104t0:284_29": "tesaṃ bhāsanaṃ uttarapadalopena tathā vuttaṃ yathā “rūpabhavo rūpa”nti.",
  "tika-s0104t0:285_0": "“Tato para”ntiādimhi ayaṃ vacanakkamo –",
  "tika-s0104t0:285_1": "sāmaññaphalaṃ panāvuso ānanda kattha bhāsitanti?",
  "tika-s0104t0:285_2": "Rājagahe bhante jīvakambavaneti.",
  "tika-s0104t0:285_3": "Kena saddhinti?",
  "tika-s0104t0:285_4": "Ajātasattunā vedehiputtena saddhinti.",
  "tika-s0104t0:285_5": "Atha kho āyasmā mahākassapo āyasmantaṃ ānandaṃ sāmaññaphalassa nidānampi pucchi,",
  "tika-s0104t0:285_6": "puggalampi pucchīti.",
  "tika-s0104t0:285_7": "Ettha hi “kaṃ ārabbhā”ti avatvā “kena saddhi”nti vattabbaṃ.",
  "tika-s0104t0:285_8": "Kasmāti ce?",
  "tika-s0104t0:285_9": "Na bhagavatā eva etaṃ suttaṃ bhāsitaṃ,",
  "tika-s0104t0:285_10": "raññāpi “yathā nu kho imāni puthusippāyatanānī”tiādinā kiñci kiñci vuttamatthi,",
  "tika-s0104t0:285_11": "tasmā evameva vattabbanti.",
  "tika-s0104t0:285_12": "Imināva nayena sabbattha “kaṃ ārabbhā”ti vā “kena saddhi”nti vā yathārahaṃ vatvā saṅgītimakāsīti daṭṭhabbaṃ.",
  "tika-s0104t0:285_13": "Tantinti suttavaggasamudāyavasena vavatthitaṃ pāḷiṃ.",
  "tika-s0104t0:285_14": "Evañca katvā “tivaggasaṅgahaṃ catuttiṃsasuttapaṭimaṇḍita”nti vacanaṃ upapannaṃ hoti.",
  "tika-s0104t0:285_15": "Pariharathāti uggahaṇavācanādivasena dhāretha.",
  "tika-s0104t0:285_16": "Tato anantaraṃ saṅgāyitvāti sambandho.",
  "tika-s0104t0:286_0": "“Dhammasaṅgaho cā”tiādinā samāso.",
  "tika-s0104t0:286_1": "Evaṃ saṃvaṇṇitaṃ porāṇakehīti attho.",
  "tika-s0104t0:286_2": "Etena “mahādhammahadayena,",
  "tika-s0104t0:286_3": "mahādhātukathāya vā saddhiṃ sattappakaraṇaṃ abhidhammapiṭakaṃ nāmā”ti vuttaṃ vitaṇḍavādimataṃ paṭikkhipitvā",
  "tika-s0104t0:286_4": "“kathāvatthunāva saddhi”nti vuttaṃ samānavādimataṃ dasseti.",
  "tika-s0104t0:286_5": "Saṇhañāṇassa,",
  "tika-s0104t0:286_6": "saṇhañāṇavantānaṃ vā visayabhāvato sukhumañāṇagocaraṃ.",
  "tika-s0104t0:287_0": "Cūḷaniddesamahāniddesavasena duvidhopi niddeso.",
  "tika-s0104t0:287_1": "Jātakādike khuddakanikāyapariyāpanne,",
  "tika-s0104t0:287_2": "yebhuyyena ca dhammaniddesabhūte tādise abhidhammapiṭakeva saṅgaṇhituṃ yuttaṃ,",
  "tika-s0104t0:287_3": "na pana dīghanikāyādippakāre suttantapiṭake,",
  "tika-s0104t0:287_4": "nāpi paññattiniddesabhūte vinayapiṭaketi dīghabhāṇakā jātakādīnaṃ abhidhammapiṭake saṅgahaṃ vadanti.",
  "tika-s0104t0:287_5": "Cariyāpiṭakabuddhavaṃsānañcettha aggahaṇaṃ jātakagatikattā,",
  "tika-s0104t0:287_6": "nettipeṭakopadesādīnañca niddesapaṭisambhidāmaggagatikattā.",
  "tika-s0104t0:287_7": "Majjhimabhāṇakā pana aṭṭhuppattivasena desitānaṃ jātakādīnaṃ yathānulomadesanābhāvato tādise suttantapiṭake saṅgaho yutto,",
  "tika-s0104t0:287_8": "na pana sabhāvadhammaniddesabhūte yathādhammasāsane abhidhammapiṭake,",
  "tika-s0104t0:287_9": "nāpi paññattiniddesabhūte yathāparādhasāsane vinayapiṭaketi jātakādīnaṃ suttantapiṭakapariyāpannataṃ vadanti.",
  "tika-s0104t0:287_10": "Yuttamettha vicāretvā gahetabbaṃ.",
  "tika-s0104t0:288_0": "Evaṃ nimittapayojanakāladesakārakakaraṇappakārehi paṭhamaṃ saṅgītiṃ dassetvā idāni tattha vavatthāpitesu",
  "tika-s0104t0:288_1": "dhammavinayesu nānappakārakosallatthaṃ ekavidhādibhedaṃ dassetuṃ “evameta”ntiādimāha.",
  "tika-s0104t0:288_2": "Tattha “eva”nti iminā etasaddena parāmasitabbaṃ yathāvuttasaṅgītippakāraṃ nidasseti.",
  "tika-s0104t0:288_3": "“Yañhī”tiādi vitthāro.",
  "tika-s0104t0:288_4": "Anuttaraṃ sammāsambodhinti anāvaraṇañāṇapadaṭṭhānaṃ maggañāṇaṃ,",
  "tika-s0104t0:288_5": "maggañāṇapadaṭṭhānañca anāvaraṇañāṇaṃ.",
  "tika-s0104t0:288_6": "Etthantareti abhisambujjhanassa,",
  "tika-s0104t0:288_7": "parinibbāyanassa ca vivare.",
  "tika-s0104t0:288_8": "Tadetaṃ pañcacattālīsa vassānīti kālavasena niyameti.",
  "tika-s0104t0:288_9": "Paccavekkhantena vāti udānādivasena pavattadhammaṃ sandhāyāha.",
  "tika-s0104t0:288_10": "Yaṃ vacanaṃ vuttaṃ,",
  "tika-s0104t0:288_11": "sabbaṃ tanti sambandho.",
  "tika-s0104t0:288_12": "Kiṃ panetanti āha “vimuttirasamevā”ti,",
  "tika-s0104t0:288_13": "na tadaññarasanti vuttaṃ hoti.",
  "tika-s0104t0:288_14": "Vimuccitthāti vimutti,",
  "tika-s0104t0:288_15": "rasitabbaṃ assādetabbanti rasaṃ,",
  "tika-s0104t0:288_16": "vimuttisaṅkhātaṃ rasametassāti vimuttirasaṃ,",
  "tika-s0104t0:288_17": "arahattaphalassādanti attho.",
  "tika-s0104t0:288_18": "Ayaṃ ācariyasāriputtattherassa mati.",
  "tika-s0104t0:288_19": "Ācariyadhammapālatthero pana taṃ kecivādaṃ katvā imamatthamāha “vimuccati vimuccitthāti vimutti,",
  "tika-s0104t0:288_20": "yathārahaṃ maggo phalañca.",
  "tika-s0104t0:288_21": "Rasanti guṇo,",
  "tika-s0104t0:288_22": "sampattikiccaṃ vā,",
  "tika-s0104t0:288_23": "vuttanayena samāso.",
  "tika-s0104t0:288_24": "Vimuttānisaṃsaṃ,",
  "tika-s0104t0:288_25": "vimuttisampattikaṃ vā maggaphalanipphādanato,",
  "tika-s0104t0:288_26": "vimuttikiccaṃ vā kilesānamaccantavimuttisampādanatoti attho”ti.",
  "tika-s0104t0:288_27": "Aṅguttaraṭṭhakathāyaṃ pana “attharasassādīsu attharaso nāma cattāri sāmaññaphalāni,",
  "tika-s0104t0:288_28": "dhammaraso nāma cattāro maggā,",
  "tika-s0104t0:288_29": "vimuttiraso nāma amatanibbāna”nti vuttaṃ.",
  "tika-s0104t0:289_0": "Kiñcāpi avisesena sabbampi buddhavacanaṃ kilesavinayanena vinayo,",
  "tika-s0104t0:289_1": "yathānusiṭṭhaṃ paṭipajjamāne apāyapatanādito dhāraṇena dhammo ca hoti,",
  "tika-s0104t0:289_2": "tathāpi idhādhippeteyeva dhammavinaye vatticchāvasena sarūpato niddhāretuṃ “tattha vinayapiṭaka”ntiādimāha.",
  "tika-s0104t0:289_3": "Avasesaṃ buddhavacanaṃ dhammo khandhādivasena sabhāvadhammadesanābāhullato.",
  "tika-s0104t0:289_4": "Atha vā yadipi vinayo ca dhammoyeva pariyattiyādibhāvato,",
  "tika-s0104t0:289_5": "tathāpi vinayasaddasannidhāne bhinnādhikaraṇabhāvena payutto dhammasaddo vinayatanti viparītaṃ tantimeva dīpeti yathā “puññañāṇasambhārā,",
  "tika-s0104t0:289_6": "gobalībadda”nti.",
  "tika-s0104t0:289_7": "Payogavasena taṃ dassentena “tenevāhā”tiādi vuttaṃ.",
  "tika-s0104t0:289_8": "Yena vinaya…pe… dhammo,",
  "tika-s0104t0:289_9": "teneva tesaṃ tathābhāvaṃ saṅgītikkhandhake āhāti attho.",
  "tika-s0104t0:290_0": "“Anekajātisaṃsāra”nti ayaṃ gāthā bhagavatā attano sabbaññutaññāṇapadaṭṭhānaṃ arahattappattiṃ paccavekkhantena",
  "tika-s0104t0:290_1": "ekūnavīsatimassa paccavekkhaṇañāṇassa anantaraṃ bhāsitā,",
  "tika-s0104t0:290_2": "tasmā “paṭhamabuddhavacana”nti vuttā.",
  "tika-s0104t0:290_3": "Idaṃ kira sabbabuddhehi avijahitaṃ udānaṃ.",
  "tika-s0104t0:290_4": "Ayamassa saṅkhepattho –",
  "tika-s0104t0:290_5": "ahaṃ imassa attabhāvasaṅkhātassa gehassa kārakaṃ taṇhāvaḍḍhakiṃ gavesanto yena ñāṇena taṃ daṭṭhuṃ sakkā,",
  "tika-s0104t0:290_6": "tassa bodhiñāṇassatthāya dīpaṅkarapādamūle katābhinīhāro ettakaṃ kālaṃ anekajātisaṃsāraṃ anekajātisatasahassasaṅkhyaṃ",
  "tika-s0104t0:290_7": "saṃsāravaṭṭaṃ anibbisaṃ anibbisanto taṃ ñāṇaṃ avindanto alabhantoyeva sandhāvissaṃ saṃsariṃ.",
  "tika-s0104t0:290_8": "Yasmā jarābyādhimaraṇamissatāya jāti nāmesā punappunaṃ upagantuṃ dukkhā,",
  "tika-s0104t0:290_9": "na ca sā tasmiṃ adiṭṭhe nivattati,",
  "tika-s0104t0:290_10": "tasmā taṃ gavesanto sandhāvissanti attho.",
  "tika-s0104t0:290_11": "Idāni bho attabhāvasaṅkhātassa gehassa kāraka taṇhāvaḍḍhaki tvaṃ mayā sabbaññutaññāṇaṃ paṭivijjhantena diṭṭho asi.",
  "tika-s0104t0:290_12": "Puna imaṃ attabhāvasaṅkhātaṃ mama gehaṃ na kāhasi na karissasi.",
  "tika-s0104t0:290_13": "Tava sabbā avasesakilesa phāsukā mayā bhaggā bhañjitā.",
  "tika-s0104t0:290_14": "Imassa tayā katassa attabhāvasaṅkhātassa gehassa kūṭaṃ avijjāsaṅkhātaṃ kaṇṇikamaṇḍalaṃ visaṅkhataṃ viddhaṃsitaṃ.",
  "tika-s0104t0:290_15": "Idāni mama cittaṃ visaṅkhāraṃ nibbānaṃ ārammaṇakaraṇavasena gataṃ anupaviṭṭhaṃ.",
  "tika-s0104t0:290_16": "Ahañca taṇhānaṃ khaya saṅkhātaṃ arahattamaggaṃ,",
  "tika-s0104t0:290_17": "arahattaphalaṃ vā ajjhagā adhigato pattosmīti.",
  "tika-s0104t0:290_18": "Gaṇṭhipadesu pana visaṅkhāragataṃ cittameva taṇhānaṃ khayasaṅkhātaṃ arahattamaggaṃ,",
  "tika-s0104t0:290_19": "arahattaphalaṃ vā ajjhagā adhigatanti attho vutto.",
  "tika-s0104t0:291_0": "“Sandhāvissa”nti ettha ca “gāthāyamatītatthe imissa”nti neruttikā.",
  "tika-s0104t0:291_1": "“Taṃkālavacanicchāyamatītepi bhavissantī”ti keci.",
  "tika-s0104t0:291_2": "Punappunanti abhiṇhatthe nipāto.",
  "tika-s0104t0:291_3": "Pātabbā rakkhitabbāti phāsu pa-",
  "tika-s0104t0:291_4": "kārassa pha-",
  "tika-s0104t0:291_5": "kāraṃ katvā,",
  "tika-s0104t0:291_6": "phusitabbāti vā phāsu,",
  "tika-s0104t0:291_7": "sāyeva phāsukā.",
  "tika-s0104t0:291_8": "Ajjhagāti ca “ajjataniyamāttamiṃ vā aṃ vā”ti vadanti.",
  "tika-s0104t0:291_9": "Yadi pana cittameva kattā,",
  "tika-s0104t0:291_10": "tadā parokkhāyeva.",
  "tika-s0104t0:291_11": "Antojappanavasena kira bhagavā “anekajātisaṃsāra”nti gāthādvayamāha,",
  "tika-s0104t0:291_12": "tasmā esā manasā pavattitadhammānamādi.",
  "tika-s0104t0:291_13": "“Yadā have pātubhavanti dhammā”ti ayaṃ pana vācāya pavattitadhammānanti vadanti.",
  "tika-s0104t0:292_0": "Kecīti khandhakabhāṇakā.",
  "tika-s0104t0:292_1": "Paṭhamaṃ vutto pana dhammapadabhāṇakānaṃ vādo. Yadā…pe…",
  "tika-s0104t0:292_2": "dhammāti ettha nidassanattho,",
  "tika-s0104t0:292_3": "ādyattho ca iti-",
  "tika-s0104t0:292_4": "saddo luttaniddiṭṭho.",
  "tika-s0104t0:292_5": "Nidassanena hi mariyādavacanena vinā padatthavipallāsakārināva attho paripuṇṇo na hoti.",
  "tika-s0104t0:292_6": "Tattha ādyatthameva iti-",
  "tika-s0104t0:292_7": "saddaṃ gahetvā iti-",
  "tika-s0104t0:292_8": "saddo ādiattho,",
  "tika-s0104t0:292_9": "“tena ātāpino…pe…",
  "tika-s0104t0:292_10": "sahetudhamma’ntiādigāthāttayaṃ saṅgaṇhātī”ti ācariyasāriputtattherena vuttaṃ.",
  "tika-s0104t0:292_11": "Khandhaketi mahāvagge.",
  "tika-s0104t0:292_12": "Udānagāthanti jātiyā ekavacanaṃ,",
  "tika-s0104t0:292_13": "tatthāpi vā paṭhamagāthameva gahetvā vuttanti veditabbaṃ.",
  "tika-s0104t0:293_0": "Ettha ca khandhakabhāṇakā evaṃ vadanti “dhammapadabhāṇakānaṃ gāthā manasāva desitattā tadā mahato janassa upakārāya nāhosi,",
  "tika-s0104t0:293_1": "amhākaṃ pana gāthā vacībhedaṃ katvā desitattā tadā suṇantānaṃ devabrahmānaṃ upakārāya ahosi,",
  "tika-s0104t0:293_2": "tasmā idameva paṭhamabuddhavacana”nti.",
  "tika-s0104t0:293_3": "Dhammapadabhāṇakā pana “desanāya janassa upakārānupakārabhāvo paṭhamabhāve lakkhaṇaṃ na hoti,",
  "tika-s0104t0:293_4": "bhagavatā manasā paṭhamaṃ desitattā idameva paṭhamabuddhavacana”nti vadanti.",
  "tika-s0104t0:293_5": "Tasmā ubhayampi ubhayathā yujjatīti veditabbaṃ.",
  "tika-s0104t0:293_6": "Nanu ca yadi “anekajātisaṃsāra”nti gāthā manasāva desitā,",
  "tika-s0104t0:293_7": "atha kasmā dhammapadaṭṭhakathāyaṃ “anekajātisaṃsāra’nti imaṃ dhammadesanaṃ satthā bodhirukkhamūle nisinno",
  "tika-s0104t0:293_8": "udānavasena udānetvā aparabhāge ānandattherena puṭṭho kathesī”ti vuttanti?",
  "tika-s0104t0:293_9": "Atthavasena tathāyeva gahetabbattā.",
  "tika-s0104t0:293_10": "Tatthāpi hi manasā udānetvāti atthoyeva gahetabbo.",
  "tika-s0104t0:293_11": "Desanā viya hi udānampi manasā udānaṃ,",
  "tika-s0104t0:293_12": "vacasā udānanti dvidhā viññāyati.",
  "tika-s0104t0:293_13": "Yadi cāyaṃ vacasā udānaṃ siyā,",
  "tika-s0104t0:293_14": "udānapāḷiyamāruḷhā bhaveyya,",
  "tika-s0104t0:293_15": "tasmā udānapāḷiyamanāruḷhabhāvoyeva vacasā anudānetvā manasā udānabhāve kāraṇanti daṭṭhabbaṃ.",
  "tika-s0104t0:293_16": "“Pāṭipadadivase”ti idaṃ “sabbaññubhāvappattassā”ti etena na sambajjhitabbaṃ,",
  "tika-s0104t0:293_17": "“paccavekkhantassa uppannā”ti etena pana sambajjhitabbaṃ.",
  "tika-s0104t0:293_18": "Visākhapuṇṇamāyameva hi bhagavā paccūsasamaye sabbaññutaṃ patto.",
  "tika-s0104t0:293_19": "Lokiyasamaye pana evampi sambajjhanaṃ bhavati,",
  "tika-s0104t0:293_20": "tathāpi nesa sāsanasamayoti na gahetabbaṃ.",
  "tika-s0104t0:293_21": "Somanassameva somanassamayaṃ yathā “dānamayaṃ,",
  "tika-s0104t0:293_22": "sīlamaya”nti,",
  "tika-s0104t0:293_23": "taṃsampayuttañāṇenāti attho.",
  "tika-s0104t0:293_24": "Somanassena vā sahajātādisattiyā pakataṃ,",
  "tika-s0104t0:293_25": "tādisena ñāṇenātipi vaṭṭati.",
  "tika-s0104t0:294_0": "Handāti codanatthe nipāto.",
  "tika-s0104t0:294_1": "Iṅgha sampādethāti hi codeti.",
  "tika-s0104t0:294_2": "Āmantayāmīti paṭivedayāmi,",
  "tika-s0104t0:294_3": "bodhemīti attho.",
  "tika-s0104t0:294_4": "Voti pana “āmantayāmī”ti etassa kammapadaṃ.",
  "tika-s0104t0:294_5": "“Āmantanatthe dutiyāyeva,",
  "tika-s0104t0:294_6": "na catutthī”ti hi vatvā tamevudāharanti akkharacintakā.",
  "tika-s0104t0:294_7": "Vayadhammāti aniccalakkhaṇamukhena saṅkhārānaṃ dukkhānattalakkhaṇampi vibhāveti “yadaniccaṃ,",
  "tika-s0104t0:294_8": "taṃ dukkhaṃ.",
  "tika-s0104t0:294_9": "Yaṃ dukkhaṃ,",
  "tika-s0104t0:294_10": "tadanattā”ti vacanato.",
  "tika-s0104t0:294_11": "Lakkhaṇattayavibhāvananayeneva ca tadārammaṇaṃ vipassanaṃ dassento sabbatitthiyānaṃ avisayabhūtaṃ buddhāveṇikaṃ",
  "tika-s0104t0:294_12": "catusaccakammaṭṭhānādhiṭṭhānaṃ aviparītaṃ nibbānagāminipaṭipadaṃ pakāsetīti daṭṭhabbaṃ.",
  "tika-s0104t0:294_13": "Idāni tattha sammāpaṭipattiyaṃ niyojeti “appamādena sampādethā”ti,",
  "tika-s0104t0:294_14": "tāya catusaccakammaṭṭhānādhiṭṭhānāya aviparītanibbānagāminipaṭipadāya appamādena sampādethāti attho.",
  "tika-s0104t0:294_15": "Apica “vayadhammā saṅkhārā”ti etena saṅkhepena saṃvejetvā “appamādena sampādethā”ti saṅkhepeneva niravasesaṃ sammāpaṭipattiṃ dasseti.",
  "tika-s0104t0:294_16": "Appamādapadañhi sikkhattayasaṅgahitaṃ kevalaparipuṇṇaṃ sāsanaṃ pariyādiyitvā tiṭṭhati,",
  "tika-s0104t0:294_17": "sikkhattayasaṅgahitāya kevalaparipuṇṇāya sāsanasaṅkhātāya sammāpaṭipattiyā appamādena sampādethāti attho.",
  "tika-s0104t0:294_18": "Ubhinnamantareti dvinnaṃ vacanānamantarāḷe vemajjhe.",
  "tika-s0104t0:294_19": "Ettha hi kālavatā kālopi nidassito tadavinābhāvittāti veditabbo.",
  "tika-s0104t0:295_0": "Suttantapiṭakanti ettha suttameva suttantaṃ yathā “kammantaṃ,",
  "tika-s0104t0:295_1": "vananta”nti.",
  "tika-s0104t0:295_2": "Saṅgītañca asaṅgītañcāti sabbasarūpamāha.",
  "tika-s0104t0:295_3": "“Asaṅgītanti ca saṅgītikkhandhakakathāvatthuppakaraṇādi.",
  "tika-s0104t0:295_4": "Keci pana ‘subhasuttaṃ paṭhamasaṅgītiyamasaṅgīta’nti vadanti,",
  "tika-s0104t0:295_5": "taṃ na yujjati.",
  "tika-s0104t0:295_6": "Paṭhamasaṅgītito puretarameva hi āyasmatā ānandattherena jetavane viharantena subhassa māṇavassa bhāsita”nti ācariyadhammapālattherena vuttaṃ.",
  "tika-s0104t0:295_7": "Subhasuttaṃ pana “evaṃ me suttaṃ ekaṃ samayaṃ āyasmā ānando sāvatthiyaṃ viharati jetavane anāthapiṇḍikassa",
  "tika-s0104t0:295_8": "ārāme aciraparinibbute bhagavatī”tiādinā āgataṃ.",
  "tika-s0104t0:295_9": "Tattha “evaṃ me suta”ntiādivacanaṃ paṭhamasaṅgītiyaṃ āyasmatā ānandatthereneva vattuṃ yuttarūpaṃ na hoti.",
  "tika-s0104t0:295_10": "Na hi ānandatthero sayameva subhasuttaṃ desetvā “evaṃ me suta”ntiādīni vadati.",
  "tika-s0104t0:295_11": "Evaṃ pana vattabbaṃ siyā “ekamidāhaṃ bhante samayaṃ sāvatthiyaṃ viharāmi jetavane anāthapiṇḍikassa ārāme”tiādi.",
  "tika-s0104t0:295_12": "Tasmā dutiyatatiyasaṅgītikārakehi “evaṃ me suta”ntiādinā subhasuttaṃ saṅgītimāropitaṃ viya dissati.",
  "tika-s0104t0:295_13": "Athācariyadhammapālattherassa evamadhippāyo siyā “ānandatthereneva vuttampi subhasuttaṃ paṭhamasaṅgītimāropetvā",
  "tika-s0104t0:295_14": "tantiṃ ṭhapetukāmehi mahākassapattherādīhi aññesu suttesu āgatanayeneva ‘evaṃ me suta’ntiādinā tanti",
  "tika-s0104t0:295_15": "ṭhapitā”ti.",
  "tika-s0104t0:295_16": "Evaṃ sati yujjeyya.",
  "tika-s0104t0:295_17": "Atha vā āyasmā ānando subhasuttaṃ sayaṃ desentopi sāmaññaphalādīsu bhagavatā desitanayeneva desesīti",
  "tika-s0104t0:295_18": "bhagavato sammukhā laddhanaye ṭhatvā desitattā bhagavatā desitaṃ dhammaṃ attani adahanto “evaṃ me suta”ntiādimāhāti",
  "tika-s0104t0:295_19": "evamadhippāyepi sati yujjateva.",
  "tika-s0104t0:295_20": "“Anusaṅgītañcā”tipi pāṭho.",
  "tika-s0104t0:295_21": "Dutiyatatiyasaṅgītīsu puna saṅgītañcāti atthavasena ninnānākaraṇameva.",
  "tika-s0104t0:295_22": "Samodhānetvā vinayapiṭakaṃ nāma veditabbaṃ, sutta…pe…",
  "tika-s0104t0:295_23": "abhidhammapiṭakaṃ nāma veditabbanti yojanā.",
  "tika-s0104t0:296_0": "Bhikkhubhikkhunīpātimokkhavasena ubhayāni pātimokkhāni.",
  "tika-s0104t0:296_1": "Bhikkhubhikkhunīvibhaṅgavasena dve vibhaṅgā.",
  "tika-s0104t0:296_2": "Mahāvaggacūḷavaggesu āgatā dvāvīsati khandhakā.",
  "tika-s0104t0:296_3": "Paccekaṃ soḷasahi vārehi upalakkhitattā soḷasa parivārāti vuttaṃ.",
  "tika-s0104t0:296_4": "Parivārapāḷiyañhi mahāvibhaṅge soḷasa vārā,",
  "tika-s0104t0:296_5": "bhikkhunīvibhaṅge soḷasa vārā cāti bāttiṃsa vārā āgatā.",
  "tika-s0104t0:296_6": "Potthakesu pana katthaci “parivārā”ti ettakameva dissati,",
  "tika-s0104t0:296_7": "bahūsu pana potthakesu vinayaṭṭhakathāyaṃ,",
  "tika-s0104t0:296_8": "abhidhammaṭṭhakathāyañca “soḷasa parivārā”ti evameva dissamānattā ayampi pāṭho na sakkā paṭibāhitunti tassevattho vutto.",
  "tika-s0104t0:296_9": "“Itī”ti yathāvuttaṃ buddhavacanaṃ nidassetvā “ida”nti taṃ parāmasati. Iti-",
  "tika-s0104t0:296_10": "saddo vā idamatthe,",
  "tika-s0104t0:296_11": "idanti vacanasiliṭṭhatāmattaṃ,",
  "tika-s0104t0:296_12": "iti idanti vā pariyāyadvayaṃ idamattheyeva vattati “idānetarahi vijjatī”tiādīsu viya.",
  "tika-s0104t0:296_13": "Esa nayo īdisesu.",
  "tika-s0104t0:296_14": "Brahmajālādīni catuttiṃsa suttāni saṅgayhanti ettha, etena vā,",
  "tika-s0104t0:296_15": "tesaṃ vā saṅgaho gaṇanā etassāti brahmajālādicatuttiṃsasuttasaṅgaho.",
  "tika-s0104t0:296_16": "Evamitaresupi.",
  "tika-s0104t0:296_17": "Heṭṭhā vuttesu dīghabhāṇakamajjhimabhāṇakānaṃ vādesu majjhimabhāṇakānaññeva vādassa yuttatarattā khuddakapāṭhādayopi",
  "tika-s0104t0:296_18": "suttantapiṭakeyeva saṅgahetvā dassento “khuddaka…pe…",
  "tika-s0104t0:296_19": "suttantapiṭakaṃ nāmā”ti āha.",
  "tika-s0104t0:296_20": "Tattha “suṇātha bhāvitattānaṃ,",
  "tika-s0104t0:296_21": "gāthā atthūpanāyikāti vuttattā “theragāthā therīgāthā”ti ca pāṭho yutto.",
  "tika-s0104t0:297_0": "Evaṃ sarūpato piṭakattayaṃ niyametvā idāni nibbacanaṃ dassetuṃ “tatthā”tiādi vuttaṃ.",
  "tika-s0104t0:297_1": "Tatthāti tesu tibbidhesu piṭakesu.",
  "tika-s0104t0:297_2": "Vividhavisesanayattāti vividhanayattā,",
  "tika-s0104t0:297_3": "visesanayattā ca.",
  "tika-s0104t0:297_4": "Vinayanatoti vinayanabhāvato,",
  "tika-s0104t0:297_5": "bhāvappadhānaniddesoyaṃ,",
  "tika-s0104t0:297_6": "bhāvalopo vā,",
  "tika-s0104t0:297_7": "itarathā dabbameva padhānaṃ siyā,",
  "tika-s0104t0:297_8": "tathā ca sati vinayanatāguṇasamaṅginā vinayadabbeneva hetubhūtena vinayoti akkhāto,",
  "tika-s0104t0:297_9": "na pana vinayanatāguṇenāti anadhippetatthappasaṅgo bhaveyya.",
  "tika-s0104t0:297_10": "Ayaṃ nayo edisesu.",
  "tika-s0104t0:297_11": "Vinīyate vā vinayanaṃ,",
  "tika-s0104t0:297_12": "tatoti attho.",
  "tika-s0104t0:297_13": "Ayaṃ vinayoti atthapaññattibhūto saññīsaṅkhāto ayaṃ tanti vinayo.",
  "tika-s0104t0:297_14": "Vinayoti akkhātoti saddapaññattibhūto saññāsaṅkhāto vinayo nāmāti kathito.",
  "tika-s0104t0:297_15": "Atthapaññattiyā hi nāmapaññattivibhāvanaṃ nibbacananti.",
  "tika-s0104t0:298_0": "Idāni imissā gāthāya atthaṃ vibhāvento āha “vividhā hī”tiādi.",
  "tika-s0104t0:298_1": "“Vividhā ettha nayā,",
  "tika-s0104t0:298_2": "tasmā vividhanayattā vinayoti akkhāto”tiādinā yojetabbaṃ.",
  "tika-s0104t0:298_3": "Vividhattaṃ sarūpato dasseti “pañcavidhā”tiādinā,",
  "tika-s0104t0:298_4": "tathā visesattampi “daḷhīkammā”tiādinā.",
  "tika-s0104t0:298_5": "Lokavajjesu sikkhāpadesu daḷhīkammapayojanā,",
  "tika-s0104t0:298_6": "paṇṇattivajjesu sithilakaraṇapayojanā.",
  "tika-s0104t0:298_7": "Saññamavelaṃ abhibhavitvā pavatto ācāro ajjhācāro,",
  "tika-s0104t0:298_8": "vītikkamo, kāye,",
  "tika-s0104t0:298_9": "vācāya ca pavatto so,",
  "tika-s0104t0:298_10": "tassa nisedhanaṃ tathā,",
  "tika-s0104t0:298_11": "tena tathānisedhanameva pariyāyena kāyavācāvinayanaṃ nāmāti dasseti.",
  "tika-s0104t0:298_12": "“Tasmā”ti vatvā tassānekadhā parāmasanamāha “vividhanayattā”tiādi.",
  "tika-s0104t0:298_13": "Yathāvuttā ca gāthā īdisassa nibbacanassa pakāsanatthaṃ vuttāti dassetuṃ “tenā”tiādi vuttaṃ.",
  "tika-s0104t0:298_14": "Tenāti vividhanayattādihetunā karaṇabhūtenāti vadanti.",
  "tika-s0104t0:298_15": "Apica “vividhā hī”tiādivākyassa yathāvuttassa guṇaṃ dassento “tenā”tiādimāhātipi sambandhaṃ vadanti.",
  "tika-s0104t0:298_16": "Evaṃ sati tenāti vividhanayattādinā hetubhūtenāti attho.",
  "tika-s0104t0:298_17": "Atha vā yathāvuttavacanameva sandhāya porāṇehi ayaṃ gāthā vuttāti saṃsandetuṃ “tenā”tiādi vuttantipi vadanti,",
  "tika-s0104t0:298_18": "dutiyanaye viya “tenā”ti padassa attho.",
  "tika-s0104t0:298_19": "Etanti gāthāvacanaṃ.",
  "tika-s0104t0:298_20": "Etassāti vinayasaddassa,",
  "tika-s0104t0:298_21": "“vacanatthā”ti padena sambandho.",
  "tika-s0104t0:298_22": "“Vacanassa attho”ti hi sambandhe vuttepi tassa vacanasāmaññato visesaṃ dassetuṃ “etassā”ti puna vuttaṃ.",
  "tika-s0104t0:298_23": "Neruttikā pana samāsataddhitesu siddhesu sāmaññattā,",
  "tika-s0104t0:298_24": "nāmasaddattā ca edisesu saddantarena visesitabhāvaṃ icchanti.",
  "tika-s0104t0:299_0": "“Atthāna”nti padaṃ “sūcanato…pe…",
  "tika-s0104t0:299_1": "suttāṇā”ti padehi yathārahaṃ kammasambandhavasena yojetabbaṃ.",
  "tika-s0104t0:299_2": "Tamatthaṃ vivarati “tañhī”tiādinā.",
  "tika-s0104t0:299_3": "Attatthaparatthādibhede attheti yo taṃ suttaṃ sajjhāyati, suṇāti, vāceti, cinteti,",
  "tika-s0104t0:299_4": "deseti ca,",
  "tika-s0104t0:299_5": "suttena saṅgahito sīlādiattho tassapi hoti,",
  "tika-s0104t0:299_6": "tena parassa sādhetabbato parassapīti tadubhayaṃ taṃ suttaṃ sūceti dīpeti,",
  "tika-s0104t0:299_7": "tathā diṭṭhadhammikasamparāyikatthe lokiyalokuttaratthe cāti evamādibhede atthe ādi-",
  "tika-s0104t0:299_8": "saddena saṅgaṇhāti.",
  "tika-s0104t0:299_9": "Atthasaddo cāyaṃ hitapariyāyo,",
  "tika-s0104t0:299_10": "na bhāsitatthavacano.",
  "tika-s0104t0:299_11": "Yadi siyā,",
  "tika-s0104t0:299_12": "suttaṃ attanopi bhāsitatthaṃ sūceti,",
  "tika-s0104t0:299_13": "parassapīti ayamanadhippetattho vutto siyā.",
  "tika-s0104t0:299_14": "Suttena hi yo attho pakāsito,",
  "tika-s0104t0:299_15": "so tasseva pakāsakassa suttassa hoti,",
  "tika-s0104t0:299_16": "tasmā na tena parattho sūcito,",
  "tika-s0104t0:299_17": "tena sūcetabbassa paratthassa nivattetabbassa abhāvā attatthaggahaṇañca na kattabbaṃ.",
  "tika-s0104t0:299_18": "Attatthaparatthavinimuttassa bhāsitatthassa abhāvā ādiggahaṇañca na kattabbaṃ,",
  "tika-s0104t0:299_19": "tasmā yathāvuttassa hitapariyāyassa atthassa sutte asambhavato suttādhārassa puggalassa vasena attatthaparatthā vuttā.",
  "tika-s0104t0:300_0": "Atha vā suttaṃ anapekkhitvā ye attatthādayo atthappabhedā “na ha’ññadattha’tthi pasaṃsalābhā”ti etassa padassa niddese vuttā “attattho, parattho,",
  "tika-s0104t0:300_1": "ubhayattho,",
  "tika-s0104t0:300_2": "diṭṭhadhammiko attho,",
  "tika-s0104t0:300_3": "samparāyiko attho,",
  "tika-s0104t0:300_4": "uttāno attho,",
  "tika-s0104t0:300_5": "gambhīro attho,",
  "tika-s0104t0:300_6": "gūḷho attho,",
  "tika-s0104t0:300_7": "paṭicchanno attho,",
  "tika-s0104t0:300_8": "neyyo attho,",
  "tika-s0104t0:300_9": "nīto attho,",
  "tika-s0104t0:300_10": "anavajjo attho,",
  "tika-s0104t0:300_11": "nikkileso attho,",
  "tika-s0104t0:300_12": "vodāno attho,",
  "tika-s0104t0:300_13": "paramattho”ti,",
  "tika-s0104t0:300_14": "te atthappabhede sūcetīti attho gahetabbo.",
  "tika-s0104t0:300_15": "Kiñcāpi hi suttanirapekkhaṃ attatthādayo vuttā suttatthabhāvena aniddiṭṭhattā,",
  "tika-s0104t0:300_16": "tesu pana ekopi atthappabhedo suttena dīpetabbataṃ nātivattatīti.",
  "tika-s0104t0:300_17": "Imasmiñca atthavikappe atthasaddo bhāsitatthapariyāyopi hoti.",
  "tika-s0104t0:300_18": "Ettha hi purimakā pañca atthappabhedā hitapariyāyā,",
  "tika-s0104t0:300_19": "tato pare cha bhāsitatthappabhedā,",
  "tika-s0104t0:300_20": "pacchimakā cattāro ubhayasabhāvā.",
  "tika-s0104t0:300_21": "Tattha suviññeyyatāya vibhāvena anagādhabhāvo uttāno.",
  "tika-s0104t0:300_22": "Duradhigamatāya vibhāvena agādhabhāvo gambhīro.",
  "tika-s0104t0:300_23": "Avivaṭo gūḷho.",
  "tika-s0104t0:300_24": "Mūludakādayo viya paṃsunā akkharasannivesādinā tirohito paṭicchanno.",
  "tika-s0104t0:300_25": "Niddhāretvā ñāpetabbo neyyo.",
  "tika-s0104t0:300_26": "Yathārutavasena veditabbo nīto.",
  "tika-s0104t0:300_27": "Anavajjanikkilesavodānā pariyāyavasena vuttā,",
  "tika-s0104t0:300_28": "kusalavipākakiriyādhammavasena vā yathākkamaṃ yojetabbā.",
  "tika-s0104t0:300_29": "Paramattho nibbānaṃ,",
  "tika-s0104t0:300_30": "dhammānaṃ aviparītasabhāvo eva vā.",
  "tika-s0104t0:301_0": "Atha vā “attanā ca appiccho hotī”ti attatthaṃ,",
  "tika-s0104t0:301_1": "“appicchakathañca paresaṃ kattā hotī”ti paratthaṃ sūceti.",
  "tika-s0104t0:301_2": "Evaṃ “attanā ca pāṇātipātā paṭivirato hoti,",
  "tika-s0104t0:301_3": "parañca pāṇātipātā veramaṇiyā samādapetī”tiādisuttāni yojetabbāni.",
  "tika-s0104t0:301_4": "Apare pana “yathāsabhāvaṃ bhāsitaṃ attatthaṃ,",
  "tika-s0104t0:301_5": "pūraṇakassapādīnamaññatitthiyānaṃ samayabhūtaṃ paratthaṃ sūceti,",
  "tika-s0104t0:301_6": "suttena vā saṅgahitaṃ attatthaṃ,",
  "tika-s0104t0:301_7": "suttānulomabhūtaṃ paratthaṃ,",
  "tika-s0104t0:301_8": "suttantanayabhūtaṃ vā attatthaṃ,",
  "tika-s0104t0:301_9": "vinayābhidhammanayabhūtaṃ paratthaṃ sūcetī”tipi vadanti.",
  "tika-s0104t0:301_10": "Vinayābhidhammehi ca visesetvā suttasaddassa attho vattabbo,",
  "tika-s0104t0:301_11": "tasmā veneyyajjhāsayavasappavattāya desanāya sātisayaṃ attahitaparahitādīni pakāsitāni honti tappadhānabhāvato,",
  "tika-s0104t0:301_12": "na pana āṇādhammasabhāva-",
  "tika-s0104t0:301_13": "vasappavattāyāti idameva “atthānaṃ sūcanato sutta”nti vuttaṃ. Sūca-",
  "tika-s0104t0:301_14": "saddassa cettha rasso.",
  "tika-s0104t0:301_15": "“Evañca katvā ‘ettakaṃ tassa bhagavato suttāgataṃ suttapariyāpanna’nti ca sakavāde pañca suttasatānī’ti",
  "tika-s0104t0:301_16": "ca evamādīsu suttasaddo upacaritoti gahetabbo”ti ācariyasāriputtattherena vuttaṃ.",
  "tika-s0104t0:301_17": "Aññe pana yathāvuttasadiseneva nibbacanena suttasaddassa vinayābhidhammānampi vācakattaṃ vadanti.",
  "tika-s0104t0:302_0": "Sutte ca āṇādhammasabhāvo veneyyajjhāsayamanuvattati,",
  "tika-s0104t0:302_1": "na vinayābhidhammesu viya veneyyajjhāsayo āṇādhammasabhāve,",
  "tika-s0104t0:302_2": "tasmā veneyyānaṃ ekantahitapaṭilābhasaṃvattanikā suttantadesanāti āha “suvuttā cettha atthā”tiādi.",
  "tika-s0104t0:302_3": "“Ekantahitapaṭilābhasaṃvattanikā suttantadesanā”ti idampi veneyyānaṃ hitasampādane suttantadesanāya tapparabhāvameva sandhāya vuttaṃ.",
  "tika-s0104t0:302_4": "Tapparabhāvo ca veneyyajjhāsayānulomato daṭṭhabbo.",
  "tika-s0104t0:302_5": "Tenevāha “veneyyajjhāsayānulomena vuttattā”ti.",
  "tika-s0104t0:302_6": "Etena ca hetunā nanu vinayābhidhammāpi suvuttā,",
  "tika-s0104t0:302_7": "atha kasmā idameva evaṃ vuttanti anuyogaṃ pariharati.",
  "tika-s0104t0:303_0": "Anupubbasikkhādivasena kālantarena atthābhinipphattiṃ dassetuṃ “sassamiva phala”nti vuttaṃ.",
  "tika-s0104t0:303_1": "Idaṃ vuttaṃ hoti –",
  "tika-s0104t0:303_2": "yathā sassaṃ nāma vapanaropanādikkhaṇeyeva phalaṃ na pasavati,",
  "tika-s0104t0:303_3": "anupubbajagganādivasena kālantareneva pasavati,",
  "tika-s0104t0:303_4": "tathā idampi savanadhāraṇādikkhaṇeyeva atthe na pasavati,",
  "tika-s0104t0:303_5": "anupubbasikkhādivasena kālantareneva pasavatīti.",
  "tika-s0104t0:303_6": "Pasavatīti ca phalati,",
  "tika-s0104t0:303_7": "abhinipphādetīti attho.",
  "tika-s0104t0:303_8": "Abhinipphādanameva hi phalanaṃ.",
  "tika-s0104t0:303_9": "Upāyasamaṅgīnaññeva atthābhinipphattiṃ dassento “dhenu viya khīra”nti āha.",
  "tika-s0104t0:303_10": "Ayamettha adhippāyo –",
  "tika-s0104t0:303_11": "yathā dhenu nāma kāle jātavacchā thanaṃ gahetvā duhataṃ upāyavantānameva khīraṃ paggharāpeti,",
  "tika-s0104t0:303_12": "na akāle ajātavacchā.",
  "tika-s0104t0:303_13": "Kālepi vā visāṇādikaṃ gahetvā duhataṃ anupāyavantānaṃ,",
  "tika-s0104t0:303_14": "tathā idampi nissaraṇādinā savanadhāraṇādīni kurutaṃ upāyavantānameva sīlādiatthe paggharāpeti,",
  "tika-s0104t0:303_15": "na alagaddūpamāya savanadhāraṇādīni kurutaṃ anupāyavantānanti.",
  "tika-s0104t0:303_16": "Yadipi “sūdatī”ti etassa gharati siñcatīti attho,",
  "tika-s0104t0:303_17": "tathāpi sakammikadhātuttā paggharāpetīti kāritavasena attho vutto yathā “taratī”ti etassa nipātetīti attho”ti.",
  "tika-s0104t0:303_18": "“Suttāṇā”ti etassa atthamāha “suṭṭhu ca ne tāyatī”ti.",
  "tika-s0104t0:303_19": "Neti atthe.",
  "tika-s0104t0:304_0": "Suttasabhāganti suttasadisaṃ.",
  "tika-s0104t0:304_1": "Tabbhāvaṃ dasseti “yathā hī”tiādinā.",
  "tika-s0104t0:304_2": "Tacchakānaṃ suttanti vaḍḍhakīnaṃ kāḷasuttaṃ.",
  "tika-s0104t0:304_3": "Pamāṇaṃ hoti tadanusārena tacchanato.",
  "tika-s0104t0:304_4": "Idaṃ vuttaṃ hoti –",
  "tika-s0104t0:304_5": "yathā kāḷasuttaṃ pasāretvā saññāṇe kate gahetabbaṃ,",
  "tika-s0104t0:304_6": "vissajjetabbañca paññāyati,",
  "tika-s0104t0:304_7": "tasmā taṃ tacchakānaṃ pamāṇaṃ hoti,",
  "tika-s0104t0:304_8": "evaṃ vivādesu uppannesu sutte ānītamatte “idaṃ gahetabbaṃ,",
  "tika-s0104t0:304_9": "idaṃ vissajjetabba”nti pākaṭattā vivādo vūpasammati,",
  "tika-s0104t0:304_10": "tasmā etaṃ viññūnaṃ pamāṇanti.",
  "tika-s0104t0:304_11": "Idāni aññathāpi suttasabhāgataṃ vibhāvento “yathā cā”tiādimāha.",
  "tika-s0104t0:304_12": "Suttenāti pupphāvutena yena kenaci thirasuttena.",
  "tika-s0104t0:304_13": "Saṅgahitānīti suṭṭhu,",
  "tika-s0104t0:304_14": "samaṃ vā gahitāni,",
  "tika-s0104t0:304_15": "āvutānīti attho.",
  "tika-s0104t0:304_16": "Na vikiriyantīti ito cito ca vippakiṇṇābhāvamāha,",
  "tika-s0104t0:304_17": "na viddhaṃsīyantīti chejjabhejjābhāvaṃ.",
  "tika-s0104t0:304_18": "Ayametthādhippāyo –",
  "tika-s0104t0:304_19": "yathā thirasuttena saṅgahitāni pupphāni vātena na vikiriyanti na viddhaṃsīyanti,",
  "tika-s0104t0:304_20": "evaṃ suttena saṅgahitā atthā micchāvādena na vikiriyanti na viddhaṃsīyantīti.",
  "tika-s0104t0:304_21": "Veneyyajjhāsayavasappavattāya ca desanāya attatthaparatthādīnaṃ sātisayappakāsanato āṇādhammasabhāvehi",
  "tika-s0104t0:304_22": "vinayābhidhammehi visesetvā imasseva suttasabhāgatā vuttā.",
  "tika-s0104t0:304_23": "“Tenā”tiādīsu vuttanayānusārena sambandho ceva attho ca yathārahaṃ vattabbo.",
  "tika-s0104t0:304_24": "Ettha ca “suttantapiṭaka”nti heṭṭhā vuttepi antasaddassa avacanaṃ tassa visuṃ atthābhāvadassanatthaṃ tabbhāvavuttito.",
  "tika-s0104t0:304_25": "Sahayogassa hi saddassa avacanena sesatā tassa tulyādhikaraṇataṃ,",
  "tika-s0104t0:304_26": "anatthakataṃ vā ñāpeti.",
  "tika-s0104t0:305_0": "Yanti esa nipāto kāraṇe,",
  "tika-s0104t0:305_1": "yenāti attho.",
  "tika-s0104t0:305_2": "Ettha abhidhamme vuḍḍhimanto dhammā yena vuttā,",
  "tika-s0104t0:305_3": "tena abhidhammo nāma akkhātoti paccekaṃ yojetabbaṃ. Abhi-",
  "tika-s0104t0:305_4": "saddassa atthavasenāyaṃ pabhedoti tassa tadatthappavattatādassanena tamatthaṃ sādhento “ayañhī”tiādimāha. Abhi-",
  "tika-s0104t0:305_5": "saddo kamanakiriyāya vuḍḍhibhāvasaṅkhātamatirekatthaṃ dīpetīti vuttaṃ “abhikkamantītiādīsu vuḍḍhiyaṃ āgato”ti.",
  "tika-s0104t0:305_6": "Abhiññātāti aḍḍhacandādinā kenaci saññāṇena ñātā,",
  "tika-s0104t0:305_7": "paññātā pākaṭāti vuttaṃ hoti.",
  "tika-s0104t0:305_8": "Aḍḍhacandādibhāvo hi rattiyā upalakkhaṇavasena paññāṇaṃ hoti “yasmā aḍḍho,",
  "tika-s0104t0:305_9": "tasmā aṭṭhamī.",
  "tika-s0104t0:305_10": "Yasmā ūno,",
  "tika-s0104t0:305_11": "tasmā cātuddasī.",
  "tika-s0104t0:305_12": "Yasmā puṇṇo,",
  "tika-s0104t0:305_13": "tasmā pannarasī”ti.",
  "tika-s0104t0:305_14": "Abhilakkhitāti etthāpi ayamevattho veditabbo,",
  "tika-s0104t0:305_15": "idaṃ pana mūlapaṇṇāsake bhayabheravasutte abhilakkhitasaddapariyāyo abhiññātasaddoti āha “abhiññātā abhilakkhitātiādīsu lakkhaṇe”ti.",
  "tika-s0104t0:305_16": "Yajjevaṃ lakkhitasaddasseva lakkhaṇatthadīpanato abhi-",
  "tika-s0104t0:305_17": "saddo anatthakova siyāti?",
  "tika-s0104t0:305_18": "Nevaṃ daṭṭhabbaṃ tassāpi tadatthajotanato.",
  "tika-s0104t0:305_19": "Vācakasaddasannidhāne hi upasagganipātā tadatthajotakamattāti lakkhitasaddena vācakabhāvena pakāsitassa",
  "tika-s0104t0:305_20": "lakkhaṇatthasseva jotakabhāvena pakāsanato abhi-",
  "tika-s0104t0:305_21": "saddopi lakkhaṇe pavattatīti vuttoti daṭṭhabbaṃ.",
  "tika-s0104t0:305_22": "Rājābhirājāti parehi rājūhi pūjitumaraho rājā.",
  "tika-s0104t0:305_23": "Pūjiteti pūjārahe.",
  "tika-s0104t0:305_24": "Idaṃ pana suttanipāte selasutte.",
  "tika-s0104t0:306_0": "Abhidhammeti “supinantena sukkavisaṭṭhiyā anāpattibhāvepi akusalacetanā upalabbhatī”tiādinā vinayapaññattiyā saṅkaravirahite dhamme.",
  "tika-s0104t0:306_1": "Pubbāparavirodhābhāvena yathāvuttadhammānameva aññamaññasaṅkaravirahato aññamaññasaṅkaravirahite dhammetipi vadanti.",
  "tika-s0104t0:306_2": "“Pāṇātipāto akusala”nti evamādīsu vā maraṇādhippāyassa jīvitindriyupacchedakapayogasamuṭṭhāpikā cetanā akusalo,",
  "tika-s0104t0:306_3": "na pāṇasaṅkhātajīvitindriyassa upacchedasaṅkhāto atipāto.",
  "tika-s0104t0:306_4": "Tathā “adinnassa parasantakassa ādānasaṅkhātā viññatti abyākato dhammo,",
  "tika-s0104t0:306_5": "taṃviññattisamuṭṭhāpikā theyyacetanā akusalo dhammo”ti evamādināpi aññamaññasaṅkaravirahite dhammeti attho veditabbo.",
  "tika-s0104t0:306_6": "Abhivinayeti ettha pana “jātarūparajataṃ na paṭiggahetabba”nti vadanto vinaye vineti nāma.",
  "tika-s0104t0:306_7": "Ettha ca “evaṃ paṭiggaṇhato pācittiyaṃ,",
  "tika-s0104t0:306_8": "evaṃ pana dukkaṭa”nti vadanto abhivinaye vineti nāmāti vadanti.",
  "tika-s0104t0:306_9": "Tasmā jātarūparajataṃ parasantakaṃ theyyacittena gaṇhantassa yathāvatthuṃ pārājikathullaccayadukkaṭesu aññataraṃ,",
  "tika-s0104t0:306_10": "bhaṇḍāgārikasīsena gaṇhantassa pācittiyaṃ,",
  "tika-s0104t0:306_11": "attano atthāya gaṇhantassa nissaggiyaṃ pācittiyaṃ,",
  "tika-s0104t0:306_12": "kevalaṃ lolatāya gaṇhantassa anāmāsadukkaṭaṃ,",
  "tika-s0104t0:306_13": "rūpiyachaḍḍakasammatassa anāpattīti evaṃ aññamaññasaṅkaravirahite vinayepi paṭibalo vinetunti attho daṭṭhabbo.",
  "tika-s0104t0:306_14": "Evaṃ pana paricchinnataṃ sarūpato saṅkhepeneva dassento “aññamañña…pe…",
  "tika-s0104t0:306_15": "hotī”ti āha.",
  "tika-s0104t0:307_0": "Abhikkantenāti ettha kantiyā adhikattaṃ abhi-",
  "tika-s0104t0:307_1": "saddo dīpetīti vuttaṃ “adhike”ti.",
  "tika-s0104t0:307_2": "Nanu ca “abhikkamantī”ti ettha abhi-",
  "tika-s0104t0:307_3": "saddo kamanakiriyāya vuḍḍhibhāvaṃ atirekattaṃ dīpeti,",
  "tika-s0104t0:307_4": "“abhiññātā abhilakkhitā”ti ettha ñāṇalakkhaṇakiriyānaṃ supākaṭataṃ visesaṃ,",
  "tika-s0104t0:307_5": "“abhikkantenā”ti ettha kantiyā adhikattaṃ visiṭṭhabhāvaṃ dīpetīti idaṃ tāva yuttaṃ kiriyāvisesakattā upasaggassa.",
  "tika-s0104t0:307_6": "“Pādayo kiriyāyoge upasaggā”ti hi saddasatthe vuttaṃ.",
  "tika-s0104t0:307_7": "“Abhirājā,",
  "tika-s0104t0:307_8": "abhivinaye”ti pana pūjitaparicchinnesu rājavinayesu abhi-",
  "tika-s0104t0:307_9": "saddo vattatīti kathametaṃ yujjeyya.",
  "tika-s0104t0:307_10": "Na hi asatvavācī saddo satvavācako sambhavatīti?",
  "tika-s0104t0:307_11": "Natthi atra doso pūjanaparicchedanakiriyānampi dīpanato,",
  "tika-s0104t0:307_12": "tāhi ca kiriyāhi yuttesu rājavinayesupi pavattattā.",
  "tika-s0104t0:307_13": "Abhipūjito rājāti hi atthena kiriyākārakasambandhaṃ nimittaṃ katvā kammasādhanabhūtaṃ rājadabbaṃ abhi-",
  "tika-s0104t0:307_14": "saddo padhānato vadati,",
  "tika-s0104t0:307_15": "pūjanakiriyaṃ pana appadhānato.",
  "tika-s0104t0:307_16": "Tathā abhiparicchinno vinayoti atthena kiriyākārakasambandhaṃ nimittaṃ katvā kammasādhanabhūtaṃ vinayadabbaṃ abhi-",
  "tika-s0104t0:307_17": "saddo padhānato vadati,",
  "tika-s0104t0:307_18": "paricchindanakiriyaṃ pana appadhānato.",
  "tika-s0104t0:307_19": "Tasmā atimālādīsu ati-",
  "tika-s0104t0:307_20": "saddo viya abhi-",
  "tika-s0104t0:307_21": "saddo ettha saha sādhanena kiriyaṃ vadatīti abhirājaabhivinayasaddā sopasaggāva siddhā.",
  "tika-s0104t0:307_22": "Evaṃ abhidhammasaddepi abhisaddo saha sādhanena vuḍḍhiyādikiriyaṃ vadatīti ayamattho dassitoti veditabbaṃ.",
  "tika-s0104t0:308_0": "Hotu abhi-",
  "tika-s0104t0:308_1": "saddo yathāvuttesu atthesu,",
  "tika-s0104t0:308_2": "tappayogena pana dhammasaddena dīpitā vuḍḍhimantādayo dhammā ettha vuttā na bhaveyyuṃ,",
  "tika-s0104t0:308_3": "kathaṃ ayamattho yujjeyyāti anuyoge sati taṃ pariharanto “ettha cā”tiādimāha.",
  "tika-s0104t0:308_4": "Tattha etthāti etasmiṃ abhidhamme.",
  "tika-s0104t0:308_5": "Upanyāse ca- saddo.",
  "tika-s0104t0:308_6": "Bhāvetīti cittassa vaḍḍhanaṃ vuttaṃ,",
  "tika-s0104t0:308_7": "pharitvāti ārammaṇassa vaḍḍhanaṃ,",
  "tika-s0104t0:308_8": "tasmā tāhi bhāvanāpharaṇavuḍḍhīhi vuḍḍhimantopi dhammā vuttāti attho.",
  "tika-s0104t0:308_9": "Ārammaṇādīhīti ārammaṇasampayuttakammadvārapaṭipadādīhi.",
  "tika-s0104t0:308_10": "Ekantato lokuttaradhammānaññeva pūjārahattā “sekkhā dhammā”tiādinā teyeva pūjitāti dassitā.",
  "tika-s0104t0:308_11": "“Pūjārahā”ti etena kattādisādhanaṃ,",
  "tika-s0104t0:308_12": "atītādikālaṃ,",
  "tika-s0104t0:308_13": "sakkuṇeyyatthaṃ vā nivatteti.",
  "tika-s0104t0:308_14": "Pūjitabbāyeva hi dhammā kālavisesaniyamarahitā pūjārahā ettha vuttāti adhippāyo dassito.",
  "tika-s0104t0:308_15": "Sabhāvaparicchinnattāti phusanādisabhāvena paricchinnattā.",
  "tika-s0104t0:308_16": "Kāmāvacarehi mahantabhāvato mahaggatā dhammā adhikā,",
  "tika-s0104t0:308_17": "tatopi uttaravirahato anuttarā dhammāti dasseti “mahaggatā”tiādinā.",
  "tika-s0104t0:308_18": "Tenāti “vuḍḍhimanto”tiādinā vacanena karaṇabhūtena,",
  "tika-s0104t0:308_19": "hetubhūtena vā.",
  "tika-s0104t0:309_0": "Yaṃ panetthāti etesu vinayādīsu tīsu aññamaññavisiṭṭhesu yaṃ avisiṭṭhaṃ samānaṃ,",
  "tika-s0104t0:309_1": "taṃ piṭakanti attho.",
  "tika-s0104t0:309_2": "Vinayādayo hi tayo saddā aññamaññāsādhāraṇattā visiṭṭhā nāma,",
  "tika-s0104t0:309_3": "piṭakasaddo pana tehi tīhipi sādhāraṇattā “avisiṭṭho”ti vuccati.",
  "tika-s0104t0:309_4": "Pariyattibbhājanatthatoti pariyāpuṇitabbatthapatiṭṭhānatthehi karaṇabhūtehi,",
  "tika-s0104t0:309_5": "visesanabhūtehi vā.",
  "tika-s0104t0:309_6": "Apica pariyattibbhājanatthato pariyattibhājanatthanti āhūti attho daṭṭhabbo.",
  "tika-s0104t0:309_7": "Paccattatthe hi to-",
  "tika-s0104t0:309_8": "saddo iti-",
  "tika-s0104t0:309_9": "saddena niddisitabbattā.",
  "tika-s0104t0:309_10": "Itinā niddisitabbehito –",
  "tika-s0104t0:309_11": "saddamicchanti neruttikā yathā “aniccato dukkhato anattato vipassantī”ti etena pariyāpuṇitabbato,",
  "tika-s0104t0:309_12": "taṃtadatthānaṃ bhājanato ca piṭakaṃ nāmāti dasseti.",
  "tika-s0104t0:309_13": "Anipphannapāṭipadikapadañhetaṃ.",
  "tika-s0104t0:309_14": "Saddavidū pana “piṭa saddasaṅghāṭesū”ti vatvā idha vuttameva payogamudāharanti,",
  "tika-s0104t0:309_15": "tasmā tesaṃ matena piṭīyati saddīyati pariyāpuṇīyatīti piṭakaṃ,",
  "tika-s0104t0:309_16": "piṭīyati vā saṅghāṭīyati taṃtadattho etthāti piṭakanti nibbacanaṃ kātabbaṃ.",
  "tika-s0104t0:309_17": "“Tenā”tiādinā samāsaṃ dasseti.",
  "tika-s0104t0:310_0": "Mā piṭakasampadānenāti kālāmasutte,",
  "tika-s0104t0:310_1": "sāḷhasutte ca āgataṃ pāḷimāha.",
  "tika-s0104t0:310_2": "Tadaṭṭhakathāyañca “amhākaṃ piṭakatantiyā saddhiṃ sametīti mā gaṇhitthā”ti attho vutto.",
  "tika-s0104t0:310_3": "Ācariyasāriputtattherena pana “pāḷisampadānavasena mā gaṇhathā”ti vuttaṃ.",
  "tika-s0104t0:310_4": "Kudālapiṭakamādāyāti kudālañca piṭakañca ādāya.",
  "tika-s0104t0:310_5": "Ku vuccati pathavī,",
  "tika-s0104t0:310_6": "tassā dālanato vidālanato ayomayaupakaraṇaviseso kudālaṃ nāma.",
  "tika-s0104t0:310_7": "Tesaṃ tesaṃ vatthūnaṃ bhājanabhāvato tālapaṇṇavettalatādīhi kato bhājanaviseso piṭakaṃ nāma.",
  "tika-s0104t0:310_8": "Idaṃ pana mūlapaṇṇāsake kakacūpamasutte.",
  "tika-s0104t0:311_0": "“Tena…pe…",
  "tika-s0104t0:311_1": "ñeyyā”ti gāthāpadaṃ ulliṅgetvā “tenā”tiādinā vivarati.",
  "tika-s0104t0:311_2": "Sabbādīhi sabbanāmehi vuttassa vā liṅgamādiyate,",
  "tika-s0104t0:311_3": "vuccamānassa vā,",
  "tika-s0104t0:311_4": "idha pana vatticchāya vuttassevāti katvā “vinayo ca so piṭakañcā”ti vuttaṃ.",
  "tika-s0104t0:311_5": "“Yathāvutteneva nayenā”ti iminā “evaṃ duvidhatthena…pe…",
  "tika-s0104t0:311_6": "katvā”ti ca “pariyattibhāvato,",
  "tika-s0104t0:311_7": "tassa tassa atthassa bhājanato cā”ti ca vuttaṃ sabbamatidisati.",
  "tika-s0104t0:311_8": "Tayopīti ettha apisaddo, pi-",
  "tika-s0104t0:311_9": "saddo vā avayavasampiṇḍanattho.",
  "tika-s0104t0:311_10": "“Apī”ti avatvā “pī”ti vadanto hi api-",
  "tika-s0104t0:311_11": "saddo viya pi-",
  "tika-s0104t0:311_12": "saddopi visuṃ nipāto atthīti dasseti.",
  "tika-s0104t0:312_0": "Kathetabbānaṃ atthānaṃ desakāyattena āṇādividhinā atisajjanaṃ pabodhanaṃ desanā.",
  "tika-s0104t0:312_1": "Sāsitabbapuggalagatena yathāparādhādisāsitabbabhāvena anusāsanaṃ vinayanaṃ sāsanaṃ.",
  "tika-s0104t0:312_2": "Kathetabbassa saṃvarāsaṃvarādino atthassa kathanaṃ vacanapaṭibaddhatākaraṇaṃ kathā,",
  "tika-s0104t0:312_3": "idaṃ vuttaṃ hoti –",
  "tika-s0104t0:312_4": "desitāraṃ bhagavantamapekkhitvā desanā,",
  "tika-s0104t0:312_5": "sāsitabbapuggalavasena sāsanaṃ,",
  "tika-s0104t0:312_6": "kathetabbassa atthassa vasena kathāti evamimesaṃ nānākaraṇaṃ veditabbanti.",
  "tika-s0104t0:312_7": "Ettha ca kiñcāpi desanādayo desetabbādinirapekkhā na honti,",
  "tika-s0104t0:312_8": "āṇādayo pana visesato desakādiadhīnāti taṃ taṃ visesayogavasena desanādīnaṃ bhedo vutto.",
  "tika-s0104t0:312_9": "Yathā hi āṇāvidhānaṃ visesato āṇārahādhīnaṃ tattha kosallayogato,",
  "tika-s0104t0:312_10": "evaṃ vohāraparamatthavidhānāni ca vidhāyakādhīnānīti āṇādividhino desakāyattatā vuttā.",
  "tika-s0104t0:312_11": "Aparādhajjhāsayānurūpaṃ viya ca dhammānurūpampi sāsanaṃ visesato,",
  "tika-s0104t0:312_12": "tathā vinetabbapuggalāpekkhanti sāsitabbapuggalavasena sāsanaṃ vuttaṃ.",
  "tika-s0104t0:312_13": "Saṃvarāsaṃvaranāmarūpānaṃ viya ca vinibbeṭhetabbāya diṭṭhiyā kathanaṃ sati vācāvatthusmiṃ,",
  "tika-s0104t0:312_14": "nāsatīti visesato tadadhīnaṃ,",
  "tika-s0104t0:312_15": "tasmā kathetabbassa atthassa vasena kathā vuttā.",
  "tika-s0104t0:312_16": "Honti cettha –",
  "tika-s0104t0:313_0": "“Desakassa vasenettha, desanā piṭakattayaṃ;",
  "tika-s0104t0:314_0": "Sāsitabbavasenetaṃ, sāsananti pavuccati.",
  "tika-s0104t0:315_0": "Kathetabbassa atthassa, vasenāpi kathāti ca;",
  "tika-s0104t0:316_0": "Desanāsāsanakathā-bhedampevaṃ pakāsaye”ti.",
  "tika-s0104t0:317_0": "Padattayampetaṃ samodhānetvā tāsaṃ bhedoti katvā bhedasaddo visuṃ visuṃ yojetabbo dvandapadato paraṃ suyyamānattā “desanābhedaṃ,",
  "tika-s0104t0:317_1": "sāsanabhedaṃ,",
  "tika-s0104t0:317_2": "kathābhedañca yathārahaṃ paridīpaye”ti.",
  "tika-s0104t0:317_3": "Bhedanti ca nānattaṃ,",
  "tika-s0104t0:317_4": "visesaṃ vā.",
  "tika-s0104t0:317_5": "Tesu piṭakesu.",
  "tika-s0104t0:317_6": "Sikkhā ca pahānañca gambhīrabhāvo ca,",
  "tika-s0104t0:317_7": "tañca yathārahaṃ paridīpaye.",
  "tika-s0104t0:318_0": "Dutiyagāthāya pariyattibhedaṃ pariyāpuṇanassa pakāraṃ,",
  "tika-s0104t0:318_1": "visesañca vibhāvaye.",
  "tika-s0104t0:318_2": "Yahiṃ vinayādike piṭake.",
  "tika-s0104t0:318_3": "Yaṃ sampattiṃ,",
  "tika-s0104t0:318_4": "vipattiñca yathā bhikkhu pāpuṇāti,",
  "tika-s0104t0:318_5": "tathā tampi sabbaṃ tahiṃ vibhāvayeti sambandho.",
  "tika-s0104t0:318_6": "Atha vā yaṃ pariyattibhedaṃ sampattiṃ,",
  "tika-s0104t0:318_7": "vipattiñca yahiṃ yathā bhikkhu pāpuṇāti,",
  "tika-s0104t0:318_8": "tathā tampi sabbaṃ tahiṃ vibhāvayeti yojetabbaṃ.",
  "tika-s0104t0:318_9": "Yathāti ca yehi upārambhādihetupariyāpuṇanādippakārehi,",
  "tika-s0104t0:318_10": "upārambhanissaraṇadhammakosarakkhaṇahetupariyāpuṇanaṃ suppaṭipattiduppaṭipattīti etehi pakārehīti vuttaṃ hoti.",
  "tika-s0104t0:318_11": "Santesupi ca aññesu tathā pāpuṇantesu jeṭṭhaseṭṭhāsannasadāsannihitabhāvato,",
  "tika-s0104t0:318_12": "yathānusiṭṭhaṃ sammāpaṭipajjanena dhammādhiṭṭhānabhāvato ca bhikkhūti vuttaṃ.",
  "tika-s0104t0:319_0": "Tatrāti tāsu gāthāsu.",
  "tika-s0104t0:319_1": "Ayanti adhunā vakkhamānā kathā.",
  "tika-s0104t0:319_2": "Paridīpanāti samantato pakāsanā,",
  "tika-s0104t0:319_3": "kiñcimattampi asesetvā vibhajanāti vuttaṃ hoti.",
  "tika-s0104t0:319_4": "Vibhāvanāti evaṃ paridīpanāyapi sati gūḷhaṃ paṭicchannamakatvā sotūnaṃ suviññeyyabhāvena āvibhāvanā.",
  "tika-s0104t0:319_5": "Saṅkhepena paridīpanā,",
  "tika-s0104t0:319_6": "vitthārena vibhāvanātipi vadanti.",
  "tika-s0104t0:319_7": "Apica etaṃ padadvayaṃ heṭṭhā vuttānurūpato kathitaṃ,",
  "tika-s0104t0:319_8": "atthato pana ekameva.",
  "tika-s0104t0:319_9": "Tasmā paridīpanā paṭhamagāthāya,",
  "tika-s0104t0:319_10": "vibhāvanā dutiyagāthāyāti yojetabbaṃ. Ca-",
  "tika-s0104t0:319_11": "saddena ubhayatthaṃ aññamaññaṃ samucceti. Kasmā,",
  "tika-s0104t0:319_12": "vuccantīti āha “ettha hī”tiādi.",
  "tika-s0104t0:319_13": "Hīti kāraṇe nipāto “akkharavipattiyaṃ hī”tiādīsu viya. Yasmā,",
  "tika-s0104t0:319_14": "kasmāti vā attho.",
  "tika-s0104t0:319_15": "Āṇaṃ paṇetuṃ [ṭhapetuṃ ] arahatīti āṇāraho,",
  "tika-s0104t0:319_16": "sammāsambuddhattā,",
  "tika-s0104t0:319_17": "mahākāruṇikatāya ca aviparītahitopadesakabhāvena pamāṇavacanattā āṇārahena bhagavatāti attho.",
  "tika-s0104t0:319_18": "Vohāraparamatthadhammānampi tattha sabbhāvato “āṇābāhullato”ti vuttaṃ,",
  "tika-s0104t0:319_19": "tena yebhuyyanayaṃ dasseti.",
  "tika-s0104t0:319_20": "Ito paresupi eseva nayo.",
  "tika-s0104t0:319_21": "Visesena sattānaṃ manaṃ avaharatīti vohāro, paññatti,",
  "tika-s0104t0:319_22": "tasmiṃ kusalo, tena.",
  "tika-s0104t0:320_0": "Pacuro bahulo aparādho doso vītikkamo yesaṃ te pacurāparādhā,",
  "tika-s0104t0:320_1": "seyyasakattherādayo.",
  "tika-s0104t0:320_2": "Yathāparādhanti dosānurūpaṃ.",
  "tika-s0104t0:320_3": "“Anekajjhāsayā”tiādīsu āsayova ajjhāsayo,",
  "tika-s0104t0:320_4": "so atthato diṭṭhi, ñāṇañca,",
  "tika-s0104t0:320_5": "pabhedato pana catubbidho hoti.",
  "tika-s0104t0:320_6": "Vuttañca –",
  "tika-s0104t0:321_0": "“Sassatucchedadiṭṭhī ca, khanti cevānulomikā;",
  "tika-s0104t0:322_0": "Yathābhūtañca yaṃ ñāṇaṃ, etaṃ āsayasaddita”nti.",
  "tika-s0104t0:323_0": "Tattha sabbadiṭṭhīnaṃ sassatucchedadiṭṭhīhi saṅgahitattā sabbepi diṭṭhigatikā sattā imā eva dve diṭṭhiyo sannissitā.",
  "tika-s0104t0:323_1": "Yathāha “dvayanissito kho panāyaṃ kaccāna loko yebhuyyena atthitañca natthitañcā”ti,",
  "tika-s0104t0:323_2": "atthitāti hi sassataggāho adhippeto,",
  "tika-s0104t0:323_3": "natthitāti ucchedaggāho.",
  "tika-s0104t0:323_4": "Ayaṃ tāva vaṭṭanissitānaṃ puthujjanānaṃ āsayo.",
  "tika-s0104t0:323_5": "Vivaṭṭanissitānaṃ pana suddhasattānaṃ anulomikā khanti,",
  "tika-s0104t0:323_6": "yathābhūtañāṇanti duvidho āsayo.",
  "tika-s0104t0:323_7": "Tattha ca anulomikā khanti vipassanāñāṇaṃ.",
  "tika-s0104t0:323_8": "Yathābhūtañāṇaṃ pana kammasakatāñāṇaṃ.",
  "tika-s0104t0:323_9": "Catubbidho peso āsayanti sattā ettha nivasanti,",
  "tika-s0104t0:323_10": "cittaṃ vā āgamma seti etthāti āsayo migāsayo viya.",
  "tika-s0104t0:323_11": "Yathā migo gocarāya gantvāpi paccāgantvā tattheva vanagahane sayatīti taṃ tassa “āsayo”ti vuccati,",
  "tika-s0104t0:323_12": "tathā cittaṃ aññathāpi pavattitvā yattha paccāgamma seti,",
  "tika-s0104t0:323_13": "tassa so “āsayo”ti.",
  "tika-s0104t0:323_14": "Kāmarāgādayo satta anusayā.",
  "tika-s0104t0:323_15": "Mūsikavisaṃ viya kāraṇalābhe uppajjamānārahā anāgatā, atītā,",
  "tika-s0104t0:323_16": "paccuppannā ca taṃsabhāvattā tathā vuccanti.",
  "tika-s0104t0:323_17": "Na hi dhammānaṃ kālabhedena sabhāvabhedoti.",
  "tika-s0104t0:323_18": "Cariyāti rāgacariyādikā cha mūlacariyā,",
  "tika-s0104t0:323_19": "antarabhedena anekavidhā,",
  "tika-s0104t0:323_20": "saṃsaggavasena pana tesaṭṭhi honti.",
  "tika-s0104t0:323_21": "Atha vā cariyāti sucaritaduccaritavasena duvidhaṃ caritaṃ.",
  "tika-s0104t0:323_22": "Tañhi vibhaṅge caritaniddese niddiṭṭhaṃ.",
  "tika-s0104t0:324_0": "“Adhimutti nāma ‘ajjeva pabbajissāmi,",
  "tika-s0104t0:324_1": "ajjeva arahattaṃ gaṇhissāmī’tiādinā tanninnabhāvena pavattamānaṃ sanniṭṭhāna”nti gaṇṭhipadesu vuttaṃ.",
  "tika-s0104t0:324_2": "Ācariyadhammapālattherena pana “adhimutti nāma sattānaṃ pubbacariyavasena abhiruci,",
  "tika-s0104t0:324_3": "sā duvidhā hīnapaṇītabhedenā’ti vuttaṃ.",
  "tika-s0104t0:324_4": "Tathā hi yāya hīnādhimuttikā sattā hīnādhimuttikeyeva satte sevanti,",
  "tika-s0104t0:324_5": "paṇītādhimuttikā paṇītādhimuttikeyeva.",
  "tika-s0104t0:324_6": "Sace hi ācariyupajjhāyā sīlavanto na honti,",
  "tika-s0104t0:324_7": "saddhivihārikā sīlavanto,",
  "tika-s0104t0:324_8": "te attano ācariyupajjhāyepi na upasaṅkamanti,",
  "tika-s0104t0:324_9": "attanā sadise sāruppabhikkhūyeva upasaṅkamanti.",
  "tika-s0104t0:324_10": "Sace ācariyupajjhāyā sāruppabhikkhū,",
  "tika-s0104t0:324_11": "itare asāruppā,",
  "tika-s0104t0:324_12": "tepi na ācariyupajjhāye upasaṅkamanti,",
  "tika-s0104t0:324_13": "attanā sadise asāruppabhikkhūyeva upasaṅkamanti.",
  "tika-s0104t0:324_14": "Dhātusaṃyuttavasena cesa attho dīpetabbo.",
  "tika-s0104t0:324_15": "Evamayaṃ hīnādhimuttikādīnaṃ aññamañño pasevanādiniyamitā abhiruci ajjhāsayadhātu “adhimuttī”ti veditabbā.",
  "tika-s0104t0:324_16": "Anekā ajjhāsayādayo te yesaṃ atthi,",
  "tika-s0104t0:324_17": "anekā vā ajjhāsayādayo yesanti tathā yathā “bahukattuko,",
  "tika-s0104t0:324_18": "bahunadiko”ti.",
  "tika-s0104t0:324_19": "Yathānulomanti ajjhāsayādīnaṃ anulomaṃ anatikkamma,",
  "tika-s0104t0:324_20": "ye ye vā ajjhāsayādayo anulomā,",
  "tika-s0104t0:324_21": "tehi tehīti attho.",
  "tika-s0104t0:324_22": "Āsayādīnaṃ anulomassa vā anurūpantipi vadanti.",
  "tika-s0104t0:324_23": "Ghanavinibbhogābhāvato diṭṭhimānataṇhāvasena “ahaṃ mama santaka”nti evaṃ pavattasaññino.",
  "tika-s0104t0:324_24": "Yathādhammanti “natthettha attā,",
  "tika-s0104t0:324_25": "attaniyaṃ vā,",
  "tika-s0104t0:324_26": "kevalaṃ dhammamattameveta”nti evamādinā dhammasabhāvānurūpanti attho.",
  "tika-s0104t0:325_0": "Saṃvaraṇaṃ saṃvaro,",
  "tika-s0104t0:325_1": "kāyavācāhi avītikkamo.",
  "tika-s0104t0:325_2": "Mahanto saṃvaro asaṃvaro.",
  "tika-s0104t0:325_3": "Vuḍḍhiattho hi ayaṃ a-",
  "tika-s0104t0:325_4": "kāro yathā “asekkhā dhammā”ti taṃyogatāya ca khuddako saṃvaro pārisesādinayena saṃvaro,",
  "tika-s0104t0:325_5": "tasmā khuddako,",
  "tika-s0104t0:325_6": "mahanto ca saṃvaroti attho.",
  "tika-s0104t0:325_7": "Tenāha “saṃvarā saṃvaro”tiādi.",
  "tika-s0104t0:325_8": "Diṭṭhiviniveṭhanāti diṭṭhiyā vimocanaṃ,",
  "tika-s0104t0:325_9": "atthato pana tassa ujuvipaccanikā sammādiṭṭhiādayo dhammā.",
  "tika-s0104t0:325_10": "Tathā cāha “dvāsaṭṭhidiṭṭhipaṭipakkhabhūtā”ti. Nāmassa, rūpassa,",
  "tika-s0104t0:325_11": "nāmarūpassa ca paricchindanaṃ nāmarūpaparicchedo,",
  "tika-s0104t0:325_12": "so pana “rāgādipaṭipakkhabhūto”ti vacanato tathāpavattameva ñāṇaṃ.",
  "tika-s0104t0:326_0": "“Tīsupī”tiādinā aparaḍḍhaṃ vivarati.",
  "tika-s0104t0:326_1": "Tīsupi tāsaṃ vacanasambhavato “visesenā”ti vuttaṃ.",
  "tika-s0104t0:326_2": "Tadetaṃ sabbattha yojetabbaṃ.",
  "tika-s0104t0:326_3": "Tatra “yāyaṃ adhisīlasikkhā,",
  "tika-s0104t0:326_4": "ayaṃ imasmiṃ atthe adhippetā sikkhā”ti vacanato āha “vinayapiṭake adhisīlasikkhā”ti.",
  "tika-s0104t0:326_5": "Suttantapāḷiyaṃ “vivicceva kāmehī”tiādinā samādhidesanābāhullato “suttanta piṭake adhicittasikkhā”ti vuttaṃ.",
  "tika-s0104t0:326_6": "Nāmarūpaparicchedassa adhipaññāpadaṭṭhānato,",
  "tika-s0104t0:326_7": "adhipaññāya ca atthāya tadavasesanāmarūpadhammakathanato āha “abhidhammapiṭake adhipaññāsikkhā”ti.",
  "tika-s0104t0:327_0": "Kilesānanti saṃklesadhammānaṃ,",
  "tika-s0104t0:327_1": "kammakilesānaṃ vā,",
  "tika-s0104t0:327_2": "ubhayāpekkhañcetaṃ “yo kāyavacīdvārehi kilesānaṃ vītikkamo,",
  "tika-s0104t0:327_3": "tassa pahānaṃ,",
  "tika-s0104t0:327_4": "tassa paṭipakkhattā”ti ca.",
  "tika-s0104t0:327_5": "“Vītikkamo”ti ayaṃ “paṭipakkha”nti bhāvayoge sambandho,",
  "tika-s0104t0:327_6": "“sīlassā”ti pana bhāvapaccaye.",
  "tika-s0104t0:327_7": "Evaṃ sabbattha.",
  "tika-s0104t0:327_8": "Anusayavasena santāne anuvattantā kilesā kāraṇalābhe pariyuṭṭhitāpi sīlabhedabhayavasena vītikkamituṃ",
  "tika-s0104t0:327_9": "na labhantīti āha “vītikkamapaṭipakkhattā sīlassā”ti.",
  "tika-s0104t0:327_10": "Okāsādānavasena kilesānaṃ citte kusalappavattiṃ pariyādiyitvā uṭṭhānaṃ pariyuṭṭhānaṃ,",
  "tika-s0104t0:327_11": "tassa pahānaṃ,",
  "tika-s0104t0:327_12": "cittasantāne uppattivasena kilesānaṃ pariyuṭṭhānassa pahānanti vuttaṃ hoti.",
  "tika-s0104t0:327_13": "“Kilesāna”nti hi adhikāro,",
  "tika-s0104t0:327_14": "taṃ pana pariyuṭṭhānappahānaṃ cittasamādahanavasena bhavatīti āha “pariyuṭṭhānapaṭipakkhattā samādhissā”ti.",
  "tika-s0104t0:327_15": "Appahīnabhāvena santāne anu anu sayanakā anurūpakāraṇalābhe uppajjanārahā thāmagatā kāmarāgādayo satta kilesā anusayā,",
  "tika-s0104t0:327_16": "tesaṃ pahānaṃ,",
  "tika-s0104t0:327_17": "te pana sabbaso ariyamaggapaññāya pahīyantīti āha “anusayapaṭipakkhattā paññāyā”ti.",
  "tika-s0104t0:328_0": "Dīpālokena viya tamassa dānādipuññakiriyavatthugatena tena tena kusalaṅgena tassa tassa akusalassa pahānaṃ tadaṅgappahānaṃ.",
  "tika-s0104t0:328_1": "Idha pana adhisīlasikkhāya vuttaṭṭhānattā tena tena susīlyaṅgena tassa tassa dussīlyaṅgassa pahānaṃ “tadaṅgappahāna”nti gahetabbaṃ.",
  "tika-s0104t0:328_2": "Upacārappanābhedena samādhinā pavattinivāraṇena ghaṭappahārena viya jalatale sevālassa tesaṃ tesaṃ nīvaraṇādidhammānaṃ",
  "tika-s0104t0:328_3": "vikkhambhanavasena pahānaṃ vikkhambhanappahānaṃ.",
  "tika-s0104t0:328_4": "Catunnaṃ ariyamaggānaṃ bhāvitattā taṃ taṃ maggavato santāne samudayapakkhikassa kilesagaṇassa accantamappavattisaṅkhāta",
  "tika-s0104t0:328_5": "samucchindanavasena pahānaṃ samucchedappahānaṃ.",
  "tika-s0104t0:328_6": "Duṭṭhu caritaṃ,",
  "tika-s0104t0:328_7": "saṃkilesehi vā dūsitaṃ caritaṃ duccaritaṃ.",
  "tika-s0104t0:328_8": "Tadeva yattha uppannaṃ,",
  "tika-s0104t0:328_9": "taṃ santānaṃ sammā kilisati vibādhati,",
  "tika-s0104t0:328_10": "upatāpeti cāti saṃkileso,",
  "tika-s0104t0:328_11": "tassa pahānaṃ.",
  "tika-s0104t0:328_12": "Kāyavacīduccaritavasena pavattasaṃkilesassa tadaṅgavasena pahānaṃ vuttaṃ sīlassa duccaritapaṭipakkhattā.",
  "tika-s0104t0:328_13": "Sikkhattayānusārena hi attho veditabbo.",
  "tika-s0104t0:328_14": "Tasatīti taṇhā,",
  "tika-s0104t0:328_15": "sāva vuttanayena saṃkileso,",
  "tika-s0104t0:328_16": "tassa vikkhambhanavasena pahānaṃ vuttaṃ samādhissa kāmacchandapaṭipakkhattā.",
  "tika-s0104t0:328_17": "Diṭṭhiyeva yathāvuttanayena saṃkileso,",
  "tika-s0104t0:328_18": "tassa samucchedavasena pahānaṃ vuttaṃ paññāya attādivinimuttasabhāva dhammappakāsanato.",
  "tika-s0104t0:329_0": "Ekamekasmiñcetthāti etesu tīsu piṭakesu ekamekasmiṃ piṭake, ca-",
  "tika-s0104t0:329_1": "saddo vākyārambhe,",
  "tika-s0104t0:329_2": "pakkhantare vā. Pi- saddo, api-",
  "tika-s0104t0:329_3": "saddo vā avayavasampiṇḍane,",
  "tika-s0104t0:329_4": "tena na kevalaṃ catubbidhasseva gambhīrabhāvo,",
  "tika-s0104t0:329_5": "atha kho paccekaṃ tadavayavānampīti sampiṇḍanaṃ karoti.",
  "tika-s0104t0:329_6": "Esa nayo īdisesu.",
  "tika-s0104t0:329_7": "Idāni te sarūpato dassetuṃ “tatthā”tiādi vuttaṃ.",
  "tika-s0104t0:329_8": "Tattha tantīti pāḷi.",
  "tika-s0104t0:329_9": "Sā hi ukkaṭṭhānaṃ sīlādiatthānaṃ bodhanato,",
  "tika-s0104t0:329_10": "sabhāvaniruttibhāvato,",
  "tika-s0104t0:329_11": "buddhādīhi bhāsitattā ca pakaṭṭhānaṃ vacanānaṃ āḷi pantīti “pāḷī”ti vuccati.",
  "tika-s0104t0:330_0": "Idha pana vinayagaṇṭhipadakārādīnaṃ saddavādīnaṃ matena pubbe vavatthāpitā paramatthasaddappabandhabhūtā tanti dhammo nāma. Iti-",
  "tika-s0104t0:330_1": "saddo hi nāmatthe,",
  "tika-s0104t0:330_2": "“dhammo”ti vā vuccati.",
  "tika-s0104t0:330_3": "Tassāyevāti tassā yathāvuttāya eva tantiyā attho.",
  "tika-s0104t0:330_4": "Manasā vavatthāpitāyāti uggahaṇa-",
  "tika-s0104t0:330_5": "dhāraṇādivasappavattena manasā pubbe vavatthāpitāya yathāvuttāya paramatthasaddappabandhabhūtāya tassā tantiyā.",
  "tika-s0104t0:330_6": "Desanāti pacchā paresamavabodhanatthaṃ desanāsaṅkhātā paramatthasaddappabandhabhūtā tantiyeva.",
  "tika-s0104t0:330_7": "Apica yathāvuttatanti saṅkhātasaddasamuṭṭhāpako cittuppādo desanā. Tantiyā,",
  "tika-s0104t0:330_8": "tantiatthassa cāti yathāvuttāya duvidhāyapi tantiyā,",
  "tika-s0104t0:330_9": "tadatthassa ca yathābhūtāvabodhoti attho veditabbo.",
  "tika-s0104t0:330_10": "Te hi bhagavatā vuccamānassa atthassa,",
  "tika-s0104t0:330_11": "vohārassa ca dīpako saddoyeva tanti nāmāti vadanti.",
  "tika-s0104t0:330_12": "Tesaṃ pana vāde dhammassāpi saddasabhāvattā dhammadesanānaṃ ko visesoti ce?",
  "tika-s0104t0:330_13": "Tesaṃ tesaṃ atthānaṃ bodhakabhāvena ñāto,",
  "tika-s0104t0:330_14": "uggahaṇādivasena ca pubbe vavatthāpito paramatthasaddappabandho dhammo,",
  "tika-s0104t0:330_15": "pacchā paresaṃ avabodhanatthaṃ pavattito taṃ tadatthappakāsako saddo desanāti ayamimesaṃ visesoti.",
  "tika-s0104t0:330_16": "Atha vā yathāvuttasaddasamuṭṭhāpako cittuppādo desanā desīyati samuṭṭhāpīyati saddo etenāti katvā musāvādādayo",
  "tika-s0104t0:330_17": "viya tatthāpi hi musāvādādisamuṭṭhāpikā cetanā musāvādādisaddehi voharīyatīti.",
  "tika-s0104t0:330_18": "Kiñcāpi akkharāvalibhūto paññattisaddoyeva atthassa ñāpako,",
  "tika-s0104t0:330_19": "tathāpi mūlakāraṇabhāvato “akkharasaññāto”tiādīsu viya tassāyeva atthoti paramatthasaddoyeva atthassa ñāpakabhāvena vuttoti daṭṭhabbaṃ.",
  "tika-s0104t0:330_20": "“Tassā tantiyā desanā”ti ca sadisavohārena vuttaṃ yathā “uppannā ca kusalādhammā bhiyyobhāvāya vepullāya saṃvattantī”ti.",
  "tika-s0104t0:331_0": "Abhidhammagaṇṭhipadakārādīnaṃ pana paṇṇattivādīnaṃ matena sammutiparamatthabhedassa atthassa anurūpavācakabhāvena",
  "tika-s0104t0:331_1": "paramatthasaddesu ekantena bhagavatā manasā vavatthāpitā nāmapaññattipabandhabhūtā tanti dhammo nāma,",
  "tika-s0104t0:331_2": "“dhammo”ti vā vuccati.",
  "tika-s0104t0:331_3": "Tassāyevāti tassā nāmapaññattibhūtāya tantiyā eva attho.",
  "tika-s0104t0:331_4": "Manasā vavatthāpitāyāti sammutiparamatthabhedassa atthassānurūpavācakabhāvena paramatthasaddesu bhagavatā",
  "tika-s0104t0:331_5": "manasā vavatthāpitāya nāmapaṇṇattipabandhabhūtāya tassā tantiyā.",
  "tika-s0104t0:331_6": "Desanāti paresaṃ pabodhanena atisajjanā vācāya pakāsanā vacībhedabhūtā paramatthasaddappabandhasaṅkhātā tanti. Tantiyā,",
  "tika-s0104t0:331_7": "tantiatthassa cāti yathāvuttāya dubbidhāyapi tantiyā,",
  "tika-s0104t0:331_8": "tadatthassa ca yathābhūtāvabodhoti attho.",
  "tika-s0104t0:331_9": "Te hi evaṃ vadanti –",
  "tika-s0104t0:331_10": "sabhāvatthassa,",
  "tika-s0104t0:331_11": "sabhāvavohārassa ca anurūpavaseneva bhagavatā manasā vavatthāpitā paṇṇatti idha “tantī”ti vuccati.",
  "tika-s0104t0:331_12": "Yadi ca saddavādīnaṃ matena saddoyeva idha tanti nāma siyā. Tantiyā,",
  "tika-s0104t0:331_13": "desanāya ca nānattena bhavitabbaṃ,",
  "tika-s0104t0:331_14": "manasā vavatthāpitāya ca tantiyā vacībhedakaraṇamattaṃ ṭhapetvā desanāya nānattaṃ natthi.",
  "tika-s0104t0:331_15": "Tathā hi desanaṃ dassentena manasā vavatthāpitāya tantiyā desanāti vacībhedakaraṇamattaṃ vinā tantiyā saha desanāya anaññatā vuttā.",
  "tika-s0104t0:331_16": "Tathā ca upari “desanāti paññattī”ti vuttattā desanāya anaññabhāvena tantiyāpi paṇṇattibhāvo kathito hoti.",
  "tika-s0104t0:332_0": "Apica yadi tantiyā aññāyeva desanā siyā,",
  "tika-s0104t0:332_1": "“tantiyā ca tantiatthassa ca desanāya ca yathābhūtāvabodho”ti vattabbaṃ siyā.",
  "tika-s0104t0:332_2": "Evaṃ pana avatvā “tantiyā ca tantiatthassa ca yathābhūtāvabodho”ti vuttattā tantiyā,",
  "tika-s0104t0:332_3": "desanāya ca anaññabhāvo dassito hoti.",
  "tika-s0104t0:332_4": "Evañca katvā upari “desanā nāma paññattī”ti dassentena desanāya anaññabhāvato tantiyā paṇṇattibhāvo kathito hotīti.",
  "tika-s0104t0:332_5": "Tadubhayampi pana paramatthato saddoyeva paramatthavinimuttāya sammutiyā abhāvā,",
  "tika-s0104t0:332_6": "imameva ca nayaṃ gahetvā keci ācariyā “dhammo ca desanā ca paramatthato saddo evā”ti voharanti,",
  "tika-s0104t0:332_7": "tepi anupavajjāyeva.",
  "tika-s0104t0:332_8": "Yathā kāmāvacarapaṭisandhivipākā “parittārammaṇā”ti vuccanti,",
  "tika-s0104t0:332_9": "evaṃ sampadamidaṃ daṭṭhabbaṃ.",
  "tika-s0104t0:332_10": "Na hi kāmāvacarapaṭisandhivipākā “nibbattitaparamatthavisayāyevā”ti sakkā vattuṃ itthipurisādiākāraparivitakkapubbakānaṃ rāgādiakusalānaṃ,",
  "tika-s0104t0:332_11": "mettādikusalānañca ārammaṇaṃ gahetvāpi samuppajjanato.",
  "tika-s0104t0:332_12": "Paramatthadhammamūlakattā panassa parikappassa paramatthavisayatā sakkā paññapetuṃ,",
  "tika-s0104t0:332_13": "evamidhāpi daṭṭhabbanti ca.",
  "tika-s0104t0:332_14": "Evampi paṇṇattivādīnaṃ mataṃ hotu,",
  "tika-s0104t0:332_15": "saddavādīnaṃ matepi dhammadesanānaṃ nānattaṃ vuttanayeneva ācariyadhammapālattherā dīhi pakāsitanti.",
  "tika-s0104t0:332_16": "Hoti cettha –",
  "tika-s0104t0:333_0": "“Saddo dhammo desanā ca, iccāhu apare garū;",
  "tika-s0104t0:334_0": "Dhammo paṇṇatti saddo tu, desanā vāti cāpare”ti.",
  "tika-s0104t0:335_0": "Tīsupi cetesu ete dhammatthadesanāpaṭivedhāti ettha tantiattho,",
  "tika-s0104t0:335_1": "tantidesanā,",
  "tika-s0104t0:335_2": "tantiatthapaṭivedho cāti ime tayo tantivisayā hontīti vinayapiṭakādīnaṃ atthadesanāpaṭivedhādhārabhāvo yutto,",
  "tika-s0104t0:335_3": "piṭakāni pana tantiyevāti tesaṃ dhammādhārabhāvo kathaṃ yujjeyyāti?",
  "tika-s0104t0:335_4": "Tantisamudāyassa avayavatantiyā ādhārabhāvato.",
  "tika-s0104t0:335_5": "Samudāyo hi avayavassa parikappanāmattasiddhena ādhārabhāvena vuccati yathā “rukkhe sākhā”ti.",
  "tika-s0104t0:335_6": "Ettha ca dhammādīnaṃ dukkhogāhabhāvato tehi dhammādīhi vinayādayo gambhīrāti vinayādīnampi catubbidho gambhīrabhāvo vuttoyeva,",
  "tika-s0104t0:335_7": "tasmā dhammādayo eva dukkhogāhattā gambhīrā,",
  "tika-s0104t0:335_8": "na vinayādayoti na codetabbametaṃ samukhena,",
  "tika-s0104t0:335_9": "visayavisayīmukhena ca vinayādīnaññeva gambhīrabhāvassa vuttattā.",
  "tika-s0104t0:335_10": "Dhammo hi vinayādayo eva abhinnattā.",
  "tika-s0104t0:335_11": "Tesaṃ visayo attho vācakabhūtānaṃ tesameva vāccabhāvato,",
  "tika-s0104t0:335_12": "visayino desanāpaṭivedhā dhammatthavisayabhāvatoti.",
  "tika-s0104t0:335_13": "Tattha paṭivedhassa dukkarabhāvato dhammatthānaṃ,",
  "tika-s0104t0:335_14": "desanāñāṇassa dukkarabhāvato desanāya ca dukkhogāhabhāvo veditabbo,",
  "tika-s0104t0:335_15": "paṭivedhassa pana uppādetuṃ asakkuṇeyyattā,",
  "tika-s0104t0:335_16": "tabbisayañāṇuppattiyā ca dukkarabhāvato dukkhogāhatā veditabbā.",
  "tika-s0104t0:335_17": "Dhammatthadesanānaṃ gambhīrabhāvato tabbisayo paṭivedhopi gambhīro yathā taṃ gambhīrassa udakassa pamāṇaggahaṇe dīghena pamāṇena bhavitabbaṃ,",
  "tika-s0104t0:335_18": "evaṃsampadamidanti vajirabuddhitthero.",
  "tika-s0104t0:335_19": "Piṭakāvayavānaṃ dhammādīnaṃ vuccamāno gambhīrabhāvo taṃsamudāyassa piṭakassāpi vuttoyeva,",
  "tika-s0104t0:335_20": "tasmā tathā na codetabbantipi vadanti,",
  "tika-s0104t0:335_21": "vicāretabbametaṃ sabbesampi tesaṃ piṭakāvayavāsambhavato.",
  "tika-s0104t0:335_22": "Mahāsamuddo dukkhogāho,",
  "tika-s0104t0:335_23": "alabbhaneyyapatiṭṭho viya cāti sambandho.",
  "tika-s0104t0:335_24": "Atthavasā hi vibhattivacanaliṅgapariṇāmoti.",
  "tika-s0104t0:335_25": "Dukkhena ogayhanti,",
  "tika-s0104t0:335_26": "dukkho vā ogāho anto pavisanametesūti dukkhogāhā.",
  "tika-s0104t0:335_27": "Na labhitabboti alabbhanīyo,",
  "tika-s0104t0:335_28": "soyeva alabbhaneyyo,",
  "tika-s0104t0:335_29": "labhīyate vā labbhanaṃ,",
  "tika-s0104t0:335_30": "taṃ nārahatīti alabbhaneyyo.",
  "tika-s0104t0:335_31": "Patiṭṭhahanti ettha okāseti patiṭṭho,",
  "tika-s0104t0:335_32": "patiṭṭhahanaṃ vā patiṭṭho,",
  "tika-s0104t0:335_33": "alabbhaneyyo so yesu te alabbhaneyyapatiṭṭhā.",
  "tika-s0104t0:335_34": "Ekadesena ogāhantehipi mandabuddhīhi patiṭṭhā laddhuṃ na sakkāyevāti dassetuṃ etaṃ puna vuttaṃ.",
  "tika-s0104t0:335_35": "“Eva”ntiādi nigamanaṃ.",
  "tika-s0104t0:336_0": "Idāni hetuhetuphalādīnampi vasena gambhīrabhāvaṃ dassento “aparo nayo”tiādimāha.",
  "tika-s0104t0:336_1": "Tattha hetūti paccayo.",
  "tika-s0104t0:336_2": "So ca attano phalaṃ dahati vidahatīti dhammo da-",
  "tika-s0104t0:336_3": "kārassa dha-",
  "tika-s0104t0:336_4": "kāraṃ katvā.",
  "tika-s0104t0:336_5": "Dhammasaddassa cettha hetupariyāyatā kathaṃ viññāyatīti āha “vuttañheta”ntiādi.",
  "tika-s0104t0:336_6": "Vuttaṃ paṭisambhidāvibhaṅge.",
  "tika-s0104t0:336_7": "Nanu ca “hetumhi ñāṇaṃ dhammapaṭisambhidā”ti etena vacanena dhammassa hetubhāvo kathaṃ viññāyatīti?",
  "tika-s0104t0:336_8": "“Dhammapaṭisambhidā”ti etassa samāsapadassa avayavapadatthaṃ dassentena “hetumhi ñāṇa”nti vuttattā.",
  "tika-s0104t0:336_9": "“Dhamme paṭisambhidā dhammapaṭisambhidā”ti ettha hi “dhamme”ti etassa atthaṃ dassentena “hetumhī”ti vuttaṃ,",
  "tika-s0104t0:336_10": "“paṭisambhidā”ti etassa atthaṃ dassentena “ñāṇa”nti.",
  "tika-s0104t0:336_11": "Tasmā hetudhammasaddā ekatthā,",
  "tika-s0104t0:336_12": "ñāṇapaṭisambhidā saddā cāti imamatthaṃ vadantena sādhito dhammassa hetubhāvoti.",
  "tika-s0104t0:336_13": "Tathā “hetuphale ñāṇaṃ atthapaṭisambhidā”ti etena vacanena sādhito atthassa hetuphalabhāvoti daṭṭhabbo.",
  "tika-s0104t0:336_14": "Hetuno phalaṃ hetuphalaṃ,",
  "tika-s0104t0:336_15": "tañca hetuanusārena arīyati adhigamīyatīti atthoti vuccati.",
  "tika-s0104t0:337_0": "Desanāti paññattīti ettha saddavādīnaṃ vāde atthabyañjanakā aviparītābhilāpadhammaniruttibhūtā paramatthasaddappabandhasaṅkhātā",
  "tika-s0104t0:337_1": "tanti “desanā”ti vuccati,",
  "tika-s0104t0:337_2": "desanā nāmāti vā attho.",
  "tika-s0104t0:337_3": "Desīyati attho etāyāti hi desanā.",
  "tika-s0104t0:337_4": "Pakārena ñāpīyati attho etāya,",
  "tika-s0104t0:337_5": "pakārato vā ñāpetīti paññatti.",
  "tika-s0104t0:337_6": "Tameva sarūpato dassetuṃ “yathādhammaṃ dhammābhilāpoti adhippāyo”ti vuttaṃ.",
  "tika-s0104t0:337_7": "Yathādhammanti ettha pana dhammasaddo hetuṃ,",
  "tika-s0104t0:337_8": "hetuphalañca sabbaṃ saṅgaṇhāti.",
  "tika-s0104t0:337_9": "Sabhāvavācako hesa dhammasaddo,",
  "tika-s0104t0:337_10": "na pariyattihetuādivācako,",
  "tika-s0104t0:337_11": "tasmā yo yo avijjāsaṅkhārādidhammo,",
  "tika-s0104t0:337_12": "tasmiṃ tasminti attho.",
  "tika-s0104t0:337_13": "Tesaṃ tesaṃ avijjāsaṅkhārādidhammānaṃ anurūpaṃ vā yathādhammaṃ.",
  "tika-s0104t0:337_14": "Desanāpi hi paṭivedho viya aviparītasavisayavibhāvanato dhammānurūpaṃ pavattati,",
  "tika-s0104t0:337_15": "tatoyeva ca aviparītābhilāpoti vuccati.",
  "tika-s0104t0:337_16": "Dhammābhilāpoti hi atthabyañjanako aviparītābhilāpo dhammaniruttibhūto tantisaṅkhāto paramatthasaddappabandho.",
  "tika-s0104t0:337_17": "So hi abhilappati uccārīyatīti abhilāpo,",
  "tika-s0104t0:337_18": "dhammo aviparīto sabhāvabhūto abhilāpo dhammābhilāpoti vuccati,",
  "tika-s0104t0:337_19": "etena “tatra dhammaniruttābhilāpe ñāṇaṃ niruttipaṭisambhidā”ti ettha vuttaṃ dhammaniruttiṃ dasseti saddasabhāvattā desanāya.",
  "tika-s0104t0:337_20": "Tathā hi niruttipaṭisambhidāya parittārammaṇādibhāvo paṭisambhidāvibhaṅgapāḷiyaṃ vutto.",
  "tika-s0104t0:337_21": "Tadaṭṭhakathāya ca “taṃ sabhāvaniruttiṃ saddaṃ ārammaṇaṃ katvā”tiādinā tassā saddārammaṇatā dassitā.",
  "tika-s0104t0:337_22": "“Imassa atthassa ayaṃ saddo vācako”ti hi vacanavacanatthe vavatthapetvā taṃ taṃ vacanatthavibhāvanavasena pavattito saddo “desanā”ti vuccati.",
  "tika-s0104t0:337_23": "“Adhippāyo”ti etena “desanāti paññattī”ti etaṃ vacanaṃ dhammaniruttābhilāpaṃ sandhāya vuttaṃ,",
  "tika-s0104t0:337_24": "na tato vinimuttaṃ paññattiṃ sandhāyāti dasseti anekadhā atthasambhave attanā adhippetatthasseva vuttattāti ayaṃ saddavādīnaṃ vādato vinicchayo.",
  "tika-s0104t0:338_0": "Paññattivādīnaṃ vāde pana sammutiparamatthabhedassa atthassānurūpavācakabhāvena paramatthasaddesu bhagavatā",
  "tika-s0104t0:338_1": "manasā vavatthāpitā tantisaṅkhātā nāmapaññatti desanā nāma,",
  "tika-s0104t0:338_2": "“desanā”ti vā vuccatīti attho.",
  "tika-s0104t0:338_3": "Tadeva mūlakāraṇabhūtassa saddassa dassanavasena kāraṇūpacārena dassetuṃ “yathādhammaṃ dhammābhilāpoti adhippāyo”ti vuttaṃ.",
  "tika-s0104t0:338_4": "Kiñcāpi hi “dhammābhilāpo”ti ettha abhilappati uccārīyatīti abhilāpoti saddo vuccati,",
  "tika-s0104t0:338_5": "na paṇṇatti,",
  "tika-s0104t0:338_6": "tathāpi sadde vuccamāne tadanurūpaṃ vohāraṃ gahetvā tena vohārena dīpitassa atthassa jānanato sadde kathite",
  "tika-s0104t0:338_7": "tadanurūpā paṇṇattipi kāraṇūpacārena kathitāyeva hoti.",
  "tika-s0104t0:338_8": "Apica “dhammābhilāpoti attho”ti avatvā “dhammābhilāpoti adhippāyo”ti vuttattā desanā nāma saddo na hotīti dīpitameva.",
  "tika-s0104t0:338_9": "Tena hi adhippāyamattameva mūlakāraṇasaddavasena kathitaṃ,",
  "tika-s0104t0:338_10": "na idha gahetabbo “desanā”ti etassa atthoti ayaṃ paññattivādīnaṃ vādato vinicchayo.",
  "tika-s0104t0:338_11": "Atthantaramāha “anuloma…pe…",
  "tika-s0104t0:338_12": "kathana”nti,",
  "tika-s0104t0:338_13": "etena heṭṭhā vuttaṃ desanāsamuṭṭhāpakaṃ cittuppādaṃ dasseti.",
  "tika-s0104t0:338_14": "Kathīyati attho etenāti hi kathanaṃ.",
  "tika-s0104t0:338_15": "Ādisaddena nītaneyyādikā pāḷigatiyo,",
  "tika-s0104t0:338_16": "ekattādinandiyāvattādikā pāḷinissitā ca nayā saṅgahitā.",
  "tika-s0104t0:339_0": "Sayameva paṭivijjhati,",
  "tika-s0104t0:339_1": "etena vā paṭivijjhantīti paṭivedho, ñāṇaṃ.",
  "tika-s0104t0:339_2": "Tadeva abhisameti,",
  "tika-s0104t0:339_3": "etena vā abhisamentīti abhisamayotipi vuccati.",
  "tika-s0104t0:339_4": "Idāni taṃ paṭivedhaṃ abhisamayappabhedato,",
  "tika-s0104t0:339_5": "abhisamayākārato,",
  "tika-s0104t0:339_6": "ārammaṇato,",
  "tika-s0104t0:339_7": "sabhāvato ca pākaṭaṃ kātuṃ “so cā”tiādi vuttaṃ.",
  "tika-s0104t0:339_8": "Tattha hi lokiyalokuttaroti pabhedato, visayato,",
  "tika-s0104t0:339_9": "asammohatoti ākārato, dhammesu, atthesu,",
  "tika-s0104t0:339_10": "paññattīsūti ārammaṇato,",
  "tika-s0104t0:339_11": "atthānurūpaṃ,",
  "tika-s0104t0:339_12": "dhammānurūpaṃ,",
  "tika-s0104t0:339_13": "paññattipathānurūpanti sabhāvato ca pākaṭaṃ karoti.",
  "tika-s0104t0:339_14": "Tattha visayato atthādianurūpaṃ dhammādīsu avabodho nāma avijjādidhammārammaṇo,",
  "tika-s0104t0:339_15": "saṅkhārādiatthārammaṇo,",
  "tika-s0104t0:339_16": "tadubhayapaññāpanārammaṇo ca lokiyo abhisamayo.",
  "tika-s0104t0:339_17": "Asammohato atthādianurūpaṃ dhammādīsu avabodho nāma nibbānārammaṇo maggasampayutto yathāvuttadhammatthapaññattīsu",
  "tika-s0104t0:339_18": "sammohaviddhaṃsano lokuttaro abhisamayo.",
  "tika-s0104t0:339_19": "Tathā hi “ayaṃ hetu,",
  "tika-s0104t0:339_20": "idamassa phalaṃ,",
  "tika-s0104t0:339_21": "ayaṃ tadubhayānurūpo vohāro”ti evaṃ ārammaṇakaraṇavasena lokiyañāṇaṃ visayato paṭivijjhati,",
  "tika-s0104t0:339_22": "lokuttarañāṇaṃ pana tesu hetuhetuphalādīsu sammohassañāṇena samucchinnattā asammohato paṭivijjhati.",
  "tika-s0104t0:339_23": "Lokuttaro pana paṭivedho visayato nibbānassa,",
  "tika-s0104t0:339_24": "asammohato ca itarassātipi vadanti eke.",
  "tika-s0104t0:340_0": "Atthānurūpaṃ dhammesūti “avijjā hetu,",
  "tika-s0104t0:340_1": "saṅkhārā hetusamuppannā,",
  "tika-s0104t0:340_2": "saṅkhāre uppādeti avijjā”ti evaṃ kāriyānurūpaṃ kāraṇesūti attho.",
  "tika-s0104t0:340_3": "Atha vā “puññābhisaṅkhāraapuññābhisaṅkhāraāneñjābhisaṅkhāresu tīsu apuññābhisaṅkhārassa avijjā sampayuttapaccayo,",
  "tika-s0104t0:340_4": "itaresaṃ yathānurūpa”ntiādinā kāriyānurūpaṃ kāraṇesu paṭivedhotipi attho.",
  "tika-s0104t0:340_5": "Dhammānurūpaṃ atthesūti “avijjāpaccayā saṅkhārā”tiādinā kāraṇānurūpaṃ kāriyesu.",
  "tika-s0104t0:340_6": "Chabbidhāya paññattiyā patho paññattipatho,",
  "tika-s0104t0:340_7": "tassa anurūpaṃ tathā,",
  "tika-s0104t0:340_8": "paññattiyā vuccamānadhammānurūpaṃ paññattīsu avabodhoti attho.",
  "tika-s0104t0:340_9": "Abhisamayato aññampi paṭivedhatthaṃ dassetuṃ “tesa”ntiādimāha.",
  "tika-s0104t0:340_10": "Paṭivijjhīyatīti paṭivedhoti hi taṃtaṃrūpādidhammānaṃ aviparītasabhāvo vuccati.",
  "tika-s0104t0:340_11": "Tattha tatthāti tasmiṃ tasmiṃ piṭake,",
  "tika-s0104t0:340_12": "pāḷipadese vā.",
  "tika-s0104t0:340_13": "Salakkhaṇasaṅkhātoti ruppananamanaphusanādisakasakalakkhaṇasaṅkhāto.",
  "tika-s0104t0:341_0": "Yathāvuttehi dhammādīhi piṭakānaṃ gambhīrabhāvaṃ dassetuṃ “idānī”tiādimāha.",
  "tika-s0104t0:341_1": "Dhammajātanti kāraṇappabhedo,",
  "tika-s0104t0:341_2": "kāraṇameva vā.",
  "tika-s0104t0:341_3": "Atthajātanti kāriyappabhedo,",
  "tika-s0104t0:341_4": "kāriyameva vā.",
  "tika-s0104t0:341_5": "Yā cāyaṃ desanāti sambandho.",
  "tika-s0104t0:341_6": "Tadatthavijānanavasena abhimukho hoti.",
  "tika-s0104t0:341_7": "Yo cetthāti yo etāsu taṃ taṃ piṭakāgatāsu dhammatthadesanāsu paṭivedho,",
  "tika-s0104t0:341_8": "yo ca etesu piṭakesu tesaṃ tesaṃ dhammānaṃ aviparītasabhāvoti attho.",
  "tika-s0104t0:341_9": "Sambharitabbato kusalameva sambhāro,",
  "tika-s0104t0:341_10": "so sammā anupacito yehi te anupacitakusalasambhārā,",
  "tika-s0104t0:341_11": "tatova duppaññehi,",
  "tika-s0104t0:341_12": "nippaññehīti attho.",
  "tika-s0104t0:341_13": "Na hi paññavato,",
  "tika-s0104t0:341_14": "paññāya vā duṭṭhubhāvo dūsitabhāvo ca sambhavatīti nippaññattāyeva duppaññā yathā “dussīlo”ti.",
  "tika-s0104t0:341_15": "Ettha ca avijjāsaṅkhārādīnaṃ dhammatthānaṃ duppaṭivijjhatāya dukkhogāhatā,",
  "tika-s0104t0:341_16": "tesaṃ paññāpanassa dukkarabhāvato taṃdesanāya,",
  "tika-s0104t0:341_17": "abhisamayasaṅkhātassa paṭivedhassa uppādanavisayīkaraṇānaṃ asakkuṇeyyattā,",
  "tika-s0104t0:341_18": "aviparītasabhāvasaṅkhātassa paṭivedhassa dubbiññeyyatāya dukkhogāhatā veditabbā.",
  "tika-s0104t0:341_19": "Evampīti pi-",
  "tika-s0104t0:341_20": "saddo pubbe vuttaṃ pakārantaraṃ sampiṇḍeti.",
  "tika-s0104t0:341_21": "Evaṃ paṭhamagāthāya anūnaṃ paripuṇṇaṃ paridīpitatthabhāvaṃ dassento “ettāvatā”tiādimāha.",
  "tika-s0104t0:341_22": "“Siddhe hi satyārambho atthantaraviññāpanāya vā hoti,",
  "tika-s0104t0:341_23": "niyamāya vā”ti iminā punārambhavacanena anūnaṃ paripuṇṇaṃ paridīpitatthabhāvaṃ dasseti.",
  "tika-s0104t0:341_24": "Ettāvatāti paricchedatthe nipāto,",
  "tika-s0104t0:341_25": "ettakena vacanakkamenāti attho.",
  "tika-s0104t0:341_26": "Etaṃ vā parimāṇaṃ yassāti ettāvaṃ, tena,",
  "tika-s0104t0:341_27": "etaparimāṇavatā saddatthakkamenāti attho.",
  "tika-s0104t0:341_28": "“Sadde hi vutte tadatthopi vuttoyeva nāmā”ti vadanti.",
  "tika-s0104t0:341_29": "Vutto saṃvaṇṇito attho yassāti vuttatthā.",
  "tika-s0104t0:342_0": "Etthāti etissā gāthāya.",
  "tika-s0104t0:342_1": "Evaṃ attho,",
  "tika-s0104t0:342_2": "vinicchayoti vā seso.",
  "tika-s0104t0:342_3": "Tīsu piṭakesūti ettha “ekekasmi”nti adhikārato,",
  "tika-s0104t0:342_4": "pakaraṇato vā veditabbaṃ.",
  "tika-s0104t0:342_5": "“Ekamekasmiñcetthā”ti hi heṭṭhā vuttaṃ.",
  "tika-s0104t0:342_6": "Atha vā vatticchānupubbikattā saddapaṭipattiyā niddhāraṇamidha avattukāmena ādhāroyeva vutto.",
  "tika-s0104t0:342_7": "Na cettha codetabbaṃ “tīsuyeva piṭakesu tividho pariyattibhedo daṭṭhabbo siyā”ti samudāyavasena vuttassāpi vākyassa avayavādhippāyasambhavato.",
  "tika-s0104t0:342_8": "Dissati hi avayavavākyanipphatti “brāhmaṇādayo bhuñjantū”tiādīsu,",
  "tika-s0104t0:342_9": "tasmā alamatipapañcena.",
  "tika-s0104t0:342_10": "Yathā attho na virujjhati,",
  "tika-s0104t0:342_11": "tathāyeva gahetabboti.",
  "tika-s0104t0:342_12": "Evaṃ sabbattha.",
  "tika-s0104t0:342_13": "Pariyattibhedoti pariyāpuṇanaṃ pariyatti.",
  "tika-s0104t0:342_14": "Pariyāpuṇanavācako hettha pariyattisaddo,",
  "tika-s0104t0:342_15": "na pana pāḷipariyāyo,",
  "tika-s0104t0:342_16": "tasmā pariyāpuṇanappakāroti attho.",
  "tika-s0104t0:342_17": "Atha vā tīhi pakārehi pariyāpuṇitabbā pāḷiyo eva “pariyattī”ti vuccanti.",
  "tika-s0104t0:342_18": "Tathā ceva abhidhammaṭṭhakathāya sīhaḷagaṇṭhipade vuttanti vadanti.",
  "tika-s0104t0:342_19": "Evampi hi alagaddūpamāpariyāpuṇanayogato “alagaddūpamā pariyattī”ti pāḷipi sakkā vattuṃ.",
  "tika-s0104t0:342_20": "Evañca katvā “duggahitā upārambhādihetu pariyāpuṭā alagaddūpamā”ti parato niddesavacanampi upapannaṃ hoti.",
  "tika-s0104t0:342_21": "Tattha hi pāḷiyeva “duggahitā,",
  "tika-s0104t0:342_22": "pariyāpuṭā”ti ca vattuṃ yuttā.",
  "tika-s0104t0:343_0": "Alagaddo alagaddaggahaṇaṃ upamā etissāti alagaddūpamā.",
  "tika-s0104t0:343_1": "Alagaddassa gahaṇañhettha alagaddasaddena vuttanti daṭṭhabbaṃ.",
  "tika-s0104t0:343_2": "Āpūpikoti ettha āpūpa-",
  "tika-s0104t0:343_3": "saddena āpūpakhādanaṃ viya,",
  "tika-s0104t0:343_4": "veṇikoti ettha vīṇāsaddena vīṇāvādanaggahaṇaṃ viya ca.",
  "tika-s0104t0:343_5": "Alagaddaggahaṇena hi pariyatti upamīyati,",
  "tika-s0104t0:343_6": "na alagaddena.",
  "tika-s0104t0:343_7": "“Alagaddaggahaṇūpamā”ti vā vattabbe majjhepadalopaṃ katvā “alagaddūpamā”ti vuttaṃ “oṭṭhamukho”tiādīsu viya.",
  "tika-s0104t0:343_8": "Alagaddoti ca āsīviso vuccati.",
  "tika-s0104t0:343_9": "Gadoti hi visassa nāmaṃ,",
  "tika-s0104t0:343_10": "tañca tassa alaṃ paripuṇṇaṃ atthi,",
  "tika-s0104t0:343_11": "tasmā alaṃ pariyatto paripuṇṇo gado assāti alagaddo anunāsikalopaṃ, da-",
  "tika-s0104t0:343_12": "kārāgamañca katvā,",
  "tika-s0104t0:343_13": "alaṃ vā jīvitaharaṇe samattho gado yassāti alagaddo vuttanayena.",
  "tika-s0104t0:343_14": "Vaṭṭadukkhato nissaraṇaṃ attho payojanametissāti nissaraṇatthā.",
  "tika-s0104t0:343_15": "Bhaṇḍāgāre niyutto bhaṇḍāgāriko,",
  "tika-s0104t0:343_16": "rājaratanānupālako,",
  "tika-s0104t0:343_17": "so viyāti tathā,",
  "tika-s0104t0:343_18": "dhammaratanānupālako khīṇāsavo.",
  "tika-s0104t0:343_19": "Aññamatthamanapekkhitvā bhaṇḍāgārikasseva sato pariyatti bhaṇḍāgārikapariyatti.",
  "tika-s0104t0:344_0": "Duggahitāti duṭṭhu gahitā.",
  "tika-s0104t0:344_1": "Tadeva sarūpato niyametuṃ “upārambhādihetu pariyāpuṭā”ti āha,",
  "tika-s0104t0:344_2": "upārambhaitivādappamokkhādihetu uggahitāti attho.",
  "tika-s0104t0:344_3": "Lābhasakkārādihetu pariyāpuṇanampi ettheva saṅgahitanti daṭṭhabbaṃ.",
  "tika-s0104t0:344_4": "Vuttañhetaṃ alagaddasuttaṭṭhakathāyaṃ –",
  "tika-s0104t0:345_0": "“Yo buddhavacanaṃ uggahetvā ‘evaṃ cīvarādīni vā labhissāmi,",
  "tika-s0104t0:345_1": "catuparisamajjhe vā maṃ jānissantī’ti lābhasakkārahetu pariyāpuṇāti,",
  "tika-s0104t0:345_2": "tassa sā pariyatti alagaddapariyatti nāma.",
  "tika-s0104t0:345_3": "Evaṃ pariyāpuṇanato hi buddhavacanaṃ apariyāpuṇitvā niddokkamanaṃ varatara”nti.",
  "tika-s0104t0:346_0": "Nanu ca alagaddaggahaṇūpamā pariyatti “alagaddūpamā”ti vuccati,",
  "tika-s0104t0:346_1": "evañca sati suggahitāpi pariyatti “alagaddūpamā”ti vattuṃ vaṭṭati tatthāpi alagaddaggahaṇassa upamābhāvena pāḷiyaṃ vuttattā.",
  "tika-s0104t0:346_2": "Vuttañhetaṃ –",
  "tika-s0104t0:347_0": "“Seyyathāpi,",
  "tika-s0104t0:347_1": "bhikkhave,",
  "tika-s0104t0:347_2": "puriso alagaddatthiko alagaddagavesī alagaddapariyesanaṃ caramāno,",
  "tika-s0104t0:347_3": "so passeyya mahantaṃ alagaddaṃ,",
  "tika-s0104t0:347_4": "tamenaṃ ajapadena daṇḍena suniggahitaṃ niggaṇheyya,",
  "tika-s0104t0:347_5": "ajapadena daṇḍena suniggahitaṃ niggahitvā gīvāya suggahitaṃ gaṇheyya.",
  "tika-s0104t0:347_6": "Kiñcāpi so bhikkhave,",
  "tika-s0104t0:347_7": "alagaddo tassa purisassa hatthaṃ vā bāhaṃ vā aññataraṃ vā aṅgapaccaṅgaṃ bhogehi paliveṭheyya.",
  "tika-s0104t0:347_8": "Atha kho so neva tatonidānaṃ maraṇaṃ vā nigaccheyya maraṇamattaṃ vā dukkhaṃ.",
  "tika-s0104t0:347_9": "Taṃ kissa hetu,",
  "tika-s0104t0:347_10": "suggahitattā bhikkhave,",
  "tika-s0104t0:347_11": "alagaddassa.",
  "tika-s0104t0:347_12": "Evameva kho bhikkhave,",
  "tika-s0104t0:347_13": "idhekacce kulaputtā dhammaṃ pariyāpuṇanti suttaṃ geyya”ntiādi.",
  "tika-s0104t0:348_0": "Tasmā idha duggahitā eva pariyatti alagaddūpamāti ayaṃ viseso kuto viññāyati,",
  "tika-s0104t0:348_1": "yena duggahitā upārambhādihetu pariyāpuṭā “alagaddūpamā”ti vuccatīti?",
  "tika-s0104t0:348_2": "Saccametaṃ,",
  "tika-s0104t0:348_3": "idaṃ pana pārisesañāyena vuttanti daṭṭhabbaṃ.",
  "tika-s0104t0:348_4": "Tathā hi nissaraṇatthabhaṇḍāgārikapariyattīnaṃ visuṃ gahitattā pārisesato alagaddassa duggahaṇūpamāyeva pariyatti “alagaddūpamā”ti viññāyati.",
  "tika-s0104t0:348_5": "Alagaddassa suggahaṇūpamā hi pariyatti nissaraṇatthā vā hoti,",
  "tika-s0104t0:348_6": "bhaṇḍāgārikapariyatti vā.",
  "tika-s0104t0:348_7": "Tasmā suvuttametaṃ “duggahitā…pe…",
  "tika-s0104t0:348_8": "pariyattī”ti.",
  "tika-s0104t0:348_9": "Idāni tamatthaṃ pāḷiyā sādhento “yaṃ sandhāyā”tiādimāha.",
  "tika-s0104t0:348_10": "Tattha yanti yaṃ pariyattiduggahaṇaṃ.",
  "tika-s0104t0:348_11": "Majjhimanikāye mūlapaṇṇāsake alagaddasutte bhagavatā vuttaṃ.",
  "tika-s0104t0:349_0": "Alagaddatthikoti āsīvisena,",
  "tika-s0104t0:349_1": "āsīvisaṃ vā atthiko,",
  "tika-s0104t0:349_2": "alagaddaṃ gavesati pariyesati sīlenāti alagaddagavesī.",
  "tika-s0104t0:349_3": "Alagaddapariyesanaṃ caramānoti āsīvisapariyesanatthaṃ caramāno.",
  "tika-s0104t0:349_4": "Tadatthe hetaṃ paccattavacanaṃ,",
  "tika-s0104t0:349_5": "upayogavacanaṃ vā,",
  "tika-s0104t0:349_6": "alagaddapariyesanaṭṭhānaṃ vā caramāno.",
  "tika-s0104t0:349_7": "Alagaddaṃ pariyesanti etthāti hi alagaddapariyesanaṃ.",
  "tika-s0104t0:349_8": "Tamenanti taṃ alagaddaṃ.",
  "tika-s0104t0:349_9": "Bhogeti sarīre.",
  "tika-s0104t0:349_10": "“Bhogo tu phaṇino tanū”ti hi vuttaṃ.",
  "tika-s0104t0:349_11": "Bhujīyati kuṭilaṃ karīyatīti bhogo.",
  "tika-s0104t0:349_12": "Tassāti purisassa.",
  "tika-s0104t0:349_13": "Hatthe vā bāhāya vāti sambandho.",
  "tika-s0104t0:349_14": "Maṇibandhato paṭṭhāya yāva agganakhā hattho.",
  "tika-s0104t0:349_15": "Saddhiṃ aggabāhāya avasesā bāhā,",
  "tika-s0104t0:349_16": "katthaci pana kapparato paṭṭhāya yāva agganakhā “hattho”ti vuttaṃ bāhāya visuṃ anāgatattā.",
  "tika-s0104t0:349_17": "Vuttalakkhaṇaṃ hatthañca bāhañca ṭhapetvā avasesaṃ sarīraṃ aṅgapaccaṅgaṃ.",
  "tika-s0104t0:349_18": "Tatonidānanti tannidānaṃ,",
  "tika-s0104t0:349_19": "taṃkāraṇāti attho.",
  "tika-s0104t0:349_20": "Taṃ hatthādīsu ḍaṃsanaṃ nidānaṃ kāraṇaṃ etassāti “tannidāna”nti hi vattabbe “tatonidāna”nti purimapade paccattatthe nissakkavacanaṃ katvā,",
  "tika-s0104t0:349_21": "tassa ca lopamakatvā niddeso,",
  "tika-s0104t0:349_22": "hetvatthe ca paccattavacanaṃ.",
  "tika-s0104t0:349_23": "Kāraṇatthe nipātapadametantipi vadanti.",
  "tika-s0104t0:349_24": "Apica “tatonidāna”nti etaṃ “maraṇaṃ vā maraṇamattaṃ vā dukkha”nti ettha vuttanayena visesanaṃ.",
  "tika-s0104t0:349_25": "Taṃ kissa hetūti yaṃ vuttaṃ hatthādīsu ḍaṃsanaṃ,",
  "tika-s0104t0:349_26": "tannidānañca maraṇādiupagamanaṃ,",
  "tika-s0104t0:349_27": "taṃ kissa hetu kena kāraṇenāti ce?",
  "tika-s0104t0:349_28": "Tassa purisassa alagaddassa duggahitattā.",
  "tika-s0104t0:350_0": "Idhāti imasmiṃ sāsane.",
  "tika-s0104t0:350_1": "Moghapurisāti guṇasārarahitatāya tucchapurisā.",
  "tika-s0104t0:350_2": "Dhammanti pāḷidhammaṃ.",
  "tika-s0104t0:350_3": "Pariyāpuṇantīti uggaṇhanti,",
  "tika-s0104t0:350_4": "sajjhāyanti ceva vācuggataṃ karontā dhārenti cāti vuttaṃ hoti.",
  "tika-s0104t0:350_5": "“Dhamma”nti sāmaññato vuttameva sarūpena dasseti “sutta”ntiādinā.",
  "tika-s0104t0:350_6": "Na hi suttādinavaṅgato añño dhammo nāma atthi.",
  "tika-s0104t0:350_7": "Tathā hi vuttaṃ “tesaṃ dhammāna”nti.",
  "tika-s0104t0:350_8": "Atthanti cettha sambandhīniddeso eso,",
  "tika-s0104t0:350_9": "atthanti ca yathābhūtaṃ bhāsitatthaṃ,",
  "tika-s0104t0:350_10": "payojanatthañca sāmaññaniddesena,",
  "tika-s0104t0:350_11": "ekasesanayena vā vuttaṃ.",
  "tika-s0104t0:350_12": "Yañhi padaṃ sutisāmaññena anekadhā atthaṃ dīpeti,",
  "tika-s0104t0:350_13": "taṃ sāmaññaniddesena,",
  "tika-s0104t0:350_14": "ekasesanayena vāti sabbattha veditabbaṃ.",
  "tika-s0104t0:350_15": "Na upaparikkhantīti na pariggaṇhanti na vicārenti.",
  "tika-s0104t0:350_16": "Ikkhasaddassa hi dassanaṅkesu idha dassanameva attho,",
  "tika-s0104t0:350_17": "tassa ca pariggaṇhanacakkhulocanesu pariggaṇhanameva,",
  "tika-s0104t0:350_18": "tañca vicāraṇā pariyādānavasena dubbidhesu vicāraṇāyeva,",
  "tika-s0104t0:350_19": "sā ca vīmaṃsāyeva,",
  "tika-s0104t0:350_20": "na vicāro,",
  "tika-s0104t0:350_21": "vīmaṃsā ca nāmesā bhāsitatthavīmaṃsā,",
  "tika-s0104t0:350_22": "payojanatthavīmaṃsā cāti idha dubbidhāva adhippetā,",
  "tika-s0104t0:350_23": "tāsu “imasmiṃ ṭhāne sīlaṃ kathitaṃ,",
  "tika-s0104t0:350_24": "imasmiṃ samādhi,",
  "tika-s0104t0:350_25": "imasmiṃ paññā,",
  "tika-s0104t0:350_26": "mayañca taṃ pūressāmā”ti evaṃ bhāsitatthavīmaṃsañceva “sīlaṃ samādhissa kāraṇaṃ,",
  "tika-s0104t0:350_27": "samādhi vipassanāyā”tiādinā payojanatthavīmaṃsañca na karontīti attho.",
  "tika-s0104t0:350_28": "Anupaparikkhatanti anupaparikkhantānaṃ tesaṃ moghapurisānaṃ.",
  "tika-s0104t0:350_29": "Na nijjhānakkhamantīti nijjhānaṃ nissesena pekkhanaṃ paññaṃ na khamanti. Jhe-",
  "tika-s0104t0:350_30": "saddo hi idha pekkhaneyeva,",
  "tika-s0104t0:350_31": "na cintanajhāpanesu,",
  "tika-s0104t0:350_32": "tañca ñāṇapekkhanameva,",
  "tika-s0104t0:350_33": "na cakkhupekkhanaṃ,",
  "tika-s0104t0:350_34": "ārammaṇūpanijjhānameva vā,",
  "tika-s0104t0:350_35": "na lakkhaṇūpanijjhānaṃ,",
  "tika-s0104t0:350_36": "tasmā paññāya disvā rocetvā gahetabbā na hontīti adhippāyo veditabbo.",
  "tika-s0104t0:350_37": "Nissesena jhāyate pekkhateti hi nijjhānaṃ.",
  "tika-s0104t0:350_38": "Sandhivasena anusvāralopo nijjhānakkhamantīti,",
  "tika-s0104t0:350_39": "“nijjhānaṃ khamantī”tipi pāṭho,",
  "tika-s0104t0:350_40": "tena imamatthaṃ dīpeti “tesaṃ paññāya atthassa anupaparikkhanato te dhammā na upaṭṭhahanti,",
  "tika-s0104t0:350_41": "imasmiṃ ṭhāne sīlaṃ, samādhi,",
  "tika-s0104t0:350_42": "vipassanā, maggo, vaṭṭaṃ,",
  "tika-s0104t0:350_43": "vivaṭṭhaṃ kathitanti evaṃ jānituṃ na sakkā hontī”ti.",
  "tika-s0104t0:351_0": "Upārambhānisaṃsā cevāti paresaṃ vāde dosāropanānisaṃsā ca hutvā.",
  "tika-s0104t0:351_1": "Bhuso ārambhanañhi paresaṃ vāde dosāropanaṃ upārambho,",
  "tika-s0104t0:351_2": "pariyattiṃ nissāya paravambhananti vuttaṃ hoti.",
  "tika-s0104t0:351_3": "Tathā hesa “paravajjānupanayanalakkhaṇo”ti vutto.",
  "tika-s0104t0:351_4": "Iti vādappamokkhānisaṃsā cāti iti evaṃ etāya pariyattiyā vādappamokkhānisaṃsā attano upari parehi āropitassa vādassa niggahassa attato,",
  "tika-s0104t0:351_5": "sakavādato vā pamokkhapayojanā ca hutvā.",
  "tika-s0104t0:351_6": "Iti saddo idamatthe,",
  "tika-s0104t0:351_7": "tena “pariyāpuṇantī”ti ettha pariyāpuṇanaṃ parāmasati.",
  "tika-s0104t0:351_8": "Vadanti niggaṇhanti etenāti vādo, doso,",
  "tika-s0104t0:351_9": "pamuccanaṃ,",
  "tika-s0104t0:351_10": "pamuccāpanaṃ vā pamokkho,",
  "tika-s0104t0:351_11": "attano upari āropitassa pamokkho ānisaṃso yesaṃ tathā.",
  "tika-s0104t0:351_12": "Āropitavādo hi “vādo”ti vutto yathā “devena datto datto”ti.",
  "tika-s0104t0:351_13": "Vādoti vā upavādonindā yathāvuttanayeneva samāso.",
  "tika-s0104t0:351_14": "Idaṃ vuttaṃ hoti –",
  "tika-s0104t0:351_15": "parehi sakavāde dose āropite,",
  "tika-s0104t0:351_16": "nindāya vā āropitāya taṃ dosaṃ,",
  "tika-s0104t0:351_17": "nindaṃ vā evañca evañca mocessāmāti iminā ca kāraṇena pariyāpuṇantīti.",
  "tika-s0104t0:351_18": "Atha vā so so vādo iti vādo iti-",
  "tika-s0104t0:351_19": "saddassa saha vicchāya ta-",
  "tika-s0104t0:351_20": "saddatthe pavattattā.",
  "tika-s0104t0:351_21": "Itivādasa pamokkho yathāvuttanayena,",
  "tika-s0104t0:351_22": "so ānisaṃso yesaṃ tathā,",
  "tika-s0104t0:351_23": "taṃ taṃ vādapamocanānisaṃsā hutvāti attho.",
  "tika-s0104t0:351_24": "Yassa catthāyāti yassa ca sīlādipūraṇassa,",
  "tika-s0104t0:351_25": "maggaphalanibbānabhūtassa vā anupādāvimokkhassa atthāya.",
  "tika-s0104t0:351_26": "Abhedepi bhedavohāro eso yathā “paṭimāya sarīra”nti,",
  "tika-s0104t0:351_27": "bhedyabhedakaṃ vā etaṃ yathā “kathinassatthāya ābhataṃ dussa”nti.",
  "tika-s0104t0:351_28": "“Tañcassa attha”nti hi vuttaṃ. Ca-",
  "tika-s0104t0:351_29": "saddo avadhāraṇe,",
  "tika-s0104t0:351_30": "tena tadatthāya eva pariyāpuṇanaṃ sambhavati,",
  "tika-s0104t0:351_31": "nāññatthāyāti vinicchinoti.",
  "tika-s0104t0:351_32": "Dhammaṃ pariyāpuṇantīti hi jātiācāravasena duvidhāpi kulaputtā ñāyena dhammaṃ pariyāpuṇantīti attho.",
  "tika-s0104t0:351_33": "Tañcassa atthaṃ nānubhontīti assa dhammassa sīlādipūraṇasaṅkhātaṃ,",
  "tika-s0104t0:351_34": "maggaphalanibbānabhūtaṃ vā anupādāvimokkhasaṅkhātaṃ atthaṃ ete duggahitagāhino nānubhonti na vindantiyeva.",
  "tika-s0104t0:352_0": "Aparo nayo –",
  "tika-s0104t0:352_1": "yassa upārambhassa,",
  "tika-s0104t0:352_2": "itivādappamokkhassa vā atthāya ye moghapurisā dhammaṃ pariyāpuṇanti,",
  "tika-s0104t0:352_3": "te parehi “ayamattho na hotī”ti vutte duggahitattāyeva “tadatthova hotī”ti paṭipādanakkhamā na honti,",
  "tika-s0104t0:352_4": "tasmā parassa vāde upārambhaṃ āropetuṃ attano vādaṃ pamocetuñca asakkontāpi taṃ atthaṃ nānubhonti ca na vindantiyevāti evampettha attho daṭṭhabbo.",
  "tika-s0104t0:352_5": "Idhāpi hi ca-",
  "tika-s0104t0:352_6": "saddo avadhāraṇatthova.",
  "tika-s0104t0:352_7": "“Tesa”ntiādīsu tesaṃ te dhammā duggahitattā upārambhamānadabbamakkhapalāsādihetubhāvena dīgharattaṃ ahitāya dukkhāya saṃvattantīti attho.",
  "tika-s0104t0:352_8": "Duggahitāti hi hetugabbhavacanaṃ.",
  "tika-s0104t0:352_9": "Tenāha “duggahitattā bhikkhave,",
  "tika-s0104t0:352_10": "dhammāna”nti.",
  "tika-s0104t0:352_11": "Ettha ca kāraṇe phalavohāravasena “te dhammā ahitāya dukkhāya saṃvattantī’ti vuttaṃ yathā “ghatamāyu,",
  "tika-s0104t0:352_12": "dadhi bala”nti.",
  "tika-s0104t0:352_13": "Tathā hi kiñcāpi na te dhammā ahitāya dukkhāya saṃvattanti,",
  "tika-s0104t0:352_14": "tathāpi vuttanayena pariyāpuṇantānaṃ sajjhāyanakāle,",
  "tika-s0104t0:352_15": "vivādakāle ca tammūlakānaṃ upārambhādīnaṃ anekesaṃ akusalānaṃ uppattisambhavato “te…pe…",
  "tika-s0104t0:352_16": "saṃvattantī”ti vuccati.",
  "tika-s0104t0:352_17": "Taṃ kissa hetūti ettha nti yathāvuttassatthassa ananubhavanaṃ,",
  "tika-s0104t0:352_18": "tesañca dhammānaṃ ahitāya dukkhāya saṃvattanaṃ parāmasati.",
  "tika-s0104t0:352_19": "Kissāti sāmivacanaṃ hetvatthe,",
  "tika-s0104t0:352_20": "tathā hetūti paccattavacanañca.",
  "tika-s0104t0:353_0": "Yā panāti ettha kiriyā pāḷivasena vuttanayena attho veditabbo.",
  "tika-s0104t0:353_1": "Tattha kiriyāpakkhe yā suggahitāti abhedepi bhedavohāro “cārikaṃ pakkamati,",
  "tika-s0104t0:353_2": "cārikaṃ caramāno”tiādīsu viya.",
  "tika-s0104t0:353_3": "Tadevatthaṃ vivarati “sīlakkhandhādī”tiādinā,",
  "tika-s0104t0:353_4": "ādisaddena cettha samādhivipassanādīnaṃ saṅgaho.",
  "tika-s0104t0:353_5": "Yo hi buddhavacanaṃ uggaṇhitvā sīlassa āgataṭṭhāne sīlaṃ pūretvā,",
  "tika-s0104t0:353_6": "samādhino āgataṭṭhāne samādhiṃ gabbhaṃ gaṇhāpetvā,",
  "tika-s0104t0:353_7": "vipassanāya āgataṭṭhāne vipassanaṃ paṭṭhapetvā,",
  "tika-s0104t0:353_8": "maggaphalānaṃ āgataṭṭhāne “maggaṃ bhāvessāmi,",
  "tika-s0104t0:353_9": "phalaṃ sacchikarissāmī”ti uggaṇhāti,",
  "tika-s0104t0:353_10": "tasseva sā pariyatti nissaraṇatthā nāma hoti.",
  "tika-s0104t0:353_11": "Yanti yaṃ pariyattisuggahaṇaṃ.",
  "tika-s0104t0:353_12": "Vuttaṃ alagaddasutte.",
  "tika-s0104t0:353_13": "Dīgharattaṃ hitāya sukhāya saṃvattantīti sīlādīnaṃ āgataṭṭhāne sīlādīni pūrentānampi arahattaṃ patvā",
  "tika-s0104t0:353_14": "parisamajjhe dhammaṃ desetvā dhammadesanāya pasannehi upanīte cattāro paccaye paribhuñjantānampi paresaṃ",
  "tika-s0104t0:353_15": "vāde sahadhammena upārambhaṃ āropentānampi sakavādato parehi āropitadosaṃ pariharantānampi dīgharattaṃ",
  "tika-s0104t0:353_16": "hitāya sukhāya saṃvattantīti attho.",
  "tika-s0104t0:353_17": "Tathā hi na kevalaṃ suggahitapariyattiṃ nissāya maggabhāvanāphalasacchikiriyādīniyeva,",
  "tika-s0104t0:353_18": "api tu paravādaniggahasakavādapatiṭṭhāpanānipi ijjhanti.",
  "tika-s0104t0:353_19": "Tathā ca vuttaṃ parinibbānasuttā dīsu “uppannaṃ parappavādaṃ sahadhammena suniggahitaṃ niggahetvā sappāṭihāriyaṃ dhammaṃ desessantī”tiādi.",
  "tika-s0104t0:354_0": "Yaṃ panāti etthāpi vuttanayena duvidhena attho.",
  "tika-s0104t0:354_1": "Dukkhaparijānena pariññātakkhandho.",
  "tika-s0104t0:354_2": "Samudayappahānena pahīnakileso.",
  "tika-s0104t0:354_3": "Paṭividdhārahattaphalatāya paṭividdhākuppo.",
  "tika-s0104t0:354_4": "Akuppanti ca arahattaphalassetaṃ nāma.",
  "tika-s0104t0:354_5": "Satipi hi cattunnaṃ maggānaṃ,",
  "tika-s0104t0:354_6": "catunnañca phalānaṃ avinassanabhāve sattannaṃ sekkhānaṃ sakasakanāmapariccāgena uparūpari nāmantarappattito",
  "tika-s0104t0:354_7": "tesaṃ maggaphalāti “akuppāmi”ti na vuccanti.",
  "tika-s0104t0:354_8": "Arahā pana sabbadāpi arahāyeva nāmāti tasseva phalaṃ puggalanāmavasena “akuppa”nti vuttaṃ,",
  "tika-s0104t0:354_9": "iminā ca imamatthaṃ dasseti “khīṇāsavasseva pariyatti bhaṇḍāgārikapariyatti nāmā”ti.",
  "tika-s0104t0:354_10": "Tassa hi apariññātaṃ,",
  "tika-s0104t0:354_11": "appahīnaṃ abhāvitaṃ,",
  "tika-s0104t0:354_12": "asacchikataṃ vā natthi,",
  "tika-s0104t0:354_13": "tasmā so buddhavacanaṃ pariyāpuṇantopi tantidhārako paveṇīpālako vaṃsānurakkhakova hutvā pariyāpuṇāti,",
  "tika-s0104t0:354_14": "tenevāha “paveṇīpālanatthāyā”tiādi.",
  "tika-s0104t0:354_15": "Paveṇī cettha dhammasantati dhammassa avicchedena pavatti.",
  "tika-s0104t0:354_16": "Buddhassa bhagavato vaṃsoti ca yathāvuttapaveṇīyeva.",
  "tika-s0104t0:355_0": "Nanu ca yadi paveṇīpālanatthāya buddhavacanassa pariyāpuṇanaṃ bhaṇḍāgārikapariyatti,",
  "tika-s0104t0:355_1": "atha kasmā “khīṇāsavo”ti visesetvā vuttaṃ.",
  "tika-s0104t0:355_2": "Ekaccassa hi puthujjanassāpi ayaṃ nayo labbhati.",
  "tika-s0104t0:355_3": "Tathā hi ekacco puthujjano bhikkhu chātakabhayādinā ganthadhuresu ekasmiṃ ṭhāne vasitumasakkontesu sayaṃ",
  "tika-s0104t0:355_4": "bhikkhācārena atikilamamāno “atimadhuraṃ buddhavacanaṃ mā nassatu,",
  "tika-s0104t0:355_5": "tantiṃ dhāressāmi,",
  "tika-s0104t0:355_6": "vaṃsaṃ ṭhapessāmi,",
  "tika-s0104t0:355_7": "paveṇiṃ pālessāmī”ti pariyāpuṇāti.",
  "tika-s0104t0:355_8": "Tasmā tassāpi pariyatti bhaṇḍāgārikapariyatti nāma kasmā na hotīti? Vuccate –",
  "tika-s0104t0:355_9": "evaṃ santepi hi puthujjanassa pariyatti bhaṇḍāgārikapariyatti nāma na hoti.",
  "tika-s0104t0:355_10": "Kiñcāpi hi puthujjano “paveṇiṃ pālessāmī”ti ajjhāsayena pariyāpuṇāti,",
  "tika-s0104t0:355_11": "attano pana bhavakantārato avitiṇṇattā tassa sā pariyatti nissaraṇatthāyeva nāma hoti,",
  "tika-s0104t0:355_12": "tasmā puthujjanassa pariyatti alagaddupamā vā hoti,",
  "tika-s0104t0:355_13": "nissaraṇatthā vā.",
  "tika-s0104t0:355_14": "Sattannaṃ sekkhānaṃ nissaraṇatthāva.",
  "tika-s0104t0:355_15": "Khīṇāsavānaṃ bhaṇḍāgārikapariyattiyevāti veditabbaṃ.",
  "tika-s0104t0:355_16": "Khīṇāsavo hi bhaṇḍāgārika sadisattā “bhaṇḍāgāriko”ti vuccati.",
  "tika-s0104t0:355_17": "Yathā hi bhaṇḍāgāriko alaṅkārabhaṇḍaṃ paṭisāmetvā pasādhanakāle tadupiyaṃ alaṅkārabhaṇḍaṃ rañño upanāmetvā taṃ alaṅkaroti,",
  "tika-s0104t0:355_18": "evaṃ khīṇāsavopi dhammaratanabhaṇḍaṃ sampaṭicchitvā mokkhādhigamāya bhabbarūpe sahetuke satte passitvā",
  "tika-s0104t0:355_19": "tadanurūpaṃ dhammadesanaṃ vaḍḍhetvā maggaṅgabojjhaṅgādisaṅkhātena lokuttarena alaṅkārena alaṅkarotīti.",
  "tika-s0104t0:356_0": "Evaṃ tisso pariyattiyo vibhajitvā idāni tīsupi piṭakesu yathārahaṃ sampattivipattiyo niddhāretvā vibhajanto “vinaye panā”tiādimāha.",
  "tika-s0104t0:356_1": "“Sīlasampadaṃ nissāya tisso vijjā pāpuṇātī”tiādīsu yasmā sīlaṃ visujjhamānaṃ satisampajaññabalena,",
  "tika-s0104t0:356_2": "kammassakatāñāṇabalena ca saṃkilesamalato visujjhati,",
  "tika-s0104t0:356_3": "pāripūriñca gacchati,",
  "tika-s0104t0:356_4": "tasmā sīlasampadā sijjhamānā upanissayasampattibhāvena satibalaṃ,",
  "tika-s0104t0:356_5": "ñāṇabalañca paccupaṭṭhapetīti tassā vijjattayūpanissayatā veditabbā sabhāgahetusampādanato.",
  "tika-s0104t0:356_6": "Satibalena hi pubbenivāsavijjāsiddhi.",
  "tika-s0104t0:356_7": "Sampajaññabalena sabbakiccesu sudiṭṭhakāritāparicayena cutūpapātañāṇānubaddhāya dutiyavijjāya siddhi.",
  "tika-s0104t0:356_8": "Vītikkamābhāvena saṃkilesappahānasabbhāvato vivaṭṭūpanissayatāvasena ajjhāsayasuddhiyā tatiyavijjāsiddhi.",
  "tika-s0104t0:356_9": "Puretarasiddhānaṃ samādhipaññānaṃ pāripūriṃ vinā sīlassa āsavakkhayañāṇūpanissayatā sukkhavipassakakhīṇāsavehi dīpetabbā.",
  "tika-s0104t0:356_10": "“Samāhito yathābhūtaṃ pajānātī”ti vacanato samādhisampadā chaḷabhiññatāya upanissayo.",
  "tika-s0104t0:356_11": "“Yogā ve jāyate bhūrī”ti vacanato pubbayogena garuvāsadesabhāsākosallauggahaṇaparipucchādīhi ca paribhāvitā",
  "tika-s0104t0:356_12": "paññāsampadā paṭisambhidāppabhedassa upanissayo.",
  "tika-s0104t0:356_13": "Ettha ca “sīlasampadaṃ nissāyā”ti vuttattā yassa samādhivijambhanabhūtā anavasesā cha abhiññā na ijjhanti,",
  "tika-s0104t0:356_14": "tassa ukkaṭṭhaparicchedavasena na samādhisampadā atthīti satipi vijjānaṃ abhiññekadesabhāve sīlasampadāsamudāgatā eva tisso vijjā gahitā,",
  "tika-s0104t0:356_15": "yathā ca paññāsampadāsamudāgatā catasso paṭisambhidā upanissayasampannassa maggeneva ijjhanti maggakkhaṇeyeva tāsaṃ paṭiladdhattā.",
  "tika-s0104t0:356_16": "Evaṃ sīlasampadāsamudāgatā tisso vijjā,",
  "tika-s0104t0:356_17": "samādhisampadāsamudāgatā ca cha abhiññā upanissayasampannassa maggeneva ijjhantīti maggādhigameneva tāsaṃ adhigamo veditabbo.",
  "tika-s0104t0:356_18": "Paccekabuddhānaṃ,",
  "tika-s0104t0:356_19": "sammāsambuddhānañca paccekabodhisammāsambodhisamadhigamasadisā hi imesaṃ ariyānaṃ ime visesādhigamāti.",
  "tika-s0104t0:357_0": "Tāsaṃyeva ca tattha pabhedavacanatoti ettha “tāsaṃyevā”ti avadhāraṇaṃ pāpuṇitabbānaṃ chaḷabhiññācatupaṭisambhidānaṃ",
  "tika-s0104t0:357_1": "vinaye pabhedavacanābhāvaṃ sandhāya vuttaṃ.",
  "tika-s0104t0:357_2": "Verañjakaṇḍe hi tisso vijjāva vibhattāti.",
  "tika-s0104t0:357_3": "Casaddena samuccinanañca tāsaṃ ettha ekadesavacanaṃ sandhāya vuttaṃ abhiññāpaṭisambhidānampi ekadesānaṃ tattha vuttattā.",
  "tika-s0104t0:357_4": "Dutiye “tāsaṃyevā”ti avadhāraṇaṃ catasso paṭisambhidā apekkhitvā kataṃ,",
  "tika-s0104t0:357_5": "na tisso vijjā.",
  "tika-s0104t0:357_6": "Tā hi chasu abhiññāsu antogadhattā sutte vibhattāyevāti. Ca-",
  "tika-s0104t0:357_7": "saddena ca paṭisambhidānamekadesavacanaṃ samuccinoti.",
  "tika-s0104t0:357_8": "Tatiye “tāsañcā”ti ca-",
  "tika-s0104t0:357_9": "saddena sesānampi tattha atthibhāvaṃ dīpeti.",
  "tika-s0104t0:357_10": "Abhidhamme hi tisso vijjā,",
  "tika-s0104t0:357_11": "cha abhiññā,",
  "tika-s0104t0:357_12": "catasso ca paṭisambhidā vuttāyeva.",
  "tika-s0104t0:357_13": "Paṭisambhidānaṃ pana aññattha pabhedavacanābhāvaṃ,",
  "tika-s0104t0:357_14": "tattheva ca sammā vibhattabhāvaṃ dīpetukāmo heṭṭhā vuttanayena avadhāraṇamakatvā “tatthevā”ti parivattetvā avadhāraṇaṃ ṭhapeti.",
  "tika-s0104t0:357_15": "“Abhidhamme pana tisso vijjā,",
  "tika-s0104t0:357_16": "cha abhiññā,",
  "tika-s0104t0:357_17": "catasso ca paṭisambhidā aññe ca sammappadhānādayo guṇavisesā vibhattā.",
  "tika-s0104t0:357_18": "Kiñcāpi vibhattā,",
  "tika-s0104t0:357_19": "visesato pana paññājātikattā catassova paṭisambhidā pāpuṇātīti dassanatthaṃ ‘tāsañca tatthevā’ti avadhāraṇavipallāso kato”ti vajirabuddhitthero.",
  "tika-s0104t0:357_20": "“Eva”ntiādi nigamanaṃ.",
  "tika-s0104t0:358_0": "Sukho samphasso etesanti sukhasamphassāni,",
  "tika-s0104t0:358_1": "anuññātāniyeva tādisāni attharaṇapāvuraṇādīni,",
  "tika-s0104t0:358_2": "tesaṃ phassasāmaññato sukho vā samphasso tathā,",
  "tika-s0104t0:358_3": "anuññāto so yesanti anuññātasukhasamphassāni,",
  "tika-s0104t0:358_4": "tādisāni attharaṇapāvuraṇādīni tesaṃ phassena samānatāya.",
  "tika-s0104t0:358_5": "Upādinnakaphasso itthiphasso,",
  "tika-s0104t0:358_6": "methunadhammoyeva.",
  "tika-s0104t0:358_7": "Vuttaṃ ariṭṭhena nāma gaddhabādhipubbena bhikkhunā.",
  "tika-s0104t0:358_8": "So hi bahussuto dhammakathiko kammakilesavipākaupavādaāṇāvītikkamavasena pañcavidhesu antarāyikesu āṇāvītikkamantarāyikaṃ na jānāti,",
  "tika-s0104t0:358_9": "sesantarāyikeyeva jānāti,",
  "tika-s0104t0:358_10": "tasmā so rahogato evaṃ cintesi “ime agārikā pañca kāmaguṇe paribhuñjantā sotāpannāpi sakadāgāminopi anāgāminopi honti,",
  "tika-s0104t0:358_11": "bhikkhūpi manāpikāni cakkhuviññeyyāni rūpāni passanti …pe…",
  "tika-s0104t0:358_12": "kāyaviññeyye phoṭṭhabbe phusanti,",
  "tika-s0104t0:358_13": "mudukāni attharaṇapāvuraṇāni paribhuñjanti,",
  "tika-s0104t0:358_14": "etaṃ sabbampi vaṭṭati,",
  "tika-s0104t0:358_15": "kasmā itthīnaṃyeva rūpasaddagandharasaphoṭṭhabbā na vaṭṭanti,",
  "tika-s0104t0:358_16": "etepi vaṭṭantiyevā”ti anavajjena paccayaparibhogarasena sāvajjaṃ kāmaguṇaparibhogarasaṃ saṃsanditvā sachandarāgaparibhogañca",
  "tika-s0104t0:358_17": "nicchandarāgaparibhogañca ekaṃ katvā thullavākehi saddhiṃ atisukhumasuttaṃ ghaṭento viya,",
  "tika-s0104t0:358_18": "sāsapena saddhiṃ sineruno sadisataṃ upasaṃharanto viya ca pāpakaṃ diṭṭhigataṃ uppādetvā “kiṃ bhagavatā",
  "tika-s0104t0:358_19": "mahāsamuddaṃ bandhantena viya mahatā ussāhena paṭhamapārājikaṃ paññattaṃ,",
  "tika-s0104t0:358_20": "natthi ettha doso”ti sabbaññutaññāṇena saddhiṃ paṭivirujjhanto vesārajjañāṇaṃ paṭibāhanto ariyamagge",
  "tika-s0104t0:358_21": "khāṇukaṇṭakādīni pakkhipanto “methunadhamme doso natthī”ti jinacakke pahāramadāsi,",
  "tika-s0104t0:358_22": "tenāha “tathāha”ntiādi.",
  "tika-s0104t0:359_0": "Anatikkamanatthena antarāye niyuttā,",
  "tika-s0104t0:359_1": "antarāyaṃ vā phalaṃ arahanti,",
  "tika-s0104t0:359_2": "antarāyassa vā karaṇasīlāti antarāyikā,",
  "tika-s0104t0:359_3": "saggamokkhānaṃ antarāyakarāti vuttaṃ hoti.",
  "tika-s0104t0:359_4": "Te ca kammakilesavipākaupavādaāṇāvītikkamavasena pañcavidhā.",
  "tika-s0104t0:359_5": "Vitthāro ariṭṭhasikkhāpadavaṇṇanādīsu gahetabbo.",
  "tika-s0104t0:359_6": "Ayaṃ panettha padatthasambandho –",
  "tika-s0104t0:359_7": "ye ime dhammā antarāyikā iti bhagavatā vuttā desitā ceva paññattā ca,",
  "tika-s0104t0:359_8": "te dhamme paṭisevato paṭisevantassa yathā yena pakārena te dhammā antarāyāya saggamokkhānaṃ antarāyakaraṇatthaṃ nālaṃ samatthā na honti,",
  "tika-s0104t0:359_9": "tathā tena pakārena ahaṃ bhagavatā desitaṃ dhammaṃ ājānāmīti.",
  "tika-s0104t0:359_10": "Tato dussīlabhāvaṃ pāpuṇātīti tato anavajjasaññibhāvahetuto vītikkamitvā dussīlabhāvaṃ pāpuṇāti.",
  "tika-s0104t0:360_0": "Cattāro…pe…ādīsūti ettha ādi-saddena –",
  "tika-s0104t0:361_0": "“Cattārome bhikkhave,",
  "tika-s0104t0:361_1": "puggalā santo saṃvijjamānā lokasmiṃ.",
  "tika-s0104t0:361_2": "Katame cattāro?",
  "tika-s0104t0:361_3": "Attahitāya paṭipanno no parahitāya,",
  "tika-s0104t0:361_4": "parahitāya paṭipanno no attahitāya,",
  "tika-s0104t0:361_5": "nevattahitāya paṭipanno no parahitāya,",
  "tika-s0104t0:361_6": "attahitāya ceva paṭipanno parahitāya ca…pe…",
  "tika-s0104t0:361_7": "ime kho bhikkhave…pe…",
  "tika-s0104t0:361_8": "lokasmi”nti –",
  "tika-s0104t0:362_0": "Evamādinā puggaladesanāpaṭisaññuttasuttantapāḷiṃ nidasseti.",
  "tika-s0104t0:362_1": "Adhippāyanti “ayaṃ puggaladesanāvohāravasena,",
  "tika-s0104t0:362_2": "na paramatthato”ti evaṃ bhagavato adhippāyaṃ.",
  "tika-s0104t0:362_3": "Vuttañhi –",
  "tika-s0104t0:363_0": "“Duve saccāni akkhāsi, sambuddho vadataṃ varo;",
  "tika-s0104t0:364_0": "Sammutiṃ paramatthañca, tatiyaṃ nūpalabbhati.",
  "tika-s0104t0:365_0": "Saṅketavacanaṃ saccaṃ, lokasammutikāraṇā;",
  "tika-s0104t0:366_0": "Paramatthavacanaṃ saccaṃ, dhammānaṃ bhūtakāraṇā.",
  "tika-s0104t0:367_0": "Tasmā vohārakusalassa, lokanāthassa satthuno;",
  "tika-s0104t0:368_0": "Sammutiṃ voharantassa, musāvādo na jāyatī”ti. ;",
  "tika-s0104t0:369_0": "Na hi lokasammutiṃ buddhā bhagavanto vijahanti,",
  "tika-s0104t0:369_1": "lokasamaññāya lokaniruttiyā lokābhilāpe ṭhitāyeva dhammaṃ desenti.",
  "tika-s0104t0:369_2": "Apica “hirottappadīpanatthaṃ,",
  "tika-s0104t0:369_3": "kammassakatādīpanattha”nti evamādīhipi aṭṭhahi kāraṇehi bhagavā puggalakathaṃ kathetī”ti evaṃ adhippāyamajānanto.",
  "tika-s0104t0:369_4": "Ayamattho upari āvi bhavissati.",
  "tika-s0104t0:369_5": "Duggahitaṃ gaṇhātīti “tathāhaṃ bhagavatā dhammaṃ desitaṃ ājānāmi,",
  "tika-s0104t0:369_6": "yathā tadevidaṃ viññāṇaṃ sandhāvati saṃsarati anañña”ntiādinā duggahitaṃ katvā gaṇhāti,",
  "tika-s0104t0:369_7": "viparītaṃ gaṇhātīti vuttaṃ hoti.",
  "tika-s0104t0:369_8": "Duggahitanti hi bhāvanapuṃsakaniddeso kiriyāyavisesanabhāvena napuṃsakaliṅgena niddisitabbattā.",
  "tika-s0104t0:369_9": "Ayañhi bhāvanapuṃsakapadassa pakati,",
  "tika-s0104t0:369_10": "yadidaṃ napuṃsakaliṅgena niddisitabbattā,",
  "tika-s0104t0:369_11": "bhāvappaṭṭhānatā,",
  "tika-s0104t0:369_12": "sakammākammakiriyānuyogaṃ paccattopayogavacanatā ca.",
  "tika-s0104t0:369_13": "Tena vuttaṃ “duggahitaṃ katvā”ti.",
  "tika-s0104t0:369_14": "Yanti duggahitagāhaṃ.",
  "tika-s0104t0:369_15": "Majjhimanikāye mūlapaṇṇāsake mahātaṇhāsaṅkhayasutte tathāvādīnaṃ sādhināmakaṃ kevaṭṭaputtaṃ bhikkhuṃ ārabbha bhagavatā vuttaṃ.",
  "tika-s0104t0:369_16": "Attanā duggahitena dhammenāti pāṭhaseso,",
  "tika-s0104t0:369_17": "micchāsabhāvenāti attho.",
  "tika-s0104t0:369_18": "Atha vā duggahaṇaṃ duggahitaṃ,",
  "tika-s0104t0:369_19": "attanāti ca sāmiatthe karaṇavacanaṃ,",
  "tika-s0104t0:369_20": "vibhattiyantapatirūpakaṃ vā abyayapadaṃ,",
  "tika-s0104t0:369_21": "tasmā attano duggahaṇena viparītagāhenāti attho.",
  "tika-s0104t0:369_22": "Abbhācikkhatīti abbhakkhānaṃ karoti.",
  "tika-s0104t0:369_23": "Attano kusalamūlāni khananto attānaṃ khanati nāma.",
  "tika-s0104t0:369_24": "Tatoti duggahitabhāvahetuto.",
  "tika-s0104t0:370_0": "Dhammacintanti dhammasabhāvavicāraṃ.",
  "tika-s0104t0:370_1": "Atidhāvantoti ṭhātabbamariyādāyaṃ aṭṭhatvā “cittuppādamattenapi dānaṃ hoti,",
  "tika-s0104t0:370_2": "sayameva cittaṃ attano ārammaṇaṃ hoti,",
  "tika-s0104t0:370_3": "sabbampi cittaṃ sabhāvadhammārammaṇameva hotī”ti ca evamādinā atikkamitvā pavattayamāno.",
  "tika-s0104t0:370_4": "Cintetumasakkuṇeyyāni,",
  "tika-s0104t0:370_5": "anaraharūpāni vā acinteyyāni nāma,",
  "tika-s0104t0:370_6": "tāni dassento “vuttañheta”ntiādimāha.",
  "tika-s0104t0:370_7": "Tattha acinteyyānīti tesaṃ sabhāvadassanaṃ.",
  "tika-s0104t0:370_8": "Na cintetabbānīti tattha kattabbakiccadassanaṃ.",
  "tika-s0104t0:370_9": "“Yānī”tiādi tassa hetudassanaṃ.",
  "tika-s0104t0:370_10": "Yāni cintento ummādassa cittakkhepassa,",
  "tika-s0104t0:370_11": "vighātassa vihesassa ca bhāgī assa,",
  "tika-s0104t0:370_12": "acinteyyāni imāni cattāri na cintetabbāni,",
  "tika-s0104t0:370_13": "imāni vā cattāri acinteyyāni nāma na cintetabbāni,",
  "tika-s0104t0:370_14": "yāni vā…pe… assa,",
  "tika-s0104t0:370_15": "tasmā na cintetabbāni acintetabbabhūtāni imāni cattāri acinteyyāni nāmāti yojanā. Iti-",
  "tika-s0104t0:370_16": "saddena pana –",
  "tika-s0104t0:371_0": "“Katamāni cattāri?",
  "tika-s0104t0:371_1": "Buddhānaṃ bhikkhave buddhavisayo acinteyyo na cintetabbo,",
  "tika-s0104t0:371_2": "yaṃ cintento ummādassa vighātassa bhāgī assa.",
  "tika-s0104t0:371_3": "Jhāyissa bhikkhave jhānavisayo acinteyyo…pe…",
  "tika-s0104t0:371_4": "kammavipāko bhikkhave acinteyyo…pe…",
  "tika-s0104t0:371_5": "lokacintā bhikkhave acinteyyā…pe… imāni…pe… assā”ti –",
  "tika-s0104t0:372_0": "Caturaṅguttare vuttaṃ acinteyyasuttaṃ ādiṃ katvā sabbaṃ acinteyyabhāvadīpakaṃ pāḷiṃ saṅgaṇhāti.",
  "tika-s0104t0:372_1": "Kāmaṃ acinteyyāni cha asādhāraṇañāṇādīni,",
  "tika-s0104t0:372_2": "tāni pana anussarantassa kusaluppattihetubhāvato cintetabbāni,",
  "tika-s0104t0:372_3": "imāni pana evaṃ na honti aphalabhāvato,",
  "tika-s0104t0:372_4": "tasmā na cintetabbāni.",
  "tika-s0104t0:372_5": "“Dussīlya…pe…",
  "tika-s0104t0:372_6": "pabheda”nti iminā vipattiṃ sarūpato dasseti. “Kathaṃ?",
  "tika-s0104t0:372_7": "Piṭakavasenā”tiādivacanasambajjhanena pubbāparasambandhaṃ dassento “evaṃ nānappakārato”tiādimāha.",
  "tika-s0104t0:372_8": "Pubbāparasambandhavirahitañhi vacanaṃ byākulaṃ.",
  "tika-s0104t0:372_9": "Sotūnañca atthaviññāpakaṃ na hoti,",
  "tika-s0104t0:372_10": "pubbāparaññūnameva ca tathāvicāritavacanaṃ visayo. Yathāha –",
  "tika-s0104t0:373_0": "“Pubbāparaññū atthaññū, niruttipadakovido;",
  "tika-s0104t0:374_0": "Suggahītañca gaṇhāti, atthañco’ paparikkhatī”ti. ;",
  "tika-s0104t0:375_0": "Tesanti piṭakānaṃ. Etanti buddhavacanaṃ.",
  "tika-s0104t0:376_0": "Sīlakkhandhavaggamahāvaggapāthikavaggasaṅkhātehi tīhi vaggehi saṅgaho etesanti tivaggasaṅgahāni.",
  "tika-s0104t0:376_1": "Gāthāya pana yassa nikāyassa suttagaṇanato catuttiṃseva suttantā.",
  "tika-s0104t0:376_2": "Vaggasaṅgahavasena tayo vaggā assa saṅgahassāti tivaggo saṅgaho.",
  "tika-s0104t0:376_3": "Paṭhamo esa nikāyo dīghanikāyoti anulomiko apaccanīko,",
  "tika-s0104t0:376_4": "atthānulomanato atthānulomanāmiko vā,",
  "tika-s0104t0:376_5": "anvatthanāmoti attho.",
  "tika-s0104t0:376_6": "Tattha “tivaggo saṅgaho”ti etaṃ “yassā”ti antarikepi samāsoyeva hoti,",
  "tika-s0104t0:376_7": "na vākyanti daṭṭhabbaṃ “navaṃ pana bhikkhunā cīvaralābhenā”ti ettha “navaṃcīvaralābhenā”ti padaṃ viya.",
  "tika-s0104t0:376_8": "Tathā hi aṭṭhakathācariyā vaṇṇayanti “alabbhīti labho,",
  "tika-s0104t0:376_9": "labho eva lābho.",
  "tika-s0104t0:376_10": "Kiṃ alabbhi? Cīvaraṃ. Kīdisaṃ? Navaṃ,",
  "tika-s0104t0:376_11": "iti ‘navacīvaralābhenā’ti vattabbe anunāsikalopaṃ akatvā ‘navaṃcīvaralābhenā’ti vuttaṃ,",
  "tika-s0104t0:376_12": "paṭiladdhanavacīvarenāti attho.",
  "tika-s0104t0:376_13": "Majjhe ṭhitapadadvaye panāti nipāto.",
  "tika-s0104t0:376_14": "Bhikkhunāti yena laddhaṃ,",
  "tika-s0104t0:376_15": "tassa nidassana”nti.",
  "tika-s0104t0:376_16": "Idhāpi saddato,",
  "tika-s0104t0:376_17": "atthato ca vākye yuttiyāabhāvato samāsoyeva sambhavati.",
  "tika-s0104t0:376_18": "“Tivaggo”ti padañhi “saṅgaho”ti ettha yadi karaṇaṃ,",
  "tika-s0104t0:376_19": "evaṃ sati karaṇavacanantameva siyā.",
  "tika-s0104t0:376_20": "Yadi ca padadvayametaṃ tulyādhikaraṇaṃ,",
  "tika-s0104t0:376_21": "tathā ca sati napuṃsakaliṅgameva siyā “tiloka”ntiādipadaṃ viya.",
  "tika-s0104t0:376_22": "Tathā “tivaggo”ti etassa “saṅgaho”ti padamantarena aññatthāsambandho na sambhavati,",
  "tika-s0104t0:376_23": "tattha ca tādisena vākyena sambajjhanaṃ na yuttaṃ,",
  "tika-s0104t0:376_24": "tasmā samānepi padantarantarike saddatthāvirodhabhāvoyeva samāsatākāraṇanti samāso eva yutto.",
  "tika-s0104t0:376_25": "Tayo vaggā assa saṅgahassāti hi tivaggosaṅgaho akārassa okārādesaṃ,",
  "tika-s0104t0:376_26": "okārāgamaṃ vā katvā yathā “sattāhaparinibbuto,",
  "tika-s0104t0:376_27": "acirapakkanto,",
  "tika-s0104t0:376_28": "māsajāto”tiādi,",
  "tika-s0104t0:376_29": "assa saṅgahassāti ca saṅgahitassa assa nikāyassāti attho.",
  "tika-s0104t0:376_30": "Apare pana “tayo vaggā yassāti katvā ‘saṅgaho’ti padena tulyādhikaraṇameva sambhavati,",
  "tika-s0104t0:376_31": "saṅgahoti ca gaṇanā.",
  "tika-s0104t0:376_32": "Ṭīkācariyehi pana ‘tayo vaggā assa saṅgahassā’ti padadvayassa tulyādhikaraṇatāyeva dassitā”ti vadanti,",
  "tika-s0104t0:376_33": "tadayuttameva saṅkhyāsaṅkhyeyyānaṃ missakattā,",
  "tika-s0104t0:376_34": "apākaṭattā ca.",
  "tika-s0104t0:377_0": "Atthānulomikattaṃ vibhāvetumāha “kasmā”tiādi.",
  "tika-s0104t0:377_1": "Guṇopacārena,",
  "tika-s0104t0:377_2": "taddhitavasena vā dīgha-",
  "tika-s0104t0:377_3": "saddena dīghappamāṇāni suttāniyeva gahitāni,",
  "tika-s0104t0:377_4": "nikāyasaddo ca ruḷhivasena samūhanivāsatthesu vattatīti dasseti “dīghappamāṇāna”ntiādinā.",
  "tika-s0104t0:377_5": "Saṅketasiddhattā vacanīyavācakānaṃ payogato tadatthesu tassa saṅketasiddhataṃ ñāpento “nāha”ntiādimāha.",
  "tika-s0104t0:377_6": "Ekanikāyampīti ekasamūhampi.",
  "tika-s0104t0:377_7": "Evaṃ cittanti evaṃ vicittaṃ.",
  "tika-s0104t0:377_8": "Yathayidanti yathā ime tiracchānagatā pāṇā. Poṇikā,",
  "tika-s0104t0:377_9": "cikkhallikā ca khattiyā,",
  "tika-s0104t0:377_10": "tesaṃ nivāso “poṇikanikāyo cikkhallikanikāyo”ti vuccati.",
  "tika-s0104t0:377_11": "Etthāti nikāyasaddassa samūhanivāsānaṃ vācakabhāve.",
  "tika-s0104t0:377_12": "Sādhakānīti adhippetassatthassa sādhanato udāharaṇāni vuccanti.",
  "tika-s0104t0:377_13": "“Samānītānī”ti pāṭhasesena cetassa sambandho,",
  "tika-s0104t0:377_14": "sakkhīni vā yathāvuttanayena sādhakāni.",
  "tika-s0104t0:377_15": "Yañhi niddhāretvā adhippetatthaṃ sādhenti,",
  "tika-s0104t0:377_16": "taṃ “sakkhī”ti vadanti.",
  "tika-s0104t0:377_17": "Tathā hi manorathapūraṇiyaṃ vuttaṃ “pañcagarujātakaṃ pana sakkhibhāvatthāya āharitvā kathetabba”nti sāsanatoti sāsanapayogato,",
  "tika-s0104t0:377_18": "sāsane vā.",
  "tika-s0104t0:377_19": "Lokatoti lokiyapayogato, loke vā.",
  "tika-s0104t0:377_20": "Idaṃ pana piṭakattaye na vijjati,",
  "tika-s0104t0:377_21": "tasmā evaṃ vuttanti vadanti.",
  "tika-s0104t0:377_22": "Ettha ca paṭhamamudāharaṇaṃ sāsanato sādhakavacanaṃ,",
  "tika-s0104t0:377_23": "dutiyaṃ lokatoti daṭṭhabbaṃ.",
  "tika-s0104t0:378_0": "Mūlapariyāya vaggādivasena pañcadasavaggasaṅgahāni.",
  "tika-s0104t0:378_1": "Aḍḍhena dutiyaṃ diyaḍḍhaṃ,",
  "tika-s0104t0:378_2": "tadeva sataṃ, ekasataṃ,",
  "tika-s0104t0:378_3": "paññāsa ca suttānīti vuttaṃ hoti.",
  "tika-s0104t0:378_4": "Yatthāti yasmiṃ nikāye.",
  "tika-s0104t0:378_5": "Pañcadasavaggapariggahoti pañcadasahi vaggehi pariggahito saṅgahito.",
  "tika-s0104t0:379_0": "Saṃyujjanti etthāti saṃyuttaṃ,",
  "tika-s0104t0:379_1": "kesaṃ saṃyuttaṃ?",
  "tika-s0104t0:379_2": "Suttavaggānaṃ.",
  "tika-s0104t0:379_3": "Yathā hi byañjanasamudāye padaṃ,",
  "tika-s0104t0:379_4": "padasamudāye ca vākyaṃ,",
  "tika-s0104t0:379_5": "vākyasamudāye suttaṃ,",
  "tika-s0104t0:379_6": "suttasamudāye vaggoti samaññā,",
  "tika-s0104t0:379_7": "evaṃ vaggasamudāye saṃyuttasamaññā.",
  "tika-s0104t0:379_8": "Devatāya pucchitena kathitasuttavaggādīnaṃ saṃyuttattā devatāsaṃyuttādibhāvo,",
  "tika-s0104t0:379_9": "tenāha “devatāsaṃyuttādivasenā”tiādi.",
  "tika-s0104t0:379_10": "“Suttantānaṃ sahassāni satta suttasatāni cā”ti pāṭhe suttantānaṃ satta sahassāni,",
  "tika-s0104t0:379_11": "satta suttasatāni cāti yojetabbaṃ.",
  "tika-s0104t0:379_12": "“Satta suttasahassāni,",
  "tika-s0104t0:379_13": "satta suttasatāni cā”tipi pāṭho.",
  "tika-s0104t0:379_14": "Saṃyuttasaṅgahoti saṃyuttanikāyassa saṅgaho gaṇanā.",
  "tika-s0104t0:380_0": "Ekekehi aṅgehi uparūpari uttaro adhiko etthāti aṅguttaroti āha “ekekaaṅgātirekavasenā”tiādi.",
  "tika-s0104t0:380_1": "Tattha hi ekekato paṭṭhāya yāva ekādasa aṅgāni kathitāni.",
  "tika-s0104t0:380_2": "Aṅganti ca dhammakoṭṭhāso.",
  "tika-s0104t0:381_0": "Pubbeti suttantapiṭakaniddese.",
  "tika-s0104t0:381_1": "Vuttameva pakārantarena saṅkhipitvā avisesetvā dassetuṃ “ṭhapetvā”tiādi vuttaṃ.",
  "tika-s0104t0:381_2": "“Sakalaṃ vinayapiṭaka”ntiādinā vuttameva hi iminā pakārantarena saṅkhipitvā dasseti.",
  "tika-s0104t0:381_3": "Apica yathāvuttato avasiṭṭhaṃ yaṃ kiñci bhagavatā dinnanaye ṭhatvā desitaṃ,",
  "tika-s0104t0:381_4": "bhagavatā ca anumoditaṃ nettipeṭakopadesādikaṃ,",
  "tika-s0104t0:381_5": "taṃ sabbampi ettheva pariyāpannanti anavasesapariyādānavasena dassetuṃ evaṃ vuttantipi daṭṭhabbaṃ.",
  "tika-s0104t0:381_6": "Siddhepi hi sati ārambho atthantaraviññāpanāya vā hoti,",
  "tika-s0104t0:381_7": "niyamāya vāti.",
  "tika-s0104t0:381_8": "Ettha ca yathā “dīghappamāṇāna”ntiādi vuttaṃ,",
  "tika-s0104t0:381_9": "evaṃ “khuddakappamāṇāna”ntiādimavatvā sarūpasseva kathanaṃ vinayābhidhammādīnaṃ dīghappamāṇānampi tadantogadhatāyāti daṭṭhabbaṃ,",
  "tika-s0104t0:381_10": "tena ca viññāyati “na sabbattha khuddakapariyāpannesu tassa anvatthasamaññatā,",
  "tika-s0104t0:381_11": "dīghanikāyādisabhāvaviparītabhāvasāmaññena pana katthaci tabbohāratā”ti.",
  "tika-s0104t0:381_12": "Tadaññanti tehi catūhi nikāyehi aññaṃ,",
  "tika-s0104t0:381_13": "avasesanti attho.",
  "tika-s0104t0:382_0": "Navappabhedanti ettha kathaṃ panetaṃ navappabhedaṃ hoti.",
  "tika-s0104t0:382_1": "Tathā hi navahi aṅgehi vavatthitehi aññamaññasaṅkararahitehi bhavitabbaṃ,",
  "tika-s0104t0:382_2": "tathā ca sati asuttasabhāvāneva geyyaṅgādīni siyuṃ,",
  "tika-s0104t0:382_3": "atha suttasabhāvāneva geyyaṅgādīni,",
  "tika-s0104t0:382_4": "evaṃ sati suttanti visuṃ suttaṅgameva na siyā,",
  "tika-s0104t0:382_5": "evaṃ sante aṭṭhaṅgaṃ sāsananti āpajjati.",
  "tika-s0104t0:382_6": "Apica “sagāthakaṃ suttaṃ geyyaṃ,",
  "tika-s0104t0:382_7": "niggāthakaṃ suttaṃ veyyākaraṇa”nti aṭṭhakathāyaṃ vuttaṃ.",
  "tika-s0104t0:382_8": "Suttañca nāma sagāthakaṃ vā siyā,",
  "tika-s0104t0:382_9": "niggāthakaṃ vā,",
  "tika-s0104t0:382_10": "tasmā aṅgadvayeneva tadubhayaṃ saṅgahitanti tadubhayavinimuttaṃ suttaṃ udānādivisesasaññārahitaṃ natthi,",
  "tika-s0104t0:382_11": "yaṃ suttaṅgaṃ siyā,",
  "tika-s0104t0:382_12": "athāpi kathañci visuṃ suttaṅgaṃ siyā,",
  "tika-s0104t0:382_13": "maṅgalasuttādīnaṃ suttaṅgasaṅgaho na siyā gāthābhāvato dhammapadādīnaṃ viya.",
  "tika-s0104t0:382_14": "Geyyaṅgasaṅgaho vā siyā sagāthakattā sagāthāvaggassa viya.",
  "tika-s0104t0:382_15": "Tathā ubhatovibhaṅgādīsu sagāthakappadesānanti? Vuccate –",
  "tika-s0104t0:383_0": "Suttanti sāmaññavidhi, visesavidhayo pare;",
  "tika-s0104t0:384_0": "Sanimittā niruḷhattā, sahatāññena nāññato. ;",
  "tika-s0104t0:385_0": "Yathāvuttassa dosassa, natthi etthāvagāhaṇaṃ;",
  "tika-s0104t0:386_0": "Tasmā asaṅkaraṃyeva, navaṅgaṃ satthusāsanaṃ. ;",
  "tika-s0104t0:387_0": "Sabbassāpi hi buddhavacanassa suttanti ayaṃ sāmaññavidhi.",
  "tika-s0104t0:387_1": "Tathā hi “ettakaṃ tassa bhagavato suttāgataṃ suttapariyāpannaṃ,",
  "tika-s0104t0:387_2": "sāvatthiyā suttavibhaṅge,",
  "tika-s0104t0:387_3": "sakavāde pañca suttasatānī”tiādi vacanato vinayābhidhammapariyatti visesesupi suttavohāro dissati.",
  "tika-s0104t0:387_4": "Teneva ca āyasmā mahākaccāyano nettiyaṃ āha “navavidhasuttantapariyeṭṭhī”ti tattha hi suttādivasena navaṅgassa",
  "tika-s0104t0:387_5": "sāsanassa pariyeṭṭhi pariyesanā atthavicāraṇā “navavidha suttantapariyeṭṭhī”ti vuttā.",
  "tika-s0104t0:387_6": "Tadekadesesu pana pare geyyādayo sanimittā visesavidhayo tena tena nimittena patiṭṭhitā.",
  "tika-s0104t0:387_7": "Tathā hi geyyassa sagāthakattaṃ tabbhāvanimittaṃ.",
  "tika-s0104t0:387_8": "Lokepi hi sasilokaṃ sagāthakaṃ cuṇṇiyaganthaṃ “geyya”nti vadanti,",
  "tika-s0104t0:387_9": "gāthāvirahe pana sati pucchaṃ katvā vissajjanabhāvo veyyākaraṇassa tabbhāvanimittaṃ.",
  "tika-s0104t0:387_10": "Pucchāvissajjanañhi “byākaraṇa”nti vuccati,",
  "tika-s0104t0:387_11": "byākaraṇameva veyyākaraṇaṃ.",
  "tika-s0104t0:387_12": "Evaṃ sante sagāthakādīnampi pucchaṃ katvā vissajjanavasena pavattānaṃ veyyākaraṇabhāvo āpajjatīti?",
  "tika-s0104t0:387_13": "Nāpajjati geyyādisaññānaṃ anokāsabhāvato.",
  "tika-s0104t0:387_14": "Saokāsavidhito hi anokāsavidhi balavā.",
  "tika-s0104t0:387_15": "Apica “gāthāvirahe satī”ti visesitattā.",
  "tika-s0104t0:387_16": "Yathādhippetassa hi atthassa anadhippetato byavacchedakaṃ visesanaṃ.",
  "tika-s0104t0:387_17": "Tathā hi dhammapadādīsu kevalagāthābandhesu,",
  "tika-s0104t0:387_18": "sagāthakattepi somanassañāṇamayikagāthāpaṭisaññuttesu,",
  "tika-s0104t0:387_19": "“vuttaṃ heta”ntiādivacana sambandhesu,",
  "tika-s0104t0:387_20": "abbhutadhammapaṭisaṃyuttesu ca suttavisesesu yathākkamaṃ gāthāudānaitivuttaka abbhutadhammasaññā patiṭṭhitā.",
  "tika-s0104t0:387_21": "Ettha hi satipi saññāntaranimittayoge anokāsasaññānaṃ balavabhāveneva gāthādisaññā patiṭṭhitā,",
  "tika-s0104t0:387_22": "tathā satipi gāthābandhabhāve bhagavato atītāsu jātīsu cariyānubhāvappakāsakesu jātakasaññā patiṭṭhitā,",
  "tika-s0104t0:387_23": "satipi pañhāvissajjanabhāve,",
  "tika-s0104t0:387_24": "sagāthakatte ca kesuci suttantesu vedassa labhāpanato vedallasaññā patiṭṭhitā,",
  "tika-s0104t0:387_25": "evaṃ tena tena sagāthakattādinā nimittena tesu tesu suttavisesesu geyyādisaññā patiṭṭhitāti visesavidhayo suttaṅgato pare geyyādayo,",
  "tika-s0104t0:387_26": "yaṃ panettha geyyaṅgādinimittarahitaṃ,",
  "tika-s0104t0:387_27": "taṃ suttaṅgameva visesasaññāparihārena sāmaññasaññāya pavattanato.",
  "tika-s0104t0:387_28": "Nanu ca evaṃ santepi sagāthakaṃ suttaṃ geyyaṃ,",
  "tika-s0104t0:387_29": "niggāthakaṃ suttaṃ veyyākaraṇanti tadubhayavinimuttassa suttassa abhāvato visuṃ suttaṅgameva na siyāti codanā tadavatthā evāti?",
  "tika-s0104t0:387_30": "Na tadavatthā sodhitattā.",
  "tika-s0104t0:387_31": "Sodhitañhi pubbe gāthāvirahe sati pucchāvissajjanabhāvo veyyākaraṇassa tabbhāvanimittanti.",
  "tika-s0104t0:388_0": "Yañca vuttaṃ “gāthābhāvato maṅgalasuttādīnaṃ suttaṅgasaṅgaho na siyā”ti, tampi na,",
  "tika-s0104t0:388_1": "niruḷhattā.",
  "tika-s0104t0:388_2": "Niruḷho hi maṅgalasuttādīnaṃ suttabhāvo.",
  "tika-s0104t0:388_3": "Na hi tāni dhammapadabuddhavaṃsādayo viya gāthābhāvena saññitāni,",
  "tika-s0104t0:388_4": "atha kho suttabhāveneva.",
  "tika-s0104t0:388_5": "Teneva hi akathāyaṃ “suttanāmaka”nti nāmaggahaṇaṃ kataṃ.",
  "tika-s0104t0:388_6": "Yañca pana vuttaṃ “sagāthakattā geyyaṅgasaṅgaho vā siyā”ti,",
  "tika-s0104t0:388_7": "tampi natthi.",
  "tika-s0104t0:388_8": "Kasmāti ce?",
  "tika-s0104t0:388_9": "Yasmā sahatāññena, tasmā.",
  "tika-s0104t0:388_10": "Sahabhāvo hi nāma attato aññena hoti.",
  "tika-s0104t0:388_11": "Saha gāthāhīti ca sagāthakaṃ,",
  "tika-s0104t0:388_12": "na ca maṅgalasuttādīsu gāthāvinimutto koci suttapadeso atthi,",
  "tika-s0104t0:388_13": "yo “saha gāthāhī”ti vucceyya,",
  "tika-s0104t0:388_14": "nanu ca gāthāsamudāyo tadekadesāhi gāthāhi añño hoti,",
  "tika-s0104t0:388_15": "yassa vasena “saha gāthāhī”ti sakkā vattunti? Taṃ na.",
  "tika-s0104t0:388_16": "Na hi avayavavinimutto samudāyo nāma koci atthi,",
  "tika-s0104t0:388_17": "yo tadekadesehi saha bhaveyya.",
  "tika-s0104t0:388_18": "Katthaci pana “dīghasuttaṅkitassā”tiādīsu samudāyekadesānaṃ vibhāgavacanaṃ vohāramattaṃ pati pariyāyavacanameva,",
  "tika-s0104t0:388_19": "ayañca nippariyāyena pabhedavibhāgadassanakathāti.",
  "tika-s0104t0:388_20": "Yampi vuttaṃ “ubhatovibhaṅgādīsu sagāthakappadesānaṃ geyyaṅgasaṅgaho siyā”ti, tampi na, aññato.",
  "tika-s0104t0:388_21": "Aññāyeva hi tā gāthā jātakādipariyāpannattā.",
  "tika-s0104t0:388_22": "Tādisāyeva hi kāraṇānurūpena tattha desitā,",
  "tika-s0104t0:388_23": "ato na tāhi ubhatovibhaṅgādīnaṃ geyyaṅgabhāvoti.",
  "tika-s0104t0:388_24": "Evaṃ suttādinavaṅgānaṃ aññamaññasaṅkarābhāvo veditabboti.",
  "tika-s0104t0:389_0": "Idāni etāni navaṅgāni vibhajitvā dassento “tatthā”tiādimāha. Niddeso nāma suttanipāte –",
  "tika-s0104t0:390_0": "“Kāmaṃ kāmayamānassa, tassa ce taṃ samijjhati;",
  "tika-s0104t0:391_0": "Addhā pītimano hoti, laddhā macco yadicchatī”tiādinā. ; –",
  "tika-s0104t0:392_0": "Āgatassa aṭṭhakavaggassa;",
  "tika-s0104t0:393_0": "“Kenassu nivuto loko, (iccāyasmā ajito);",
  "tika-s0104t0:394_0": "Kenassu na pakāsati;",
  "tika-s0104t0:395_0": "Kissābhilepanaṃ brūsi,",
  "tika-s0104t0:396_0": "Kiṃsu tassa mahabbhaya”ntiādinā. ; –",
  "tika-s0104t0:397_0": "Āgatassa pārāyanavaggassa;",
  "tika-s0104t0:398_0": "“Sabbesu bhūtesu nidhāya daṇḍaṃ,",
  "tika-s0104t0:399_0": "Aviheṭhayaṃ aññatarampi tesaṃ;",
  "tika-s0104t0:400_0": "Na puttamiccheyya kuto sahāyaṃ,",
  "tika-s0104t0:401_0": "Eko care khaggavisāṇakappo”tiādinā. ; –",
  "tika-s0104t0:402_0": "Āgatassa khaggavisāṇasuttassa ca atthavibhāgavasena satthukappena āyasmatā dhammasenāpatisāriputtattherena kato niddeso,",
  "tika-s0104t0:402_1": "yo “mahāniddeso,",
  "tika-s0104t0:402_2": "cūḷaniddeso”ti vuccati.",
  "tika-s0104t0:402_3": "Evamidha niddesassa suttaṅgasaṅgaho bhadantabuddhadhosācariyena dassito,",
  "tika-s0104t0:402_4": "tathā aññatthāpi vinayaṭṭhakathādīsu,",
  "tika-s0104t0:402_5": "ācariyadhammapālattherenāpi nettippakaraṇaṭṭhakathāyaṃ.",
  "tika-s0104t0:402_6": "Apare pana niddesassa gāthāveyyākaraṇaṅgesu dvīsu saṅgahaṃ vadanti.",
  "tika-s0104t0:402_7": "Vuttañhetaṃ niddesaṭṭhakathāyaṃ upasenattherena –",
  "tika-s0104t0:403_0": "“So panesa vinayapiṭakaṃ…pe…",
  "tika-s0104t0:403_1": "abhidhammapiṭakanti tīsu piṭakesu suttantapiṭakapariyāpanno,",
  "tika-s0104t0:403_2": "dīghanikāyo…pe…",
  "tika-s0104t0:403_3": "khuddakanikāyoti pañcasu nikāyesu khuddakamahānikāyapariyāpanno,",
  "tika-s0104t0:403_4": "suttaṃ…pe…",
  "tika-s0104t0:403_5": "vedallanti navasu satthusāsanaṅgesu yathāsambhavaṃ gāthaṅgaveyyākaraṇaṅgadvayasaṅgahito”ti.",
  "tika-s0104t0:404_0": "Ettha tāva katthaci pucchāvissajjanasabbhāvato niddesekadesassa veyyākaraṇaṅgasaṅgaho yujjatu,",
  "tika-s0104t0:404_1": "agāthābhāvato gāthaṅgasaṅgaho kathaṃ yujjeyyāti vīmaṃsitabbametaṃ.",
  "tika-s0104t0:404_2": "Dhammāpadādīnaṃ viya hi kevalaṃ gāthābandhabhāvo gāthaṅgassa tabbhāvanimittaṃ.",
  "tika-s0104t0:404_3": "Dhammapadādīsu hi kevalaṃ gāthābandhesu gāthāsamaññā patiṭṭhitā,",
  "tika-s0104t0:404_4": "niddese ca na koci kevalo gāthābandappadeso upalabbhati.",
  "tika-s0104t0:404_5": "Sammāsambuddhena bhāsitānaṃyeva hi aṭṭhakavaggādisaṅgahitānaṃ gāthānaṃ niddesamattaṃ dhammasenāpatinā kataṃ.",
  "tika-s0104t0:404_6": "Atthavibhajanatthaṃ ānītāpi hi tā aṭṭhakavaggādisaṅgahitā niddisitabbā mūlagāthāyo suttanipātapariyāpannattā",
  "tika-s0104t0:404_7": "aññāyevāti na niddesasaṅkhyaṃ gacchanti ubhatovibhaṅgādīsu āgatāpi taṃ vohāramalabhamānā jātakādipariyāpannā",
  "tika-s0104t0:404_8": "gāthāyo viya,",
  "tika-s0104t0:404_9": "tasmā kāraṇantaramettha gavesitabbaṃ,",
  "tika-s0104t0:404_10": "yuttataraṃ vā gahetabbaṃ.",
  "tika-s0104t0:405_0": "Nālakasuttaṃ nāma dhammacakkappavattita divasato sattame divase nālakattherassa “moneyyaṃ te upaññissa”ntiādinā",
  "tika-s0104t0:405_1": "bhagavatā bhāsitaṃ moneyya paṭipadāparidīpakaṃ suttaṃ.",
  "tika-s0104t0:405_2": "Tuvaṭṭakasuttaṃ nāma mahāsamayasuttantadesanāya sannipatitesu devesu “kā nu kho arahattappattiyā paṭipattī”ti",
  "tika-s0104t0:405_3": "uppannacittānaṃ ekaccānaṃ devatānaṃ tamatthaṃ pakāsetuṃ nimmitabuddhena attānaṃ pucchāpetvā “mūlaṃ papañcasaṅkhāyā”tiādinā",
  "tika-s0104t0:405_4": "bhagavatā bhāsitaṃ suttaṃ.",
  "tika-s0104t0:405_5": "Evamidha suttanipāte āgatānaṃ maṅgalasuttādīnaṃ suttaṅgasaṅgaho dassito,",
  "tika-s0104t0:405_6": "tattheva āgatānaṃ asuttanāmikānaṃ suddhikagāthānaṃ gāthaṅgasaṅgahañca dassayissati,",
  "tika-s0104t0:405_7": "evaṃ sati suttanipātaṭṭhakathārambhe –",
  "tika-s0104t0:406_0": "“Gāthāsatasamākiṇṇo, geyyabyākaraṇaṅkito;",
  "tika-s0104t0:407_0": "Kasmā suttanipātoti, saṅkhamesa gatoti ce”ti. ; –",
  "tika-s0104t0:408_0": "Sakalassāpi suttanipātassa geyyaveyyākaraṇaṅgasaṅgaho kasmā coditoti?",
  "tika-s0104t0:408_1": "Nāyaṃ virodho.",
  "tika-s0104t0:408_2": "Kevalañhi tattha codakena sagāthakattaṃ,",
  "tika-s0104t0:408_3": "katthaci pucchāvissajjanattañca gahetvā codanāmattaṃ kataṃ,",
  "tika-s0104t0:408_4": "aññathā suttanipāte niggāthakassa suttasseva abhāvato veyyākaraṇaṅgasaṅgaho na codetabbo siyā,",
  "tika-s0104t0:408_5": "tasmā codakassa vacanametaṃ appamāṇanti idha,",
  "tika-s0104t0:408_6": "aññāsu ca vinayaṭṭhakathādīsu vuttanayeneva tassa suttaṅgagāthaṅgasaṅgaho dassitoti.",
  "tika-s0104t0:408_7": "Suttanti cuṇṇiyasuttaṃ.",
  "tika-s0104t0:408_8": "Visesenāti rāsibhāvena ṭhitaṃ sandhāyāha.",
  "tika-s0104t0:408_9": "Sagāthāvaggo geyyanti sambandho.",
  "tika-s0104t0:409_0": "“Aṭṭhahi aṅgehi asaṅgahitaṃ nāma paṭisambhidādī”ti tīsupi kira gaṇṭhipadesu vuttaṃ.",
  "tika-s0104t0:409_1": "Apare pana paṭisambhidāmaggassa geyyaveyyākaraṇaṅgadvayasaṅgahaṃ vadanti.",
  "tika-s0104t0:409_2": "Vuttañhetaṃ tadaṭṭhakathāyaṃ “navasu satthusāsanaṅgesu yathāsambhavaṃ geyyaveyyākaraṇaṅgadvayasaṅgahita”nti,",
  "tika-s0104t0:409_3": "etthāpi geyyaṅgasaṅgahitabhāvo vuttanayena vīmaṃsitabbo.",
  "tika-s0104t0:409_4": "No suttanāmikāti asuttanāmikā saṅgītikāle suttasamaññāya apaññātā.",
  "tika-s0104t0:409_5": "“Suddhikagāthā nāma vatthugāthā”ti tīsupi kira gaṇṭhipadesu vuttaṃ,",
  "tika-s0104t0:409_6": "vatthugāthāti ca pārāyanavaggassa nidānamāropentena āyasmatā ānandattherena saṅgītikāle vuttā chappaññāsa gāthāyo,",
  "tika-s0104t0:409_7": "nālakasuttassa nidānamāropentena teneva tadā vuttā vīsatimattā gāthāyo ca vuccanti.",
  "tika-s0104t0:409_8": "Suttanipātaṭṭhakathāyaṃ pana “parinibbute bhagavati saṅgītiṃ karontenāyasmatā mahākassapena tameva moneyyapaṭipadaṃ puṭṭho āyasmā ānando yena,",
  "tika-s0104t0:409_9": "yadā ca samādapito nālakatthero bhagavantaṃ pucchi,",
  "tika-s0104t0:409_10": "taṃ sabbaṃ pākaṭaṃ katvā dassetukāmo ‘ānandajāte’tiādikā vīsati vatthugāthāyo vatvā vissajjesi,",
  "tika-s0104t0:409_11": "taṃ sabbampi ‘nālakasutta”nti vuccatī”ti āgatattā nālakasuttassa vatthugāthāyo nālakasuttaggahaṇeneva",
  "tika-s0104t0:409_12": "gahitāti pārāyanavaggassa vatthugāthāyo idha suddhikagāthāti gahetabbaṃ.",
  "tika-s0104t0:409_13": "Tattheva ca pārāyanavagge ajitamāṇavakādīnaṃ soḷasannaṃ brāhmaṇānaṃ pucchāgāthā,",
  "tika-s0104t0:409_14": "bhagavato vissajjanagāthā ca pāḷiyaṃ suttanāmena avatvā ‘ajitamāṇavakapucchā,",
  "tika-s0104t0:409_15": "tissametteyyamāṇavakapucchā”tiādinā āgatattā,",
  "tika-s0104t0:409_16": "cuṇṇiyaganthe hi asammissattā ca “no suttanāmikā suddhikagāthā nāmā”ti vattuṃ vaṭṭati.",
  "tika-s0104t0:410_0": "“Somanassañāṇamayikagāthāpaṭisaṃyuttā”ti etena udānaṭṭhena udānanti anvatthasaññataṃ dasseti kimidaṃ udānaṃ nāma?",
  "tika-s0104t0:410_1": "Pītivegasamuṭṭhāpito udāhāro.",
  "tika-s0104t0:410_2": "Yathā hi yaṃ telādi minitabbavatthu mānaṃ gahetuṃ na sakkoti,",
  "tika-s0104t0:410_3": "vissanditvā gacchati,",
  "tika-s0104t0:410_4": "taṃ “avasesako”ti vuccati.",
  "tika-s0104t0:410_5": "Yañca jalaṃ taḷākaṃ gahetuṃ na sakkoti,",
  "tika-s0104t0:410_6": "ajjhottharitvā gacchati,",
  "tika-s0104t0:410_7": "taṃ “mahogho’ti vuccati,",
  "tika-s0104t0:410_8": "evameva yaṃ pītivegasamuṭṭhāpitaṃ vitakkavipphāraṃ antohadayaṃ sandhāretuṃ na sakkoti,",
  "tika-s0104t0:410_9": "so adhiko hutvā anto asaṇṭhahitvā bahi vacīdvārena nikkhanto paṭiggāhakanirapekkho udāhāraviseso “udāna”nti",
  "tika-s0104t0:410_10": "vuccati “uda mode kīḷāyañcā”ti hi akkharacintakā vadanti,",
  "tika-s0104t0:410_11": "idañca yebhuyyena vuttaṃ dhammasaṃvegavasena uditassāpi “sace bhāyatha dukkhassā”tiādiudānassa udānapāḷiyaṃ āgatattā,",
  "tika-s0104t0:410_12": "tathā“gāthāpaṭisaṃyuttā”ti idampi yebhuyyeneva “atthi bhikkhave,",
  "tika-s0104t0:410_13": "tadāyatanaṃ,",
  "tika-s0104t0:410_14": "yattha neva pathavī,",
  "tika-s0104t0:410_15": "na āpo”tiādikassa cuṇṇiyavākyavasena uditassāpi tattha āgatattā.",
  "tika-s0104t0:410_16": "Nanu ca udānaṃ nāma pītisomanassasamuṭṭāpito,",
  "tika-s0104t0:410_17": "dhammasaṃvegasamuṭṭhāpito vā dhammapaṭiggāhakanirapekkho gāthābandhavasena,",
  "tika-s0104t0:410_18": "cuṇṇiyavākyavasena ca pavatto udāhāro,",
  "tika-s0104t0:410_19": "tathā ceva sabbattha āgataṃ,",
  "tika-s0104t0:410_20": "idha kasmā “bhikkhave”ti āmantanaṃ vuttanti?",
  "tika-s0104t0:410_21": "Tesaṃ bhikkhūnaṃ saññāpanatthaṃ eva,",
  "tika-s0104t0:410_22": "na paṭiggāhakakaraṇatthaṃ.",
  "tika-s0104t0:410_23": "Nibbānapaṭisaṃyuttañhi bhagavā dhammaṃ desetvā nibbānaguṇānussaraṇena uppannapītisomanassena udānaṃ udānento",
  "tika-s0104t0:410_24": "“ayaṃ nibbānadhammo kathamapaccayo upalabbhatī”ti tesaṃ bhikkhūnaṃ cetoparivitakkamaññāya tesaṃ tamatthaṃ",
  "tika-s0104t0:410_25": "ñāpetukāmena “tadāyatana”nti vuttaṃ,",
  "tika-s0104t0:410_26": "na pana ekantato te paṭiggāhake katvāti veditabbanti.",
  "tika-s0104t0:411_0": "Tayidaṃ sabbaññubuddhabhāsitaṃ paccekabuddhabhāsitaṃ sāvakabhāsitanti tibbidhaṃ hoti.",
  "tika-s0104t0:411_1": "Tattha paccekabuddhabhāsitaṃ –",
  "tika-s0104t0:412_0": "“Sabbesu bhūtesu nidhāya daṇḍaṃ,",
  "tika-s0104t0:413_0": "Aviheṭhayaṃ aññatarampi tesa”nti. ādinā –",
  "tika-s0104t0:414_0": "Khaggavisāṇasutte āgataṃ. Sāvakabhāsitampi –",
  "tika-s0104t0:415_0": "“Sabbo rāgo pahīno me,",
  "tika-s0104t0:416_0": "Sabbo doso samūhato;",
  "tika-s0104t0:417_0": "Sabbo me vihato moho,",
  "tika-s0104t0:418_0": "Sītibhūtosmi nibbuto”ti. ādinā –",
  "tika-s0104t0:419_0": "Theragāthāsu,",
  "tika-s0104t0:420_0": "“Kāyena saṃvutā āsiṃ, vācāya uda cetasā;",
  "tika-s0104t0:421_0": "Samūlaṃ taṇhamabbuyha, sītibhūtāmhi nibbutā”ti. ; –",
  "tika-s0104t0:422_0": "Therīgāthāsu ca āgataṃ.",
  "tika-s0104t0:422_1": "Aññānipi sakkādīhi devehi bhāsitāni “aho dānaṃ paramadānaṃ,",
  "tika-s0104t0:422_2": "kassape suppatiṭṭhita”ntiādīni.",
  "tika-s0104t0:422_3": "Soṇadaṇḍabrāhmaṇādīhi manussehi ca bhāsitāni “namo tassa bhagavato”tiādīni tisso saṅgītiyo āruḷhāni udānāni santi eva,",
  "tika-s0104t0:422_4": "tāni sabbānipi idha na adhippetāni.",
  "tika-s0104t0:422_5": "Yaṃ pana sammāsambuddhena sāmaṃ āhaccabhāsitaṃ jinavacanabhūtaṃ,",
  "tika-s0104t0:422_6": "tadeva dhammasaṅgāhakehi “udāna”nti saṅgītaṃ,",
  "tika-s0104t0:422_7": "tadeva ca sandhāya bhagavatā pariyattidhammaṃ navadhā vibhajitvā uddisantena “udāna”nti vuttaṃ.",
  "tika-s0104t0:422_8": "Yā pana “anekajātisaṃsāra”ntiādikā gāthā bhagavatā bodhimūle udānavasena pavattitā,",
  "tika-s0104t0:422_9": "anekasatasahassānaṃ sammāsambuddhānaṃ udānabhūtā ca,",
  "tika-s0104t0:422_10": "tā aparabhāge dhammabhaṇḍāgārikassa bhagavatā desitattā dhammasaṅgāhakehi udānapāḷiyaṃ saṅgahaṃ anāropetvā dhammapade saṅgahitā,",
  "tika-s0104t0:422_11": "yañca “aññāsi vata bho koṇḍañño aññāsi vata bho koṇḍañño”ti udānavacanaṃ dasasahassilokadhātuyā devamanussānaṃ",
  "tika-s0104t0:422_12": "pavedanasamatthanigghosavipphāraṃ bhagavatā bhāsitaṃ,",
  "tika-s0104t0:422_13": "tadapi paṭhamabodhiyaṃ sabbesaṃ eva bhikkhūnaṃ sammāpaṭipattipaccavekkhaṇahetukaṃ “ārādhayiṃsu vata maṃ",
  "tika-s0104t0:422_14": "bhikkhū ekaṃ samaya”ntiādivacanaṃ viya dhammacakkappavattanasuttantadesanāpariyosāne attanāpi adhigatadhammekadesassa",
  "tika-s0104t0:422_15": "yathādesitassa ariyamaggassa sabbapaṭhamaṃ sāvakesu therena adhigatattā attano parissamassa saphalabhāvapaccavekkhaṇahetutaṃ",
  "tika-s0104t0:422_16": "pītisomanassajanitaṃ udāhāramattaṃ,",
  "tika-s0104t0:422_17": "na pana “yadā have pātubhavanti dhammā”tiādivacanaṃ viya pavattiyā,",
  "tika-s0104t0:422_18": "nivattiyā vā pakāsananti dhammasaṅgāhakehi udānapāḷiyaṃ na saṅgītanti daṭṭhabbaṃ.",
  "tika-s0104t0:422_19": "Udānapāḷiyaṃ pana aṭṭhasu vaggesu dasa dasa katvā asītiyeva suttantā saṅgītā.",
  "tika-s0104t0:422_20": "Tathā hi tadaṭṭhakathāyaṃ vuttaṃ –",
  "tika-s0104t0:423_0": "“Asītiyeva suttantā, vaggā aṭṭha samāsato”ti..",
  "tika-s0104t0:424_0": "Idha pana “dveasīti suttantā”ti vuttaṃ,",
  "tika-s0104t0:424_1": "taṃ udānapāḷiyā na sameti,",
  "tika-s0104t0:424_2": "tasmā “asīti suttantā”ti pāṭhena bhavitabbaṃ.",
  "tika-s0104t0:424_3": "Apica na kevalaṃ idheva,",
  "tika-s0104t0:424_4": "atha kho aññāsupi vinayābhidhammaṭṭhakathāsu tathāyeva vuttattā “appakaṃ pana ūnamadhikaṃ vā gaṇanūpagaṃ na hotī”ti pariyāyena anekaṃsena vuttaṃ siyā.",
  "tika-s0104t0:424_5": "Yathā vā tathā vā anumānena gaṇanameva hi tattha tattha ūnādhikasaṅkhyā,",
  "tika-s0104t0:424_6": "itarathā tāyeva na siyuntipi vadanti,",
  "tika-s0104t0:424_7": "pacchā pamādalekhavacanaṃ vā etaṃ.",
  "tika-s0104t0:425_0": "Vuttañhetaṃ bhagavatātiādinayappavattāti ettha ādisaddena “vuttañhetaṃ bhagavatā,",
  "tika-s0104t0:425_1": "vuttamarahatāti me sutaṃ.",
  "tika-s0104t0:425_2": "Ekadhammaṃ bhikkhave,",
  "tika-s0104t0:425_3": "pajahatha,",
  "tika-s0104t0:425_4": "ahaṃ vo pāṭibhogo anāgāmitāya.",
  "tika-s0104t0:425_5": "Katamaṃ ekadhammaṃ?",
  "tika-s0104t0:425_6": "Lobhaṃ bhikkhave,",
  "tika-s0104t0:425_7": "ekadhammaṃ pajahatha,",
  "tika-s0104t0:425_8": "ahaṃ vo pāṭibhogo anāgāmitāyā”ti evamādinā ekadukatikacatukkanipātavasena vuttaṃ dvādasuttarasatasuttasamūhaṃ saṅgaṇhāti.",
  "tika-s0104t0:425_9": "Tathā hi itivuttakapāḷiyameva udānagāthāhi dvādasuttarasatasuttāni gaṇetvā saṅgītāni,",
  "tika-s0104t0:425_10": "tadaṭṭhakathāyampi tathāyeva vuttaṃ.",
  "tika-s0104t0:425_11": "Tasmā “dvādasuttarasatasuttantā” icceva pāṭhena bhavitabbaṃ,",
  "tika-s0104t0:425_12": "yathāvuttanayena vā anekaṃsato vuttantipi vattuṃ sakkā,",
  "tika-s0104t0:425_13": "tathāpi īdise ṭhāne pamāṇaṃ dassentena yāthāvatova niyametvā dassetabbanti “dasuttarasatasuttantā”ti",
  "tika-s0104t0:425_14": "idaṃ pacchā pamādalekhamevāti gahetabbanti vadanti.",
  "tika-s0104t0:425_15": "Iti evaṃ bhagavatā vuttaṃ itivuttaṃ.",
  "tika-s0104t0:425_16": "Itivuttanti saṅgītaṃ itivuttakaṃ.",
  "tika-s0104t0:425_17": "Ruḷhināmaṃ vā etaṃ yathā “yevāpanakaṃ,",
  "tika-s0104t0:425_18": "natumhākavaggo”ti,",
  "tika-s0104t0:425_19": "vuttañhetaṃ bhagavatā,",
  "tika-s0104t0:425_20": "vuttamarahatāti me sutanti nidānavacanena saṅgītaṃ yathāvuttasuttasamūhaṃ.",
  "tika-s0104t0:426_0": "Jātaṃ bhūtaṃ purāvutthaṃ bhagavato pubbacaritaṃ kāyati katheti pakāseti etenāti jātakaṃ,",
  "tika-s0104t0:426_1": "taṃ pana imānīti dassetuṃ “apaṇṇakajātakādīnī”tiādimāha.",
  "tika-s0104t0:426_2": "Tattha “paññāsādhikāni pañcajātakasatānī”ti idaṃ appakaṃ pana ūnamadhikaṃ vā gaṇanūpagaṃ na hotīti katvā anekaṃsena,",
  "tika-s0104t0:426_3": "vohārasukhatāmattena ca vuttaṃ.",
  "tika-s0104t0:426_4": "Ekaṃsato hi sattacattālīsādhikāniyeva yathāvuttagaṇanato tīhi ūnattā.",
  "tika-s0104t0:426_5": "Tathā hi ekanipāte paññāsasataṃ,",
  "tika-s0104t0:426_6": "dukanipāte sataṃ,",
  "tika-s0104t0:426_7": "tikanipāte paññāsa,",
  "tika-s0104t0:426_8": "tathā catukkanipāte,",
  "tika-s0104t0:426_9": "pañcakanipāte pañcavīsa,",
  "tika-s0104t0:426_10": "chakkanipāte vīsa,",
  "tika-s0104t0:426_11": "sattanipāte ekavīsa,",
  "tika-s0104t0:426_12": "aṭṭhanipāte dasa,",
  "tika-s0104t0:426_13": "navanipāte dvādasa,",
  "tika-s0104t0:426_14": "dasanipāte soḷasa,",
  "tika-s0104t0:426_15": "ekādasanipāte nava,",
  "tika-s0104t0:426_16": "dvādasanipāte dasa,",
  "tika-s0104t0:426_17": "tathā terasanipāte,",
  "tika-s0104t0:426_18": "pakiṇṇakanipāte terasa,",
  "tika-s0104t0:426_19": "vīsatinipāte cuddasa,",
  "tika-s0104t0:426_20": "tiṃsanipāte dasa,",
  "tika-s0104t0:426_21": "cattālīsanipāte pañca,",
  "tika-s0104t0:426_22": "paṇṇāsanipāte tīṇi,",
  "tika-s0104t0:426_23": "saṭṭhinipāte dve,",
  "tika-s0104t0:426_24": "tathā sattatinipāte,",
  "tika-s0104t0:426_25": "asītinipāte pañca,",
  "tika-s0104t0:426_26": "mahānipāte dasāti sattacattālīsādhikāneva pañca jātakasatāni saṅgītānīti.",
  "tika-s0104t0:427_0": "Abbhuto dhammo sabhāvo vutto yatthāti abbhutadhammaṃ,",
  "tika-s0104t0:427_1": "taṃ panidanti āha “cattārome”tiādi.",
  "tika-s0104t0:427_2": "Ādisaddena cettha –",
  "tika-s0104t0:428_0": "“Cattārome bhikkhave,",
  "tika-s0104t0:428_1": "acchariyā abbhutā dhammā ānande.",
  "tika-s0104t0:428_2": "Katame cattāro?",
  "tika-s0104t0:428_3": "Sace bhikkhave,",
  "tika-s0104t0:428_4": "bhikkhuparisā ānandaṃ dassanāya upasaṅkamati,",
  "tika-s0104t0:428_5": "dassanenapi sā attamanā hoti.",
  "tika-s0104t0:428_6": "Tatra ce ānando,",
  "tika-s0104t0:428_7": "dhammaṃ bhāsati,",
  "tika-s0104t0:428_8": "bhāsitenapi sā attamanā hoti,",
  "tika-s0104t0:428_9": "atittāva bhikkhave bhikkhuparisā hoti,",
  "tika-s0104t0:428_10": "atha ānando tuṇhī bhavati.",
  "tika-s0104t0:428_11": "Sace bhikkhave,",
  "tika-s0104t0:428_12": "bhikkhunīparisā…pe…",
  "tika-s0104t0:428_13": "upāsakaparisā…pe… upāsikā –",
  "tika-s0104t0:428_14": "parisā…pe…",
  "tika-s0104t0:428_15": "tuṇhī bhavati.",
  "tika-s0104t0:428_16": "Ime kho bhikkhave…pe…",
  "tika-s0104t0:428_17": "ānande”ti –",
  "tika-s0104t0:429_0": "Evamādinayappavattaṃ tattha tattha bhāsitaṃ sabbampi acchariyabbhutadhammapaṭisaṃyuttaṃ suttantaṃ saṅgaṇhāti.",
  "tika-s0104t0:430_0": "Cūḷavedallādīsu visākhena nāma upāsakena puṭṭhāya dhammadinnāya nāma bhikkhuniyā bhāsitaṃ suttaṃ cūḷavedallaṃ nāma.",
  "tika-s0104t0:430_1": "Mahākoṭṭhikattherena pucchitena āyasmatā sāriputtattherena bhāsitaṃ mahāvedallaṃ nāma.",
  "tika-s0104t0:430_2": "Sammādiṭṭhisuttampi bhikkhūhi puṭṭhena teneva bhāsitaṃ,",
  "tika-s0104t0:430_3": "etāni majjhimanikāyapariyāpannāni.",
  "tika-s0104t0:430_4": "Sakkapañhaṃ pana sakkena puṭṭho bhagavā abhāsi,",
  "tika-s0104t0:430_5": "taṃ dīghanikāyapariyāpannaṃ.",
  "tika-s0104t0:430_6": "Mahāpuṇṇamasuttaṃ pana tadahuposathe pannarase puṇṇamāya rattiyā aññatarena bhikkhunā puṭṭhena bhagavatā bhāsitaṃ,",
  "tika-s0104t0:430_7": "taṃ majjhimanikāyapariyāpannaṃ.",
  "tika-s0104t0:430_8": "Evamādayo sabbepi tattha tatthāgatā vedañca tuṭṭhiñca laddhā laddhā pucchitasuttantā “vedalla”nti veditabbaṃ.",
  "tika-s0104t0:430_9": "Vedanti ñāṇaṃ.",
  "tika-s0104t0:430_10": "Tuṭṭhinti yathābhāsitadhammadesanaṃ viditvā “sādhu ayye sādhāvuso”tiādinā abbhanumodanavasappavattaṃ pītisomanassaṃ.",
  "tika-s0104t0:430_11": "Laddhā laddhāti labhitvā labhitvā,",
  "tika-s0104t0:430_12": "punappunaṃ labhitvāti vuttaṃ hoti,",
  "tika-s0104t0:430_13": "etena vedasaddo ñāṇe,",
  "tika-s0104t0:430_14": "somanasse ca ekasesanayena,",
  "tika-s0104t0:430_15": "sāmaññaniddesena vā pavattati,",
  "tika-s0104t0:430_16": "vedamhi nissitaṃ tassa labhāpanavasenāti vedallanti ca dasseti.",
  "tika-s0104t0:431_0": "Evaṃ aṅgavasena sakalampi buddhavacanaṃ vibhajitvā idāni dhammakkhandhavasena vibhajitukāmo “katha”ntiādimāha.",
  "tika-s0104t0:431_1": "Tattha dhammakkhandhavasenāti dhammarāsivasena.",
  "tika-s0104t0:431_2": "“Dvāsītī”ti ayaṃ gāthā vuttatthāva.",
  "tika-s0104t0:431_3": "Evaṃ paridīpitadhammakkhandhavasenāti gopakamoggallānena nāma brāhmaṇena puṭṭhena gopakamoggallānasutte",
  "tika-s0104t0:431_4": "attano guṇappakāsanatthaṃ vā theragāthāyaṃ āyasmatā ānandattherena samantato dīpitadhammakkhandhavasena",
  "tika-s0104t0:431_5": "iminā evaṃ tena aparidīpitāpi dhammakkhandhā santīti pakāseti,",
  "tika-s0104t0:431_6": "tasmā kathāvatthuppakaraṇa mādhuriyasuttādīnaṃ vimānavatthādīsu kesañci gāthānañca vasena caturāsītisahassatopi dhammakkhandhānaṃ adhikatā veditabbā.",
  "tika-s0104t0:432_0": "Ettha ca subhasuttaṃ,",
  "tika-s0104t0:432_1": "gopakamoggallānasuttañca parinibbute bhagavati ānandattherena bhāsitattā caturāsītidhammakkhandhasahassesu antogadhaṃ hoti,",
  "tika-s0104t0:432_2": "na hotīti?",
  "tika-s0104t0:432_3": "Paṭisambhidāgaṇṭhipade tāva idaṃ vuttaṃ “sayaṃ vuttadhammakkhandhānampi bhikkhuto gahiteyeva saṅgahetvā evamāhāti daṭṭhabba”nti,",
  "tika-s0104t0:432_4": "bhagavatā pana dinnanaye ṭhatvā bhāsitattā “sayaṃ vuttampi cetaṃ suttadvayaṃ bhagavato gahiteyeva saṅgahetvā",
  "tika-s0104t0:432_5": "vutta”nti evampi vattuṃ yuttataraṃ viya dissati.",
  "tika-s0104t0:432_6": "Bhagavatā hi dinnanaye ṭhatvā sāvakā dhammaṃ desenti,",
  "tika-s0104t0:432_7": "teneva sāvakabhāsitampi kathāvatthādikaṃ buddhabhāsitaṃ nāma jātaṃ,",
  "tika-s0104t0:432_8": "tatoyeva ca attanā bhāsitampi subhasuttādikaṃ saṅgītimāropentena āyasmatā ānandattherena “evaṃ me suta”nti vuttaṃ.",
  "tika-s0104t0:433_0": "Ekānusandhikaṃ suttaṃ satipaṭṭhānādi.",
  "tika-s0104t0:433_1": "Satipaṭṭhānasuttañhi “ekāyano ayaṃ bhikkhave,",
  "tika-s0104t0:433_2": "maggo sattānaṃ visuddhiyā”tiādinā cattāro satipaṭṭhāne ārabhitvā tesaṃyeva vibhāgadassanavasena pavattattā “ekānusandhika”nti vuccati.",
  "tika-s0104t0:433_3": "Anekānusandhikaṃ parinibbānasuttādi parinibbānasuttañhi nānāṭhānesu nānādhammadesanānaṃ vasena pavattattā “anekānusandhika”nti vuccati.",
  "tika-s0104t0:434_0": "“Kati chinde kati jahe, kati cuttari bhāvaye;",
  "tika-s0104t0:435_0": "Kati saṅgātigo bhikkhu, ‘oghatiṇṇo’ti vuccatī”ti. ; –",
  "tika-s0104t0:436_0": "Evamādinā pañhāpucchanaṃ gāthābandhesu eko dhammakkhandho.",
  "tika-s0104t0:437_0": "“Pañca chinde pañca jahe, pañca cuttari bhāvaye;",
  "tika-s0104t0:438_0": "Pañca saṅgātigo bhikkhu, ‘oghatiṇṇo’ti vuccatī”ti. ; –",
  "tika-s0104t0:439_0": "Evamādinā ca vissajjanaṃ eko dhammakkhandho.",
  "tika-s0104t0:440_0": "Tikadukabhājanaṃ dhammasaṅgaṇiyaṃ nikkhepakaṇḍaaṭṭhakathākaṇḍavasena gahetabbaṃ.",
  "tika-s0104t0:440_1": "Tasmā yaṃ kusalattikamātikāpadassa vibhajanavasena nikkhepakaṇḍe vuttaṃ –",
  "tika-s0104t0:441_0": "“Katame dhammā kusalā?",
  "tika-s0104t0:441_1": "Tīṇi kusalamūlāni…pe…",
  "tika-s0104t0:441_2": "ime dhammā kusalā.",
  "tika-s0104t0:441_3": "Katame dhammā akusalā?",
  "tika-s0104t0:441_4": "Tīṇi akusalamūlāni…pe…",
  "tika-s0104t0:441_5": "ime dhammā akusalā.",
  "tika-s0104t0:441_6": "Katame dhammā abyākatā”?",
  "tika-s0104t0:441_7": "Kusalākusalānaṃ dhammānaṃ vipākā…pe…",
  "tika-s0104t0:441_8": "ime dhammā abyākatā”ti,",
  "tika-s0104t0:442_0": "Ayameko dhammakkhandho. Esa nayo sesattikadukapadavibhajanesupi. Yadapi aṭṭhakathākaṇḍe vuttaṃ –",
  "tika-s0104t0:443_0": "“Katame dhammā kusalā?",
  "tika-s0104t0:443_1": "Catūsu bhūmīsu kusalaṃ.",
  "tika-s0104t0:443_2": "Ime dhammā kusalā.",
  "tika-s0104t0:443_3": "Katame dhammā akusalā?",
  "tika-s0104t0:443_4": "Dvādasa akusalacittuppādā.",
  "tika-s0104t0:443_5": "Ime dhammā akusalā.",
  "tika-s0104t0:443_6": "Katame dhammā abyākatā?",
  "tika-s0104t0:443_7": "Catūsu bhūmīsu vipāko tīsu bhūmīsu kiriyābyākataṃ rūpañca nibbānañca.",
  "tika-s0104t0:443_8": "Ime dhammā abyākatā”ti,",
  "tika-s0104t0:444_0": "Ayaṃ kusalattikamātikāpadassa vibhajanavasena pavatto eko dhammakkhandho.",
  "tika-s0104t0:444_1": "Esa nayo sesesupi.",
  "tika-s0104t0:444_2": "Cittavārabhājanaṃ pana cittuppādakaṇḍa vasena gahetabbaṃ.",
  "tika-s0104t0:444_3": "Yañhi tattha vuttaṃ kusalacittavibhajanatthaṃ –",
  "tika-s0104t0:445_0": "“Katame dhammā kusalā?",
  "tika-s0104t0:445_1": "Yasmiṃ samaye kāmāvacaraṃ kusalaṃ cittaṃ uppannaṃ hoti somanassasahagataṃ ñāṇasampayuttaṃ rūpārammaṇaṃ vā…pe…",
  "tika-s0104t0:445_2": "tasmiṃ samaye phasso hoti…pe…",
  "tika-s0104t0:445_3": "avikkhepo hotī”ti,",
  "tika-s0104t0:446_0": "Ayameko dhammakkhandho.",
  "tika-s0104t0:446_1": "Evaṃ sesacittavāravibhajanesu.",
  "tika-s0104t0:446_2": "Eko dhammakkhandhoti (ekameko dhammakkhandho chaḷa aṭṭha.) ca ekeko dhammakkhandhoti attho.",
  "tika-s0104t0:446_3": "“Ekamekaṃ tikadukabhājanaṃ,",
  "tika-s0104t0:446_4": "ekamekaṃ cittavārabhājana”nti ca vacanato hi “ekeko”ti avuttepi ayamattho sāmatthiyato viññāyamānova hoti.",
  "tika-s0104t0:447_0": "Vatthu nāma sudinnakaṇḍādi.",
  "tika-s0104t0:447_1": "Mātikā nāma “yo pana bhikkhu bhikkhūnaṃ sikkhāsājīvasamāpanno”tiādinā tasmiṃ tasmiṃ ajjhācāre paññattaṃ uddesa sikkhāpadaṃ.",
  "tika-s0104t0:447_2": "Padabhājaniyanti tassa tassa sikkhāpadassa “yo panāti yo yādiso”tiādi nayappavattaṃ padavibhajanaṃ.",
  "tika-s0104t0:447_3": "Antarāpattīti “paṭilātaṃ ukkhipati,",
  "tika-s0104t0:447_4": "āpatti dukkaṭassā”ti evamādinā sikkhāpadantaresu paññattā āpatti.",
  "tika-s0104t0:447_5": "Āpattīti taṃtaṃsikkhāpadānurūpaṃ vutto tikacchedamutto āpattivāro.",
  "tika-s0104t0:447_6": "Anāpattīti “anāpatti ajānantassa asādiyantassa khittacittassa vedanāṭṭassa ādikammikassā”tiādi nayappavatto anāpattivāro.",
  "tika-s0104t0:447_7": "Tikacchedoti “dasāhātikkante atikkantasaññī nissaggiyaṃ pācittiyaṃ,",
  "tika-s0104t0:447_8": "dasāhātikkante vematiko…pe…",
  "tika-s0104t0:447_9": "dasāhātikkante anatikkantasaññī nissaggiyaṃ pācittiya”nti evamādinayappavatto tikapācittiya- tika-",
  "tika-s0104t0:447_10": "dukkaṭādibhedo tikaparicchedo.",
  "tika-s0104t0:447_11": "Tatthāti tesu vatthumātikādīsu.",
  "tika-s0104t0:448_0": "Evaṃ anekanayasamalaṅkataṃ saṅgītippakāraṃ dassetvā “ayaṃ dhammo,",
  "tika-s0104t0:448_1": "ayaṃ vinayo…pe…",
  "tika-s0104t0:448_2": "imāni caturāsīti dhammakkhandhasahassānī”ti buddhavacanaṃ dhammavinayādibhedena vavatthapetvā saṅgāyantena",
  "tika-s0104t0:448_3": "mahākassapappamukhena vasīgaṇena anekacchariyapātubhāvapaṭimaṇḍitāya saṅgītiyā imassa dīghāgamassa dhammabhāvo,",
  "tika-s0104t0:448_4": "majjhimabuddhavacanādibhāvo ca vavatthāpitoti dassento “evameta”ntiādimāha.",
  "tika-s0104t0:448_5": "Sādhāraṇavacanena dassitepi hi “yadatthaṃ saṃvaṇṇetuṃ idamārabhati,",
  "tika-s0104t0:448_6": "soyeva padhānavasena dassito”ti ācariyehi ayaṃ sambandho vutto.",
  "tika-s0104t0:448_7": "Aparo nayo –",
  "tika-s0104t0:448_8": "heṭṭhā vuttesu ekavidhādibhedabhinnesu pakāresu dhammavinayādibhāvo saṅgītikārake heva saṅgītikāle vavatthāpito,",
  "tika-s0104t0:448_9": "na pacchā kappanamattasiddhoti dassento “evameta”ntiādimāhātipi vattabbo.",
  "tika-s0104t0:448_10": "Na kevalaṃ yathāvuttappakārameva vavatthāpetvā saṅgītaṃ,",
  "tika-s0104t0:448_11": "atha kho aññampīti dasseti “na kevalañcā”tiādinā.",
  "tika-s0104t0:448_12": "Udānasaṅgaho nāma paṭhamapārājikādīsu āgatānaṃ vinītavatthuādīnaṃ saṅkhepato saṅgahadassanavasena dhammasaṅgāhakehi ṭhapitā –",
  "tika-s0104t0:449_0": "“Makkaṭī vajjiputtā ca, gihī naggo ca titthiyā;",
  "tika-s0104t0:450_0": "Dārikuppalavaṇṇā ca, byañjanehi pare duve”ti. ādikā ; –",
  "tika-s0104t0:451_0": "Gāthāyo.",
  "tika-s0104t0:451_1": "Vuccamānassa hi vuttassa vā atthassa vippakiṇṇabhāvena pavattituṃ adatvā uddhaṃ dānaṃ rakkhaṇaṃ udānaṃ,",
  "tika-s0104t0:451_2": "saṅgahavacananti attho.",
  "tika-s0104t0:451_3": "Sīlakkhandhavaggamūlapariyāyavaggādivasena vaggasaṅgaho.",
  "tika-s0104t0:451_4": "Vaggoti hi dhammasaṅgāhakeheva katā suttasamudāyassa samaññā.",
  "tika-s0104t0:451_5": "Uttarimanussapeyyālanīlapeyyālādivasena peyyālasaṅgaho.",
  "tika-s0104t0:451_6": "Pātuṃ rakkhituṃ,",
  "tika-s0104t0:451_7": "vitthārituṃ vā alanti hi peyyālaṃ,",
  "tika-s0104t0:451_8": "saṅkhipitvā dassanavacanaṃ.",
  "tika-s0104t0:451_9": "Aṅguttaranikāyādīsu nipātasaṅgaho,",
  "tika-s0104t0:451_10": "gāthaṅgādivasena nipātanaṃ.",
  "tika-s0104t0:451_11": "Samudāyakaraṇañhi nipāto.",
  "tika-s0104t0:451_12": "Devatāsaṃyuttādivasena saṃyuttasaṅgaho.",
  "tika-s0104t0:451_13": "Vaggasamudāye eva dhammasaṅgāhakehi katā saṃyuttasamaññā.",
  "tika-s0104t0:451_14": "Mūlapaṇṇāsakādivasena paṇṇāsasaṅgaho,",
  "tika-s0104t0:451_15": "paññāsa paññāsa suttāni gaṇetvā saṅgahoti vuttaṃ hoti.",
  "tika-s0104t0:451_16": "Ādisaddena tassaṃ tassaṃ pāḷiyaṃ dissamānaṃ saṅgītikārakavacanaṃ saṅgaṇhāti.",
  "tika-s0104t0:451_17": "Udānasaṅgaha…pe…",
  "tika-s0104t0:451_18": "paṇṇāsasaṅgahādīhi anekavidhaṃ tathā.",
  "tika-s0104t0:451_19": "Sattahi māsehīti kiriyāpavagge tatiyā “ekāheneva bārāṇasiṃ pāyāsi.",
  "tika-s0104t0:451_20": "Navahi māsehi vihāraṃ niṭṭhāpesī”tiādīsu viya.",
  "tika-s0104t0:451_21": "Kiriyāya āsuṃ pariniṭṭhāpanañhi kiriyāpavaggo.",
  "tika-s0104t0:452_0": "Tadā anekacchariyapātubhāvadassanena sādhūnaṃ pasādajananatthamāha “saṅgītipariyosāne cassā”tiādi.",
  "tika-s0104t0:452_1": "Assa buddhavacanassa saṅgītipariyosāne sañjātappamodā viya,",
  "tika-s0104t0:452_2": "sādhukāraṃ dadamānā viya ca saṅkampi…pe…",
  "tika-s0104t0:452_3": "pāturahesunti sambandho.",
  "tika-s0104t0:452_4": "Viyāti hi ubhayattha yojetabbaṃ.",
  "tika-s0104t0:452_5": "Pavattane,",
  "tika-s0104t0:452_6": "pavattanāya vā samatthaṃ pavattanasamatthaṃ.",
  "tika-s0104t0:452_7": "Udakapariyantanti pathavīsandhārakaudakapariyosānaṃ katvā,",
  "tika-s0104t0:452_8": "saha tena udakena,",
  "tika-s0104t0:452_9": "taṃ vā udakaṃ āhaccāti vuttaṃ hoti,",
  "tika-s0104t0:452_10": "tena ekadesakampanaṃ nivāreti.",
  "tika-s0104t0:452_11": "Saṅkampīti uddhaṃ uddhaṃ gacchantī suṭṭhu kampi.",
  "tika-s0104t0:452_12": "Sampakampīti uddhamadho ca gacchantī sammā pakārena kampi.",
  "tika-s0104t0:452_13": "Sampavedhīti catūsu disāsu gacchantī suṭṭhu bhiyyo pavedhi.",
  "tika-s0104t0:452_14": "Evaṃ etena padattayena chappakāraṃ pathavīcalanaṃ dasseti.",
  "tika-s0104t0:452_15": "Atha vā puratthimato,",
  "tika-s0104t0:452_16": "pacchimato ca unnamanaonamanavasena saṅkampi. Uttarato,",
  "tika-s0104t0:452_17": "dakkhiṇato ca unnamanaonamanavasena sampakampi.",
  "tika-s0104t0:452_18": "Majjhimato,",
  "tika-s0104t0:452_19": "pariyantato ca unnamanaonamanavasena sampavedhi.",
  "tika-s0104t0:452_20": "Evampi chappakāraṃ pathavīcalanaṃ dasseti,",
  "tika-s0104t0:452_21": "yaṃ sandhāya aṭṭhakathāsu vuttaṃ –-",
  "tika-s0104t0:453_0": "“Puratthimato unnamati pacchimato onamati,",
  "tika-s0104t0:453_1": "pacchimato unnamati puratthimato onamati,",
  "tika-s0104t0:453_2": "uttarato unnamati dakkhiṇato onamati,",
  "tika-s0104t0:453_3": "dakkhiṇato unnamati uttarato onamati,",
  "tika-s0104t0:453_4": "majjhimato unnamati pariyantato onamati,",
  "tika-s0104t0:453_5": "pariyantato unnamati majjhimato onamatīti evaṃ chappakāraṃ…pe…",
  "tika-s0104t0:453_6": "akampitthā”ti.",
  "tika-s0104t0:454_0": "Accharaṃ paharituṃ yuttāni acchariyāni,",
  "tika-s0104t0:454_1": "pupphavassacelukkhepādīni aññāyapi sā samaññāya pākaṭāti dassento āha “yā loke”tiādi.",
  "tika-s0104t0:454_2": "Yā paṭhamamahāsaṅgīti dhammasaṅgāhakehi mahākassapādīhi pañcahi satehi yena katā saṅgītā,",
  "tika-s0104t0:454_3": "tena pañca satāni etissāti “pañcasatā”ti ca thereheva katattā therā mahākassapādayo etissā,",
  "tika-s0104t0:454_4": "therehi vā katāti “therikā”ti ca loke pavuccati,",
  "tika-s0104t0:454_5": "ayaṃ paṭhamamahāsaṅgīti nāmāti sambandho.",
  "tika-s0104t0:455_0": "Evaṃ paṭhamamahāsaṅgīti dassetvā yadatthaṃ sā idha dassitā,",
  "tika-s0104t0:455_1": "idāni taṃ nidānaṃ nigamanavasena dassento “imissā”tiādimāha.",
  "tika-s0104t0:455_2": "Ādinikāyassāti suttantapiṭakapariyāpannesu pañcasu nikāyesu ādibhūtassa dīghanikāyassa.",
  "tika-s0104t0:455_3": "Khuddakapariyāpanno hi vinayo paṭhamaṃ saṅgīto.",
  "tika-s0104t0:455_4": "Tathā hi vuttaṃ “suttanta piṭake”ti.",
  "tika-s0104t0:455_5": "Tenāti tathāvuttattā,",
  "tika-s0104t0:455_6": "iminā yathāvuttapaṭhamamahāsaṅgītiyaṃ tathāvacanameva sandhāya mayā heṭṭhā evaṃ vuttanti pubbāparasambandhaṃ,",
  "tika-s0104t0:455_7": "yathāvuttavitthāravacanassa vā guṇaṃ dassetīti.",
  "tika-s0104t0:456_0": "Iti sumaṅgalavilāsiniyā dīghanikāyaṭṭhakathāya paramasukhumagambhīraduranubodhatthaparidīpanāya suvimalavipulapaññāveyyattiyajananāya",
  "tika-s0104t0:456_1": "ajjavamaddavasoraccasaddhāsatidhitibuddhikhanti vīriyādidhammasamaṅginā sāṭṭhakathe piṭakattaye asaṅgāsaṃhīravisāradañāṇacārinā",
  "tika-s0104t0:456_2": "anekappabhedasakasamayasamayantaragahanajjhogāhinā mahāgaṇinā mahāveyyākaraṇena ñāṇābhivaṃsadhammasenāpatināmatherena",
  "tika-s0104t0:456_3": "mahādhammarājādhirājagarunā katāya sādhuvilāsiniyā nāma līnatthapakāsaniyā bāhiranidānavaṇṇanāya līnatthapakāsanā.",
  "tika-s0104t0:457_0": "Nidānakathāvaṇṇanā niṭṭhitā.",
  "tika-s0104t0:458_0": "1. Brahmajālasuttaṃ",
  "tika-s0104t0:459_0": "Paribbājakakathāvaṇṇanā",
  "tika-s0104t0:460_0": "1.",
  "tika-s0104t0:460_1": "Ettāvatā ca paramasaṇhasukhumagambhīraduddasānekavidhanayasamalaṅkataṃ brahmajālassa sādhāraṇato bāhiranidānaṃ",
  "tika-s0104t0:460_2": "dassetvā idāni abbhantaranidānaṃ saṃvaṇṇento atthādhigamassa sunikkhittapadamūlakattā,",
  "tika-s0104t0:460_3": "sunikkhittapadabhāvassa ca “idameva”nti sabhāvavibhāvanena padavibhāgena sādhetabbattā paṭhamaṃ tāva padavibhāgaṃ dassetuṃ “tattha eva”ntiādimāha.",
  "tika-s0104t0:460_4": "Padavibhāgena hi “idaṃ nāma etaṃ pada”nti vijānanena taṃtaṃpadānurūpaṃ liṅgavibhatti vacana kālapayogādikaṃ",
  "tika-s0104t0:460_5": "sammāpatiṭṭhāpanato yathāvuttassa padassa sunikkhittatā hoti,",
  "tika-s0104t0:460_6": "tāya ca atthassa samadhigamiyatā.",
  "tika-s0104t0:460_7": "Yathāha “sunikkhittassa bhikkhave –",
  "tika-s0104t0:460_8": "padabyañjanassa atthopi sunayohotī”tiādi.",
  "tika-s0104t0:460_9": "Apica sambandhato, padato,",
  "tika-s0104t0:460_10": "padavibhāgato,",
  "tika-s0104t0:460_11": "padatthato anuyogato,",
  "tika-s0104t0:460_12": "parihārato cāti chahākārehi atthavaṇṇanā kātabbā.",
  "tika-s0104t0:460_13": "Tattha sambandho nāma desanāsambandho,",
  "tika-s0104t0:460_14": "yaṃ lokiyā “ummugghāto”tipi vadanti,",
  "tika-s0104t0:460_15": "so pana pāḷiyā nidānapāḷivasena,",
  "tika-s0104t0:460_16": "nidānapāḷiyā ca saṅgītivasena veditabbo.",
  "tika-s0104t0:460_17": "Paṭhamamahāsaṅgītiṃ dassentena hi nidānapāḷiyā sambandho dassito,",
  "tika-s0104t0:460_18": "tasmā padādivaseneva saṃvaṇṇanaṃ karonto “eva”ntiādimāha.",
  "tika-s0104t0:460_19": "Ettha ca “evanti nipātapadantiādinā padato,",
  "tika-s0104t0:460_20": "padavibhāgato ca saṃvaṇṇanaṃ karoti padānaṃ tabbisesānañca dassitattā.",
  "tika-s0104t0:460_21": "Padavibhāgoti hi padānaṃ visesoyeva adhippeto,",
  "tika-s0104t0:460_22": "na padaviggaho.",
  "tika-s0104t0:460_23": "Padāni ca padavibhāgo ca padavibhāgo.",
  "tika-s0104t0:460_24": "Atha vā padavibhāgo ca padaviggaho ca padavibhāgoti ekasesavasena padapadaviggahāpi padavibhāgasaddena vuttāti daṭṭhabbaṃ.",
  "tika-s0104t0:460_25": "Padaviggahato pana “bhikkhūnaṃ saṅgho”tiādinā upari saṃvaṇṇanaṃ karissati,",
  "tika-s0104t0:460_26": "tathā padatthānuyogaparihārehipi.",
  "tika-s0104t0:460_27": "Evanti ettha luttaniddiṭṭhaiti-",
  "tika-s0104t0:460_28": "saddo ādiattho antarāsadda ca saddādīnampi saṅgahitattā,",
  "tika-s0104t0:460_29": "nayaggahaṇena vā te gahitā.",
  "tika-s0104t0:460_30": "Tenāha “metiādīni nāmapadānī”ti.",
  "tika-s0104t0:460_31": "Itarathā hi antarāsaddaṃ ca saddādīnampi nipātabhāvo vattabbo siyā.",
  "tika-s0104t0:460_32": "Metiādīnīti ettha pana ādi-",
  "tika-s0104t0:460_33": "saddena yāva paṭisaddo,",
  "tika-s0104t0:460_34": "tāva tadavasiṭṭhāyeva saddā saṅgahitā.",
  "tika-s0104t0:460_35": "Paṭīti upasaggapadaṃ patisaddassa kāriyabhāvato.",
  "tika-s0104t0:461_0": "Idāni atthuddhārakkamena padatthato saṃvaṇṇanaṃ karonto “atthato panā”tiādimāha.",
  "tika-s0104t0:461_1": "Imasmiṃ pana ṭhāne sotūnaṃ saṃvaṇṇanānayakosallatthaṃ saṃvaṇṇanāppakārā vattabbā. Kathaṃ?",
  "tika-s0104t0:462_0": "Ekanāḷikā kathā ca, caturassā tathāpi ca;",
  "tika-s0104t0:463_0": "Nisinnavattikā ceva, tidhā saṃvaṇṇanaṃ vade.",
  "tika-s0104t0:464_0": "Tattha pāḷiṃ vatvā ekekapadassa atthakathanaṃ ekāya nāḷiyā minitasadisattā,",
  "tika-s0104t0:464_1": "ekekaṃ vā padaṃ nāḷaṃ mūlaṃ,",
  "tika-s0104t0:464_2": "ekamekaṃ padaṃ vā nāḷikā atthaniggamanamaggo etissāti katvā ekanāḷikā nāma.",
  "tika-s0104t0:464_3": "Paṭipakkhaṃ dassetvā,",
  "tika-s0104t0:464_4": "paṭipakkhassa ca upamaṃ dassetvā,",
  "tika-s0104t0:464_5": "sapakkhaṃ dassetvā,",
  "tika-s0104t0:464_6": "sapakkhassa ca upamaṃ dassetvā,",
  "tika-s0104t0:464_7": "kathanaṃ catūhi bhāgehi vuttattā,",
  "tika-s0104t0:464_8": "cattāro vā rassā sallakkhaṇūpāyā etissāti katvā caturassā nāma,",
  "tika-s0104t0:464_9": "visabhāgadhammavaseneva pariyosānaṃ gantvā puna sabhāgadhammavaseneva pariyosānagamanaṃ nisīdāpetvā patiṭṭhāpetvā āvattanayuttattā,",
  "tika-s0104t0:464_10": "niyamato vā nisinnassa āraddhassa vatto saṃvatto etissāti katvā nisinnavattikā nāma,",
  "tika-s0104t0:464_11": "yathāraddhassa atthassa visuṃ visuṃ pariyosānāpi niyuttāti vuttaṃ hoti,",
  "tika-s0104t0:464_12": "sodāharaṇā pana kathā aṅguttaraṭṭhakathāya taṭṭīkāyaṃ ekādasanipāte gopālakasuttavaṇṇanāto gahetabbā.",
  "tika-s0104t0:465_0": "Bhedakathā tatvakathā, pariyāyakathāpi ca;",
  "tika-s0104t0:466_0": "Iti atthakkame vidvā, tidhā saṃvaṇṇanaṃ vade.",
  "tika-s0104t0:467_0": "Tattha pakatiādivicāraṇā bhedakathā yathā “bujjhatīti buddho”tiādi.",
  "tika-s0104t0:467_1": "Sarūpavicāraṇā tatvakathā yathā “buddhoti yo so bhagavā sayambhū anācariyako”tiādi.",
  "tika-s0104t0:467_2": "Vevacanavicāraṇā pariyāyakathā yathā “buddho bhagavā sabbaññū lokanāyako”tiādi.",
  "tika-s0104t0:468_0": "Payojanañca piṇḍattho, anusandhi ca codanā;",
  "tika-s0104t0:469_0": "Parihāro ca sabbattha, pañcadhā vaṇṇanaṃ vade.",
  "tika-s0104t0:470_0": "Tattha payojanaṃ nāma desanāphalaṃ,",
  "tika-s0104t0:470_1": "taṃ pana sutamayañāṇādi.",
  "tika-s0104t0:470_2": "Piṇḍattho nāma vippakiṇṇassa atthassa suvijānanatthaṃ sampiṇḍetvā kathanaṃ.",
  "tika-s0104t0:470_3": "Anusandhi nāma pucchānusandhādi.",
  "tika-s0104t0:470_4": "Codanā nāma yathāvuttassa vacanassa virodhikathanaṃ.",
  "tika-s0104t0:470_5": "Parihāro nāma tassa avirodhikathanaṃ.",
  "tika-s0104t0:471_0": "Ummugghāto padañceva, padattho padaviggaho;",
  "tika-s0104t0:472_0": "Cālanā paccupaṭṭhānaṃ, chadhā saṃvaṇṇanaṃ vade. ;",
  "tika-s0104t0:473_0": "Tattha ajjhattikādinidānaṃ ummugghāto.",
  "tika-s0104t0:473_1": "“Evamida”nti nānāvidhena padavisesatākathanaṃ padaṃ,",
  "tika-s0104t0:473_2": "saddatthādhippāyatthādi padattho.",
  "tika-s0104t0:473_3": "Anekadhā nibbacanaṃ padaviggaho.",
  "tika-s0104t0:473_4": "Cālanā nāma codanā.",
  "tika-s0104t0:473_5": "Paccupaṭṭhānaṃ parihāro.",
  "tika-s0104t0:474_0": "Samuṭṭhānaṃ padattho ca, bhāvānuvādavidhayo;",
  "tika-s0104t0:475_0": "Virodho parihāro ca, nigamananti aṭṭhadhā.",
  "tika-s0104t0:476_0": "Tattha samuṭṭhānanti ajjhattikādinidānaṃ.",
  "tika-s0104t0:476_1": "Padatthoti adhippetānadhippetādivasena anekadhā padassa attho.",
  "tika-s0104t0:476_2": "Bhāvoti adhippāyo.",
  "tika-s0104t0:476_3": "Anuvādavidhayoti paṭhamavacanaṃ vidhi,",
  "tika-s0104t0:476_4": "tadāvikaraṇavasena pacchā vacanaṃ anuvādo,",
  "tika-s0104t0:476_5": "visesanavisesyānaṃ vā vidhānuvāda samaññā.",
  "tika-s0104t0:476_6": "Virodhoti atthanicchayanatthaṃ codanā.",
  "tika-s0104t0:476_7": "Parihāroti tassā sodhanā.",
  "tika-s0104t0:476_8": "Nigamananti anusandhiyā anurūpaṃ appanā.",
  "tika-s0104t0:477_0": "Ādito tassa nidānaṃ, vattabbaṃ tappayojanaṃ;",
  "tika-s0104t0:478_0": "Piṇḍattho ceva padattho, sambandho adhippāyako;",
  "tika-s0104t0:479_0": "Codanā sodhanā ceti, aṭṭhadhā vaṇṇanaṃ vade.",
  "tika-s0104t0:480_0": "Tattha sambandho nāma pubbāparasambandho,",
  "tika-s0104t0:480_1": "yo “anusandhī”ti vuccati.",
  "tika-s0104t0:480_2": "Sesā vuttatthāva,",
  "tika-s0104t0:480_3": "evamādinā tattha tatthāgate saṃvaṇṇanāppakāre ñatvā sabbattha yathārahaṃ vicetabbāti.",
  "tika-s0104t0:481_0": "Evamanekatthappabhedatā payogatova ñātabbāti tabbasena taṃ samatthetuṃ “tathā hesā”tiādi vuttaṃ.",
  "tika-s0104t0:481_1": "Atha vā ayaṃ saddo imassatthassa vācakoti saṅketavavatthitāyeva saddā taṃ tadatthassa vācakā,",
  "tika-s0104t0:481_2": "saṅketo ca nāma payogavasena siddhoti dassetumpi idaṃ vuttanti daṭṭhabbaṃ.",
  "tika-s0104t0:481_3": "Evamīdisesu. Nanu ca –",
  "tika-s0104t0:482_0": "“Yathāpi puppharāsimhā, kayirā mālāguṇe bahū;",
  "tika-s0104t0:483_0": "Evaṃ jātena maccena, kattabbaṃ kusalaṃ bahu”nti. ;",
  "tika-s0104t0:484_0": "Ettha evaṃ-",
  "tika-s0104t0:484_1": "saddena upamākārasseva vuttattā ākāratthoyeva evaṃ-",
  "tika-s0104t0:484_2": "saddo siyāti? Na,",
  "tika-s0104t0:484_3": "visesasabbhāvato.",
  "tika-s0104t0:484_4": "“Evaṃ byā kho”tiādīsu hi ākāramattavācakoyeva ākāratthoti adhippeto,",
  "tika-s0104t0:484_5": "na pana ākāravisesavācako.",
  "tika-s0104t0:484_6": "Ettha hi kiñcāpi puppharāsisadisato manussūpapatti sappurisūpanissaya saddhammasavana yonisomanasikārabhogasampattiādidānādipuññakiriyāhetusamudāyato",
  "tika-s0104t0:484_7": "sobhāsugandhatādiguṇayogena mālāguṇasadisiyo bahukā puññakiriyā maritabbasabhāvatāya maccena sattena",
  "tika-s0104t0:484_8": "kattabbāti atthassa jotitattā puppharāsimālāguṇāva upamā nāma upamīyati etāyāti katvā,",
  "tika-s0104t0:484_9": "tesaṃ upamākāro ca yathāsaddena aniyamato jotito,",
  "tika-s0104t0:484_10": "tasmā “evaṃ-",
  "tika-s0104t0:484_11": "saddo niyamato upamākāranigamanattho”ti vattuṃ yuttaṃ,",
  "tika-s0104t0:484_12": "tathāpi so upamākāro niyamiyamāno atthato upamāva hoti nissayabhūtaṃ tamantarena nissitabhūtassa upamākārassa",
  "tika-s0104t0:484_13": "alabbhamānattāti adhippāyenāha “upamāyaṃ āgato”ti.",
  "tika-s0104t0:484_14": "Atha vā upamīyanaṃ sadisīkaraṇanti katvā puppharāsimālāguṇehi sadisabhāvasaṅkhāto upamākāroyeva upamā nāma.",
  "tika-s0104t0:484_15": "“Saddhammattaṃ siyopamā”ti hi vuttaṃ,",
  "tika-s0104t0:484_16": "tasmā ākāramattavācakova ākārattho evaṃ- saddo.",
  "tika-s0104t0:484_17": "Upamāsaṅkhātaākāravisesavācako pana upamātthoyevāti vuttaṃ “upamāyaṃ āgato”ti.",
  "tika-s0104t0:485_0": "Tathā “evaṃ iminā ākārena abhikkamitabba”ntiādinā upadisiyamānāya samaṇasāruppāya ākappasampattiyā upadisanākāropi atthato upadesoyevāti āha “evaṃ…pe…",
  "tika-s0104t0:485_1": "upadese”ti.",
  "tika-s0104t0:485_2": "Evametanti ettha pana bhagavatā yathāvuttamatthaṃ aviparītato jānantehi kataṃ tattha saṃvijjamānaguṇānaṃ",
  "tika-s0104t0:485_3": "pakārehi haṃsanaṃ udaggatākaraṇaṃ sampahaṃsanaṃ.",
  "tika-s0104t0:485_4": "Tattha sampahaṃsanākāropi atthato sampahaṃsanamevāti vuttaṃ “sampahaṃsaneti.",
  "tika-s0104t0:485_5": "Evameva panāyanti ettha ca dosavibhāvanena gārayhavacanaṃ garahaṇaṃ,",
  "tika-s0104t0:485_6": "tadākāropi atthato garahaṇaṃ nāma,",
  "tika-s0104t0:485_7": "tasmā “garahaṇe”ti vuttaṃ.",
  "tika-s0104t0:485_8": "So cettha garahaṇākāro “vasalī”tiādikhuṃsanasaddasannidhānato evaṃ-",
  "tika-s0104t0:485_9": "saddena pakāsitoti viññāyati,",
  "tika-s0104t0:485_10": "yathā cettha evaṃ upamākārādayopi upamādivasena vuttānaṃ puppharāsiādisaddānaṃ sannidhānatoti daṭṭhabbaṃ.",
  "tika-s0104t0:485_11": "Jotakamattā hi nipātāti.",
  "tika-s0104t0:485_12": "Evamevāti ca adhunā bhāsitākāreneva.",
  "tika-s0104t0:485_13": "Ayaṃ vasalaguṇayogato vasalī kāḷakaṇṇī yasmiṃ vā tasmiṃ vā ṭhāne bhāsatīti sambandho.",
  "tika-s0104t0:485_14": "Evaṃ bhanteti sādhu bhante,",
  "tika-s0104t0:485_15": "suṭṭhu bhanteti vuttaṃ hoti.",
  "tika-s0104t0:485_16": "Ettha pana dhammassa sādhukaṃ savanamanasikāre sanniyojitehi bhikkhūhi tattha attano ṭhitabhāvassa paṭijānanameva vacanasampaṭiggaho,",
  "tika-s0104t0:485_17": "tadākāropi atthato vacanasampaṭiggahoyeva nāma,",
  "tika-s0104t0:485_18": "tenāha “vacanasampaṭiggahe”ti.",
  "tika-s0104t0:486_0": "Evaṃ byā khoti evaṃ viya kho.",
  "tika-s0104t0:486_1": "Evaṃ khoti hi imesaṃ padānamantare viyasaddassa byāpadesoti neruttikā “va- kārassa, ba- kāraṃ, ya-",
  "tika-s0104t0:486_2": "kārasaṃyogañca katvā dīghavasena padasiddhī”tipi vadanti.",
  "tika-s0104t0:486_3": "Ākāreti ākāramatte.",
  "tika-s0104t0:486_4": "Appābādhanti visabhāgavedanābhāvaṃ.",
  "tika-s0104t0:486_5": "Appātaṅkanti kicchajīvitakararogābhāvaṃ.",
  "tika-s0104t0:486_6": "Lahuṭṭhānanti niggelaññatāya lahutāyuttaṃ uṭṭhānaṃ.",
  "tika-s0104t0:486_7": "Balanti kāyabalaṃ.",
  "tika-s0104t0:486_8": "Phāsuvihāranti catūsu iriyāpathesu sukhavihāraṃ.",
  "tika-s0104t0:486_9": "Vitthāro dasama subhasuttaṭṭhakathāya meva āvi bhavissati.",
  "tika-s0104t0:486_10": "Evañca vadehīti yathāhaṃ vadāmi,",
  "tika-s0104t0:486_11": "evampi samaṇaṃ ānandaṃ vadehi.",
  "tika-s0104t0:486_12": "“Sādhu kira bhava”ntiādikaṃ idāni vattabbavacanaṃ,",
  "tika-s0104t0:486_13": "so ca vadanākāro idha evaṃ-",
  "tika-s0104t0:486_14": "saddena nidassīyatīti vuttaṃ “nidassane”ti.",
  "tika-s0104t0:486_15": "Kālāmāti kālāmagottasambandhe jane ālapati. “Ime…pe…",
  "tika-s0104t0:486_16": "vā”ti yaṃ mayā vuttaṃ,",
  "tika-s0104t0:486_17": "taṃ kiṃ maññathāti attho.",
  "tika-s0104t0:486_18": "Samattāti paripūritā.",
  "tika-s0104t0:486_19": "Samādinnāti samādiyitā.",
  "tika-s0104t0:486_20": "Saṃvattanti vā no vā saṃvattanti ettha vacanadvaye kathaṃ vo tumhākaṃ mati hotīti yojetabbaṃ.",
  "tika-s0104t0:486_21": "Evaṃ noti evameva amhākaṃ mati ettha hoti,",
  "tika-s0104t0:486_22": "amhākamettha mati hoti yevātipi attho.",
  "tika-s0104t0:486_23": "Ettha ca tesaṃ yathāvuttadhammānaṃ ahitadukkhāvahabhāve sanniṭṭhānajananatthaṃ anumatiggahaṇavasena “saṃvattanti no vā,",
  "tika-s0104t0:486_24": "kathaṃ vo ettha hotī”ti pucchāya katāya “evaṃ no ettha hotī”ti vuttattā tadākārasanniṭṭhānaṃ evaṃ-",
  "tika-s0104t0:486_25": "saddena vibhāvitaṃ,",
  "tika-s0104t0:486_26": "so ca tesaṃ dhammānaṃ ahitāya dukkhāya saṃvattanākāro niyamiyamāno atthato avadhāraṇamevāti vuttaṃ “avadhāraṇe”ti.",
  "tika-s0104t0:486_27": "Ākāratthamaññatra sabbattha vuttanayena codanā,",
  "tika-s0104t0:486_28": "sodhanā ca veditabbā.",
  "tika-s0104t0:487_0": "Ādisaddena cettha idamatthapucchāparimāṇādiatthānaṃ saṅgaho daṭṭhabbo.",
  "tika-s0104t0:487_1": "Tathā hi “evaṃgatāni,",
  "tika-s0104t0:487_2": "evaṃvidho,",
  "tika-s0104t0:487_3": "evamākāro”ti ca ādīsu idamatthe,",
  "tika-s0104t0:487_4": "gatavidhākārasaddā pana pakārapariyāyā.",
  "tika-s0104t0:487_5": "Gatavidhayuttākārasadde hi lokiyā pakāratthe vadanti.",
  "tika-s0104t0:487_6": "“Evaṃ su te sunhātā suvilittā kappitakesamassū āmuttamaṇikuṇḍalābharaṇā odātavatthavasanā pañcahi kāmaguṇehi samappitā samaṅgībhūtā paricārenti,",
  "tika-s0104t0:487_7": "seyyathāpi tvaṃ etarahi sācariyakoti?",
  "tika-s0104t0:487_8": "No hidaṃ bho gotamā”tiādīsu pucchāyaṃ.",
  "tika-s0104t0:487_9": "“Evaṃ lahuparivattaṃ,",
  "tika-s0104t0:487_10": "evamāyupariyanto”ti ca ādīsu parimāṇe.",
  "tika-s0104t0:487_11": "Etthāpi “sunhātā suvilittā”tiādivacanaṃ pucchā,",
  "tika-s0104t0:487_12": "lahuparivattaṃ,",
  "tika-s0104t0:487_13": "āyūnaṃ pamāṇañca parimāṇaṃ,",
  "tika-s0104t0:487_14": "tadākāropi atthato pucchā ca parimāṇañca nāma,",
  "tika-s0104t0:487_15": "tasmā etesu pucchattho,",
  "tika-s0104t0:487_16": "parimāṇattho ca evaṃsaddo veditabboti.",
  "tika-s0104t0:487_17": "Idha pana so katamesu bhavati,",
  "tika-s0104t0:487_18": "sabbattha vā,",
  "tika-s0104t0:487_19": "aniyamato padese vāti codanāya “svāyamidhā”tiādi vuttaṃ.",
  "tika-s0104t0:488_0": "Nanu ekasmiṃyeva atthe siyā,",
  "tika-s0104t0:488_1": "kasmā tīsupīti ca,",
  "tika-s0104t0:488_2": "hotu tibbidhesu atthesu,",
  "tika-s0104t0:488_3": "kena kimatthaṃ dīpetīti ca anuyogaṃ pariharanto “tatthā”tiādimāha.",
  "tika-s0104t0:488_4": "Tatthāti tesu tīsu atthesu.",
  "tika-s0104t0:488_5": "Ekattanānattaabyāpāraevaṃdhammatāsaṅkhātā,",
  "tika-s0104t0:488_6": "nandiyāvattatipukkhalasīhavikkīḷitaaṅkusadisālocanasaṅkhātā vā ādhārādibhedavasena nānāvidhā nayā nānānayā,",
  "tika-s0104t0:488_7": "pāḷigatiyo vā nayā,",
  "tika-s0104t0:488_8": "tā ca paññattianupaññatti ādivasena,",
  "tika-s0104t0:488_9": "saṅkhepavitthārādivasena,",
  "tika-s0104t0:488_10": "saṃkilesabhāgiyādilokiyāditadubhayavomissakādivasena,",
  "tika-s0104t0:488_11": "kusalādivasena,",
  "tika-s0104t0:488_12": "khandhādivasena,",
  "tika-s0104t0:488_13": "saṅgahādivasena,",
  "tika-s0104t0:488_14": "samayavimuttādivasena,",
  "tika-s0104t0:488_15": "ṭhapanādivasena,",
  "tika-s0104t0:488_16": "kusalamūlādivasena,",
  "tika-s0104t0:488_17": "tikapaṭṭhānādivasena ca piṭakattayānurūpaṃ nānāppakārāti nānānayā.",
  "tika-s0104t0:488_18": "Tehi nipuṇaṃ saṇhaṃ sukhumaṃ tathā.",
  "tika-s0104t0:488_19": "Āsayova ajjhāsayo,",
  "tika-s0104t0:488_20": "te ca sassatādibhedena,",
  "tika-s0104t0:488_21": "tattha ca apparajakkhatādivasena anekā,",
  "tika-s0104t0:488_22": "attajjhāsayādayo eva vā samuṭṭhānamuppattihetu etassāti tathā,",
  "tika-s0104t0:488_23": "upanetabbābhāvato atthabyañjane hi sampannaṃ paripuṇṇaṃ tathā.",
  "tika-s0104t0:488_24": "Apica saṅkāsanapakāsanavivaraṇavibhajanauttānīkaraṇapaññattivasena chahi atthapadehi,",
  "tika-s0104t0:488_25": "akkharapadabyañjanaākāraniruttiniddesavasena chahi byañjanapadehi ca sampannaṃ samannāgataṃ tathā.",
  "tika-s0104t0:488_26": "Atha vā viññūnaṃ hadayaṅgamato,",
  "tika-s0104t0:488_27": "savane atittijananato,",
  "tika-s0104t0:488_28": "byañjanarasavasena paramagambhīrabhāvato,",
  "tika-s0104t0:488_29": "vicāraṇe atittijananato,",
  "tika-s0104t0:488_30": "attharasavasena ca sampannaṃ sādurasaṃ tathā.",
  "tika-s0104t0:489_0": "Pāṭihāriyapadassa vacanatthaṃ “paṭipakkhaharaṇato rāgādikilesāpanayanato pāṭihāriya”nti vadanti.",
  "tika-s0104t0:489_1": "Bhagavato pana paṭipakkhā rāgādayo na santi,",
  "tika-s0104t0:489_2": "ye haritabbā bodhimūleyeva savāsanasakalasaṃkilesānaṃ pahīnattā.",
  "tika-s0104t0:489_3": "Puthujjanānampi ca vigatūpakkilese aṭṭhaguṇasamannāgate citte hatapaṭipakkhe satiyeva iddhividhaṃ pavattati,",
  "tika-s0104t0:489_4": "tasmā puthujjanesu pavattavohārenapi na sakkā idha “pāṭihāriya”nti vattuṃ,",
  "tika-s0104t0:489_5": "sace pana mahākāruṇikassa bhagavato veneyyagatāva kilesā paṭipakkhā saṃsārapaṅkanimuggassa sattanikāyassa samuddharitukāmato,",
  "tika-s0104t0:489_6": "tasmā tesaṃ veneyyagatakilesasaṅkhātānaṃ paṭipakkhānaṃ haraṇato pāṭihāriyanti vuttaṃ assa,",
  "tika-s0104t0:489_7": "evaṃ sati yuttametaṃ.",
  "tika-s0104t0:490_0": "Atha vā bhagavato sāsanassa paṭipakkhā titthiyā,",
  "tika-s0104t0:490_1": "tesaṃ titthiyabhūtānaṃ paṭipakkhānaṃ haraṇato pāṭihāriyantipi yujjati.",
  "tika-s0104t0:490_2": "Kāmañcettha titthiyā haritabbā nāssu,",
  "tika-s0104t0:490_3": "tesaṃ pana santānagatadiṭṭhiharaṇavasena diṭṭhippakāsane asamatthatākāraṇena ca iddhiādesanānusāsanīsaṅkhātehi",
  "tika-s0104t0:490_4": "tīhipi pāṭihāriyehi te haritā apanītā nāma honti.",
  "tika-s0104t0:490_5": "Paṭīti vā ayaṃ saddo “pacchā”ti etassa atthaṃ bodheti “tasmiṃ paṭipaviṭṭhamhi,",
  "tika-s0104t0:490_6": "añño āgañchi brāhmaṇo”tiādīsu viya,",
  "tika-s0104t0:490_7": "tasmā samāhite citte vigatūpaklese katakiccena pacchā haritabbaṃ pavattetabbanti paṭihāriyaṃ,",
  "tika-s0104t0:490_8": "tadeva dīghavasena,",
  "tika-s0104t0:490_9": "sakatthavuttipaccayavasena vā pāṭihāriyaṃ,",
  "tika-s0104t0:490_10": "attano vā upaklesesu catutthajjhānamaggehi haritesu pacchā tadaññesaṃ haraṇaṃ pāṭihāriyaṃ vuttanayena.",
  "tika-s0104t0:490_11": "Iddhiādesanānusāsaniyo hi vigatūpaklesena,",
  "tika-s0104t0:490_12": "katakiccena ca sattahitatthaṃ puna pavattetabbā,",
  "tika-s0104t0:490_13": "hatesu ca attano upaklesesu parasattānaṃ upaklesaharaṇāni ca hontīti tadubhayampi nibbacanaṃ yujjati.",
  "tika-s0104t0:491_0": "Apica yathāvuttehi nibbacanehi iddhiādesanānusāsanīsaṅkhāto samudāyo paṭihāriyaṃ nāma.",
  "tika-s0104t0:491_1": "Ekekaṃ pana tasmiṃ bhavaṃ “pāṭihāriya”nti vuccati visesatthajotakapaccayantarena saddaracanāvisesasambhavato,",
  "tika-s0104t0:491_2": "paṭihāriyaṃ vā catutthajjhānaṃ,",
  "tika-s0104t0:491_3": "maggo ca paṭipakkhaharaṇato,",
  "tika-s0104t0:491_4": "tattha jātaṃ,",
  "tika-s0104t0:491_5": "tasmiṃ vā nimittabhūte,",
  "tika-s0104t0:491_6": "tato vā āgatanti pāṭihāriyaṃ.",
  "tika-s0104t0:491_7": "Vicitrā hi taddhitavutti.",
  "tika-s0104t0:491_8": "Tassa pana iddhiādesanānusāsanībhedena,",
  "tika-s0104t0:491_9": "visayabhedena ca bahuvidhassa bhagavato desanāya labbhamānattā “vividhapāṭihāriyanti vuttaṃ.",
  "tika-s0104t0:491_10": "Bhagavā hi kadāci iddhivasenāpi desanaṃ karoti nimmitabuddhena saha pucchāvissajjanādīsu,",
  "tika-s0104t0:491_11": "kadāci ādesanāvasenāpi āmagandhabrāhmaṇassa dhammadesanādīsu,",
  "tika-s0104t0:491_12": "yebhuyyena pana anusāsaniyā.",
  "tika-s0104t0:491_13": "Anusāsanīpāṭihāriyañhi buddhānaṃ satataṃ dhammadesanā.",
  "tika-s0104t0:491_14": "Iti taṃtaṃdesanākārena anekavidhapāṭihāriyatā desanāya labbhati.",
  "tika-s0104t0:491_15": "Ayamattho upari ekādasamassa kevaṭṭasuttassa vaṇṇanāya āvi bhavissati.",
  "tika-s0104t0:491_16": "Atha vā tassa vividhassāpi pāṭihāriyassa bhagavato desanāya saṃsūcanato “vividhapāṭihāriya”nti vuttaṃ,",
  "tika-s0104t0:491_17": "anekavidhapāṭihāriyadassananti attho.",
  "tika-s0104t0:492_0": "Dhammaniruttiyāva bhagavati dhammaṃ desente sabbesaṃ suṇantānaṃ nānābhāsitānaṃ taṃtaṃbhāsānurūpato desanā sotapathamāgacchatīti āha “sabba…pe…",
  "tika-s0104t0:492_1": "māgacchanta”nti.",
  "tika-s0104t0:492_2": "Sotameva sotapatho,",
  "tika-s0104t0:492_3": "savanaṃ vā sotaṃ,",
  "tika-s0104t0:492_4": "tassa patho tathā,",
  "tika-s0104t0:492_5": "sotadvāranti attho.",
  "tika-s0104t0:492_6": "Sabbākārenāti yathādesitākārena.",
  "tika-s0104t0:492_7": "Ko samattho viññātuṃ,",
  "tika-s0104t0:492_8": "asamatthoyeva,",
  "tika-s0104t0:492_9": "tasmāti pāṭhaseso.",
  "tika-s0104t0:492_10": "Panāti ekaṃsatthe,",
  "tika-s0104t0:492_11": "tena saddhāsatidhitivīriyādibalasaṅkhātena sabbathāmena ekaṃseneva sotukāmatāsaṅkhātakusalacchandassa jananaṃ dasseti.",
  "tika-s0104t0:492_12": "Janetvāpīti ettha pi- saddo, api-",
  "tika-s0104t0:492_13": "saddo vā sambhāvanattho “buddhopi buddhabhāvaṃ bhāvetvā”tiādīsu viya,",
  "tika-s0104t0:492_14": "tena “sabbathāmena ekaṃseneva sotukāmataṃ janetvāpi nāma ekenākārena sutaṃ,",
  "tika-s0104t0:492_15": "kimaṅgaṃ pana aññathā”ti tathāsute dhamme sambhāvanaṃ karoti.",
  "tika-s0104t0:492_16": "Keci pana “edisesu garahattho”ti vadanti,",
  "tika-s0104t0:492_17": "tadayuttameva garahatthassa avijjamānattā,",
  "tika-s0104t0:492_18": "vijjamānatthasseva ca upasagganipātānaṃ jotakattā.",
  "tika-s0104t0:492_19": "“Nānānayanipuṇa”ntiādinā hi sabbappakārena sotumasakkuṇeyyabhāvena dhammassa idha sambhāvanameva karoti,",
  "tika-s0104t0:492_20": "tasmā “api dibbesu kāmesu,",
  "tika-s0104t0:492_21": "ratiṃ so nādhigacchatī”tiādīsuyeva garahatthasambhavesu garahattho veditabboti. Api-",
  "tika-s0104t0:492_22": "saddo ca īdisesu ṭhānesu nipātoyeva,",
  "tika-s0104t0:492_23": "na upasaggo.",
  "tika-s0104t0:492_24": "Tathā hi “api-",
  "tika-s0104t0:492_25": "saddo ca nipātapakkhiko kātabbo,",
  "tika-s0104t0:492_26": "yattha kiriyāvācakato pubbo na hotī”ti akkharacintakā vadanti.",
  "tika-s0104t0:492_27": "Mayāpīti ettha pana na kevalaṃ mayāva,",
  "tika-s0104t0:492_28": "atha kho aññehipi tathārūpehīti sampiṇḍanattho gahetabbo.",
  "tika-s0104t0:493_0": "Sāmaṃ bhavatīti sayambhū,",
  "tika-s0104t0:493_1": "anācariyako.",
  "tika-s0104t0:493_2": "Na mayaṃ idaṃ sacchikatanti ettha pana “na attano ñāṇeneva attanā sacchikata”nti pakaraṇato attho viññāyati.",
  "tika-s0104t0:493_3": "Sāmaññavacanassāpi hi sampayogavippayogasahacaraṇavirodhasaddantarasannidhānaliṅgaocityakāladesapakaraṇādivasena visesatthaggahaṇaṃ sambhavati.",
  "tika-s0104t0:493_4": "Evaṃ sabbattha.",
  "tika-s0104t0:493_5": "Parimocentoti “puna caparaṃ bhikkhave,",
  "tika-s0104t0:493_6": "idhekacco pāpabhikkhu tathāgatappaveditaṃ dhammavinayaṃ pariyāpuṇitvā attano dahatī”ti vuttadosato parimocāpanahetu.",
  "tika-s0104t0:493_7": "Hetvatthe hi anta-",
  "tika-s0104t0:493_8": "saddo “asambudhaṃ buddhanisevita”ntiādīsu viya.",
  "tika-s0104t0:493_9": "Imassa suttassa saṃvaṇṇanāppakāravicāraṇena attano ñāṇassa paccakkhataṃ sandhāya “idāni vattabba”nti vuttaṃ.",
  "tika-s0104t0:493_10": "Esā hi saṃvaṇṇanākārānaṃ pakati,",
  "tika-s0104t0:493_11": "yadidaṃ saṃvaṇṇetabbadhamme sabbattha “ayamimassa attho,",
  "tika-s0104t0:493_12": "evamidha saṃvaṇṇayissāmī”ti puretarameva saṃvaṇṇanāppakāravicāraṇā.",
  "tika-s0104t0:494_0": "Etadaggapadassattho vuttova.",
  "tika-s0104t0:494_1": "“Bahussutāna”ntiādīsu pana aññepi therā bahussutā,",
  "tika-s0104t0:494_2": "satimanto,",
  "tika-s0104t0:494_3": "gatimanto,",
  "tika-s0104t0:494_4": "dhitimanto,",
  "tika-s0104t0:494_5": "upaṭṭhākā ca atthi,",
  "tika-s0104t0:494_6": "ayaṃ panāyasmā buddhavacanaṃ gaṇhanto dasabalassa sāsane bhaṇḍāgārikapariyattiyaṃ ṭhatvā gaṇhi,",
  "tika-s0104t0:494_7": "tasmā bahussutānaṃ aggo nāma jāto.",
  "tika-s0104t0:494_8": "Imassa ca therassa buddhavacanaṃ uggahetvā dhāraṇasati aññehi therehi balavatarā ahosi,",
  "tika-s0104t0:494_9": "tasmā satimantānaṃ aggo nāma jāto.",
  "tika-s0104t0:494_10": "Ayamevāyasmā ekapade ṭhatvā saṭṭhipadasahassāni gaṇhanto satthārā kathitaniyāmena sabbapadāni jānāti,",
  "tika-s0104t0:494_11": "tasmā gatimantānaṃ aggo nāma jāto.",
  "tika-s0104t0:494_12": "Tasseva cāyasmato buddhavacanaṃ uggaṇhanavīriyaṃ,",
  "tika-s0104t0:494_13": "sajjhāyanavīriyañca aññehi asadisaṃ ahosi,",
  "tika-s0104t0:494_14": "tasmā dhitimantānaṃ aggo nāma jāto.",
  "tika-s0104t0:494_15": "Tathāgataṃ upaṭṭhahanto cesa na aññesaṃ upaṭṭhākabhikkhūnaṃ upaṭṭhahanākārena upaṭṭhahati.",
  "tika-s0104t0:494_16": "Aññepi hi tathāgataṃ upaṭṭhahiṃsu,",
  "tika-s0104t0:494_17": "na ca pana buddhānaṃ manaṃ gahetvā upaṭṭhahituṃ sakkonti,",
  "tika-s0104t0:494_18": "ayaṃ pana thero upaṭṭhākaṭṭhānaṃ laddhadivasato paṭṭhāya āraddhavīriyo hutvā tathāgatassa manaṃ gahetvā upaṭṭhahi,",
  "tika-s0104t0:494_19": "tasmā upaṭṭhākānaṃ aggo nāma jāto.",
  "tika-s0104t0:494_20": "Atthakusaloti bhāsitatthe,",
  "tika-s0104t0:494_21": "payojanatthe ca cheko.",
  "tika-s0104t0:494_22": "Dhammoti pāḷidhammo,",
  "tika-s0104t0:494_23": "nānāvidho vā hetu.",
  "tika-s0104t0:494_24": "Byañjananti akkharaṃ atthassa byañjanato.",
  "tika-s0104t0:494_25": "Padena hi byañjitopi attho akkharamūlakattā padassa “akkharena byañjito”ti vuccati.",
  "tika-s0104t0:494_26": "Atthassa viyañjanato vā vākyampi idha byañjanaṃ nāma.",
  "tika-s0104t0:494_27": "Vākyena hi attho paripuṇṇaṃ byañjīyati,",
  "tika-s0104t0:494_28": "yato “byañjanehi vivaratī”ti āyasmatā mahākaccāyanattherena vuttaṃ.",
  "tika-s0104t0:494_29": "Niruttīti nibbacanaṃ,",
  "tika-s0104t0:494_30": "pañcavidhā vā niruttinayā.",
  "tika-s0104t0:494_31": "Tesampi hi saddaracanāvisesena atthādhigamahetuto idha gahaṇaṃ yujjati.",
  "tika-s0104t0:494_32": "Pubbāparaṃ nāma pubbāparānusandhi,",
  "tika-s0104t0:494_33": "suttassa vā pubbabhāgena aparabhāgassa saṃsandanaṃ.",
  "tika-s0104t0:494_34": "Bhagavatā ca pañcavidhaetadaggaṭṭhānena dhammasenāpatinā ca pañcavidhakosallena pasaṭṭhabhāvānurūpanti sambandho.",
  "tika-s0104t0:494_35": "Dhāraṇabalanti dhāraṇasaṅkhātaṃ balaṃ,",
  "tika-s0104t0:494_36": "dhāraṇe vā balaṃ,",
  "tika-s0104t0:494_37": "ubhayatthāpi dhāretuṃ sāmatthiyanti vuttaṃ hoti.",
  "tika-s0104t0:494_38": "Dassento hutvā,",
  "tika-s0104t0:494_39": "dassanahetūtipi attho.",
  "tika-s0104t0:494_40": "Tañca kho atthato vā byañjanato vā anūnamanadhikanti avadhāraṇaphalamāha.",
  "tika-s0104t0:494_41": "Na aññathā daṭṭhabbanti pana nivattetabbatthaṃ.",
  "tika-s0104t0:494_42": "Na aññathāti ca bhagavato sammukhā sutākārato na aññathā,",
  "tika-s0104t0:494_43": "na pana bhagavatā desitākārato.",
  "tika-s0104t0:494_44": "Acinteyyānubhāvā hi bhagavato desanā,",
  "tika-s0104t0:494_45": "evañca katvā “sabbappakārena ko samattho viññātu”nti heṭṭhā vuttavacanaṃ samatthitaṃ hoti,",
  "tika-s0104t0:494_46": "itarathā bhagavatā desitākāreneva sotuṃ samatthattā tadetaṃ na vattabbaṃ siyā.",
  "tika-s0104t0:494_47": "Yathāvuttena pana atthena dhāraṇabaladassanañca na virujjhati sutākārāvirujjhanavasena dhāraṇassa adhippetattā,",
  "tika-s0104t0:494_48": "aññathā bhagavatā desitākāreneva dhārituṃ samatthanato heṭṭhā vuttavacanena virujjheyya.",
  "tika-s0104t0:494_49": "Na hettha dvinnaṃ atthānaṃ atthantaratāparihāro yutto tesaṃ dvinnampi atthānaṃ sutabhāvadīpanena ekavisayattā,",
  "tika-s0104t0:494_50": "itarathā thero bhagavato desanāya sabbathā paṭiggahaṇe pacchimatthavasena samattho,",
  "tika-s0104t0:494_51": "purimatthavasena ca asamatthoti āpajjeyyāti.",
  "tika-s0104t0:495_0": "“Yo paro na hoti,",
  "tika-s0104t0:495_1": "so attā”ti vuttāya niyakajjhattasaṅkhātāya santatiyā pavattanako tividhopi me- saddo,",
  "tika-s0104t0:495_2": "tasmā kiñcāpi niyakajjhattasantativasena ekasmiṃ yevatthe me-",
  "tika-s0104t0:495_3": "saddo dissati,",
  "tika-s0104t0:495_4": "tathāpi karaṇasampadānasāminiddesavasena vijjamānavibhattibhedaṃ sandhāya vuttaṃ “tīsu atthesu dissatī”ti,",
  "tika-s0104t0:495_5": "tīsu vibhattiyatthesu attanā saññuttavibhattito dissatīti attho.",
  "tika-s0104t0:495_6": "Gāthābhigītanti gāthāya abhigītaṃ abhimukhaṃ gāyitaṃ.",
  "tika-s0104t0:495_7": "Abhojaneyyanti bhojanaṃ kātumanaraharūpaṃ.",
  "tika-s0104t0:495_8": "Abhigītapadassa kattupekkhattā mayāti attho.",
  "tika-s0104t0:495_9": "Evaṃ sesesupi yathārahaṃ.",
  "tika-s0104t0:495_10": "Sutasaddassa kammabhāvasādhanavasena dvādhippāyikapadattā yathāyogaṃ “mayā suta”nti ca “mama suta”nti ca atthadvaye yujjati.",
  "tika-s0104t0:496_0": "Kiñcāpi upasaggo kiriyaṃ viseseti,",
  "tika-s0104t0:496_1": "jotakamattabhāvato pana satipi tasmiṃ sutasaddoyeva taṃ taṃ atthaṃ vadatīti anupasaggassa sutasaddassa",
  "tika-s0104t0:496_2": "atthuddhāre saupasaggassa gahaṇaṃ na virujjhatīti āha “saupasaggo ca anupasaggo cā”ti.",
  "tika-s0104t0:496_3": "Assāti sutasaddassa.",
  "tika-s0104t0:496_4": "Upasaggavasenapi dhātusaddo visesatthavācako yathā “anubhavati parābhavatī”ti vuttaṃ “gacchantoti attho”ti.",
  "tika-s0104t0:496_5": "Tathā anupasaggopi dhātusaddo saupasaggo viya visesatthavācakoti āha “vissutadhammassāti attho”ti.",
  "tika-s0104t0:496_6": "Evamīdisesu.",
  "tika-s0104t0:496_7": "Sotaviññeyyanti sotadvāranissitena viññāṇena viññātabbaṃ,",
  "tika-s0104t0:496_8": "sasambhārakathā vā esā,",
  "tika-s0104t0:496_9": "sotadvārena viññātabbanti attho.",
  "tika-s0104t0:496_10": "Sotadvārānusāraviññātadharoti sotadvārānusārena manoviññāṇena viññātadhammadharo.",
  "tika-s0104t0:496_11": "Na hi sotadvāranissitaviññāṇamattena dhammo viññāyati,",
  "tika-s0104t0:496_12": "atha kho tadanusāramanoviññāṇeneva,",
  "tika-s0104t0:496_13": "sutadharoti ca tathā viññātadhammadharo vutto,",
  "tika-s0104t0:496_14": "tasmā tadatthoyeva sambhavatīti evaṃ vuttaṃ.",
  "tika-s0104t0:496_15": "Kammabhāvasādhanāni sutasadde sambhavantīti dassetuṃ “idha panā”tiādimāha.",
  "tika-s0104t0:496_16": "Pubbāparapadasambandhavasena atthassa upapannatā,",
  "tika-s0104t0:496_17": "anupapannatā ca viññāyati,",
  "tika-s0104t0:496_18": "tasmā sutasaddasseva vasena ayamattho “upapanno,",
  "tika-s0104t0:496_19": "anupapanno”ti vā na viññātabboti codanāya pubbāparapadasambandhavasena etadatthassa upapannataṃ dassetuṃ “me-",
  "tika-s0104t0:496_20": "saddassa hī”tiādi vuttaṃ.",
  "tika-s0104t0:496_21": "Mayāti atthe satīti kattutthe karaṇaniddesavasena mayāti atthe vattabbe sati, yadā me-",
  "tika-s0104t0:496_22": "saddassa kattuvasena karaṇaniddeso,",
  "tika-s0104t0:496_23": "tadāti vuttaṃ hoti.",
  "tika-s0104t0:496_24": "Mamāti atthe satīti sambandhīyatthe sāminiddesavasena mamāti atthe vattabbe sati,",
  "tika-s0104t0:496_25": "yadā sambandhavasena sāmi niddeso,",
  "tika-s0104t0:496_26": "tadāti vuttaṃ hoti.",
  "tika-s0104t0:497_0": "Evaṃ saddato ñātabbamatthaṃ viññāpetvā idāni tehi dassetabbamatthaṃ nidassento “evametesū”tiādimāha.",
  "tika-s0104t0:497_1": "Sutasaddasannidhāne payuttena evaṃ-",
  "tika-s0104t0:497_2": "saddena savanakiriyājotakeneva bhavitabbaṃ vijjamānatthassa jotakamattattā nipātānanti vuttaṃ “evanti sotaviññāṇādiviññāṇakiccanidassana”nti.",
  "tika-s0104t0:497_3": "Savanāya eva hi ākāro,",
  "tika-s0104t0:497_4": "nidassanaṃ,",
  "tika-s0104t0:497_5": "avadhāraṇampi,",
  "tika-s0104t0:497_6": "tasmā yathāvutto evaṃ-",
  "tika-s0104t0:497_7": "saddassa tividhopi attho savanakiriyājotakabhāvena idhādhippetoti. Ādi-",
  "tika-s0104t0:497_8": "saddena cettha sampaṭicchanādīnaṃ sotadvārikaviññāṇānaṃ,",
  "tika-s0104t0:497_9": "tadabhinipātānañca manodvārika viññāṇānaṃ gahaṇaṃ veditabbaṃ,",
  "tika-s0104t0:497_10": "yato sotadvārānusāraviññātatthe idha sutasaddoti vutto.",
  "tika-s0104t0:497_11": "Avadhāraṇaphalattā saddapayogassa sabbampi vākyaṃ antogadhāvadhāraṇaṃ,",
  "tika-s0104t0:497_12": "tasmā “suta”nti etassa sutamevāti ayamattho labbhatīti āha “assavanabhāvapaṭikkhepato”ti.",
  "tika-s0104t0:497_13": "Etena hi vacanena avadhāraṇena nirākataṃ dasseti.",
  "tika-s0104t0:497_14": "Yathā pana yaṃ sutaṃ sutamevāti niyametabbaṃ,",
  "tika-s0104t0:497_15": "tathā ca taṃ sutaṃ sammā sutaṃ hotīti avadhāraṇaphalaṃ dassetuṃ vuttaṃ “anūnādhikāviparītaggahaṇanidassana”nti.",
  "tika-s0104t0:497_16": "Atha vā saddantaratthāpohanavasena saddo atthaṃ vadati,",
  "tika-s0104t0:497_17": "tasmā “suta”nti etassa asutaṃ na hotīti ayamattho labbhatīti sandhāya “assavanabhāvapaṭikkhepato”ti vuttaṃ,",
  "tika-s0104t0:497_18": "iminā diṭṭhādinivattanaṃ karoti diṭṭhādīnaṃ “asuta”nti saddantaratthabhāvena nivattetabbattā.",
  "tika-s0104t0:497_19": "Idaṃ vuttaṃ hoti –",
  "tika-s0104t0:497_20": "na idaṃ mayā attano ñāṇena diṭṭhaṃ,",
  "tika-s0104t0:497_21": "na ca sayambhuñāṇena sacchikataṃ,",
  "tika-s0104t0:497_22": "atha kho sutaṃ,",
  "tika-s0104t0:497_23": "tañca kho sutaṃ sammadevāti.",
  "tika-s0104t0:497_24": "Tadeva sammā sutabhāvaṃ sandhāyāha “anūnā…pe…",
  "tika-s0104t0:497_25": "dassana”nti.",
  "tika-s0104t0:497_26": "Hoti cettha –",
  "tika-s0104t0:498_0": "“Evādisattiyā ceva, aññatthāpohanena ca;",
  "tika-s0104t0:499_0": "Dvidhā saddo atthantaraṃ, nivatteti yathāraha”nti.",
  "tika-s0104t0:500_0": "Apica avadhāraṇatthe evaṃ-",
  "tika-s0104t0:500_1": "sadde ayamatthayojanā karīyatīti tadapekkhassa sutasaddassa sāvadhāraṇattho vutto “assavanabhāvapaṭikkhepato”ti,",
  "tika-s0104t0:500_2": "tadavadhāraṇaphalaṃ dasseti “anū…pe…",
  "tika-s0104t0:500_3": "dassana”nti iminā. Savana-",
  "tika-s0104t0:500_4": "saddo cettha bhāvasaddena yogato kammasādhano veditabbo “suyyatī”ti.",
  "tika-s0104t0:500_5": "Anūnādhikatāya bhagavato sammukhā sutākārato aviparītaṃ,",
  "tika-s0104t0:500_6": "aviparītassa vā suttassa gahaṇaṃ,",
  "tika-s0104t0:500_7": "tassa nidassanaṃ tathā,",
  "tika-s0104t0:500_8": "iti savanahetu suṇantapuggalasavanavisesavasena ayaṃ yojanā katā.",
  "tika-s0104t0:501_0": "Evaṃ padattayassa ekena pakārena atthayojanaṃ dassetvā idāni pakārantarenāpi taṃ dassetuṃ “tathā”tiādi vuttaṃ.",
  "tika-s0104t0:501_1": "Tattha tassāti yā bhagavato sammukhā dhammassavanākārena pavattā manodvārikaviññāṇavīthi, tassā.",
  "tika-s0104t0:501_2": "Sā hi nānāppakārena ārammaṇe pavattituṃ samatthā,",
  "tika-s0104t0:501_3": "na sotadvārika viññāṇavīthi ekārammaṇeyeva pavattanato,",
  "tika-s0104t0:501_4": "tathā ceva vuttaṃ “sotadvārānusārenā”ti.",
  "tika-s0104t0:501_5": "Tena hi sotadvārikaviññāṇavīthi nivattati.",
  "tika-s0104t0:501_6": "Nānappakārenāti vakkhamānena anekavihitena byañjanatthaggahaṇākārasaṅkhātena nānāvidhena ākārena,",
  "tika-s0104t0:501_7": "etena imissā yojanāya ākārattho evaṃ-",
  "tika-s0104t0:501_8": "saddo gahitoti dasseti.",
  "tika-s0104t0:501_9": "Pavattibhāvappakāsananti pavattiyā atthibhāvappakāsanaṃ.",
  "tika-s0104t0:501_10": "Yasmiṃ pakāre vuttappakārā viññāṇavīthi nānappakārena pavattā,",
  "tika-s0104t0:501_11": "tadeva ārammaṇaṃ sandhāya “dhammappakāsana”nti vuttaṃ,",
  "tika-s0104t0:501_12": "na pana sutasaddassa dhammatthaṃ,",
  "tika-s0104t0:501_13": "tena vuttaṃ “ayaṃ dhammo suto”ti.",
  "tika-s0104t0:501_14": "Tassā hi viññāṇavīthiyā ārammaṇameva “ayaṃ dhammo suto”ti vuccati.",
  "tika-s0104t0:501_15": "Tañca niyamiyamānaṃ yathāvuttāya viññāṇavīthiyā ārammaṇabhūtaṃ suttameva.",
  "tika-s0104t0:501_16": "Ayañhetthātiādi vuttassevatthassa pākaṭīkaraṇaṃ.",
  "tika-s0104t0:501_17": "Tappākaṭīkaraṇattho hettha hi- saddo.",
  "tika-s0104t0:501_18": "Viññāṇavīthiyā karaṇabhūtāya mayā na aññaṃ kataṃ,",
  "tika-s0104t0:501_19": "idaṃ pana ārammaṇaṃ kataṃ.",
  "tika-s0104t0:501_20": "Kiṃ pana tanti ce?",
  "tika-s0104t0:501_21": "Ayaṃ dhammo sutoti.",
  "tika-s0104t0:501_22": "Ayaṃ panetthādhippāyo –",
  "tika-s0104t0:501_23": "ākāratthe evaṃ-",
  "tika-s0104t0:501_24": "sadde “ekenākārenā”ti yo ākāro vutto,",
  "tika-s0104t0:501_25": "so atthato sotadvārānusāraviññāṇavīthiyā nānappakārena ārammaṇe pavattibhāvoyeva,",
  "tika-s0104t0:501_26": "tena ca tadārammaṇabhūtassa dhammasseva savanaṃ kataṃ,",
  "tika-s0104t0:501_27": "na aññanti.",
  "tika-s0104t0:501_28": "Evaṃ savanakiriyāya karaṇakattukammaviseso imissā yojanāya dassito.",
  "tika-s0104t0:502_0": "Aññampi yojanamāha “tathā”tiādinā.",
  "tika-s0104t0:502_1": "Nidassanatthaṃ evaṃ-",
  "tika-s0104t0:502_2": "saddaṃ gahetvā nidassanena ca nidassitabbassāvinābhāvato “evanti nidassitabbappakāsana”nti vuttaṃ.",
  "tika-s0104t0:502_3": "Iminā hi tadavinābhāvato evaṃsaddena sakalampi suttaṃ paccāmaṭṭhanti dasseti,",
  "tika-s0104t0:502_4": "sutasaddassa kiriyāparattā,",
  "tika-s0104t0:502_5": "savanakiriyāya ca sādhāraṇaviññāṇappabandhapaṭibaddhattā tasmiñca viññāṇappabandhe puggalavohāroti vuttaṃ “puggalakiccappakāsana”nti.",
  "tika-s0104t0:502_6": "Sādhāraṇaviññāṇappabandho hi paṇṇattiyā idha puggalo nāma,",
  "tika-s0104t0:502_7": "savanakiriyā pana tassa kiccaṃ nāma.",
  "tika-s0104t0:502_8": "Na hi puggalavohārarahite dhammappabandhe savanakiriyā labbhati vohāravisayattā tassā kiriyāyāti daṭṭhabbaṃ.",
  "tika-s0104t0:502_9": "“Ida”ntiādi piṇḍatthadassanaṃ mayāti yathāvuttaviññāṇappabandhasaṅkhātapuggalabhūtena mayā.",
  "tika-s0104t0:502_10": "Sutanti savanakiriyāsaṅkhātena puggalakiccena yojitaṃ,",
  "tika-s0104t0:502_11": "imissā pana yojanāya puggalabyāpāravisayassa puggalassa,",
  "tika-s0104t0:502_12": "puggalabyāpārassa ca nidassanaṃ katanti daṭṭhabbaṃ.",
  "tika-s0104t0:503_0": "Ākāratthameva evaṃ-",
  "tika-s0104t0:503_1": "saddaṃ gahetvā purimayojanāya aññathāpi atthayojanaṃ dassetuṃ “tathā”tiādi vuttaṃ.",
  "tika-s0104t0:503_2": "Cittasantānassāti yathāvuttaviññāṇappabandhassa.",
  "tika-s0104t0:503_3": "Nānākārappavattiyāti nānappakārena ārammaṇe pavattiyā.",
  "tika-s0104t0:503_4": "Nānappakāraṃ atthabyañjanassa gahaṇaṃ,",
  "tika-s0104t0:503_5": "nānappakārassa vā atthabyañjanassa gahaṇaṃ tathā,",
  "tika-s0104t0:503_6": "tatoyeva sā “ākārapaññattī”ti vuttāti tadevatthaṃ samattheti “evanti hī”tiādinā.",
  "tika-s0104t0:503_7": "Ākārapaññattīti ca upādāpaññattiyeva,",
  "tika-s0104t0:503_8": "dhammānaṃ pana pavattiākāramupādāya paññattattā tadaññāya upādāpaññattiyā visesanatthaṃ “ākārapaññattī”ti vuttā visayaniddesoti uppattiṭṭhānaniddeso.",
  "tika-s0104t0:503_9": "Sotabbabhūto hi dhammo savanakiriyākattubhūtassa puggalassa savanakiriyāvasena pavattiṭṭhānaṃ kiriyāya",
  "tika-s0104t0:503_10": "kattukammaṭṭhattā tabbasena ca tadādhārassāpi dabbassa ādhārabhāvassa icchitattā,",
  "tika-s0104t0:503_11": "idha pana kiriyāya kattupavattiṭṭhānabhāvo icchitoti kammameva ādhāravasena vuttaṃ,",
  "tika-s0104t0:503_12": "tenāha “kattu visayaggahaṇasanniṭṭhāna”nti,",
  "tika-s0104t0:503_13": "ārammaṇameva vā visayo.",
  "tika-s0104t0:503_14": "Ārammaṇañhi tadārammaṇikassa pavattiṭṭhānaṃ.",
  "tika-s0104t0:503_15": "Evampi hi attho suviññeyyataro hoti.",
  "tika-s0104t0:503_16": "Yathāvuttavacane piṇḍatthaṃ dassetuṃ “ettāvatā”tiādi vuttaṃ.",
  "tika-s0104t0:503_17": "Ettāvatā ettakena yathāvuttatthena padattayena,",
  "tika-s0104t0:503_18": "kataṃ hotīti sambandho.",
  "tika-s0104t0:503_19": "Nānākārappavattenāti nānappakārena ārammaṇe pavattena.",
  "tika-s0104t0:503_20": "Cittasantānenāti yathāvuttaviññāṇavīthisaṅkhātena cittappabandhena.",
  "tika-s0104t0:503_21": "Gahaṇasadde cetaṃ karaṇaṃ.",
  "tika-s0104t0:503_22": "Cittasantānavinimuttassa kassaci kattu paramatthato abhāvepi saddavohārena buddhiparikappitabhedavacanicchāya",
  "tika-s0104t0:503_23": "cittasantānato aññamiva taṃsamaṅgiṃ katvā abhedepi bhedavohārena “cittasantānena taṃsamaṅgino”ti vuttaṃ.",
  "tika-s0104t0:503_24": "Vohāravisayo hi saddo nekantaparamatthikoti (kārakarūpasiddhiyaṃ yo kāreti sahetusuttaṃ passitabbaṃ)",
  "tika-s0104t0:503_25": "savanakiriyāvisayopi sotabbadhammo savanakiriyāvasena pavattacittasantānassa idha paramatthato kattubhāvato",
  "tika-s0104t0:503_26": "tassa visayoyevāti vuttaṃ “kattu visayaggahaṇasanniṭṭhāna”nti.",
  "tika-s0104t0:504_0": "Apica savanavasena cittappavattiyā eva savanakiriyābhāvato taṃvasena tadaññanāmarūpadhammasamudāyabhūtassa",
  "tika-s0104t0:504_1": "taṃkiriyākattu ca visayo hotīti katvā tathā vuttaṃ.",
  "tika-s0104t0:504_2": "Idaṃ vuttaṃ hoti –",
  "tika-s0104t0:504_3": "purimanaye savanakiriyā,",
  "tika-s0104t0:504_4": "takkattā ca paramatthato tathāpavattacittasantānameva,",
  "tika-s0104t0:504_5": "tasmā kiriyāvisayopi “kattu visayo”ti vutto.",
  "tika-s0104t0:504_6": "Pacchimanaye pana tathāpavattacittasantānaṃ kiriyā,",
  "tika-s0104t0:504_7": "tadaññadhammasamudāyo pana kattā,",
  "tika-s0104t0:504_8": "tasmā kāmaṃ ekantato kiriyāvisayoyevesa dhammo,",
  "tika-s0104t0:504_9": "tathāpi kiriyāvasena “tabbantakattu visayo”ti vuttoti.",
  "tika-s0104t0:504_10": "Taṃsamaṅginoti tena cittasantānena samaṅgino.",
  "tika-s0104t0:504_11": "Kattūti kattārassa.",
  "tika-s0104t0:504_12": "Visayoti ārammaṇavasena pavattiṭṭhānaṃ,",
  "tika-s0104t0:504_13": "ārammaṇameva vā.",
  "tika-s0104t0:504_14": "Sutākārassa ca therassa sammā nicchitabhāvato “gahaṇasanniṭṭhāna”nti vuttaṃ.",
  "tika-s0104t0:505_0": "Aparo nayo – yassa…pe…",
  "tika-s0104t0:505_1": "ākārapaññattīti ākāratthena evaṃ-",
  "tika-s0104t0:505_2": "saddena yojanaṃ katvā tadeva avadhāraṇatthampi gahetvā imasmiṃyeva naye yojetuṃ “gahaṇaṃ kataṃ” icceva",
  "tika-s0104t0:505_3": "avatvā “gahaṇasanniṭṭhānaṃ kata”nti vuttanti daṭṭhabbaṃ.",
  "tika-s0104t0:505_4": "Avadhāraṇena hi sanniṭṭhānamidhādhippetaṃ,",
  "tika-s0104t0:505_5": "tasmā “ettāvatā”tiādinā avadhāraṇatthampi evaṃ-",
  "tika-s0104t0:505_6": "saddaṃ gahetvā ayameva yojanā katāti dassetīti veditabbaṃ,",
  "tika-s0104t0:505_7": "imissā pana yojanāya gahaṇākāragāhakatabbisayavisesanidassanaṃ katanti daṭṭhabbaṃ.",
  "tika-s0104t0:506_0": "Aññampi yojanamāha “atha vā”tiādinā.",
  "tika-s0104t0:506_1": "Pubbe attanā sutānaṃ nānāvihitānaṃ suttasaṅkhātānaṃ atthabyañjanānaṃ upadhāritarūpassa ākārassa nidassanassa,",
  "tika-s0104t0:506_2": "avadhāraṇassa vā pakāsanasabhāvo evaṃ-",
  "tika-s0104t0:506_3": "saddoti tadākārādibhūtassa upadhāraṇassa puggalapaññattiyā upādānabhūtadhammappabandhabyāpāratāya “puggalakiccaniddeso”ti",
  "tika-s0104t0:506_4": "vuttaṃ attanā sutānañhi atthabyañjanānaṃ puna upadhāraṇaṃ ākārādittayaṃ,",
  "tika-s0104t0:506_5": "tañca evaṃ-",
  "tika-s0104t0:506_6": "saddassa attho.",
  "tika-s0104t0:506_7": "So pana yaṃ dhammappabandhaṃ upādāya puggalapaññatti pavattā,",
  "tika-s0104t0:506_8": "tassa byāpārabhūtaṃ kiccameva,",
  "tika-s0104t0:506_9": "tasmā evaṃ-",
  "tika-s0104t0:506_10": "saddena puggalakiccaṃ niddisīyatīti.",
  "tika-s0104t0:506_11": "Kāmaṃ savanakiriyā puggalabyāpāropi avisesena,",
  "tika-s0104t0:506_12": "tathāpi visesato viññāṇabyāpārovāti vuttaṃ “viññāṇakiccaniddeso”ti.",
  "tika-s0104t0:506_13": "Tathā hi puggalavādīnampi savanakiriyā viññāṇanirapekkhā natthi savanādīnaṃ visesato viññāṇabyāpārabhāvena icchitattā.",
  "tika-s0104t0:506_14": "Meti saddappavattiyā ekanteneva sattavisayattā,",
  "tika-s0104t0:506_15": "viññāṇakiccassa ca sattaviññāṇānamabhedakaraṇavasena tattheva samodahitabbato “ubhayakiccayuttapuggalaniddeso”ti vuttaṃ.",
  "tika-s0104t0:506_16": "“Aya”ntiādi tappākaṭīkaraṇaṃ.",
  "tika-s0104t0:506_17": "Ettha hi savanakiccaviññāṇasamaṅgināti evaṃ-",
  "tika-s0104t0:506_18": "saddena niddiṭṭhaṃ puggalakiccaṃ sandhāya vuttaṃ,",
  "tika-s0104t0:506_19": "taṃ pana puggalassa savanakiccaviññāṇasamaṅgībhāvena puggalakiccaṃ nāmāti dassetuṃ “puggalakiccasamaṅginā”ti",
  "tika-s0104t0:506_20": "avatvā “savanakiccaviññāṇasamaṅginā”ti āha,",
  "tika-s0104t0:506_21": "tasmā “puggalakicca”nti niddiṭṭhasavanakiccavatā viññāṇena samaṅgināti attho.",
  "tika-s0104t0:506_22": "Viññāṇavasena,",
  "tika-s0104t0:506_23": "laddhasavanakiccavohārenāti ca sutasaddena niddiṭṭhaṃ viññāṇakiccaṃ sandhāya vuttaṃ.",
  "tika-s0104t0:506_24": "Savanameva kiccaṃ yassāti tathā.",
  "tika-s0104t0:506_25": "Savanakiccanti vohāro savanakiccavohāro,",
  "tika-s0104t0:506_26": "laddho so yenāti tathā.",
  "tika-s0104t0:506_27": "Laddhasavanakiccavohārena viññāṇasaṅkhātena vasena sāmatthiyenāti attho.",
  "tika-s0104t0:506_28": "Ayaṃ pana sambandho –",
  "tika-s0104t0:506_29": "savanakiccaviññāṇasamaṅginā puggalena mayā laddhasavanakiccavohārena viññāṇavasena karaṇabhūtena sutanti.",
  "tika-s0104t0:507_0": "Apica “eva”nti saddassattho avijjamānapaññatti,",
  "tika-s0104t0:507_1": "“suta”nti saddassattho vijjamānapaññatti,",
  "tika-s0104t0:507_2": "tasmā te tathārūpapaññatti upādānabhūtapuggalabyāpārabhāveneva dassento āha “evanti puggalakiccaniddeso.",
  "tika-s0104t0:507_3": "Sutanti viññāṇakiccaniddeso”ti.",
  "tika-s0104t0:507_4": "Na hi paramatthatoyeva niyamiyamāne sati puggalakiccaviññāṇakiccavasena ayaṃ vibhāgo labbhatīti.",
  "tika-s0104t0:507_5": "Imissā pana yojanāya kattubyāpārakaraṇabyāpārakattuniddeso katoti veditabbo.",
  "tika-s0104t0:508_0": "Sabbassāpi saddādhigamanīyassa atthassa paññattimukheneva paṭipajjitabbattā,",
  "tika-s0104t0:508_1": "sabbāsañca paññattīnaṃ vijjamānādivasena chasu paññattibhedesu antogadhattā tāsu “eva”ntiādīnaṃ paññattīnaṃ",
  "tika-s0104t0:508_2": "sarūpaṃ niddhāretvā dassento “evanti cā”tiādimāha.",
  "tika-s0104t0:508_3": "Tattha “eva”nti ca “me”ti ca vuccamānassa atthassa ākārādibhūtassa dhammānaṃ asallakkhaṇabhāvato avijjamānapaññattibhāvoti",
  "tika-s0104t0:508_4": "āha “saccikaṭṭhaparamatthavasena avijjamānapaññattī”ti.",
  "tika-s0104t0:508_5": "Saccikaṭṭhaparamatthavasenāti ca bhūtatthauttamatthavasenāti attho.",
  "tika-s0104t0:508_6": "Idaṃ vuttaṃ hoti –",
  "tika-s0104t0:508_7": "yo māyāmarīciādayo viya abhūtattho,",
  "tika-s0104t0:508_8": "anussavādīhi gahetabbo viya anuttamattho ca na hoti,",
  "tika-s0104t0:508_9": "so rūpasaddādisabhāvo,",
  "tika-s0104t0:508_10": "ruppanānubhavanādisabhāvo vā attho “saccikaṭṭho,",
  "tika-s0104t0:508_11": "paramattho”ti ca vuccati,",
  "tika-s0104t0:508_12": "“evaṃ me”ti padānaṃ pana attho abhūtattā,",
  "tika-s0104t0:508_13": "anuttamattā ca na tathā vuccati,",
  "tika-s0104t0:508_14": "tasmā bhūtatthauttamatthasaṅkhātena saccikaṭṭhaparamatthavasena visesanabhūtena avijjamānapaññattiyevāti.",
  "tika-s0104t0:508_15": "Etena ca visesanena bālajanehi “atthī”ti parikappitaṃ paññattimattaṃ nivatteti.",
  "tika-s0104t0:508_16": "Tadevatthaṃ pākaṭaṃ karoti,",
  "tika-s0104t0:508_17": "hetunā vā sādheti “kiñhettha ta”ntiādinā.",
  "tika-s0104t0:508_18": "Yaṃ dhammajātaṃ,",
  "tika-s0104t0:508_19": "atthajātaṃ vā “eva”nti vā “me”ti vā niddesaṃ labhetha,",
  "tika-s0104t0:508_20": "taṃ ettha rūpaphassādidhammasamudāye,",
  "tika-s0104t0:508_21": "“evaṃ me”ti padānaṃ vā atthe.",
  "tika-s0104t0:508_22": "Paramatthato na atthīti yojanā.",
  "tika-s0104t0:508_23": "Rūpaphassādibhāvena niddiṭṭho paramatthato ettha attheva,",
  "tika-s0104t0:508_24": "“evaṃ me”ti pana niddiṭṭho natthīti adhippāyo.",
  "tika-s0104t0:508_25": "Sutanti pana saddāyatanaṃ sandhāyāha “vijjamānapaññattī”ti.",
  "tika-s0104t0:508_26": "“Saccikaṭṭhaparamatthavasenā”ti cettha adhikāro.",
  "tika-s0104t0:508_27": "“Yañhī”tiādi tappākaṭīkaraṇaṃ,",
  "tika-s0104t0:508_28": "hetudassanaṃ vā.",
  "tika-s0104t0:508_29": "Yaṃ taṃ saddāyatanaṃ sotena sotadvārena,",
  "tika-s0104t0:508_30": "tannissitaviññāṇena vā upaladdhaṃ adhigamitabbanti attho.",
  "tika-s0104t0:508_31": "Tena hi saddāyatanamidha gahitaṃ kammasādhanenāti dasseti.",
  "tika-s0104t0:509_0": "Evaṃ aṭṭhakathānayena paññattisarūpaṃ niddhāretvā idāni aṭṭhakathāmuttakenāpi nayena vuttesu chasu paññattibhedesu",
  "tika-s0104t0:509_1": "“eva”ntiādīnaṃ paññattīnaṃ sarūpaṃ niddhārento “tathā”tiādimāha.",
  "tika-s0104t0:509_2": "Upādāpaññatti ādayo hi porāṇaṭṭhakathāto muttā saṅgahakāreneva ācariyena vuttā.",
  "tika-s0104t0:509_3": "Vitthāro abhidhammaṭṭhakathāya gahetabbo.",
  "tika-s0104t0:509_4": "Taṃ tanti taṃ taṃ dhammajātaṃ,",
  "tika-s0104t0:509_5": "sotapathamāgate dhamme upādāya tesaṃ upadhāritākāranidassanāvadhāraṇassa paccāmasanavasena evanti ca",
  "tika-s0104t0:509_6": "sasantatipariyāpanne khandhe upādāya meti ca vattabbattāti attho.",
  "tika-s0104t0:509_7": "Rūpavedanādibhedehi dhamme upādāya nissāya kāraṇaṃ katvā paññatti upādāpaññatti yathā “tāni tāni aṅgāni upādāya ratho gehaṃ,",
  "tika-s0104t0:509_8": "te te rūparasādayo upādāya ghaṭo paṭo,",
  "tika-s0104t0:509_9": "candimasūriyaparivattādayo upādāya kālo disā”tiādi.",
  "tika-s0104t0:509_10": "Paññapetabbaṭṭhena cesā paññatti nāma,",
  "tika-s0104t0:509_11": "na paññāpanaṭṭhena.",
  "tika-s0104t0:509_12": "Yā pana tassa atthassa paññāpanā,",
  "tika-s0104t0:509_13": "ayaṃ avijjamānapaññattiyeva.",
  "tika-s0104t0:509_14": "Diṭṭhādīni upanidhāya vattabbatoti diṭṭhamutaviññāte upanidhāya upatthambhaṃ katvā apekkhitvā vattabbattā.",
  "tika-s0104t0:509_15": "Diṭṭhādisabhāvavirahite saddāyatane vattamānopi hi sutavohāro “dutiyaṃ tatiya”ntiādiko viya paṭhamādīni",
  "tika-s0104t0:509_16": "diṭṭhamutaviññāte apekkhitvā pavatto “upanidhāpaññatī”ti vuccate.",
  "tika-s0104t0:509_17": "Sā panesā anekavidhā tadaññapekkhūpanidhā hatthagatūpanidhā sampayuttūpanidhāsamāropitūpanidhā avidūragatūpanidhā",
  "tika-s0104t0:509_18": "paṭibhāgūpanidhā tabbahulūpanidhātabbisiṭṭhūpanidhā”tiādinā.",
  "tika-s0104t0:509_19": "Tāsu ayaṃ “dutiyaṃ tatiya”ntiādikā viya paṭhamādīnaṃ diṭṭhādīnaṃ aññamaññamapekkhitvā vuttattā tadaññapekkhūpanidhāpaññatti nāma.",
  "tika-s0104t0:510_0": "Evaṃ paññattiyāpi atthādhigamanīyatāsaṅkhātaṃ dassetabbatthaṃ dassetvā idāni saddasāmatthiyena dīpetabbamatthaṃ",
  "tika-s0104t0:510_1": "niddhāretvā dīpento “ettha cā”tiādimāha.",
  "tika-s0104t0:510_2": "Etthāti etasmiṃ vacanattaye. Ca-",
  "tika-s0104t0:510_3": "saddo upanyāso atthantaraṃ ārabhitukāmena yojitattā.",
  "tika-s0104t0:510_4": "“Suta”nti vutte asutaṃ na hotīti pakāsitoyamattho,",
  "tika-s0104t0:510_5": "tasmā tathā suta-",
  "tika-s0104t0:510_6": "saddena pakāsitā attanā paṭividdhasuttassa pakāravisesā “eva”nti therena paccāmaṭṭhāti tena evaṃ-",
  "tika-s0104t0:510_7": "saddena asammoho dīpito nāma,",
  "tika-s0104t0:510_8": "tenāha “evanti vacanena asammohaṃ dīpetī”ti.",
  "tika-s0104t0:510_9": "Asammohanti ca yathāsute sutte asammohaṃ.",
  "tika-s0104t0:510_10": "Tadeva yuttiyā,",
  "tika-s0104t0:510_11": "byatirekena ca samatthehi “na hī”tiādinā vakkhamānañca suttaṃ nānappakāraṃ duppaṭividdhañca.",
  "tika-s0104t0:510_12": "Evaṃ nānappakāre duppaṭividdhe sutte kathaṃ sammūḷho nānappakārapaṭivedhasamattho bhavissati.",
  "tika-s0104t0:510_13": "Imāya yuttiyā,",
  "tika-s0104t0:510_14": "iminā ca byatirekena therassa tattha asammūḷhabhāvasaṅkhāto dīpetabbo attho viññāyatīti vuttaṃ hoti.",
  "tika-s0104t0:510_15": "Evamīdisesu yathārahaṃ.",
  "tika-s0104t0:510_16": "Bhagavato sammukhā sutākārassa yāthāvato upari therena dassiyamānattā “suttassa asammosaṃ dīpetī”ti vuttaṃ.",
  "tika-s0104t0:510_17": "Kālantarenāti sutakālato aparena kālena. Yassa…pe…",
  "tika-s0104t0:510_18": "paṭijānāti,",
  "tika-s0104t0:510_19": "therassa pana suvaṇṇabhājane pakkhittasīhavasā viya anassamānaṃ asammuṭṭhaṃ tiṭṭhati,",
  "tika-s0104t0:510_20": "tasmā so evaṃ paṭijānātīti vuttaṃ hoti.",
  "tika-s0104t0:510_21": "Evaṃ dīpitena pana atthena kiṃ pakāsitanti āha “iccassā”tiādi.",
  "tika-s0104t0:510_22": "Tattha iccassāti iti assa,",
  "tika-s0104t0:510_23": "tasmā asammohassa,",
  "tika-s0104t0:510_24": "asammosassa ca dīpitattā assa therassapaññāsiddhītiādinā sambandho.",
  "tika-s0104t0:510_25": "Asammohenāti sammohābhāvena.",
  "tika-s0104t0:510_26": "Paññāvajjitasamādhiādidhammajātena taṃsampayuttāya paññāya siddhi sahajātādisattiyā sijjhanato.",
  "tika-s0104t0:510_27": "Sammohapaṭipakkhena vā paññāsaṅkhātena dhammajātena.",
  "tika-s0104t0:510_28": "Savanakālasambhūtāya hi paññāya taduttarikālapaññāsiddhi upanissayādikoṭiyā sijjhanato.",
  "tika-s0104t0:510_29": "Itaratthāpi yathārahaṃ nayo netabbo.",
  "tika-s0104t0:511_0": "Evaṃ pakāsitena pana atthena kiṃ vibhāvitanti āha “tatthā”tiādi.",
  "tika-s0104t0:511_1": "Tatthāti tesu dubbidhesu dhammesu.",
  "tika-s0104t0:511_2": "Byañjanānaṃ paṭivijjhitabbo ākāro nātigambhīro,",
  "tika-s0104t0:511_3": "yathāsutadhāraṇameva tattha karaṇīyaṃ,",
  "tika-s0104t0:511_4": "tasmā tattha satiyā byāpāro adhiko,",
  "tika-s0104t0:511_5": "paññā pana guṇībhūtāti vuttaṃ “paññāpubbaṅgamāyā”tiādi.",
  "tika-s0104t0:511_6": "Paññāya pubbaṅgamā paññāpubbaṅgamāti hi nibbacanaṃ,",
  "tika-s0104t0:511_7": "pubbaṅgamatā cettha padhānabhāvo “manopubbaṅgamā dhammā”tiādīsu viya.",
  "tika-s0104t0:511_8": "Apica yathā cakkhuviññāṇādīsu āvajjanādayo pubbaṅgamā samānāpi tadārammaṇassa avijānanato appadhānabhūtā,",
  "tika-s0104t0:511_9": "evaṃ pubbaṅgamāyapi appadhānatte sati paññāpubbaṅgamā etissāti nibbacanampi yujjati.",
  "tika-s0104t0:511_10": "Pubbaṅgamatā cettha purecāribhāvo.",
  "tika-s0104t0:511_11": "Iti sahajātapubbaṅgamo purejātapubbaṅgamoti duvidhopi pubbaṅgamo idha sambhavati,",
  "tika-s0104t0:511_12": "yathā cettha,",
  "tika-s0104t0:511_13": "evaṃ sati “pubbaṅgamāyā”ti etthāpi yathāsambhavamesa nayo veditabbo.",
  "tika-s0104t0:511_14": "Evaṃ vibhāvitena samatthatāvacanena kimanubhāvitanti āha “tadubhayasamatthatāyogenā”tiādi.",
  "tika-s0104t0:511_15": "Tattha atthabyañjanasampannassāti atthabyañjanena paripuṇṇassa,",
  "tika-s0104t0:511_16": "saṅkāsanādīhi vā chahi atthapadehi,",
  "tika-s0104t0:511_17": "akkharādīhi ca chahi byañjanapadehi samannāgatassa,",
  "tika-s0104t0:511_18": "atthabyañjanasaṅkhātena vā rasena sādurasassa.",
  "tika-s0104t0:511_19": "Pariyattidhammoyeva navalokuttararatanasannidhānato sattavidhassa,",
  "tika-s0104t0:511_20": "dasavidhassa vā ratanassa sannidhāno koso viyāti dhammakoso,",
  "tika-s0104t0:511_21": "tathā dhammabhaṇḍāgāro,",
  "tika-s0104t0:511_22": "tattha niyuttoti dhammabhaṇḍāgāriko.",
  "tika-s0104t0:511_23": "Atha vā nānārājabhaṇḍarakkhako bhaṇḍāgāriko viyāti bhaṇḍāgāriko,",
  "tika-s0104t0:511_24": "dhammassa anurakkhako bhaṇḍāgārikoti tameva sadisatākāraṇadassanena visesetvā “dhammabhaṇḍāgāriko”ti vutto. Yathāha –",
  "tika-s0104t0:512_0": "“Bahussuto dhammadharo, sabbapāṭhī ca sāsane;",
  "tika-s0104t0:513_0": "Ānando nāma nāmena, dhammārakkho tavaṃ mune”ti. ;",
  "tika-s0104t0:514_0": "Aññathāpi dīpetabbamatthaṃ dīpeti “aparo nayo”tiādinā,",
  "tika-s0104t0:514_1": "evaṃ saddena vuccamānānaṃ ākāranidassanāvadhāraṇatthānaṃ aviparītasaddhammavisayattā tabbisayehi tehi",
  "tika-s0104t0:514_2": "atthehi yoniso manasikārassa dīpanaṃ yuttanti vuttaṃ “yoni…pe…",
  "tika-s0104t0:514_3": "dīpetī”ti.",
  "tika-s0104t0:514_4": "“Ayoniso”tiādinā byatirekena ñāpakahetudassanaṃ.",
  "tika-s0104t0:514_5": "Tattha katthaci hi-",
  "tika-s0104t0:514_6": "saddo dissati,",
  "tika-s0104t0:514_7": "so kāraṇe,",
  "tika-s0104t0:514_8": "kasmāti attho,",
  "tika-s0104t0:514_9": "iminā vacaneneva yoniso manasikaroto nānappakārapaṭivedhasambhavato aggi viya dhūmena kāriyena kāraṇabhūto",
  "tika-s0104t0:514_10": "so viññāyatīti tadanvayampi atthāpattiyā dasseti.",
  "tika-s0104t0:514_11": "Esa nayo sabbattha yathārahaṃ.",
  "tika-s0104t0:514_12": "“Brahmajālaṃ āvuso kattha bhāsita”ntiādi pucchāvasena adhunā pakaraṇappattassa vakkhamānassa suttassa",
  "tika-s0104t0:514_13": "“suta”nti padena vuccamānaṃ bhagavato sammukhā savanaṃ samādhānamantarena na sambhavatīti katvā vuttaṃ",
  "tika-s0104t0:514_14": "“avikkhepaṃ dīpetī”ti.",
  "tika-s0104t0:514_15": "“Vikkhittacittassā”tiādinā byatirekakāraṇena ñāpakahetuṃ dassetvā tadeva samattheti “tathā hī”tiādinā.",
  "tika-s0104t0:514_16": "Sabbasampattiyāti sabbena atthabyañjanadesakapayojanādinā sampattiyā.",
  "tika-s0104t0:514_17": "Kiṃ iminā pakāsitanti āha “yoniso manasikārena cetthā”tiādi.",
  "tika-s0104t0:514_18": "Etthāti etasmiṃ dhammadvaye.",
  "tika-s0104t0:514_19": "“Na hi vikkhittacitto”tiādinā kāraṇabhūtena avikkhepena,",
  "tika-s0104t0:514_20": "sappurisūpanissayena ca phalabhūtassa saddhammassavanassa siddhiyā eva samatthanaṃ vuttaṃ,",
  "tika-s0104t0:514_21": "avikkhepena pana sappurisūpanissayassa siddhiyā samatthanaṃ na vuttaṃ.",
  "tika-s0104t0:514_22": "Kasmāti ce?",
  "tika-s0104t0:514_23": "Vikkhittacittānaṃ sappurise payirupāsanābhāvassa atthato siddhattā.",
  "tika-s0104t0:514_24": "Atthavaseneva hi so pākaṭoti na vutto.",
  "tika-s0104t0:515_0": "Etthāha –",
  "tika-s0104t0:515_1": "yathā yoniso manasikārena phalabhūtena attasammāpaṇidhipubbekatapuññatānaṃ kāraṇabhūtānaṃ siddhi vuttā tadavinābhāvato,",
  "tika-s0104t0:515_2": "evaṃ avikkhepena phalabhūtena saddhammassavanasappurisūpanissayānaṃ kāraṇabhūtānaṃ siddhi vattabbā siyā assutavato,",
  "tika-s0104t0:515_3": "sappurisūpanissayavirahitassa ca tadabhāvato.",
  "tika-s0104t0:515_4": "Evaṃ santepi “na hi vikkhittacitto”tiādisamatthanavacanena avikkhepena,",
  "tika-s0104t0:515_5": "sappurisūpanissayena ca kāraṇabhūtena saddhammassavanasseva phalabhūtassa siddhi vuttā,",
  "tika-s0104t0:515_6": "kasmā panevaṃ vuttāti? Vuccate –",
  "tika-s0104t0:515_7": "adhippāyantarasambhavato hi tathā siddhi vuttā.",
  "tika-s0104t0:515_8": "Ayaṃ panetthādhippāyo –",
  "tika-s0104t0:515_9": "saddhammassavanasappurisūpanissayā na ekantena avikkhepassa kāraṇaṃ bāhirakāraṇattā,",
  "tika-s0104t0:515_10": "avikkhepo pana sappurisūpanissayo viya saddhammassavanassa ekantakāraṇaṃ ajjhattikakāraṇattā,",
  "tika-s0104t0:515_11": "tasmā ekantakāraṇe honte kimatthiyā anekantakāraṇaṃ pati phalabhāvaparikappanāti tathāyevetassa siddhi vuttāti.",
  "tika-s0104t0:515_12": "Ettha ca paṭhamaṃ phalena kāraṇassa siddhidassanaṃ nadīpūrena viya upari vuṭṭhisabbhāvassa,",
  "tika-s0104t0:515_13": "dutiyaṃ kāraṇena phalassa siddhidassanaṃ ekantavassinā viya meghavuṭṭhānena vuṭṭhipavattiyā.",
  "tika-s0104t0:516_0": "“Aparo nayo”tiādinā aññathāpi dīpetabbatthamāha,",
  "tika-s0104t0:516_1": "yasmā na hotīti sambandho.",
  "tika-s0104t0:516_2": "Evanti…pe…",
  "tika-s0104t0:516_3": "nānākāraniddesoti heṭṭhā vuttaṃ,",
  "tika-s0104t0:516_4": "so ca ākāroti sotadvārānusāraviññāṇavīthisaṅkhātassa cittasantānassa nānākārena ārammaṇe pavattiyā nānatthabyañjanaggahaṇasaṅkhāto",
  "tika-s0104t0:516_5": "so bhagavato vacanassa atthabyañjanappabhedaparicchedavasena sakalasāsanasampattiogāhanākāro.",
  "tika-s0104t0:516_6": "Evaṃ bhaddakoti niravasesaparahitapāripūribhāvakāraṇattā evaṃ yathāvuttena nānatthabyañjanaggahaṇena sundaro seṭṭho,",
  "tika-s0104t0:516_7": "samāsapadaṃ vā etaṃ evaṃ īdiso bhaddo yassāti katvā.",
  "tika-s0104t0:516_8": "Na paṇihito appaṇihito,",
  "tika-s0104t0:516_9": "sammā appaṇi hito attā yassāti tathā, tassa.",
  "tika-s0104t0:516_10": "Pacchimacakkadvayasampattinti attasammāpaṇidhipubbekatapuññatāsaṅkhātaguṇadvayasampattiṃ.",
  "tika-s0104t0:516_11": "Guṇasseva hi aparāparavuttiyā pavattanaṭṭhena cakkabhāvo.",
  "tika-s0104t0:516_12": "Caranti vā etena sattā sampattibhavaṃ,",
  "tika-s0104t0:516_13": "sampattibhavesūti vā cakkaṃ.",
  "tika-s0104t0:516_14": "Yaṃ sandhāya vuttaṃ “cattārimāni bhikkhave, cakkāni,",
  "tika-s0104t0:516_15": "yehi samannāgatānaṃ devamanussānaṃ catucakkaṃ vattatī”tiādi pacchimabhāvo cettha desanākkamavaseneva.",
  "tika-s0104t0:516_16": "Purimacakkadvayasampattinti patirūpadesavāsasappurisūpanissayasaṅkhātaguṇadvayasampattiṃ.",
  "tika-s0104t0:516_17": "Sesaṃ vuttanayameva.",
  "tika-s0104t0:516_18": "Tasmāti purimakāraṇaṃ purimassevāti idha kāraṇamāha “na hī”tiādinā.",
  "tika-s0104t0:517_0": "Tena kiṃ pakāsitanti āha “iccassā”tiādi.",
  "tika-s0104t0:517_1": "Iti imāya catucakkasampattiyā kāraṇabhūtāya.",
  "tika-s0104t0:517_2": "Assa therassa.",
  "tika-s0104t0:517_3": "Pacchimacakkadvayasiddhiyāti pacchimacakkadvayassa atthibhāvena siddhiyā.",
  "tika-s0104t0:517_4": "Āsayasuddhīti vipassanāñāṇasaṅkhātāya anulomikakhantiyā,",
  "tika-s0104t0:517_5": "kammassakatāñāṇa-",
  "tika-s0104t0:517_6": "maggañāṇasaṅkhātassa yathābhūtañāṇassa cāti duvidhassāpi āsayassa asuddhihetubhūtānaṃ kilesānaṃ dūrībhāvena suddhi.",
  "tika-s0104t0:517_7": "Tadeva hi dvayaṃ vivaṭṭanissitānaṃ suddhasattānaṃ āsayo.",
  "tika-s0104t0:517_8": "Sammāpaṇihitatto hi pubbe ca katapuñño suddhāsayo hoti.",
  "tika-s0104t0:517_9": "Tathā hi vuttaṃ “sammāpaṇihitaṃ cittaṃ,",
  "tika-s0104t0:517_10": "seyyaso naṃ tato kare”ti,",
  "tika-s0104t0:517_11": "“katapuññosi tvaṃ ānanda,",
  "tika-s0104t0:517_12": "padhānamanuyuñja khippaṃ hohisi anāsavo”ti ca.",
  "tika-s0104t0:517_13": "Keci pana “kattukamyatāchando āsayo”ti vadanti,",
  "tika-s0104t0:517_14": "tadayuttameva “tāya ca āsayasuddhiyā adhigamabyattisiddhī”ti vacanena virodhato.",
  "tika-s0104t0:517_15": "Evampi maggañāṇasaṅkhātassa āsayassa suddhi na yuttā tāya adhigamabyattisiddhiyā avattabbatoti?",
  "tika-s0104t0:517_16": "No na yutto purimassa maggassa,",
  "tika-s0104t0:517_17": "pacchimānaṃ maggānaṃ,",
  "tika-s0104t0:517_18": "phalānañca kāraṇabhāvato.",
  "tika-s0104t0:517_19": "Payogasuddhīti yonisomanasikārapubbaṅgamassa dhammassavanapayogassa visadabhāvena suddhi,",
  "tika-s0104t0:517_20": "sabbassa vā kāyavacīpayogassa niddosabhāvena suddhi.",
  "tika-s0104t0:517_21": "Patirūpadesavāsī,",
  "tika-s0104t0:517_22": "hi sappurisasevī ca yathāvuttavisuddhapayogo hoti.",
  "tika-s0104t0:517_23": "Tathāvisuddhena yonisomanasikārapubbaṅgamena dhammassavanapayogena,",
  "tika-s0104t0:517_24": "vippaṭisārābhāvāvahena ca kāyavacīpayogena avikkhittacitto pariyattiyaṃ visārado hoti,",
  "tika-s0104t0:517_25": "tathābhūto ca thero,",
  "tika-s0104t0:517_26": "tena viññāyati purimacakkadvayasiddhiyā therassa payogasuddhi siddhāvāti.",
  "tika-s0104t0:517_27": "Tena kiṃ vibhāvitanti āha “tāya cā”tiādi.",
  "tika-s0104t0:517_28": "Adhigamabyattisiddhīti paṭivedhasaṅkhāte adhigame chekabhāvasiddhi.",
  "tika-s0104t0:517_29": "Adhigametabbato hi paṭivijjhitabbato paṭivedho “adhigamo”ti aṭṭhakathāsu vutto,",
  "tika-s0104t0:517_30": "āgamoti ca pariyatti āgacchanti attatthaparatthādayo etena,",
  "tika-s0104t0:517_31": "ābhuso vā gamitabbo ñātabboti katvā.",
  "tika-s0104t0:518_0": "Tena kimanubhāvitanti āha “itī”tiādi.",
  "tika-s0104t0:518_1": "Itīti evaṃ vuttanayena,",
  "tika-s0104t0:518_2": "tasmā siddhattāti vā kāraṇaniddeso.",
  "tika-s0104t0:518_3": "Vacananti nidānavacanaṃ lokato,",
  "tika-s0104t0:518_4": "dhammato ca siddhāya upamāya tamatthaṃ ñāpetuṃ “aruṇuggaṃ viyā”tiādimāha.",
  "tika-s0104t0:518_5": "“Upamāya midhekacce,",
  "tika-s0104t0:518_6": "atthaṃ jānanti paṇḍitā”ti hi vuttaṃ.",
  "tika-s0104t0:518_7": "Aruṇoti sūriyassa udayato pubbabhāge uṭṭhitaraṃsi,",
  "tika-s0104t0:518_8": "tassa uggaṃ uggamanaṃ udayato udayantassa udayāvāsamuggacchato sūriyassa pubbaṅgamaṃ purecaraṃ bhavituṃ arahati viyāti sambandho.",
  "tika-s0104t0:518_9": "Idaṃ vuttaṃ hoti –",
  "tika-s0104t0:518_10": "āgamādhigamabyattiyā īdisassa therassa vuttanidānavacanaṃ bhagavato vacanassa pubbaṅgamaṃ bhavitumarahati,",
  "tika-s0104t0:518_11": "nidānabhāvaṃ gataṃ hotīti idamatthajātaṃ anubhāvitanti.",
  "tika-s0104t0:519_0": "Idāni aparampi pubbe vuttassa asammohāsammosasaṅkhātassa dīpetabbassatthassa dīpakehi evaṃ-",
  "tika-s0104t0:519_1": "sadda suta-",
  "tika-s0104t0:519_2": "saddehi pakāsetabbamatthaṃ pakāsento “aparo nayo”tiādimāha.",
  "tika-s0104t0:519_3": "Tattha hi “nānappakārapaṭivedhadīpakena,",
  "tika-s0104t0:519_4": "sotabbappabhedapaṭivedhadīpakenā”ti ca iminā tehi saddehi pubbe dīpitaṃ asammohāsammosasaṅkhātaṃ dīpetabbatthamāha",
  "tika-s0104t0:519_5": "asammohena nānappakārapaṭivedhassa,",
  "tika-s0104t0:519_6": "asammosena ca sotabbappabhedapaṭivedhassa sijjhanato.",
  "tika-s0104t0:519_7": "“Attano”tiādīhi pana pakāsetabbatthaṃ.",
  "tika-s0104t0:519_8": "Tena vuttaṃ ācariyadhammapālattherena “nānappakārapaṭivedhadīpakenātiādinā evaṃ-",
  "tika-s0104t0:519_9": "sadda suta-",
  "tika-s0104t0:519_10": "saddānaṃ therassa atthabyañjanesu asammohāsammosadīpanato catupaṭisambhidāvasena atthayojanaṃ dassetī”ti.",
  "tika-s0104t0:519_11": "Hetugabbhañcetaṃ padadvayaṃ,",
  "tika-s0104t0:519_12": "nānappakārapaṭivedhasaṅkhātassa,",
  "tika-s0104t0:519_13": "sotabbappabheda-",
  "tika-s0104t0:519_14": "paṭivedhasaṅkhātassa ca dīpetabbatthassa dīpakattāti vuttaṃ hoti.",
  "tika-s0104t0:519_15": "Santassa vijjamānassa bhāvo sabbhāvo,",
  "tika-s0104t0:519_16": "atthapaṭibhānapaṭisambhidāhi sampattiyā sabbhāvo tathā.",
  "tika-s0104t0:519_17": "“Sambhava”ntipi pāṭho,",
  "tika-s0104t0:519_18": "sambhavanaṃ sambhavo,",
  "tika-s0104t0:519_19": "atthapaṭibhānapaṭisambhidāsampattīnaṃ sambhavo tathā.",
  "tika-s0104t0:519_20": "Evaṃ itaratthāpi.",
  "tika-s0104t0:519_21": "“Sotabbappabhedapaṭivedhadīpakenā”ti etena pana ayaṃ suta-",
  "tika-s0104t0:519_22": "saddo evaṃ-",
  "tika-s0104t0:519_23": "saddasannidhānato,",
  "tika-s0104t0:519_24": "vakkhamānāpekkhāya vā sāmaññeneva vuttepi sotabbadhammavisesaṃ āmasatīti dasseti.",
  "tika-s0104t0:519_25": "Ettha ca sotabbadhammasaṅkhātāya pāḷiyā nidassetabbānaṃ bhāsitatthapayojanatthānaṃ,",
  "tika-s0104t0:519_26": "tīsu ca ñāṇesu pavattañāṇassa nānappakārabhāvato tabbhāvapaṭivedhadīpakena evaṃ-",
  "tika-s0104t0:519_27": "saddena atthapaṭibhānapaṭisambhidāsampattisabbhāvadīpanaṃ yuttaṃ,",
  "tika-s0104t0:519_28": "sotabbadhammassa pana atthādhigamahetuto,",
  "tika-s0104t0:519_29": "taṃvasena ca tadavasesahetuppabhedassa gahitattā,",
  "tika-s0104t0:519_30": "niruttibhāvato ca sotabbappabhedadīpakena suta-",
  "tika-s0104t0:519_31": "saddena dhammaniruttipaṭisambhidāsampattisabbhāvadīpanaṃ yuttanti veditabbaṃ.",
  "tika-s0104t0:519_32": "Tadevatthañhi ñāpetuṃ “asammohadīpakena,",
  "tika-s0104t0:519_33": "asammosadīpakenā”ti ca avatvā tathā vuttanti.",
  "tika-s0104t0:520_0": "Evaṃ asammohāsammosasaṅkhātassa dīpetabbassatthassa dīpakehi evaṃ-",
  "tika-s0104t0:520_1": "sadda suta-",
  "tika-s0104t0:520_2": "saddehi pakāsetabbamatthaṃ pakāsetvā idāni yonisomanasikārāvikkhepasaṅkhātassa dīpetabbassatthassa dīpakehipi",
  "tika-s0104t0:520_3": "tehi pakāsetabbamatthaṃ pakāsento “evanti cā”tiādimāha.",
  "tika-s0104t0:520_4": "Tattha hi “evanti…pe…",
  "tika-s0104t0:520_5": "bhāsamāno,",
  "tika-s0104t0:520_6": "sutanti idaṃ…pe…",
  "tika-s0104t0:520_7": "bhāsamāno”ti ca iminā tehi saddehi pubbe dīpitaṃ yonisomanasikārāvikkhepasaṅkhātaṃ dīpetabbatthamāha,",
  "tika-s0104t0:520_8": "“ete mayā”tiādīhi pana pakāsetabbatthaṃ savanayogadīpakanti ca avikkhepavasena savanayogassa sijjhanato tadeva sandhāyāha.",
  "tika-s0104t0:520_9": "Tathā hi ācariyadhammapālattherena vuttaṃ “savanadhāraṇavacīparicariyā pariyattidhammānaṃ visesena sotāvadhāraṇapaṭibaddhāti",
  "tika-s0104t0:520_10": "te avikkhepadīpakena sutasaddena yojetvā”ti.",
  "tika-s0104t0:520_11": "Manodiṭṭhīhi pariyattidhammānaṃ anupekkhanasuppaṭivedhā visesato manasikārapaṭibaddhā,",
  "tika-s0104t0:520_12": "tasmā taddīpakavacaneneva ete mayā dhammā manasānupekkhitā diṭṭhiyā suppaṭividdhāti imamatthaṃ pakāsetīti vuttaṃ “evanti ca…pe…",
  "tika-s0104t0:520_13": "dīpetī”ti tattha dhammāti pariyattidhammā.",
  "tika-s0104t0:520_14": "Manasānupekkhitāti “idha sīlaṃ kathitaṃ,",
  "tika-s0104t0:520_15": "idha samādhi,",
  "tika-s0104t0:520_16": "idha paññā,",
  "tika-s0104t0:520_17": "ettakāva ettha anusandhayo”tiādibhedena manasā anupekkhitā.",
  "tika-s0104t0:520_18": "Diṭṭhiyā suppaṭividdhāti nijjhānakkhantisaṅkhātāya,",
  "tika-s0104t0:520_19": "ñātapariññāsaṅkhātāya vā diṭṭhiyā tattha vuttarūpārūpadhamme “iti rūpaṃ,",
  "tika-s0104t0:520_20": "ettakaṃ rūpa”ntiādinā suṭṭhu vavatthāpetvā paṭividdhā.",
  "tika-s0104t0:521_0": "Savanadhāraṇavacīparicariyā ca pariyattidhammānaṃ visesena sotāvadhāraṇapaṭibaddhā,",
  "tika-s0104t0:521_1": "tasmā taddīpakavacaneneva bahū mayā dhammā sutā dhātā vacasā paricitāti imamatthaṃ pakāsetīti vuttaṃ “sutanti idaṃ…pe…",
  "tika-s0104t0:521_2": "dīpetī”ti.",
  "tika-s0104t0:521_3": "Tattha sutāti sotadvārānusārena viññātā.",
  "tika-s0104t0:521_4": "Dhātāti suvaṇṇabhājane pakkhittasīhavasā viya manasi suppatiṭṭhitabhāvasādhanena upadhāritā.",
  "tika-s0104t0:521_5": "Vacasā paricitāti paguṇatāsampādanena vācāya paricitā sajjhāyitā.",
  "tika-s0104t0:521_6": "Idāni pakāsetabbatthadvayadīpakena yathāvuttasaddadvayena vibhāvetabbamatthaṃ vibhāvento “tadubhayenapī”tiādimāha.",
  "tika-s0104t0:521_7": "Tattha tadubhayenāti purimanaye,",
  "tika-s0104t0:521_8": "pacchimanaye ca yathāvuttassa pakāsetabbassatthassa pakāsakena tena dubbidhena saddena.",
  "tika-s0104t0:521_9": "Atthabyañjanapāripūriṃ dīpentoti ādarajananassa kāraṇavacanaṃ.",
  "tika-s0104t0:521_10": "Tadeva kāraṇaṃ byatirekena vivarati,",
  "tika-s0104t0:521_11": "yuttiyā vā daḷhaṃ karoti “atthabyañjanaparipuṇṇañhī”tiādinā.",
  "tika-s0104t0:521_12": "Asuṇantoti cettha lakkhaṇe,",
  "tika-s0104t0:521_13": "hetumhi vā anta- saddo.",
  "tika-s0104t0:521_14": "Mahatā hitāti mahantato hitasmā.",
  "tika-s0104t0:521_15": "Paribāhiroti sabbato bhāgena bāhiro.",
  "tika-s0104t0:522_0": "Etena pana vibhāvetabbatthadīpakena saddadvayena anubhāvetabbatthamanubhāvento “evaṃ me sutanti iminā”tiādimāha.",
  "tika-s0104t0:522_1": "Pubbe visuṃ visuṃ atthe yojitāyeva ete saddā idha ekassevānubhāvatthassa anubhāvakabhāvena gahitāti ñāpetuṃ “sakalenā”ti vuttaṃ.",
  "tika-s0104t0:522_2": "Kāmañca me-",
  "tika-s0104t0:522_3": "saddo imasmiṃ ṭhāne pubbena yojito,",
  "tika-s0104t0:522_4": "tadapekkhānaṃ pana evaṃ-",
  "tika-s0104t0:522_5": "sadda suta-",
  "tika-s0104t0:522_6": "saddānaṃ sahacaraṇato,",
  "tika-s0104t0:522_7": "avinābhāvato ca tathā vuttanti daṭṭhabbaṃ.",
  "tika-s0104t0:522_8": "Tathāgatappaveditanti tathāgatena pakārato viditaṃ,",
  "tika-s0104t0:522_9": "bhāsitaṃ vā.",
  "tika-s0104t0:522_10": "Attano adahantoti attani “mameda”nti aṭṭhapento.",
  "tika-s0104t0:522_11": "Bhummatthe cetaṃ sāmivacanaṃ.",
  "tika-s0104t0:522_12": "Asappurisabhūminti asappurisavisayaṃ,",
  "tika-s0104t0:522_13": "so ca atthato apakataññutāsaṅkhātā “idhekacco pāpabhikkhu tathāgatappaveditaṃ dhammavinayaṃ pariyāpuṇitvā",
  "tika-s0104t0:522_14": "attano dahatī”ti evaṃ mahācoradīpakena bhagavatā vuttā anariyavohārāvatthā,",
  "tika-s0104t0:522_15": "tathā cāha “tathāgata…pe…",
  "tika-s0104t0:522_16": "adahanto”ti.",
  "tika-s0104t0:522_17": "Hutvāti cettha seso.",
  "tika-s0104t0:522_18": "Tathā sāvakattaṃ paṭijānantoti sappurisabhūmiokkamanasarūpakathanaṃ.",
  "tika-s0104t0:522_19": "Nanu ca ānandattherassa “mametaṃ vacana”nti adhimānassa,",
  "tika-s0104t0:522_20": "mahākassapattherādīnañca tadāsaṅkāya abhāvato asappurisabhūmisamatikkamādivacanaṃ niratthakaṃ siyāti?",
  "tika-s0104t0:522_21": "Nayidamevaṃ “evaṃ me suta”nti vadantena ayampi attho anubhāvitoti atthasseva dassanato.",
  "tika-s0104t0:522_22": "Tena hi anubhāvetabbamatthaṃyeva tathā dasseti,",
  "tika-s0104t0:522_23": "na pana ānandattherassa adhimānassa,",
  "tika-s0104t0:522_24": "mahākassapattherādīnañca tadāsaṅkāya sambhavanti niṭṭhamettha gantabbaṃ.",
  "tika-s0104t0:522_25": "Keci pana “devatānaṃ parivitakkāpekkhaṃ tathāvacanaṃ,",
  "tika-s0104t0:522_26": "tasmā edisī codanā anavakāsā”ti vadanti.",
  "tika-s0104t0:522_27": "Tasmiṃ kira samaye ekaccānaṃ devatānaṃ evaṃ cetaso parivitakko udapādi “bhagavā ca parinibbuto,",
  "tika-s0104t0:522_28": "ayañcāyasmā ānando desanākusalo,",
  "tika-s0104t0:522_29": "idāni dhammaṃ deseti,",
  "tika-s0104t0:522_30": "sakyakulappasuto tathāgatassa bhātā,",
  "tika-s0104t0:522_31": "cūḷapituputto ca,",
  "tika-s0104t0:522_32": "kiṃ nu kho so sayaṃ sacchikataṃ dhammaṃ deseti,",
  "tika-s0104t0:522_33": "udāhu bhagavatoyeva vacanaṃ yathāsuta”nti,",
  "tika-s0104t0:522_34": "tesameva cetoparivitakkamaññāya tadabhipariharaṇatthaṃ asappurisabhūmisamatikkamanādiattho anubhāvitoti.",
  "tika-s0104t0:522_35": "Sāyeva yathāvuttā anariyavohārāvatthā asaddhammo,",
  "tika-s0104t0:522_36": "tadavatthānokkamanasaṅkhātā ca sāvakattapaṭijānanā saddhammo.",
  "tika-s0104t0:522_37": "Evaṃ sati pariyāyantarena purimatthameva dassetīti gahetabbaṃ.",
  "tika-s0104t0:522_38": "Apica kuhanalapanādivasena pavatto akusalarāsi asaddhammo,",
  "tika-s0104t0:522_39": "tabbirahitabhāvo ca saddhammo.",
  "tika-s0104t0:522_40": "“Kevala”ntiādināpi vuttassevatthassa pariyāyantarena dassanaṃ,",
  "tika-s0104t0:522_41": "yathāvuttāya anariyavohārāvatthāya parimoceti.",
  "tika-s0104t0:522_42": "Sāvakattaṃ paṭijānanena satthāraṃ apadisatīti attho.",
  "tika-s0104t0:522_43": "Apica satthukappādikiriyato attānaṃ parimoceti takkiriyāsaṅkāya sambhavato.",
  "tika-s0104t0:522_44": "“Satthu bhagavatoyeva vacanaṃ mayāsuta”nti satthāraṃ apadisatīti atthantaramanubhāvanaṃ hoti.",
  "tika-s0104t0:522_45": "“Jinavacana”ntiādipi pariyāyantaradassanaṃ,",
  "tika-s0104t0:522_46": "atthantaramanubhāvanameva vā.",
  "tika-s0104t0:522_47": "Appetīti nidasseti.",
  "tika-s0104t0:522_48": "Diṭṭhadhammikasamparāyikaparamatthesu yathārahaṃ satte netīti netti,",
  "tika-s0104t0:522_49": "dhammoyeva netti tathā.",
  "tika-s0104t0:522_50": "Vuttanayena cettha ubhayathā adhippāyo veditabbo.",
  "tika-s0104t0:523_0": "Aparampi anubhāvetabbamatthamanubhāveti “apicā”tiādinā.",
  "tika-s0104t0:523_1": "Tattha uppāditabhāvatanti desanāvasena pavattitabhāvaṃ.",
  "tika-s0104t0:523_2": "Purimavacanaṃ vivarantoti bhagavatā desitavasena purimataraṃ saṃvijjamānaṃ bhagavatā vacanameva uttāniṃ karonto,",
  "tika-s0104t0:523_3": "idaṃ vacananti sambandho.",
  "tika-s0104t0:523_4": "Catūhi vesārajjañāṇehi visāradassa,",
  "tika-s0104t0:523_5": "visāradahetubhūtacatuvesārajjañāṇasampannassa vā.",
  "tika-s0104t0:523_6": "Dasañāṇabaladharassa.",
  "tika-s0104t0:523_7": "Sammāsambuddhabhāvasaṅkhāte uttamaṭṭhāne ṭhitassa,",
  "tika-s0104t0:523_8": "usabhassa idanti vā atthena āsabhasaṅkhāte akampanasabhāvabhūte ṭhāne ṭhitassa.",
  "tika-s0104t0:523_9": "“Evameva kho bhikkhave,",
  "tika-s0104t0:523_10": "yadā tathāgato loke uppajjati…pe…",
  "tika-s0104t0:523_11": "so dhammaṃ desetī”tiādinā sīhopamasuttādīsu āgatena anekanayena sīhanādanadino.",
  "tika-s0104t0:523_12": "Sabbasattesu,",
  "tika-s0104t0:523_13": "sabbasattānaṃ vā uttamassa.",
  "tika-s0104t0:523_14": "Na cettha niddhāraṇalakkhaṇābhāvato niddhāraṇavasena samāso.",
  "tika-s0104t0:523_15": "Sabbattha hi sakkataganthesu,",
  "tika-s0104t0:523_16": "sāsanaganthesu ca evameva vuttaṃ.",
  "tika-s0104t0:523_17": "Dhammena sattānamissarassa.",
  "tika-s0104t0:523_18": "Dhammasseva issarassa taduppādanavasenātipi vadanti.",
  "tika-s0104t0:523_19": "Sesapadadvayaṃ tassevatthassa pariyāyantaradīpanaṃ.",
  "tika-s0104t0:523_20": "Dhammena lokassa padīpamiva bhūtassa,",
  "tika-s0104t0:523_21": "taduppādakabhāvena vā dhammasaṅkhātapadīpasampannassa.",
  "tika-s0104t0:523_22": "“Dhammakāyoti bhikkhave,",
  "tika-s0104t0:523_23": "tathāgatassetaṃ adhivacana”nti hi vuttaṃ.",
  "tika-s0104t0:523_24": "Dhammena lokapaṭisaraṇabhūtassa,",
  "tika-s0104t0:523_25": "dhammasaṅkhātena vā paṭisaraṇena sampannassa.",
  "tika-s0104t0:523_26": "“Yaṃnūnāhaṃ…pe…",
  "tika-s0104t0:523_27": "tameva dhammaṃ sakkatvā garuṃ katvā mānetvā pūjetvā upanissāya vihareyya”nti hi vuttaṃ.",
  "tika-s0104t0:523_28": "Saddhindriyādisaddhammasaṅkhātassa varacakkassa pavattino,",
  "tika-s0104t0:523_29": "saddhammānametassa vā āṇācakkavarassa pavattino sammāsambuddhassa tassa bhagavato idaṃ vacanaṃ sammukhāva mayā paṭiggahitanti yojetabbaṃ.",
  "tika-s0104t0:523_30": "Byañjaneti padasamudāyabhūte vākye.",
  "tika-s0104t0:523_31": "Kaṅkhā vā vimati vāti ettha daḷhataraṃ niviṭṭhā vicikicchā kaṅkhā.",
  "tika-s0104t0:523_32": "Nātisaṃsappanaṃ matibhedamattaṃ vimati.",
  "tika-s0104t0:523_33": "Sammukhā paṭiggahitamidaṃ mayāti tathā akattabbabhāvakāraṇavacanaṃ.",
  "tika-s0104t0:523_34": "Attanā uppāditabhāvaṃ appaṭijānanto purimavacanaṃ vivarantoti pana assaddhiyavināsanassa,",
  "tika-s0104t0:523_35": "saddhāsampadamuppādanassa ca kāraṇavacanaṃ.",
  "tika-s0104t0:523_36": "“Teneta”ntiādinā yathāvuttamevatthaṃ udānavasena dasseti.",
  "tika-s0104t0:524_0": "“Evaṃ me suta”nti evaṃ vadanto gotamagottassa sammāsambuddhassa sāvako,",
  "tika-s0104t0:524_1": "gotamagottasambandho vā sāvako āyasmā ānando bhagavatā bhāsitabhāvassa,",
  "tika-s0104t0:524_2": "sammukhā paṭiggahitabhāvassa ca sūcanato,",
  "tika-s0104t0:524_3": "tathāsūcaneneva ca khalitadunniruttādigahaṇadosābhāvassa sijjhanato sāsane assaddhaṃ vināsayati,",
  "tika-s0104t0:524_4": "saddhaṃ vaḍḍhetīti attho.",
  "tika-s0104t0:524_5": "Ettha ca pañcamādayo tisso atthayojanā ākārādiatthesu aggahitavisesameva evaṃ-",
  "tika-s0104t0:524_6": "saddaṃ gahetvā dassitā,",
  "tika-s0104t0:524_7": "tato parā tisso ākāratthameva evaṃ-",
  "tika-s0104t0:524_8": "saddaṃ gahetvā vibhāvitā,",
  "tika-s0104t0:524_9": "pacchimā pana tisso yathākkamaṃ ākāratthaṃ,",
  "tika-s0104t0:524_10": "nidassanatthaṃ,",
  "tika-s0104t0:524_11": "avadhāraṇatthañca evaṃ-",
  "tika-s0104t0:524_12": "saddaṃ gahetvā yojitāti daṭṭhabbaṃ.",
  "tika-s0104t0:524_13": "Honti cettha –",
  "tika-s0104t0:525_0": "“Dassanaṃ dīpanañcāpi, pakāsanaṃ vibhāvanaṃ;",
  "tika-s0104t0:526_0": "Anubhāvanamiccattho, kiriyāyogena pañcadhā.",
  "tika-s0104t0:527_0": "Dassito paramparāya, siddho nekatthavuttiyā;",
  "tika-s0104t0:528_0": "Evaṃ me sutamiccettha, padattaye nayaññunā”ti.",
  "tika-s0104t0:529_0": "Eka-",
  "tika-s0104t0:529_1": "saddo pana aññaseṭṭhāsahāyasaṅkhyādīsu dissati.",
  "tika-s0104t0:529_2": "Tathā hesa “sassato attā ca loko ca,",
  "tika-s0104t0:529_3": "idameva saccaṃ moghamaññanti ittheke abhivadantī”tiādīsu aññatthe dissati,",
  "tika-s0104t0:529_4": "“cetaso ekodibhāva”ntiādīsu seṭṭhe,",
  "tika-s0104t0:529_5": "“ekovūpakaṭṭho”tiādīsu asahāye,",
  "tika-s0104t0:529_6": "“ekova kho bhikkhave,",
  "tika-s0104t0:529_7": "khaṇo ca samayo ca brahmacariyavāsāyā”tiādīsu saṅkhyāyaṃ,",
  "tika-s0104t0:529_8": "idhāpi saṅkhyāyamevāti dassento āha “ekanti gaṇanaparicchedaniddeso”ti ekoyevesa samayo,",
  "tika-s0104t0:529_9": "na dve vā tayo vāti ūnādhikābhāvena gaṇanassa paricchedaniddeso ekanti ayaṃ saddoti attho,",
  "tika-s0104t0:529_10": "tena kassa paricchindananti anuyoge sati “samaya”nti vuttanti dassento āha “samayanti paricchinnaniddeso”ti.",
  "tika-s0104t0:529_11": "Evaṃ paricchedaparicchinnavasena vuttepi “ayaṃ nāma samayo”ti sarūpato aniyamitattā aniyamitavacanamevāti dasseti “ekaṃ…pe….",
  "tika-s0104t0:529_12": "dīpana”nti iminā.",
  "tika-s0104t0:530_0": "Idāni samayasaddassa anekatthavuttitaṃ atthuddhāravasena dassetvā idhādhippetamatthaṃ niyamento “tatthā”tiādimāha.",
  "tika-s0104t0:530_1": "Tatthāti tasmiṃ “ekaṃ samaya”nti padadvaye,",
  "tika-s0104t0:530_2": "samabhiniviṭṭho samaya saddoti sambandho.",
  "tika-s0104t0:530_3": "Na pana dissatīti tesvekasmiṃyeva atthe idha pavattanato.",
  "tika-s0104t0:530_4": "Samavāyeti paccayasāmaggiyaṃ,",
  "tika-s0104t0:530_5": "kāraṇasamavāyeti attho.",
  "tika-s0104t0:530_6": "Khaṇeti okāse.",
  "tika-s0104t0:530_7": "Hetudiṭṭhīsūti hetumhi ceva laddhiyañca.",
  "tika-s0104t0:530_8": "Assāti samayasaddassa.",
  "tika-s0104t0:530_9": "Kālañca samayañca upādāyāti ettha kālo nāma upasaṅkamanassa yuttakālo.",
  "tika-s0104t0:530_10": "Samayo nāma tasseva paccayasāmaggī,",
  "tika-s0104t0:530_11": "atthato pana tadanurūpasarīrabalañceva tappaccayaparissayābhāvo ca.",
  "tika-s0104t0:530_12": "Upādānaṃ nāma ñāṇena tesaṃ gahaṇaṃ,",
  "tika-s0104t0:530_13": "tasmā yathāvuttaṃ kālañca samayañca paññāya gahetvā upadhāretvāti attho.",
  "tika-s0104t0:530_14": "Idaṃ vuttaṃ hoti –",
  "tika-s0104t0:530_15": "sace amhākaṃ sve gamanassa yuttakālo bhavissati,",
  "tika-s0104t0:530_16": "kāye balamattā ca pharissati,",
  "tika-s0104t0:530_17": "gamanapaccayā ca añño aphāsuvihāro na bhavissati,",
  "tika-s0104t0:530_18": "athetaṃ kālañca gamanakāraṇasamavāyasaṅkhātaṃ samayañca upadhāretvā appeva nāma svepi āgaccheyyāmāti.",
  "tika-s0104t0:530_19": "Khaṇoti okāso.",
  "tika-s0104t0:530_20": "Tathāgatuppādādiko hi maggabrahmacariyassa okāso tappaccayapaṭilābhahetuttā.",
  "tika-s0104t0:530_21": "Khaṇo eva ca samayo.",
  "tika-s0104t0:530_22": "Yo “khaṇo”ti ca “samayo”ti ca vuccati,",
  "tika-s0104t0:530_23": "so ekovāti adhippāyo.",
  "tika-s0104t0:530_24": "Diyaḍḍho māso seso gimhānaṃ uṇhasamayo.",
  "tika-s0104t0:530_25": "Vassānassa paṭhamo māso pariḷāhasamayo.",
  "tika-s0104t0:530_26": "Mahāsamayoti mahāsamūho.",
  "tika-s0104t0:530_27": "Samāso vā esa, byāso vā.",
  "tika-s0104t0:530_28": "Pavuṭṭhaṃ vanaṃ pavanaṃ, tasmiṃ,",
  "tika-s0104t0:530_29": "kapilavatthusāmante mahāvanasaṅkhāte vanasaṇḍeti attho.",
  "tika-s0104t0:530_30": "Samayopi khoti ettha samayoti sikkhāpadapūraṇassa hetu.",
  "tika-s0104t0:530_31": "Bhaddālīti tassa bhikkhussa nāmaṃ.",
  "tika-s0104t0:530_32": "Idaṃ vuttaṃ hoti –",
  "tika-s0104t0:530_33": "tayā bhaddāli paṭivijjhitabbayuttakaṃ ekaṃ kāraṇaṃ atthi,",
  "tika-s0104t0:530_34": "tampi te na paṭividdhaṃ na sallakkhitanti.",
  "tika-s0104t0:530_35": "Kiṃ taṃ kāraṇanti āha “bhagavāpi kho”tiādi.",
  "tika-s0104t0:531_0": "“Uggahamāno”tiādīsu mānoti tassa paribbājakassa pakatināmaṃ,",
  "tika-s0104t0:531_1": "kiñci kiñci pana sippaṃ uggahetuṃ samatthatāya “uggahamāno”ti naṃ sañjānanti,",
  "tika-s0104t0:531_2": "tasmā “uggahamāno”ti vuccati.",
  "tika-s0104t0:531_3": "Samaṇamuṇḍikassa putto samaṇamuṇḍikāputto.",
  "tika-s0104t0:531_4": "So kira devadattassa upaṭṭhāko.",
  "tika-s0104t0:531_5": "Samayaṃ diṭṭhiṃ pakārena vadanti etthāti samayappavādako, tasmiṃ,",
  "tika-s0104t0:531_6": "diṭṭhippavādaketi attho.",
  "tika-s0104t0:531_7": "Tasmiṃ kira ṭhāne caṅkītārukkhapokkharasātippabhūtayo brāhmaṇā,",
  "tika-s0104t0:531_8": "nigaṇṭhācelakaparibbājakādayo ca pabbajitā sannipatitvā attano attano samayaṃ pakārena vadanti kathenti dīpenti,",
  "tika-s0104t0:531_9": "tasmā so ārāmo “samayappavādako”ti vuccati.",
  "tika-s0104t0:531_10": "Sveva tindukācīrasaṅkhātāya timbarūsakarukkhapantiyā parikkhittattā “tindukācīro”ti vuccati.",
  "tika-s0104t0:531_11": "Ekā sālā etthāti ekasālako.",
  "tika-s0104t0:531_12": "Yasmā panettha paṭhamaṃ ekā sālā ahosi,",
  "tika-s0104t0:531_13": "pacchā pana mahāpuññaṃ poṭṭhapādaparibbājakaṃ nissāya bahū sālā katā,",
  "tika-s0104t0:531_14": "tasmā tameva paṭhamaṃ kataṃ ekaṃ sālaṃ upādāya laddhapubbanāmavasena “ekasālako”ti vuccati.",
  "tika-s0104t0:531_15": "Mallikāya nāma pasenadirañño deviyā uyyānabhūto so pupphaphalasacchanno ārāmo,",
  "tika-s0104t0:531_16": "tena vuttaṃ “mallikāya ārāme”ti.",
  "tika-s0104t0:531_17": "Paṭivasatīti tasmiṃ phāsutāya vasati.",
  "tika-s0104t0:532_0": "Diṭṭhe dhammeti paccakkhe attabhāve.",
  "tika-s0104t0:532_1": "Atthoti vuḍḍhi.",
  "tika-s0104t0:532_2": "Kammakilesavasena samparetabbato sammā pāpuṇitabbato samparāyo, paraloko,",
  "tika-s0104t0:532_3": "tattha niyutto samparāyiko,",
  "tika-s0104t0:532_4": "paralokattho.",
  "tika-s0104t0:532_5": "Atthābhisamayāti yathāvuttaubhayatthasaṅkhātahitapaṭilābhā.",
  "tika-s0104t0:532_6": "Samparāyikopi hi attho kāraṇassa nipphannattā paṭiladdho nāma hotīti taṃ atthadvayamekato katvā “atthābhisamayā”ti vuttaṃ.",
  "tika-s0104t0:532_7": "Dhiyā paññāya taṃtadatthe rāti gaṇhāti,",
  "tika-s0104t0:532_8": "dhī vā paññā etassatthīti dhīro.",
  "tika-s0104t0:532_9": "Paṇḍā vuccati paññā.",
  "tika-s0104t0:532_10": "Sā hi sukhumesupi atthesu paḍati gacchati,",
  "tika-s0104t0:532_11": "dukkhādīnaṃ vā pīḷanādiākāraṃ jānātīti paṇḍā.",
  "tika-s0104t0:532_12": "Tāya ito gatoti paṇḍito.",
  "tika-s0104t0:532_13": "Atha vā itā sañjātā paṇḍā etassa,",
  "tika-s0104t0:532_14": "paḍati vā ñāṇagatiyā gacchatīti paṇḍito.",
  "tika-s0104t0:532_15": "Sammā mānābhisamayāti mānassa sammā pahānena.",
  "tika-s0104t0:532_16": "Sammāti cettha aggamaggañāṇena samucchedappahānaṃ vuttaṃ.",
  "tika-s0104t0:532_17": "Antanti avasānaṃ.",
  "tika-s0104t0:532_18": "Pīḷanaṃ taṃsamaṅgino hiṃsanaṃ avipphāritākaraṇaṃ.",
  "tika-s0104t0:532_19": "Tadeva attho tathā ttha-",
  "tika-s0104t0:532_20": "kārassa ṭṭha-",
  "tika-s0104t0:532_21": "kāraṃ katvā.",
  "tika-s0104t0:532_22": "Samecca paccayehi katabhāvo saṅkhataṭṭho.",
  "tika-s0104t0:532_23": "Dukkhadukkhatādivasena santāpanaṃ paridahanaṃ santāpaṭṭho. Jarāya,",
  "tika-s0104t0:532_24": "maraṇena cāti dvidhā vipariṇāmetabbo vipariṇāmaṭṭho.",
  "tika-s0104t0:532_25": "Abhisametabbo paṭivijjhitabbo abhisamayaṭṭho,",
  "tika-s0104t0:532_26": "pīḷanādīniyeva.",
  "tika-s0104t0:532_27": "Tāni hi abhisametabbabhāvena ekībhāvamupanetvā “abhisamayaṭṭho”ti vuttāni.",
  "tika-s0104t0:532_28": "Abhisamayassa vā paṭivedhassa attho gocaro abhisamayaṭṭhoti tāniyeva tabbisaya-",
  "tika-s0104t0:532_29": "bhāvūpagamana-",
  "tika-s0104t0:532_30": "sāmaññato ekattena vuttāni.",
  "tika-s0104t0:532_31": "Ettha ca upasaggānaṃ jotakamattattā tassa tassa atthassa vācako samayasaddo evāti samayasaddassa atthuddhārepi saupasaggo abhisamayo vutto.",
  "tika-s0104t0:533_0": "Tesu pana atthesu ayaṃ vacanattho –",
  "tika-s0104t0:533_1": "sahakārīkāraṇavasena sannijjhaṃ sameti samavetīti samayo, samavāyo.",
  "tika-s0104t0:533_2": "Sameti samāgacchati maggabrahmacariyamettha tadādhārapuggalavasenāti samayo, khaṇo.",
  "tika-s0104t0:533_3": "Samenti ettha,",
  "tika-s0104t0:533_4": "etena vā saṃgacchanti dhammā,",
  "tika-s0104t0:533_5": "sattā vā sahajātādīhi,",
  "tika-s0104t0:533_6": "uppādādīhi cāti samayo, kālo.",
  "tika-s0104t0:533_7": "Dhammappavattimattatāya hi atthato abhūtopi kālo dhammappavattiyā adhikaraṇaṃ,",
  "tika-s0104t0:533_8": "karaṇaṃ viya ca parikappanāmattasiddhena rūpena voharīyati. Samaṃ,",
  "tika-s0104t0:533_9": "sammā vā avayavānaṃ ayanaṃ pavatti avaṭṭhānanti samayo,",
  "tika-s0104t0:533_10": "samūho yathā “samudāyo”ti.",
  "tika-s0104t0:533_11": "Avayavānaṃ sahāvaṭṭhānameva hi samūho,",
  "tika-s0104t0:533_12": "na pana avayavavinimutto samūho nāma koci paramatthato atthi.",
  "tika-s0104t0:533_13": "Paccayantarasamāgame eti phalaṃ uppajjati,",
  "tika-s0104t0:533_14": "pavattati vā etasmāti samayo,",
  "tika-s0104t0:533_15": "hetu yathā “samudayo”ti.",
  "tika-s0104t0:533_16": "So hi paccayantarasamāgamaneneva attano phalaṃ uppādaṭṭhitisamaṅgībhāvaṃ karoti.",
  "tika-s0104t0:533_17": "Sameti saṃyojanabhāvato sambandho hutvā eti attano visaye pavattati,",
  "tika-s0104t0:533_18": "daḷhaggaṇabhāvato vā taṃsaññuttā sattā ayanti etena yathābhinivesaṃ pavattantīti samayo, diṭṭhi.",
  "tika-s0104t0:533_19": "Diṭṭhisaṃyojanena hi sattā ativiya bajjhanti.",
  "tika-s0104t0:533_20": "Samiti saṅgati samodhānaṃ samayo,",
  "tika-s0104t0:533_21": "paṭilābho.",
  "tika-s0104t0:533_22": "Samassa nirodhassa yānaṃ pāpuṇanaṃ,",
  "tika-s0104t0:533_23": "sammā vā yānaṃ apagamo appavatti samayo, pahānaṃ.",
  "tika-s0104t0:533_24": "Abhimukhaṃ ñāṇena sammā etabbo abhigantabboti abhisamayo,",
  "tika-s0104t0:533_25": "dhammānaṃ aviparīto sabhāvo.",
  "tika-s0104t0:533_26": "Abhimukhabhāvena taṃ taṃ sabhāvaṃ sammā eti gacchati bujjhatīti abhisamayo,",
  "tika-s0104t0:533_27": "dhammānaṃ yathābhūtasabhāvāvabodho.",
  "tika-s0104t0:534_0": "Nanu ca atthamattaṃ yathādhippetaṃ pati saddā abhinivisantīti na ekena saddena aneke atthā abhidhīyanti,",
  "tika-s0104t0:534_1": "atha kasmā idha samayasaddassa anekadhā attho vuttoti?",
  "tika-s0104t0:534_2": "Saccametaṃ saddavisese apekkhite saddavisese hi apekkhite na ekena saddena anekatthābhidhānaṃ sambhavati.",
  "tika-s0104t0:534_3": "Na hi yo kālādiattho samaya- saddo,",
  "tika-s0104t0:534_4": "soyeva samūhādiatthaṃ vadati.",
  "tika-s0104t0:534_5": "Ettha pana tesaṃ tesamatthānaṃ samayasaddavacanīyatāsāmaññamupādāya anekatthatā samaya-",
  "tika-s0104t0:534_6": "saddassa vuttāti.",
  "tika-s0104t0:534_7": "Evaṃ sabbattha atthuddhāre.",
  "tika-s0104t0:534_8": "Hoti cettha –",
  "tika-s0104t0:535_0": "“Sāmaññavacanīyataṃ, upādāya anekadhā;",
  "tika-s0104t0:536_0": "Atthaṃ vade na hi saddo, eko nekatthako siyā”ti.",
  "tika-s0104t0:537_0": "Samavāyādiatthānaṃ idha asambhavato,",
  "tika-s0104t0:537_1": "kālasseva ca apadisitabbattā “idha panassa kālo attho”ti vuttaṃ.",
  "tika-s0104t0:537_2": "Desadesakādīnaṃ viya hi kālassa nidānabhāvena adhippetattā sopi idha apadisīyati.",
  "tika-s0104t0:537_3": "‘Iminā kīdisaṃ kālaṃ dīpetīti āha “tenā”tiādi.",
  "tika-s0104t0:537_4": "Tenāti kālatthena samaya- saddena.",
  "tika-s0104t0:537_5": "Aḍḍhamāso pakkhavasena vutto,",
  "tika-s0104t0:537_6": "pubbaṇhādiko divasabhāgavasena,",
  "tika-s0104t0:537_7": "paṭhamayāmādiko pahāravasena. Ādi-",
  "tika-s0104t0:537_8": "saddena khaṇalayādayo saṅgahitā,",
  "tika-s0104t0:537_9": "aniyamitavasena ekaṃ kālaṃ dīpetīti attho.",
  "tika-s0104t0:538_0": "Kasmā panettha aniyamitavasena kālo niddiṭṭho,",
  "tika-s0104t0:538_1": "na utusaṃvaccharādinā niyamitavasenāti āha “tattha kiñcāpī”tiādi.",
  "tika-s0104t0:538_2": "Kiñcāpi paññāya viditaṃ suvavatthāpitaṃ,",
  "tika-s0104t0:538_3": "tathāpīti sambandho.",
  "tika-s0104t0:538_4": "Vacasā dhāretuṃ vā sayaṃ uddisituṃ vā parena uddisāpetuṃ vā na sakkā nānappakārabhāvato bahu ca vattabbaṃ hoti yāva kālappabhedo,",
  "tika-s0104t0:538_5": "tāva vattabbattā.",
  "tika-s0104t0:538_6": "“Ekaṃ samaya”nti vutte pana na so kālappabhedo atthi,",
  "tika-s0104t0:538_7": "yo etthānantogadho siyāti dasseti “ekeneva padena tamatthaṃ samodhānetvā”ti iminā.",
  "tika-s0104t0:538_8": "Evaṃ lokiyasammatakālavasena samayatthaṃ dassetvā idāni sāsane pākaṭakālavasena samayatthaṃ dassetuṃ “ye vā ime”tiādi vuttaṃ.",
  "tika-s0104t0:538_9": "Apica utusaṃvaccharādivasena niyamaṃ akatvā samayasaddassa vacane ayampi guṇo laddhoyevāti dassento “ye vā ime”tiādimāha.",
  "tika-s0104t0:538_10": "Sāmaññajotanā hi visese avatiṭṭhati tassā visesaparihāravisayattā.",
  "tika-s0104t0:538_11": "Tattha ye ime samayāti sambandho.",
  "tika-s0104t0:538_12": "Bhagavato mātukucchiokkamanakālo cettha gabbhokkantisamayo.",
  "tika-s0104t0:538_13": "Cattāri nimittāni passitvā saṃvejanakālo saṃvegasamayo.",
  "tika-s0104t0:538_14": "Chabbassāni sambodhisamadhigamāya cariyakālo dukkarakārikasamayo.",
  "tika-s0104t0:538_15": "Devasikaṃ jhānaphalasamāpattīhi vītināmanakālo diṭṭhadhammasukhavihārasamayo,",
  "tika-s0104t0:538_16": "visesato pana sattasattāhāni jhānasamāpattivaḷañjanakālo.",
  "tika-s0104t0:538_17": "Pañcacattālīsavassāni taṃtaṃdhammadesanākālo desanāsamayo. Ādi-",
  "tika-s0104t0:538_18": "saddena yamakapāṭihāriyasamayādayo saṅgaṇhāti.",
  "tika-s0104t0:538_19": "Pakāsāti dasasahassilokadhātupakampanaobhāsapātubhāvādīhi pākaṭā.",
  "tika-s0104t0:538_20": "“Ekaṃ samaya”nti vutte tadaññepi samayā santīti atthāpattito tesu samayesu idha desanāsamayasaṅkhāto",
  "tika-s0104t0:538_21": "samayaviseso “ekaṃ samaya”nti vuttoti dīpetīti adhippāyo.",
  "tika-s0104t0:539_0": "Yathāvuttappabhedesuyeva samayesu ekadesaṃ pakārantarehi saṅgahetvā dassetuṃ “yo cāya”ntiādi vuttaṃ.",
  "tika-s0104t0:539_1": "Tattha hi ñāṇakiccasamayo,",
  "tika-s0104t0:539_2": "attahitapaṭipattisamayo ca abhisambodhisamayoyeva.",
  "tika-s0104t0:539_3": "Ariyatuṇhībhāvasamayo diṭṭhadhammasukhavihārasamayo.",
  "tika-s0104t0:539_4": "Karuṇākiccaparahitapaṭipattidhammikathāsamayo desanāsamayo,",
  "tika-s0104t0:539_5": "tasmā tesu vuttappabhedesu samayesu ekadesova pakārantarena dassitoti daṭṭhabbaṃ.",
  "tika-s0104t0:539_6": "“Sannipatitānaṃ vo bhikkhave dvayaṃ karaṇīyaṃ dhammī kathā vā ariyo vā tuṇhībhāvo”ti vuttasamaye sandhāya",
  "tika-s0104t0:539_7": "“sannipatitānaṃ karaṇīyadvayasamayesū”ti vuttaṃ.",
  "tika-s0104t0:539_8": "Tesupi samayesūti karuṇākiccaparahitapaṭipattidhammikathādesanāsamayesupi.",
  "tika-s0104t0:539_9": "Aññataraṃ samayaṃ sandhāya “ekaṃ samaya”nti vuttaṃ atthato abhedattā.",
  "tika-s0104t0:540_0": "Aññattha viya bhummavacanena ca karaṇavacanena ca niddesamakatvā idha upayogavacanena niddesapayojanaṃ",
  "tika-s0104t0:540_1": "niddhāretukāmo parammukhena codanaṃ samuṭṭhapeti “kasmā panetthā”tiādinā.",
  "tika-s0104t0:540_2": "Etthāti “ekaṃ samaya”nti imasmiṃ pade,",
  "tika-s0104t0:540_3": "karaṇavacanena niddeso kato yathāti sambandho.",
  "tika-s0104t0:540_4": "Bhavanti etthāti bhummaṃ, okāso,",
  "tika-s0104t0:540_5": "tattha pavattaṃ vacanaṃ vibhatti bhummavacanaṃ.",
  "tika-s0104t0:540_6": "Karoti kiriyamabhinipphādebhi etenāti karaṇaṃ,",
  "tika-s0104t0:540_7": "kiriyānipphattikāraṇaṃ.",
  "tika-s0104t0:540_8": "Upayujjitabbo kiriyāyāti upayogo, kammaṃ,",
  "tika-s0104t0:540_9": "tattha vacanaṃ tathā.",
  "tika-s0104t0:540_10": "“Tatthā”tiādinā yathāvuttacodanaṃ pariharati.",
  "tika-s0104t0:540_11": "Tatthāti tesu abhidhammatadaññasuttapadavinayesu.",
  "tika-s0104t0:540_12": "Tathāti bhummavacanakaraṇavacanehi atthasambhavato cāti yojetabbaṃ,",
  "tika-s0104t0:540_13": "adhikaraṇabhāvenabhāvalakkhaṇatthānaṃ,",
  "tika-s0104t0:540_14": "hetukaraṇatthānañca sambhavatoti attho.",
  "tika-s0104t0:540_15": "Idhāti idhasmiṃ suttapade.",
  "tika-s0104t0:540_16": "Aññathāti upayogavacanena.",
  "tika-s0104t0:540_17": "Atthasambhavatoti accantasaṃyogatthassa sambhavato.",
  "tika-s0104t0:541_0": "“Tattha hī”tiādi tabbivaraṇaṃ.",
  "tika-s0104t0:541_1": "Itoti “ekaṃ samaya”nti suttapadato.",
  "tika-s0104t0:541_2": "Adhikaraṇatthoti ādhārattho.",
  "tika-s0104t0:541_3": "Bhavanaṃ bhāvo, kiriyā,",
  "tika-s0104t0:541_4": "kiriyāya kiriyantaralakkhaṇaṃ bhāvenabhāvalakkhaṇaṃ,",
  "tika-s0104t0:541_5": "tadevattho tathā.",
  "tika-s0104t0:541_6": "Kena samayatthena idaṃ atthadvayaṃ sambhavatīti anuyoge sati tadatthadvayasambhavānurūpena samayatthena,",
  "tika-s0104t0:541_7": "taṃ daḷhaṃ karonto “adhikaraṇañhī”tiādimāha.",
  "tika-s0104t0:541_8": "Padatthatoyeva hi yathāvuttamatthadvayaṃ siddhaṃ,",
  "tika-s0104t0:541_9": "vibhatti pana jotakamattā.",
  "tika-s0104t0:541_10": "Tattha kālasaṅkhāto,",
  "tika-s0104t0:541_11": "kālasaddassa vā attho yassāti kālattho.",
  "tika-s0104t0:541_12": "Samūhasaṅkhāto,",
  "tika-s0104t0:541_13": "‘samūhasaddassa vā attho yassāti samūhattho, ko so? Samayo.",
  "tika-s0104t0:541_14": "Idaṃ vuttaṃ hoti – kālattho,",
  "tika-s0104t0:541_15": "samūhattho ca samayo tattha abhidhamme vuttānaṃ phassādidhammānaṃ adhikaraṇaṃ ādhāroti,",
  "tika-s0104t0:541_16": "yasmiṃ kāle,",
  "tika-s0104t0:541_17": "dhammapuñje vā kāmāvacaraṃ kusalaṃ cittaṃ uppannaṃ hoti,",
  "tika-s0104t0:541_18": "tasmiṃyeva kāle,",
  "tika-s0104t0:541_19": "dhammapuñje vā phassādayopi hontīti ayañhi tattha attho.",
  "tika-s0104t0:541_20": "Nanu cāyaṃ upādāpaññattimatto kālo,",
  "tika-s0104t0:541_21": "vohāramatto ca samūho,",
  "tika-s0104t0:541_22": "so kathaṃ adhikaraṇaṃ siyā tattha vuttadhammānanti?",
  "tika-s0104t0:541_23": "Nāyaṃ doso.",
  "tika-s0104t0:541_24": "Yathā hi kālo sayaṃ paramatthato avijjamānopi sabhāvadhammaparicchinnattā ādhārabhāvena paññāto,",
  "tika-s0104t0:541_25": "sabhāvadhammaparicchinno ca taṅkhaṇappavattānaṃ tato pubbe,",
  "tika-s0104t0:541_26": "parato ca abhāvato “pubbaṇhejāto,",
  "tika-s0104t0:541_27": "sāyanhe āgacchatī”tiādīsu,",
  "tika-s0104t0:541_28": "samūho ca avayavavinimutto visuṃ avijjamānopi kappanāmattasiddhattā avayavānaṃ ādhārabhāvena paññāpīyati “rukkhe sākhā,",
  "tika-s0104t0:541_29": "yavarāsiyaṃ pattasambhūto”tiādīsu,",
  "tika-s0104t0:541_30": "evamidhāpi sabhāvadhammaparicchinnattā,",
  "tika-s0104t0:541_31": "kappanāmattasiddhattā ca tadubhayaṃ tattha vuttadhammānaṃ adhikaraṇabhāvena paññāpīyatīti.",
  "tika-s0104t0:542_0": "“Khaṇasamavāyahetusaṅkhātassā”tiādi bhāvenabhāvalakkhaṇatthasambhavadassanaṃ.",
  "tika-s0104t0:542_1": "Tattha khaṇo nāma aṭṭhakkhaṇavinimutto navamo buddhuppādakkhaṇo,",
  "tika-s0104t0:542_2": "yāni vā panetāni “cattārimāni bhikkhave, cakkāni,",
  "tika-s0104t0:542_3": "yehi samannāgatānaṃ devamussānaṃ catucakkaṃ pavattatī”ti ettha patirūpadesavāso sappurisūpanissayo attasammāpaṇīdhi",
  "tika-s0104t0:542_4": "pubbekatapuññatāti cattāri cakkāni vuttāni,",
  "tika-s0104t0:542_5": "tāni ekajjhaṃ katvā okāsaṭṭhena “khaṇo”ti veditabbāni.",
  "tika-s0104t0:542_6": "Tāni hi kusaluppattiyā okāsabhūtāni.",
  "tika-s0104t0:542_7": "Samavāyo nāma “cakkhuñca paṭicca rūpe ca uppajjati cakkhuviññāṇa”ntiādinā niddiṭṭhā cakkhuviññāṇādisādhāraṇaphalanipphādakattena",
  "tika-s0104t0:542_8": "saṇṭhitā cakkhurūpādipaccayasāmaggī.",
  "tika-s0104t0:542_9": "Cakkhurūpādīnañhi cakkhuviññāṇādi sādhāraṇaphalaṃ.",
  "tika-s0104t0:542_10": "Hetu nāma yonisomanasikārādijanakahetu.",
  "tika-s0104t0:542_11": "Yathāvuttassa khaṇasaṅkhātassa,",
  "tika-s0104t0:542_12": "samavāyasaṅkhātassa,",
  "tika-s0104t0:542_13": "hetusaṅkhātassa ca samayassa sattāsaṅkhātena bhāvena tesaṃ phassādīnaṃ dhammānaṃ sattāsaṅkhāto bhāvo lakkhīyati viññāyatīti attho.",
  "tika-s0104t0:542_14": "Idaṃ vuttaṃ hoti –",
  "tika-s0104t0:542_15": "yathā “gāvīsu duyhamānāsu gato,",
  "tika-s0104t0:542_16": "duddhāsu āgato”ti ettha dohanakiriyāya gamanakiriyā lakkhīyati,",
  "tika-s0104t0:542_17": "evamidhāpi yathāvuttassa samayassa sattākiriyāya cittassa uppādakiriyā,",
  "tika-s0104t0:542_18": "phassādīnaṃ bhavanakiriyā ca lakkhīyatīti.",
  "tika-s0104t0:542_19": "Nanu cettha sattākiriyā avijjamānāva,",
  "tika-s0104t0:542_20": "kathaṃ tāya lakkhīyatīti? Saccaṃ,",
  "tika-s0104t0:542_21": "tathāpi “yasmiṃ samaye”ti ca vutte satīti ayamattho viññāyamāno evahoti aññakiriyāsambandhābhāve padatthassa sattāvirahābhāvato,",
  "tika-s0104t0:542_22": "tasmā atthato gamyamānāya tāya sattākiriyāya lakkhīyatīti.",
  "tika-s0104t0:542_23": "Ayañhi tattha attho –",
  "tika-s0104t0:542_24": "yasmiṃ yathāvutte khaṇe,",
  "tika-s0104t0:542_25": "paccayasamavāye,",
  "tika-s0104t0:542_26": "hetumhi vā sati kāmāvacaraṃ kusalaṃ cittaṃ uppannaṃ hoti,",
  "tika-s0104t0:542_27": "tasmiṃyeva khaṇe,",
  "tika-s0104t0:542_28": "paccayasamavāye,",
  "tika-s0104t0:542_29": "hetumhi vā sati phassādayopi hontīti.",
  "tika-s0104t0:542_30": "Ayaṃ pana attho abhidhammeyeva nidassanavasena vutto,",
  "tika-s0104t0:542_31": "yathārahamesa nayo aññesupi suttapadesūti.",
  "tika-s0104t0:542_32": "Tasmāti adhikaraṇatthassa,",
  "tika-s0104t0:542_33": "bhāvenabhāvalakkhaṇatthassa ca sambhavato.",
  "tika-s0104t0:542_34": "Tadatthajotanatthanti tadubhayatthassa samayasaddatthabhāvena vijjamānasseva bhummavacanavasena dīpanatthaṃ.",
  "tika-s0104t0:542_35": "Vibhattiyo hi padīpo viya vatthuno vijjamānasseva atthassa jotakāti,",
  "tika-s0104t0:542_36": "ayamattho saddasatthesu pākaṭoyeva.",
  "tika-s0104t0:543_0": "Hetuattho,",
  "tika-s0104t0:543_1": "karaṇattho ca sambhavatīti “annena vasati,",
  "tika-s0104t0:543_2": "vijjāya vasatī”tiādīsu viya hetuattho,",
  "tika-s0104t0:543_3": "“pharasunā chindati,",
  "tika-s0104t0:543_4": "kudālena khaṇatī”tiādīsu viya karaṇattho ca sambhavati.",
  "tika-s0104t0:543_5": "Kathaṃ pana sambhavatīti āha “yo hi so”tiādi.",
  "tika-s0104t0:543_6": "Vinaye āgatasikkhāpadapaññattiyācanavatthuvasena theraṃ mariyādaṃ katvā “sāriputtādīhipi duviññeyyo”ti vuttaṃ.",
  "tika-s0104t0:543_7": "Tena samayena hetubhūtena karaṇabhūtenāti ettha pana taṃtaṃvatthuvītikkamova sikkhāpadapaññattiyā hetu ceva karaṇañca.",
  "tika-s0104t0:543_8": "Tathā hi yadā bhagavā sikkhāpadapaññattiyā paṭhamameva tesaṃ tesaṃ tattha tattha sikkhāpadapaññattihetubhūtaṃ",
  "tika-s0104t0:543_9": "taṃ taṃ vītikkamaṃ apekkhamāno viharati,",
  "tika-s0104t0:543_10": "tadā taṃ taṃ vītikkamaṃ apekkhitvā tadatthaṃ vasatīti siddho vatthuvītikkamassa sikkhāpadapaññattihetubhāvo",
  "tika-s0104t0:543_11": "“annenavasatī”tiādīsu annamapekkhitvā tadatthaṃ vasatītiādinā kāraṇena annādīnaṃ hetubhāvo viya.",
  "tika-s0104t0:543_12": "Sikkhāpadapaññattikāle pana teneva pubbasiddhena vītikkamena sikkhāpadaṃ paññapeti,",
  "tika-s0104t0:543_13": "tasmā sikkhāpadapaññattiyā sādhakatamattā karaṇabhāvopi vītikkamasseva siddho “asinā chindatī”tiādīsu",
  "tika-s0104t0:543_14": "asinā chindanakiriyaṃ sādhetītiādinā kāraṇena asiādīnaṃ karaṇabhāvo viya.",
  "tika-s0104t0:543_15": "Evaṃ santepi vītikkamaṃ apekkhamāno teneva saddhiṃ tannissitampi kālaṃ apekkhitvā viharatīti kālassāpi idha hetubhāvo vutto,",
  "tika-s0104t0:543_16": "sikkhāpadaṃ paññapento ca taṃ taṃ vītikkamakālaṃ anatikkamitvā teneva kālena sikkhāpadaṃ paññapetīti vītikkamanissayassa kālassāpi karaṇabhāvo vutto,",
  "tika-s0104t0:543_17": "tasmā iminā pariyāyena kālassāpi hetubhāvo,",
  "tika-s0104t0:543_18": "karaṇabhāvo ca labbhatīti vuttaṃ “tena samayena hetubhūtena karaṇabhūtenā”ti,",
  "tika-s0104t0:543_19": "nippariyāyena pana vītikkamoyeva hetubhūto,",
  "tika-s0104t0:543_20": "karaṇabhūto ca.",
  "tika-s0104t0:543_21": "So hi vītikkamakkhaṇe hetu hutvā pacchā sikkhāpadapaññāpanakkhaṇe karaṇampi hotīti.",
  "tika-s0104t0:543_22": "Sikkhāpadāni paññāpayantoti vītikkamaṃ pucchitvā bhikkhusaṅghaṃ sannipātāpetvā otiṇṇavatthuṃ taṃ puggalaṃ paṭipucchitvā,",
  "tika-s0104t0:543_23": "vigarahitvā ca taṃ taṃ vatthuotiṇṇakālaṃ anatikkamitvā teneva kālena karaṇabhūtena sikkhāpadāni paññapento.",
  "tika-s0104t0:543_24": "Sikkhāpadapaññattihetuñca apekkhamānoti tatiyapārājikādīsu viya sikkhāpadapaññattiyā hetubhūtaṃ taṃ taṃ",
  "tika-s0104t0:543_25": "vatthuvītikkamasamayaṃ apekkhamāno tena samayena hetubhūtena bhagavā tattha tattha vihāsīti attho.",
  "tika-s0104t0:544_0": "“Sikkhāpadāni paññāpayanto,",
  "tika-s0104t0:544_1": "sikkhāpadapaññattihetuñca apekkhamāno”ti idaṃ yathākkamaṃ karaṇabhāvassa,",
  "tika-s0104t0:544_2": "hetubhāvassa ca samatthanavacanaṃ,",
  "tika-s0104t0:544_3": "tasmā tadanurūpaṃ “tenasamayena karaṇabhūtena hetubhūtenā”ti evaṃ vattabbepi paṭhamaṃ “hetubhūtenā”ti",
  "tika-s0104t0:544_4": "uppaṭipāṭivacanaṃ tattha hetubhāvassa sātisayamadhippetattā vuttanti veditabbaṃ.",
  "tika-s0104t0:544_5": "“Bhagavā hi verañjāyaṃ viharanto dhammasenāpatittherassa sikkhāpadapaññattiyācanahetubhūtaṃ parivitakkasamayaṃ",
  "tika-s0104t0:544_6": "apekkhamāno tena samayena hetubhūtena vihāsī”ti tīsupi kira gaṇṭhipadesu vuttaṃ.",
  "tika-s0104t0:544_7": "“Kiṃ panettha yutticintāya,",
  "tika-s0104t0:544_8": "ācariyassa idha kamavacanicchā natthīti evametaṃ gahetabbaṃ –",
  "tika-s0104t0:544_9": "aññāsupi hi aṭṭhakathāsu ayameva anukkamo vutto,",
  "tika-s0104t0:544_10": "na ca tāsu ‘tena samayena verañjāyaṃ viharatī’ti vinayapāḷipade hetuatthasseva sātisayaṃ adhippetabhāvadīpanatthaṃ vutto avisayattā,",
  "tika-s0104t0:544_11": "sikkhāpadāni paññāpayanto hetubhūtena,",
  "tika-s0104t0:544_12": "karaṇabhūtena ca samayena vihāsi,",
  "tika-s0104t0:544_13": "sikkhāpadapaññattihetuñca apekkhamāno hetubhūtena samayena vihāsīti evamettha yathālābhaṃ sambandhabhāvato evaṃ vutto”tipi vadanti.",
  "tika-s0104t0:544_14": "Tasmāti yathāvuttassa duvidhassāpi atthassa sambhavato.",
  "tika-s0104t0:544_15": "Tadatthajotanatthanti vuttanayena karaṇavacanena tadubhayatthassa jotanatthaṃ.",
  "tika-s0104t0:544_16": "Tatthāti tasmiṃ vinaye.",
  "tika-s0104t0:544_17": "Ettha ca sikkhāpadapaññattiyā eva vītikkamasamayassa sādhakatamattā tassa karaṇabhāve “sikkhāpadāni paññāpayanto”ti ajjhāharitapadena sambandho,",
  "tika-s0104t0:544_18": "hetubhāve pana tadapekkhanamattattā “viharatī”ti padenevāti daṭṭhabbaṃ.",
  "tika-s0104t0:544_19": "Tathāyeva hi vuttaṃ “tena samayena hetubhūtena,",
  "tika-s0104t0:544_20": "karaṇabhūtena ca sikkhāpadāni paññāpayanto,",
  "tika-s0104t0:544_21": "sikkhāpadapaññattihetuñca apekkhamāno bhagavā tattha tattha vihāsī”ti.",
  "tika-s0104t0:544_22": "Karaṇañhi kiriyatthaṃ,",
  "tika-s0104t0:544_23": "na hetu viya kiriyākāraṇaṃ.",
  "tika-s0104t0:544_24": "Hetu pana kiriyākāraṇaṃ,",
  "tika-s0104t0:544_25": "na karaṇaṃ viya kiriyatthoti.",
  "tika-s0104t0:545_0": "“Idha panā”tiādinā upayogavacanassa accantasaṃyogatthasambhavadassanaṃ,",
  "tika-s0104t0:545_1": "accantameva dabbaguṇakiriyāhi saṃyogo accantasaṃyogo,",
  "tika-s0104t0:545_2": "nirantarameva tehi saṃyuttabhāvoti vuttaṃ hoti.",
  "tika-s0104t0:545_3": "Soyevattho tathā.",
  "tika-s0104t0:545_4": "Evaṃjātiketi evaṃsabhāve.",
  "tika-s0104t0:545_5": "Kathaṃ sambhavatīti āha “yañhī”tiādi.",
  "tika-s0104t0:545_6": "Accantamevāti ārabbhato paṭṭhāya yāva desanāniṭṭhānaṃ,",
  "tika-s0104t0:545_7": "tāva ekaṃsameva,",
  "tika-s0104t0:545_8": "nirantaramevāti attho.",
  "tika-s0104t0:545_9": "Karuṇāvihārenāti parahitapaṭipattisaṅkhātena karuṇāvihārena.",
  "tika-s0104t0:545_10": "Tathā hi karuṇānidānattā desanāya idha parahitapaṭipatti “karuṇāvihāro”ti vuttā,",
  "tika-s0104t0:545_11": "na pana karuṇāsamāpattivihāro.",
  "tika-s0104t0:545_12": "Na hi desanākāle desetabbadhammavisayassa desanāñāṇassa sattavisayāya mahākaruṇāya sahuppatti sambhavati bhinnavisayattā,",
  "tika-s0104t0:545_13": "tasmā karuṇāya pavatto vihāroti katvā parahitapaṭipattivihāro idha “karuṇāvihāro”ti veditabbo.",
  "tika-s0104t0:545_14": "Tasmāti accantasaṃyogatthasambhavato.",
  "tika-s0104t0:545_15": "Tadatthajotanatthanti vuttanayena upayogavibhattiyā tadatthassa jotanatthaṃ upayoganiddeso kato yathā “māsaṃ sajjhāyati,",
  "tika-s0104t0:545_16": "divasaṃ bhuñjatī”ti.",
  "tika-s0104t0:545_17": "Tenāti yena kāraṇena abhidhamme,",
  "tika-s0104t0:545_18": "ito aññesu ca suttapadesu bhummavacanassa adhikaraṇattho,",
  "tika-s0104t0:545_19": "bhāvenabhāvalakkhaṇattho ca,",
  "tika-s0104t0:545_20": "vinaye karaṇavacanassa hetuattho,",
  "tika-s0104t0:545_21": "karaṇattho ca idha upayogavacanassa accantasaṃyogattho sambhavati,",
  "tika-s0104t0:545_22": "tenāti attho.",
  "tika-s0104t0:545_23": "Etanti yathā vuttassatthassa saṅgahagāthāpadaṃ aññatrāti abhidhamme ito aññesu suttapadesu,",
  "tika-s0104t0:545_24": "vinaye ca.",
  "tika-s0104t0:545_25": "Samayoti samayasaddo.",
  "tika-s0104t0:545_26": "Saddeyeva hi vibhattiparā bhavatiatthe asambhavato.",
  "tika-s0104t0:545_27": "Soti sveva samayasaddo.",
  "tika-s0104t0:546_0": "Evaṃ attano matiṃ dassetvā idāni porāṇācariyamatiṃ dassetuṃ “porāṇā panā”tiādi vuttaṃ.",
  "tika-s0104t0:546_1": "Porāṇāti ca purimā aṭṭhakathācariyā.",
  "tika-s0104t0:546_2": "“Tasmiṃ samaye”ti vā…pe…",
  "tika-s0104t0:546_3": "“ekaṃ samaya”nti vā esa bhedoti sambandho.",
  "tika-s0104t0:546_4": "Abhilāpamattabhedoti vacanamattena bhedo viseso,",
  "tika-s0104t0:546_5": "na pana atthena,",
  "tika-s0104t0:546_6": "tenāha “sabbattha bhummamevattho”ti,",
  "tika-s0104t0:546_7": "sabbesupi atthato ādhāro eva atthoti vuttaṃ hoti.",
  "tika-s0104t0:546_8": "Iminā ca vacanena suttavinayesu vibhattivipariṇāmo kato,",
  "tika-s0104t0:546_9": "bhummatthe vā upayogakaraṇavibhattiyo siddhāti dasseti.",
  "tika-s0104t0:546_10": "“Tasmā”tiādinā tesaṃ matidassane guṇamāha.",
  "tika-s0104t0:547_0": "Bhāriyaṭṭhena garu.",
  "tika-s0104t0:547_1": "Tadevatthaṃ saṅketato samattheti “garuṃ hī”tiādinā saṅketavisayo hi saddo taṃvavatthitoyeva cesa atthabodhakoti.",
  "tika-s0104t0:547_2": "Garunti garukātabbaṃ janaṃ.",
  "tika-s0104t0:547_3": "“Loke”ti iminā na kevalaṃ sāsaneyeva,",
  "tika-s0104t0:547_4": "lokepi garukātabbaṭṭhena bhagavāti saṅketasiddhīti dasseti.",
  "tika-s0104t0:547_5": "Yadi garukātabbaṭṭhena bhagavā,",
  "tika-s0104t0:547_6": "atha ayameva sātisayaṃ bhagavā nāmāti dassento “ayañcā”tiādimāha.",
  "tika-s0104t0:547_7": "Tathā hi lokanātho aparimitanirupamappabhāvasīlādiguṇavisesasamaṅgitāya,",
  "tika-s0104t0:547_8": "sabbānatthaparihārapubbaṅgamāya niravasesahitasukhavidhānatapparāya niratisayāya payogasampattiyā sadevamanussāya",
  "tika-s0104t0:547_9": "pajāya accantupakāritāya ca aparimāṇāsu lokadhātūsu aparimāṇānaṃ sattānaṃ uttamaṃ gāravaṭṭhānanti.",
  "tika-s0104t0:547_10": "Na kevalaṃ lokeyeva,",
  "tika-s0104t0:547_11": "atha kho sāsanepīti dasseti “porāṇehī”tiādinā,",
  "tika-s0104t0:547_12": "porāṇehīti ca aṭṭhakathācariyehīti attho.",
  "tika-s0104t0:547_13": "Seṭṭhavācakavacanampi seṭṭhaguṇasahacaraṇato seṭṭhamevāti vuttaṃ “bhagavāti vacanaṃ seṭṭha”nti.",
  "tika-s0104t0:547_14": "Vuccati attho,",
  "tika-s0104t0:547_15": "etenāti hi vacanaṃ, saddo.",
  "tika-s0104t0:547_16": "Atha vā vuccatīti vacanaṃ, attho,",
  "tika-s0104t0:547_17": "tasmā yo “bhagavā”ti vacanena vacanīyo attho,",
  "tika-s0104t0:547_18": "so seṭṭhoti attho.",
  "tika-s0104t0:547_19": "Bhagavāti vacanamuttamanti etthāpi eseva nayo.",
  "tika-s0104t0:547_20": "Gāravayuttoti garubhāvayutto garuguṇayogattā,",
  "tika-s0104t0:547_21": "sātisayaṃ vā garukaraṇārahatāya gāravayutto,",
  "tika-s0104t0:547_22": "gāravārahoti attho.",
  "tika-s0104t0:547_23": "Yena kāraṇattayena so tathāgato garu bhāriyaṭṭhena,",
  "tika-s0104t0:547_24": "tena “bhagavā”ti vuccatīti sambandho.",
  "tika-s0104t0:547_25": "Garutākāraṇadassanañhetaṃ padattayaṃ.",
  "tika-s0104t0:547_26": "“Sippādisikkhāpakāpi garūyeva nāma honti,",
  "tika-s0104t0:547_27": "na ca gāravayuttā,",
  "tika-s0104t0:547_28": "ayaṃ pana tādiso na hoti,",
  "tika-s0104t0:547_29": "tasmā garūti katvā ‘gāravayutto’ti vutta”nti keci.",
  "tika-s0104t0:547_30": "Evaṃ sati tadetaṃ visesanapadamattaṃ,",
  "tika-s0104t0:547_31": "purimapadadvayameva kāraṇadassanaṃ siyā.",
  "tika-s0104t0:548_0": "Apicāti atthantaravikappatthe nipāto, aparo nayoti attho. Tattha –",
  "tika-s0104t0:549_0": "“Vaṇṇagamo vaṇṇavipariyāyo,",
  "tika-s0104t0:550_0": "Dve cāpare vaṇṇavikāranāsā;",
  "tika-s0104t0:551_0": "Dhātūnamatthātisayena yogo,",
  "tika-s0104t0:552_0": "Taduccate pañcavidhā niruttī”ti. –",
  "tika-s0104t0:553_0": "Vuttaṃ niruttilakkhaṇaṃ gahetvā,",
  "tika-s0104t0:553_1": "“pisodarādīni yathopadiṭṭha”nti vuttasaddanayena vā pisodarādiākatigaṇapakkhepalakkhaṇaṃ gahetvā lokiya",
  "tika-s0104t0:553_2": "lokuttarasukhābhinibbattakaṃ sīlādipārappattaṃ bhāgyamassa atthīti “bhāgyavā”ti vattabbe “bhagavā”ti",
  "tika-s0104t0:553_3": "vuttanti āha “bhāgyavā”ti.",
  "tika-s0104t0:553_4": "Tathā anekabhedabhinnakilesasatasahassāni,",
  "tika-s0104t0:553_5": "saṅkhepato vā pañcamāre abhañjīti “bhaggavā”ti vattabbe “bhagavā”ti vuttanti dasseti “bhaggavā”ti iminā.",
  "tika-s0104t0:553_6": "Loke ca bhaga-",
  "tika-s0104t0:553_7": "saddo issariyadhammayasasirīkāmapayattesu chasu dhammesu pavattati,",
  "tika-s0104t0:553_8": "te ca bhagasaṅkhātā dhammā assa santīti bhagavāti atthaṃ dassetuṃ “yutto bhagehi cā”ti vuttaṃ.",
  "tika-s0104t0:553_9": "Kusalādīhi anekabhedehi sabbadhamme vibhaji vibhajitvā vivaritvā desesīti “vibhattavā”ti vattabbe “bhagavā”ti vuttanti āha “vibhattavā”ti.",
  "tika-s0104t0:553_10": "Dibbabrahmaariyavihāre,",
  "tika-s0104t0:553_11": "kāyacittaupadhiviveke,",
  "tika-s0104t0:553_12": "suññatānimittāppaṇihitavimokkhe,",
  "tika-s0104t0:553_13": "aññe ca lokiyalokuttare uttarimanussadhamme bhaji sevi bahulamakāsīti “bhattavā”ti vattabbe “bhagavā”ti vuttanti dasseti “bhattavā”ti iminā.",
  "tika-s0104t0:553_14": "Tīsu bhavesu taṇhāsaṅkhātaṃ gamanamanena vantaṃ vamitanti “bhavesu vantagamano”ti vattabbe bhavasaddato bha-",
  "tika-s0104t0:553_15": "kāraṃ gamanasaddato ga-",
  "tika-s0104t0:553_16": "kāraṃ vantasaddato va-",
  "tika-s0104t0:553_17": "kāraṃ ādāya,",
  "tika-s0104t0:553_18": "tassa ca dīghaṃ katvā vaṇṇavipariyāyena “bhagavā”ti vuttanti dassetuṃ “vantagamano bhavesū”ti vuttaṃ.",
  "tika-s0104t0:553_19": "“Yato bhāgyavā,",
  "tika-s0104t0:553_20": "tato bhagavā”tiādinā paccekaṃ yojetabbaṃ.",
  "tika-s0104t0:553_21": "Assa padassāti “bhagavā”ti padassa.",
  "tika-s0104t0:553_22": "Vitthāratthoti vitthārabhūto attho.",
  "tika-s0104t0:553_23": "“So cā”tiādinā ganthamahattaṃ pariharati.",
  "tika-s0104t0:553_24": "Vuttoyeva,",
  "tika-s0104t0:553_25": "na pana idha pana vattabbo visuddhimaggassa imissā aṭṭhakathāya ekadesabhāvatoti adhippāyo.",
  "tika-s0104t0:554_0": "Apica bhage vani,",
  "tika-s0104t0:554_1": "vamīti vā bhagavā.",
  "tika-s0104t0:554_2": "So hi bhage sīlādiguṇe vani bhaji sevi,",
  "tika-s0104t0:554_3": "te vā bhagasaṅkhāte sīlādiguṇe vineyyasantānesu “kathaṃ nu kho uppajjeyyu”nti vani yāci patthayi,",
  "tika-s0104t0:554_4": "evaṃ bhage vanīti bhagavā,",
  "tika-s0104t0:554_5": "bhage vā siriṃ,",
  "tika-s0104t0:554_6": "issariyaṃ,",
  "tika-s0104t0:554_7": "yasañca vami kheḷapiṇḍaṃ viya chaḍḍayi.",
  "tika-s0104t0:554_8": "Tathā hi bhagavā hatthagataṃ cakkavattisiriṃ,",
  "tika-s0104t0:554_9": "catudīpissariyaṃ,",
  "tika-s0104t0:554_10": "cakkavattisampattisannissayañca sattaratanasamujjalaṃ yasaṃ anapekkho chaḍḍayi.",
  "tika-s0104t0:554_11": "Atha vā bhāni nāma nakkhattāni,",
  "tika-s0104t0:554_12": "tehi samaṃ gacchanti pavattantīti bhagā ākārassa rassaṃ katvā,",
  "tika-s0104t0:554_13": "sineruyugandharādigatā bhājanalokasobhā.",
  "tika-s0104t0:554_14": "Tā bhagā vami tappaṭibaddhachandarāgappahānena pajahi,",
  "tika-s0104t0:554_15": "evaṃ bhage vamīti bhagavāti evamādīhi tattha tatthāgatanayehi cassa attho vattabbo,",
  "tika-s0104t0:554_16": "amhehi pana so ganthabhīrujanānuggahaṇatthaṃ,",
  "tika-s0104t0:554_17": "ganthagarutāpariharaṇatthañca ajjhupekkhitoti.",
  "tika-s0104t0:555_0": "Evametesaṃ avayavatthaṃ dassetvā idāni samudāyatthaṃ dassento purimapadattayassa samudāyatthena vuttāvasesena",
  "tika-s0104t0:555_1": "tesamatthānaṃ paṭiyogitāya tenāpi saha dassetuṃ “ettāvatā”tiādimāha.",
  "tika-s0104t0:555_2": "Ettāvatāti etassa “evaṃ me suta”nti vacanena “ekaṃ samayaṃ bhagavā” tivacanenāti imehi sambandho.",
  "tika-s0104t0:555_3": "Etthāti etasmiṃ nidānavacane.",
  "tika-s0104t0:555_4": "Yathāsutaṃ dhammaṃ desentoti ettha anta-",
  "tika-s0104t0:555_5": "saddo hetuattho.",
  "tika-s0104t0:555_6": "Tathādesitattā hi paccakkhaṃ karoti nāma.",
  "tika-s0104t0:555_7": "Esa nayo aparatthāpi.",
  "tika-s0104t0:555_8": "“Yo kho ānanda,",
  "tika-s0104t0:555_9": "mayā dhammo ca…pe…",
  "tika-s0104t0:555_10": "satthā”ti vacanato dhammassa satthubhāvapariyāyo vijjatevāti katvā “dhammasarīraṃ paccakkhaṃ karotī”ti vuttaṃ.",
  "tika-s0104t0:555_11": "Dhammakāyanti hi bhagavato sambandhībhūtaṃ dhammasaṅkhātaṃ kāyanti attho.",
  "tika-s0104t0:555_12": "Tathā ca vuttaṃ “dhammakāyoti bhikkhave,",
  "tika-s0104t0:555_13": "tathāgatassetaṃ adhivacana”nti.",
  "tika-s0104t0:555_14": "Taṃ pana kimatthiyanti āha “tenā”tiādi.",
  "tika-s0104t0:555_15": "Tenāti ca tādisena paccakkhakaraṇenāti attho.",
  "tika-s0104t0:555_16": "Idaṃ adhunā vakkhamānasuttaṃ pāvacanaṃ pakaṭṭhaṃ uttamaṃ buddhassa bhagavato vacanaṃ nāma.",
  "tika-s0104t0:555_17": "Tasmā tumhākaṃ atikkantasatthukaṃ atītasatthukabhāvo na hotīti attho.",
  "tika-s0104t0:555_18": "Bhāvappadhāno hi ayaṃ niddeso,",
  "tika-s0104t0:555_19": "bhāvalopo vā,",
  "tika-s0104t0:555_20": "itarathā pāvacanameva anatikkantasatthukaṃ,",
  "tika-s0104t0:555_21": "satthuadassanena pana ukkaṇṭhitassa janassa atikkantasatthukabhāvoti attho āpajjeyya,",
  "tika-s0104t0:555_22": "evañca sati “ayaṃ vo satthāti satthuadassanena ukkaṇṭhitaṃ janaṃ samassāsetī” tivacanena saha virodho bhaveyyāti vadanti.",
  "tika-s0104t0:555_23": "Idaṃ pāvacanaṃ satthukiccanipphādanena na atītasatthukanti pana attho.",
  "tika-s0104t0:555_24": "Satthūti kammatthe chaṭṭhī,",
  "tika-s0104t0:555_25": "samāsapadaṃ vā etaṃ satthuadassanenāti.",
  "tika-s0104t0:555_26": "Ukkaṇṭhanaṃ ukkaṇṭho,",
  "tika-s0104t0:555_27": "kicchajīvitā.",
  "tika-s0104t0:555_28": "“Kaṭha kicchajīvane”ti hi vadanti.",
  "tika-s0104t0:555_29": "Tamito pattoti ukkaṇṭhito,",
  "tika-s0104t0:555_30": "anabhiratiyā vā pīḷito vikkhittacitto hutvā sīsaṃ ukkhipitvā uddhaṃ kaṇṭhaṃ katvā ito cito ca olokento āhiṇḍati,",
  "tika-s0104t0:555_31": "viharati cāti ukkaṇṭhito niruttinayena,",
  "tika-s0104t0:555_32": "taṃ ukkaṇṭhitaṃ.",
  "tika-s0104t0:555_33": "Saddasāmatthiyādhigatamatto cesa,",
  "tika-s0104t0:555_34": "vohārato pana anabhiratiyā pīḷitanti attho.",
  "tika-s0104t0:555_35": "Esa nayo sabbattha.",
  "tika-s0104t0:555_36": "Samassāsetīti assāsaṃ janeti.",
  "tika-s0104t0:556_0": "Tasmiṃ samayeti imassa suttassa saṅgītisamaye.",
  "tika-s0104t0:556_1": "Kāmaṃ vijjamānepi bhagavati evaṃ vattumarahati,",
  "tika-s0104t0:556_2": "idha pana avijjamāneyeva tasmiṃ evaṃ vadati,",
  "tika-s0104t0:556_3": "tasmā sandhāyabhāsitavasena tadatthaṃ dassetīti āha “avijjamānabhāvaṃ dassento”ti.",
  "tika-s0104t0:556_4": "Parinibbānanti anupādisesanibbānadhātuvasena khandhaparinibbānaṃ.",
  "tika-s0104t0:556_5": "Tenāti tathāsādhanena.",
  "tika-s0104t0:556_6": "Evaṃvidhassāti evaṃpakārassa,",
  "tika-s0104t0:556_7": "evaṃsabhāvassātipi attho. Nāma-",
  "tika-s0104t0:556_8": "saddo garahāyaṃ nipāto “atthi nāma ānanda theraṃ bhikkhuṃ vihesiyamānaṃ ajjhupekkhissathā”tiādīsu viya,",
  "tika-s0104t0:556_9": "tena ediso api bhagavā parinibbuto,",
  "tika-s0104t0:556_10": "kā nāma kathā aññesanti garahatthaṃ joteti.",
  "tika-s0104t0:556_11": "Ariyadhammassāti ariyānaṃ dhammassa,",
  "tika-s0104t0:556_12": "ariyabhūtassa vā dhammassa.",
  "tika-s0104t0:556_13": "Dasavidhassa kāyabalassa,",
  "tika-s0104t0:556_14": "ñāṇabalassa ca vasena dasabaladharo.",
  "tika-s0104t0:556_15": "Vajirassa nāma maṇivisesassa saṅghāto samūho ekagghano,",
  "tika-s0104t0:556_16": "tena samāno kāyo yassāti tathā.",
  "tika-s0104t0:556_17": "Idaṃ vuttaṃ hoti –",
  "tika-s0104t0:556_18": "yathā vajirasaṅghāto nāma na aññena maṇinā vā pāsāṇena vā bhejjo,",
  "tika-s0104t0:556_19": "api tu soyeva aññaṃ maṇiṃ vā pāsāṇaṃ vā bhindati.",
  "tika-s0104t0:556_20": "Teneva vuttaṃ “vajirassa natthi koci abhejjo maṇi vā pāsāṇo vā”ti,",
  "tika-s0104t0:556_21": "evaṃ bhagavāpi kenaci abhejjasarīro.",
  "tika-s0104t0:556_22": "Na hi bhagavato rūpakāye kenaci antarāyo kātuṃ sakkāti.",
  "tika-s0104t0:556_23": "Nāmasaddassa garahājotakattā pi-",
  "tika-s0104t0:556_24": "saddo sampiṇḍanajotako “na kevalaṃ bhagavāyeva,",
  "tika-s0104t0:556_25": "atha kho aññepī”ti.",
  "tika-s0104t0:556_26": "Ettha ca evaṃguṇasamannāgatattā aparinibbutasabhāvena bhavituṃ yuttopi esa parinibbuto evāti pakaraṇānurūpamatthaṃ",
  "tika-s0104t0:556_27": "dassetuṃ “eva”ntiādi vuttanti daṭṭhabbaṃ.",
  "tika-s0104t0:556_28": "Āsā patthanā kena janetabbā,",
  "tika-s0104t0:556_29": "na janetabbā evāti attho.",
  "tika-s0104t0:556_30": "“Ahaṃ ciraṃ jīviṃ,",
  "tika-s0104t0:556_31": "ciraṃ jīvāmi,",
  "tika-s0104t0:556_32": "ciraṃ jīvissāmi,",
  "tika-s0104t0:556_33": "sukhaṃ jīviṃ,",
  "tika-s0104t0:556_34": "sukhaṃ jīvāmi,",
  "tika-s0104t0:556_35": "sukhaṃ jīvissāmī”ti majjanavasena uppanno māno jīvitamado nāma,",
  "tika-s0104t0:556_36": "tena matto pamatto tathā.",
  "tika-s0104t0:556_37": "Saṃvejetīti saṃvegaṃ janeti,",
  "tika-s0104t0:556_38": "tatoyeva assa janassa saddhamme ussāhaṃ janeti.",
  "tika-s0104t0:556_39": "Saṃvejanañhi ussāhahetu “saṃviggo yoniso padahatī”ti vacanato.",
  "tika-s0104t0:557_0": "Desanāsampattiṃ niddisati vakkhamānassa sakalasuttassa “eva”nti nidassanato.",
  "tika-s0104t0:557_1": "Sāvakasampattinti suṇantapuggalasampattiṃ niddisati paṭisambhidāppattena pañcasu ṭhānesu bhagavatā etadagge ṭhapitena,",
  "tika-s0104t0:557_2": "pañcasu ca kosallesu āyasmatā dhammasenāpatinā pasaṃsitena mayā mahāsāvakena sutaṃ,",
  "tika-s0104t0:557_3": "tañca kho sayameva sutaṃ na anussutaṃ,",
  "tika-s0104t0:557_4": "na ca paramparābhatanti atthassa dīpanato.",
  "tika-s0104t0:557_5": "Kālasampattiṃ niddisati bhagavātisadasannidhāne payuttassa samayasaddassa buddhuppāda-",
  "tika-s0104t0:557_6": "paṭimaṇḍita- samaya- bhāva- dīpanato.",
  "tika-s0104t0:557_7": "Buddhuppādaparamā hi kālasampadā.",
  "tika-s0104t0:557_8": "Tenetaṃ vuccati –",
  "tika-s0104t0:558_0": "“Kappakasāyakaliyuge, buddhuppādo aho mahacchariyaṃ;",
  "tika-s0104t0:559_0": "Hutavahamajjhe jātaṃ, samuditamakarandamaravinda”nti. ;",
  "tika-s0104t0:560_0": "Tassāyamattho –",
  "tika-s0104t0:560_1": "kappasaṅkhātakālasañcayassa lekhanavasena pavatte kaliyugasaṅkhāte sakarājasammate vassādisamūhe jāto",
  "tika-s0104t0:560_2": "buddhuppādakhaṇasaṅkhāto dinasamūho andhassa pabbatārohanamiva kadāci pavattanaṭṭhena,",
  "tika-s0104t0:560_3": "accharaṃ paharituṃ yuttaṭṭhena ca mahacchariyaṃ hoti.",
  "tika-s0104t0:560_4": "Kimiva jātanti ce?",
  "tika-s0104t0:560_5": "Hutavahasaṅkhātassa pāvakassa majjhe sammā uditamadhumantaṃ aravindasaṅkhātaṃ vārijamiva jātanti.",
  "tika-s0104t0:560_6": "Desakasampattiṃ niddisati guṇavisiṭṭhasattuttamagāravādhivacanato.",
  "tika-s0104t0:561_0": "Evaṃ padachakkassa padānukkamena nānappakārato atthavaṇṇanaṃ katvā idāni “antarā ca rājagaha”ntiādīnaṃ",
  "tika-s0104t0:561_1": "padānamatthavaṇṇanaṃ karonto “antarā cā”tiādimāha.",
  "tika-s0104t0:561_2": "Antarā ca rājagahaṃ antarā ca nāḷandanti ettha samabhiniviṭṭho antarā-",
  "tika-s0104t0:561_3": "saddo dissati sāmaññavacanīyatthamapekkhitvā pakaraṇādisāmatthiyādigatatthamantarenāti attho.",
  "tika-s0104t0:561_4": "Evaṃ panassa nānatthabhāvo payogato avagamīyatīti dasseti “tadantara”ntiādinā.",
  "tika-s0104t0:561_5": "Tattha tadantaranti taṃ kāraṇaṃ.",
  "tika-s0104t0:561_6": "Mañca tañca mantenti,",
  "tika-s0104t0:561_7": "kimantaraṃ kiṃ kāraṇanti attho.",
  "tika-s0104t0:561_8": "Vijjantarikāyāti vijjuniccharaṇakkhaṇe.",
  "tika-s0104t0:561_9": "Dhovantī itthī addasāti sambandho.",
  "tika-s0104t0:561_10": "Antaratoti hadaye.",
  "tika-s0104t0:561_11": "Kopāti cittakālussiyakaraṇato cittapakopā rāgādayo.",
  "tika-s0104t0:561_12": "Antarā vosānanti ārambhanipphattīnaṃ vemajjhe pariyosānaṃ āpādi.",
  "tika-s0104t0:561_13": "Apicāti tathāpi,",
  "tika-s0104t0:561_14": "evaṃ pabhavasampannepīti attho.",
  "tika-s0104t0:561_15": "Dvinnaṃ mahānirayānanti lohakumbhīniraye sandhāyāha.",
  "tika-s0104t0:561_16": "Antarikāyāti antarena.",
  "tika-s0104t0:561_17": "Rājagahanagaraṃ kira āvijjhitvā mahāpetaloko.",
  "tika-s0104t0:561_18": "Tattha dvinnaṃ mahālohakumbhīnirayānaṃ antarena ayaṃ tapodā nadī āgacchati,",
  "tika-s0104t0:561_19": "tasmā sā kuthitā sandatīti.",
  "tika-s0104t0:561_20": "Svāyamidha vivare pavattati tadaññesamasambhavato.",
  "tika-s0104t0:561_21": "Ettha ca “tadantaraṃ ko jāneyya,",
  "tika-s0104t0:561_22": "etesaṃ antarā kappā,",
  "tika-s0104t0:561_23": "gaṇanāto asaṅkhiyā,",
  "tika-s0104t0:561_24": "antarantarā kathaṃ opātetī”tiādīsu viya kāraṇavemajjhesu vattamānā antarāsaddāyeva udāharitabbā siyuṃ,",
  "tika-s0104t0:561_25": "na pana cittakhaṇavivaresu vattamānā antarikaantarasaddā.",
  "tika-s0104t0:561_26": "Antarāsaddassa hi ayamatthuddhāroti.",
  "tika-s0104t0:561_27": "Ayaṃ panetthādhippāyo siyā –",
  "tika-s0104t0:561_28": "yesu atthesu antarikasaddo,",
  "tika-s0104t0:561_29": "antarasaddo ca pavattati,",
  "tika-s0104t0:561_30": "tesu antarāsaddopīti samānatthattā antarāsaddatthe vattamāno antarikasaddo,",
  "tika-s0104t0:561_31": "antarasaddo,",
  "tika-s0104t0:561_32": "ca udāhaṭoti.",
  "tika-s0104t0:561_33": "Atha vā antarāsaddoyeva “yassantarato”ti ettha gāthābandhasukhatthaṃ rassaṃ katvā vutto –",
  "tika-s0104t0:562_0": "“Yassantarato na santi kopā,",
  "tika-s0104t0:563_0": "Itibhavābhavatañca vītivatto;",
  "tika-s0104t0:564_0": "Taṃ vigatabhayaṃ sukhiṃ asokaṃ,",
  "tika-s0104t0:565_0": "Devā nānubhavanti dassanāyā”ti. ; –",
  "tika-s0104t0:566_0": "Hi ayaṃ udāne bhaddiyasutte gāthā.",
  "tika-s0104t0:566_1": "Soyeva ika-",
  "tika-s0104t0:566_2": "saddena sakatthapavattena padaṃ vaḍḍhetvā “antarikāyā”ti ca vutto,",
  "tika-s0104t0:566_3": "tasmā udāharaṇodāharitabbānamettha virodhābhāvo veditabboti.",
  "tika-s0104t0:566_4": "Kimatthaṃ atthavisesaniyamo katoti āha “tasmā”tiādi.",
  "tika-s0104t0:566_5": "Nanu cettha upayogavacanameva,",
  "tika-s0104t0:566_6": "atha kasmā sambandhīyattho vutto,",
  "tika-s0104t0:566_7": "sambandhīyatthe vā kasmā upayogavacanaṃ katanti anuyogasambhavato taṃ pariharituṃ “antarāsaddena panā”tiādi vuttaṃ,",
  "tika-s0104t0:566_8": "tena sambandhīyatthe sāmivacanappasaṅge saddantarayogena laddhamidaṃ upayogavacananti dasseti,",
  "tika-s0104t0:566_9": "na kevalaṃ sāsaneva,",
  "tika-s0104t0:566_10": "lokepi evamevidaṃ laddhanti dassento “īdisesu cā”tiādimāha.",
  "tika-s0104t0:566_11": "Visesayogatādassanamukhena hi ayamatthopi dassito.",
  "tika-s0104t0:566_12": "Ekenapi antarā-",
  "tika-s0104t0:566_13": "saddena yuttattā dve upayogavacanāni kātabbāni.",
  "tika-s0104t0:566_14": "Dvīhi pana yoge kā kathāti atthassa sijjhanato.",
  "tika-s0104t0:566_15": "Akkharaṃ cintenti liṅgavibhattiyādīhīti akkharacintakā,",
  "tika-s0104t0:566_16": "saddavidū. Akkhara-",
  "tika-s0104t0:566_17": "saddena cettha tammūlakāni padādīnipi gahetabbāni.",
  "tika-s0104t0:566_18": "Yadipi saddato ekameva yujjanti,",
  "tika-s0104t0:566_19": "atthato pana so dvikkhattuṃ yojetabbo ekassāpi padassa āvuttiyādinayena anekadhā sampajjanatoti dasseti “dutiyapadenapī”tiādinā.",
  "tika-s0104t0:566_20": "Ko pana doso ayojiteti āha “ayojiyamāne upayogavacanaṃ na pāpuṇātī”ti.",
  "tika-s0104t0:566_21": "Dutiyapadaṃ na pāpuṇātīti attho saddantarayogavasā saddeyeva sāmivacanappasaṅge upayogavibhattiyā icchitattā.",
  "tika-s0104t0:566_22": "Saddādhikāro hi vibhattipayogo.",
  "tika-s0104t0:567_0": "Addhāna-",
  "tika-s0104t0:567_1": "saddo dīghapariyāyoti āha “dīghamagga”nti.",
  "tika-s0104t0:567_2": "Kittāvatā pana so dīgho nāma tadatthabhūtoti codanamapaneti “addhānagamanasamayassa hī”tiādinā.",
  "tika-s0104t0:567_3": "Addhānagamanasamayassa vibhaṅgeti gaṇabhojanasikkhāpadādīsu addhānagamanasamayasaddassa padabhājanīyabhūte vibhaṅge.",
  "tika-s0104t0:567_4": "Aḍḍhayojanampi addhānamaggo,",
  "tika-s0104t0:567_5": "pageva taduttari.",
  "tika-s0104t0:567_6": "Aḍḍhameva yojanassa aḍḍhayojanaṃ,",
  "tika-s0104t0:567_7": "dvigāvutamattaṃ.",
  "tika-s0104t0:567_8": "Idha pana catugāvutappamāṇaṃ yojanameva,",
  "tika-s0104t0:567_9": "tasmā “addhānamaggapaṭipanno”ti vadatīti adhippāyo.",
  "tika-s0104t0:568_0": "Mahantasaddo uttamattho,",
  "tika-s0104t0:568_1": "bahvattho ca idhādhippetoti āha “mahatā”tiādi.",
  "tika-s0104t0:568_2": "Guṇamahattenāti appicchatādiguṇamahantabhāvena.",
  "tika-s0104t0:568_3": "Saṅkhyāmahattenāti gaṇanamahantabhāvena.",
  "tika-s0104t0:568_4": "Tadevatthaṃ samattheti “so hī”tiādinā.",
  "tika-s0104t0:568_5": "So bhikkhusaṅghoti idha āgato tadā parivārabhūto bhikkhusaṅgho.",
  "tika-s0104t0:568_6": "Mahāti uttamo.",
  "tika-s0104t0:568_7": "Vākyepi hi tamicchanti payogavasā.",
  "tika-s0104t0:568_8": "Appicchatāti nillobhatā saddo cettha sāvaseso,",
  "tika-s0104t0:568_9": "attho pana niravaseso.",
  "tika-s0104t0:568_10": "Na hi “appalobhatāti abhitthavitumarahatī”ti aṭṭhakathāsu vuttaṃ.",
  "tika-s0104t0:568_11": "Majjhimāgamaṭīkākāro pana ācariyadhammapālatthero evamāha “appasaddassa parittapariyāyaṃ manasi katvā",
  "tika-s0104t0:568_12": "‘byañjanaṃ sāvasesaṃ viyā’ti aṭṭhakathāyaṃ vuttaṃ.",
  "tika-s0104t0:568_13": "Appasaddo panettha ‘abhāvattho’ tipi sakkā viññātuṃ ‘appābādhatañcasañjānāmī’tiādīsu viyā”ti.",
  "tika-s0104t0:568_14": "Saṅkhyāyapi mahāti gaṇanāyapi bahu ahosi,",
  "tika-s0104t0:568_15": "“bhikkhusaṅgho”ti padāvatthikantavacanavasena saṃvaṇṇetabbapadassa chedanamiva hotīti tadaparāmasitvā",
  "tika-s0104t0:568_16": "“tena bhikkhusaṅghenā”ti puna vākyāvatthikantavacanavasena saṃvaṇṇetabbapadena sadisīkaraṇaṃ.",
  "tika-s0104t0:568_17": "Esā hi saṃvaṇṇanakānaṃ pakati,",
  "tika-s0104t0:568_18": "yadidaṃ vibhattiyānapekkhāvasena yathārahaṃ saṃvaṇṇetabbapadatthaṃ saṃvaṇṇetvā puna tattha vijjamānavibhattivasena parivattetvā nikkhipananti.",
  "tika-s0104t0:568_19": "Diṭṭhisīlasāmaññena saṃhatattā saṅghoti imamatthaṃ vibhāvento āha “diṭṭhisīlasāmaññasaṅghātena samaṇagaṇenā”ti.",
  "tika-s0104t0:568_20": "Ettha pana “yāyaṃ diṭṭhi ariyā niyyānikā niyyāti takkarassa sammā dukkhakkhayāya,",
  "tika-s0104t0:568_21": "tathārūpāya diṭṭhiyā diṭṭhisāmaññagato viharatī”ti evaṃ vuttāya diṭṭhiyā.",
  "tika-s0104t0:568_22": "“Yāni tāni sīlāni akhaṇḍāni acchiddāni asabalāni akammāsāni bhujissāni viññuppasatthāni aparāmaṭṭhāni samādhisaṃvattanikāni,",
  "tika-s0104t0:568_23": "tathārūpesu sīlesu sīlasāmaññagato viharatī”ti evaṃ vuttānañca sīlānaṃ sāmaññena saṅghāto saṅghaṭito sametoti diṭṭhisīlasāmaññasaṅghāto,",
  "tika-s0104t0:568_24": "samaṇagaṇo,",
  "tika-s0104t0:568_25": "diṭṭhisīlasāmaññena saṃhatoti vuttaṃ hoti.",
  "tika-s0104t0:568_26": "“Diṭṭhisīlasāmaññasaṅghāṭasaṅkhātenā” tipi pāṭho.",
  "tika-s0104t0:568_27": "Tathā saṅkhātena katitenāti attho.",
  "tika-s0104t0:568_28": "Tathā hi diṭṭhisīlādīnaṃ niyatasabhāvattā sotāpannāpi aññamaññaṃ diṭṭhisīlasāmaññena saṃhatā,",
  "tika-s0104t0:568_29": "pageva sakadāgāmiādayo,",
  "tika-s0104t0:568_30": "tathā ca vuttaṃ “niyato sambodhiparāyaṇo”ti,",
  "tika-s0104t0:568_31": "“aṭṭhānametaṃ bhikkhave,",
  "tika-s0104t0:568_32": "anavakāso,",
  "tika-s0104t0:568_33": "yaṃ diṭṭhisampanno puggalo sañciccapāṇaṃ jīvitā voropeyya,",
  "tika-s0104t0:568_34": "netaṃ ṭhānaṃ vijjatī”ti ca ādi.",
  "tika-s0104t0:568_35": "Ariyapuggalassa hi yattha katthaci dūre ṭhitāpi attano guṇasāmaggiyā saṃhatatāyeva,",
  "tika-s0104t0:568_36": "“tathārūpāya diṭṭhiyā diṭṭhisāmaññagato viharati,",
  "tika-s0104t0:568_37": "tathārūpesu sīlesu sīlasāmaññagato viharatī”ti vacanato pana puthujjanānampi diṭṭhisīlasāmaññena saṃhatabhāvo labbhatiyeva. Saddhiṃ-",
  "tika-s0104t0:568_38": "saddo ekatoti atthe nipāto. Pañca…pe…",
  "tika-s0104t0:568_39": "mattānīti pañca-",
  "tika-s0104t0:568_40": "saddena mattasaddaṃ saṅkhipitvā bāhiratthasamāso vutto.",
  "tika-s0104t0:568_41": "Etesanti bhikkhusatānaṃ.",
  "tika-s0104t0:568_42": "Puna pañca mattā pamāṇāti byāso,",
  "tika-s0104t0:568_43": "nikāralopo cettha napuṃsakaliṅgattā.",
  "tika-s0104t0:569_0": "Suppiyoti tassa nāmameva,",
  "tika-s0104t0:569_1": "na guṇādi.",
  "tika-s0104t0:569_2": "Na kevalaṃ bhikkhusaṅghena saddhiṃ bhagavāyeva,",
  "tika-s0104t0:569_3": "atha kho suppiyopi paribbājako brahmadattena māṇavena saddhinti puggalaṃ sampiṇḍeti,",
  "tika-s0104t0:569_4": "tañca kho maggapaṭipannasabhāgatāya eva,",
  "tika-s0104t0:569_5": "na sīlācārādisabhāgatāyāti vuttaṃ “pi-",
  "tika-s0104t0:569_6": "kāro”tiādi.",
  "tika-s0104t0:569_7": "Sukhuccāraṇavasena pubbāparapadānaṃ sambandhamattakarabhāvaṃ sandhāya “padasandhikaro”ti vuttaṃ,",
  "tika-s0104t0:569_8": "na pana sarabyañjanādisandhibhāvaṃ,",
  "tika-s0104t0:569_9": "tenāha “byañjanasiliṭṭhatāvasena vutto”ti,",
  "tika-s0104t0:569_10": "etena padapūraṇamattanti dasseti.",
  "tika-s0104t0:569_11": "Apica avadhāraṇatthopi kho-",
  "tika-s0104t0:569_12": "saddo yutto “assosi kho verañjo brāhmaṇo”tiādīsu viya,",
  "tika-s0104t0:569_13": "tena addhānamaggapaṭipanno ahosiyeva,",
  "tika-s0104t0:569_14": "nāssa maggapaṭipattiyā koci antarāyo ahosīti ayamattho dīpito hoti.",
  "tika-s0104t0:569_15": "Sañjayassāti rājagahavāsino sañjayanāmassa paribbājakassa,",
  "tika-s0104t0:569_16": "yassa santike paṭhamaṃ upatissakolitāpi pabbajiṃsu channaparibbājakova,",
  "tika-s0104t0:569_17": "na acelakaparibbājako. “Yadā,",
  "tika-s0104t0:569_18": "tadā”ti ca etena samakālameva addhānamaggapaṭipannataṃ dasseti.",
  "tika-s0104t0:569_19": "Atītakālattho pāḷiyaṃ hotisaddo yogavibhāgena,",
  "tika-s0104t0:569_20": "taṃkālāpekkhāya vā evaṃ vuttaṃ,",
  "tika-s0104t0:569_21": "tadā hotīti attho.",
  "tika-s0104t0:570_0": "Anteti samīpe.",
  "tika-s0104t0:570_1": "Vasatīti vattapaṭivattādikaraṇavasena sabbiriyāpathasādhāraṇavacanaṃ,",
  "tika-s0104t0:570_2": "avacaratīti vuttaṃ hoti,",
  "tika-s0104t0:570_3": "tenevāha “samīpacāro santikāvacaro sisso”ti.",
  "tika-s0104t0:570_4": "Coditā devadūtehīti daharakumāro jarājiṇṇasatto gilāno kammakāraṇā,",
  "tika-s0104t0:570_5": "kammakāraṇikā vā matasattoti imehi pañcahi devadūtehi coditā ovaditā saṃvegaṃ uppāditā samānāpi.",
  "tika-s0104t0:570_6": "Te hi devā viya dūtā,",
  "tika-s0104t0:570_7": "visuddhidevānaṃ vā dūtāti devadūtā.",
  "tika-s0104t0:570_8": "Hīnakāyūpagāti apāyakāyamupagatā.",
  "tika-s0104t0:570_9": "Narasaṅkhātā te māṇavāti sambandho.",
  "tika-s0104t0:570_10": "Sāmaññavasena cettha satto “māṇavo”ti vutto,",
  "tika-s0104t0:570_11": "itare pana visesavasena.",
  "tika-s0104t0:570_12": "Pakaraṇādhigato hesa atthuddhāroti.",
  "tika-s0104t0:570_13": "Katakammehīti katacorakammehi.",
  "tika-s0104t0:570_14": "Taruṇoti soḷasavassato paṭṭhāya pattavīsativasso,",
  "tika-s0104t0:570_15": "udānaṭṭhakathāyañhi “sattā jātadivasato paṭṭhāya yāva pañcadasavassakā,",
  "tika-s0104t0:570_16": "tāva ‘kumārakā,",
  "tika-s0104t0:570_17": "bālā’ti ca vuccanti.",
  "tika-s0104t0:570_18": "Tato paraṃ vīsativassāni ‘yuvāno”’ti vuttaṃ. Taruṇo, māṇavo,",
  "tika-s0104t0:570_19": "yuvāti ca atthato ekaṃ,",
  "tika-s0104t0:570_20": "lokiyā pana “dvādasavassato paṭṭhāya yāva jaramappatto,",
  "tika-s0104t0:570_21": "tāva taruṇo”tipi vadanti.",
  "tika-s0104t0:571_0": "Tesu vā dvīsu janesūti niddhāraṇe bhummaṃ.",
  "tika-s0104t0:571_1": "Yo vā “ekaṃ samaya”nti pubbe adhigato kālo,",
  "tika-s0104t0:571_2": "tassa paṭiniddeso tatrāti yañhi samayaṃ bhagavā antarā rājagahañca nāḷandañca addhānamaggapaṭipanno,",
  "tika-s0104t0:571_3": "tasmiṃyeva samaye suppiyopi taṃ addhānamaggaṃ paṭipanno avaṇṇaṃ bhāsati,",
  "tika-s0104t0:571_4": "brahmadatto ca vaṇṇaṃ bhāsatīti.",
  "tika-s0104t0:571_5": "Nipātamattanti ettha mattasaddena visesatthābhāvato padapūraṇattaṃ dasseti.",
  "tika-s0104t0:571_6": "Madhupiṇḍikapariyāyoti madhupiṇḍikadesanā nāma iti naṃ suttantaṃ dhārehi,",
  "tika-s0104t0:571_7": "rājaññāti pāyāsirājaññanāmakaṃ rājānamālapati.",
  "tika-s0104t0:571_8": "Pariyāyati parivattatīti pariyāyo, vāro.",
  "tika-s0104t0:571_9": "Pariyāyeti desetabbamatthaṃ paṭipādetīti pariyāyo, desanā.",
  "tika-s0104t0:571_10": "Pariyāyati attano phalaṃ paṭiggahetvā pavattatīti pariyāyo, kāraṇaṃ.",
  "tika-s0104t0:571_11": "Anekasaddeneva anekavidhenāti attho viññāyati adhippāyamattenāti āha “anekavidhenā”ti.",
  "tika-s0104t0:571_12": "Kāraṇañcettha kāraṇapatirūpakameva,",
  "tika-s0104t0:571_13": "na ekaṃsakāraṇaṃ avaṇṇakāraṇassa abhūtattā,",
  "tika-s0104t0:571_14": "tasmā kāraṇenāti kāraṇapatirūpakenāti attho.",
  "tika-s0104t0:571_15": "Tathā hi vakkhati “akāraṇameva ‘kāraṇa’nti vatvā”ti.",
  "tika-s0104t0:571_16": "Jātivasenidaṃ bahvatthe ekavacananti dasseti “bahūhī”tiādinā.",
  "tika-s0104t0:572_0": "“Avaṇṇavirahitassa asamānavaṇṇasamannāgatassapī”ti vakkhamānakāraṇassa akāraṇabhāvahetudassanatthaṃ vuttaṃ,",
  "tika-s0104t0:572_1": "dosavirahitassapi asadisaguṇasamannāgatassāpīti attho.",
  "tika-s0104t0:572_2": "Buddhassa bhagavato avaṇṇaṃ dosaṃ nindanti sambandho.",
  "tika-s0104t0:572_3": "“Yaṃ loke”tiādinā arasarūpanibbhogaakiriyavādaucchedavādajegucchīvenayikatapassīapagabbhabhāvānaṃ kāraṇapatirūpakaṃ dasseti.",
  "tika-s0104t0:572_4": "Tasmāti hi etaṃ “arasarūpo…pe…",
  "tika-s0104t0:572_5": "apagabbho”ti imehi padehi sambandhitabbaṃ.",
  "tika-s0104t0:572_6": "Idaṃ vuttaṃ hoti –",
  "tika-s0104t0:572_7": "lokasammato abhivādanapaccuṭṭhānaañjalīkammasāmīcikammaāsanābhinimantanasaṅkhāto sāmaggīraso samaṇassa gotamassa natthi,",
  "tika-s0104t0:572_8": "tasmā so sāmaggīrasasaṅkhātena rasena asampannasabhāvo,",
  "tika-s0104t0:572_9": "tena sāmaggīrasasaṅkhātena paribhogena asamannāgato.",
  "tika-s0104t0:572_10": "Tassa akattabbatāvādo,",
  "tika-s0104t0:572_11": "ucchijjitabbatāvādo ca,",
  "tika-s0104t0:572_12": "taṃ sabbaṃ gūthaṃ viya maṇḍanajātiyo puriso jegucchī.",
  "tika-s0104t0:572_13": "Tassa vināsako sova tadakaraṇato vinetabbo.",
  "tika-s0104t0:572_14": "Tadakaraṇena vayovuḍḍhe tāpeti tadācāravirahitatāya vā kapaṇapuriso.",
  "tika-s0104t0:572_15": "Tadakaraṇena devalokagabbhato apagato,",
  "tika-s0104t0:572_16": "tadakaraṇato vā so hīnagabbho cāti evaṃ tadeva abhivādanādiakaraṇaṃ arasarūpatādīnaṃ kāraṇapatirūpakaṃ daṭṭhabbaṃ.",
  "tika-s0104t0:572_17": "“Natthi…pe…",
  "tika-s0104t0:572_18": "viseso”ti etassa pana “sundarikāya nāma paribbājikāya maraṇānavabodho,",
  "tika-s0104t0:572_19": "saṃsārassa ādikoṭiyā apaññāyanapaṭiññā,",
  "tika-s0104t0:572_20": "ṭhapanīyapucchāya abyākatavatthubyākaraṇa”nti evamādīni kāraṇapatirūpakāni niddhāritabbāni,",
  "tika-s0104t0:572_21": "tathā “takkapariyāhataṃ samaṇo…pe…",
  "tika-s0104t0:572_22": "sayampaṭibhāna”nti etassa “anācariyakena sāmaṃ paṭivedhena tattha tattha tathā tathā dhammadesanā,",
  "tika-s0104t0:572_23": "katthaci paresaṃ paṭipucchākathanaṃ,",
  "tika-s0104t0:572_24": "mahāmoggallānādīhi ārocitanayeneva byākaraṇa”nti evamādīni,",
  "tika-s0104t0:572_25": "“samaṇo…pe…",
  "tika-s0104t0:572_26": "na aggapuggalo”ti etesaṃ pana “sabbadhammānaṃ kameneva anavabodho,",
  "tika-s0104t0:572_27": "lokantassa ajānanaṃ,",
  "tika-s0104t0:572_28": "attanā icchitatapacārābhāvo”ti evamādīni.",
  "tika-s0104t0:572_29": "Jhānavimokkhādi heṭṭhā vuttanayena uttarimanussadhammo.",
  "tika-s0104t0:572_30": "Ariyaṃ visuddhaṃ,",
  "tika-s0104t0:572_31": "uttamaṃ vā ñāṇasaṅkhātaṃ dassanaṃ,",
  "tika-s0104t0:572_32": "alaṃ kilesaviddhaṃsanasamatthaṃ ariyañāṇadassanaṃ ettha,",
  "tika-s0104t0:572_33": "etassāti vā alamariyañāṇadassano.",
  "tika-s0104t0:572_34": "Sveva viseso tathā.",
  "tika-s0104t0:572_35": "Ariyañāṇadassanameva vā visesaṃ vuttanayena alaṃ pariyattaṃ yassa,",
  "tika-s0104t0:572_36": "yasminti vā alamariyañāṇadassanaviseso,",
  "tika-s0104t0:572_37": "uttarimanussadhammova.",
  "tika-s0104t0:572_38": "Takkapariyāhatanti kappanāmattena samantato āharitaṃ,",
  "tika-s0104t0:572_39": "vitakkena vā parighaṭitaṃ.",
  "tika-s0104t0:572_40": "Vīmaṃsānucaritanti vīmaṃsanāya punappunaṃ parimajjitaṃ.",
  "tika-s0104t0:572_41": "Sayampaṭibhānanti sayameva attano vibhūtaṃ,",
  "tika-s0104t0:572_42": "tādisaṃ dhammanti sambandho.",
  "tika-s0104t0:572_43": "Akāraṇanti ayuttaṃ anupapattiṃ.",
  "tika-s0104t0:572_44": "Kāraṇapade cetaṃ visesanaṃ.",
  "tika-s0104t0:572_45": "Na hi arasarūpatādayo dosā bhagavati saṃvijjanti,",
  "tika-s0104t0:572_46": "dhammasaṅghesu ca durakkhātaduppaṭipannādayo akāraṇanti vā yuttikāraṇarahitaṃ attanā paṭiññāmattaṃ.",
  "tika-s0104t0:572_47": "Pakatikammapadañcetaṃ.",
  "tika-s0104t0:572_48": "Imasmiñca atthe kāraṇaṃ vatvāti ettha kāraṇaṃ ivāti iva-",
  "tika-s0104t0:572_49": "saddattho rūpakanayena yojetabbo patirūpakakāraṇassa adhippetattā.",
  "tika-s0104t0:572_50": "Tathā tathāti jātivuḍḍhānamanabhivādanādinā tena tena ākārena.",
  "tika-s0104t0:572_51": "Vaṇṇasaddassa guṇapasaṃsāsu pavattanato yathākkamaṃ “avaṇṇaṃ dosaṃ ninda”nti vuttaṃ.",
  "tika-s0104t0:573_0": "Durakkhātoti duṭṭhumākkhāto,",
  "tika-s0104t0:573_1": "tathā duppaṭivedito.",
  "tika-s0104t0:573_2": "Vaṭṭato niyyātīti niyyānaṃ,",
  "tika-s0104t0:573_3": "tadeva niyyāniko,",
  "tika-s0104t0:573_4": "tato vā niyyānaṃ nissaraṇaṃ,",
  "tika-s0104t0:573_5": "tattha niyuttoti niyyāniko.",
  "tika-s0104t0:573_6": "Vaṭṭato vā niyyātīti niyyāniko ya-",
  "tika-s0104t0:573_7": "kārassa ka- kāraṃ, ī-",
  "tika-s0104t0:573_8": "kārassa ca rassaṃ katvā. “Anīya-",
  "tika-s0104t0:573_9": "saddo hi bahulā kattuabhidhāyako”ti saddavidū vadanti,",
  "tika-s0104t0:573_10": "na niyyāniko tathā.",
  "tika-s0104t0:573_11": "Saṃsāradukkhassa anupasamasaṃvattaniko vuttanayena.",
  "tika-s0104t0:573_12": "Paccanīkapaṭipadanti sammāpaṭipattiyā viruddhapaṭipadaṃ.",
  "tika-s0104t0:573_13": "Ananulomapaṭipadanti sappurisānaṃ ananulomapaṭipadaṃ.",
  "tika-s0104t0:573_14": "Adhammānulomapaṭipadanti lokuttaradhammassa ananulomapaṭipadaṃ.",
  "tika-s0104t0:573_15": "Kasmā panettha “avaṇṇaṃ bhāsati,",
  "tika-s0104t0:573_16": "vaṇṇaṃ bhāsatī”ti ca vattamānakālaniddeso kato,",
  "tika-s0104t0:573_17": "nanu saṅgītikālato so avaṇṇavaṇṇānaṃ bhāsanakālo atītoti?",
  "tika-s0104t0:573_18": "Saccametaṃ,",
  "tika-s0104t0:573_19": "“addhānamaggapaṭipanno hotī”ti ettha hoti-",
  "tika-s0104t0:573_20": "saddo viya atītakālatthattā pana bhāsati-",
  "tika-s0104t0:573_21": "saddassa evaṃ vuttanti daṭṭhabbaṃ.",
  "tika-s0104t0:573_22": "Atha vā yasmiṃ kāle tehi avaṇṇo vaṇṇo ca bhāsīyati,",
  "tika-s0104t0:573_23": "tamapekkhitvā evaṃ vuttaṃ,",
  "tika-s0104t0:573_24": "evañca katvā “tatrā”ti padassa kālapaṭiniddesavikappanaṃ aṭṭhakathāyaṃ avuttampi supapannaṃ hoti.",
  "tika-s0104t0:574_0": "“Suppiyassa pana…pe…",
  "tika-s0104t0:574_1": "bhāsatī”ti pāḷiyā sambandhadassanaṃ “antevāsī panassā”tiādivacanaṃ.",
  "tika-s0104t0:574_2": "Aparāmasitabbaṃ ariyūpavādakammaṃ,",
  "tika-s0104t0:574_3": "tathā anakkamitabbaṃ.",
  "tika-s0104t0:574_4": "Svāyanti so ācariyo.",
  "tika-s0104t0:574_5": "Asidhāranti asinā tikhiṇabhāgaṃ.",
  "tika-s0104t0:574_6": "Kakacadanta pantiyanti khandhakakacassa dantasaṅkhātāya visamapantiyā.",
  "tika-s0104t0:574_7": "Hatthena vā pādena vā yena kenaci vā aṅgapaccaṅgena paharitvā kīḷamāno viya.",
  "tika-s0104t0:574_8": "Akkhikaṇṇakosasaṅkhātaṭṭhānavasena tīhi pakārehi bhinno mado yassāti pabhinnamado, taṃ.",
  "tika-s0104t0:574_9": "Avaṇṇaṃ bhāsamānoti avaṇṇaṃ bhāsanahetu.",
  "tika-s0104t0:574_10": "Hetuattho hi ayaṃ māna- saddo.",
  "tika-s0104t0:574_11": "Na ayo vuḍḍhi anayo.",
  "tika-s0104t0:574_12": "Soyeva byasanaṃ,",
  "tika-s0104t0:574_13": "atirekabyasananti attho,",
  "tika-s0104t0:574_14": "taṃ pāpuṇissati ekantamahāsāvajjattā ratanattayopavādassa.",
  "tika-s0104t0:574_15": "Tenevāha –",
  "tika-s0104t0:575_0": "“Yo nindiyaṃ pasaṃsati,",
  "tika-s0104t0:576_0": "Taṃ vā nindati yo pasaṃsiyo;",
  "tika-s0104t0:577_0": "Vicināti mukhena so kaliṃ,",
  "tika-s0104t0:578_0": "Kalinā tena sukhaṃ na vindatī”ti. ;",
  "tika-s0104t0:579_0": "“Amhākaṃ ācariyo”tiādinā brahmadattassa saṃveguppattiṃ,",
  "tika-s0104t0:579_1": "attano ācariye ca kāruññappavattiṃ dassetvā kiñcāpi antevāsinā ācariyassa anukūlena bhavitabbaṃ,",
  "tika-s0104t0:579_2": "ayaṃ pana paṇḍitajātikattā na īdisesu ṭhānesu tamanuvattatīti idānissa kammassakatāñāṇappavattiṃ dassento “ācariye kho panā”tiādimāha.",
  "tika-s0104t0:579_3": "Halāhalanti taṅkhaṇaññeva māraṇakaṃ visaṃ.",
  "tika-s0104t0:579_4": "Hanatīti hi halo na-",
  "tika-s0104t0:579_5": "kārassa la-",
  "tika-s0104t0:579_6": "kāraṃ katvā,",
  "tika-s0104t0:579_7": "halānampi viseso halo halāhalo majjhedīghavasena,",
  "tika-s0104t0:579_8": "etena ca aññe aṭṭhavidhe vise nivatteti.",
  "tika-s0104t0:579_9": "Vuttañca –",
  "tika-s0104t0:580_0": "“Pume paṇḍe ca kākola, kāḷakūṭahalāhalā;",
  "tika-s0104t0:581_0": "Sarotthikosuṅkike yo, brahmaputto padīpano;",
  "tika-s0104t0:582_0": "Dārado vacchanābho ca, visabhedā ime navā”ti.",
  "tika-s0104t0:583_0": "Kharodakanti caṇḍasotodakaṃ.",
  "tika-s0104t0:583_1": "“Khārodaka”ntipi pāṭho,",
  "tika-s0104t0:583_2": "atiloṇatāya tittodakanti attho.",
  "tika-s0104t0:583_3": "Narakapapātanti corapapātaṃ.",
  "tika-s0104t0:583_4": "Māṇavakāti attānameva ovadituṃ ālapati “samayopi kho te bhaddāli appaṭividdhoahosī”tiādīsu viya.",
  "tika-s0104t0:583_5": "“Kammassakā”ti kammameva attasantakabhāvaṃ vatvā tadeva vivarati “attano kammānurūpameva gatiṃ gacchantī”tiādinā.",
  "tika-s0104t0:583_6": "Yonisoti upāyena ñāyena.",
  "tika-s0104t0:583_7": "Ummujjitvāti ācariyo viya ayoniso ariyūpavāde animmujjanto yoniso ariyūpavādato ummujjitvā,",
  "tika-s0104t0:583_8": "uddhaṃ hutvāti attho.",
  "tika-s0104t0:583_9": "Maddamānoti maddanto bhindanto.",
  "tika-s0104t0:583_10": "Ekaṃsakāraṇameva idha kāraṇanti dassetukāmena “sammā”ti vuttaṃ.",
  "tika-s0104t0:583_11": "“Yathā ta”ntiādinā tassa samāraddhabhāvaṃ dasseti,",
  "tika-s0104t0:583_12": "nti ca nipātamattaṃ.",
  "tika-s0104t0:583_13": "Idaṃ vuttaṃ hoti –",
  "tika-s0104t0:583_14": "yathā añño paṇḍitasabhāvo jāti ācāravasena kulaputto anekapariyāyena tiṇṇaṃ ratanānaṃ vaṇṇaṃ bhāsitumārabhati,",
  "tika-s0104t0:583_15": "tathā ayampi āraddho,",
  "tika-s0104t0:583_16": "tañca kho api nāmāyamācariyo ettakenāpi ratanattayāvaṇṇabhāsato orameyyāti.",
  "tika-s0104t0:584_0": "Sapparājavaṇṇanti ahirājavaṇṇaṃ.",
  "tika-s0104t0:584_1": "Vaṇṇapokkharatāyāti vaṇṇasundaratāya,",
  "tika-s0104t0:584_2": "vaṇṇasarīrena vā.",
  "tika-s0104t0:584_3": "Vārijaṃ kamalaṃ na paharāmi na bhañjāmi,",
  "tika-s0104t0:584_4": "ārā dūratova upasiṅghāmīti attho.",
  "tika-s0104t0:584_5": "Athāti evaṃ santepi.",
  "tika-s0104t0:584_6": "Gandhatthenoti gandhacoro.",
  "tika-s0104t0:584_7": "Saññūḷhāti ganthitā bandhitā.",
  "tika-s0104t0:584_8": "Gahapatīti upāligahapatiṃ nāṭaputtassa ālapanaṃ.",
  "tika-s0104t0:584_9": "Ettha ca vaṇṇitabbo “ayamīdiso”ti pakāsetabboti vaṇṇo,",
  "tika-s0104t0:584_10": "saṇṭhānaṃ.",
  "tika-s0104t0:584_11": "Vaṇṇīyati asaṅkarato vavatthāpīyatīti vaṇṇo, jāti.",
  "tika-s0104t0:584_12": "Vaṇṇeti vikāramāpajjamānaṃ hadayaṅgatabhāvaṃ pakāsetīti vaṇṇo,",
  "tika-s0104t0:584_13": "rūpāyatanaṃ.",
  "tika-s0104t0:584_14": "Vaṇṇīyati phalametena yathāsabhāvato vibhāvīyatīti vaṇṇo, kāraṇaṃ.",
  "tika-s0104t0:584_15": "Vaṇṇīyati appamahantādivasena pamīyatīti vaṇṇo, pamāṇaṃ.",
  "tika-s0104t0:584_16": "Vaṇṇīyati pasaṃsīyatīti vaṇṇo, guṇo.",
  "tika-s0104t0:584_17": "Vaṇṇanaṃ guṇasaṃkittanaṃ vaṇṇo, pasaṃsā.",
  "tika-s0104t0:584_18": "Evaṃ tattha tattha vaṇṇasaddassuppatti veditabbā.",
  "tika-s0104t0:584_19": "Ādisaddena jātarūpapuḷinakkharādayo saṅgaṇhāti.",
  "tika-s0104t0:584_20": "“Idha guṇopi pasaṃsāpī”ti vuttameva samattheti “ayaṃ kirā”tiādinā.",
  "tika-s0104t0:584_21": "Kirāti cettha anussavanatthe,",
  "tika-s0104t0:584_22": "padapūraṇamatte vā.",
  "tika-s0104t0:584_23": "Guṇūpasañhitanti guṇopasaññutaṃ.",
  "tika-s0104t0:584_24": "“Guṇūpasañhitaṃ pasaṃsa”nti pana vadanto pasaṃsāya eva guṇabhāsanaṃ siddhaṃ tassā tadavinābhāvato,",
  "tika-s0104t0:584_25": "tasmā idamatthadvayaṃ yujjatīti dasseti.",
  "tika-s0104t0:585_0": "Kathaṃ bhāsatīti āha “tatthā”tiādi.",
  "tika-s0104t0:585_1": "Eko ca so puggalo cāti ekapuggalo.",
  "tika-s0104t0:585_2": "Kenaṭṭhena ekapuggalo?",
  "tika-s0104t0:585_3": "Asadisaṭṭhena,",
  "tika-s0104t0:585_4": "guṇavisiṭṭhaṭṭhena,",
  "tika-s0104t0:585_5": "asamasamaṭṭhena ca.",
  "tika-s0104t0:585_6": "So hi paṭhamābhinīhārakāle dasannaṃ pāramīnaṃ paṭipāṭiyā āvajjanaṃ ādiṃ katvā bodhisambhārasambharaṇaguṇehi",
  "tika-s0104t0:585_7": "ceva buddhaguṇehi ca sesamahājanena asadiso.",
  "tika-s0104t0:585_8": "Ye cassa guṇā,",
  "tika-s0104t0:585_9": "tepi aññasattānaṃ guṇehi visiṭṭhā,",
  "tika-s0104t0:585_10": "purimakā ca sammāsambuddhā sabbasattehi asamā,",
  "tika-s0104t0:585_11": "tehi pana ayameveko rūpakāyanāmakāyehi samo.",
  "tika-s0104t0:585_12": "Loketi sattaloke.",
  "tika-s0104t0:585_13": "“Uppajjamāno uppajjatī”ti pana idaṃ ubhayampi vippakatavacanameva uppādakiriyāya vattamānakālikattā.",
  "tika-s0104t0:585_14": "Uppajjamāno bahujanahitāya uppajjati,",
  "tika-s0104t0:585_15": "na aññena kāraṇenāti evaṃ panettha attho veditabbo.",
  "tika-s0104t0:585_16": "Lakkhaṇe hesa māna- saddo,",
  "tika-s0104t0:585_17": "evarūpañcettha lakkhaṇaṃ na sakkā aññena saddalakkhaṇena paṭibāhituṃ.",
  "tika-s0104t0:585_18": "Apica uppajjamāno nāma,",
  "tika-s0104t0:585_19": "uppajjati nāma,",
  "tika-s0104t0:585_20": "uppanno nāmāti ayamettha bhedo veditabbo.",
  "tika-s0104t0:585_21": "Esa hi dīpaṅkarapādamūlato paṭṭhāya yāva anāgāmiphalaṃ,",
  "tika-s0104t0:585_22": "tāva uppajjamāno nāma,",
  "tika-s0104t0:585_23": "arahattamaggakkhaṇe uppajjati nāma,",
  "tika-s0104t0:585_24": "arahattaphalakkhaṇe uppanno nāma.",
  "tika-s0104t0:585_25": "Buddhānañhi sāvakānaṃ viya na paṭipāṭiyā iddhividhañāṇādīni uppajjanti,",
  "tika-s0104t0:585_26": "saheva pana arahattamaggena sakalopi sabbaññuguṇarāsi āgatova nāma hoti,",
  "tika-s0104t0:585_27": "tasmā nibbattasabbakiccattā arahattaphalakkhaṇe uppanno nāma,",
  "tika-s0104t0:585_28": "tadanibbattattā tadaññakkhaṇe yathārahaṃ “uppajjamāno uppajjati” cceva vuccati.",
  "tika-s0104t0:585_29": "Imasmimpi sutte arahattaphalakkhaṇaṃyeva sandhāya “uppajjatī”ti vuttaṃ.",
  "tika-s0104t0:585_30": "Atītakālikassāpi vattamānapayogassa katthaci diṭṭhattā uppanno hotīti ayañhettha attho.",
  "tika-s0104t0:585_31": "Evaṃ sati “uppajjamāno”ti cettha māna-",
  "tika-s0104t0:585_32": "saddo sāmatthiyattho.",
  "tika-s0104t0:585_33": "Yāvatā sāmatthiyena mahābodhisattānaṃ carimabhave uppatti icchitabbā,",
  "tika-s0104t0:585_34": "tāvatā sāmatthiyena bodhisambhārabhūtena paripuṇṇena samannāgato hutvāti attho.",
  "tika-s0104t0:585_35": "Tathāsāmatthiyayogena hi uppajjamāno nāmāti.",
  "tika-s0104t0:585_36": "Sabbasattehi asamo,",
  "tika-s0104t0:585_37": "asamehi purimabuddheheva samo majjhe bhinnasuvaṇṇa nikkhaṃ viya nibbisiṭṭho,",
  "tika-s0104t0:585_38": "“ekapuggalo”ti cetassa visesanaṃ.",
  "tika-s0104t0:585_39": "Ālayasaṅkhātaṃ taṇhaṃ samugghāteti samucchindatīti ālayasamugghāto.",
  "tika-s0104t0:585_40": "Vaṭṭaṃ upacchindatīti vaṭṭupacchedo.",
  "tika-s0104t0:586_0": "Pahontenāti sakkontena.",
  "tika-s0104t0:586_1": "“Pañcanikāye”ti vatvāpi anekāvayavattā tesaṃ na ettakena sabbathā pariyādānanti “navaṅgaṃ satthusāsanaṃ caturāsīti dhammakkhandhasahassānī”ti vuttaṃ.",
  "tika-s0104t0:586_2": "Atitthenāti anotaraṇaṭṭhānena.",
  "tika-s0104t0:586_3": "Na vattabbo aparimāṇavaṇṇattā buddhādīnaṃ,",
  "tika-s0104t0:586_4": "niravasesānañca tesaṃ idha pakāsanena pāḷisaṃvaṇṇanāya eva sampajjanato,",
  "tika-s0104t0:586_5": "cittasampahaṃsanakammaṭṭhānasampajjanavasena ca saphalattā.",
  "tika-s0104t0:586_6": "Thāmo veditabbo sabbathāmena pakāsitattā.",
  "tika-s0104t0:586_7": "Kiṃ pana so tathā ogāhetvā bhāsatīti āha.",
  "tika-s0104t0:586_8": "“Brahmadatto panā”tiādi.",
  "tika-s0104t0:586_9": "Anukkamena punappunaṃ vā savanaṃ anussavo,",
  "tika-s0104t0:586_10": "paramparasavanaṃ. Ādi-",
  "tika-s0104t0:586_11": "saddena ākāraparivitakkadiṭṭhinijjhānakkhantiyo saṅgaṇhāti.",
  "tika-s0104t0:586_12": "Tattha “sundaramidaṃ kāraṇa”nti evaṃ sayameva kāraṇaparivitakkanaṃ ākāraparivitakko.",
  "tika-s0104t0:586_13": "Attano diṭṭhiyā nijjhāyitvā khamanaṃ ruccanaṃ diṭṭhinijjhānakkhantīti aṭṭhakathāsu vuttaṃ,",
  "tika-s0104t0:586_14": "tehiyeva sambandhitenāti attho. Matta-",
  "tika-s0104t0:586_15": "saddo hettha visesanivattiattho,",
  "tika-s0104t0:586_16": "tena yathāvuttaṃ kāraṇaṃ nivatteti.",
  "tika-s0104t0:586_17": "Attano thāmenāti attano ñāṇabaleneva,",
  "tika-s0104t0:586_18": "na pana buddhādīnaṃ guṇānurūpanti adhippāyo.",
  "tika-s0104t0:586_19": "Asaṅkhyeyyāparimeyyappabhedā hi buddhādīnaṃ guṇā.",
  "tika-s0104t0:586_20": "Vuttañhetaṃ –",
  "tika-s0104t0:587_0": "“Buddhopi buddhassa bhaṇeyya vaṇṇaṃ,",
  "tika-s0104t0:588_0": "Kappampi ce aññamabhāsamāno;",
  "tika-s0104t0:589_0": "Khīyetha kappo ciradīghamantare,",
  "tika-s0104t0:590_0": "Vaṇṇo na khīyetha tathāgatassā”ti. ;",
  "tika-s0104t0:591_0": "Idhāpi vakkhati “appamattakaṃ kho paneta”ntiādi.",
  "tika-s0104t0:592_0": "Iti-",
  "tika-s0104t0:592_1": "saddo nidassanattho vuttappakāraṃ nidasseti. Ha-",
  "tika-s0104t0:592_2": "kāro nipātamattanti āha “evaṃ te”ti.",
  "tika-s0104t0:592_3": "Aññamaññassā”ti idaṃ ruḷhipadaṃ “eko ekāyā”ti padaṃ viyāti dassento “aññoaññassā”ti ruḷhipadeneva vivarati.",
  "tika-s0104t0:592_4": "“Ujumevā”ti sāvadhāraṇasamāsataṃ vatvā tena nivattetabbatthaṃ āha “īsakampi apariharitvā”ti,",
  "tika-s0104t0:592_5": "thokatarampi avirajjhitvāti attho.",
  "tika-s0104t0:592_6": "Kathanti āha “ācariyena hī”tiādi.",
  "tika-s0104t0:592_7": "Pubbe ekavāramiva avaṇṇavaṇṇabhāsane niddiṭṭhepi “ujuvipaccanīkavādā”ti vuttattā anekavārameva te evaṃ",
  "tika-s0104t0:592_8": "bhāsantīti veditabbanti dassetuṃ “puna itaro avaṇṇaṃ itaro vaṇṇa”nti vuttaṃ.",
  "tika-s0104t0:592_9": "Tena hi visaddassa vividhatthataṃ samattheti.",
  "tika-s0104t0:592_10": "Sāraphalaketi sāradāruphalake,",
  "tika-s0104t0:592_11": "uttamaphalake vā.",
  "tika-s0104t0:592_12": "Visarukkhaāṇinti visadārumayapaṭāṇiṃ.",
  "tika-s0104t0:592_13": "Iriyāpathānubandhanena anubandhā honti,",
  "tika-s0104t0:592_14": "na sammāpaṭipattianubandhanena.",
  "tika-s0104t0:593_0": "Sīsānulokinoti sīsena anulokino,",
  "tika-s0104t0:593_1": "sīsaṃ ukkhipitvā maggānukkamena olokayamānāti attho.",
  "tika-s0104t0:593_2": "Tasmiṃ kāleti yamhi saṃvacchare, utumhi, māse,",
  "tika-s0104t0:593_3": "pakkhe vā bhagavā taṃ addhānamaggaṃ paṭipanno,",
  "tika-s0104t0:593_4": "tasmiṃ kāle.",
  "tika-s0104t0:593_5": "Tena hi aniyamato saṃvaccharautumāsaḍḍhamāsāva niddisitā “taṃ divasa”nti divasassa visuṃ niddiṭṭhattā,",
  "tika-s0104t0:593_6": "muhuttādīnañca divasapariyāpannato.",
  "tika-s0104t0:593_7": "“Taṃ addhānaṃ paṭipanno”ti cettha ādhāravacanametaṃ.",
  "tika-s0104t0:593_8": "Teneva hi kiriyāvicchedadassanavasena “rājagahe piṇḍāya caratī”ti saha pubbakālakiriyāhi vattamānaniddeso kato,",
  "tika-s0104t0:593_9": "itarathā tasmiṃ kāle rājagahe piṇḍāya carati,",
  "tika-s0104t0:593_10": "taṃ addhānamaggañca paṭipannoti anadhippetattho āpajjeyya.",
  "tika-s0104t0:593_11": "Na hi asamānavisayā kiriyā ekādhārā sambhavanti,",
  "tika-s0104t0:593_12": "yā cettha adhippetā addhānapaṭipajjanakiriyā,",
  "tika-s0104t0:593_13": "sā ca aniyamitā na yuttāti.",
  "tika-s0104t0:593_14": "Rājagahaparivattakesūti rājagahaṃ parivattetvā ṭhitesu.",
  "tika-s0104t0:593_15": "“Aññatarasmi”nti iminā tesu bhagavato anibaddhavāsaṃ dasseti.",
  "tika-s0104t0:593_16": "Soti evaṃ rājagahe vasamāno so bhagavā.",
  "tika-s0104t0:593_17": "Piṇḍāya caraṇenapi hi tattha paṭibaddhabhāvavacanato sannivāsattameva dasseti.",
  "tika-s0104t0:593_18": "Yadi pana “piṇḍāya caramāno so bhagavā”ti paccāmaseyya,",
  "tika-s0104t0:593_19": "yathāvuttova anadhippetattho āpajjeyyāti.",
  "tika-s0104t0:593_20": "Taṃ divasanti yaṃ divasaṃ addhānamaggaṃ paṭipanno,",
  "tika-s0104t0:593_21": "taṃ divasa.",
  "tika-s0104t0:593_22": "Taṃ addhānaṃ paṭipannoti ettha accantasaṃyogavacanametaṃ.",
  "tika-s0104t0:593_23": "Bhattabhuñjanato pacchā pacchābhattaṃ,",
  "tika-s0104t0:593_24": "tasmiṃ pacchābhattasamaye.",
  "tika-s0104t0:593_25": "Piṇḍapātapaṭikkantoti yattha piṇḍapātatthāya caritvā bhuñjanti,",
  "tika-s0104t0:593_26": "tato apakkanto.",
  "tika-s0104t0:593_27": "Taṃ addhānaṃ paṭipannoti “nāḷandāyaṃ veneyyānaṃ vividhahitasukhanipphattiṃ ākaṅkhamāno imissā aṭṭhuppattiyā",
  "tika-s0104t0:593_28": "tividhasīlālaṅkataṃ nānāvidhakuhanalapanādimicchājīvaviddhaṃsanaṃ dvāsaṭṭhidiṭṭhijālaviniveṭhanaṃ dasasahassilokadhātupakampanaṃ",
  "tika-s0104t0:593_29": "brahmajālasuttaṃ desessāmī”ti taṃ yathāvuttaṃ dīghamaggaṃ paṭipanno,",
  "tika-s0104t0:593_30": "idaṃ pana kāraṇaṃ pakaraṇatova pākaṭanti na vuttaṃ.",
  "tika-s0104t0:593_31": "Ettāvatā “kasmā pana bhagavā taṃ addhānaṃ paṭipanno”ti codanā visodhitā hoti.",
  "tika-s0104t0:594_0": "Idāni itarampi codanaṃ visodhituṃ “suppiyopī”ti vuttaṃ.",
  "tika-s0104t0:594_1": "Tasmiṃ kāle,",
  "tika-s0104t0:594_2": "taṃ divasaṃ anubandhoti ca vuttanayena sambandho.",
  "tika-s0104t0:594_3": "Pāto asitabboti pātarāso,",
  "tika-s0104t0:594_4": "so bhutto yenāti bhuttapātarāso.",
  "tika-s0104t0:594_5": "Iccevāti evameva manasi sannidhāya,",
  "tika-s0104t0:594_6": "na pana “bhagavantaṃ,",
  "tika-s0104t0:594_7": "bhikkhusaṅghañca piṭṭhito piṭṭhito anubandhissāmī”ti.",
  "tika-s0104t0:594_8": "Tena vuttaṃ “bhagavato taṃ maggaṃ paṭipannabhāvaṃ ajānantovā”ti,",
  "tika-s0104t0:594_9": "tathā ajānanto eva hutvā anubandhoti attho.",
  "tika-s0104t0:594_10": "Na hi so bhagavantaṃ daṭṭhumeva icchati,",
  "tika-s0104t0:594_11": "tenāha “sace pana jāneyya,",
  "tika-s0104t0:594_12": "nānubandheyyā”ti.",
  "tika-s0104t0:594_13": "Ettāvatā “kasmā ca suppiyo anubandho”ti codanā visodhitā hoti.",
  "tika-s0104t0:594_14": "“So”tiādinā aparampi codanaṃ visodheti.",
  "tika-s0104t0:594_15": "Kadāci pana bhagavā aññataraveseneva gacchati aṅgulimāladamanapakkusātiabhiggamanādīsu,",
  "tika-s0104t0:594_16": "kadāci buddhasiriyā,",
  "tika-s0104t0:594_17": "idhāpi īdisāya buddhasiriyāti dassetuṃ “buddhasiriyā sobhamāna”ntiādi vuttaṃ.",
  "tika-s0104t0:594_18": "Sirīti cettha sarīrasobhaggādisampatti,",
  "tika-s0104t0:594_19": "tadeva upamāvasena dasseti “rattakambalaparikkhittamivā”tiādinā.",
  "tika-s0104t0:594_20": "Gacchatīti jaṅgamo yathā “caṅkamo”ti.",
  "tika-s0104t0:594_21": "Cañcalamāno gacchanto giri,",
  "tika-s0104t0:594_22": "tādisassa kanakagirino sikharamivāti attho.",
  "tika-s0104t0:595_0": "“Tasmiṃ kirā”tiādi tabbivaraṇaṃ,",
  "tika-s0104t0:595_1": "pāḷiyaṃ adassitattā,",
  "tika-s0104t0:595_2": "porāṇaṭṭhakathāyañca anāgatattā anussavasiddhā ayaṃ kathāti dassetuṃ “kirā”ti vuttanti vadanti,",
  "tika-s0104t0:595_3": "tathā vā hotu aññathā vā,",
  "tika-s0104t0:595_4": "attanā adiṭṭhaṃ, asutaṃ,",
  "tika-s0104t0:595_5": "amutañca anussavamevāti daṭṭhabbaṃ.",
  "tika-s0104t0:595_6": "Nīlapītalohitodātamañjiṭṭhapabhassaravasena chabbaṇṇā.",
  "tika-s0104t0:595_7": "Samantāti samantato dasahi disāhi.",
  "tika-s0104t0:595_8": "Asītihatthappamāṇeti tesaṃ rasmīnaṃ pakatiyā pavattiṭṭhānavasena vuttaṃ,",
  "tika-s0104t0:595_9": "tasmā samantato,",
  "tika-s0104t0:595_10": "upari ca paccekaṃ asītihatthamatte padese pakatiyāva ghanībhūtā rasmiyo tiṭṭhantīti daṭṭhabbaṃ,",
  "tika-s0104t0:595_11": "vinayaṭīkāyaṃ pana “tāyeva byāmappabhā nāma.",
  "tika-s0104t0:595_12": "Yato chabbaṇṇā rasmiyo taḷākato mātikā viya dasasu disāsu dhāvanti,",
  "tika-s0104t0:595_13": "sā yasmā byāmamattā viya khāyati,",
  "tika-s0104t0:595_14": "tasmā byāmappabhāti vuccatī”ti vuttaṃ,",
  "tika-s0104t0:595_15": "saṅgītisuttavaṇṇanāyaṃ pana vakkhati “puratthimakāyato suvaṇṇavaṇṇā rasmi uṭṭhahitvā asītihatthaṃ ṭhānaṃ gaṇhāti.",
  "tika-s0104t0:595_16": "Pacchimakāyato.",
  "tika-s0104t0:595_17": "Dakkhiṇahatthato.",
  "tika-s0104t0:595_18": "Vāmahatthato suvaṇṇavaṇṇā rasmi uṭṭhahitvā asītihatthaṃ ṭhānaṃ gaṇhāti.",
  "tika-s0104t0:595_19": "Upari kesantato paṭṭhāya sabbakesāvaṭṭehi moragīvavaṇṇā rasmi uṭṭhahitvā gaganatale asītihatthaṃ ṭhānaṃ gaṇhāti.",
  "tika-s0104t0:595_20": "Heṭṭhā pādatalehi pavāḷavaṇṇā rasmi uṭṭhahitvā ghanapathaviyaṃ asītihatthaṃ ṭhānaṃ gaṇhāti.",
  "tika-s0104t0:595_21": "Evaṃ samantā asītihatthamattaṃ ṭhānaṃ chabbaṇṇā buddharasmiyo vijjotamānā vipphandamānā vidhāvantī”ti keci pana aññathāpi parikappanāmattena vadanti,",
  "tika-s0104t0:595_22": "taṃ na gahetabbaṃ tathā aññattha anāgatattā,",
  "tika-s0104t0:595_23": "ayuttattā ca.",
  "tika-s0104t0:595_24": "Tāsaṃ pana buddharasmīnaṃ tadā aniggūhitabhāvadassanatthaṃ “tasmiṃ kira samaye”ti vuttaṃ.",
  "tika-s0104t0:595_25": "Pakkusātiabhiggamanādīsu viya hi tadā tāsaṃ niggūhane kiñci kāraṇaṃ natthi.",
  "tika-s0104t0:595_26": "Ādhāvantīti abhimukhaṃ disaṃ dhāvanti.",
  "tika-s0104t0:595_27": "Vidhāvantīti vividhā hutvā vidisaṃ dhāvanti.",
  "tika-s0104t0:596_0": "Tasmiṃ vanantare dissamānākārena tāsaṃ rasmīnaṃ sobhā viññāyatīti āha “ratanāveḷā”tiādi.",
  "tika-s0104t0:596_1": "Ratanāveḷā nāma ratanamayavaṭaṃsakaṃ muddhaṃ avati rakkhatīti hi aveḷā, āveḷā vā,",
  "tika-s0104t0:596_2": "muddhamālā.",
  "tika-s0104t0:596_3": "Ukkā nāma yā sajotibhūtā,",
  "tika-s0104t0:596_4": "tāsaṃ sataṃ,",
  "tika-s0104t0:596_5": "nipatanaṃ nipāto,",
  "tika-s0104t0:596_6": "tassa nipāto,",
  "tika-s0104t0:596_7": "tena samākulaṃ tathā.",
  "tika-s0104t0:596_8": "Pisitabbattā piṭṭhaṃ,",
  "tika-s0104t0:596_9": "cīnadese jātaṃ piṭṭhaṃ cīnapiṭṭhaṃ,",
  "tika-s0104t0:596_10": "rattacuṇṇaṃ,",
  "tika-s0104t0:596_11": "yaṃ “sindūro”tipi vuccati,",
  "tika-s0104t0:596_12": "cīnapiṭṭhameva cuṇṇaṃ.",
  "tika-s0104t0:596_13": "Vāyuno vegena ito cito ca khittaṃ tanti tathā.",
  "tika-s0104t0:596_14": "Indassa dhanu lokasaṅketavasenāti indadhanu,",
  "tika-s0104t0:596_15": "sūriyarasmivasena gagane paññāyamānākāraviseso.",
  "tika-s0104t0:596_16": "Kuṭilaṃ aciraṭṭhāyittā virūpaṃ hutvā javati dhāvatīti vijju,",
  "tika-s0104t0:596_17": "sāyeva latā taṃsadisabhāvenāti tathā,",
  "tika-s0104t0:596_18": "vāyuvegato valāhakaghaṭṭaneneva jātarasmi.",
  "tika-s0104t0:596_19": "Tāyati avijahanavasena ākāsaṃ pāletīti tārā,",
  "tika-s0104t0:596_20": "gaṇasaddo paccekaṃ yojetabbo.",
  "tika-s0104t0:596_21": "Tassa pabhā tathā.",
  "tika-s0104t0:596_22": "Vipphuritaviccharitamivāti ābhāya vividhaṃ pharamānaṃ,",
  "tika-s0104t0:596_23": "vijjotayamānaṃ viya ca.",
  "tika-s0104t0:596_24": "Vanassa antaraṃ vivaraṃ vanantaraṃ,",
  "tika-s0104t0:596_25": "bhagavatā pattapattavanappadesanti vuttaṃ hoti.",
  "tika-s0104t0:597_0": "Asītiyā anubyañjanehi tambanakhatādīhi anurañjitaṃ tathā.",
  "tika-s0104t0:597_1": "Kamalaṃ padumapuṇḍarīkāni,",
  "tika-s0104t0:597_2": "avasesaṃ nīlarattasetabhedaṃ saroruhaṃ uppalaṃ,",
  "tika-s0104t0:597_3": "iti pañcavidhā paṅkajajāti pariggahitā hoti.",
  "tika-s0104t0:597_4": "Vikasitaṃ phullitaṃ tadubhayaṃ yassa sarassa tathā.",
  "tika-s0104t0:597_5": "Sabbena pakārena parito samantato phullati vikasatīti sabbapāliphullaṃ a-",
  "tika-s0104t0:597_6": "kārassa ā- kāraṃ, ra-",
  "tika-s0104t0:597_7": "kārassa ca la-",
  "tika-s0104t0:597_8": "kāraṃ katvā yathā “pālibhaddo”ti,",
  "tika-s0104t0:597_9": "tārānaṃ marīci pabhā,",
  "tika-s0104t0:597_10": "tāya vikasitaṃ vijjotitaṃ tathā.",
  "tika-s0104t0:597_11": "Byāmappabhāya parikkhepo parimaṇḍalo,",
  "tika-s0104t0:597_12": "tena vilāsinī sobhinī tathā.",
  "tika-s0104t0:597_13": "Mahāpurisalakkhaṇāni aññamaññapaṭibaddhattā mālākāreneva ṭhitānīti vuttaṃ “dvattiṃsavaralakkhaṇamālā”ti.",
  "tika-s0104t0:597_14": "Dvattiṃsacandādīnaṃ mālā kenaci ganthetvā paṭipāṭiyā ca ṭhapitāti na vattabbā “yadi siyā”ti parikappanāmattena",
  "tika-s0104t0:597_15": "hi “ganthetvā ṭhapitadvattiṃsacandamālāyā”tiādi vuttaṃ.",
  "tika-s0104t0:597_16": "Parikappopamā hesā,",
  "tika-s0104t0:597_17": "lokepi ca dissati.",
  "tika-s0104t0:598_0": "“Mayeva mukhasobhāsse, tyalaminduvikatthanā;",
  "tika-s0104t0:599_0": "Yatombujepi sātthīti, parikappopamā aya”nti.",
  "tika-s0104t0:600_0": "Dvattiṃsacandamālāya siriṃ attano siriyā abhibhavantī ivāti sambandho. Esa nayo sesesupi.",
  "tika-s0104t0:601_0": "Evaṃ bhagavato tadā sobhaṃ dassetvā idāni bhikkhusaṅghassāpi sobhaṃ dassento “tañca panā”tiādimāha.",
  "tika-s0104t0:601_1": "Catubbidhāya appicchatāya appicchā.",
  "tika-s0104t0:601_2": "Dvādasahi santosehi santuṭṭhā.",
  "tika-s0104t0:601_3": "Tividhena vivekena pavivittā.",
  "tika-s0104t0:601_4": "Rājarājamahāmattādīhi asaṃsaṭṭhā.",
  "tika-s0104t0:601_5": "Duppaṭipattikānaṃ codakā.",
  "tika-s0104t0:601_6": "Pāpe akusale garahino paresaṃ hitapaṭipattiyā vattāro.",
  "tika-s0104t0:601_7": "Paresañca vacanakkhamā.",
  "tika-s0104t0:601_8": "Vimuttiñāṇadassanaṃ nāma paccavekkhaṇañāṇaṃ.",
  "tika-s0104t0:601_9": "“Tesa”ntiādinā tadabhisambandhena bhagavato sobhaṃ dasseti.",
  "tika-s0104t0:601_10": "Rattapadumānaṃ saṇḍo samūho vanaṃ,",
  "tika-s0104t0:601_11": "tassa majjhe gatā tathā.",
  "tika-s0104t0:601_12": "“Rattaṃ padumaṃ,",
  "tika-s0104t0:601_13": "setaṃ puṇḍarīka”nti pattaniyamamantarena tathā vuttaṃ,",
  "tika-s0104t0:601_14": "pattaniyamena pana satapattaṃ padumaṃ,",
  "tika-s0104t0:601_15": "ūnakasatapattaṃ puṇḍarīkaṃ.",
  "tika-s0104t0:601_16": "Pavāḷaṃ viddumo,",
  "tika-s0104t0:601_17": "tena katāya vedikāya parikkhitto viya.",
  "tika-s0104t0:601_18": "Migapakkhīnampīti pi- saddo, api-",
  "tika-s0104t0:601_19": "saddo vā sambhāvanāyaṃ,",
  "tika-s0104t0:601_20": "tenāha “pageva devamanussāna”nti.",
  "tika-s0104t0:601_21": "Mahātherāti mahāsāvake sandhāyāha.",
  "tika-s0104t0:601_22": "Surañjitabhāvena īsakaṃ kaṇhavaṇṇatāya meghavaṇṇaṃ.",
  "tika-s0104t0:601_23": "Ekaṃsaṃ karitvāti ekaṃsapārupanavasena vāmaṃse karitvā.",
  "tika-s0104t0:601_24": "Kattarassa jiṇṇassa ālambano daṇḍo kattaradaṇḍo,",
  "tika-s0104t0:601_25": "bāhullavasenāyaṃ samaññā.",
  "tika-s0104t0:601_26": "Suvammaṃ nāma sobhaṇuracchado,",
  "tika-s0104t0:601_27": "tena vammitā sannaddhāti suvammavammitā,",
  "tika-s0104t0:601_28": "idaṃ tesaṃ paṃsukūladhāraṇanidassanaṃ.",
  "tika-s0104t0:601_29": "Yesaṃ kucchigataṃ sabbampi tiṇapalāsādi gandhajātameva hoti,",
  "tika-s0104t0:601_30": "te gandhahatthino nāma,",
  "tika-s0104t0:601_31": "ye “hemavatā”tipi vuccanti,",
  "tika-s0104t0:601_32": "tesampi therānaṃ sīlādiguṇagandhatāya taṃsadisatā.",
  "tika-s0104t0:601_33": "Antojaṭābahijaṭāsaṅkhātāya taṇhājaṭāya vijaṭitabhāvato vijaṭitajaṭā.",
  "tika-s0104t0:601_34": "Taṇhābandhanāya chinnattā chinnabandhanā.",
  "tika-s0104t0:601_35": "“So”tiādi yathāvuttavacanassa guṇadassanaṃ.",
  "tika-s0104t0:601_36": "Anubuddhehīti buddhānamanubuddhehi.",
  "tika-s0104t0:601_37": "Tepi hi ekadesena bhagavatā paṭividdhapaṭibhāgeneva cattāri saccāni bujjhanti.",
  "tika-s0104t0:601_38": "Pattaparivāritanti pupphadalena parivāritaṃ.",
  "tika-s0104t0:601_39": "Kaṃ vuccati kamalādi,",
  "tika-s0104t0:601_40": "tasmiṃ sarati virājatīti kesaraṃ,",
  "tika-s0104t0:601_41": "kiñjakkho.",
  "tika-s0104t0:601_42": "Kaṇṇe karīyatīti kaṇṇikā.",
  "tika-s0104t0:601_43": "Kaṇṇālaṅkāro,",
  "tika-s0104t0:601_44": "taṃsadisaṇṭhānatāya kaṇṇikā, bījakoso.",
  "tika-s0104t0:601_45": "Channaṃ haṃsakulānaṃ seṭṭho dhataraṭṭho haṃsarājā viya,",
  "tika-s0104t0:601_46": "hārito nāma mahābrahmā viya.",
  "tika-s0104t0:602_0": "Evaṃ gacchantaṃ bhagavantaṃ,",
  "tika-s0104t0:602_1": "bhikkhū ca disvā attano parisaṃ olokesīti sambandho.",
  "tika-s0104t0:602_2": "Kājadaṇḍaketi kājasaṅkhāte bhārāvahadaṇḍake,",
  "tika-s0104t0:602_3": "kājasmiṃ vā bhāralaggitadaṇḍake.",
  "tika-s0104t0:602_4": "Khuddakaṃ pīṭhaṃ pīṭhakaṃ. Mūle,",
  "tika-s0104t0:602_5": "agge ca tidhā kato daṇḍo tidaṇḍo.",
  "tika-s0104t0:602_6": "Morahatthako morapiñchaṃ.",
  "tika-s0104t0:602_7": "Khuddakaṃ pasibbaṃ pasibbakaṃ.",
  "tika-s0104t0:602_8": "Kuṇḍikā kamaṇḍalu.",
  "tika-s0104t0:602_9": "Sā hi kaṃ udakaṃ udeti pasaveti,",
  "tika-s0104t0:602_10": "rakkhatīti vā kuṇḍikā niruttinayena.",
  "tika-s0104t0:602_11": "Gahitaṃ omakato lujjitaṃ,",
  "tika-s0104t0:602_12": "vividhaṃ lujjitañca pīṭhaka…pe…",
  "tika-s0104t0:602_13": "kuṇḍikādianekaparikkhārasaṅkhātaṃ bhāraṃ bharati vahatīti gahita…pe…",
  "tika-s0104t0:602_14": "bhārabharitā.",
  "tika-s0104t0:602_15": "Itīti nidassanattho.",
  "tika-s0104t0:602_16": "Evanti idamattho.",
  "tika-s0104t0:602_17": "Evaṃ idaṃ vacanamādi yassa vacanassa tathā,",
  "tika-s0104t0:602_18": "tadeva niratthakaṃ vacanaṃ yassāti evamādiniratthakavacanā.",
  "tika-s0104t0:602_19": "Mukhaṃ etassa atthīti mukharā,",
  "tika-s0104t0:602_20": "sabbepi mukhavantā eva,",
  "tika-s0104t0:602_21": "ayaṃ pana pharusābhilāpamukhavatī,",
  "tika-s0104t0:602_22": "tasmā evaṃ vuttaṃ.",
  "tika-s0104t0:602_23": "Nindāyañhi ayaṃ rapaccayo.",
  "tika-s0104t0:602_24": "Mukhena vā amanāpaṃ kammaṃ rāti gaṇhātīti mukharā.",
  "tika-s0104t0:602_25": "Vividhā kiṇṇā vācā yassāti vikiṇṇavācā.",
  "tika-s0104t0:602_26": "Tassāti suppiyassa paribbājakassa.",
  "tika-s0104t0:602_27": "Nti yathāvuttappakāraṃ parisaṃ.",
  "tika-s0104t0:603_0": "Idānīti tassa tathārūpāya parisāya dassanakkhaṇe.",
  "tika-s0104t0:603_1": "Panāti arucisaṃsūcanattho,",
  "tika-s0104t0:603_2": "tathāpīti attho. Lābha…pe…",
  "tika-s0104t0:603_3": "hāniyā ceva hetubhūtāya.",
  "tika-s0104t0:603_4": "Kathaṃ hānīti āha “aññatitthiyānañhī”tiādi.",
  "tika-s0104t0:603_5": "Nissirīkatanti nisobhataṃ,",
  "tika-s0104t0:603_6": "ayamattho morajātakādīhipi dīpetabbo.",
  "tika-s0104t0:603_7": "“Upatissakolitānañcā”tiādinā pakkhahānitāya vitthāro.",
  "tika-s0104t0:603_8": "Āyasmato sāriputtassa,",
  "tika-s0104t0:603_9": "mahāmoggallānassa ca bhagavato santike pabbajjaṃ sandhāya “tesu pana pakkantesū”ti vuttaṃ.",
  "tika-s0104t0:603_10": "Tesaṃ pabbajitakāleyeva aḍḍhateyyasataṃ paribbājakaparisā pabbaji,",
  "tika-s0104t0:603_11": "tato parampi tadanupabbajitā paribbājakaparisā aparimāṇāti dasseti “sāpi tesaṃ parisā bhinnā”ti iminā.",
  "tika-s0104t0:603_12": "Yāya kāyaci hi paribbājakaparisāya pabbajitāya tassa parisā bhinnāyeva nāma samānagaṇattāti tathā vuttaṃ.",
  "tika-s0104t0:603_13": "“Imehī”tiādinā lābhapakkhahāniṃ nigamanavasena dasseti.",
  "tika-s0104t0:603_14": "Usūyasaṅkhātassa visassa uggāro uggilanaṃ usūyavisuggāro, taṃ.",
  "tika-s0104t0:603_15": "Ettha ca “yasmā panesā”tiādināva “kasmā ca so ratanattayassa avaṇṇaṃ bhāsatī”ti codanaṃ visodheti,",
  "tika-s0104t0:603_16": "“sace”tiādikaṃ pana sabbampi tapparivāravacanamevāti tehipi sā visodhitāyeva nāma.",
  "tika-s0104t0:603_17": "Bhagavato virodhānunayābhāvavīmaṃsanatthaṃ ete avaṇṇaṃ vaṇṇaṃ bhāsanti.",
  "tika-s0104t0:603_18": "“Mārena anvāviṭṭhā evaṃ bhāsantī”ti ca keci vadanti,",
  "tika-s0104t0:603_19": "tadayuttameva aṭṭhakathāya ujuvipaccanīkattā.",
  "tika-s0104t0:603_20": "Pākaṭoyevāyamatthoti.",
  "tika-s0104t0:604_0": "2. Yasmā atthaṅgato sūriyo, tasmā akālo dāni gantunti sambandho.",
  "tika-s0104t0:605_0": "Ambalaṭṭhikāti sāmīpikavohāro yathā “varuṇanagaraṃ,",
  "tika-s0104t0:605_1": "godāgāmo”ti āha “tassa kirā”tiādi.",
  "tika-s0104t0:605_2": "Taruṇapariyāyo laṭṭhikā-",
  "tika-s0104t0:605_3": "saddo rukkhavisaye yathā “mahāvanaṃ ajjhogāhetvā beluvalaṭṭhikāya mūle divāvihāraṃ nisīdī”tiādīsūti dasseti” “taruṇambarukkho”ti iminā.",
  "tika-s0104t0:605_4": "Keci pana “ambalaṭṭhikā nāma vuttanayena eko gāmo”ti vadanti,",
  "tika-s0104t0:605_5": "tesaṃ mate ambalaṭṭhikāyanti samīpatthe bhummavacanaṃ.",
  "tika-s0104t0:605_6": "Chāyūdakasampannanti chāyāya ceva udakena ca sampannaṃ.",
  "tika-s0104t0:605_7": "Mañjusāti peḷā.",
  "tika-s0104t0:605_8": "Paṭibhānacittavicittanti itthipurisasaññogādinā paṭibhānacittena vicittaṃ,",
  "tika-s0104t0:605_9": "etena rañño agāraṃ,",
  "tika-s0104t0:605_10": "tadeva rājāgārakanti dasseti.",
  "tika-s0104t0:605_11": "Rājāgārakaṃ nāma vessavaṇamahārājassa devāyatananti eke.",
  "tika-s0104t0:606_0": "Bahuparissayoti bahupaddavo.",
  "tika-s0104t0:606_1": "Kehīti vuttaṃ “core’hipī”tiādi.",
  "tika-s0104t0:606_2": "Handāti vacanavossaggatthe nipāto,",
  "tika-s0104t0:606_3": "tadānubhāvato nipparissayatthāya idāni upagantvā sve gamissāmīti adhippāyo.",
  "tika-s0104t0:606_4": "“Saddhiṃ antevāsinā brahmadattena māṇavenā” ticceva sīhaḷaṭṭhakathāyaṃ vuttaṃ,",
  "tika-s0104t0:606_5": "tañca kho pāḷiāruḷhavaseneva,",
  "tika-s0104t0:606_6": "na pana tadā suppiyassa parisāya abhāvatoti imamatthaṃ dassetuṃ “saddhiṃ attano parisāyā”ti idha vuttaṃ.",
  "tika-s0104t0:606_7": "Kasmā panettha brahmadattoyeva pāḷiyamāruḷho,",
  "tika-s0104t0:606_8": "na pana tadavasesā suppiyassa parisāti?",
  "tika-s0104t0:606_9": "Desanānadhīnabhāvena payojanābhāvato.",
  "tika-s0104t0:606_10": "Yathā cetaṃ,",
  "tika-s0104t0:606_11": "evaṃ aññampi edisaṃ payojanābhāvato saṅgītikārakehi na saṅgītanti daṭṭhabbaṃ.",
  "tika-s0104t0:606_12": "Keci pana “pāḷiyaṃ vutta”nti ādhāraṃ vatvā ‘tadetaṃ na sīhaḷaṭṭhakathānayadassanaṃ,",
  "tika-s0104t0:606_13": "pāḷiyaṃ vuttabhāvadassanamevā’ti” vadanti,",
  "tika-s0104t0:606_14": "taṃ na yujjati.",
  "tika-s0104t0:606_15": "Pāḷiāruḷhavaseneva pāḷiyaṃ vuttanti adhippetatthassa āpajjanato.",
  "tika-s0104t0:606_16": "Tasmā yathāvuttanayeneva attho gahetabboti.",
  "tika-s0104t0:606_17": "“Vuttanti vā amhehipi idha vattabbanti attho.",
  "tika-s0104t0:606_18": "Evañhi tadā aññāyapi parisāya vijjamānabhāvadassanatthaṃ evaṃ vuttaṃ,",
  "tika-s0104t0:606_19": "pāḷiyamāruḷhavasena pana aññathāpi idha vattabbanti adhippāyo yutto”ti vadanti.",
  "tika-s0104t0:607_0": "Idāni “tatrāpi suda”ntiādipāḷiyā sambandhaṃ dassetuṃ “evaṃ vāsaṃ upagato panā”tiādi vuttaṃ.",
  "tika-s0104t0:607_1": "Parivāretvā nisinno hotīti sambandho.",
  "tika-s0104t0:607_2": "Kucchitaṃ kattabbanti kukataṃ,",
  "tika-s0104t0:607_3": "tassa bhāvo kukkuccaṃ,",
  "tika-s0104t0:607_4": "kucchitakiriyā,",
  "tika-s0104t0:607_5": "ito cito ca cañcalananti attho,",
  "tika-s0104t0:607_6": "hatthassa kukkuccaṃ tathā.",
  "tika-s0104t0:607_7": "“Sā hī”tiādinā tathābhūtatāya kāraṇaṃ dasseti.",
  "tika-s0104t0:607_8": "Nivāteti vātavirahitaṭṭhāne.",
  "tika-s0104t0:607_9": "Yathāvuttadosābhāvena niccalā.",
  "tika-s0104t0:607_10": "Taṃ vibhūtinti tādisaṃ sobhaṃ.",
  "tika-s0104t0:607_11": "Vippalapantīti sativossaggavasena vividhā lapanti.",
  "tika-s0104t0:607_12": "Nillālitajivhāti ito cito ca nikkhantajivhā.",
  "tika-s0104t0:607_13": "Kākacchamānāti kākānaṃ saddasadisaṃ saddaṃ kurumānā.",
  "tika-s0104t0:607_14": "Gharugharupassāsinoti gharugharuiti saddaṃ janetvā passasantā.",
  "tika-s0104t0:607_15": "Issāvasenāti yathāvuttehi dvīhi kāraṇehi usūyanavasena.",
  "tika-s0104t0:607_16": "“Sabbaṃ vattabba”nti iminā “ādipeyyālanayoya”nti dasseti.",
  "tika-s0104t0:608_0": "3.",
  "tika-s0104t0:608_1": "Sammā pahonti taṃ taṃ kammanti sampahulā, bahavo,",
  "tika-s0104t0:608_2": "tenāha “bahukāna”nti.",
  "tika-s0104t0:608_3": "Sabbantimena paricchedena catuvaggasaṅgheneva vinayakammassa kattabbattā “vinayapariyāyenā”tiādi vuttaṃ.",
  "tika-s0104t0:608_4": "Tayo janāti cesa upalakkhaṇaniddeso dvinnampi sampahulattā.",
  "tika-s0104t0:608_5": "Tattha tattha tathāyevāgatattā “suttantapariyāyenā”tiādimāha.",
  "tika-s0104t0:608_6": "Taṃ taṃ pāḷiyā āgatavohāravasena hi ayaṃ bhedo.",
  "tika-s0104t0:608_7": "Tayo janā tayo eva nāma,",
  "tika-s0104t0:608_8": "tato paṭṭhāya uttari catupañcajanādikā sampahulāti attho.",
  "tika-s0104t0:608_9": "Tatoti cāyaṃ mariyādāvadhi.",
  "tika-s0104t0:608_10": "Maṇḍalamāḷoti anekatthapavattā samaññā,",
  "tika-s0104t0:608_11": "idha pana īdisāya evāti niyamento āha “katthacī”tiādi.",
  "tika-s0104t0:608_12": "Kaṇṇikā vuccati kūṭaṃ.",
  "tika-s0104t0:608_13": "Haṃsavaṭṭakacchannenāti haṃsamaṇḍalākārachannena.",
  "tika-s0104t0:608_14": "Tadeva channaṃ aññattha “supaṇṇavaṅkacchadana”nti vuttaṃ.",
  "tika-s0104t0:608_15": "Kūṭena yutto agāro,",
  "tika-s0104t0:608_16": "soyeva sālāti kūṭāgārasālā.",
  "tika-s0104t0:608_17": "Thambhapantiṃ parikkhipitvāti thambhamālaṃ parivāretvā,",
  "tika-s0104t0:608_18": "parimaṇḍalākārena thambhapantiṃ katvāti vuttaṃ hoti.",
  "tika-s0104t0:608_19": "Upaṭṭhānasālā nāma payirupāsanasālā.",
  "tika-s0104t0:608_20": "Yattha upaṭṭhānamattaṃ karonti,",
  "tika-s0104t0:608_21": "na ekarattadirattādivasena nisīdanaṃ,",
  "tika-s0104t0:608_22": "idha pana tathā katā nisīdanasālāyevāti dasseti “idha panā”tiādinā.",
  "tika-s0104t0:608_23": "Teneva pāḷiyaṃ “sannipatitāna” ntveva avatvā “sannisinnāna”ntipi vuttaṃ.",
  "tika-s0104t0:608_24": "Mānitabboti māḷo,",
  "tika-s0104t0:608_25": "mīyati pamīyatīti vā māḷo.",
  "tika-s0104t0:608_26": "Maṇḍalākārena paṭicchanno māḷoti maṇḍalamāḷo,",
  "tika-s0104t0:608_27": "anekakoṇavanto paṭissayaviseso.",
  "tika-s0104t0:608_28": "“Sannisinnāna”nti nisajjanavasena vuttaṃ,",
  "tika-s0104t0:608_29": "nisajjanavasena vā “sannisinnāna”nti saṃvaṇṇetabbapadamajjhāharitvā sambandho.",
  "tika-s0104t0:608_30": "Iminā nisīdanairiyāpathaṃ,",
  "tika-s0104t0:608_31": "kāyasāmaggīvasena ca samodhānaṃ sandhāya padadvayametaṃ vuttanti dasseti.",
  "tika-s0104t0:608_32": "Saṅkhiyā vuccati kathā sammā khiyanato kathanato.",
  "tika-s0104t0:608_33": "Kathādhammoti kathāsabhāvo,",
  "tika-s0104t0:608_34": "upaparikkhā vidhīti keci.",
  "tika-s0104t0:609_0": "“Acchariya”ntiādi tassa rūpadassananti āha “katamo pana so”tiādi.",
  "tika-s0104t0:609_1": "Soti kathādhammo.",
  "tika-s0104t0:609_2": "“Nīyatīti nayo, attho,",
  "tika-s0104t0:609_3": "saddasatthaṃ anugato nayo saddanayo”ti ācariyadhammapālattherena vuttaṃ.",
  "tika-s0104t0:609_4": "Nīyati attho etenāti vā nayo, upāyo,",
  "tika-s0104t0:609_5": "saddasatthe āgato nayo atthagahaṇūpāyo saddanayo.",
  "tika-s0104t0:609_6": "Tattha hi anabhiṇhavuttike acchariya-",
  "tika-s0104t0:609_7": "saddo icchito ruḷhivasena.",
  "tika-s0104t0:609_8": "Tenevāha “andhassa pabbatārohaṇaṃ viyā”tiādi.",
  "tika-s0104t0:609_9": "Tassa hi tadārohaṇaṃ na niccaṃ,",
  "tika-s0104t0:609_10": "kadāciyeva siyā,",
  "tika-s0104t0:609_11": "evamidampi.",
  "tika-s0104t0:609_12": "Accharāyoggaṃ acchariyaṃ niruttinayena yoggasaddassa lopato,",
  "tika-s0104t0:609_13": "taddhitavasena vā ṇiyapaccayassa vicitravuttito,",
  "tika-s0104t0:609_14": "so pana porāṇaṭṭhakathāyameva āgatattā “aṭṭhakathānayo”ti vutto.",
  "tika-s0104t0:609_15": "Pubbe abhūtanti abhūtapubbaṃ,",
  "tika-s0104t0:609_16": "etena na bhūtaṃ abhūtanti nibbacanaṃ, bhūta-",
  "tika-s0104t0:609_17": "saddassa ca atītatthaṃ dasseti.",
  "tika-s0104t0:609_18": "Yāvañcidanti sandhivasena niggahitāgamoti āha “yāva ca ida”nti,",
  "tika-s0104t0:609_19": "etassa ca “suppaṭividitā”ti etena sambandho.",
  "tika-s0104t0:609_20": "Yāva cayattakaṃ idaṃ ayaṃ nānādhimuttikatā suppaṭividitā,",
  "tika-s0104t0:609_21": "taṃ “ettakamevā”ti na sakkā amhehi paṭivijjhituṃ,",
  "tika-s0104t0:609_22": "akkhātuñcāti sapāṭhasesattho.",
  "tika-s0104t0:609_23": "Tenevāha “tena suppaṭividitatāya appameyyataṃ dassetī”ti.",
  "tika-s0104t0:610_0": "“Bhagavatā”tiādīhi padehi samānādhikaraṇabhāvena vuttattā tenāti ettha ta-",
  "tika-s0104t0:610_1": "saddo sakatthapaṭiniddeso,",
  "tika-s0104t0:610_2": "tasmā yena abhisambuddhabhāvena bhagavā pakato samāno supākaṭo nāma hoti,",
  "tika-s0104t0:610_3": "tadabhisambuddhabhāvaṃ saddhiṃ āgamanapaṭipadāya tassa atthabhāvena dassento “yo so”tiādimāha.",
  "tika-s0104t0:610_4": "Na hettha so pubbe vutto atthi,",
  "tika-s0104t0:610_5": "yo attho tehi therehi ta-",
  "tika-s0104t0:610_6": "saddena parāmasitabbo bhaveyya.",
  "tika-s0104t0:610_7": "Tasmā yathāvuttaguṇasaṅkhātaṃ sakatthaṃyevesa padhānabhāvena parāmasatīti daṭṭhabbaṃ.",
  "tika-s0104t0:610_8": "Anuttaraṃ sammāsambodhinti aggamaggañāṇapadaṭṭhānaṃ anāvaraṇañāṇaṃ,",
  "tika-s0104t0:610_9": "anāvaraṇañāṇapadaṭṭhānañca aggamaggañāṇaṃ.",
  "tika-s0104t0:610_10": "Tadubhayañhi sammā aviparītaṃ sayameva bujjhati,",
  "tika-s0104t0:610_11": "sammā vā pasaṭṭhā sundaraṃ bujjhatīti sammāsambodhi.",
  "tika-s0104t0:610_12": "Sā pana buddhānaṃ sabbaguṇasampattiṃ deti abhiseko viya rañño sabbalokissariyabhāvaṃ,",
  "tika-s0104t0:610_13": "tasmā “anuttarā sammāsambodhī”ti vuccati.",
  "tika-s0104t0:610_14": "Abhisambuddhoti abbhaññāsi paṭivijjhi,",
  "tika-s0104t0:610_15": "tena tādisena bhagavatāti attho.",
  "tika-s0104t0:610_16": "Satipi ñāṇadassanānaṃ idha paññāvevacanabhāve tena tena visesena nesaṃ visayavisesappavattiṃ dassento “tesaṃ tesaṃ sattāna”ntiādimāha.",
  "tika-s0104t0:610_17": "Ettha hi paṭhamamatthaṃ asādhāraṇañāṇavasena dasseti.",
  "tika-s0104t0:610_18": "Āsayānusayañāṇena jānatā sabbaññutānāvaraṇañāṇehi passatāti attho.",
  "tika-s0104t0:611_0": "Dutiyaṃ vijjattayavasena.",
  "tika-s0104t0:611_1": "Pubbenivāsādīhīti pubbenivāsāsavakkhayañāṇehi.",
  "tika-s0104t0:611_2": "Tatiyaṃ abhiññānāvaraṇañāṇavasena.",
  "tika-s0104t0:611_3": "Abhiññāpariyāpannepi “tīhi vijjāhī”ti tāsaṃ rāsibhedadassanatthaṃ vuttaṃ.",
  "tika-s0104t0:611_4": "Anāvaraṇañāṇasaṅkhātena samantacakkhunā passatāti attho.",
  "tika-s0104t0:611_5": "Catutthaṃ sabbaññutaññāṇamaṃsacakkhuvasena.",
  "tika-s0104t0:611_6": "Paññāyāti sabbaññutaññāṇena.",
  "tika-s0104t0:611_7": "Kuṭṭassa bhittiyā tiro paraṃ, anto vā,",
  "tika-s0104t0:611_8": "tadādīsu gatāni.",
  "tika-s0104t0:611_9": "Ativisuddhenāti ativiya visuddhena pañcavaṇṇasamannāgatena sunīlapāsādikaakkhilomasamalaṅkatena rattiñceva",
  "tika-s0104t0:611_10": "divā ca samantā yojanaṃ passantena maṃsacakkhunā.",
  "tika-s0104t0:611_11": "Pañcamaṃ paṭivedhadesanāñāṇavasena.",
  "tika-s0104t0:611_12": "“Attahitasādhikāyā”ti ekaṃsato vuttaṃ,",
  "tika-s0104t0:611_13": "pariyāyato panesā parahitasādhikāpi hoti.",
  "tika-s0104t0:611_14": "Tāya hi dhammasabhāvapaṭicchādakakilesasamugghātāya desanāñāṇādi sambhavati.",
  "tika-s0104t0:611_15": "Paṭivedhapaññāyāti ariyamaggapaññāya.",
  "tika-s0104t0:611_16": "Vipassanāsahagato samādhi padaṭṭhānaṃ āsannakāraṇametissāti samādhipadaṭṭhānā, tāya.",
  "tika-s0104t0:611_17": "Desanāpaññāyāti desanākiccanipphādakena sabbaññutaññāṇena.",
  "tika-s0104t0:611_18": "Arīnanti kilesārīnaṃ,",
  "tika-s0104t0:611_19": "pañcamārānaṃ vā,",
  "tika-s0104t0:611_20": "sāsanapaccatthikānaṃ vā aññatitthiyānaṃ.",
  "tika-s0104t0:611_21": "Tesaṃ hananaṃ pāṭihāriyehi abhibhavanaṃ appaṭibhānatākaraṇaṃ,",
  "tika-s0104t0:611_22": "ajjhupekkhanañca majjhimapaṇṇāsake pañcamavagge saṅgītaṃ caṅkīsuttañcettha nidassanaṃ,",
  "tika-s0104t0:611_23": "etena arayo hatā anenāti niruttinayena padasiddhimāha.",
  "tika-s0104t0:611_24": "Ato nāvacanassa tābyappadeso mahāvisayenāti daṭṭhabbaṃ.",
  "tika-s0104t0:611_25": "Apica arayo hanatīti antasaddena padasiddhi,",
  "tika-s0104t0:611_26": "ikārassa ca akāro.",
  "tika-s0104t0:611_27": "Paccayādīnaṃ sampadānabhūtānaṃ,",
  "tika-s0104t0:611_28": "tesaṃ vā paṭiggahaṇaṃ,",
  "tika-s0104t0:611_29": "paṭiggahituṃ vā arahatīti arahanti dasseti “paccayādīnañca arahattā”ti iminā.",
  "tika-s0104t0:611_30": "Sammāti aviparītaṃ.",
  "tika-s0104t0:611_31": "Sāmañcāti sayameva,",
  "tika-s0104t0:611_32": "aparaneyyo hutvāti vuttaṃ hoti.",
  "tika-s0104t0:611_33": "Kathaṃ panettha “sabbadhammāna”nti ayaṃ viseso labbhatīti?",
  "tika-s0104t0:611_34": "Sāmaññajotanāya visese avaṭṭhānato,",
  "tika-s0104t0:611_35": "visesatthinā ca visesassa anupayojetabbato yajjevaṃ “dhammāna”nti visesovānupayojito siyā,",
  "tika-s0104t0:611_36": "kasmā sabbadhammānanti ayamattho anupayojīyatīti?",
  "tika-s0104t0:611_37": "Ekadesassa aggahaṇato.",
  "tika-s0104t0:611_38": "Padesaggahaṇe hi asati gahetabbassa nippadesatā viññāyati yathā “dikkhito na dadātī”ti,",
  "tika-s0104t0:611_39": "esa nayo īdisesu.",
  "tika-s0104t0:612_0": "Idāni ca catūhi padehi catuvesārajjavasena attanā adhippetataraṃ chaṭṭhamatthaṃ dassetuṃ “antarāyikadhamme vā”tiādi vuttaṃ.",
  "tika-s0104t0:612_1": "Tathā hi tadeva nigamanaṃ karoti “eva”ntiādinā.",
  "tika-s0104t0:612_2": "Tattha antarāyakaradhammañāṇena jānatā,",
  "tika-s0104t0:612_3": "niyyānikadhammañāṇena passatā,",
  "tika-s0104t0:612_4": "āsavakkhayañāṇena arahatā,",
  "tika-s0104t0:612_5": "sabbaññutaññāṇena sammāsambuddhenaāti yathākkamaṃ yojetabbaṃ.",
  "tika-s0104t0:612_6": "Anatthacaraṇena kilesā eva arayoti kilesārayo,",
  "tika-s0104t0:612_7": "tesaṃ kilesārīnaṃ. Etthāha –",
  "tika-s0104t0:612_8": "yassa ñāṇassa vasena sammā sāmañca sabbadhammānaṃ buddhattā bhagavā sammāsambuddho nāma jāto,",
  "tika-s0104t0:612_9": "kiṃ panidaṃ ñāṇaṃ sabbadhammānaṃ bujjhanavasena pavattamānaṃ sakiṃyeva sabbasmiṃ visaye pavattati,",
  "tika-s0104t0:612_10": "udāhu kamenāti.",
  "tika-s0104t0:612_11": "Kiñcettha –",
  "tika-s0104t0:612_12": "yadi tāva sakiṃyeva sabbasmiṃ visaye pavattati,",
  "tika-s0104t0:612_13": "evaṃ sati atītānāgatapaccuppannaajjhattabahiddhādibhedabhinnānaṃ saṅkhatadhammānaṃ,",
  "tika-s0104t0:612_14": "asaṅkhatasammutidhammānañca ekajjhaṃ upaṭṭhāne dūrato cittapaṭaṃ pekkhantassa viya paṭibhāgenāvabodho na siyā,",
  "tika-s0104t0:612_15": "tathā ca sati “sabbe dhammā anattā”ti vipassantānaṃ anattākārena viya sabbe dhammā anirūpitarūpena bhagavato ñāṇavisayā hontīti āpajjati.",
  "tika-s0104t0:612_16": "Yepi “sabbañeyyadhammānaṃ ṭhitilakkhaṇavisayaṃ vikapparahitaṃ sabbakālaṃ buddhānaṃ ñāṇaṃ pavattati,",
  "tika-s0104t0:612_17": "tena te ‘sabbavidū’ti vuccanti.",
  "tika-s0104t0:612_18": "Evañca katvā –",
  "tika-s0104t0:613_0": "‘Gacchaṃ samāhito nāgo, ṭhito nāgo samāhito;",
  "tika-s0104t0:614_0": "Seyyaṃ samāhito nāgo, nisinnopi samāhito’ti. ; –",
  "tika-s0104t0:615_0": "Idampi sabbadā ñāṇappavattidīpakaṃ aṅguttarāgame nāgopamasuttavacanaṃ suvuttaṃ nāma hotī”ti vadanti,",
  "tika-s0104t0:615_1": "tesampi vāde vuttadosā nātivatti.",
  "tika-s0104t0:615_2": "Ṭhitilakkhaṇārammaṇatāya ca atītānāgatadhammānaṃ tadabhāvato ekadesavisayameva bhagavato ñāṇaṃ siyā,",
  "tika-s0104t0:615_3": "tasmā sakiññeva sabbasmiṃ visaye ñāṇaṃ pavattatīti na yujjati.",
  "tika-s0104t0:615_4": "Atha kamena sabbasmimpi visaye ñāṇaṃ pavattati,",
  "tika-s0104t0:615_5": "evampi na yujjati.",
  "tika-s0104t0:615_6": "Na hi jātibhūmisabhāvādivasena,",
  "tika-s0104t0:615_7": "disādesakālādivasena ca anekabhedabhinne ñeyye kamena gayhamāne tassa anavasesapaṭivedho sambhavati apariyantabhāvato ñeyyassa.",
  "tika-s0104t0:615_8": "Ye pana “atthassa avisaṃvādanato ñeyyassa ekadesaṃ paccakkhaṃ katvā sesepi evanti adhimuccitvā vavatthāpanena sabbaññū nāma bhagavā jāto,",
  "tika-s0104t0:615_9": "tañca ñāṇaṃ na anumānikaṃ nāma saṃsayābhāvato.",
  "tika-s0104t0:615_10": "Saṃsayānubaddhañhi ñāṇaṃ loke anumānika”nti vadanti,",
  "tika-s0104t0:615_11": "tesampi taṃ na yuttameva.",
  "tika-s0104t0:615_12": "Sabbassa hi appaccakkhabhāve atthāvisaṃvādanena ñeyyassa ekadesaṃ paccakkhaṃ katvā sesepi evanti adhimuccitvā",
  "tika-s0104t0:615_13": "vavatthāpanasseva asambhavato tathā asakkuṇeyyattā ca.",
  "tika-s0104t0:615_14": "Yañhi sesaṃ,",
  "tika-s0104t0:615_15": "tadapaccakkhameva,",
  "tika-s0104t0:615_16": "atha tampi paccakkhaṃ,",
  "tika-s0104t0:615_17": "tassa sesabhāvo eva na siyā,",
  "tika-s0104t0:615_18": "apariyantabhāvato ñeyyassa tathāvavatthitumeva na sakkāti?",
  "tika-s0104t0:615_19": "Sabbametaṃ akāraṇaṃ. Kasmā?",
  "tika-s0104t0:615_20": "Avisayavicāraṇabhāvato.",
  "tika-s0104t0:615_21": "Vuttañhetaṃ bhagavatā “buddhānaṃ bhikkhave,",
  "tika-s0104t0:615_22": "buddhavisayo acinteyyo na cintetabbo,",
  "tika-s0104t0:615_23": "yaṃ cintento ummādassa vighātassa bhāgī assā”ti idaṃ panettha sanniṭṭhānaṃ –",
  "tika-s0104t0:615_24": "yaṃ kiñci bhagavatā ñātuṃ icchitaṃ,",
  "tika-s0104t0:615_25": "sakalamekadeso vā,",
  "tika-s0104t0:615_26": "tattha tattha appaṭihatavuttitāya paccakkhato ñāṇaṃ pavattati niccasamādhānañca vikkhepābhāvato,",
  "tika-s0104t0:615_27": "ñātuṃ icchitassa ca sakalassa avisayabhāve tassa ākaṅkhāpaṭibaddhavuttitā na siyā,",
  "tika-s0104t0:615_28": "ekanteneva sā icchitabbā,",
  "tika-s0104t0:615_29": "sabbe dhammā buddhassa bhagavato āvajjanapaṭibaddhā ākaṅkhāpaṭibaddhā manasikārapaṭibaddhā cittuppādapaṭibaddhāti vacanato.",
  "tika-s0104t0:615_30": "Atītānāgatavisayampi bhagavato ñāṇaṃ anumānāgamatakkagahaṇavirahitattā paccakkhameva.",
  "tika-s0104t0:616_0": "Nanu ca etasmimpi pakkhe yadā sakalaṃ ñātuṃ icchitaṃ,",
  "tika-s0104t0:616_1": "tadā sakiṃyeva sakalavisayatāya anirūpitarūpena bhagavato ñāṇaṃ pavatteyyāti vuttadosā nātivattiyevāti? Na,",
  "tika-s0104t0:616_2": "tassa visodhitattā.",
  "tika-s0104t0:616_3": "Visodhito hi so buddhavisayo acinteyyoti.",
  "tika-s0104t0:616_4": "Aññathā pacurajanañāṇasamānavuttitāya buddhānaṃ bhagavantānaṃ ñāṇassa acinteyyatā na siyā,",
  "tika-s0104t0:616_5": "tasmā sakaladhammārammaṇampi taṃ ekadhammārammaṇaṃ viya suvavatthāpiteyeva te dhamme katvā pavattatīti idamettha acinteyyaṃ,",
  "tika-s0104t0:616_6": "“yāvatakaṃ neyyaṃ,",
  "tika-s0104t0:616_7": "tāvatakaṃ ñāṇaṃ.",
  "tika-s0104t0:616_8": "Yāvatakaṃ ñāṇaṃ,",
  "tika-s0104t0:616_9": "tāvatakaṃ neyyaṃ.",
  "tika-s0104t0:616_10": "Neyyapariyantikaṃ ñāṇaṃ,",
  "tika-s0104t0:616_11": "ñāṇapariyantikaṃ neyyaṃ.",
  "tika-s0104t0:616_12": "Neyyaṃ atikkamitvā ñāṇaṃ nappavattati,",
  "tika-s0104t0:616_13": "ñāṇaṃ atikkamitvā neyyapatho natthi.",
  "tika-s0104t0:616_14": "Aññamaññapariyantaṭṭhāyino te dhammā,",
  "tika-s0104t0:616_15": "yathā dvinnaṃ samuggapaṭalānaṃ sammā phusitānaṃ heṭṭhimaṃ samuggapaṭalaṃ uparimaṃ nātivattati,",
  "tika-s0104t0:616_16": "uparimaṃ samuggapaṭalaṃ heṭṭhimaṃ nātivattati.",
  "tika-s0104t0:616_17": "Aññamaññapariyantaṭṭhāyino,",
  "tika-s0104t0:616_18": "evameva buddhassa bhagavato neyyañca ñāṇañca aññamaññapariyantaṭṭhāyino…pe…",
  "tika-s0104t0:616_19": "te dhammā”ti evamekajjhaṃ, visuṃ, sakiṃ,",
  "tika-s0104t0:616_20": "kamena vā icchānurūpaṃ pavattassa tassa ñāṇassa vasena sammā sāmañca sabbadhammānaṃ buddhattā bhagavā sammāsambuddho nāma jātoti.",
  "tika-s0104t0:617_0": "Ayaṃ panettha aṭṭhakathāmuttako nayo –",
  "tika-s0104t0:617_1": "ṭhānāṭhānādīni chabbisayāni chahi ñāṇehi jānatā,",
  "tika-s0104t0:617_2": "yathākammūpage satte cutūpapātadibbacakkhuñāṇehi passatā,",
  "tika-s0104t0:617_3": "savāsanānamāsavānaṃ āsavakkhayañāṇena khīṇattā arahatā,",
  "tika-s0104t0:617_4": "jhānādidhamme saṃkilesavodānavasena sāmaṃyeva aviparītāvabodhato sammāsambuddhena,",
  "tika-s0104t0:617_5": "evaṃ dasabalañāṇavasena catūhākārehi thomitena.",
  "tika-s0104t0:617_6": "Apica tīsu kālesu appaṭihatañāṇatāya jānatā,",
  "tika-s0104t0:617_7": "tiṇṇampi kammānaṃ ñāṇānuparivattito nisammakāritāya passatā,",
  "tika-s0104t0:617_8": "davādīnaṃ channamabhāvasādhikāya pahānasampadāya arahatā,",
  "tika-s0104t0:617_9": "chandādīnaṃ channamahānihetubhūtāya aparikkhayapaṭibhānasādhikāya sabbaññutāya sammāsambuddhena,",
  "tika-s0104t0:617_10": "evaṃ aṭṭhārasāveṇikabuddhadhammavasena catūhākārehi thomitenāti evamādinā tesaṃ tesaṃ ñāṇadassanapahānabodhanatthehi",
  "tika-s0104t0:617_11": "saṅgahitānaṃ buddhaguṇānaṃ vasena yojanā kātabbāti.",
  "tika-s0104t0:618_0": "Catuvesārajjaṃ sandhāya “catūhākārehī”ti vuttaṃ.",
  "tika-s0104t0:618_1": "“Thomitenā”ti etena imesaṃ “bhagavatā”ti padassa visesanataṃ dasseti.",
  "tika-s0104t0:618_2": "Yadipi hīnapaṇītabhedena duvidhāva adhimutti pāḷiyaṃ vuttā,",
  "tika-s0104t0:618_3": "pavattiākāravasena pana anekabhedabhinnāvāti āha “nānādhimuttikatā”ti.",
  "tika-s0104t0:618_4": "Sā pana adhimutti ajjhāsayadhātuyeva,",
  "tika-s0104t0:618_5": "tadapi tathā tathā dassanaṃ, khamanaṃ,",
  "tika-s0104t0:618_6": "rocanañcāti atthaṃ viññāpeti “nānajjhāsayatā”ti iminā.",
  "tika-s0104t0:618_7": "Tathā hi vakkhati “nānādhimuttikatā nānajjhāsayatā nānādiṭṭhikatā nānakkhantitā nānārucitā”ti.",
  "tika-s0104t0:618_8": "“Yāvañcida”nti etassa “suppaṭividitā”ti iminā sambandho.",
  "tika-s0104t0:618_9": "Tattha ca idanti padapūraṇamattaṃ,",
  "tika-s0104t0:618_10": "“nānādhimuttikatā”ti etena vā padena samānādhikaraṇaṃ,",
  "tika-s0104t0:618_11": "tassattho pana pākaṭoyevāti āha “yāva ca suṭṭhu paṭividitā”ti.",
  "tika-s0104t0:619_0": "“Yā ca aya”ntiādinā dhātusaṃyuttapāḷiṃ dassento tadeva saṃyuttaṃ manasi karitvā tesaṃ avaṇṇavaṇṇabhāsanena",
  "tika-s0104t0:619_1": "saddhiṃ ghaṭetvā therānamayaṃ saṅkhiyadhammo udapādīti dasseti.",
  "tika-s0104t0:619_2": "Ato assa bhagavato dhātusaṃyuttadesanānayena tāsaṃ suppaṭividitabhāvaṃ samatthanavasena dassetuṃ “ayaṃ hī”tiādimāhāti attho daṭṭhabbo.",
  "tika-s0104t0:619_3": "Suppaṭividitabhāvasamatthanañhi “ayaṃ hī”tiādivacanaṃ.",
  "tika-s0104t0:619_4": "Tattha yā ayaṃ nānādhimuttikatā…pe…",
  "tika-s0104t0:619_5": "rucitāti sambandho.",
  "tika-s0104t0:619_6": "Dhātusoti ajjhāsayadhātuyā.",
  "tika-s0104t0:619_7": "Saṃsandantīti sambandhenti vissāsenti.",
  "tika-s0104t0:619_8": "Samentīti sammā,",
  "tika-s0104t0:619_9": "saha vā bhavanti.",
  "tika-s0104t0:619_10": "“Hīnādhimuttikā”tiādi tathābhāvavibhāvanaṃ.",
  "tika-s0104t0:619_11": "Atītampi addhānanti atītasmiṃ kāle,",
  "tika-s0104t0:619_12": "accantasaṃyoge vā etaṃ upayogavacanaṃ.",
  "tika-s0104t0:619_13": "Nānādhimuttikatā-",
  "tika-s0104t0:619_14": "padassa nānajjhāsayatāti atthavacanaṃ.",
  "tika-s0104t0:619_15": "Nānādiṭṭhi…pe…",
  "tika-s0104t0:619_16": "rucitāti tassa sarūpadassanaṃ.",
  "tika-s0104t0:619_17": "Sassatādiladdhivasena nānādiṭṭhikatā.",
  "tika-s0104t0:619_18": "Pāpācārakalyāṇācārādipakativasena nānakkhantitā.",
  "tika-s0104t0:619_19": "Pāpicchāappicchādivasena nānārucitā.",
  "tika-s0104t0:619_20": "Nāḷiyāti tumbena,",
  "tika-s0104t0:619_21": "āḷhakena vā.",
  "tika-s0104t0:619_22": "Tulāyāti mānena.",
  "tika-s0104t0:619_23": "Nānādhimuttikatāñāṇanti cettha sabbaññutaññāṇameva adhippetaṃ,",
  "tika-s0104t0:619_24": "na dasabalañāṇanti āha “sabbaññutaññāṇenā”ti.",
  "tika-s0104t0:619_25": "Evaṃ ācariyadhammapālattherena vuttaṃ,",
  "tika-s0104t0:619_26": "abhidhammaṭṭhakathāyaṃ,",
  "tika-s0104t0:619_27": "dasabalasuttaṭṭhakathāsu ca evamāgataṃ.",
  "tika-s0104t0:620_0": "Paravādī panāha “dasabalañāṇaṃ nāma pāṭiyekkaṃ natthi,",
  "tika-s0104t0:620_1": "sabbaññutaññāṇassevāyaṃ pabhedo”ti,",
  "tika-s0104t0:620_2": "taṃ tathā na daṭṭhabbaṃ.",
  "tika-s0104t0:620_3": "Aññameva hi dasabalañāṇaṃ,",
  "tika-s0104t0:620_4": "aññaṃ sabbaññutaññāṇaṃ.",
  "tika-s0104t0:620_5": "Dasabalañāṇañhi sakakiccameva jānāti,",
  "tika-s0104t0:620_6": "sabbaññutaññāṇaṃ pana tampi tato avasesampi jānāti.",
  "tika-s0104t0:620_7": "Dasabalañāṇesu hi paṭhamaṃ kāraṇākāraṇameva jānāti,",
  "tika-s0104t0:620_8": "dutiyaṃ kammantaravipākantarameva,",
  "tika-s0104t0:620_9": "tatiyaṃ kammaparicchedameva,",
  "tika-s0104t0:620_10": "catutthaṃ dhātunānattakāraṇameva,",
  "tika-s0104t0:620_11": "pañcamaṃ sattānamajjhāsayādhimuttimeva,",
  "tika-s0104t0:620_12": "chaṭṭhaṃ indriyānaṃ tikkhamudubhāvameva,",
  "tika-s0104t0:620_13": "sattamaṃ jhānādīhi saddhiṃ tesaṃ saṃkilesādimeva,",
  "tika-s0104t0:620_14": "aṭṭhamaṃ pubbenivutthakkhandhasantatimeva,",
  "tika-s0104t0:620_15": "navamaṃ sattānaṃ cutipaṭisandhimeva,",
  "tika-s0104t0:620_16": "dasamaṃ saccaparicchedameva,",
  "tika-s0104t0:620_17": "sabbaññutaññāṇaṃ pana etehi jānitabbañca tato uttariñca jānāti,",
  "tika-s0104t0:620_18": "etesaṃ pana kiccaṃ na sabbaṃ karoti.",
  "tika-s0104t0:620_19": "Tañhi jhānaṃ hutvā appetuṃ na sakkoti,",
  "tika-s0104t0:620_20": "iddhi hutvā vikubbituṃ na sakkoti,",
  "tika-s0104t0:620_21": "maggo hutvā kilese khepetuṃ na sakkoti.",
  "tika-s0104t0:620_22": "Apica paravādī evaṃ pucchitabbo “dasabalañāṇaṃ nāma etaṃ savitakkasavicāraṃ avitakkavicāramattaṃ avitakkaavicāraṃ,",
  "tika-s0104t0:620_23": "kāmāvacaraṃ rūpāvacaraṃ arūpāvacaraṃ,",
  "tika-s0104t0:620_24": "lokiyaṃ lokuttara”nti.",
  "tika-s0104t0:620_25": "Jānanto paṭipāṭiyā satta ñāṇāni “savitakkasavicārānī”ti vakkhati,",
  "tika-s0104t0:620_26": "tato parāni dve “avitakkaavicārānī”ti vakkhati,",
  "tika-s0104t0:620_27": "āsavakkhayañāṇaṃ “siyā savitakkasavicāraṃ,",
  "tika-s0104t0:620_28": "siyā avitakkavicāramattaṃ,",
  "tika-s0104t0:620_29": "siyā avitakkaavicāra”nti vakkhati,",
  "tika-s0104t0:620_30": "tathā paṭipāṭiyā satta kāmāvacarāni,",
  "tika-s0104t0:620_31": "tato paraṃ dve rūpāvacarāni,",
  "tika-s0104t0:620_32": "avasāne ekaṃ “lokuttara’nti vakkhati,",
  "tika-s0104t0:620_33": "sabbaññutaññāṇaṃ pana savitakkasavicārameva,",
  "tika-s0104t0:620_34": "kāmāvacarameva,",
  "tika-s0104t0:620_35": "lokiyamevāti.",
  "tika-s0104t0:620_36": "Iti aññadeva dasabalañāṇaṃ,",
  "tika-s0104t0:620_37": "aññaṃ sabbaññutaññāṇanti,",
  "tika-s0104t0:620_38": "tasmā pañcamabalañāṇasaṅkhātena nānādhimuttikatāñāṇena ca sabbaññutaññāṇena ca viditāti attho veditabbo. Ca-",
  "tika-s0104t0:620_39": "kāropi hi potthakesu dissati.",
  "tika-s0104t0:620_40": "Sāti yathāvuttā nānādhimuttikatā.",
  "tika-s0104t0:620_41": "“Dvepi nāmā”tiādinā yathāvuttasuttassatthaṃ saṅkhepena dassetvā “imesu cāpī”tiādinā tassa saṅkhiyadhammassa tadabhisambandhataṃ āvi karoti.",
  "tika-s0104t0:620_42": "Iti ha meti ettha evaṃsaddatthe iti- saddo, ha-",
  "tika-s0104t0:620_43": "kāro nipātamattaṃ, āgamo vā.",
  "tika-s0104t0:620_44": "Sandhivasena ikāralopo,",
  "tika-s0104t0:620_45": "akārādeso vāti dasseti “evaṃ ime”ti iminā.",
  "tika-s0104t0:621_0": "4.",
  "tika-s0104t0:621_1": "“Viditvā”ti ettha pakatiyatthabhūtā vijānanakiriyā sāmaññena abhedavatīpi samānā taṃtaṃkaraṇayogyatāya",
  "tika-s0104t0:621_2": "anekappabhedāti dassetuṃ “bhagavā hī”tiādi vuttaṃ.",
  "tika-s0104t0:621_3": "Vatthūnīti gharavatthūni.",
  "tika-s0104t0:621_4": "“Sabbaññutaññāṇena disvā aññāsī”ti ca vohāravacanamattametaṃ.",
  "tika-s0104t0:621_5": "Na hi tena dassanato aññaṃ jānanaṃ nāma natthi.",
  "tika-s0104t0:621_6": "Tadidaṃ ñāṇaṃ āvajjanapaṭibaddhaṃ ākaṅkhāpaṭibaddhaṃ manasikārapaṭibaddhaṃ cittuppādapaṭibaddhaṃ hutvā pavattati.",
  "tika-s0104t0:621_7": "Kiṃ nāma karonto bhagavā tena ñāṇena āvajjanādipaṭibaddhena aññāsīti sotūnamatthassa suviññāpanatthaṃ",
  "tika-s0104t0:621_8": "parammukhā viya codanaṃ samuṭṭhāpeti “kiṃ karonto aññāsī”ti iminā,",
  "tika-s0104t0:621_9": "pacchimayāmakiccaṃ karonto taṃ ñāṇaṃ āvajjanādipaṭibaddhaṃ hutvā tena tathā aññāsīti vuttaṃ hoti.",
  "tika-s0104t0:621_10": "Sāmaññasmiṃ sati visesavacanaṃ sātthakaṃ siyāti anuyogenāha “kiccañcanāmeta”ntiādi.",
  "tika-s0104t0:621_11": "Arahattamaggena samugghātaṃ kataṃ tassa samuṭṭhāpakakilesasamugghāṭanena,",
  "tika-s0104t0:621_12": "yato “natthi abyāvaṭamano”ti aṭṭhārasasu buddhadhammesu vuccati.",
  "tika-s0104t0:621_13": "Niratthako cittasamudācāro natthīti hettha attho.",
  "tika-s0104t0:621_14": "Evampi vuttānuyogo tadavatthoyevāti codanamapaneti “taṃ pañcavidha”ntiādinā.",
  "tika-s0104t0:621_15": "Tattha purimakiccadvayaṃ divasabhāgavasena,",
  "tika-s0104t0:621_16": "itarattayaṃ rattibhāgavasena gahetabbaṃ tathāyeva vakkhamānattā.",
  "tika-s0104t0:622_0": "“Upaṭṭhākānuggahaṇatthaṃ,",
  "tika-s0104t0:622_1": "sarīraphāsukatthañcā”ti etena anekakappasamupacitapuññasambhārajanitaṃ bhagavato mukhavaraṃ duggandhādidosaṃ nāma natthi,",
  "tika-s0104t0:622_2": "tadubhayatthameva pana mukhadhovanādīni karotīti dasseti.",
  "tika-s0104t0:622_3": "Sabbopi hi buddhānaṃ kāyo bāhirabbhantarehi malehi anupakkiliṭṭho sudhotamaṇi viya hoti.",
  "tika-s0104t0:622_4": "Vivittāsaneti phalasamāpattīnamanurūpe vivekānubrūhanāsane.",
  "tika-s0104t0:622_5": "Vītināmetvāti phalasamāpattīhi vītināmanaṃ vuttaṃ,",
  "tika-s0104t0:622_6": "tampi na vivekaninnatāya,",
  "tika-s0104t0:622_7": "paresañca diṭṭhānugati āpajjanatthaṃ.",
  "tika-s0104t0:622_8": "Surattadupaṭṭaṃ antaravāsakaṃ vihāranivāsanaparivattanavasena nivāsetvā vijjulatāsadisaṃ kāyabandhanaṃ",
  "tika-s0104t0:622_9": "bandhitvā meghavaṇṇaṃ sugatacīvaraṃ pārupitvā selamayapattaṃ ādāyāti adhippāyo.",
  "tika-s0104t0:622_10": "Tathāyeva hi tattha tattha vutto.",
  "tika-s0104t0:622_11": "“Kadāci ekako”tiādi tesaṃ tesaṃ vineyyānaṃ vinayanānukūlaṃ bhagavato upasaṅkamanadassanaṃ.",
  "tika-s0104t0:622_12": "Gāmaṃ vā nigamaṃ vāti ettha vā-",
  "tika-s0104t0:622_13": "saddo vikappanattho,",
  "tika-s0104t0:622_14": "tena nagarampi vikappeti.",
  "tika-s0104t0:622_15": "Yathāruci vattamānehi anekehi pāṭihāriyehi pavisatīti sambandho.",
  "tika-s0104t0:623_0": "“Seyyathida”ntiādinā pacchimapakkhaṃ vitthāreti.",
  "tika-s0104t0:623_1": "Seyyathidanti ca taṃ katamanti atthe nipāto,",
  "tika-s0104t0:623_2": "idaṃ vā sappāṭihīrapavisanaṃ katamantipi vaṭṭati.",
  "tika-s0104t0:623_3": "Mudugatavātāti mudubhūtā,",
  "tika-s0104t0:623_4": "mudubhāvena vā gatā vātā.",
  "tika-s0104t0:623_5": "Udakaphusitānīti udakabindūni.",
  "tika-s0104t0:623_6": "Muñcantāti osiñcantā.",
  "tika-s0104t0:623_7": "Reṇuṃ vūpasametvāti rajaṃ sannisīdāpetvā upari vitānaṃ hutvā tiṭṭhanti caṇḍa- vātātapa-",
  "tika-s0104t0:623_8": "himapātādi-",
  "tika-s0104t0:623_9": "haraṇena vitānakiccanipphādakattā,",
  "tika-s0104t0:623_10": "tato tato himavantādīsu pupphūpagarukkhato upasaṃharitvāti atthassa viññāyamānattā tathā na vuttaṃ.",
  "tika-s0104t0:623_11": "Samabhāgakaraṇamattena onamanti,",
  "tika-s0104t0:623_12": "unnamanti ca,",
  "tika-s0104t0:623_13": "tatoyeva pādanikkhepasamaye samāva bhūmi hoti.",
  "tika-s0104t0:623_14": "Nidassanamattañcetaṃ sakkharakathalakaṇṭakasaṅkukalalādiapagamanassāpi sambhavato,",
  "tika-s0104t0:623_15": "tañca suppatiṭṭhitapādatālakkhaṇassa nissandaphalaṃ,",
  "tika-s0104t0:623_16": "na iddhinimmānaṃ.",
  "tika-s0104t0:623_17": "Padumapupphāni vāti ettha vā-",
  "tika-s0104t0:623_18": "saddo vikappanattho,",
  "tika-s0104t0:623_19": "tena “yadi yathāvuttanayena samā bhūmi hoti,",
  "tika-s0104t0:623_20": "evaṃ sati tāni na paṭiggaṇhanti,",
  "tika-s0104t0:623_21": "tathā pana asatiyeva paṭiggaṇhantī”ti bhagavato yathāruci pavattanaṃ dasseti.",
  "tika-s0104t0:623_22": "Sabbadāva bhagavato gamanaṃ paṭhamaṃ dakkhiṇapāduddharaṇasaṅkhātānubyañjanapaṭimaṇḍitanti āha “ṭhapitamatte dakkhiṇapāde”ti.",
  "tika-s0104t0:623_23": "Buddhānaṃ sabbadakkhiṇatāya tathā vuttanti ācariyadhammapālatthero,",
  "tika-s0104t0:623_24": "ācariyasāriputtatthero ca vadati,",
  "tika-s0104t0:623_25": "sabbesaṃ uttamatāya evaṃ vuttanti attho.",
  "tika-s0104t0:623_26": "Evaṃ sati uttamapurisānaṃ tathāpakatitāyāti āpajjati.",
  "tika-s0104t0:623_27": "Ṭhapitamatte nikkhamitvā dhāvantīti sambandho.",
  "tika-s0104t0:623_28": "Idañca yāvadeva vineyyajanavinayanatthaṃ satthu pāṭihāriyanti tesaṃ dassanaṭṭhānaṃ sandhāya vuttaṃ.",
  "tika-s0104t0:623_29": "“Chabbaṇṇarasmiyo”ti vatvāpi “suvaṇṇarasapiñjarāni viyā”ti vacanaṃ bhagavato sarīre pītābhāya yebhuyyatāyāti daṭṭhabbaṃ. “Rasa-",
  "tika-s0104t0:623_30": "saddo cettha udakapariyāyo, piñjara-",
  "tika-s0104t0:623_31": "saddo hemavaṇṇapariyāyo,",
  "tika-s0104t0:623_32": "suvaṇṇajaladhārā viya suvaṇṇavaṇṇānīti attho”ti sāratthadīpaniyaṃ vuttaṃ.",
  "tika-s0104t0:623_33": "Pāsādakūṭāgārādīni tesu tesu gāmanigamādīsu saṃvijjamānāni alaṅkarontiyo hutvā.",
  "tika-s0104t0:624_0": "“Tathā”tiādinā sayameva dhammatāvasena tesaṃ saddakaraṇaṃ dasseti.",
  "tika-s0104t0:624_1": "Tadā kāyaṃ upagacchantīti kāyūpagāni,",
  "tika-s0104t0:624_2": "na yattha katthaci ṭhitāni.",
  "tika-s0104t0:624_3": "“Antaravīthi”nti iminā bhagavato piṇḍāya gamanānurūpavīthiṃ dasseti.",
  "tika-s0104t0:624_4": "Na hi bhagavā loluppacārapiṇḍacāriko viya yattha katthaci gacchati.",
  "tika-s0104t0:624_5": "Ye paṭhamaṃ gatā,",
  "tika-s0104t0:624_6": "ye vā tadanucchavikaṃ piṇḍapātaṃ dātuṃ samatthā,",
  "tika-s0104t0:624_7": "te bhagavatopi pattaṃ gaṇhantīti veditabbaṃ.",
  "tika-s0104t0:624_8": "Paṭimānentīti patissamānasā pūjenti,",
  "tika-s0104t0:624_9": "bhagavantaṃ vā paṭimānāpenti paṭimānantaṃ karonti.",
  "tika-s0104t0:624_10": "Vohāramattañcetaṃ,",
  "tika-s0104t0:624_11": "bhagavato pana apaṭimānanā nāma natthi.",
  "tika-s0104t0:624_12": "Cittasantānānīti atīte,",
  "tika-s0104t0:624_13": "etarahi ca pavattacittasantānāni.",
  "tika-s0104t0:624_14": "Yathā keci arahatte patiṭṭhahanti,",
  "tika-s0104t0:624_15": "tathā dhammaṃ desetīti sambandho.",
  "tika-s0104t0:624_16": "Keci pabbajitvāti ca arahattasamāpannānaṃ pabbajjāsaṅkhepagatadassanatthaṃ,",
  "tika-s0104t0:624_17": "na pana gihīnaṃ arahattasamāpannatāpaṭikkhepanatthaṃ.",
  "tika-s0104t0:624_18": "Ayañhi arahattappattānaṃ gihīnaṃ sabhāvo,",
  "tika-s0104t0:624_19": "yā tadaheva pabbajjā vā,",
  "tika-s0104t0:624_20": "kālaṃ kiriyāvāti.",
  "tika-s0104t0:624_21": "Tathā hi vuttaṃ āyasmatā nāgasenattherena “visamaṃ mahārāja,",
  "tika-s0104t0:624_22": "gihiliṅgaṃ,",
  "tika-s0104t0:624_23": "visame liṅge liṅgadubbalatāya arahattaṃ patto gihī tasmiṃyeva divase pabbajati vā parinibbāyati vā neso mahārāja,",
  "tika-s0104t0:624_24": "doso arahattassa,",
  "tika-s0104t0:624_25": "gihiliṅgasseveso doso yadidaṃ liṅgadubbalatā”ti sabbaṃ vattabbaṃ.",
  "tika-s0104t0:624_26": "Ettha ca sappāṭihīrappavesanasambandheneva mahājanānuggahaṇaṃ dassitaṃ,",
  "tika-s0104t0:624_27": "appāṭihīrappavesanena ca pana “te sunivatthā supārutā”tiādivacanaṃ yathārahaṃ sambandhitvā mahājanānuggahaṇaṃ atthato vibhāvetabbaṃ hoti.",
  "tika-s0104t0:624_28": "Tampi hi purebhattakiccamevāti.",
  "tika-s0104t0:624_29": "Upaṭṭhānasālā cettha maṇḍalamāḷo.",
  "tika-s0104t0:624_30": "Tattha gantvā maṇḍalamāḷeti idha pāṭho likhito.",
  "tika-s0104t0:624_31": "“Gandhamaṇḍalamāḷe”tipi manorathapūraṇiyā dissati,",
  "tika-s0104t0:624_32": "taṭṭīkāyañca “catujjātiyagandhena paribhaṇḍe maṇḍalamāḷe”ti vuttaṃ.",
  "tika-s0104t0:624_33": "Gandhakuṭiṃ pavisatīti ca pavisanakiriyāsambandhatāya,",
  "tika-s0104t0:624_34": "tassamīpatāya ca vuttaṃ,",
  "tika-s0104t0:624_35": "tasmā pavisituṃ gacchatīti attho daṭṭhabbo,",
  "tika-s0104t0:624_36": "na pana anto tiṭṭhatīti.",
  "tika-s0104t0:624_37": "Evañhi “atha kho bhagavā”tiādivacanaṃ sūpapannaṃ hoti.",
  "tika-s0104t0:625_0": "Atha khoti evaṃ gandhakuṭiṃ pavisituṃ gamanakāle.",
  "tika-s0104t0:625_1": "Upaṭṭhāneti samīpapadese.",
  "tika-s0104t0:625_2": "“Pāde pakkhāletvā pādapīṭhe ṭhatvā bhikkhusaṅghaṃ ovadatī”ti ettha pāde pakkhālentova pādapīṭhe tiṭṭhanto ovadatīti veditabbaṃ.",
  "tika-s0104t0:625_3": "Etadatthaṃyeva hi bhikkhūnaṃ bhattakiccapariyosānaṃ āgamayamāno nisīdi.",
  "tika-s0104t0:625_4": "Dullabhā sampattīti satipi manussattapaṭilābhe patirūpadesavāsaindriyāvekallasaddhāpaṭilābhādayo sampattisaṅkhātā guṇā dullabhāti attho.",
  "tika-s0104t0:625_5": "Potthakesu pana “dullabhā saddhāsampattī”ti pāṭho dissati,",
  "tika-s0104t0:625_6": "so ayuttova.",
  "tika-s0104t0:625_7": "Tatthāti tasmiṃ pādapīṭhe ṭhatvā ovadanakāle,",
  "tika-s0104t0:625_8": "tesu vā bhikkhūsu,",
  "tika-s0104t0:625_9": "rattiyā vasanaṃ ṭhānaṃ rattiṭṭhānaṃ,",
  "tika-s0104t0:625_10": "tathā divāṭhānaṃ.",
  "tika-s0104t0:625_11": "“Kecī”tiādi tabbivaraṇaṃ.",
  "tika-s0104t0:625_12": "Cātumahārājikabhavananti cātumahārājikadevaloke suññavimānāni sandhāya vuttaṃ.",
  "tika-s0104t0:625_13": "Esa nayo tāvatiṃsabhavanādīsupi.",
  "tika-s0104t0:625_14": "Tato bhagavā gandhakuṭiṃ pavisitvā pacchābhattaṃ tayo bhāge katvā paṭhamabhāge sace ākaṅkhati,",
  "tika-s0104t0:625_15": "dakkhiṇena passena sīhaseyyaṃ kappeti,",
  "tika-s0104t0:625_16": "sace nākaṅkhati,",
  "tika-s0104t0:625_17": "buddhāciṇṇaṃ phalasamāpattiṃ samāpajjati,",
  "tika-s0104t0:625_18": "atha yathākālaparicchedaṃ tato vuṭṭhahitvā dutiyabhāge pacchimayāmassa tatiyakoṭṭhāse viya lokaṃ voloketi veneyyānaṃ ñāṇaparipākaṃ passituṃ,",
  "tika-s0104t0:625_19": "tenāha “sace ākaṅkhatī”tiādi.",
  "tika-s0104t0:625_20": "Sīhaseyyantiādīnamattho heṭṭhā vuttova.",
  "tika-s0104t0:625_21": "Yañhi apubbaṃ padaṃ anuttānaṃ,",
  "tika-s0104t0:625_22": "tadeva vaṇṇayissāma.",
  "tika-s0104t0:625_23": "Sammā assāsitabboti gāhāpanavasena upatthambhitabboti samassāsito.",
  "tika-s0104t0:625_24": "Tādiso kāyo yassāti tathā.",
  "tika-s0104t0:625_25": "Dhammassavanatthaṃ sannipatati.",
  "tika-s0104t0:625_26": "Tassā parisāya cittācāraṃ ñatvā katabhāvaṃ sandhāyāha “sampattaparisāyaanurūpena pāṭihāriyenā”ti.",
  "tika-s0104t0:625_27": "Yattha dhammaṃ saha bhāsanti,",
  "tika-s0104t0:625_28": "sā dhammasabhā nāma.",
  "tika-s0104t0:625_29": "Kālayuttanti “imissā velāya imassa evaṃ vattabba”nti taṃtaṃkālānurūpaṃ.",
  "tika-s0104t0:625_30": "Samayayuttanti tasseva vevacanaṃ,",
  "tika-s0104t0:625_31": "aṭṭhuppattianurūpaṃ vā samayayuttaṃ.",
  "tika-s0104t0:625_32": "Atha vā samayayuttanti hetudāharaṇehi yuttaṃ.",
  "tika-s0104t0:625_33": "Kālena sāpadesañhi bhagavā dhammaṃ deseti.",
  "tika-s0104t0:625_34": "Kālaṃ viditvā parisaṃ uyyojeti,",
  "tika-s0104t0:625_35": "na yāva samandhakārā dhammaṃ desetīti adhippāyo.",
  "tika-s0104t0:625_36": "“Samayaṃ viditvā parisaṃ uyyojesī”tipi katthaci pariyāyavacanapāṭho dissati,",
  "tika-s0104t0:625_37": "so pacchā pamādalikhito.",
  "tika-s0104t0:626_0": "Gattānīti kāyoyeva anekāvayavattā vutto.",
  "tika-s0104t0:626_1": "“Utuṃ gaṇhāpetī”ti iminā utugaṇhāpanatthameva osiñcanaṃ,",
  "tika-s0104t0:626_2": "na pana malavikkhālanatthanti dasseti.",
  "tika-s0104t0:626_3": "Na hi bhagavato kāye rajojallaṃ upalimpatīti.",
  "tika-s0104t0:626_4": "Catujjātikena gandhena paribhāvitā kuṭī gandhakuṭī.",
  "tika-s0104t0:626_5": "Tassā pariveṇaṃ tathā.",
  "tika-s0104t0:626_6": "Phalasamāpattīhi muhuttaṃ paṭisallīno.",
  "tika-s0104t0:626_7": "Tato tatoti attano attano rattiṭṭhānadivāṭhānato,",
  "tika-s0104t0:626_8": "upagantvā,",
  "tika-s0104t0:626_9": "samīpe vā ṭhānaṃ upaṭṭhānaṃ,",
  "tika-s0104t0:626_10": "bhajanaṃ sevananti attho.",
  "tika-s0104t0:626_11": "Tatthāti tasmiṃ nisīdanaṭṭhāne,",
  "tika-s0104t0:626_12": "purimayāme vā,",
  "tika-s0104t0:626_13": "tesu vā bhikkhūsu.",
  "tika-s0104t0:627_0": "Pañhākathanādivasena adhippāyaṃ sampādento “dasasahassilokadhātū”ti evaṃ avatvā tassā anekāvayavasaṅgahaṇatthaṃ “sakaladasasahassilokadhātū”ti vuttaṃ.",
  "tika-s0104t0:627_1": "Purebhattapacchābhattapurimayāmesu manussaparisābāhullato okāsaṃ alabhitvā idāni majjhimayāmeyeva okāsaṃ labhamānā,",
  "tika-s0104t0:627_2": "bhagavatā vā katokāsatāya okāsaṃ labhamānāti adhippāyo.",
  "tika-s0104t0:627_3": "Kīdisaṃ pana pucchantīti āha “yathābhisaṅkhataṃ antamaso caturakkharampī”ti.",
  "tika-s0104t0:627_4": "Yathābhisaṅkhatanti abhisaṅkhatānurūpaṃ,",
  "tika-s0104t0:627_5": "tadanatikkamma vā,",
  "tika-s0104t0:627_6": "etena yathā tathā attano paṭibhānānurūpaṃ pucchantīti dasseti.",
  "tika-s0104t0:628_0": "Pacchābhattakālassa tīsu bhāgesu paṭhamabhāge sīhaseyyākappanaṃ ekantaṃ na hotīti āha “purebhattato paṭṭhāya nisajjāya pīḷitassa sarīrassā”ti.",
  "tika-s0104t0:628_1": "Teneva hi pubbe “sace ākaṅkhatī”ti tadā sīhaseyyākappanassa anibaddhatā vibhāvitā.",
  "tika-s0104t0:628_2": "Kilāsubhāvo kilamatho.",
  "tika-s0104t0:628_3": "Sarīrassa kilāsubhāvamocanatthaṃ caṅkamena vītināmeti sīhaseyyaṃ kappetīti sambandho.",
  "tika-s0104t0:628_4": "Buddhacakkhunāti āsayānusayaindriyaparopariyattañāṇasaṅkhātena pañcamachaṭṭhabalabhūtena buddhacakkhunā.",
  "tika-s0104t0:628_5": "Tena hi lokavolokanabāhullatāya taṃ “buddhacakkhū”ti vuccati,",
  "tika-s0104t0:628_6": "idañca pacchimayāme bhagavato bahulaṃ āciṇṇavasena vuttaṃ.",
  "tika-s0104t0:628_7": "Appekadā avasiṭṭhabalañāṇehi,",
  "tika-s0104t0:628_8": "sabbaññutaññāṇeneva ca bhagavā tamatthaṃ sādheti.",
  "tika-s0104t0:629_0": "“Pacchimayāmakiccaṃ karonto aññāsī”ti pubbe vuttamatthaṃ samatthento “tasmiṃ pana divase”tiādimāha.",
  "tika-s0104t0:629_1": "Buddhānaṃ bhagavantānaṃ yattha katthaci vasantānaṃ idaṃ pañcavidhaṃ kiccaṃ avijahitameva hoti sabbakālaṃ suppatiṭṭhitasatisampajaññattā,",
  "tika-s0104t0:629_2": "tasmā tadahepi tadavijahanabhāvadassanatthaṃ idha pañcavidhakiccapayojananti daṭṭhabbaṃ.",
  "tika-s0104t0:629_3": "Caṅkamanti tattha caṅkamanānurūpaṭṭhānaṃ.",
  "tika-s0104t0:629_4": "Caṅkamamāno aññāsīti yojetabbaṃ.",
  "tika-s0104t0:629_5": "Pubbe vutte atthadvaye pacchimatthaññeva gahetvā “sabbaññutaññāṇaṃ ārabbhā”ti vuttaṃ.",
  "tika-s0104t0:629_6": "Purimattho hi pakaraṇādhigatattā suviññeyyoti.",
  "tika-s0104t0:630_0": "“Atha kho bhagavā tesaṃ bhikkhūnaṃ imaṃ saṅkhiyadhammaṃ viditvā yena maṇḍalamāḷo,",
  "tika-s0104t0:630_1": "tenupasaṅkamī”ti ayaṃ sāvasesapāṭho,",
  "tika-s0104t0:630_2": "tasmā etaṃ viditvā,",
  "tika-s0104t0:630_3": "evaṃ cintetvā ca upasaṅkamīti attho veditabboti dassetuṃ “ñatvā ca panassā”tiādi vuttaṃ.",
  "tika-s0104t0:630_4": "Tattha assa etadahosīti assa bhagavato etaṃ parivitakkanaṃ,",
  "tika-s0104t0:630_5": "eso vā cetaso parivitakko ahosi,",
  "tika-s0104t0:630_6": "liṅgavipallāsoyaṃ “etadagga”ntiādīsu viya.",
  "tika-s0104t0:630_7": "Sabbaññutaññāṇakiccaṃ na sabbathā pākaṭaṃ.",
  "tika-s0104t0:630_8": "Nirantaranti anupubbārocanavasena nibbivaraṃ,",
  "tika-s0104t0:630_9": "yathābhāsitassa vā ārocanavasena nibbisesaṃ.",
  "tika-s0104t0:630_10": "Bhāvanapuṃsakañcetaṃ.",
  "tika-s0104t0:630_11": "Taṃ aṭṭhuppattiṃ katvāti taṃ yathārocitaṃ vacanaṃ imassa suttassa uppattikāraṇaṃ katvā,",
  "tika-s0104t0:630_12": "imassa vā suttassa desanāya uppannaṃ kāraṇaṃ katvātipi attho. Attha-",
  "tika-s0104t0:630_13": "saddo cettha kāraṇe,",
  "tika-s0104t0:630_14": "tena imassa suttassa aṭṭhuppattikaṃ nikkhepaṃ dasseti.",
  "tika-s0104t0:630_15": "Dvāsaṭṭhiyā ṭhānesūti dvāsaṭṭhidiṭṭhigataṭṭhānesu.",
  "tika-s0104t0:630_16": "Appaṭivattiyanti samaṇena vā brāhmaṇena vā devena vā mārena vā brahmunā vā kenaci vā lokasmiṃ anivattiyaṃ.",
  "tika-s0104t0:630_17": "Sīhanādaṃ nadantoti seṭṭhanādasaṅkhātaṃ abhītanādaṃ nadanto.",
  "tika-s0104t0:630_18": "Yaṃ pana lokiyā vadanti –",
  "tika-s0104t0:631_0": "“Uttarasmiṃ pade byagghapuṅgavosabhakuñjarā;",
  "tika-s0104t0:632_0": "Sīhasaddūlanāgādyā, pume seṭṭhatthagocarā”ti.",
  "tika-s0104t0:633_0": "Taṃ yebhuyyavasenāti daṭṭhabbaṃ.",
  "tika-s0104t0:633_1": "Sīhanādasadisaṃ vā nādaṃ nadanto.",
  "tika-s0104t0:633_2": "Ayamattho sīhanādasuttena dīpetabbo.",
  "tika-s0104t0:633_3": "Yathā vā kesaro migarājā sahanato, hananato,",
  "tika-s0104t0:633_4": "ca “sīho”ti vuccati,",
  "tika-s0104t0:633_5": "evaṃ tathāgatopi lokadhammānaṃ sahanato,",
  "tika-s0104t0:633_6": "parappavādānaṃ hananato ca “sīho”ti vuccati.",
  "tika-s0104t0:633_7": "Tasmā sīhassa tathāgatassa nādaṃ nadantotipi attho daṭṭhabbo.",
  "tika-s0104t0:633_8": "Yathā hi sīho sīhabalena samannāgato sabbattha visārado vigatalomahaṃso sīhanādaṃ nadati,",
  "tika-s0104t0:633_9": "evaṃ tathāgatasīhopi tathāgatabalehi samannāgato aṭṭhasu parisāsu visārado vigatalomahaṃso “ime diṭṭhiṭṭhānā”tiādinā",
  "tika-s0104t0:633_10": "nayena nānāvidhadesanāvilāsasampannaṃ sīhanādaṃ nadati.",
  "tika-s0104t0:633_11": "Yaṃ sandhāya vuttaṃ “sīhoti kho bhikkhave,",
  "tika-s0104t0:633_12": "tathāgatassetaṃ adhivacanaṃ arahato sammāsambuddhassa.",
  "tika-s0104t0:633_13": "Yaṃ kho bhikkhave,",
  "tika-s0104t0:633_14": "tathāgato parisāya dhammaṃ deseti,",
  "tika-s0104t0:633_15": "idamassa hoti sīhanādasmi”nti.",
  "tika-s0104t0:633_16": "“Ime diṭṭhiṭṭhānā”tiādikā hi idha vakkhamānadesanāyeva sīhanādo.",
  "tika-s0104t0:633_17": "Tesaṃ “vedanāpaccayā taṇhā”tiādinā vakkhamānanayena paccayākārassa samodhānampi veditabbaṃ.",
  "tika-s0104t0:633_18": "Sineruṃ…pe…",
  "tika-s0104t0:633_19": "viya cāti upamādvayena brahmajāladesanāya anaññasādhāraṇattā sudukkarataṃ dasseti.",
  "tika-s0104t0:633_20": "Suvaṇṇakūṭenāti suvaṇṇamayapaharaṇopakaraṇavisesena.",
  "tika-s0104t0:633_21": "Ratananikūṭena viya agāraṃ arahattanikūṭena brahmajālasuttantaṃ niṭṭhapento,",
  "tika-s0104t0:633_22": "nikūṭenāti ca niṭṭhānagatena accuggatakūṭenāti attho.",
  "tika-s0104t0:633_23": "Idañca arahattaphalapariyosānattā sabbaguṇānaṃ tadeva sabbesaṃ uttaritaranti vuttaṃ.",
  "tika-s0104t0:633_24": "Purimo pana me-",
  "tika-s0104t0:633_25": "saddo desanāpekkhoti parinibbutassāpi me sā desanā aparabhāge pañcavassasahassānīti attho yutto.",
  "tika-s0104t0:633_26": "Savanauggahaṇadhāraṇavācanādivasena paricayaṃ karonte,",
  "tika-s0104t0:633_27": "tathā ca paṭipanne nibbānaṃ sampāpikā bhavissatīti adhippāyo.",
  "tika-s0104t0:634_0": "Yadaggena yenāti karaṇaniddeso,",
  "tika-s0104t0:634_1": "tadaggena tenā tipi daṭṭhabbaṃ.",
  "tika-s0104t0:634_2": "Etanti “yena tenā”ti etaṃ padadvayaṃ.",
  "tika-s0104t0:634_3": "Tatthāti hi tasmiṃ maṇḍalamāḷeti attho.",
  "tika-s0104t0:634_4": "Yenāti vā bhummatthe karaṇavacanaṃ.",
  "tika-s0104t0:634_5": "Tenāti pana upayogatthe.",
  "tika-s0104t0:634_6": "Tasmā tatthāti taṃ maṇḍalamāḷantipi vadanti.",
  "tika-s0104t0:634_7": "Upasaṅkamīti ca upasaṅkamantoti attho paccuppannakālassa adhippetattā,",
  "tika-s0104t0:634_8": "tadupasaṅkamanassa pana atītabhāvassa sūcanato “upasaṅkamī”ti takkālāpekkhanavasena atītapayogo vutto.",
  "tika-s0104t0:634_9": "Evañhi “upasaṅkamitvā”ti vacanaṃ sūpapannaṃ hoti.",
  "tika-s0104t0:634_10": "Itarathā dvinnampi vacanānaṃ atītakālikattā tathāvattabbameva na siyā.",
  "tika-s0104t0:634_11": "Upasaṅkamanassa ca gamanaṃ,",
  "tika-s0104t0:634_12": "upagamanañcāti dvidhā attho,",
  "tika-s0104t0:634_13": "idha pana gamanameva.",
  "tika-s0104t0:634_14": "Sampattukāmatāya hi yaṃ kiñci ṭhānaṃ gacchanto taṃ taṃ padesātikkamanavasena “taṃ ṭhānaṃ upasaṅkami upasaṅkamanto”ti vattabbataṃ labhati,",
  "tika-s0104t0:634_15": "tenāha “tattha gato”ti,",
  "tika-s0104t0:634_16": "tena upagamanatthaṃ nivatteti.",
  "tika-s0104t0:634_17": "Yañhi ṭhānaṃ pattumicchanto gacchati,",
  "tika-s0104t0:634_18": "taṃ pattatāyeva “upagamana”nti vuccati.",
  "tika-s0104t0:634_19": "Yamettha na saṃvaṇṇitaṃ “upasaṅkamitvā”ti padaṃ,",
  "tika-s0104t0:634_20": "taṃ upasaṅkamanapariyosānadīpanaṃ.",
  "tika-s0104t0:634_21": "Atha vā gatoti upagato.",
  "tika-s0104t0:634_22": "Anupasaggopi hi saddo saupasaggo viya atthantaraṃ vadati saupasaggopi anupasaggo viyāti.",
  "tika-s0104t0:634_23": "Ato “upasaṅkamitvā”ti padassa evaṃ upagato tato āsannataraṃ bhikkhūnaṃ samīpasaṅkhātaṃ pañhaṃ vā kathetuṃ,",
  "tika-s0104t0:634_24": "dhammaṃ vā desetuṃ sakkuṇeyyaṭṭhānaṃ upagantvāti attho veditabbo.",
  "tika-s0104t0:634_25": "Apica yenāti hetumhi karaṇavacanaṃ.",
  "tika-s0104t0:634_26": "Yena kāraṇena bhagavatā so maṇḍalamāḷo upasaṅkamitabbo,",
  "tika-s0104t0:634_27": "tena kāraṇena upasaṅkamīti attho.",
  "tika-s0104t0:634_28": "Kāraṇaṃ pana “ime bhikkhū”tiādinā aṭṭhakathāyaṃ vuttameva.",
  "tika-s0104t0:635_0": "Paññatte āsane nisīdīti ettha kenidaṃ paññattanti anuyoge sati bhikkhūhīti dassetuṃ “buddhakāle kirā”tiādimāha.",
  "tika-s0104t0:635_1": "Tattha buddhakāleti dharamānassa bhagavato kāle.",
  "tika-s0104t0:635_2": "Visesanti yathāladdhato uttari jhānamaggaphalaṃ.",
  "tika-s0104t0:635_3": "Athāti saṃsayatthe nipāto,",
  "tika-s0104t0:635_4": "yadi passatīti attho.",
  "tika-s0104t0:635_5": "Vitakkayamānaṃ naṃ bhikkhunti sambandho,",
  "tika-s0104t0:635_6": "tathā tato passanahetu dassetvā,",
  "tika-s0104t0:635_7": "ovaditvāti ca.",
  "tika-s0104t0:635_8": "Anamataggeti anādimati.",
  "tika-s0104t0:635_9": "Ākāsaṃ uppatitvāti ākāse uggantvā.",
  "tika-s0104t0:635_10": "Īdisesu hi bhummattho eva yujjatīti udānaṭṭhakathāyaṃ vuttaṃ.",
  "tika-s0104t0:635_11": "Bhāroti taṅkhaṇeyeva bhagavato anucchavikāsanassa dullabhattā garukammaṃ.",
  "tika-s0104t0:635_12": "Phalakanti nisīdanatthāya kataṃ phalaṃ.",
  "tika-s0104t0:635_13": "Kaṭṭhakanti nisīdanayogyaṃ phalakato aññaṃ dārukkhandhaṃ.",
  "tika-s0104t0:635_14": "Saṅkaḍḍhitvāti saṃharitvā.",
  "tika-s0104t0:635_15": "Tatthāti purāṇapaṇṇesu,",
  "tika-s0104t0:635_16": "kevalaṃ tesu eva nisīditumananucchavikattā tathā vuttaṃ,",
  "tika-s0104t0:635_17": "tatthāti vā tesu pīṭhādīsu.",
  "tika-s0104t0:635_18": "Evaṃ sati saṅkaḍḍhitvā paññapentīti atthavasā vibhattiṃ vipariṇāmetvā sambandho.",
  "tika-s0104t0:635_19": "Papphoṭetvāti yathāṭhitaṃ rajojallādi-",
  "tika-s0104t0:635_20": "saṃkiṇṇamananurūpanti tabbisodhanatthaṃ sañcāletvā.",
  "tika-s0104t0:635_21": "“Amhākaṃ īdisā kathā aññatarissā desanāya kāraṇaṃ bhavituṃ yuttā,",
  "tika-s0104t0:635_22": "avassaṃ bhagavā āgamissatī”ti ñatvā yathānisīdanaṃ sandhāya evaṃ vuttaṃ.",
  "tika-s0104t0:635_23": "Ettha ca “idhāgato samaṇo vā brāhmaṇo vā tāvakālikaṃ gaṇhitvā paribhuñjatū”ti raññā ṭhapitaṃ,",
  "tika-s0104t0:635_24": "tena ca āgatakāle paribhuttaṃ āsanaṃ rañño nisīdanāsananti veditabbaṃ.",
  "tika-s0104t0:635_25": "Na hi tathā aṭṭhapitaṃ bhikkhūhi paribhuñjituṃ,",
  "tika-s0104t0:635_26": "bhagavato ca paññapetuṃ vaṭṭati.",
  "tika-s0104t0:635_27": "Tasmā tādisaṃ rañño nisīdanāsanaṃ pāḷiyaṃ kathitanti dassetuṃ “taṃ sandhāyā”tiādi vuttaṃ.",
  "tika-s0104t0:635_28": "Adhimuttiñāṇanti ca sattānaṃ nānādhimuttikatārammaṇaṃ sabbaññutaññāṇaṃ,",
  "tika-s0104t0:635_29": "balañāṇañca,",
  "tika-s0104t0:635_30": "vuttovāyamattho.",
  "tika-s0104t0:636_0": "“Nisajjā”ti idaṃ nisīdanapariyosānadīpananti dasseti “eva”ntiādinā.",
  "tika-s0104t0:636_1": "“Tesaṃ bhikkhūnaṃ ime saṅkhiyadhammaṃ viditvā”ti vuttattā jānantoyeva pucchīti ayamattho siddhoti āha “jānantoyevā”ti.",
  "tika-s0104t0:636_2": "Asati kathāvatthumhi tadanurūpā uparūpari vattabbā visesakathā na samūpabrūhatīti kathāsamuṭṭhāpanatthaṃ pucchanaṃ veditabbaṃ. Nu-",
  "tika-s0104t0:636_3": "iti pucchanatthe. Asa-",
  "tika-s0104t0:636_4": "saddo pavattanattheti vuttaṃ “katamāya nu…pe…",
  "tika-s0104t0:636_5": "bhavathā”ti.",
  "tika-s0104t0:636_6": "Etthāti etasmiṃ ṭhāne sandhivasena ukārassa okārādesova,",
  "tika-s0104t0:636_7": "na paṭhamāya pāḷiyā atthato visesoti dasseti “tassāpi purimoyeva attho”ti iminā.",
  "tika-s0104t0:636_8": "Purimoyevatthoti ca “katamāya nu bhavathā”ti evaṃ vutto attho.",
  "tika-s0104t0:637_0": "“Kā ca panā”ti ettha ca-",
  "tika-s0104t0:637_1": "saddo byatireke “yo ca buddhañca dhammañca,",
  "tika-s0104t0:637_2": "saṅghañca saraṇaṃ gato”tiādīsu viya.",
  "tika-s0104t0:637_3": "Byatireko ca nāma pubbe vuttatthāpekkhako visesātirekattho,",
  "tika-s0104t0:637_4": "so ca taṃ pubbe yathāpucchitāya kathāya vakkhamānaṃ vippakatabhāvasaṅkhātaṃ byatirekatthaṃ joteti. Pana-",
  "tika-s0104t0:637_5": "saddo vacanālaṅkāro.",
  "tika-s0104t0:637_6": "Tādiso pana attho saddasatthatova suviññeyyoti katvā tadaññesameva atthaṃ dassetuṃ “antarākathāti kammaṭṭhāna…pe…",
  "tika-s0104t0:637_7": "kathā”tiādimāha.",
  "tika-s0104t0:637_8": "Kammaṭṭhānamanasikārauddesaparipucchādayo samaṇakaraṇīyabhūtāti antarāsaddena apekkhite karaṇīyavisese",
  "tika-s0104t0:637_9": "sambandhāpādānabhāvena vattabbe tesameva vattabbarūpattā “kammaṭṭhānamanasikārauddesaparipucchādīna”nti vuttaṃ.",
  "tika-s0104t0:637_10": "Yāya hi kathāya te bhikkhū sannisinnā,",
  "tika-s0104t0:637_11": "sā eva antarākathā vippakatā visesena puna pucchīyati,",
  "tika-s0104t0:637_12": "na tadaññe kammaṭṭhānamanasikārauddesaparipucchādayoti.",
  "tika-s0104t0:637_13": "Antarāsaddassa aññatthamāha “aññā,",
  "tika-s0104t0:637_14": "ekā”ti ca.",
  "tika-s0104t0:637_15": "Pariyāyavacanañhetaṃ padadvayaṃ.",
  "tika-s0104t0:637_16": "Yasmā aññatthe ayaṃ antarāsaddo “bhūmantaraṃ,",
  "tika-s0104t0:637_17": "samayantara”ntiādīsu viya.",
  "tika-s0104t0:637_18": "Tasmā “kammaṭṭhānamanasikārauddesaparipucchādīna”nti nissakkatthe sāmivacanaṃ daṭṭhabbaṃ.",
  "tika-s0104t0:637_19": "Vemajjhe vā antarāsaddo,",
  "tika-s0104t0:637_20": "sā pana tesaṃ vemajjhabhūtattā aññāyeva,",
  "tika-s0104t0:637_21": "tehi ca asammissattā visuṃ ekāyevāti adhippāyaṃ dassetuṃ “aññā,",
  "tika-s0104t0:637_22": "ekā”ti ca vuttaṃ.",
  "tika-s0104t0:637_23": "Pakārena karaṇaṃ pakato,",
  "tika-s0104t0:637_24": "tato vigatā,",
  "tika-s0104t0:637_25": "vigataṃ vā pakataṃ yassāti vippakatā,",
  "tika-s0104t0:637_26": "apariniṭṭhitā.",
  "tika-s0104t0:637_27": "Sikhanti pariyosānaṃ.",
  "tika-s0104t0:637_28": "Ayaṃ pana tadabhisambandhavasena uttari kathetukamyatāpucchā,",
  "tika-s0104t0:637_29": "taṃ sandhāyāha “nāha”ntiādi.",
  "tika-s0104t0:637_30": "Kathābhaṅgatthanti kathāya bhañjanatthaṃ.",
  "tika-s0104t0:637_31": "Atthato āpannattā sabbaññupavāraṇaṃ pavāreti.",
  "tika-s0104t0:637_32": "Aniyyānikattā saggamokkhamaggānaṃ tiracchānabhūtā kathā tiracchānakathā.",
  "tika-s0104t0:637_33": "Tiracchānabhūtāti ca tirokaraṇabhūtā,",
  "tika-s0104t0:637_34": "vibandhanabhūtāti attho. Ādi-",
  "tika-s0104t0:637_35": "saddena cettha coramahāmattasenābhayakathādikaṃ anekavihitaṃ niratthakakathaṃ saṅgaṇhāti.",
  "tika-s0104t0:637_36": "Ayaṃ kathā evāti antogadhāvadhāraṇataṃ,",
  "tika-s0104t0:637_37": "aññatthāpohanaṃ vā sandhāya cetaṃ vuttaṃ.",
  "tika-s0104t0:637_38": "Athāti tassā avippakatakāleyeva.",
  "tika-s0104t0:637_39": "“Taṃ no”tiādinā atthato āpannamāha.",
  "tika-s0104t0:637_40": "Esa nayo īdisesu.",
  "tika-s0104t0:637_41": "Nanu ca tehi bhikkhūhi sā kathā “iti ha me”tiādinā yathādhippāyaṃ niṭṭhāpitāyevāti?",
  "tika-s0104t0:637_42": "Na niṭṭhāpitā bhagavato upasaṅkamanena upacchinnattā.",
  "tika-s0104t0:637_43": "Yadi hi bhagavā tasmiṃ khaṇe na upasaṅkameyya,",
  "tika-s0104t0:637_44": "bhiyyopi tappaṭibaddhāyeva tathā pavatteyyuṃ,",
  "tika-s0104t0:637_45": "bhagavato upasaṅkamanena pana na pavattesuṃ,",
  "tika-s0104t0:637_46": "tenevāha “ayaṃ no…pe…",
  "tika-s0104t0:637_47": "anuppatto”ti.",
  "tika-s0104t0:638_0": "Idāni nidānassa,",
  "tika-s0104t0:638_1": "nidānavaṇṇanāya vā pariniṭṭhitabhāvaṃ dassento tassa bhagavato vacanassānukūlabhāvampi samatthetuṃ “ettāvatā”tiādimāha.",
  "tika-s0104t0:638_2": "Ettāvatāti hi ettakena “evaṃ me suta”ntiādivacanakkamena yaṃ nidānaṃ bhāsitanti vā ettakena “tattha evanti",
  "tika-s0104t0:638_3": "nipātapada”ntiādivacanakkamena atthavaṇṇanā samattāti vā dvidhā attho daṭṭhabbo.",
  "tika-s0104t0:638_4": "“Kamala…pe…",
  "tika-s0104t0:638_5": "salilāyā”tiādinā pana tassa nidānassa bhagavato vacanassānukūlabhāvaṃ dīpeti.",
  "tika-s0104t0:638_6": "Tattha kamalakuvalayujjalavimalasādhurasasalilāyāti kamalasaṅkhātehi padumapuṇḍarīkasetuppalarattuppalehi",
  "tika-s0104t0:638_7": "ceva kuvalayasaṅkhātena nīluppalena ca ujjalavimalasādhurasasalilavatiyā.",
  "tika-s0104t0:638_8": "Nimmalasilātalaracanavilāsasobhitaratanasopānanti nimmalena silātalena racanāya vilāsena līlāya sobhitaratanasopānavantaṃ,",
  "tika-s0104t0:638_9": "nimmalasilātalena vā racanavilāsena,",
  "tika-s0104t0:638_10": "susaṅkhatakiriyāsobhena ca sobhitaratanasopānaṃ,",
  "tika-s0104t0:638_11": "vilāsasobhitasaddehi vā ativiya sobhitabhāvo vutto.",
  "tika-s0104t0:638_12": "Vippakiṇṇamuttātalasadisavālukācuṇṇapaṇḍarabhūmibhāganti vividhena pakiṇṇāya muttāya talasadisānaṃ vālukānaṃ cuṇṇehi paṇḍaravaṇṇabhūmibhāgavantaṃ.",
  "tika-s0104t0:638_13": "Suvibhattabhittivicitravedikāparikkhittassāti suṭṭhu vibhattāhi bhittīhi vicitrassa,",
  "tika-s0104t0:638_14": "vedikāhi parikkhittassa ca.",
  "tika-s0104t0:638_15": "Uccatarena nakkhattapathaṃ ākāsaṃ phusitukāmatāya viya,",
  "tika-s0104t0:638_16": "vijambhitasaddena cetassa sambandho.",
  "tika-s0104t0:638_17": "Vijambhitasamussayassāti vikkīḷanasamūhavantassa.",
  "tika-s0104t0:638_18": "Dantamayasaṇhamuduphalakakañcanalatāvinaddhamaṇigaṇappabhāsamudayujjalasobhanti dantamaye ativiya siniddhaphalake",
  "tika-s0104t0:638_19": "kañcanamayāhi latāhi vinaddhānaṃ maṇīnaṃ gaṇappabhāsamudāyena samujjalasobhāsampannaṃ.",
  "tika-s0104t0:638_20": "Suvaṇṇavalayanupurādisaṅghaṭṭanasaddasammissitakathitahasita-",
  "tika-s0104t0:638_21": "madhurassaragehajanavicaritassāti suvaṇṇamayaniyurapādakaṭakādīnaṃ aññamaññaṃ saṅghaṭṭanena janitasaddehi",
  "tika-s0104t0:638_22": "sammissitakathitasarahasitasarasaṅkhātena madhurassarena sampannānaṃ gehanivāsīnaṃ naranārīnaṃ vicaritaṭṭhānabhūtassa.",
  "tika-s0104t0:638_23": "Uḷārissariyavibhavasobhitassāti uḷāratāsampannajanaissariyasampannajanavibhavasampannajanehi,",
  "tika-s0104t0:638_24": "tannivāsīnaṃ vā naranārīnaṃ uttamādhipaccabhogehi sobhitassa.",
  "tika-s0104t0:638_25": "Suvaṇṇarajatamaṇimuttāpavāḷādijutivissaravijjotitasuppatiṭṭhitavisāla dvārabāhanti suvaṇṇarajatanānāmaṇimuttāpavāḷādīnaṃ",
  "tika-s0104t0:638_26": "jutīhi pabhassaravijjotitasuppatiṭṭhitavitthatadvārabāhaṃ.",
  "tika-s0104t0:639_0": "Tividhasīlādidassanavasena buddhassa guṇānubhāvaṃ sammā sūcetīti buddhaguṇānubhāvasaṃsūcakaṃ, tassa.",
  "tika-s0104t0:639_1": "Kālo ca deso ca desako ca vatthu ca parisā ca,",
  "tika-s0104t0:639_2": "tāsaṃ apadesena nidassanena paṭimaṇḍitaṃ tathā.",
  "tika-s0104t0:640_0": "Kimatthaṃ panettha dhammavinayasaṅgahe kariyamāne nidānavacanaṃ vuttaṃ,",
  "tika-s0104t0:640_1": "nanu bhagavatā bhāsitavacanasseva saṅgaho kātabboti? Vuccate –",
  "tika-s0104t0:640_2": "desanāya ṭhitiasammosasaddheyyabhāvasampādanatthaṃ.",
  "tika-s0104t0:640_3": "Kāladesadesakavatthuparisāpadesehi upanibandhitvā ṭhapitā hi desanā ciraṭṭhitikā hoti,",
  "tika-s0104t0:640_4": "asammosadhammā,",
  "tika-s0104t0:640_5": "saddheyyā ca desakālavatthuhetunimittehi upanibandho viya vohāravinicchayo,",
  "tika-s0104t0:640_6": "teneva cāyasmatā mahākassapena “brahmajālaṃ āvuso ānanda kattha bhāsita”ntiādinā desādipucchāsu katāsu",
  "tika-s0104t0:640_7": "tāsaṃ vissajjanaṃ karontena dhammabhaṇḍāgārikena āyasmatā ānandattherena nidānaṃ bhāsitanti tadevidhāpi",
  "tika-s0104t0:640_8": "vuttaṃ “kāladesadesakavatthuparisāpadesapaṭimaṇḍitaṃ nidāna”nti.",
  "tika-s0104t0:641_0": "Apica satthusampattipakāsanatthaṃ nidānavacanaṃ.",
  "tika-s0104t0:641_1": "Tathāgatassa hi bhagavato pubba- racanā-",
  "tika-s0104t0:641_2": "numānāgama-",
  "tika-s0104t0:641_3": "takkābhāvato sammāsambuddhattasiddhi.",
  "tika-s0104t0:641_4": "Sammāsambuddhabhāvena hissa puretaraṃ racanāya,",
  "tika-s0104t0:641_5": "“evampi nāma bhaveyyā”ti anumānassa,",
  "tika-s0104t0:641_6": "āgamantaraṃ nissāya parivitakkassa ca abhāvo sabbattha appaṭihatañāṇacāratāya ekappamāṇattā ñeyyadhammesu.",
  "tika-s0104t0:641_7": "Tathā ācariyamuṭṭhidhammamacchariyasāsanasāvakānurodhabhāvato khīṇāsavattasiddhi.",
  "tika-s0104t0:641_8": "Khīṇāsavatāya hi ācariyamuṭṭhiādīnamabhāvo,",
  "tika-s0104t0:641_9": "visuddhā ca parānuggahappavatti.",
  "tika-s0104t0:641_10": "Iti desakasaṃkilesabhūtānaṃ diṭṭhisīlasampattidūsakānaṃ avijjātaṇhānaṃ abhāvasaṃsūcakehi,",
  "tika-s0104t0:641_11": "ñāṇappahānasampadābhibyañjanakehi ca sambuddhavisuddhabhāvehi purimavesārajjadvayasiddhi.",
  "tika-s0104t0:641_12": "Tatoyeva ca antarāyikaniyyānikesu sammohābhāvasiddhito pacchimavesārajjadvayasiddhīti bhagavato catuvesārajjasamannāgamo,",
  "tika-s0104t0:641_13": "attahitaparahitapaṭipatti ca nidānavacanena pakāsitā hoti sampattaparisāya ajjhāsayānurūpaṃ ṭhānuppattikapaṭibhānena dhammadesanādīpanato,",
  "tika-s0104t0:641_14": "“jānatā passatā”tiādivacanato ca,",
  "tika-s0104t0:641_15": "tena vuttaṃ “satthusampattipakāsanatthaṃ nidānavacana”nti.",
  "tika-s0104t0:642_0": "Apica sāsanasampattipakāsanatthaṃ nidānavacanaṃ.",
  "tika-s0104t0:642_1": "Ñāṇakaruṇāpariggahitasabbakiriyassa hi bhagavato natthi niratthikā pavatti,",
  "tika-s0104t0:642_2": "attahitatthā vā,",
  "tika-s0104t0:642_3": "tasmā paresaṃyeva hitāya pavattasabbakiriyassa sammāsambuddhassa sakalampi kāyavacīmanokammaṃ yathāpavattaṃ",
  "tika-s0104t0:642_4": "vuccamānaṃ diṭṭhadhammikasamparāyikaparamatthehi yathārahaṃ sattānaṃ anusāsanaṭṭhena sāsanaṃ,",
  "tika-s0104t0:642_5": "na kabbaracanā.",
  "tika-s0104t0:642_6": "Tayidaṃ satthu caritaṃ kāladesadesakavatthuparisāpadesehi saddhiṃ tattha tattha nidānavacanehi yathāsambhavaṃ pakāsīyati.",
  "tika-s0104t0:642_7": "Atha vā satthuno pamāṇabhāvappakāsanena sāsanassa pamāṇabhāvappakāsanatthaṃ nidānavacanaṃ,",
  "tika-s0104t0:642_8": "tañcassa pamāṇabhāvadassanaṃ “bhagavā”ti iminā tathāgatassa guṇavisiṭṭhasabbasattuttamabhāvadīpanena",
  "tika-s0104t0:642_9": "ceva “jānatā passatā”tiādinā āsayānusayañāṇādipayogadīpanena ca vibhāvitaṃ hoti,",
  "tika-s0104t0:642_10": "idamettha nidānavacanapayojanassa mukhamattanidassanaṃ.",
  "tika-s0104t0:642_11": "Ko hi samattho buddhānubuddhena dhammabhaṇḍāgārikena bhāsitassa nidānassa payojanāni niravasesato vibhāvitunti.",
  "tika-s0104t0:642_12": "Honti cettha –",
  "tika-s0104t0:643_0": "“Desanāciraṭṭhitatthaṃ, asammosāya bhāsitaṃ;",
  "tika-s0104t0:644_0": "Saddhāya cāpi nidānaṃ, vedehena yasassinā.",
  "tika-s0104t0:645_0": "Satthusampattiyā ceva, sāsanasampadāya ca;",
  "tika-s0104t0:646_0": "Tassa pamāṇabhāvassa, dassanatthampi bhāsita”nti.",
  "tika-s0104t0:647_0": "Iti sumaṅgalavilāsiniyā dīghanikāyaṭṭhakathāya paramasukhumagambhīraduranubodhatthaparidīpanāya suvimalavipulapaññāveyyattiyajananāya",
  "tika-s0104t0:647_1": "ajjavamaddavasoraccasaddhāsatidhitibuddhikhantivīriyādidhammasamaṅginā sāṭṭhakathe piṭakattaye asaṅgāsaṃhīravisāradañāṇacārinā",
  "tika-s0104t0:647_2": "anekappabhedasakasamayasamayantaragahanajjhogāhinā mahāgaṇinā mahāveyyākaraṇena ñāṇābhivaṃsadhammasenāpatināmatherena",
  "tika-s0104t0:647_3": "mahādhammarājādhirājagarunā katāya sādhuvilāsiniyā nāma līnatthapakāsaniyā abbhantaranidānavaṇṇanāya",
  "tika-s0104t0:647_4": "līnatthapakāsanā.",
  "tika-s0104t0:648_0": "Nidānavaṇṇanā niṭṭhitā.",
  "tika-s0104t0:649_0": "5.",
  "tika-s0104t0:649_1": "Evaṃ abbhantaranidānasaṃvaṇṇanaṃ katvā idāni yathānikkhittassa suttassa saṃvaṇṇanaṃ karonto anupubbāvirodhinī",
  "tika-s0104t0:649_2": "saṃvaṇṇanā kamānatikkamanena byākuladosappahāyinī,",
  "tika-s0104t0:649_3": "viññūnañca cittārādhinī,",
  "tika-s0104t0:649_4": "āgatabhāro ca avassaṃ āvahitabboti saṃvaṇṇakassa sampattabhārāvahanena paṇḍitācārasamatikkamābhāvavibhāvinī,",
  "tika-s0104t0:649_5": "tasmā tadāvikaraṇasādhakaṃ saṃvaṇṇanokāsavicāraṇaṃ kātumāha “idānī”tiādi.",
  "tika-s0104t0:649_6": "Nikkhittassāti desitassa,",
  "tika-s0104t0:649_7": "“desanā nikkhepo”ti hi etaṃ atthato bhinnampi sarūpato ekameva,",
  "tika-s0104t0:649_8": "desanāpi hi desetabbassa sīlādiatthassa veneyyasantānesu nikkhipanato “nikkhepo”ti vuccati.",
  "tika-s0104t0:649_9": "Nanu suttameva saṃvaṇṇīyatīti āha “sā panesā”tiādi.",
  "tika-s0104t0:649_10": "Idaṃ vuttaṃ hoti –",
  "tika-s0104t0:649_11": "suttanikkhepaṃ vicāretvā vuccamānā saṃvaṇṇanā “ayaṃ desanā evaṃsamuṭṭhānā”ti suttassa sammadeva nidānaparijjhānena",
  "tika-s0104t0:649_12": "tabbaṇṇanāya suviññeyyattā pākaṭā hoti,",
  "tika-s0104t0:649_13": "tasmā tadeva sādhāraṇato paṭhamaṃ vicārayissāmāti.",
  "tika-s0104t0:649_14": "Yā hi sā kathā suttatthasaṃvaṇṇanāpākaṭakārinī,",
  "tika-s0104t0:649_15": "sā sabbāpi saṃvaṇṇakena vattabbā.",
  "tika-s0104t0:649_16": "Tadatthavijānanupāyattā ca sā pariyāyena saṃvaṇṇanāyevāti.",
  "tika-s0104t0:649_17": "Idha pana tasmiṃ vicārite yassā aṭṭhuppattiyā idaṃ suttaṃ nikkhittaṃ,",
  "tika-s0104t0:649_18": "tassā vibhāgavasena “mamaṃ vā bhikkhave”tiādinā,",
  "tika-s0104t0:649_19": "“appamattakaṃ kho paneta”ntiādinā,",
  "tika-s0104t0:649_20": "“atthi bhikkhave”tiādinā ca vuttānaṃ suttapadesānaṃ saṃvaṇṇanā vuccamānā taṃtaṃanusandhidassanasukhatāya suviññeyyāti daṭṭhabbaṃ.",
  "tika-s0104t0:649_21": "Tattha yathā anekasataanekasahassabhedānipi suttantāni saṃkilesabhāgiyādisāsanapaṭṭhānanayena soḷasavidhabhāvaṃ nātivattanti,",
  "tika-s0104t0:649_22": "evaṃ attajjhāsayādi- sutta-",
  "tika-s0104t0:649_23": "nikkhepavasena catubbidhabhāvanti āha “cattāro suttanikkhepā”ti.",
  "tika-s0104t0:649_24": "Nanu saṃsaggabhedopi sambhavati,",
  "tika-s0104t0:649_25": "atha kasmā “cattāro suttanikkhepā”ti vuttanti?",
  "tika-s0104t0:649_26": "Saṃsaggabhedassa sabbattha alabbhamānattā.",
  "tika-s0104t0:649_27": "Attajjhāsayassa,",
  "tika-s0104t0:649_28": "hi aṭṭhuppattiyā ca parajjhāsayapucchāvasikehi saddhiṃ saṃsaggabhedo sambhavati.",
  "tika-s0104t0:649_29": "“Attajjhāsayo ca parajjhāsayo ca,",
  "tika-s0104t0:649_30": "attajjhāsayo ca pucchāvasiko ca,",
  "tika-s0104t0:649_31": "attajjhāsayo ca parajjhāsayo ca pucchāvasiko ca,",
  "tika-s0104t0:649_32": "aṭṭhuppattiko ca parajjhāsayo ca aṭṭhuppattiko ca pucchāvasiko ca,",
  "tika-s0104t0:649_33": "aṭṭhuppattiko ca parajjhāsayo ca pucchāvasiko cā”ti ajjhāsayapucchānusandhisabbhāvato.",
  "tika-s0104t0:649_34": "Attajjhāsayaṭṭhuppattīnaṃ pana aññamaññaṃ saṃsaggo natthi,",
  "tika-s0104t0:649_35": "tasmā niravasesaṃ patthāranayena saṃsaggabhedassa alabbhanato evaṃ vuttanti daṭṭhabbaṃ.",
  "tika-s0104t0:650_0": "Atha vā aṭṭhuppattiyā attajjhāsayenapi siyā saṃsaggabhedo,",
  "tika-s0104t0:650_1": "tadantogadhattā pana saṃsaggavasena vuttānaṃ sesanikkhepānaṃ mūlanikkhepeyeva sandhāya “cattāro suttanikkhepā”ti vuttaṃ.",
  "tika-s0104t0:650_2": "Imasmiṃ pana atthavikappe yathārahaṃ ekakadukatikacatukavasena sāsanapaṭṭhānanayena suttanikkhepā vattabbāti nayamattaṃ dassetīti veditabbaṃ.",
  "tika-s0104t0:650_3": "Tatrāyaṃ vacanattho –",
  "tika-s0104t0:650_4": "nikkhipanaṃ kathanaṃ nikkhepo,",
  "tika-s0104t0:650_5": "suttassa nikkhepo suttanikkhepo,",
  "tika-s0104t0:650_6": "suttadesanāti attho.",
  "tika-s0104t0:650_7": "Nikkhipīyatīti vā nikkhepo,",
  "tika-s0104t0:650_8": "suttameva nikkhepo suttanikkhepo.",
  "tika-s0104t0:650_9": "Attano ajjhāsayo attajjhāsayo,",
  "tika-s0104t0:650_10": "so assa atthi kāraṇavasenāti attajjhāsayo,",
  "tika-s0104t0:650_11": "attano ajjhāsayo vā etassa yathāvuttanayenāti attajjhāsayo.",
  "tika-s0104t0:650_12": "Parajjhāsayepi eseva nayo.",
  "tika-s0104t0:650_13": "Pucchāya vaso pucchāvaso,",
  "tika-s0104t0:650_14": "so etassa atthi yathāvuttanayenāti pucchāvasiko.",
  "tika-s0104t0:650_15": "Araṇīyato avagantabbato attho vuccati suttadesanāya vatthu,",
  "tika-s0104t0:650_16": "tassa uppatti atthuppatti,",
  "tika-s0104t0:650_17": "sā eva aṭṭhuppatti ttha-",
  "tika-s0104t0:650_18": "kārassa ṭṭha-",
  "tika-s0104t0:650_19": "kāraṃ katvā,",
  "tika-s0104t0:650_20": "sā etassa atthi vuttanayenāti aṭṭhuppattiko.",
  "tika-s0104t0:650_21": "Apica nikkhipīyati suttametenāti nikkhepo,",
  "tika-s0104t0:650_22": "attajjhāsayādisuttadesanākāraṇameva.",
  "tika-s0104t0:650_23": "Etasmiṃ pana atthavikappe attano ajjhāsayo attajjhāsayo.",
  "tika-s0104t0:650_24": "Paresaṃ ajjhāsayo parajjhāsayo.",
  "tika-s0104t0:650_25": "Pucchīyatīti pucchā,",
  "tika-s0104t0:650_26": "pucchitabbo attho.",
  "tika-s0104t0:650_27": "Tassā pucchāya vasena pavattaṃ dhammapaṭiggāhakānaṃ vacanaṃ pucchāvasikaṃ.",
  "tika-s0104t0:650_28": "Tadeva nikkhepasaddāpekkhāya pulliṅgavasena vuttaṃ “pucchāvasiko”ti.",
  "tika-s0104t0:650_29": "Vuttanayena aṭṭhuppattiyeva aṭṭhuppattikoti evaṃ attho daṭṭhabbo.",
  "tika-s0104t0:651_0": "Ettha ca paresaṃ indriyaparipākādikāraṇaṃ nirapekkhitvā attano ajjhāsayeneva dhammatantiṭhapanatthaṃ",
  "tika-s0104t0:651_1": "pavattitadesanattā attajjhāsayassa visuṃ nikkhepabhāvo yutto.",
  "tika-s0104t0:651_2": "Teneva vakkhati “attano ajjhāsayeneva kathetī”ti.",
  "tika-s0104t0:651_3": "Parajjhāsayapucchāvasikānaṃ pana paresaṃ ajjhāsayapucchānaṃ desanānimittabhūtānaṃ uppattiyaṃ pavattattā kathaṃ aṭṭhuppattike anavarodho siyā,",
  "tika-s0104t0:651_4": "pucchāvasikaṭṭhuppattikānaṃ vā parajjhāsayānurodhena pavattitadesanattā kathaṃ parajjhāsaye anavarodho siyāti na codetabbametaṃ.",
  "tika-s0104t0:651_5": "Paresañhi abhinīhāraparipucchādivinimuttasseva suttadesanākāraṇuppādassa aṭṭhuppattivasena gahitattā parajjhāsayapucchāvasikānaṃ visuṃ gahaṇaṃ.",
  "tika-s0104t0:651_6": "Tathā hi dhammadāyādasuttādīnaṃ āmisuppādādidesanānimittaṃ “aṭṭhuppattī”ti vuccati.",
  "tika-s0104t0:651_7": "Paresaṃ pucchaṃ vinā ajjhāsayameva nimittaṃ katvā desito parajjhāsayo.",
  "tika-s0104t0:651_8": "Pucchāvasena desito pucchāvasikoti pākaṭovāyamattho.",
  "tika-s0104t0:652_0": "Anajjhiṭṭhoti pucchādinā anajjhesito ayācito,",
  "tika-s0104t0:652_1": "attano ajjhāsayeneva katheti dhammatantiṭhapanatthanti adhippāyo.",
  "tika-s0104t0:652_2": "Hāroti āvaḷi yathā “muttāhāro”ti,",
  "tika-s0104t0:652_3": "sveva hārako,",
  "tika-s0104t0:652_4": "sammappadhānasuttantānaṃ hārako tathā.",
  "tika-s0104t0:652_5": "Anupubbena hi saṃyuttake niddiṭṭhānaṃ sammappadhānapaṭisaṃyuttānaṃ suttantānaṃ āvaḷi “sammappadhānasuttantahārako”ti vuccati,",
  "tika-s0104t0:652_6": "tathā iddhipādahārakādi.",
  "tika-s0104t0:652_7": "Iddhipādaindriyabalabojjhaṅgamaggaṅgasuttantahārakoti pubbapadesu parapadalopo,",
  "tika-s0104t0:652_8": "dvandagabbhasamāso vā eso,",
  "tika-s0104t0:652_9": "peyyālaniddeso vā.",
  "tika-s0104t0:652_10": "Tesanti yathāvuttasuttānaṃ.",
  "tika-s0104t0:653_0": "Paripakkāti pariṇatā.",
  "tika-s0104t0:653_1": "Vimuttiparipācanīyāti arahattaphalaṃ paripācentā saddhindriyādayo dhammā.",
  "tika-s0104t0:653_2": "Khayeti khayanatthaṃ,",
  "tika-s0104t0:653_3": "khayakāraṇabhūtāya vā dhammadesanāya.",
  "tika-s0104t0:653_4": "Ajjhāsayanti adhimuttiṃ.",
  "tika-s0104t0:653_5": "Khantinti diṭṭhinijjhānakkhantiṃ.",
  "tika-s0104t0:653_6": "Mananti cittaṃ.",
  "tika-s0104t0:653_7": "Abhinīhāranti paṇidhānaṃ.",
  "tika-s0104t0:653_8": "Bujjhanabhāvanti bujjhanasabhāvaṃ,",
  "tika-s0104t0:653_9": "bujjhanākāraṃ vā.",
  "tika-s0104t0:653_10": "Avekkhitvāti paccavekkhitvā,",
  "tika-s0104t0:653_11": "apekkhitvā vā.",
  "tika-s0104t0:654_0": "Cattāro vaṇṇāti cattāri kulāni,",
  "tika-s0104t0:654_1": "cattāro vā rūpādipamāṇā sattā.",
  "tika-s0104t0:654_2": "Mahārājānoti cattāro mahārājāno devā.",
  "tika-s0104t0:654_3": "Vuccanti kiṃ,",
  "tika-s0104t0:654_4": "pañcupādānakkhandhā kinti attho.",
  "tika-s0104t0:655_0": "Kasmāti āha “aṭṭhuppattiyaṃ hī”tiādi.",
  "tika-s0104t0:655_1": "Vaṇṇāvaṇṇeti nimitte bhummaṃ,",
  "tika-s0104t0:655_2": "vaṇṇasaddena cettha “acchariyaṃ āvuso”tiādinā bhikkhusaṅghena vuttopi vaṇṇo saṅgahito.",
  "tika-s0104t0:655_3": "Tampi hi aṭṭhuppattiṃ katvā “atthi bhikkhave aññe dhammā”tiādinā upari desanaṃ ārabhissati.",
  "tika-s0104t0:655_4": "Tadeva vivarati “ācariyo”tiādinā.",
  "tika-s0104t0:655_5": "“Mamaṃ vā bhikkhave,",
  "tika-s0104t0:655_6": "pare vaṇṇaṃ bhāseyyu”nti imissā desanāya brahmadattena vuttaṃ vaṇṇaṃ aṭṭhuppattiṃ katvā desitattā āha “antevāsī vaṇṇa”nti.",
  "tika-s0104t0:655_7": "Idāni pāḷiyā sambandhaṃ dassetuṃ “itī”tiādi vuttaṃ.",
  "tika-s0104t0:655_8": "Desanākusaloti “imissā aṭṭhuppattiyā ayaṃ desanā sambhavatī”ti desanāya kusalo,",
  "tika-s0104t0:655_9": "etena pakaraṇānuguṇaṃ bhagavato thomanamakāsi.",
  "tika-s0104t0:655_10": "Esā hi saṃvaṇṇanakānaṃ pakati,",
  "tika-s0104t0:655_11": "yadidaṃ tattha tattha pakaraṇādhigataguṇena bhagavato thomanā. Vā-",
  "tika-s0104t0:655_12": "saddo cettha upamānasamuccayasaṃsayavacanavossaggapadapūraṇasadisavikappādīsu bahūsvatthesu dissati.",
  "tika-s0104t0:655_13": "Tathā hesa “paṇḍitovāpi tena so”tiādīsu upamāne dissati,",
  "tika-s0104t0:655_14": "sadisabhāveti attho.",
  "tika-s0104t0:655_15": "“Taṃ vāpi dhīrā muniṃ pavedayantī”tiādīsu samuccaye.",
  "tika-s0104t0:655_16": "“Ke vā ime kassa vā”tiādīsu saṃsaye.",
  "tika-s0104t0:655_17": "“Ayaṃ vā (ayañca) imesaṃ samaṇabrāhmaṇānaṃ sabbabālo sabbamūḷho”tiādīsu vacanavossagge.",
  "tika-s0104t0:655_18": "“Na vāyaṃ kumārako mattamaññāsī”tiādīsu padapūraṇe.",
  "tika-s0104t0:655_19": "“Madhuṃ vā maññati bālo,",
  "tika-s0104t0:655_20": "yāva pāpaṃ na paccatī”tiādīsu sadise.",
  "tika-s0104t0:655_21": "“Ye hi keci bhikkhave,",
  "tika-s0104t0:655_22": "samaṇā vā brāhmaṇā vā”tiādīsu vikappe.",
  "tika-s0104t0:655_23": "Idhāpi vikappeyeva.",
  "tika-s0104t0:655_24": "Mama vā dhammassa vā saṅghassa vāti vividhā visuṃ vikappanassa jotakattāti āha “vā-",
  "tika-s0104t0:655_25": "saddo vikappanattho”ti. Para-",
  "tika-s0104t0:655_26": "saddo pana attheva aññattho “ahañceva kho pana dhammaṃ deseyyaṃ,",
  "tika-s0104t0:655_27": "pare ca me na ājāneyyu”ntiādīsu atthi adhikattho “indriyaparopariyatta”ntiādīsu atthi pacchābhāgattho “parato āgamissatī”tiādīsu.",
  "tika-s0104t0:655_28": "Atthi paccanīkattho “uppannaṃ parappavādaṃ sahadhammena suniggahitaṃ niggahetvā”tiādīsu idhāpi paccanīkatthoti dasseti “paṭiviruddhā sattā”ti iminā.",
  "tika-s0104t0:655_29": "Sāsanassa paccanīkabhūtā paccatthikā sattāti attho. Ta-",
  "tika-s0104t0:655_30": "saddo pareti vuttamatthaṃ avaṇṇabhāsanakiriyāvisiṭṭhaṃ parāmasatīti vuttaṃ “ye avaṇṇaṃ vadanti, tesū”ti.",
  "tika-s0104t0:656_0": "Nanu tesaṃ āghāto natthi guṇamahattattā,",
  "tika-s0104t0:656_1": "atha kasmā evaṃ vuttanti codanālesaṃ dassetvā tadapaneti “kiñcāpī”tiādinā.",
  "tika-s0104t0:656_2": "Kiñcāpi natthi,",
  "tika-s0104t0:656_3": "atha kho tathāpīti attho.",
  "tika-s0104t0:656_4": "Īdisesupīti ettha pi-",
  "tika-s0104t0:656_5": "saddo sambhāvanattho,",
  "tika-s0104t0:656_6": "tena ratanattayanimittampi akusalacittaṃ na uppādetabbaṃ,",
  "tika-s0104t0:656_7": "pageva vaṭṭāmisalokāmisanimittanti sambhāveti.",
  "tika-s0104t0:656_8": "Pariyattidhammoyeva saddhammanayanaṭṭhena nettīti dhammanetti.",
  "tika-s0104t0:656_9": "Āhanatīti ābhuso ghaṭṭeti,",
  "tika-s0104t0:656_10": "hiṃsati vā,",
  "tika-s0104t0:656_11": "vibādhati,",
  "tika-s0104t0:656_12": "upatāpeti cāti attho.",
  "tika-s0104t0:656_13": "Katthaci “etthā”ti pāṭho dissati,",
  "tika-s0104t0:656_14": "so pacchālikhito porāṇapāṭhānugatāya ṭīkāya virodhattā,",
  "tika-s0104t0:656_15": "atthayuttiyā ca abhāvato.",
  "tika-s0104t0:656_16": "Yadipi domanassādayo ca āhananti,",
  "tika-s0104t0:656_17": "kopeyeva panāyaṃ niruḷhoti dasseti “kopassetaṃ adhivacana”nti iminā.",
  "tika-s0104t0:656_18": "Avayavatthañhi dassetvā tattha pariyāyena atthaṃ dassento evamāha.",
  "tika-s0104t0:656_19": "Adhivacananti ca adhikicca pavattaṃ vacanaṃ,",
  "tika-s0104t0:656_20": "pasiddhaṃ vā vacanaṃ,",
  "tika-s0104t0:656_21": "nāmanti attho.",
  "tika-s0104t0:656_22": "Evamitaresupi.",
  "tika-s0104t0:656_23": "Ettha ca sabhāvadhammato aññassa kattuabhāvajotanatthaṃ “āhanatī”ti kattutthe āghātasaddaṃ dasseti.",
  "tika-s0104t0:656_24": "Āhanati etena,",
  "tika-s0104t0:656_25": "āhananamattaṃ vā āghātoti karaṇabhāvatthāpi sambhavantiyeva.",
  "tika-s0104t0:656_26": "“Appatītā”ti etassattho “atuṭṭhā asomanassikā”ti vutto,",
  "tika-s0104t0:656_27": "idaṃ pana pākaṭapariyāyena apaccayasaddassa nibbacanadassanaṃ,",
  "tika-s0104t0:656_28": "tammukhena pana na pacceti tenāti appaccayoti kātabbaṃ.",
  "tika-s0104t0:656_29": "Abhirādhayatīti sādhayati.",
  "tika-s0104t0:656_30": "Etthāti etesu tīsu padesu.",
  "tika-s0104t0:656_31": "Dvīhīti āghātaanabhiraddhipadehi.",
  "tika-s0104t0:656_32": "Ekenāti apaccayapadena.",
  "tika-s0104t0:656_33": "Ettakesu gahitesu taṃsampayuttā aggahitā siyuṃ,",
  "tika-s0104t0:656_34": "na ca sakkā tepi aggahituṃ ekuppādādisabhāvattāti codanaṃ visodhetuṃ “tesa”ntiādi vuttaṃ,",
  "tika-s0104t0:656_35": "tesanti yathāvuttānaṃ saṅkhārakkhandhavedanākkhandhekadesānaṃ.",
  "tika-s0104t0:656_36": "Sesānanti saññāviññāṇāvasiṭṭhasaṅkhārakkhandhekadesānaṃ.",
  "tika-s0104t0:656_37": "Karaṇanti uppādanaṃ.",
  "tika-s0104t0:656_38": "Āghātādīnañhi pavattiyā paccayasamavāyanaṃ idha “karaṇa”nti vuttaṃ,",
  "tika-s0104t0:656_39": "taṃ pana atthato uppādanameva.",
  "tika-s0104t0:656_40": "Tadanuppādanañhi sandhāya pāḷiyaṃ “na karaṇīyā”ti vuttaṃ.",
  "tika-s0104t0:656_41": "Paṭikkhittameva yathārahaṃ ekuppādanirodhārammaṇavatthubhāvato.",
  "tika-s0104t0:657_0": "Tatthāti tasmiṃ manopadose.",
  "tika-s0104t0:657_1": "“Tesu avaṇṇabhāsakesū”ti iminā ādhāratthe bhummaṃ dasseti.",
  "tika-s0104t0:657_2": "Nimittatthe,",
  "tika-s0104t0:657_3": "bhāvalakkhaṇe vā etaṃ bhummanti āha “tasmiṃ vā avaṇṇe”ti.",
  "tika-s0104t0:657_4": "Na hi aguṇo,",
  "tika-s0104t0:657_5": "nindā vā kopadomanassānaṃ ādhāro sambhavati tabbhāsakāyattattā tesaṃ.",
  "tika-s0104t0:657_6": "Assathāti sattamiyā rūpaṃ ce-",
  "tika-s0104t0:657_7": "saddayogena parikappanavisayattāti dasseti “bhaveyyāthā”ti iminā.",
  "tika-s0104t0:657_8": "“Bhaveyyātha ce,",
  "tika-s0104t0:657_9": "yadi bhaveyyāthā’ti ca vadanto ‘yathākkamaṃ pubbāparayogino ete saddā’ti ñāpetī”ti vadanti.",
  "tika-s0104t0:657_10": "“Kupitā kopena anattamanā domanassenā”ti iminā “evaṃ paṭhamena nayenā”tiādinā vuttavacanaṃ atthantarābhāvadassanena samattheti.",
  "tika-s0104t0:657_11": "“Tumhāka”nti iminā samānattho “tumha”nti eko saddo “amhāka”nti iminā samānattho “amha”nti saddo viya",
  "tika-s0104t0:657_12": "yathā “tasmā hi amhaṃ daharā na mīyare”ti āha “tumhākaṃyevā”ti.",
  "tika-s0104t0:657_13": "Atthavasā liṅgavipariyāyoti katvā “tāya ca anattamanatāyā”ti vuttaṃ.",
  "tika-s0104t0:657_14": "“Antarāyo”ti vutte samaṇadhammavisesānanti atthassa pakaraṇato viññāyamānattā,",
  "tika-s0104t0:657_15": "viññāyamānatthassa ca saddassa payoge kāmacārattā “paṭhamajjhānādīnaṃ antarāyo”ti vuttaṃ.",
  "tika-s0104t0:657_16": "Ettha ca “antarāyo”ti idaṃ manopadosassa akaraṇīyatāya kāraṇavacanaṃ.",
  "tika-s0104t0:657_17": "Yasmā tumhākameva tena kopādinā paṭhamajjhānādīnamantarāyo bhaveyya,",
  "tika-s0104t0:657_18": "tasmā te kopādipariyāyena vuttā āghātādayo na karaṇīyāti adhippāyo,",
  "tika-s0104t0:657_19": "tena “nāhaṃ sabbaññū”ti issarabhāvena tumhe tato nivāremi,",
  "tika-s0104t0:657_20": "atha kho imināva kāraṇenāti dasseti.",
  "tika-s0104t0:657_21": "Taṃ pana kāraṇavacanaṃ yasmā ādīnavavibhāvanaṃ hoti,",
  "tika-s0104t0:657_22": "tasmā “ādīnavaṃ dassento”ti heṭṭhā vuttanti daṭṭhabbaṃ.",
  "tika-s0104t0:658_0": "So pana manopadoso na kevalaṃ kālantarabhāvinoyeva hitasukhassa antarāyakaro,",
  "tika-s0104t0:658_1": "atha kho taṅkhaṇapavattanārahassapi hitasukhassa antarāyakaroti manopadose ādīnavaṃ daḷhataraṃ katvā",
  "tika-s0104t0:658_2": "dassetuṃ “api nū”tiādimāhātipi sambandho vattabbo.",
  "tika-s0104t0:658_3": "Paresanti ye attato aññe,",
  "tika-s0104t0:658_4": "tesanti attho,",
  "tika-s0104t0:658_5": "na pana “pare avaṇṇaṃ bhāseyyu”ntiādīsu viya paṭiviruddhasattānanti āha “yesaṃ kesañcī”ti.",
  "tika-s0104t0:658_6": "Tadevatthaṃ samattheti “kupito hī”tiādinā.",
  "tika-s0104t0:658_7": "Pāḷiyaṃ subhāsitadubbhāsitavacanajānanampi tadatthajānaneneva siddhanti āha “subhāsitadubbhāsitassa attha”nti.",
  "tika-s0104t0:659_0": "Andhaṃtamanti andhabhāvakaraṃ tamaṃ,",
  "tika-s0104t0:659_1": "ativiya vā tamaṃ.",
  "tika-s0104t0:659_2": "Yaṃ naraṃ sahate abhibhavati,",
  "tika-s0104t0:659_3": "tassa andhatamanti sambandho.",
  "tika-s0104t0:659_4": "Yanti vā bhummatthe paccattavacanaṃ,",
  "tika-s0104t0:659_5": "yasmiṃ kāle sahate,",
  "tika-s0104t0:659_6": "tadā andhatamaṃ hotīti attho,",
  "tika-s0104t0:659_7": "kāraṇaniddeso vā,",
  "tika-s0104t0:659_8": "yena kāraṇena sahate,",
  "tika-s0104t0:659_9": "tena andhatamanti.",
  "tika-s0104t0:659_10": "Evaṃ sati yaṃtaṃ-",
  "tika-s0104t0:659_11": "saddānaṃ niccasambandhattā “yadā”ti ajjhāharitabbaṃ.",
  "tika-s0104t0:659_12": "Kiriyāparāmasanaṃ vā etaṃ,",
  "tika-s0104t0:659_13": "“kodho sahate”ti yadetaṃ kodhassa abhibhavanaṃ vuttaṃ,",
  "tika-s0104t0:659_14": "etaṃ andhatamanti.",
  "tika-s0104t0:659_15": "Tato ca kuddho atthaṃ na jānāti,",
  "tika-s0104t0:659_16": "kuddho dhammaṃ na passatīti yojetabbaṃ.",
  "tika-s0104t0:659_17": "Atthaṃ dhammanti pāḷiatthaṃ,",
  "tika-s0104t0:659_18": "pāḷidhammañca.",
  "tika-s0104t0:659_19": "Cittappakopanoti cittassa pakatibhāvavijahanena padūsako.",
  "tika-s0104t0:659_20": "Antaratoti abbhantarato,",
  "tika-s0104t0:659_21": "cittato vā kodhavasena bhayaṃ jātaṃ.",
  "tika-s0104t0:659_22": "Nti tathāsabhāvaṃ kodhaṃ,",
  "tika-s0104t0:659_23": "kodhassa vā anatthajananādippakāraṃ.",
  "tika-s0104t0:660_0": "Sabbatthāpīti sabbesupi paṭhamadutiyatatiyanayesu.",
  "tika-s0104t0:660_1": "“Avaṇṇe paṭipajjitabbākāra”nti adhikāro.",
  "tika-s0104t0:660_2": "Avaṇṇabhāsakānamavisayattā “tatrā”ti padassa tasmiṃ avaṇṇeti atthova dassito.",
  "tika-s0104t0:660_3": "Abhūtanti kattubhūtaṃ vacanaṃ,",
  "tika-s0104t0:660_4": "yaṃ vacanaṃ abhūtaṃ hotīti attho.",
  "tika-s0104t0:660_5": "Abhūtatoti pana abhūtatākiriyāva bhāvappadhānattā,",
  "tika-s0104t0:660_6": "bhāvalopattā cāti dasseti “abhūtabhāvenevā”ti iminā.",
  "tika-s0104t0:660_7": "“Itipeta”ntiādi nibbeṭhanākāranidassananti dassetuṃ “katha”ntiādi vuttaṃ.",
  "tika-s0104t0:660_8": "Tatrāti tasmiṃ vacane.",
  "tika-s0104t0:660_9": "Yojanāti adhippāyapayojanā.",
  "tika-s0104t0:660_10": "Tuṇhīti abhāsanatthe nipāto,",
  "tika-s0104t0:660_11": "bhāvanapuṃsako cesa.",
  "tika-s0104t0:660_12": "“Itipetaṃ abhūta”nti vatvā “yaṃ tumhehī”tiādinā tadatthaṃ vivarati.",
  "tika-s0104t0:660_13": "Imināpīti pi-",
  "tika-s0104t0:660_14": "saddena anekavidhaṃ kāraṇaṃ sampiṇḍeti.",
  "tika-s0104t0:660_15": "Kāraṇasarūpamāha “sabbaññuyevā”tiādinā. Eva-",
  "tika-s0104t0:660_16": "saddo tīsupi padesu yojetabbo,",
  "tika-s0104t0:660_17": "sabbaññubhāvato na asabbaññū,",
  "tika-s0104t0:660_18": "svākkhātattā na durakkhāto,",
  "tika-s0104t0:660_19": "suppaṭipannattā na duppaṭipannoti imināpi kāraṇena nibbeṭhetabbanti vuttaṃ hoti.",
  "tika-s0104t0:660_20": "“Kasmā pana sabbaññū”tiādipaṭicodanāyapi taṃkāraṇadassanena nibbeṭhetabbamevāti āha “tatra idañcidañca kāraṇa”nti.",
  "tika-s0104t0:660_21": "Tatrāti tesu sabbaññutādīsu.",
  "tika-s0104t0:660_22": "Idañca idañca kāraṇanti anekavidhena kāraṇānukāraṇaṃ dassetvā “na sabbaññū”tiādivacanaṃ nibbeṭhetabbanti attho.",
  "tika-s0104t0:660_23": "Tatridaṃ kāraṇaṃ –",
  "tika-s0104t0:660_24": "sabbaññū eva amhākaṃ satthā aviparītadhammadesanattā.",
  "tika-s0104t0:660_25": "Svākkhāto eva dhammo ekantaniyyānikattā.",
  "tika-s0104t0:660_26": "Suppaṭipanno eva saṅgho saṃkilesarahitattāti.",
  "tika-s0104t0:660_27": "Kāraṇānukāraṇadassanampettha asabbaññutādivacana-",
  "tika-s0104t0:660_28": "nibbeṭhanameva tathādassanassa tesampi kāraṇabhāvatoti daṭṭhabbaṃ.",
  "tika-s0104t0:660_29": "Kāraṇakāraṇampi hi “kāraṇa”ntveva vuccati,",
  "tika-s0104t0:660_30": "patiṭṭhānapatiṭṭhānampi “patiṭṭhāna”ntveva yathā “tiṇehi bhattaṃ siniddhaṃ,",
  "tika-s0104t0:660_31": "pāsāde dhammamajjhāyatī”ti.",
  "tika-s0104t0:660_32": "Dutiyaṃ padanti “ataccha”nti padaṃ.",
  "tika-s0104t0:660_33": "Paṭhamassa padassāti “abhūta”nti padassa.",
  "tika-s0104t0:660_34": "Catutthanti “na ca panetaṃ amhesu saṃvijjatī”ti padaṃ.",
  "tika-s0104t0:660_35": "Tatiyassāti “natthi cetaṃ amhesū”ti padassa.",
  "tika-s0104t0:660_36": "Vividhamekattheyeva pavattaṃ vacanaṃ vivacanaṃ,",
  "tika-s0104t0:660_37": "tadeva vevacanaṃ,",
  "tika-s0104t0:660_38": "vacananti vā attho saddena vacanīyattā “bhagavāti vacanaṃ seṭṭhaṃ,",
  "tika-s0104t0:660_39": "bhagavāti vacanamuttama”ntiādīsu viya.",
  "tika-s0104t0:660_40": "Nānāsabhāvato vigataṃ vacanaṃ yassāti vevacanaṃ vuttanayena,",
  "tika-s0104t0:660_41": "pariyāyavacananti attho.",
  "tika-s0104t0:661_0": "Etthāha –",
  "tika-s0104t0:661_1": "kasmā panettha pariyāyavacanaṃ vuttaṃ,",
  "tika-s0104t0:661_2": "nanu ekekapadavaseneva adhippeto attho siddho,",
  "tika-s0104t0:661_3": "evaṃ siddhe sati kimete tena pariyāyavacanena.",
  "tika-s0104t0:661_4": "Tadetañhi ganthagāravādianekadosakaraṃ,",
  "tika-s0104t0:661_5": "yadi ca taṃ vattabbaṃ siyā,",
  "tika-s0104t0:661_6": "tadeva vuttaṃ assa,",
  "tika-s0104t0:661_7": "na tadaññanti? Vuccate –",
  "tika-s0104t0:661_8": "desanākāle,",
  "tika-s0104t0:661_9": "hi āyatiñca kassaci kathañci tadatthapaṭivedhanatthaṃ pariyāyavacanaṃ vuttaṃ.",
  "tika-s0104t0:661_10": "Desanāpaṭiggāhakesu hi yo tesaṃ pariyāyavacanānaṃ yaṃ pubbe saṅketaṃ karoti “idamimassatthassa vacana”nti,",
  "tika-s0104t0:661_11": "tassa teneva tadatthapaṭivedho hoti.",
  "tika-s0104t0:661_12": "Apica tasmiṃ khaṇe vikkhittacittānaṃ aññavihitānaṃ vipariyāyānaṃ aññena pariyāyena tadatthāvabodhanatthampi pariyāyavacanaṃ vuttaṃ.",
  "tika-s0104t0:661_13": "Yañhi ye na suṇanti,",
  "tika-s0104t0:661_14": "tapparihāyanavasena tesaṃ sabbathā paripuṇṇassa yathāvuttassa atthassa anavabodho siyā,",
  "tika-s0104t0:661_15": "pariyāyavacane pana vutte tabbasena paripuṇṇamatthāvabodho hoti.",
  "tika-s0104t0:661_16": "Atha vā mandabuddhīnaṃ punappunaṃ tadatthalakkhaṇena asammohanatthaṃ pariyāyavacanaṃ vuttaṃ.",
  "tika-s0104t0:661_17": "Mandabuddhīnañhi ekeneva padena ekatthassa sallakkhaṇena sammoho hoti,",
  "tika-s0104t0:661_18": "anekena pariyāyena pana ekatthassa sallakkhaṇena tathāsammoho na hoti anekappavattinimittena ekattheyeva",
  "tika-s0104t0:661_19": "pavattasaddena yathādhippetassa atthassa nicchitattā.",
  "tika-s0104t0:662_0": "Aparo nayo –",
  "tika-s0104t0:662_1": "“anekepi atthā samānabyañjanā hontī”ti yā atthantaraparikappanā siyā,",
  "tika-s0104t0:662_2": "tassā parivajjanatthampi pariyāyavacanaṃ vuttanti veditabbaṃ.",
  "tika-s0104t0:662_3": "Anekesampi hi atthānaṃ ekapadavacanīyatāvasena samānabyañjanattā yathāvuttassa padassa “ayamattho nu kho adhippeto,",
  "tika-s0104t0:662_4": "udāhu ayamatthovā”ti pavattaṃ sotūnamatthantaraparikappanaṃ vevacanaṃ aññamaññaṃ bhedakavasena parivajjeti.",
  "tika-s0104t0:662_5": "Vuttañca –",
  "tika-s0104t0:663_0": "“Nekatthavuttiyā saddo, na visesatthañāpako;",
  "tika-s0104t0:664_0": "Pariyāyena yutto tu, pariyāyo ca bhedako”ti.",
  "tika-s0104t0:665_0": "Aparo nayo –",
  "tika-s0104t0:665_1": "anaññassāpi pariyāyavacanassa vacane anekāhi tāhi tāhi nāmapaññattīhi tesaṃ tesaṃ atthānaṃ paññāpanatthampi pariyāyavacanaṃ vattabbaṃ hoti.",
  "tika-s0104t0:665_2": "Tathā hi pariyāyavacane vutte “imassatthassa idamidampi nāma”nti sotūnaṃ anekadhā nāmapaññattivijānanaṃ.",
  "tika-s0104t0:665_3": "Tato ca taṃtaṃpaññattikosallaṃ hoti seyyathāpi nighaṇṭusatthe paricayataṃ.",
  "tika-s0104t0:665_4": "Apica dhammakathikānaṃ tantiatthupanibandhanaparāvabodhanānaṃ sukhasiddhiyāpi pariyāyavacanaṃ.",
  "tika-s0104t0:665_5": "Tabbacanena hi dhammadesakānaṃ tantiatthassa attano citte upanibandhanena ṭhapanena paresaṃ sotūnamavabodhanaṃ sukhasiddhaṃ hoti.",
  "tika-s0104t0:665_6": "Atha vā sammāsambuddhassa attano dhammaniruttipaṭisambhidāsampattiyā vibhāvanatthaṃ,",
  "tika-s0104t0:665_7": "veneyyānañca tattha bījavāpanatthaṃ pariyāyavacanaṃ bhagavā niddisati.",
  "tika-s0104t0:665_8": "Tadasampattikassa hi tathāvacanaṃ na sambhavati.",
  "tika-s0104t0:665_9": "Tena ca pariyāyavacanena yathāsutena tassaṃ dhammaniruttipaṭisambhidāsampattiyaṃ tapparicaraṇena,",
  "tika-s0104t0:665_10": "tadaññasucaritasamupabrūhanena ca puññasaṅkhātassa bījassa vapanaṃ sambhavati.",
  "tika-s0104t0:665_11": "Ko hi īdisāya sampattiyā viññāyamānāya tadetaṃ nābhipattheyyāti,",
  "tika-s0104t0:665_12": "kiṃ vā bahunā.",
  "tika-s0104t0:665_13": "Yassā dhammadhātuyā suppaṭividdhattā sammāsambuddho yathā sabbasmiṃ atthe appaṭihatañāṇacāro,",
  "tika-s0104t0:665_14": "tathā sabbasmiṃ saddavohāreti ekampi atthaṃ anekehi pariyāyehi bodheti,",
  "tika-s0104t0:665_15": "natthi tattha dandhāyitattaṃ vitthāritattaṃ,",
  "tika-s0104t0:665_16": "nāpi dhammadesanāya hāni,",
  "tika-s0104t0:665_17": "āveṇiko cāyaṃ buddhadhammo.",
  "tika-s0104t0:665_18": "Sabbaññutaññāṇassa hi suppaṭividitabhāvena paṭisambhidāñāṇehi viya tenapi ñāṇena atthe, dhamme,",
  "tika-s0104t0:665_19": "niruttiyā ca appaṭihatavuttitāya buddhalīḷāya ekampi atthaṃ anekehi pariyāyehi bodheti,",
  "tika-s0104t0:665_20": "na pana tasmiṃ saddavohāre,",
  "tika-s0104t0:665_21": "tathābodhane vā mandabhāvo sammābodhanassa sādhanattā,",
  "tika-s0104t0:665_22": "na ca tena atthassa vitthārabhāvo ekassevatthassa desetabbassa subbijānanakāraṇattā,",
  "tika-s0104t0:665_23": "nāpi tabbacanena dhammadesanāhāni tassa desanāsampattibhāvato.",
  "tika-s0104t0:665_24": "Tasmā sātthakaṃ pariyāyavacanaṃ,",
  "tika-s0104t0:665_25": "na cāpi taṃ ganthagāravādianekadosakaranti daṭṭhabbaṃ.",
  "tika-s0104t0:665_26": "Yaṃ panetaṃ vuttaṃ “yadi ca taṃ vattabbaṃ siyā,",
  "tika-s0104t0:665_27": "tadeva vuttaṃ assa,",
  "tika-s0104t0:665_28": "na tadañña”nti,",
  "tika-s0104t0:665_29": "tampi na yuttaṃ payojanantarasambhavato.",
  "tika-s0104t0:665_30": "Tadeva hi avatvā tadaññassa vacanena desanākkhaṇe samāhitacittānampi sammadeva paṭiggaṇhantānaṃ taṃtaṃpadantogadhapavattinimittamārabbha",
  "tika-s0104t0:665_31": "tadatthādhigamo hoti,",
  "tika-s0104t0:665_32": "itarathā tasmiṃyeva pade punappunaṃ vutte tesaṃ tadatthānadhigatatā siyāti.",
  "tika-s0104t0:665_33": "Honti cettha –",
  "tika-s0104t0:666_0": "“Yena kenaci atthassa, bodhāya aññasaddato;",
  "tika-s0104t0:667_0": "Vikkhittakamanānampi, pariyāyakathā katā.",
  "tika-s0104t0:668_0": "Mandānañca amūḷhatthaṃ, atthantaranisedhayā;",
  "tika-s0104t0:669_0": "Taṃtaṃnāmaniruḷhatthaṃ, pariyāyakathā katā.",
  "tika-s0104t0:670_0": "Desakānaṃ sukaratthaṃ, tantiatthāvabodhane;",
  "tika-s0104t0:671_0": "Dhammaniruttibodhatthaṃ, pariyāyakathā katā.",
  "tika-s0104t0:672_0": "Veneyyānaṃ tattha bījavāpanatthañca attano;",
  "tika-s0104t0:673_0": "Dhammadhātuyā līḷāya, pariyāyakathā katā.",
  "tika-s0104t0:674_0": "Tadeva tu avatvāna, tadaññehi pabodhanaṃ;",
  "tika-s0104t0:675_0": "Sammāpaṭiggaṇhantānaṃ, atthādhigamāya kata”nti.",
  "tika-s0104t0:676_0": "Idaṃ pana nibbeṭhanaṃ īdiseyeva,",
  "tika-s0104t0:676_1": "na sabbattha kātabbanti dassento “idañcā”tiādimāha.",
  "tika-s0104t0:676_2": "Tattha avaṇṇeyevāti kāraṇapatirūpaṃ vatvā,",
  "tika-s0104t0:676_3": "avatvā vā dosapatiṭṭhāpanavasena nindāya eva.",
  "tika-s0104t0:676_4": "Na sabbatthāti na kevalaṃ akkosanakhuṃsanavambhanādīsu sabbattha nibbeṭhanaṃ kātabbanti attho.",
  "tika-s0104t0:676_5": "Tadevatthaṃ “yadi hī”tiādinā pākaṭaṃ karoti.",
  "tika-s0104t0:676_6": "“Sāsaṅkanīyo hotī”ti vuttaṃ tathānibbeṭhetabbatāya kāraṇameva “tasmā”ti paṭiniddisati.",
  "tika-s0104t0:676_7": "“Oṭṭhosī”tiādi “na sabbatthā”ti etassa vivaraṇaṃ.",
  "tika-s0104t0:676_8": "Jātināmagottakammasippaābādha liṅga kilesa āpatti akkosanasaṅkhātehi dasahi akkosavatthūhi.",
  "tika-s0104t0:676_9": "Adhivāsanameva khanti,",
  "tika-s0104t0:676_10": "na diṭṭhinijjhānakkhamanādayoti adhivāsanakhanti.",
  "tika-s0104t0:677_0": "6.",
  "tika-s0104t0:677_1": "Evaṃ avaṇṇabhūmiyā saṃvaṇṇanaṃ katvā idāni vaṇṇabhūmiyāpi saṃvaṇṇanaṃ kātumāha “eva”ntiādi.",
  "tika-s0104t0:677_2": "Tattha avaṇṇabhūmiyanti avaṇṇappakāsanaṭṭhāne.",
  "tika-s0104t0:677_3": "Tādilakkhaṇanti ettha “pañcahākārehi tādī iṭṭhāniṭṭhe tādī,",
  "tika-s0104t0:677_4": "cattāvīti tādī,",
  "tika-s0104t0:677_5": "tiṇṇāvīti tādī,",
  "tika-s0104t0:677_6": "muttāvīti tādī,",
  "tika-s0104t0:677_7": "taṃniddesā tādī”ti niddesanayena pañcasu atthesu idha paṭhamenatthena tādī.",
  "tika-s0104t0:677_8": "Tatrāyaṃ niddeso –",
  "tika-s0104t0:678_0": "Kathaṃ arahā iṭṭhāniṭṭhe tādī,",
  "tika-s0104t0:678_1": "arahā lābhepi tādī,",
  "tika-s0104t0:678_2": "alābhepi tādī, yasepi, ayasepi,",
  "tika-s0104t0:678_3": "pasaṃsāyapi,",
  "tika-s0104t0:678_4": "nindāyapi, sukhepi,",
  "tika-s0104t0:678_5": "dukkhepi tādī,",
  "tika-s0104t0:678_6": "ekañce bāhaṃ gandhena limpeyyuṃ,",
  "tika-s0104t0:678_7": "ekañce bāhaṃ vāsiyā taccheyyuṃ,",
  "tika-s0104t0:678_8": "amusmiṃ natthi rāgo,",
  "tika-s0104t0:678_9": "amusmiṃ natthi paṭigho,",
  "tika-s0104t0:678_10": "anunayapaṭighavippahīno ugghāṭinigghāṭivītivatto,",
  "tika-s0104t0:678_11": "anurodhavirodhasamatikkanto,",
  "tika-s0104t0:678_12": "evaṃ arahā iṭṭhāniṭṭhe tādīti.",
  "tika-s0104t0:679_0": "Vacanattho pana tamiva dissatīti tādī,",
  "tika-s0104t0:679_1": "iṭṭhamiva aniṭṭhampi passatīti attho.",
  "tika-s0104t0:679_2": "Tassa lakkhaṇaṃ tādilakkhaṇaṃ,",
  "tika-s0104t0:679_3": "iṭṭhāniṭṭhesu samapekkhanasabhāvo.",
  "tika-s0104t0:679_4": "Atha vā tamiva dissate tādī,",
  "tika-s0104t0:679_5": "so eva sabhāvo,",
  "tika-s0104t0:679_6": "tadeva lakkhaṇaṃ tādilakkhaṇanti.",
  "tika-s0104t0:679_7": "Vaṇṇabhūmiyaṃ tādilakkhaṇaṃ dassetunti sambandho. Para-",
  "tika-s0104t0:679_8": "saddo aññattheti āha “ye kecī”tiādi.",
  "tika-s0104t0:679_9": "Ānandanti bhusaṃ pamodanti taṃsamaṅgino sattā etenāti ānandasaddassa karaṇatthataṃ dasseti.",
  "tika-s0104t0:679_10": "Sobhanamano sumano, cittaṃ,",
  "tika-s0104t0:679_11": "sobhanaṃ vā mano yassāti sumano,",
  "tika-s0104t0:679_12": "taṃsamaṅgīpuggalo.",
  "tika-s0104t0:679_13": "Nanu ca cittavācakabhāve sati cetasikasukhassa bhāvatthatā yuttā,",
  "tika-s0104t0:679_14": "puggalavācakabhāve pana cittameva bhāvattho siyā,",
  "tika-s0104t0:679_15": "na cetasikasukhaṃ,",
  "tika-s0104t0:679_16": "sumanasaddassa dabbanimittaṃ pati pavattattā yathā “daṇḍittaṃ sikhitta”ntiādīti?",
  "tika-s0104t0:679_17": "Saccametaṃ dabbe apekkhite,",
  "tika-s0104t0:679_18": "idha pana tadanapekkhitvā tena dabbena yuttaṃ mūlanimittabhūtaṃ cetasikasukhameva apekkhitvā sumanasaddo pavatto,",
  "tika-s0104t0:679_19": "tasmā etthāpi cetasikasukhameva bhāvattho sambhavati,",
  "tika-s0104t0:679_20": "tenāha “cetasikasukhassetaṃ adhivacana”nti.",
  "tika-s0104t0:679_21": "Etena hi vacanena tadaññacetasikānampi cittapaṭibaddhattā,",
  "tika-s0104t0:679_22": "cittakiriyattā ca yathāsambhavaṃ somanassabhāvo āpajjatīti codanaṃ nāpajjateva ruḷhisaddattā tassa yathā “paṅkaja”nti pariharati.",
  "tika-s0104t0:679_23": "Ubbilayatīti ubbilaṃ,",
  "tika-s0104t0:679_24": "bhindati purimāvatthāya visesaṃ āpajjatīti attho.",
  "tika-s0104t0:679_25": "Tadeva ubbilāvitaṃ paccayantarāgamādivasena.",
  "tika-s0104t0:679_26": "Uddhaṃ palavatīti vā ubbilāvitaṃ akārānaṃ ikāraṃ,",
  "tika-s0104t0:679_27": "ākārañca katvā,",
  "tika-s0104t0:679_28": "cittameva “cetaso”ti vuttattā.",
  "tika-s0104t0:679_29": "Taddhite pana siddhe taṃ abyatirittaṃ tasmiṃ pade vacanīyassa sāmaññabhāvato,",
  "tika-s0104t0:679_30": "tassa vā saddassa nāmapadattā,",
  "tika-s0104t0:679_31": "tasmā kassāti sambandhīvisesānuyoge “cetaso”ti vuttanti dassetuṃ “kassā”tiādi vuttaṃ.",
  "tika-s0104t0:679_32": "Esa nayo īdisesu.",
  "tika-s0104t0:679_33": "Yāya uppannāya kāyacittaṃ vātapūritabhastā viya uddhumāyanākārappattaṃ hoti tassā gehasitāya odagyapītiyā",
  "tika-s0104t0:679_34": "etaṃ adhivacananti sarūpaṃ dasseti “uddhaccāvahāyā”tiādinā.",
  "tika-s0104t0:679_35": "Uddhaccāvahāyāti uddhatabhāvāvahāya.",
  "tika-s0104t0:679_36": "Uppilāpeti cittaṃ uppilāvitaṃ karotīti ubbilāpanā,",
  "tika-s0104t0:679_37": "sā eva pīti, tassā.",
  "tika-s0104t0:679_38": "Khandhavasena dhammavisesattaṃ āha “idhāpī”tiādinā.",
  "tika-s0104t0:679_39": "Avaṇṇabhūmimapekkhāya api-",
  "tika-s0104t0:679_40": "saddo “ayampi pārājiko”tiādīsu viya,",
  "tika-s0104t0:679_41": "idha ca kiñcāpi tesaṃ bhikkhūnaṃ ubbilāvitameva natthi,",
  "tika-s0104t0:679_42": "atha kho āyatiṃ kulaputtānaṃ edisesupi ṭhānesu akusaluppattiṃ paṭisedhento dhammanettiṃ ṭhapetīti.",
  "tika-s0104t0:679_43": "Dvīhi padehi saṅkhārakkhandho,",
  "tika-s0104t0:679_44": "ekena vedanākkhandho vuttoti etthāpi “tesaṃ vasena sesānaṃ sampayuttadhammānaṃ karaṇaṃ paṭikkhittamevā”ti",
  "tika-s0104t0:679_45": "ca aṭṭhakathāyaṃ vuttanayena sakkā viññātunti na vuttaṃ. “Pi-",
  "tika-s0104t0:679_46": "saddo sambhāvanattho”tiādinā vuttanayena cettha attho yathāsambhavaṃ veditabbo.",
  "tika-s0104t0:680_0": "Tumhaṃyevassa tena antarāyoti etthāpi “antarāyo”ti idaṃ “ubbilāvitattassa akaraṇīyatākāraṇavacana”tiādinā",
  "tika-s0104t0:680_1": "heṭṭhā avaṇṇapakkhe amhehi vuttanayānusārena attho daṭṭhabbo.",
  "tika-s0104t0:680_2": "Ettha ca “ānandino ubbilāvitā”ti dīpitaṃ pītimeva gahetvā “tena ubbilāvitattenā”ti vacanaṃ somanassarahitāya",
  "tika-s0104t0:680_3": "pītiyā abhāvato tabbacaneneva “sumanā”ti dīpitaṃ somanassampi siddhamevāti katvā vuttaṃ.",
  "tika-s0104t0:680_4": "Atha vā somanassassa antarāyakaratā pākaṭā,",
  "tika-s0104t0:680_5": "na tathā pītiyāti evaṃ vuttanti daṭṭhabbaṃ.",
  "tika-s0104t0:680_6": "Kasmā panetanti yathāvuttaṃ atthaṃ avibhāgato manasi katvā codeti.",
  "tika-s0104t0:680_7": "Ācariyo “sacca”nti tamatthaṃ paṭijānitvā “taṃ panā”tiādinā vibhajjabyākaraṇavasena pariharati.",
  "tika-s0104t0:681_0": "Tattha etanti ānandādīnamakaraṇīyatāvacanaṃ,",
  "tika-s0104t0:681_1": "nanu bhagavatā vaṇṇitanti sambandho.",
  "tika-s0104t0:681_2": "Buddhoti kittayantassāti “buddho”ti vacanaṃ guṇānussaraṇavasena kathentassa sādhujanassa.",
  "tika-s0104t0:681_3": "Kasiṇenāti kasiṇatāya sakalabhāvena.",
  "tika-s0104t0:681_4": "Jambudīpassāti cetassa avayavabhāvena sambandhīvacanaṃ.",
  "tika-s0104t0:681_5": "Apare pana “jambudīpassāti karaṇavacanatthe sāmivacana”ti vadanti,",
  "tika-s0104t0:681_6": "tesaṃ matena kasiṇajambudīpasaddānaṃ samānādhikaraṇabhāvo daṭṭhabbo,",
  "tika-s0104t0:681_7": "karaṇavacanañca nissakkatthe.",
  "tika-s0104t0:681_8": "Pageva ekadesato panāti api-",
  "tika-s0104t0:681_9": "saddo sambhāvane. Ādi-",
  "tika-s0104t0:681_10": "saddena cettha –",
  "tika-s0104t0:682_0": "“Mā soci udāyi,",
  "tika-s0104t0:682_1": "ānando avītarāgo kālaṃ kareyya,",
  "tika-s0104t0:682_2": "tena cittappasādena sattakkhattuṃ devarajjaṃ kāreyya,",
  "tika-s0104t0:682_3": "sattakkhattuṃ imasmiṃyeva jambudīpe mahārajjaṃ kāreyya,",
  "tika-s0104t0:682_4": "apica udāyi ānando diṭṭheva dhamme parinibbāyissatī”tiādisuttaṃ –",
  "tika-s0104t0:683_0": "Saṅgahitaṃ.",
  "tika-s0104t0:683_1": "Nti suttantare vuttaṃ pītisomanassaṃ.",
  "tika-s0104t0:683_2": "Nekkhammassitanti kāmato nikkhamane kusaladhamme nissitaṃ.",
  "tika-s0104t0:683_3": "Idhāti imasmiṃ sutte.",
  "tika-s0104t0:683_4": "Gehassitanti gehavāsīnaṃ samudāciṇṇato gehasaṅkhāte kāmaguṇe nissitaṃ.",
  "tika-s0104t0:683_5": "Kasmā tadevidhādhippetanti āha “idañhī”tiādi.",
  "tika-s0104t0:683_6": "“Āyasmato channassa uppannasadisa”nti vuttamatthaṃ pākaṭaṃ kātuṃ,",
  "tika-s0104t0:683_7": "samatthetuṃ vā “tenevā”tiādi vuttaṃ.",
  "tika-s0104t0:683_8": "Visesaṃ nibbattetuṃ nāsakkhi bhagavati,",
  "tika-s0104t0:683_9": "dhamme ca pavattagehassitapematāya.",
  "tika-s0104t0:683_10": "Parinibbānakāleti parinibbānāsannakāle bhagavatā paññattena tajjitoti vā sambandho.",
  "tika-s0104t0:683_11": "Parinibbānakāleti vā bhagavato parinibbutakāle saṅghena tajjito nibbattetīti vā sambandho.",
  "tika-s0104t0:683_12": "Brahmadaṇḍenāti “bhikkhūhi itthannāmo neva vattabbo,",
  "tika-s0104t0:683_13": "na ovaditabbo,",
  "tika-s0104t0:683_14": "nānusāsitabbo”ti katena brahmadaṇḍena.",
  "tika-s0104t0:683_15": "Tajjitoti saṃvejito.",
  "tika-s0104t0:683_16": "Tasmāti yasmā gehassitapītisomanassaṃ jhānādīnaṃ antarāyakaraṃ, tasmā.",
  "tika-s0104t0:683_17": "Vuttañhetaṃ bhagavatā sakkapañhasutte “somanassaṃpāhaṃ devānaminda,",
  "tika-s0104t0:683_18": "duvidhena vadāmi sevitabbampi asevitabbampī”ti.",
  "tika-s0104t0:684_0": "“Ayañhī”tiādinā tadevatthaṃ kāraṇato samattheti.",
  "tika-s0104t0:684_1": "Rāgasahitattā hi sā antarāyakarāti.",
  "tika-s0104t0:684_2": "Ettha pana “idañhi rāgasañhitaṃ pītisomanassa”nti vattabbaṃ siyā,",
  "tika-s0104t0:684_3": "tathāpi pītiggahaṇena somanassampi gahitameva hoti somanassarahitāya pītiyā abhāvatoti heṭṭhā vuttanayena pītiyeva gahitā.",
  "tika-s0104t0:684_4": "Apica sevitabbāsevitabbavibhāgassa sutte vacanato somanassassa pākaṭo antarāyakarabhāvo,",
  "tika-s0104t0:684_5": "na tathā pītiyāti sāyeva rāgasahitatthena visesetvā vuttā.",
  "tika-s0104t0:684_6": "Avaṇṇabhūmiyā saddhiṃ sambandhitvā pākaṭaṃ kātuṃ “lobho cā”tiādi vuttaṃ.",
  "tika-s0104t0:684_7": "Kodhasadisovāti avaṇṇabhūmiyaṃ vuttakodhasadiso eva.",
  "tika-s0104t0:684_8": "“Luddho”tiādigāthānaṃ “kuddho”tiādigāthāsu vuttanayena attho daṭṭhabbo.",
  "tika-s0104t0:685_0": "“Mamaṃ vā bhikkhave pare vaṇṇaṃ bhāseyyuṃ,",
  "tika-s0104t0:685_1": "dhammassa vā vaṇṇaṃ bhāseyyuṃ,",
  "tika-s0104t0:685_2": "saṅghassa vā vaṇṇaṃ bhāseyyuṃ,",
  "tika-s0104t0:685_3": "tatra ce tumhe assatha ānandino sumanā ubbilāvitā,",
  "tika-s0104t0:685_4": "api nu tumhe paresaṃ subhāsitadubbhāsitaṃ ājāneyyāthāti?",
  "tika-s0104t0:685_5": "No hetaṃ bhante”ti ayaṃ tatiyavāro nāma avaṇṇabhūmiyaṃ vuttanayavasena tatiyavāraṭṭhāne nīharitabbattā,",
  "tika-s0104t0:685_6": "so desanākāle tena vārena bodhetabbapuggalābhāvato desanāya anāgatopi tadatthasambhavato atthato āgatoyeva.",
  "tika-s0104t0:685_7": "Yathā taṃ vitthāravasena kathāvatthuppakaraṇanti dassetuṃ “tatiyavāro panā”tiādi vuttaṃ,",
  "tika-s0104t0:685_8": "etena saṃvaṇṇanākāle tathābujjhanakasattānaṃ vasena so vāro ānetvā saṃvaṇṇetabboti dasseti.",
  "tika-s0104t0:685_9": "“Yatheva hī”tiādinā tadevatthasambhavaṃ vibhāveti.",
  "tika-s0104t0:685_10": "Kuddho atthaṃ na jānāti yathevāti sambandho.",
  "tika-s0104t0:686_0": "Paṭipajjitabbākāradassanavāreti yathāvuttaṃ tatiyavāraṃ upādāya vattabbe catutthavāre.",
  "tika-s0104t0:686_1": "“Tumhākaṃ satthā”ti vacanato pabhuti yāva “imināpi kāraṇena taccha”nti vacanaṃ,",
  "tika-s0104t0:686_2": "tāva yojanā.",
  "tika-s0104t0:686_3": "“So hi bhagavā”tiādi tabbivaraṇaṃ.",
  "tika-s0104t0:686_4": "Tattha itipīti imināpi kāraṇena.",
  "tika-s0104t0:686_5": "Vitthāro visuddhimagge “anāpatti upasampannassa bhūtaṃ ārocetī”ti vuttepi sabhāgānameva ārocanaṃ yuttanti",
  "tika-s0104t0:686_6": "āha “sabhāgānaṃ bhikkhūnaṃyeva paṭijānitabba”nti.",
  "tika-s0104t0:686_7": "Teyeva hi tassa atthakāmā,",
  "tika-s0104t0:686_8": "saddheyyavacanattañca maññanti,",
  "tika-s0104t0:686_9": "tato ca “sāsanassa amoghatā dīpitā hotī”ti vuttatthasamatthanaṃ siyā.",
  "tika-s0104t0:686_10": "“Evañhī”tiādi kāraṇavacanaṃ.",
  "tika-s0104t0:686_11": "Pāpicchatā ceva parivajjitā,",
  "tika-s0104t0:686_12": "kattubhūtā vā sā,",
  "tika-s0104t0:686_13": "hotīti sambandho.",
  "tika-s0104t0:686_14": "Amoghatāti niyyānikabhāvena atucchatā.",
  "tika-s0104t0:686_15": "Vuttanayenāti “tatra tumhehīti tasmiṃ vaṇṇe tumhehī”tiādinā ceva “dutiyaṃ padaṃ paṭhamassa padassa,",
  "tika-s0104t0:686_16": "catutthañca tatiyassa vevacana”ntiādinā ca vuttanayena.",
  "tika-s0104t0:687_0": "Cūḷasīlavaṇṇanā",
  "tika-s0104t0:688_0": "7.",
  "tika-s0104t0:688_1": "Ko anusandhīti pucchā “nanu ettakeneva yathāvuttehi avaṇṇavaṇṇehi sambandhā desanāmatthakaṃ pattā”ti anuyogasambhavato katā.",
  "tika-s0104t0:688_2": "Vaṇṇena ca avaṇṇena cāti tadubhayapadena.",
  "tika-s0104t0:688_3": "Atthaniddeso viya hi saddaniddesopīti akkharacintakā.",
  "tika-s0104t0:688_4": "Atha vā tathābhāsanassa kāraṇattā,",
  "tika-s0104t0:688_5": "koṭṭhāsattā ca “padehī”ti vuttaṃ.",
  "tika-s0104t0:688_6": "Avaṇṇena ca vaṇṇena cāti pana aguṇaguṇavasena,",
  "tika-s0104t0:688_7": "nindāpasaṃsāvasena ca sarūpadassanaṃ.",
  "tika-s0104t0:688_8": "“Nivatto amūlakatāya vissajjetabbatābhāvato”ti ācariyadhammapālattherena vuttaṃ.",
  "tika-s0104t0:688_9": "Taṃ vitthāretvā desanāya bodhetabbapuggalābhāvato ettakāva sā yuttarūpāti bhagavato ajjhāsayeneva adesanābhāvena nivatto,",
  "tika-s0104t0:688_10": "yathā taṃ vaṇṇabhūmiyaṃ tatiyavārotipi daṭṭhabbaṃ.",
  "tika-s0104t0:688_11": "Tathā bodhetabbapuggalasambhavena vissajjetabbatāya adhigatabhāvato anuvattatiyeva.",
  "tika-s0104t0:688_12": "Itipetaṃ bhūtanti ettha iti-",
  "tika-s0104t0:688_13": "saddo ādiattho taduparipi anuvattakattā,",
  "tika-s0104t0:688_14": "tena vakkhati “idha panā”tiādi.",
  "tika-s0104t0:688_15": "Ettāvatā ayaṃ vaṇṇānusandhīti dassetvā duvidhesu pana tesu vaṇṇesu brahmadattassa vaṇṇānusandhīti dassento “so panā”tiādimāha.",
  "tika-s0104t0:688_16": "Upari suññatāpakāsane anusandhiṃ dassessati “atthi bhikkhave”tiādinā.",
  "tika-s0104t0:689_0": "Evaṃ pucchāvissajjanāmukhena samudāyatthataṃ vatvā idāni avayavatthataṃ dasseti “tatthā”tiādinā.",
  "tika-s0104t0:689_1": "Appameva parito samantato khaṇḍitattā parittaṃ nāmāti āha “appamattakanti parittassa nāma”nti.",
  "tika-s0104t0:689_2": "Mattā vuccati pamāṇaṃ mīyate parimīyateti katvā.",
  "tika-s0104t0:689_3": "Samāsantakakārena appamattakaṃ yathā “bahuputtako”ti,",
  "tika-s0104t0:689_4": "evaṃ oramattakepi.",
  "tika-s0104t0:689_5": "Eteneva “appā mattā appamattā,",
  "tika-s0104t0:689_6": "sā etassāti appamattaka”ntiādinā kapaccayassa sātthakatampi dasseti atthato abhinnattā.",
  "tika-s0104t0:689_7": "Mattakasaddassa anatthakabhāvato sīlameva sīlamattakaṃ.",
  "tika-s0104t0:689_8": "Anatthakabhāvoti ca sakatthatā purimapadattheyeva pavattanato.",
  "tika-s0104t0:689_9": "Na hi saddā kevalaṃ anatthakā bhavantīti akkharacintakā.",
  "tika-s0104t0:689_10": "Nanu ca bhagavato pāramitānubhāvena niratthakamekakkharampi mukhavaraṃ nārohati,",
  "tika-s0104t0:689_11": "sakalañca pariyattisāsanaṃ pade pade catusaccappakāsananti vuttaṃ,",
  "tika-s0104t0:689_12": "kathaṃ tassa anatthakatā sambhavatīti? Saccaṃ,",
  "tika-s0104t0:689_13": "tampi padantarābhihitassa atthassa visesanavasena tadabhihitaṃ atthaṃ vadati eva,",
  "tika-s0104t0:689_14": "so pana attho vināpi tena padantareneva sakkā viññātunti anatthakamicceva vuttanti.",
  "tika-s0104t0:689_15": "Nanu avocumha “anatthakabhāvo…pe…",
  "tika-s0104t0:689_16": "pavattanato”ti.",
  "tika-s0104t0:689_17": "Apica vineyyajjhāsayānurūpavasena bhagavato desanā pavattati,",
  "tika-s0104t0:689_18": "vineyyā ca anādimatisaṃsāre lokiyesuyeva saddesu paribhāvitacittā,",
  "tika-s0104t0:689_19": "loke ca asatipi atthantarāvabodhe vācāsiliṭṭhatādivasena saddapayogo dissati “labbhati palabbhati,",
  "tika-s0104t0:689_20": "khañjati nikhañjati,",
  "tika-s0104t0:689_21": "āgacchati paccāgacchatī”tiādinā.",
  "tika-s0104t0:689_22": "Tathāparicitānañca tathāvidheneva saddapayogena atthāvagamo sukho hotīti anatthakasaddapayogo vuttoti.",
  "tika-s0104t0:689_23": "Evaṃ sabbattha.",
  "tika-s0104t0:689_24": "Hoti cettha –",
  "tika-s0104t0:690_0": "“Padantaravacanīya-ssatthassa visesanāya;",
  "tika-s0104t0:691_0": "Bodhanāya vineyyānaṃ, tathānatthapadaṃ vade”ti.",
  "tika-s0104t0:692_0": "Atha vā sīlamattakanti ettha matta-",
  "tika-s0104t0:692_1": "saddo visesanivattiattho “avitakkavicāramattā dhammā manomattā dhātu manodhātū”ti ca ādīsu viya.",
  "tika-s0104t0:692_2": "“Appamattakaṃ oramattaka”nti padadvayena sāmaññato vuttoyeva hi attho “sīlamattaka”nti padena visesato vutto,",
  "tika-s0104t0:692_3": "tena ca sīlaṃ eva sīlamattaṃ,",
  "tika-s0104t0:692_4": "tadeva sīlamattakanti nibbacanaṃ kātabbanti dassetuṃ “sīlameva sīlamattaka”nti vuttaṃ.",
  "tika-s0104t0:693_0": "Ayaṃ pana aṭṭhakathāmuttako nayo –",
  "tika-s0104t0:693_1": "oramattakanti ettha oranti apārabhāgo “orato bhogaṃ oraṃ pāra”ntiādīsu viya.",
  "tika-s0104t0:693_2": "Atha vā heṭṭhāattho orasaddo oraṃ āgamanāya ye paccayā,",
  "tika-s0104t0:693_3": "te orambhāgiyāni saṃyojanānītiādīsu viya.",
  "tika-s0104t0:693_4": "Sīlañhi samādhipaññāyo apekkhitvā apārabhāge,",
  "tika-s0104t0:693_5": "heṭṭhābhāge ca hoti,",
  "tika-s0104t0:693_6": "ubhayatthāpi “ore pavattaṃ mattaṃ yassā”tiādinā viggaho.",
  "tika-s0104t0:693_7": "Sīlamattakanti etthāpi mattasaddo amahatthavācako “bhesajjamattā”tiādīsu viya.",
  "tika-s0104t0:693_8": "Atha vā sīlepi tadekadesasseva saṅgahaṇatthaṃ amahatthavācako ettha mattasaddo vutto.",
  "tika-s0104t0:693_9": "Tathā hi indriyasaṃvarapaccayasannissitasīlāni idha desanaṃ anāruḷhāni.",
  "tika-s0104t0:693_10": "Kasmāti ce?",
  "tika-s0104t0:693_11": "Yasmā tāni pātimokkhasaṃvaraājīvapārisuddhisīlāni viya na sabbaputhujjanesu pākaṭānīti.",
  "tika-s0104t0:693_12": "Mattanti cettha visesanivattiatthe napuṃsakaliṅgaṃ.",
  "tika-s0104t0:693_13": "Pamāṇappakatthesu pana “matta”nti vā “mattā”ti vā napuṃsakitthiliṅgaṃ.",
  "tika-s0104t0:694_0": "“Idaṃ vuttaṃ hotī”tiādinā saha yojanāya piṇḍatthaṃ dasseti.",
  "tika-s0104t0:694_1": "Yena sīlena vadeyya,",
  "tika-s0104t0:694_2": "etaṃ sīlamattakaṃ nāmāti sambandho.",
  "tika-s0104t0:694_3": "“Vaṇṇaṃ vadāmīti ussāhaṃ katvāpī”ti idaṃ “vaṇṇaṃ vadamāno”ti etassa vivaraṇaṃ.",
  "tika-s0104t0:694_4": "Etena hi “ekapuggalo bhikkhave,",
  "tika-s0104t0:694_5": "loke uppajjamāno uppajjatī”tiādīsu viya mānasaddassa sāmatthiyatthataṃ dasseti.",
  "tika-s0104t0:694_6": "“Ussāhaṃ kurumāno”ti avatvā “katvā”ti ca vacanaṃ tvādipaccayantapadānamiva mānantapaccayantapadānampi parakiriyāpekkhamevāti dassanatthaṃ.",
  "tika-s0104t0:694_7": "“Tattha siyā”tiādinā sandhāyabhāsitamatthaṃ ajānitvā nītatthameva gahetvā suttantaravirodhitaṃ maññamānassa kassaci īdisī codanā siyāti dasseti.",
  "tika-s0104t0:694_8": "Tatthāti tasmiṃ “appamattakaṃ kho paneta”ntiādivacane.",
  "tika-s0104t0:694_9": "Kammaṭṭhānabhāvane yuñjati sīlenāti yogī, tassa.",
  "tika-s0104t0:695_0": "Alaṅkaraṇaṃ vibhūsanaṃ alaṅkāro,",
  "tika-s0104t0:695_1": "pasādhanakiriyā.",
  "tika-s0104t0:695_2": "Alaṃ karoti etenevāti vā alaṅkāro,",
  "tika-s0104t0:695_3": "kuṇḍalādipasādhanaṃ.",
  "tika-s0104t0:695_4": "Maṇḍīyate maṇḍanaṃ,",
  "tika-s0104t0:695_5": "ūnaṭṭhānapūraṇaṃ.",
  "tika-s0104t0:695_6": "Maṇḍīyati etenāti vā maṇḍanaṃ,",
  "tika-s0104t0:695_7": "mukhacuṇṇādiūnapūraṇopakaraṇaṃ.",
  "tika-s0104t0:695_8": "Idha pana sadisavohārena,",
  "tika-s0104t0:695_9": "taddhitavasena vā sīlameva tathā vuttaṃ.",
  "tika-s0104t0:695_10": "Maṇḍaneti maṇḍanahetu,",
  "tika-s0104t0:695_11": "maṇḍanakiriyānimittaṃ gatoti attho.",
  "tika-s0104t0:695_12": "Atha vā maṇḍati sīlenāti maṇḍano,",
  "tika-s0104t0:695_13": "maṇḍanajātiko puriso.",
  "tika-s0104t0:695_14": "Bahumhi cetaṃ jātyāpekkhāya ekavacanaṃ.",
  "tika-s0104t0:695_15": "Ubbāhanatthepi hi ekavacanamicchanti keci,",
  "tika-s0104t0:695_16": "tadayuttameva saddasatthe anāgatattā,",
  "tika-s0104t0:695_17": "atthayuttiyā ca abhāvato.",
  "tika-s0104t0:695_18": "Kathañhi ekavacananiddiṭṭhato ubbāhanakaraṇaṃ yuttaṃ siyā ekasmiṃ yevatthe ubbāhitabbassa aññassatthassa abhāvato.",
  "tika-s0104t0:695_19": "Tasmā vipallāsavasena bahvatthe idaṃ ekavacanaṃ daṭṭhabbaṃ,",
  "tika-s0104t0:695_20": "maṇḍanasīlesūti attho.",
  "tika-s0104t0:695_21": "Ācariyadhammapālattherenapi hi ayamevidha vinicchayo vutto.",
  "tika-s0104t0:695_22": "Aggatanti uttamabhāvaṃ.",
  "tika-s0104t0:696_0": "Assaṃ bhavissāmīti ākaṅkheyyāti sambandho.",
  "tika-s0104t0:696_1": "Assāti bhaveyya.",
  "tika-s0104t0:696_2": "Paripūrakārīti cettha iti-",
  "tika-s0104t0:696_3": "saddo ādiattho,",
  "tika-s0104t0:696_4": "pakārattho vā,",
  "tika-s0104t0:696_5": "tena sakalampi sīlathomanasuttaṃ dasseti.",
  "tika-s0104t0:697_0": "Kikīva aṇḍanti etthāpi tadatthena iti-saddena –",
  "tika-s0104t0:698_0": "“Kikīva aṇḍaṃ camarīva vāladhiṃ,",
  "tika-s0104t0:699_0": "Piyaṃva puttaṃ nayanaṃva ekakaṃ;",
  "tika-s0104t0:700_0": "Tatheva sīlaṃ anurakkhamānā,",
  "tika-s0104t0:701_0": "Supesalā hotha sadā sagāravā”ti. ; –",
  "tika-s0104t0:702_0": "Gāthaṃ saṅgaṇhāti.",
  "tika-s0104t0:702_1": "“Pupphagandho”ti vatvā tadekadesena dassetuṃ “na candana”ntiādi vuttaṃ.",
  "tika-s0104t0:702_2": "Candanaṃ tagaraṃ mallikāti hi taṃsahacaraṇato tesaṃ gandhova vutto.",
  "tika-s0104t0:702_3": "Pupphagandhoti ca pupphañca tadavaseso gandho cāti attho.",
  "tika-s0104t0:702_4": "Tagaramallikāhi vā avasiṭṭho “pupphagandho”ti vutto.",
  "tika-s0104t0:702_5": "Satañca gandhoti ettha sīlameva sadisavohārena vā taddhitavasena vā gandho.",
  "tika-s0104t0:702_6": "Sīlanibandhano vā thutighoso vuttanayena “gandho”ti adhippeto.",
  "tika-s0104t0:702_7": "Sīlañhi kittiyā nimittaṃ.",
  "tika-s0104t0:702_8": "Yathāha “sīlavato kalyāṇo kittisaddo abbhuggacchatī”ti.",
  "tika-s0104t0:702_9": "Sappuriso pavāyati pakārehi gandhati tassa gandhūpagarukkhapaṭibhāgattā.",
  "tika-s0104t0:703_0": "Vassikīti sumanapupphaṃ,",
  "tika-s0104t0:703_1": "“vassika”ntipi pāṭho,",
  "tika-s0104t0:703_2": "tadatthova.",
  "tika-s0104t0:703_3": "Gandhā eva gandhajātā,",
  "tika-s0104t0:703_4": "gandhappakārā vā.",
  "tika-s0104t0:703_5": "Yvāyanti yadidaṃ,",
  "tika-s0104t0:703_6": "uttamo gandho vātīti sambandho.",
  "tika-s0104t0:704_0": "Sammadaññā vimuttānanti sammā aññāya jānitvā,",
  "tika-s0104t0:704_1": "aggamaggena vā vimuttānaṃ.",
  "tika-s0104t0:704_2": "Maggaṃ na vindatīti kāraṇaṃ na labhati,",
  "tika-s0104t0:704_3": "na jānāti vā.",
  "tika-s0104t0:705_0": "“Sīle patiṭṭhāyā”ti gāthāya paṭisandhipaññāya sapañño ātāpī vīriyavā pārihārikapaññāya nipako narasaṅkhāto",
  "tika-s0104t0:705_1": "bhikkhu sīle patiṭṭhāya cittaṃ tappadhānena vuttaṃ samādhiṃ bhāvayaṃ bhāvayanto bhāvanāhetu tathā paññaṃ",
  "tika-s0104t0:705_2": "vipassanañca imaṃ antojaṭābahijaṭāsaṅkhātaṃ jaṭaṃ vijaṭaye vijaṭeyya vijaṭituṃ samattheyyāti saṅkhepattho.",
  "tika-s0104t0:706_0": "Pathaviṃ nissāyāti pathaviṃ rasaggahaṇavasena nissāya,",
  "tika-s0104t0:706_1": "sīlasmiṃ pana paripūraṇavasena nissāya patiṭṭhānaṃ daṭṭhabbaṃ.",
  "tika-s0104t0:707_0": "Appakamahantatāya pārāpārādi viya upanidhāpaññattibhāvato aññamaññaṃ upanidhāya āhāti vissajjetuṃ “upari guṇe upanidhāyā”ti vuttaṃ.",
  "tika-s0104t0:707_1": "Sīlañhīti ettha hi-",
  "tika-s0104t0:707_2": "saddo kāraṇattho,",
  "tika-s0104t0:707_3": "tenidaṃ kāraṇaṃ dasseti “yasmā sīlaṃ kiñcāpi patiṭṭhābhāvena samādhissa bahūpakāraṃ,",
  "tika-s0104t0:707_4": "pabhāvādiguṇavisese panassa upanidhāya kalampi bhāgaṃ na upeti,",
  "tika-s0104t0:707_5": "tathā samādhi ca paññāyā”ti.",
  "tika-s0104t0:707_6": "Tenevāha “tasmā”tiādi.",
  "tika-s0104t0:707_7": "Na pāpuṇātīti guṇasamabhāvena na sampāpuṇāti,",
  "tika-s0104t0:707_8": "na sametīti vuttaṃ hoti.",
  "tika-s0104t0:707_9": "Uparimanti samādhipaññaṃ.",
  "tika-s0104t0:707_10": "Upanidhāyāti upatthambhaṃ katvā.",
  "tika-s0104t0:707_11": "Tañhi tādisāya paññattiyā upatthambhanaṃ hoti.",
  "tika-s0104t0:707_12": "Heṭṭhimanti sīlasamādhidvayaṃ.",
  "tika-s0104t0:708_0": "“Katha”ntiādi vitthāravacanaṃ.",
  "tika-s0104t0:708_1": "Kaṇḍambamūlikapāṭihāriyakathanañcettha yathākathañcipi sīlassa samādhimapāpuṇatāsiddhiyevidhādhippetāti pākaṭatarapāṭihāriyabhāvena,",
  "tika-s0104t0:708_2": "nidassananayena cāti daṭṭhabbaṃ. “Abhi…pe…",
  "tika-s0104t0:708_3": "titthiyamaddana”nti idaṃ pana tassa yamakapāṭihāriyassa supākaṭabhāvadassanatthaṃ,",
  "tika-s0104t0:708_4": "aññehi bodhimūle ñātisamāgamādīsu ca katapāṭihāriyehi visesadassanatthañca vuttaṃ.",
  "tika-s0104t0:708_5": "Sambodhito hi aṭṭhamepi divase devatānaṃ “buddho vā no vā”ti uppannakaṅkhāvidhamanatthaṃ ākāse ratanacaṅkamaṃ māpetvā caṅkamanto pāṭihāriyaṃ akāsi,",
  "tika-s0104t0:708_6": "tato dutiyasaṃvacchare kulanagaragato kapilavatthupure nigrodhārāme ñātīnaṃ samāgamepi tesaṃ mānamadappahānatthaṃ yamakapāṭihāriyaṃ akāsi.",
  "tika-s0104t0:708_7": "Tattha abhisambodhitoti abhisambujjhanakālato.",
  "tika-s0104t0:708_8": "Sāvatthinagaradvāreti sāvatthinagarassa dakkhiṇadvāre.",
  "tika-s0104t0:708_9": "Kaṇḍambarukkhamūleti kaṇḍena nāma pasenadirañño uyyānapālena ropitattā kaṇḍambanāmakassa rukkhassa mūle.",
  "tika-s0104t0:708_10": "Yamakapāṭihāriyakaraṇatthāya bhagavato citte uppanne “tadanucchavikaṃ ṭhānaṃ icchitabba”nti ratanamaṇḍapādi",
  "tika-s0104t0:708_11": "sakkena devaraññā āṇattena vissakammunā katanti vadanti keci.",
  "tika-s0104t0:708_12": "Bhagavatā nimmitanti apare.",
  "tika-s0104t0:708_13": "Aṭṭhakathāsu pana anekāsu “sakkena devānamindena āṇāpitena vissakammadevaputtena maṇḍapo kato,",
  "tika-s0104t0:708_14": "caṅkamo pana bhagavatā nimmito”ti vuttaṃ.",
  "tika-s0104t0:708_15": "Dibbasetacchatte devatāhi dhāriyamāneti attho viññāyati aññesamasambhavato.",
  "tika-s0104t0:708_16": "“Dvādasayojanāya parisāyā”ti idaṃ catūsu disāsu paccekaṃ dvādasayojanaṃ manussaparisaṃ sandhāya vuttaṃ.",
  "tika-s0104t0:708_17": "Tadā kira dasasahassilokadhātuto cakkavāḷagabbhaṃ paripūretvā devabrahmānopi sannipatiṃsu.",
  "tika-s0104t0:708_18": "Yo koci evarūpaṃ pāṭihāriyaṃ kātuṃ samattho ce,",
  "tika-s0104t0:708_19": "so āgacchatūti codanāsadisattā vuttaṃ “attādānaparidīpana”nti.",
  "tika-s0104t0:708_20": "Attādānañhi anuyogo paṭipakkhassa attassa ādānaṃ gahaṇanti katvā.",
  "tika-s0104t0:708_21": "Titthiyamaddananti “pāṭihāriyaṃ karissāmā”ti kuhāyanavasena pubbe uṭṭhitānaṃ titthiyānaṃ maddanaṃ,",
  "tika-s0104t0:708_22": "tañca tathā kātuṃ asamatthatāsampādanameva.",
  "tika-s0104t0:708_23": "Tadetaṃ padadvayaṃ “yamakapāṭihāriya”nti etena sambandhitabbaṃ.",
  "tika-s0104t0:708_24": "Rājagahaseṭṭhino candanaghaṭikuppattito paṭṭhāya sabbameva cettha vattabbaṃ.",
  "tika-s0104t0:709_0": "Uparimakāyatotiādi paṭisambhidāmagge āgatanayadassanaṃ,",
  "tika-s0104t0:709_1": "tena vuttaṃ “itiādinayappavatta”nti,",
  "tika-s0104t0:709_2": "“sabbaṃ vitthāretabba”nti ca.",
  "tika-s0104t0:709_3": "Tatthāyaṃ pāḷiseso –",
  "tika-s0104t0:710_0": "“Heṭṭhimakāyato aggikkhandho pavattati,",
  "tika-s0104t0:710_1": "uparimakāyato udakadhārā pavattati.",
  "tika-s0104t0:710_2": "Puratthimakāyato aggi,",
  "tika-s0104t0:710_3": "pacchimakāyato udakaṃ.",
  "tika-s0104t0:710_4": "Pacchimakāyato aggi,",
  "tika-s0104t0:710_5": "puratthimakāyato udakaṃ.",
  "tika-s0104t0:710_6": "Dakkhiṇaakkhito aggi,",
  "tika-s0104t0:710_7": "vāmaakkhito udakaṃ.",
  "tika-s0104t0:710_8": "Vāmaakkhito aggi,",
  "tika-s0104t0:710_9": "dakkhiṇaakkhito udakaṃ.",
  "tika-s0104t0:710_10": "Dakkhiṇakaṇṇasotato aggi,",
  "tika-s0104t0:710_11": "vāmakaṇṇasotato udakaṃ.",
  "tika-s0104t0:710_12": "Vāmakaṇṇasotato aggi,",
  "tika-s0104t0:710_13": "dakkhiṇakaṇṇasotato udakaṃ.",
  "tika-s0104t0:710_14": "Dakkhiṇanāsikāsotato aggi,",
  "tika-s0104t0:710_15": "vāmanāsikāsotato udakaṃ.",
  "tika-s0104t0:710_16": "Vāmanāsikāsotato aggi,",
  "tika-s0104t0:710_17": "dakkhiṇanāsikāsotato udakaṃ.",
  "tika-s0104t0:710_18": "Dakkhiṇaaṃsakūṭato aggi,",
  "tika-s0104t0:710_19": "vāmaaṃsakūṭato udakaṃ.",
  "tika-s0104t0:710_20": "Vāmaaṃsakūṭato aggi,",
  "tika-s0104t0:710_21": "dakkhiṇaaṃsakūṭato udakaṃ.",
  "tika-s0104t0:710_22": "Dakkhiṇahatthato aggi,",
  "tika-s0104t0:710_23": "vāmahatthato udakaṃ.",
  "tika-s0104t0:710_24": "Vāmahatthato aggi,",
  "tika-s0104t0:710_25": "dakkhiṇahatthato udakaṃ.",
  "tika-s0104t0:710_26": "Dakkhiṇapassato aggi,",
  "tika-s0104t0:710_27": "vāmapassato udakaṃ.",
  "tika-s0104t0:710_28": "Vāmapassato aggi,",
  "tika-s0104t0:710_29": "dakkhiṇapassato udakaṃ.",
  "tika-s0104t0:710_30": "Dakkhiṇapādato aggi,",
  "tika-s0104t0:710_31": "vāmapādato udakaṃ.",
  "tika-s0104t0:710_32": "Vāmapādato aggi,",
  "tika-s0104t0:710_33": "dakkhiṇapādato udakaṃ.",
  "tika-s0104t0:710_34": "Aṅgulaṅgulehi aggi,",
  "tika-s0104t0:710_35": "aṅgulantarikāhi udakaṃ.",
  "tika-s0104t0:710_36": "Aṅgulantarikāhi aggi,",
  "tika-s0104t0:710_37": "aṅgulaṅgulehi udakaṃ.",
  "tika-s0104t0:710_38": "Ekekalomato aggi,",
  "tika-s0104t0:710_39": "ekekalomato udakaṃ.",
  "tika-s0104t0:710_40": "Lomakūpato lomakūpato aggikkhandho pavattati,",
  "tika-s0104t0:710_41": "lomakūpato lomakūpato udakadhārā pavattatī”ti.",
  "tika-s0104t0:711_0": "Aṭṭhakathāyaṃ pana “ekekalomakūpato” icceva āgataṃ.",
  "tika-s0104t0:712_0": "Channaṃ vaṇṇānanti etthāpi nīlānaṃ pītakānaṃ lohitakānaṃ odātānaṃ mañjiṭṭhānaṃ pabhassarānanti ayaṃ sabbopi pāḷiseso peyyālanayena, ādi-",
  "tika-s0104t0:712_1": "saddena ca dassito.",
  "tika-s0104t0:712_2": "Ettha ca channaṃ vaṇṇānaṃ ubbāhanabhūtānaṃ yamakā yamakā vaṇṇā pavattantīti pāṭhasesena sambandho,",
  "tika-s0104t0:712_3": "tena vakkhati “dutiyā dutiyā rasmiyo”tiādi.",
  "tika-s0104t0:712_4": "Tattha hi tāsaṃ yamakaṃ yamakaṃ pavattanākārena saha āvajjanaparikammādhiṭṭhānānaṃ visuṃ pavatti dassitā.",
  "tika-s0104t0:712_5": "Keci pana “channaṃ vaṇṇāna”nti etassa “aggikkhandho udakadhārā”ti purimehi padehi sambandhaṃ vadanti,",
  "tika-s0104t0:712_6": "tadayuttameva aggikkhandhaudakadhārānaṃ atthāya tejokasiṇavāyokasiṇānaṃ samāpajjanassa vakkhamānattā.",
  "tika-s0104t0:712_7": "Channaṃ vaṇṇānaṃ chabbaṇṇā pavattantīti kattuvasena vā sambandho yathā “ekassa cepi bhikkhuno na paṭibhāseyya taṃ bhikkhuniṃ apasādetu”nti.",
  "tika-s0104t0:712_8": "Kattukammesu hi bahulā sāmivacanaṃ ākhyātapayogepi icchanti neruttikā.",
  "tika-s0104t0:713_0": "Evaṃ pāḷinayena yamakapāṭihāriyaṃ dassetvā idāni taṃ aṭṭhakathānayena vivaranto paccāsattinayena “channaṃ",
  "tika-s0104t0:713_1": "vaṇṇāna”nti padameva paṭhamaṃ vivarituṃ “tassā”tiādimāha.",
  "tika-s0104t0:713_2": "Tattha tassāti bhagavato.",
  "tika-s0104t0:713_3": "“Suvaṇṇavaṇṇā rasmiyo”ti idaṃ tāsaṃ pītābhānaṃ yebhuyyatāya vuttaṃ,",
  "tika-s0104t0:713_4": "chabbaṇṇāhi rasmīhi alaṅkaraṇakālo viyāti attho.",
  "tika-s0104t0:713_5": "Tāpi hi cakkavāḷagabbhato uggantvā brahmalokamāhacca paṭinivattitvā cakkavāḷamukhavaṭṭimeva gaṇhiṃsu.",
  "tika-s0104t0:713_6": "Ekacakkavāḷagabbhaṃ vaṅkagopānasikaṃ viya bodhigharaṃ ahosi ekālokaṃ.",
  "tika-s0104t0:713_7": "Dutiyā dutiyā rasmiyoti purimapurimato pacchā pacchā nikkhantā rasmiyo.",
  "tika-s0104t0:713_8": "Kasmā sadisākāravasena “viyā”ti vacanaṃ vuttanti āha “dvinnañcā”tiādi.",
  "tika-s0104t0:713_9": "Dvinnañca cittānaṃ ekakkhaṇe pavatti nāma natthi,",
  "tika-s0104t0:713_10": "yehi tā evaṃ siyuṃ,",
  "tika-s0104t0:713_11": "tathāpi iminā kāraṇadvayena evameva khāyantīti adhippāyo.",
  "tika-s0104t0:713_12": "Bhavaṅgaparivāsassāti bhavaṅgavasena parivasanassa,",
  "tika-s0104t0:713_13": "bhavaṅgasaṅkhātassa parivasanassa vā,",
  "tika-s0104t0:713_14": "bhavaṅgapatanassāti vuttaṃ hoti.",
  "tika-s0104t0:713_15": "Āciṇṇavasitāyāti āvajjanasamāpajjanādīhi pañcahākārehi samāciṇṇaparicayatāya.",
  "tika-s0104t0:713_16": "Nanu ca ekassāpi cittassa pavattiyā dve kisso rasmiyopi sambhaveyyunti anuyogamapaneti “tassā tassā pana rasmiyā”tiādinā.",
  "tika-s0104t0:713_17": "Cittavāranānattā āvajjanaparikammacittāni,",
  "tika-s0104t0:713_18": "kasiṇanānattā adhiṭṭhānacittavārānipi visuṃ visuṃyeva pavattanti.",
  "tika-s0104t0:713_19": "Āvajjanāvasāne tikkhattuṃ pavattajavanāni parikammanāmeneva idha vuttāni.",
  "tika-s0104t0:714_0": "Kathanti āha “nīlarasmiatthāya hī”tiādi.",
  "tika-s0104t0:714_1": "“Mañjiṭṭharasmiatthāya lohitakasiṇaṃ,",
  "tika-s0104t0:714_2": "pabhassararasmiatthāya pītakasiṇa”nti idaṃ lohitapītarasmīnaṃ kāraṇeyeva vutte siddhanti na vuttaṃ.",
  "tika-s0104t0:714_3": "Tāsameva hi mañjiṭṭhapabhassararasmiyo visesapabhedabhūtāti.",
  "tika-s0104t0:714_4": "“Aggikkhandhatthāyā”tiādinā “uparimakāyato”tiādīnaṃ vivaraṇaṃ.",
  "tika-s0104t0:714_5": "Aggikkhandhaudakakkhandhāpi aññamaññaasammissā yāva brahmalokā uggantvā cakkavāḷamukhavaṭṭiyaṃ patiṃsu,",
  "tika-s0104t0:714_6": "taṃ divasaṃ pana satthā yo yo yasmiṃ yasmiṃ dhamme ca pāṭihāriye ca pasanno,",
  "tika-s0104t0:714_7": "tassa tassa ajjhāsayavasena taṃ taṃ dhammañca kathesi,",
  "tika-s0104t0:714_8": "pāṭihāriyañca dassesi,",
  "tika-s0104t0:714_9": "evaṃ dhamme bhāsiyamāne,",
  "tika-s0104t0:714_10": "pāṭihāriye ca kariyamāne mahājano dhammābhisamayo ahosi.",
  "tika-s0104t0:714_11": "Tasmiñca samāgame attano manaṃ gahetvā pañhaṃ pucchituṃ samatthaṃ adisvā nimmitaṃ buddhaṃ māpesi,",
  "tika-s0104t0:714_12": "tena pucchitaṃ pañhaṃ satthā vissajjesi.",
  "tika-s0104t0:714_13": "Satthārā pucchitaṃ pañhaṃ so vissajjesi,",
  "tika-s0104t0:714_14": "satthu caṅkamanakāle nimmito ṭhānādīsu aññataraṃ kappesi,",
  "tika-s0104t0:714_15": "tassa caṅkamanakāle satthā ṭhānādīsu aññataraṃ kappesīti etamatthaṃ dassetuṃ “satthā caṅkamatī”tiādi vuttaṃ.",
  "tika-s0104t0:714_16": "“Sabbaṃ vitthāretabba”nti etena “satthā tiṭṭhati,",
  "tika-s0104t0:714_17": "nimmito caṅkamati vā nisīdati vā seyyaṃ vā kappetī”tiādinā catūsu iriyāpathesu ekekamūlakā satthupakkhe cattāro,",
  "tika-s0104t0:714_18": "nimmitapakkhe cattāroti sabbe aṭṭha vārā vitthāretvā vattabbāti dasseti.",
  "tika-s0104t0:714_19": "Yasmā sīlaṃ samādhissa patiṭṭhāmattameva hutvā nivattati,",
  "tika-s0104t0:714_20": "samādhiyeva tattha patiṭṭhāya yathāvuttaṃ sabbaṃ pāṭihāriyakiccaṃ pavatteti,",
  "tika-s0104t0:714_21": "tasmā tadetaṃ samādhikiccamevāti vuttaṃ “ettha ekampī”tiādi.",
  "tika-s0104t0:715_0": "“Yaṃ panā”tiādinā samādhissa paññamapāpuṇatā vibhāvitā,",
  "tika-s0104t0:715_1": "yaṃ pana paṭivijjhi,",
  "tika-s0104t0:715_2": "idaṃ paṭivijjhanaṃ paññākiccanti attho.",
  "tika-s0104t0:715_3": "Taṃ anukkamato dasseti “bhagavā”tiādinā.",
  "tika-s0104t0:715_4": "“Kappasatasahassādhikāni cattāri asaṅkhyeyyānī”ti idaṃ dīpaṅkarapādamūle katapaṭhamābhinīhārato paṭṭhāya vuttaṃ,",
  "tika-s0104t0:715_5": "tato pubbepi yattakena tasmiṃ bhave icchanto sāvakabodhiṃ pattuṃ sakkuṇeyya,",
  "tika-s0104t0:715_6": "tattakaṃ puññasambhāraṃ samupacinīti veditabbaṃ.",
  "tika-s0104t0:715_7": "Tatoyeva hi “manussattaṃ liṅgasampatti,",
  "tika-s0104t0:715_8": "hetu satthāradassana”ntiādinā vuttesu aṭṭhadhammesu hetusampannatā ahosi.",
  "tika-s0104t0:715_9": "Keci pana manopaṇidhānavacīpaṇidhānavasena anekadhā asaṅkhyeyyaparicchedaṃ katvā pubbasambhāraṃ vadanti,",
  "tika-s0104t0:715_10": "tadayuttameva saṅgahāruḷhāsu aṭṭhakathāsu tathā avuttattā.",
  "tika-s0104t0:715_11": "Tāsu hi yathāvuttanayena paṭhamābhinīhārato pubbe hetusampannatāyeva dassitā.",
  "tika-s0104t0:715_12": "Ekūnatiṃsavassakāle nikkhamma pabbajitvāti sambandho.",
  "tika-s0104t0:715_13": "Cakkaratanārahapuññavantatāya bodhisatto cakkavattisirisampannoti tassa nivāsabhavanaṃ “cakkavattisirinivāsabhūta”nti vuttaṃ.",
  "tika-s0104t0:715_14": "Bhavanāti rammasurammasubhasaṅkhātā niketanā.",
  "tika-s0104t0:715_15": "Padhānayoganti dukkaracariyāya uttamavīriyānuyogaṃ.",
  "tika-s0104t0:716_0": "Uruvelāyaṃ kira senānigame kuṭumbikassa dhītā sujātā nāma dārikā vayappattā nerañjarāya tīre nigrodhamūle",
  "tika-s0104t0:716_1": "patthanamakāsi “sacāhaṃ samajātikaṃ kulagharaṃ gantvā paṭhamagabbhe puttaṃ labhissāmi,",
  "tika-s0104t0:716_2": "khīrapāyāsena balikammaṃ karissāmī”ti,",
  "tika-s0104t0:716_3": "tassā sā patthanā samijjhi.",
  "tika-s0104t0:716_4": "Sā satta dhenuyo laṭṭhivane khādāpetvā tāsampi dhītaro gāviyo laddhā tatheva khādāpetvā puna tāsampi",
  "tika-s0104t0:716_5": "dhītaro tathevāti sattaputtinattipanattiparamparāgatāhi dhenūhi khīraṃ gahetvā khīrapāyāsaṃ pacitumārabhi.",
  "tika-s0104t0:716_6": "Tasmiṃ khaṇe mahābrahmā tiyojanikaṃ setacchattaṃ upari dhāresi,",
  "tika-s0104t0:716_7": "sakko devarājā aggiṃ ujjālesi,",
  "tika-s0104t0:716_8": "sakalaloke vijjamānarasaṃ devatā pakkhipiṃsu,",
  "tika-s0104t0:716_9": "pāyāsaṃ dakkhiṇāvaṭṭaṃ hutvā pacati,",
  "tika-s0104t0:716_10": "taṃ sā suvaṇṇapātiyā satasahassagghanikāya saheva bodhisattassa datvā pakkāmi.",
  "tika-s0104t0:716_11": "Atha bodhisatto taṃ gahetvā nerañjarāya tīre suppatiṭṭhite nāma titthe ekatālaṭṭhippamāṇe ekūnapaññāsapiṇḍe karonto paribhuñji,",
  "tika-s0104t0:716_12": "taṃ sandhāya vuttaṃ “visākhāpuṇṇamāyaṃ uruvelagāme sujātāya dvinnaṃ pakkhittadibbojaṃ madhupāyāsaṃ paribhuñjitvā”ti.",
  "tika-s0104t0:716_13": "Tattha sujātāyāti āyasmato yasattherassa mātubhūtāya pacchā saraṇagamanaṭṭhāne etadaggappattāya sujātāya nāma seṭṭhibhariyāya.",
  "tika-s0104t0:716_14": "Aṅgamaṅgānusārino rasassa sāro upatthambhabalakaro bhūtanissito eko viseso ojā nāma,",
  "tika-s0104t0:716_15": "sā divi bhavā pakkhittā etthāti pakkhittadibbojo, taṃ.",
  "tika-s0104t0:716_16": "Pātabbo ca so asitabbo cāti pāyāso,",
  "tika-s0104t0:716_17": "rasaṃ katvā pivituṃ,",
  "tika-s0104t0:716_18": "ālopaṃ katvā ca bhuñjituṃ yutto bhojanaviseso,",
  "tika-s0104t0:716_19": "madhunā sitto pāyāso madhupāyāso, taṃ.",
  "tika-s0104t0:717_0": "Tato nerañjarāya tīre mahāsālavane nānāsamāpattīhi divāvihārassa katattā “sāyanhasamaye”tiādi vuttaṃ.",
  "tika-s0104t0:717_1": "Vitthāro tattha tattha gahetabbo.",
  "tika-s0104t0:717_2": "Dakkhiṇuttarenāti divāvihārato bodhiyā pavisanamaggaṃ sandhāyāha,",
  "tika-s0104t0:717_3": "ujukaṃ dakkhiṇuttaragatena devatāhi alaṅkatena maggenāti attho.",
  "tika-s0104t0:717_4": "Evampi vadanti “dakkhiṇuttarenāti dakkhiṇapacchimuttarena ādiavasānagahaṇena majjhimassāpi gahitattā,",
  "tika-s0104t0:717_5": "tathā luttapayogassa ca dassanato.",
  "tika-s0104t0:717_6": "Evañhi sati ‘dakkhiṇapacchimuttaradisābhāgena bodhimaṇḍaṃ pavisitvā tiṭṭhatī’ti jātakanidāne vuttavacanena sametī”ti.",
  "tika-s0104t0:717_7": "Dakkhiṇadisato gantabbo uttaradisābhāgo dakkhiṇuttaro,",
  "tika-s0104t0:717_8": "tena pavisitvāti apare.",
  "tika-s0104t0:717_9": "Keci pana “uttarasaddo cettha maggavācako.",
  "tika-s0104t0:717_10": "Yadi hi disāvācako bhaveyya,",
  "tika-s0104t0:717_11": "‘dakkhiṇuttarāyā’ti vadeyyā”ti,",
  "tika-s0104t0:717_12": "taṃ na “uttarena nadī sīdā,",
  "tika-s0104t0:717_13": "gambhīrā duratikkamā”tiādinā disāvācakassāpi enayogassa dassanato,",
  "tika-s0104t0:717_14": "uttarasaddassa ca maggavācakassa anāgatattā.",
  "tika-s0104t0:717_15": "Apica disābhāgaṃ sandhāya evaṃ vuttaṃ.",
  "tika-s0104t0:717_16": "Disābhāgopi hi disā evāti.",
  "tika-s0104t0:717_17": "Atha antarāmagge sotthiyena nāma tiṇahārakabrāhmaṇena dinnā aṭṭha kusatiṇamuṭṭhiyo gahetvā asitañcanagirisaṅkāsaṃ",
  "tika-s0104t0:717_18": "sabbabodhisattānamassāsajananaṭṭhāne samāviruḷhaṃ bodhiyā maṇḍanabhūtaṃ bodhimaṇḍamupagantvā tikkhattuṃ",
  "tika-s0104t0:717_19": "padakkhiṇaṃ katvā dakkhiṇadisābhāge aṭṭhāsi,",
  "tika-s0104t0:717_20": "so pana padeso paduminipatte udakabindu viya pakampittha,",
  "tika-s0104t0:717_21": "tato pacchimadisābhāgaṃ,",
  "tika-s0104t0:717_22": "uttaradisābhāgañca gantvā tiṭṭhantepi mahāpurise tatheva te akampiṃsu,",
  "tika-s0104t0:717_23": "tato “nāyaṃ sabbopi padeso mama guṇaṃ sandhāretuṃ samattho”ti puratthimadisābhāgamagamāsi,",
  "tika-s0104t0:717_24": "tattha pallaṅkappamāṇaṃ niccalamahosi,",
  "tika-s0104t0:717_25": "tasseva ca nippariyāyena bodhimaṇḍasamaññā,",
  "tika-s0104t0:717_26": "mahāpuriso “idaṃ kilesaviddhaṃsanaṭṭhāna”nti sanniṭṭhānaṃ katvā pubbuttaradisābhāge ṭhito tattha akampanappadese tāni tiṇāni agge gahetvā sañcālesi,",
  "tika-s0104t0:717_27": "tāvadeva cuddasahattho pallaṅko ahosi,",
  "tika-s0104t0:717_28": "tānipi tiṇāni vicittākārena tūlikāya lekhā gahitāni viya ahesuṃ.",
  "tika-s0104t0:717_29": "So tattha tisandhipallaṅkaṃ ābhujitvā caturaṅgasamannāgataṃ mettākammaṭṭhānaṃ pubbaṅgamaṃ katvā caturaṅgikaṃ vīriyaṃ adhiṭṭhahitvā nisīdi,",
  "tika-s0104t0:717_30": "tamatthaṃ saṅkhipitvā dassento “bodhimaṇḍaṃ pavisitvā”tiādimāha.",
  "tika-s0104t0:718_0": "Tattha bodhi vuccati arahattamaggañāṇaṃ,",
  "tika-s0104t0:718_1": "sabbaññutaññāṇañca,",
  "tika-s0104t0:718_2": "sā maṇḍati thāmagatatāya pasīdati etthāti bodhimaṇḍo,",
  "tika-s0104t0:718_3": "nippariyāyena yathāvuttappadeso,",
  "tika-s0104t0:718_4": "pariyāyena pana idha dumarājā.",
  "tika-s0104t0:718_5": "Tathā hi ācariyānandattherena vuttaṃ “bodhimaṇḍasaddopaṭhamābhisambuddhaṭṭhāne eva daṭṭhabbo,",
  "tika-s0104t0:718_6": "na yattha katthaci bodhirukkhassa patiṭṭhitaṭṭhāne”ti, taṃ.",
  "tika-s0104t0:719_0": "Māravijayasabbaññutaññāṇapaṭilābhādīhi bhagavantaṃ assāsetīti assattho.",
  "tika-s0104t0:719_1": "Āpubbañhi sāsasaddaṃ anusiṭṭhitosanesu icchanti,",
  "tika-s0104t0:719_2": "yaṃ tu loke “caladalo,",
  "tika-s0104t0:719_3": "kuñjarāsano” tipi vadanti.",
  "tika-s0104t0:719_4": "Accuggatabhāvena,",
  "tika-s0104t0:719_5": "ajeyyabhūmisīsagatabhāvena,",
  "tika-s0104t0:719_6": "sakalasabbaññuguṇapaṭilābhaṭṭhānaviruḷhabhāvena ca dumānaṃ rājāti dumarājā,",
  "tika-s0104t0:719_7": "assattho ca so dumarājā cāti assatthadumarājā taṃ.",
  "tika-s0104t0:719_8": "Dvinnaṃ ūrujāṇusandhīnaṃ,",
  "tika-s0104t0:719_9": "ūrumūlakaṭisandhissa ca vasena tayo sandhayo,",
  "tika-s0104t0:719_10": "saṇṭhānavasena vā tayo koṇā yassāti tisandhi,",
  "tika-s0104t0:719_11": "sveva pallaṅko ūrubaddhāsanaṃ parisamantato aṅkanaṃ āsananti atthena ra-",
  "tika-s0104t0:719_12": "kārassa la- kāraṃ,",
  "tika-s0104t0:719_13": "dvibhāvañca katvā,",
  "tika-s0104t0:719_14": "tīhi vā sandhīhi lakkhito pallaṅko tisandhipallaṅko, taṃ.",
  "tika-s0104t0:719_15": "Ābhujitvāti ābandhitvā,",
  "tika-s0104t0:719_16": "ubho pāde samañchite katvāti vuttaṃ hoti.",
  "tika-s0104t0:719_17": "Vitthāro sāmaññaphalasuttavaṇṇanāyaṃ āgamissati. Attā, mitto,",
  "tika-s0104t0:719_18": "majjhatto,",
  "tika-s0104t0:719_19": "verīti catūsupi samappavattanavasena caturaṅgasamannāgataṃ mettākammaṭṭhānaṃ.",
  "tika-s0104t0:719_20": "“Caturaṅgasamannāgata”nti idaṃ pana “vīriyādhiṭṭhāna”nti etenāpi yojetabbaṃ.",
  "tika-s0104t0:719_21": "Tampi hi –",
  "tika-s0104t0:720_0": "Kāmaṃ taco ca nhāru ca aṭṭhi ca avasissatu,",
  "tika-s0104t0:720_1": "upasussatu sarīre maṃsalohitaṃ,",
  "tika-s0104t0:720_2": "yaṃ taṃ purisathāmena purisavīriyena purisaparakkamena pattabbaṃ,",
  "tika-s0104t0:720_3": "na taṃ apāpuṇitvā vīriyassa saṇṭhānaṃ bhavissatī”ti –",
  "tika-s0104t0:721_0": "Vuttanayena caturaṅgasamannāgatameva.",
  "tika-s0104t0:722_0": "Cuddasa hatthā vitthatappamāṇabhāvena yassāti cuddasahattho.",
  "tika-s0104t0:722_1": "Parisamantato aṅkīyate lakkhīyate paricchedavasenāti pallaṅko ra-",
  "tika-s0104t0:722_2": "kārassa la- kāraṃ,",
  "tika-s0104t0:722_3": "tassa ca dvittaṃ katvā.",
  "tika-s0104t0:722_4": "Apica “idaṃ kilesaviddhaṃsanaṭṭhāna”nti aṭṭhakathāsu vacanato pallaṃ kilesaviddhaṃsanaṃ karoti etthāti pallaṅko niggahitāgamavasena,",
  "tika-s0104t0:722_5": "aluttasamāsavasena vā,",
  "tika-s0104t0:722_6": "cuddasahattho ca so pallaṅko ca,",
  "tika-s0104t0:722_7": "sveva uttamaṭṭhena patthanīyaṭṭhena ca varoti cuddasahatthapallaṅkavaro,",
  "tika-s0104t0:722_8": "tattha gato pavatto nisinno tathā.",
  "tika-s0104t0:722_9": "Cuddasahatthatā cettha vitthāravasena gahetabbā.",
  "tika-s0104t0:722_10": "Tāniyeva hi tiṇāni aparimitapuññānubhāvato cuddasahatthavitthatapallaṅkabhāvena pavattāni,",
  "tika-s0104t0:722_11": "na ca tāni aṭṭhamuṭṭhippamāṇāni cuddasahatthaaccuggatāni sambhavanti.",
  "tika-s0104t0:722_12": "Tatoyeva ca idha “tiṇasantharaṃ santharitvā”ti vuttaṃ,",
  "tika-s0104t0:722_13": "dhammapadaṭṭhakathādīsu ca “tiṇāni santharitvā…pe…",
  "tika-s0104t0:722_14": "puratthimābhimukho nisīditvā”ti.",
  "tika-s0104t0:722_15": "Aññattha ca “tiṇāsane cuddasahatthasammate”ti.",
  "tika-s0104t0:722_16": "Keci pana “accuggatabhāveneva cuddasahattho”ti yathā tathā parikappanāvasena vadanti,",
  "tika-s0104t0:722_17": "taṃ na gahetabbaṃ yathāvuttena kāraṇena,",
  "tika-s0104t0:722_18": "sādhakena ca viruddhattā.",
  "tika-s0104t0:722_19": "Kāmañca manorathapūraṇiyā caturaṅguttaravaṇṇanāya “tikkhattuṃ bodhiṃ padakkhiṇaṃ katvā bodhimaṇḍaṃ āruyha",
  "tika-s0104t0:722_20": "cuddasahatthubbedhe ṭhāne tiṇasantharaṃ santharitvā caturaṅgavīriyaṃ adhiṭṭhāya nisinnakālato”ti pāṭho dissati,",
  "tika-s0104t0:722_21": "tathāpi tattha ubbedhasaddo vitthāravācakoti veditabbo,",
  "tika-s0104t0:722_22": "yathā “tiriyaṃ soḷasubbedho,",
  "tika-s0104t0:722_23": "uddhamāhu sahassadhā”ti mahāpanādajātake.",
  "tika-s0104t0:722_24": "Tathā hi tadaṭṭhakathāyaṃ vuttaṃ “tiriyaṃ soḷasubbedhoti vitthārato soḷasakaṇḍapātavitthāro ahosī”ti (jātaka aṭṭha. 2-",
  "tika-s0104t0:722_25": "302 piṭṭhe).",
  "tika-s0104t0:722_26": "Aññathā hi ākāseyeva ukkhipitvā tiṇasantharaṇaṃ kataṃ,",
  "tika-s0104t0:722_27": "na acalapadeseti attho āpajjeyya santharaṇakiriyādhārabhāvato tassa,",
  "tika-s0104t0:722_28": "so cattho anadhippeto aññattha anāgatattāti.",
  "tika-s0104t0:723_0": "Rajatakkhandhaṃ piṭṭhito katvā viyāti sambandho.",
  "tika-s0104t0:723_1": "Atthanti pacchimapabbataṃ.",
  "tika-s0104t0:723_2": "Mārabalanti māraṃ,",
  "tika-s0104t0:723_3": "mārabalañca,",
  "tika-s0104t0:723_4": "mārassa vā sāmatthiyaṃ.",
  "tika-s0104t0:723_5": "Pubbenivāsanti pubbe nivutthakkhandhaṃ.",
  "tika-s0104t0:723_6": "Dibbacakkhunti dibbacakkhuñāṇaṃ.",
  "tika-s0104t0:723_7": "“Kicchaṃ vatāyaṃ loko āpanno”tiādinā jarāmaraṇamukhena paccayākāre ñāṇaṃ otāretvā.",
  "tika-s0104t0:723_8": "Ānāpānacatutthajjhānanti etthāpi “sabbabuddhānaṃ āciṇṇa”nti vibhattivipariṇāmaṃ katvā yojetabbaṃ.",
  "tika-s0104t0:723_9": "Tampi hi buddhānamāciṇṇamevāti vadanti.",
  "tika-s0104t0:723_10": "Pādakaṃ katvāti kāraṇaṃ,",
  "tika-s0104t0:723_11": "patiṭṭhānaṃ vā katvā.",
  "tika-s0104t0:723_12": "“Vipassanaṃ vaḍḍhetvāti chattiṃsakoṭisatasahassamukhena āsavakkhayañāṇasaṅkhātamahāvajirañāṇagabbhaṃ gaṇhāpanavasena vipassanaṃ bhāvetvā.",
  "tika-s0104t0:723_13": "Sabbaññutaññāṇādhigamāya anupadadhammavipassanāvasena anekākāravokāre saṅkhāre sammasato chattiṃsakoṭisatasahassamukhena",
  "tika-s0104t0:723_14": "pavattaṃ vipassanāñāṇampi hi “mahāvajirañāṇa”nti vuccati,",
  "tika-s0104t0:723_15": "catuvīsatikoṭisatasahassasaṅkhyāya devasikaṃ vaḷañjanakasamāpattīnaṃ purecarānucarañāṇampi.",
  "tika-s0104t0:723_16": "Idha pana maggañāṇameva,",
  "tika-s0104t0:723_17": "visesato ca aggamaggañāṇaṃ,",
  "tika-s0104t0:723_18": "tasmā tasseva vipassanāgabbhabhāvo veditabboti.",
  "tika-s0104t0:723_19": "Sabbabuddhaguṇeti sabbaññutādiniravasesabuddhaguṇe.",
  "tika-s0104t0:723_20": "Tassā pādakaṃ katvā samādhi nivattoti vuttaṃ “idamassa paññākicca”nti.",
  "tika-s0104t0:723_21": "Assāti bhagavato.",
  "tika-s0104t0:724_0": "“Tattha yathā hatthe”tiādinā upamāya pākaṭīkaraṇaṃ.",
  "tika-s0104t0:724_1": "Hattheti hatthapasate,",
  "tika-s0104t0:724_2": "karapuṭe vā.",
  "tika-s0104t0:724_3": "Pātiyanti sarāvake.",
  "tika-s0104t0:724_4": "Ghaṭeti udakaharaṇaghaṭe.",
  "tika-s0104t0:724_5": "Dvattiṃsadoṇagaṇhanappamāṇaṃ kuṇḍaṃ kolambo.",
  "tika-s0104t0:724_6": "Tato mahatarā cāṭi.",
  "tika-s0104t0:724_7": "Tatopi mahatī mahākumbhī.",
  "tika-s0104t0:724_8": "Soṇḍī kusobbho.",
  "tika-s0104t0:724_9": "Nadībhāgo kandaro.",
  "tika-s0104t0:724_10": "Cakkavāḷapādesu samuddo cakkavāḷamahāsamuddo.",
  "tika-s0104t0:724_11": "Sinerupādake mahāsamuddeti sīdantarasamuddaṃ sandhāyāha.",
  "tika-s0104t0:724_12": "“Pātiya”ntiādināpi tadevatthaṃ pakārantarena vibhāveti.",
  "tika-s0104t0:724_13": "Parittaṃ hoti yathāti sambandho.",
  "tika-s0104t0:724_14": "Yassā pāḷiyā atthavibhāvanatthāya yā saṃvaṇṇanā vuttā,",
  "tika-s0104t0:724_15": "tadeva tassā guṇabhāvena dassetuṃ “tenāhā”tiādi vuttaṃ.",
  "tika-s0104t0:724_16": "Evaṃ sabbattha.",
  "tika-s0104t0:725_0": "“Duve puthujjanā”tiādi puthujjanesu labbhamānavibhāgadassanatthameva vuttaṃ,",
  "tika-s0104t0:725_1": "na pana mūlapariyāyasaṃvaṇṇanādīsu viya puthujjanavisesaniddhāraṇatthaṃ niravasesaputhujjanasseva idha adhippetattā.",
  "tika-s0104t0:725_2": "Sabbopi hi puthujjano bhagavato upariguṇe vibhāvetuṃ na sakkoti,",
  "tika-s0104t0:725_3": "tiṭṭhatu tāva puthujjano,",
  "tika-s0104t0:725_4": "ariyasāvakapaccekabuddhānampi avisayā eva buddhaguṇā.",
  "tika-s0104t0:725_5": "Tathā hi vakkhati “sotāpanno”tiādi.",
  "tika-s0104t0:725_6": "Gottasambandhatāya ādiccassa sūriyadevaputtassa bandhūti ādiccabandhu,",
  "tika-s0104t0:725_7": "tena vuttaṃ niddese –",
  "tika-s0104t0:726_0": "“Ādicco vuccati sūriyo.",
  "tika-s0104t0:726_1": "Sūriyo gotamo gottena,",
  "tika-s0104t0:726_2": "bhagavāpi gotamo gottena,",
  "tika-s0104t0:726_3": "bhagavā sūriyassa gottañātako gottabandhu,",
  "tika-s0104t0:726_4": "tasmā buddho ādiccabandhū”ti.",
  "tika-s0104t0:727_0": "Saddavidū pana “buddhassādiccabandhunā”ti pāṭhamicchanti.",
  "tika-s0104t0:727_1": "Ādiccassa bandhunā gottena samāno gottasaṅkhāto bandhu yassa,",
  "tika-s0104t0:727_2": "buddho ca so ādiccabandhu cāti katvā.",
  "tika-s0104t0:727_3": "Yasmā pana khandhakathādikosallenāpi upakkilesānupakkilesānaṃ jānanahetubhūtaṃ bāhusaccaṃ hoti, yathāha –",
  "tika-s0104t0:728_0": "“Kittāvatā nu kho bhante bahussuto hotīti?",
  "tika-s0104t0:728_1": "Yato kho bhikkhu khandhakusalo hoti. Dhātu…pe…",
  "tika-s0104t0:728_2": "āyatana…pe…",
  "tika-s0104t0:728_3": "paṭiccasamuppādakusalo hoti,",
  "tika-s0104t0:728_4": "ettāvatā kho bhikkhu bahussuto hotī”ti.",
  "tika-s0104t0:729_0": "Tasmā “yassa khandhadhātuāyatanādīsū”tiādi vuttaṃ. Ādi-",
  "tika-s0104t0:729_1": "saddena cettha yāva paṭiccasamuppādā saṅgaṇhāti.",
  "tika-s0104t0:729_2": "Tattha vācuggatakaraṇaṃ uggaho.",
  "tika-s0104t0:729_3": "Atthassa paripucchanaṃ paripucchā.",
  "tika-s0104t0:729_4": "Aṭṭhakathāvasena atthassa sotadvārapaṭibaddhatākaraṇaṃ savanaṃ.",
  "tika-s0104t0:729_5": "Byañjanatthānaṃ sunikkhepasunayanena dhammassa pariharaṇaṃ dhāraṇaṃ.",
  "tika-s0104t0:729_6": "Evaṃ sutadhātaparicitānaṃ vitakkanaṃ manasānupekkhanaṃ paccavekkhaṇaṃ.",
  "tika-s0104t0:730_0": "Evaṃ pabhedaṃ dassetvā vacanatthampi dasseti “duvidho”tiādinā.",
  "tika-s0104t0:730_1": "Puthūnanti anekavidhānaṃ kilesādīnaṃ.",
  "tika-s0104t0:730_2": "Puthujjanantogadhattāti bahūnaṃ janānaṃ abbhantare samavarodhabhāvato puthujjanoti sambandho.",
  "tika-s0104t0:730_3": "Puthucāyaṃ janoti puthu eva visuṃyeva ayaṃ saṅkhyaṃ gato.",
  "tika-s0104t0:730_4": "Itīti tasmā puthujjanoti sambandho.",
  "tika-s0104t0:730_5": "Evaṃ gāthābandhena saṅkhepato dassitamatthaṃ “so hī”tiādinā vivarati.",
  "tika-s0104t0:730_6": "“Nānappakārāna”nti iminā puthu-",
  "tika-s0104t0:730_7": "saddo idha bahvatthoti dasseti.",
  "tika-s0104t0:731_0": "Ādi-",
  "tika-s0104t0:731_1": "saddena saṅgahitamatthaṃ,",
  "tika-s0104t0:731_2": "tadatthassa ca sādhakaṃ ambasecanagarusinānanayena niddesapāḷiyā dassento “yathāhā”tiādimāha.",
  "tika-s0104t0:731_3": "Avihatā sakkāyadiṭṭhiyo,",
  "tika-s0104t0:731_4": "puthu bahukā tā etesanti puthuavihatasakkāyadiṭṭhikā,",
  "tika-s0104t0:731_5": "etena avihatattā puthu sakkāyadiṭṭhiyo janenti,",
  "tika-s0104t0:731_6": "puthūhi vā sakkāyadiṭṭhīhi janitāti atthaṃ dasseti.",
  "tika-s0104t0:731_7": "Avihatatthameva vā janasaddo vadati,",
  "tika-s0104t0:731_8": "tasmā puthu sakkāyadiṭṭhiyo janenti na vihananti,",
  "tika-s0104t0:731_9": "janā vā avihatā puthu sakkāyadiṭṭhiyo etesanti atthaṃ dassetītipi vaṭṭati,",
  "tika-s0104t0:731_10": "visesanaparanipātanañcettha daṭṭhabbaṃ yathā “agyāhito”ti.",
  "tika-s0104t0:731_11": "“Puthu satthārānaṃ mukhullokikā”ti etena puthu bahavo janā satthāro etesanti nibbacanaṃ dassitaṃ.",
  "tika-s0104t0:731_12": "Puthu sabbagatīhi avuṭṭhitāti ettha pana kammakilesehi janetabbā,",
  "tika-s0104t0:731_13": "jāyanti vā sattā etthāti janā, gatiyo,",
  "tika-s0104t0:731_14": "puthu sabbā eva janā gatiyo etesanti vacanattho.",
  "tika-s0104t0:731_15": "“Puthu nānābhisaṅkhāre abhisaṅkharontī”ti etena ca jāyanti etehi sattāti janā,",
  "tika-s0104t0:731_16": "puññābhisaṅkhārādayo,",
  "tika-s0104t0:731_17": "puthu nānāvidhā janā saṅkhārā etesaṃ vijjanti,",
  "tika-s0104t0:731_18": "puthu vā nānābhisaṅkhāre janenti abhisaṅkharontīti atthamāha.",
  "tika-s0104t0:731_19": "Tato paraṃ pana “puthu nānāoghehi vuyhantī”tiādiatthattayaṃ janenti etehi sattāti janā,",
  "tika-s0104t0:731_20": "kāmoghādayo,",
  "tika-s0104t0:731_21": "rāgasantāpādayo,",
  "tika-s0104t0:731_22": "rāgapariḷāhādayo ca,",
  "tika-s0104t0:731_23": "sabbepi vā kilesapariḷāhā.",
  "tika-s0104t0:731_24": "Puthu nānappakārā te etesaṃ vijjanti,",
  "tika-s0104t0:731_25": "tehi vā janenti vuyhanti,",
  "tika-s0104t0:731_26": "santāpenti,",
  "tika-s0104t0:731_27": "pariḍahanti cāti nibbacanaṃ dassetuṃ vuttaṃ.",
  "tika-s0104t0:731_28": "“Rattā giddhā”tiādi pariyāyavacanaṃ.",
  "tika-s0104t0:732_0": "Api ca rattāti vatthaṃ viya raṅgajātena cittassa vipariṇāmakarena chandarāgena rattā.",
  "tika-s0104t0:732_1": "Giddhāti abhikaṅkhanasabhāvena abhigijjhanena giddhā.",
  "tika-s0104t0:732_2": "Gathitāti ganthitā viya dummocanīyabhāvena tattha paṭibaddhā.",
  "tika-s0104t0:732_3": "Mucchitāti kilesāvisanavasena visaññībhūtā viya anaññakiccamohaṃ samāpannā.",
  "tika-s0104t0:732_4": "Ajjhosannāti anaññāsādhāraṇe viya katvā gilitvā pariniṭṭhapetvā ṭhitā.",
  "tika-s0104t0:732_5": "Laggāti gāvo kaṇṭake viya āsattā,",
  "tika-s0104t0:732_6": "mahāpalipe vā patanena nāsikaggapalipannapuriso viya uddharitumasakkuṇeyyabhāvena nimuggā.",
  "tika-s0104t0:732_7": "Laggitāti makkaṭālepena viya makkaṭo pañcannaṃ indriyānaṃ vasena āsaṅgitā,",
  "tika-s0104t0:732_8": "palibuddhāti sambaddhā,",
  "tika-s0104t0:732_9": "upaddutā vāti ayamattho aṅguttaraṭīkāyaṃ vutto.",
  "tika-s0104t0:732_10": "Etena jāyatīti jano,",
  "tika-s0104t0:732_11": "“rāgo gedho”ti evamādiko,",
  "tika-s0104t0:732_12": "puthu nānāvidho jano rāgādiko etesaṃ,",
  "tika-s0104t0:732_13": "puthūsu vā pañcasu kāmaguṇesu janā rattā giddhā…pe…",
  "tika-s0104t0:732_14": "palibuddhāti atthaṃ dasseti.",
  "tika-s0104t0:733_0": "“Āvutā”tiādipi pariyāyavacanameva.",
  "tika-s0104t0:733_1": "Apica “āvutāti āvaritā.",
  "tika-s0104t0:733_2": "Nivutāti nivāritā.",
  "tika-s0104t0:733_3": "Ophutāti paliguṇṭhitā,",
  "tika-s0104t0:733_4": "pariyonaddhā vā.",
  "tika-s0104t0:733_5": "Pihitāti pidahitā.",
  "tika-s0104t0:733_6": "Paṭicchannāti chāditā.",
  "tika-s0104t0:733_7": "Paṭikujjitāti heṭṭhāmukhajātā”ti tattheva vuttaṃ.",
  "tika-s0104t0:733_8": "Ettha ca janenti etehīti janā, nīvaraṇā,",
  "tika-s0104t0:733_9": "puthu nānāvidhā janā nīvaraṇā etesaṃ,",
  "tika-s0104t0:733_10": "puthūhi vā nīvaraṇehi janā āvutā…pe…",
  "tika-s0104t0:733_11": "paṭikujjitāti nibbacanaṃ dasseti.",
  "tika-s0104t0:733_12": "Puthūsu nīcadhammasamācāresu jāyati,",
  "tika-s0104t0:733_13": "puthūnaṃ vā abbhantare jano antogadho,",
  "tika-s0104t0:733_14": "puthu vā bahuko janoti atthaṃ dasseti “puthūna”ntiādinā,",
  "tika-s0104t0:733_15": "etena ca tatiyapādaṃ vivarati,",
  "tika-s0104t0:733_16": "samattheti vā.",
  "tika-s0104t0:733_17": "“Puthuvā”tiādinā pana catutthapādaṃ.",
  "tika-s0104t0:733_18": "Puthu visaṃsaṭṭho eva jano puthujjanoti ayañhettha vacanattho.",
  "tika-s0104t0:734_0": "Yehi guṇavisesehi nimittabhūtehi bhagavati “tathāgato”ti ayaṃ samaññā pavattā,",
  "tika-s0104t0:734_1": "taṃ dassanatthaṃ “aṭṭhahi kāraṇehi bhagavā tathāgato”tiādi vuttaṃ.",
  "tika-s0104t0:734_2": "Ekopi hi saddo anekapavattinimittamadhikicca anekadhā atthappakāsako,",
  "tika-s0104t0:734_3": "bhagavato ca sabbepi nāmasaddā anekaguṇanemittikāyeva. Yathāha –",
  "tika-s0104t0:735_0": "“Asaṅkhyeyyāni nāmāni, saguṇena mahesino;",
  "tika-s0104t0:736_0": "Guṇena nāmamuddheyyaṃ, api nāmasahassato”ti. ;",
  "tika-s0104t0:737_0": "Kāni pana tānīti anuyoge sati paṭhamaṃ tassarūpaṃ saṅkhepato uddisitvā “katha”ntiādinā niddisati.",
  "tika-s0104t0:737_1": "Tathā āgatoti ettha ākāraniyamanavasena opammasampaṭipādanattho tathā- saddo.",
  "tika-s0104t0:737_2": "Sāmaññajotanāya visesāvaṭṭhānato,",
  "tika-s0104t0:737_3": "visesatthinā ca sāmaññasaddassāpi visesattheyeva anupayujjitabbato paṭipadāgamanattho āgata saddo daṭṭhabbo,",
  "tika-s0104t0:737_4": "na ñāṇagamanattho tathalakkhaṇaṃ āgato”tiādīsu viya,",
  "tika-s0104t0:737_5": "nāpi kāyagamanādi attho “āgato kho mahāsamaṇo,",
  "tika-s0104t0:737_6": "māgadhānaṃ giribbaja”ntiādīsu viya.",
  "tika-s0104t0:737_7": "Tattha yassa ākārassa niyamanavasena opammasampaṭipādanattho tathā- saddo,",
  "tika-s0104t0:737_8": "tadākāraṃ karuṇāpadhānattā tassa mahākaruṇāmukhena purimabuddhānaṃ āgamanapaṭipadāya udāharaṇavasena sāmaññato dassento “yathā sabbaloke”tiādimāha. Yaṃtaṃ-",
  "tika-s0104t0:737_9": "saddānaṃ ekantasambandhabhāvato cettha tathā-",
  "tika-s0104t0:737_10": "saddassatthadassane yathā-",
  "tika-s0104t0:737_11": "saddena attho vibhāvito.",
  "tika-s0104t0:737_12": "Tadeva vitthāreti “yathā vipassī bhagavā”tiādinā,",
  "tika-s0104t0:737_13": "vipassīādīnañcettha channaṃ sammāsambuddhānaṃ mahāpadānasuttādīsu sampahulaniddesena supākaṭattā,",
  "tika-s0104t0:737_14": "āsannattā ca tesaṃ vasena taṃ paṭipadaṃ dassetīti daṭṭhabbaṃ.",
  "tika-s0104t0:737_15": "Āgato yathā,",
  "tika-s0104t0:737_16": "tathā āgatoti sabbatra sambandho.",
  "tika-s0104t0:737_17": "“Kiṃ vuttaṃ hotī”tiādināpi tadeva paṭiniddisati.",
  "tika-s0104t0:737_18": "Tattha yena abhinīhārenāti manussattaliṅgasampattihetusatthāradassanapabbajjāguṇasampattiadhikārachandānaṃ",
  "tika-s0104t0:737_19": "vasena aṭṭhaṅgasamannāgatena mahāpaṇidhānena.",
  "tika-s0104t0:737_20": "Sabbesañhi buddhānaṃ paṭhamapaṇidhānaṃ imināva nīhārena samijjhati.",
  "tika-s0104t0:737_21": "Abhinīhāroti cettha mūlapaṇidhānassetaṃ adhivacananti daṭṭhabbaṃ.",
  "tika-s0104t0:738_0": "Evaṃ mahābhinīhāravasena “tathāgato”ti padassa atthaṃ dassetvā idāni pāramīpūraṇavasenapi dassetuṃ “atha vā”tiādimāha.",
  "tika-s0104t0:738_1": "“Ettha ca suttantikānaṃ mahābodhiyānapaṭipadāya kosallajananatthaṃ pāramīsu ayaṃ vitthārakathā”tiādinā",
  "tika-s0104t0:738_2": "ācariyadhammapālattherena yā pāramīsu vinicchayakathā vuttā,",
  "tika-s0104t0:738_3": "kiñcāpi sā amhehi idha vuccamānā ganthavitthārakarā viya bhavissati,",
  "tika-s0104t0:738_4": "yasmā panāyaṃ saṃvaṇṇanā etissaṃ pacchā pamādalekhavisodhanavasena,",
  "tika-s0104t0:738_5": "tadavasesatthapariyādānavasena ca pavattā,",
  "tika-s0104t0:738_6": "tasmā sāpi pāramīkathā idha vattabbāyevāti tato ceva cariyāpiṭakaṭṭhakathāto ca āharitvā yathārahaṃ gāthābandhehi",
  "tika-s0104t0:738_7": "samalaṅkaritvā atthamadhippāyañca visodhayamānā bhavissati. Kathaṃ?",
  "tika-s0104t0:739_0": "Kā panetā pāramiyo, kenaṭṭhena katīvidhā;",
  "tika-s0104t0:740_0": "Ko ca tāsaṃ kamo kāni, lakkhaṇādīni sabbathā.",
  "tika-s0104t0:741_0": "Ko paccayo, saṃkileso, vodānaṃ paṭipakkhako;",
  "tika-s0104t0:742_0": "Paṭipattivibhāgo ca, saṅgaho sampadā tathā.",
  "tika-s0104t0:743_0": "Kittakena sampādanaṃ, ānisaṃso ca kiṃ phalaṃ;",
  "tika-s0104t0:744_0": "Pañhametaṃ vissajjitvā, bhavissati vinicchayo.",
  "tika-s0104t0:745_0": "Tatridaṃ vissajjanaṃ –",
  "tika-s0104t0:746_0": "Kā panetā pāramiyoti –",
  "tika-s0104t0:747_0": "Taṇhāmānādimaññatra, upāyakusalena yā;",
  "tika-s0104t0:748_0": "Ñāṇena pariggahitā, pāramī sā vibhāvitā.",
  "tika-s0104t0:749_0": "Taṇhāmānādinā hi anupahatā karuṇūpāyakosallapariggahitā dānādayo guṇasaṅkhātā etā kiriyā “pāramī”ti vibhāvitā.",
  "tika-s0104t0:750_0": "Kenaṭṭhena pāramiyoti –",
  "tika-s0104t0:751_0": "Paramo uttamaṭṭhena, tassāyaṃ pāramī tathā;",
  "tika-s0104t0:752_0": "Kammaṃ bhāvoti dānādi, taddhitato tidhā matā.",
  "tika-s0104t0:753_0": "Pūreti mavati pare, paraṃ majjati mayati;",
  "tika-s0104t0:754_0": "Munāti minoti tathā, minātīti vā paramo.",
  "tika-s0104t0:755_0": "Pāre majjati sodheti, mavati mayatīti vā;",
  "tika-s0104t0:756_0": "Māyeti taṃ vā munāti, minoti mināti tathā.",
  "tika-s0104t0:757_0": "Pāramīti mahāsatto, vuttānusārato pana;",
  "tika-s0104t0:758_0": "Taddhitatthattayeneva, pāramīti ayaṃ matā.",
  "tika-s0104t0:759_0": "Dānasīlādiguṇavisesayogena hi sattuttamatāya mahābodhisatto paramo,",
  "tika-s0104t0:759_1": "tassa ayaṃ, bhāvo,",
  "tika-s0104t0:759_2": "kammanti vā pāramī,",
  "tika-s0104t0:759_3": "dānādikiriyā.",
  "tika-s0104t0:759_4": "Atha vā parati pūretīti paramo niruttinayena,",
  "tika-s0104t0:759_5": "dānādiguṇānaṃ pūrako,",
  "tika-s0104t0:759_6": "pālako ca bodhisatto,",
  "tika-s0104t0:759_7": "paramassa ayaṃ, bhāvo,",
  "tika-s0104t0:759_8": "kammaṃ vā pāramī.",
  "tika-s0104t0:759_9": "Apica pare satte mavati attani bandhati guṇavisesayogena,",
  "tika-s0104t0:759_10": "paraṃ vā atirekaṃ majjati saṃkilesamalato,",
  "tika-s0104t0:759_11": "paraṃ vā seṭṭhaṃ nibbānaṃ visesena mayati gacchati,",
  "tika-s0104t0:759_12": "paraṃ vā lokaṃ pamāṇabhūtena ñāṇavisesena idhalokamiva munāti paricchindati,",
  "tika-s0104t0:759_13": "paraṃ vā ativiya sīlādiguṇagaṇaṃ attano santāne minoti pakkhipati,",
  "tika-s0104t0:759_14": "paraṃ vā attabhūtato dhammakāyato aññaṃ,",
  "tika-s0104t0:759_15": "paṭipakkhaṃ vā tadanatthakaraṃ kilesacoragaṇaṃ mināti hiṃsatīti paramo,",
  "tika-s0104t0:759_16": "mahāsatto,",
  "tika-s0104t0:759_17": "“paramassa aya”ntiādinā vuttanayena pāramī.",
  "tika-s0104t0:759_18": "Pāre vā nibbāne majjati sujjhati,",
  "tika-s0104t0:759_19": "satte ca sodheti,",
  "tika-s0104t0:759_20": "tattha vā satte mavati bandhati yojeti,",
  "tika-s0104t0:759_21": "taṃ vā mayati gacchati,",
  "tika-s0104t0:759_22": "satte ca māyeti gameti,",
  "tika-s0104t0:759_23": "taṃ vā yāthāvato munāti paricchindati,",
  "tika-s0104t0:759_24": "tattha vā satte minoti pakkhipati,",
  "tika-s0104t0:759_25": "tattha vā sattānaṃ kilesāriṃ mināti hiṃsatīti pāramī,",
  "tika-s0104t0:759_26": "mahāsatto,",
  "tika-s0104t0:759_27": "“tassa aya”ntiādinā dānādikiriyāva pāramīti.",
  "tika-s0104t0:759_28": "Iminā nayena pāramīnaṃ vacanattho veditabbo.",
  "tika-s0104t0:760_0": "Katividhāti saṅkhepato dasavidhā,",
  "tika-s0104t0:760_1": "tā pana buddhavaṃsapāḷiyaṃ sarūpato āgatāyeva.",
  "tika-s0104t0:760_2": "Yathāha “vicinanto tadādakkhiṃ,",
  "tika-s0104t0:760_3": "paṭhamaṃ dānapārami”ntiādi.",
  "tika-s0104t0:760_4": "Yathā cāha –",
  "tika-s0104t0:761_0": "“Kati nu kho bhante buddhakārakā dhammāti?",
  "tika-s0104t0:761_1": "Dasa kho sāriputta buddhakārakā dhammā,",
  "tika-s0104t0:761_2": "katame dasa?",
  "tika-s0104t0:761_3": "Dānaṃ kho sāriputta buddhakārako dhammo,",
  "tika-s0104t0:761_4": "sīlaṃ nekkhammaṃ paññā vīriyaṃ khanti saccaṃ adhiṭṭhānaṃ mettā upekkhā buddhakārako dhammo,",
  "tika-s0104t0:761_5": "ime kho sāriputta dasa buddhakārakā dhammāti.",
  "tika-s0104t0:761_6": "Idamavoca bhagavā,",
  "tika-s0104t0:761_7": "idaṃ vatvāna sugato athāparaṃ etadavoca satthā –",
  "tika-s0104t0:762_0": "‘Dānaṃ sīlañca nekkhammaṃ, paññāvīriyena pañcamaṃ;",
  "tika-s0104t0:763_0": "Khantisaccamadhiṭṭhānaṃ, mettupekkhāti te dasā’ti”. ;",
  "tika-s0104t0:764_0": "Keci pana “chabbidhā”ti vadanti,",
  "tika-s0104t0:764_1": "taṃ etāsaṃ saṅgahavasena vuttaṃ.",
  "tika-s0104t0:764_2": "So pana saṅgaho parato āvi bhavissati.",
  "tika-s0104t0:765_0": "Ko ca tāsaṃ kamoti ettha kamo nāma desanākkamo,",
  "tika-s0104t0:765_1": "so ca paṭhamasamādānahetuko,",
  "tika-s0104t0:765_2": "samādānaṃ pavicayahetukaṃ,",
  "tika-s0104t0:765_3": "iti yathā ādimhi paṭhamābhinīhārakāle pavicitā,",
  "tika-s0104t0:765_4": "samādinnā ca,",
  "tika-s0104t0:765_5": "tathā desitā.",
  "tika-s0104t0:765_6": "Yathāha “vicinanto tadādakkhiṃ,",
  "tika-s0104t0:765_7": "paṭhamaṃ dānapārami”ntiādi tenetaṃ vuccati –",
  "tika-s0104t0:766_0": "“Paṭhamaṃ samādānatā-vasenāyaṃ kamo ruto;",
  "tika-s0104t0:767_0": "Atha vā aññamaññassa, bahūpakāratopi cā”ti.",
  "tika-s0104t0:768_0": "Tattha hi dānaṃ sīlassa bahūpakāraṃ,",
  "tika-s0104t0:768_1": "sukarañcāti taṃ ādimhi vuttaṃ.",
  "tika-s0104t0:768_2": "Dānaṃ pana sīlapariggahitaṃ mahapphalaṃ hoti mahānisaṃsanti dānānantaraṃ sīlaṃ vuttaṃ.",
  "tika-s0104t0:768_3": "Sīlaṃ nekkhammapariggahitaṃ…pe…",
  "tika-s0104t0:768_4": "nekkhammaṃ paññāpariggahitaṃ…pe…",
  "tika-s0104t0:768_5": "paññā vīriyapariggahitā…pe…",
  "tika-s0104t0:768_6": "vīriyaṃ khantipariggahitaṃ…pe…",
  "tika-s0104t0:768_7": "khanti saccapariggahitā…pe…",
  "tika-s0104t0:768_8": "saccaṃ adhiṭṭhānapariggahitaṃ…pe…",
  "tika-s0104t0:768_9": "adhiṭṭhānaṃ mettāpariggahitaṃ…pe…",
  "tika-s0104t0:768_10": "mettā upekkhāpariggahitā mahapphalā hoti mahānisaṃsāti mettānantaraṃ upekkhā vuttā.",
  "tika-s0104t0:768_11": "Upekkhā pana karuṇāpariggahitā,",
  "tika-s0104t0:768_12": "karuṇā ca upekkhāpariggahitāti veditabbā.",
  "tika-s0104t0:768_13": "Kathaṃ pana mahākāruṇikā bodhisattā sattesu upekkhakā hontīti?",
  "tika-s0104t0:768_14": "Upekkhitabbayuttakesu kañci kālaṃ upekkhakā honti,",
  "tika-s0104t0:768_15": "na pana sabbattha,",
  "tika-s0104t0:768_16": "sabbadā cāti keci.",
  "tika-s0104t0:768_17": "Apare pana na ca sattesu upekkhakā,",
  "tika-s0104t0:768_18": "sattakatesu pana vippakāresu upekkhakā hontīti,",
  "tika-s0104t0:768_19": "idamevettha yuttaṃ.",
  "tika-s0104t0:769_0": "Aparo nayo –",
  "tika-s0104t0:770_0": "Sabbasādhāraṇatādi-kāraṇehipi īritaṃ;",
  "tika-s0104t0:771_0": "Dānaṃ ādimhi sesā tu, purimepi apekkhakā.",
  "tika-s0104t0:772_0": "Pacurajanesupi hi pavattiyā sabbasattasādhāraṇattā,",
  "tika-s0104t0:772_1": "appaphalattā,",
  "tika-s0104t0:772_2": "sukarattā ca dānaṃ ādimhi vuttaṃ.",
  "tika-s0104t0:772_3": "Sīlena dāyakapaṭiggāhakasuddhito parānuggahaṃ vatvā parapīḷānivattivacanato,",
  "tika-s0104t0:772_4": "kiriyadhammaṃ vatvā akiriyadhammavacanato,",
  "tika-s0104t0:772_5": "bhogasampattihetuṃ vatvā bhavasampattihetuvacanato ca dānassānantaraṃ sīlaṃ vuttaṃ.",
  "tika-s0104t0:772_6": "Nekkhammena sīlasampattisiddhito,",
  "tika-s0104t0:772_7": "kāyavacīsucaritaṃ vatvā manosucaritavacanato,",
  "tika-s0104t0:772_8": "visuddhasīlassa sukheneva jhānasamijjhanato,",
  "tika-s0104t0:772_9": "kammāparādhappahānena payogasuddhiṃ vatvā kilesāparādhappahānena āsayasuddhivacanato,",
  "tika-s0104t0:772_10": "vītikkamappahāne ṭhitassa pariyuṭṭhānappahānavacanato ca sīlassānantaraṃ nekkhammaṃ vuttaṃ.",
  "tika-s0104t0:772_11": "Paññāya nekkhammassa siddhiparisuddhito,",
  "tika-s0104t0:772_12": "jhānābhāve paññābhāvavacanato.",
  "tika-s0104t0:772_13": "Samādhipadaṭṭhānā hi paññā,",
  "tika-s0104t0:772_14": "paññāpaccupaṭṭhāno ca samādhi.",
  "tika-s0104t0:772_15": "Samathanimittaṃ vatvā upekkhānimittavacanato,",
  "tika-s0104t0:772_16": "parahitajjhānena parahitakaraṇūpāyakosallavacanato ca nekkhammassānantaraṃ paññā vuttā.",
  "tika-s0104t0:772_17": "Vīriyārambhena paññākiccasiddhito,",
  "tika-s0104t0:772_18": "sattasuññatādhammanijjhānakkhantiṃ vatvā sattahitāya ārambhassa acchariyatāvacanato,",
  "tika-s0104t0:772_19": "upekkhānimittaṃ vatvā paggahanimittavacanato,",
  "tika-s0104t0:772_20": "nisammakāritaṃ vatvā uṭṭhānavacanato ca.",
  "tika-s0104t0:772_21": "Nisammakārino hi uṭṭhānaṃ phalavisesamāvahatīti paññāyānantaraṃ vīriyaṃ vuttaṃ.",
  "tika-s0104t0:773_0": "Vīriyena titikkhāsiddhito.",
  "tika-s0104t0:773_1": "Vīriyavā hi āraddhavīriyattā sattasaṅkhārehi upanītaṃ dukkhaṃ abhibhuyya viharati.",
  "tika-s0104t0:773_2": "Vīriyassa titikkhālaṅkārabhāvato.",
  "tika-s0104t0:773_3": "Vīriyavato hi titikkhā sobhati.",
  "tika-s0104t0:773_4": "Paggahanimittaṃ vatvā samathanimittavacanato,",
  "tika-s0104t0:773_5": "accārambhena uddhaccadosappahānavacanato.",
  "tika-s0104t0:773_6": "Dhammanijjhānakkhantiyā hi uddhaccadoso pahīyati.",
  "tika-s0104t0:773_7": "Vīriyavato sātaccakaraṇavacanato.",
  "tika-s0104t0:773_8": "Khantibahulo hi anuddhato sātaccakārī hoti.",
  "tika-s0104t0:773_9": "Appamādavato parahitakiriyārambhe paccupakārataṇhābhāvavacanato.",
  "tika-s0104t0:773_10": "Yāthāvato dhammanijjhāne hi sati taṇhā na hoti.",
  "tika-s0104t0:773_11": "Parahitārambhe paramepi parakatadukkhasahanatāvacanato ca vīriyassānantaraṃ khanti vuttā.",
  "tika-s0104t0:773_12": "Saccena khantiyā cirādhiṭṭhānato,",
  "tika-s0104t0:773_13": "apakārino apakārakhantiṃ vatvā tadupakārakaraṇe avisaṃvādavacanato,",
  "tika-s0104t0:773_14": "khantiyā apavādavācāvikampanena bhūtavāditāya avijahanavacanato,",
  "tika-s0104t0:773_15": "sattasuññatādhamma-",
  "tika-s0104t0:773_16": "nijjhānakkhantiṃ vatvā tadupabrūhitañāṇasaccassa vacanato ca khantiyānantaraṃ saccaṃ vuttaṃ.",
  "tika-s0104t0:773_17": "Adhiṭṭhānena saccasiddhito.",
  "tika-s0104t0:773_18": "Acalādhiṭṭhānassa hi virati sijjhati.",
  "tika-s0104t0:773_19": "Avisaṃvāditaṃ vatvā tattha acalabhāvavacanato.",
  "tika-s0104t0:773_20": "Saccasandho hi dānādīsu paṭiññānurūpaṃ niccalo pavattati.",
  "tika-s0104t0:773_21": "Ñāṇasaccaṃ vatvā sambhāresu pavattiniṭṭhāpanavacanato.",
  "tika-s0104t0:773_22": "Yathābhūtañāṇavā hi bodhisambhāresu adhiṭṭhāti,",
  "tika-s0104t0:773_23": "te ca niṭṭhāpeti.",
  "tika-s0104t0:773_24": "Paṭipakkhehi akampiyabhāvato ca saccassānantaraṃ adhiṭṭhānaṃ vuttaṃ.",
  "tika-s0104t0:773_25": "Mettāya parahitakaraṇasamādānādhiṭṭhānasiddhito,",
  "tika-s0104t0:773_26": "adhiṭṭhānaṃ vatvā hitūpasaṃhāravacanato.",
  "tika-s0104t0:773_27": "Bodhisambhāre hi adhitiṭṭhamāno mettāvihārī hoti.",
  "tika-s0104t0:773_28": "Acalādhiṭṭhānassa samādānāvikopanena samādānasambhavato ca adhiṭṭhānassānantaraṃ mettā vuttā.",
  "tika-s0104t0:773_29": "Upekkhāya mettāvisuddhito,",
  "tika-s0104t0:773_30": "sattesu hitūpasaṃhāraṃ vatvā tadaparādhesu udāsīnatāvacanato,",
  "tika-s0104t0:773_31": "mettābhāvanaṃ vatvā tannissandabhāvanāvacanato,",
  "tika-s0104t0:773_32": "“hitakāmasattepi upekkhako”ti acchariyaguṇatāvacanato ca mettāyānantaraṃ upekkhā vuttāti evametāsaṃ kamo veditabbo.",
  "tika-s0104t0:774_0": "Kāni lakkhaṇādīni sabbathāti ettha pana avisesena –",
  "tika-s0104t0:775_0": "Paresamanuggahaṇaṃ, lakkhaṇanti pavuccati;",
  "tika-s0104t0:776_0": "Upakāro akampo ca, raso hitesitāpi ca.",
  "tika-s0104t0:777_0": "Buddhattaṃ paccupaṭṭhānaṃ, dayā ñāṇaṃ pavuccati;",
  "tika-s0104t0:778_0": "Padaṭṭhānanti tāsantu, paccekaṃ tāni bhedato.",
  "tika-s0104t0:779_0": "Sabbāpi hi pāramiyo parānuggahalakkhaṇā,",
  "tika-s0104t0:779_1": "paresaṃ upakārakaraṇarasā,",
  "tika-s0104t0:779_2": "avikampanarasā vā,",
  "tika-s0104t0:779_3": "hitesitāpaccupaṭṭhānā,",
  "tika-s0104t0:779_4": "buddhattapaccupaṭṭhānā vā,",
  "tika-s0104t0:779_5": "mahākaruṇāpadaṭṭhānā,",
  "tika-s0104t0:779_6": "karuṇūpāyakosallapadaṭṭhānā vā.",
  "tika-s0104t0:780_0": "Visesena pana yasmā karuṇūpāyakosallapariggahitā attupakaraṇapariccāgacetanā dānapāramī.",
  "tika-s0104t0:780_1": "Karuṇūpāyakosallapariggahitaṃ kāyavacīsucaritaṃ atthato akattabbavirati,",
  "tika-s0104t0:780_2": "kattabbakaraṇacetanādayo ca sīlapāramī.",
  "tika-s0104t0:780_3": "Karuṇūpāyakosallapariggahito ādīnavadassanapubbaṅgamo kāmabhavehi nikkhamanacittuppādo nekkhammapāramī.",
  "tika-s0104t0:780_4": "Karuṇūpāyakosallapariggahito dhammānaṃ sāmaññavisesalakkhaṇāvabodho paññāpāramī.",
  "tika-s0104t0:780_5": "Karuṇūpāyakosallapariggahito kāyacittehi parahitārambho vīriyapāramī.",
  "tika-s0104t0:780_6": "Karuṇūpāyakosallapariggahito sattasaṅkhārāparādhasahanasaṅkhāto adosappadhāno tadākārappavatto cittuppādo khantipāramī.",
  "tika-s0104t0:780_7": "Karuṇūpāyakosallapariggahitaṃ viraticetanādibhedaṃ avisaṃvādanaṃ saccapāramī.",
  "tika-s0104t0:780_8": "Karuṇūpāyakosallapariggahito acalasamādānādhiṭṭhānasaṅkhāto tadākārappavatto cittuppādo adhiṭṭhānapāramī.",
  "tika-s0104t0:780_9": "Karuṇūpāyakosallapariggahito lokassa hitasukhūpasaṃhāro atthato abyāpādo mettāpāramī.",
  "tika-s0104t0:780_10": "Karuṇūpāyakosallapariggahitā anunayapaṭighaviddhaṃsanasaṅkhātā iṭṭhāniṭṭhesu sattasaṅkhāresu samappavatti upekkhāpāramī.",
  "tika-s0104t0:781_0": "Tasmā pariccāgalakkhaṇaṃ dānaṃ,",
  "tika-s0104t0:781_1": "deyyadhamme lobhaviddhaṃsanarasaṃ,",
  "tika-s0104t0:781_2": "anāsattipaccupaṭṭhānaṃ,",
  "tika-s0104t0:781_3": "bhavavibhavasampattipaccupaṭṭhānaṃ vā,",
  "tika-s0104t0:781_4": "pariccajitabbavatthupadaṭṭhānaṃ.",
  "tika-s0104t0:781_5": "Sīlanalakkhaṇaṃ sīlaṃ,",
  "tika-s0104t0:781_6": "samādhānalakkhaṇaṃ,",
  "tika-s0104t0:781_7": "patiṭṭhānalakkhaṇaṃ vāti vuttaṃ hoti.",
  "tika-s0104t0:781_8": "Dussīlyaviddhaṃsanarasaṃ,",
  "tika-s0104t0:781_9": "anavajjarasaṃ vā,",
  "tika-s0104t0:781_10": "soceyyapaccupaṭṭhānaṃ,",
  "tika-s0104t0:781_11": "hirottappapadaṭṭhānaṃ. Kāmato,",
  "tika-s0104t0:781_12": "bhavato ca nikkhamanalakkhaṇaṃ nekkhammaṃ,",
  "tika-s0104t0:781_13": "tadādīnavavibhāvanarasaṃ,",
  "tika-s0104t0:781_14": "tatoyeva vimukhabhāvapaccupaṭṭhānaṃ,",
  "tika-s0104t0:781_15": "saṃvegapadaṭṭhānaṃ.",
  "tika-s0104t0:781_16": "Yathāsabhāvapaṭivedhalakkhaṇā paññā,",
  "tika-s0104t0:781_17": "akkhalitapaṭivedhalakkhaṇā vā kusalissāsakhittausupaṭivedho viya,",
  "tika-s0104t0:781_18": "visayobhāsanarasā padīpo viya,",
  "tika-s0104t0:781_19": "asammohapaccupaṭṭhānā araññagatasudesako viya,",
  "tika-s0104t0:781_20": "samādhipadaṭṭhānā,",
  "tika-s0104t0:781_21": "catusaccapadaṭṭhānā vā.",
  "tika-s0104t0:781_22": "Ussāhalakkhaṇaṃ vīriyaṃ,",
  "tika-s0104t0:781_23": "upatthambhanarasaṃ,",
  "tika-s0104t0:781_24": "asaṃsīdanapaccupaṭṭhānaṃ,",
  "tika-s0104t0:781_25": "vīriyārambhavatthupadaṭṭhānaṃ,",
  "tika-s0104t0:781_26": "saṃvegapadaṭṭhānaṃ vā.",
  "tika-s0104t0:782_0": "Khamanalakkhaṇā khanti,",
  "tika-s0104t0:782_1": "iṭṭhāniṭṭhasahanarasā,",
  "tika-s0104t0:782_2": "adhivāsanapaccupaṭṭhānā,",
  "tika-s0104t0:782_3": "avirodhapaccupaṭṭhānā vā,",
  "tika-s0104t0:782_4": "yathābhūtadassanapadaṭṭhānā.",
  "tika-s0104t0:782_5": "Avisaṃvādanalakkhaṇaṃ saccaṃ,",
  "tika-s0104t0:782_6": "yāthāvavibhāvanarasaṃ,",
  "tika-s0104t0:782_7": "sādhutāpaccupaṭṭhānaṃ,",
  "tika-s0104t0:782_8": "soraccapadaṭṭhānaṃ.",
  "tika-s0104t0:782_9": "Bodhisambhāresu adhiṭṭhānalakkhaṇaṃ adhiṭṭhānaṃ,",
  "tika-s0104t0:782_10": "tesaṃ paṭipakkhābhibhavanarasaṃ,",
  "tika-s0104t0:782_11": "tattha acalatāpaccupaṭṭhānaṃ,",
  "tika-s0104t0:782_12": "bodhisambhārapadaṭṭhānaṃ.",
  "tika-s0104t0:782_13": "Hitākārappavattilakkhaṇā mettā,",
  "tika-s0104t0:782_14": "hitūpasaṃhārarasā,",
  "tika-s0104t0:782_15": "āghātavinayanarasā vā,",
  "tika-s0104t0:782_16": "sommabhāvapaccupaṭṭhānā,",
  "tika-s0104t0:782_17": "sattānaṃ manāpabhāvadassanapadaṭṭhānā.",
  "tika-s0104t0:782_18": "Majjhattākārappavattilakkhaṇā upekkhā,",
  "tika-s0104t0:782_19": "samabhāvadassanarasā,",
  "tika-s0104t0:782_20": "paṭighānunayavūpasamapaccupaṭṭhānā,",
  "tika-s0104t0:782_21": "kammassakatāpaccavekkhaṇapadaṭṭhānā.",
  "tika-s0104t0:782_22": "Ettha ca karuṇūpāyakosallapariggahitatā dānādīnaṃ pariccāgādilakkhaṇassa visesanabhāvena vattabbā,",
  "tika-s0104t0:782_23": "yato tāni pāramīsaṅkhyaṃ labhanti.",
  "tika-s0104t0:782_24": "Na hi sammāsambodhiyādipatthanamaññatra akaruṇūpāyakosallapariggahitāni vaṭṭagāmīni dānādīni pāramīsaṅkhyaṃ labhantīti.",
  "tika-s0104t0:783_0": "Ko paccayoti –",
  "tika-s0104t0:784_0": "Abhinīhāro ca tāsaṃ, dayā ñāṇañca paccayo;",
  "tika-s0104t0:785_0": "Ussāhummaṅgavatthānaṃ, hitācārādayo tathā.",
  "tika-s0104t0:786_0": "Abhinīhāro tāva pāramīnaṃ sabbāsampi paccayo.",
  "tika-s0104t0:786_1": "Yo hi ayaṃ “manussattaṃ liṅgasampattī”tiādi aṭṭhadhammasamodhānasampādito “tiṇṇo tāreyyaṃ mutto moceyyaṃ,",
  "tika-s0104t0:786_2": "buddho bodheyyaṃ suddho sodheyyaṃ,",
  "tika-s0104t0:786_3": "danto dameyyaṃ,",
  "tika-s0104t0:786_4": "santo sameyyaṃ,",
  "tika-s0104t0:786_5": "assattho assāseyyaṃ,",
  "tika-s0104t0:786_6": "parinibbuto parinibbāpeyya”ntiādinā pavatto abhinīhāro,",
  "tika-s0104t0:786_7": "so avisesena sabbapāramīnaṃ paccayo.",
  "tika-s0104t0:786_8": "Tappavattiyā hi uddhaṃ pāramīnaṃ pavicayupaṭṭhānasamādānādhiṭṭhānanipphattiyo mahāpurisānaṃ sambhavanti,",
  "tika-s0104t0:786_9": "abhinīhāro ca nāmesa atthato bhesamaṭṭhaṅgānaṃ samodhānena tathāpavatto cittuppādo,",
  "tika-s0104t0:786_10": "“aho vatāhaṃ anuttaraṃ sammāsambodhiṃ abhisambujjheyyaṃ,",
  "tika-s0104t0:786_11": "sabbasattānaṃ hitasukhaṃ nipphādeyya”ntiādipatthanāsaṅkhāto acinteyyaṃ buddhabhūmiṃ,",
  "tika-s0104t0:786_12": "aparimāṇaṃ lokahitañca ārabbha pavattiyā sabbabuddhakārakadhammamūlabhūto paramabhaddako paramakalyāṇo aparimeyyappabhāvo puññavisesoti daṭṭhabbo.",
  "tika-s0104t0:787_0": "Tassa ca uppattiyā saheva mahāpuriso mahābodhiyānapaṭipattiṃ otiṇṇo nāma hoti,",
  "tika-s0104t0:787_1": "niyatabhāvasamadhigamanato,",
  "tika-s0104t0:787_2": "tato ca anivattanasabhāvato “bodhisatto”ti samaññaṃ labhati,",
  "tika-s0104t0:787_3": "sabbabhāgena sammāsambodhiyaṃ sammāsattamānasatā,",
  "tika-s0104t0:787_4": "bodhisambhāre sikkhāsamatthatā cassa santiṭṭhati.",
  "tika-s0104t0:787_5": "Yathāvuttābhinīhārasamijjhanena hi mahāpurisā sabbaññutaññāṇādhigamanapubbaliṅgena sayambhuñāṇena sammadeva",
  "tika-s0104t0:787_6": "sabbapāramiyo vicinitvā samādāya anukkamena paripūrenti,",
  "tika-s0104t0:787_7": "yathā taṃ katamahābhinīhāro sumedhapaṇḍito. Yathāha –",
  "tika-s0104t0:788_0": "“Handa buddhakare dhamme, vicināmi ito cito;",
  "tika-s0104t0:789_0": "Uddhaṃ adho dasa disā, yāvatā dhammadhātuyā;",
  "tika-s0104t0:790_0": "Vicinanto tadā dakkhiṃ, paṭhamaṃ dānapārami”nti. ; –",
  "tika-s0104t0:791_0": "Vitthāro.",
  "tika-s0104t0:791_1": "Lakkhaṇādito panesa sammadeva sammāsambodhipaṇidhānalakkhaṇo,",
  "tika-s0104t0:791_2": "“aho vatāhaṃ anuttaraṃ sammāsambodhiṃ abhisambujjheyyaṃ,",
  "tika-s0104t0:791_3": "sabbasattānaṃ hitasukhaṃ nipphādeyya”ntiādipatthanāraso,",
  "tika-s0104t0:791_4": "bodhisambhārahetubhāvapaccupaṭṭhāno,",
  "tika-s0104t0:791_5": "mahākaruṇāpadaṭṭhāno,",
  "tika-s0104t0:791_6": "upanissayasampattipadaṭṭhāno vā.",
  "tika-s0104t0:792_0": "Tassa pana abhinīhārassa cattāro paccayā,",
  "tika-s0104t0:792_1": "cattāro hetū,",
  "tika-s0104t0:792_2": "cattāri ca balāni veditabbāni.",
  "tika-s0104t0:792_3": "Tattha katame cattāro paccayā mahābhinīhārāya?",
  "tika-s0104t0:792_4": "Idha mahāpuriso passati tathāgataṃ mahatā buddhānubhāvena acchariyabbhutaṃ pāṭihāriyaṃ karontaṃ,",
  "tika-s0104t0:792_5": "tassa taṃ nissāya taṃ ārammaṇaṃ katvā mahābodhiyaṃ cittaṃ santiṭṭhati “mahānubhāvā vatāyaṃ dhammadhātu,",
  "tika-s0104t0:792_6": "yassā suppaṭividdhattā bhagavā evaṃ acchariyabbhutadhammo,",
  "tika-s0104t0:792_7": "acinteyyānubhāvo cā”ti,",
  "tika-s0104t0:792_8": "so tameva mahānubhāvadassanaṃ nissāya taṃ paccayaṃ katvā sambodhiyaṃ adhimuccanto tattha cittaṃ ṭhapeti,",
  "tika-s0104t0:792_9": "ayaṃ paṭhamo paccayo mahābhinīhārāya.",
  "tika-s0104t0:793_0": "Na heva kho passati tathāgatassa yathāvuttaṃ mahānubhāvataṃ,",
  "tika-s0104t0:793_1": "apica kho suṇāti “ediso ca ediso ca bhagavā”ti,",
  "tika-s0104t0:793_2": "so taṃ nissāya taṃ paccayaṃ katvā sambodhiyaṃ adhimuccanto tattha cittaṃ ṭhapeti,",
  "tika-s0104t0:793_3": "ayaṃ dutiyo paccayo mahābhinīhārāya.",
  "tika-s0104t0:794_0": "Na heva kho passati tathāgatassa yathāvuttaṃ mahānubhāvataṃ,",
  "tika-s0104t0:794_1": "nāpi taṃ parato suṇāti,",
  "tika-s0104t0:794_2": "apica kho tathāgatassa dhammaṃ desentassa “dasabalasamannāgato bhikkhave,",
  "tika-s0104t0:794_3": "tathāgato”tiādinā buddhānubhāvapaṭisaṃyuttaṃ dhammaṃ suṇāti,",
  "tika-s0104t0:794_4": "so taṃ nissāya…pe…",
  "tika-s0104t0:794_5": "ayaṃ tatiyo paccayo mahābhinīhārāya.",
  "tika-s0104t0:795_0": "Na heva kho passati tathāgatassa yathāvuttaṃ mahānubhāvataṃ,",
  "tika-s0104t0:795_1": "nāpi taṃ parato suṇāti,",
  "tika-s0104t0:795_2": "nāpi tathāgatassa dhammaṃ suṇāti,",
  "tika-s0104t0:795_3": "apica kho uḷārajjhāsayo kalyāṇādhimuttiko “ahametaṃ buddhavaṃsaṃ buddhatantiṃ buddhapaveṇiṃ buddadhammataṃ",
  "tika-s0104t0:795_4": "paripālessāmī”ti yāvadeva dhammaññeva sakkaronto garuṃ karonto mānento pūjento dhammaṃ apacayamāno taṃ",
  "tika-s0104t0:795_5": "nissāya…pe… ṭhapeti,",
  "tika-s0104t0:795_6": "ayaṃ catuttho paccayo mahābhinīhārāyāti.",
  "tika-s0104t0:796_0": "Katame cattāro hetū mahābhinīhārāya?",
  "tika-s0104t0:796_1": "Idha mahāpuriso pakatiyā upanissayasampanno hoti purimakesu buddhesu katādhikāro,",
  "tika-s0104t0:796_2": "ayaṃ paṭhamo hetu mahābhinīhārāya.",
  "tika-s0104t0:796_3": "Puna caparaṃ mahāpuriso pakatiyāpi karuṇājjhāsayo hoti karuṇādhimutto sattānaṃ dukkhaṃ apanetukāmo,",
  "tika-s0104t0:796_4": "apica attano kāyañca jīvitañca pariccaji,",
  "tika-s0104t0:796_5": "ayaṃ dutiyo hetu mahābhinīhārāya.",
  "tika-s0104t0:796_6": "Puna caparaṃ mahāpuriso sakalatopi vaṭṭadukkhato sattahitāya dukkaracariyato sucirampi kālaṃ ghaṭento vāyamanto anibbinno hoti anutrāsī,",
  "tika-s0104t0:796_7": "yāva icchitatthanipphatti,",
  "tika-s0104t0:796_8": "ayaṃ tatiyo hetu mahābhinīhārāya.",
  "tika-s0104t0:796_9": "Puna caparaṃ mahāpuriso kalyāṇamittasannissito hoti,",
  "tika-s0104t0:796_10": "yo ahitato naṃ nivāreti,",
  "tika-s0104t0:796_11": "hite patiṭṭhāpeti,",
  "tika-s0104t0:796_12": "ayaṃ catuttho hetu mahābhinīhārāya.",
  "tika-s0104t0:797_0": "Tatrāyaṃ mahāpurisassa upanissayasampadā –",
  "tika-s0104t0:797_1": "ekantenevassa yathā ajjhāsayo sambodhininno hoti sambodhipoṇo sambodhipabbhāro,",
  "tika-s0104t0:797_2": "tathā sattānaṃ hitacariyāya,",
  "tika-s0104t0:797_3": "yato anena purimabuddhānaṃ santike sambodhiyā paṇidhānaṃ kataṃ hoti manasā,",
  "tika-s0104t0:797_4": "vācāya ca “ahampi ediso sammāsambuddho hutvā sammadeva sattānaṃ hitasukhaṃ nipphādeyya”nti.",
  "tika-s0104t0:797_5": "Evaṃ sampannūpanissayassa panassa imāni upanissayasampattiyā liṅgāni sambhavanti,",
  "tika-s0104t0:797_6": "yehi samannāgatassa sāvakabodhisattehi,",
  "tika-s0104t0:797_7": "paccekabodhisattehi ca mahāviseso mahantaṃ nānākaraṇaṃ paññāyati indriyato,",
  "tika-s0104t0:797_8": "paṭipattito,",
  "tika-s0104t0:797_9": "kosallato ca.",
  "tika-s0104t0:797_10": "Idha hi upanissayasampanno mahāpuriso yathā visadindriyo hoti visadañāṇo,",
  "tika-s0104t0:797_11": "na tathā itare.",
  "tika-s0104t0:797_12": "Parahitāya paṭipanno hoti,",
  "tika-s0104t0:797_13": "no attahitāya.",
  "tika-s0104t0:797_14": "Tathā hi so yathā bahujanahitāya bahujanasukhāya lokānukampāya atthāya hitāya sukhāya devamanussānaṃ paṭipajji,",
  "tika-s0104t0:797_15": "na tathā itare,",
  "tika-s0104t0:797_16": "tattha ca kosallaṃ āvahati ṭhānuppattikapaṭibhānena,",
  "tika-s0104t0:797_17": "ṭhānāṭhānakusalatāya ca.",
  "tika-s0104t0:798_0": "Tathā mahāpuriso pakatiyā dānajjhāsayo hoti dānābhirato,",
  "tika-s0104t0:798_1": "sati deyyadhamme detiyeva,",
  "tika-s0104t0:798_2": "na dānato saṅkocaṃ āpajjati,",
  "tika-s0104t0:798_3": "satataṃ samitaṃ saṃvibhāgasīlo hoti,",
  "tika-s0104t0:798_4": "pamuditova deti ādarajāto,",
  "tika-s0104t0:798_5": "na udāsīnacitto,",
  "tika-s0104t0:798_6": "mahantampi dānaṃ datvā neva dānena santuṭṭho hoti,",
  "tika-s0104t0:798_7": "pageva appaṃ.",
  "tika-s0104t0:798_8": "Paresañca ussāhaṃ janento dāne vaṇṇaṃ bhāsati,",
  "tika-s0104t0:798_9": "dānapaṭisaṃyuttaṃ dhammakathaṃ karoti,",
  "tika-s0104t0:798_10": "aññe ca paresaṃ dente disvā attamano hoti,",
  "tika-s0104t0:798_11": "bhayaṭṭhānesu ca paresaṃ abhayaṃ detīti evamādīni dānajjhāsayassa mahāpurisassa dānapāramiyā liṅgāni.",
  "tika-s0104t0:799_0": "Tathā pāṇātipātādīhi pāpadhammehi hirīyati ottappati,",
  "tika-s0104t0:799_1": "sattānaṃ aviheṭhanajātiko hoti,",
  "tika-s0104t0:799_2": "sorato sukhasīlo asaṭho amāyāvī ujujātiko subbaco sovacassakaraṇīyehi dhammehi samannāgato mudujātiko athaddho anatimānī,",
  "tika-s0104t0:799_3": "parasantakaṃ nādiyati antamaso tiṇasalākamupādāya,",
  "tika-s0104t0:799_4": "attano hatthe nikkhittaṃ iṇaṃ vā gahetvā paraṃ na visaṃvādeti,",
  "tika-s0104t0:799_5": "parasmiṃ vā attano santake byāmūḷhe,",
  "tika-s0104t0:799_6": "vissarite vā taṃ saññāpetvā paṭipādeti yathā taṃ na parahatthagataṃ hoti,",
  "tika-s0104t0:799_7": "aloluppo hoti,",
  "tika-s0104t0:799_8": "parapariggahitesu pāpakaṃ cittampi na uppādeti,",
  "tika-s0104t0:799_9": "itthibyasanādīni dūrato parivajjeti,",
  "tika-s0104t0:799_10": "saccavādī saccasandho bhinnānaṃ sandhātā sahitānaṃ anuppadātā piyavādī mihitapubbaṅgamo pubbabhāsī atthavādī",
  "tika-s0104t0:799_11": "dhammavādī anabhijjhālu abyāpannacitto aviparītadassano kammassakatāñāṇena,",
  "tika-s0104t0:799_12": "saccānulomikañāṇena ca,",
  "tika-s0104t0:799_13": "kataññū katavedī vuḍḍhāpacāyī suvisuddhājīvo dhammakāmo,",
  "tika-s0104t0:799_14": "paresampi dhamme samādapetā sabbena sabbaṃ akiccato satte nivāretā kiccesu patiṭṭhapetā attanā ca tattha kicce yogaṃ āpajjitā,",
  "tika-s0104t0:799_15": "katvā vā pana sayaṃ akattabbaṃ sīghaññeva tato paṭivirato hotīti evamādīni sīlajjhāsayassa mahāpurisassa sīlapāramiyā liṅgāni.",
  "tika-s0104t0:800_0": "Tathā mandakileso hoti mandanīvaraṇo pavivekajjhāsayo avikkhepabahulo,",
  "tika-s0104t0:800_1": "na tassa pāpakā vitakkā cittamanvāssavanti,",
  "tika-s0104t0:800_2": "vivekagatassa cassa appakasireneva cittaṃ samādhiyati,",
  "tika-s0104t0:800_3": "amittapakkhepi tuvaṭaṃ mettacittatā santiṭṭhati,",
  "tika-s0104t0:800_4": "pageva itarasmiṃ,",
  "tika-s0104t0:800_5": "satimā ca hoti cirakatampi cirabhāsitampi susaritā anussaritā,",
  "tika-s0104t0:800_6": "medhāvī ca hoti dhammojapaññāya samannāgato,",
  "tika-s0104t0:800_7": "nipako ca hoti tāsu tāsu itikattabbatāsu,",
  "tika-s0104t0:800_8": "āraddhavīriyo ca hoti sattānaṃ hitakiriyāsu,",
  "tika-s0104t0:800_9": "khantibalasamannāgato ca hoti sabbasaho,",
  "tika-s0104t0:800_10": "acalādhiṭṭhāno ca hoti daḷhasamādāno,",
  "tika-s0104t0:800_11": "ajjhupekkhako ca hoti upekkhāṭhānīyesu dhammesūti evamādīni mahāpurisassa nekkhammajjhāsayādīnaṃ vasena nekkhammapāramiyādīnaṃ liṅgāni veditabbāni.",
  "tika-s0104t0:801_0": "Evametehi bodhisambhāraliṅgehi samannāgatassa mahāpurisassa yaṃ vuttaṃ “mahābhinīhārāya kalyāṇamittasannissayo hetū”ti,",
  "tika-s0104t0:801_1": "tatridaṃ saṅkhepato kalyāṇamittalakkhaṇaṃ –",
  "tika-s0104t0:801_2": "idha kalyāṇamitto saddhāsampanno hoti sīlasampanno sutasampanno cāgavīriyasatisamādhipaññāsampanno.",
  "tika-s0104t0:801_3": "Tattha saddhāsampattiyā saddahati tathāgatassa bodhiṃ kammaṃ,",
  "tika-s0104t0:801_4": "kammaphalañca,",
  "tika-s0104t0:801_5": "tena sammāsambodhiyā hetubhūtaṃ sattesu hitesitaṃ na pariccajati.",
  "tika-s0104t0:801_6": "Sīlasampattiyā sattānaṃ piyo hoti manāpo garu bhāvanīyo codako pāpagarahiko vattā vacanakkhamo.",
  "tika-s0104t0:801_7": "Sutasampattiyā sattānaṃ hitasukhāvahaṃ gambhīraṃ dhammakathaṃ kattā hoti.",
  "tika-s0104t0:801_8": "Cāgasampattiyā appiccho hoti samāhito santuṭṭho pavivitto asaṃsaṭṭho.",
  "tika-s0104t0:801_9": "Vīriyasampattiyā āraddhavīriyo hoti sattānaṃ hitapaṭipattiyā.",
  "tika-s0104t0:801_10": "Satisampattiyā upaṭṭhitassatī hoti anavajjesu dhammesu.",
  "tika-s0104t0:801_11": "Samādhisampattiyā avikkhitto hoti samāhitacitto.",
  "tika-s0104t0:801_12": "Paññāsampattiyā aviparītaṃ pajānāti.",
  "tika-s0104t0:801_13": "So satiyā kusalānaṃ dhammānaṃ gatiyo samanvesamāno paññāya sattānaṃ hitāhitaṃ yathābhūtaṃ jānitvā samādhinā",
  "tika-s0104t0:801_14": "tattha ekaggacitto hutvā vīriyena ahitā satte nisedhetvā hite niyojeti. Tenāha –",
  "tika-s0104t0:802_0": "“Piyo garu bhāvanīyo, vattā ca vacanakkhamo;",
  "tika-s0104t0:803_0": "Gambhīrañca kathaṃ kattā, no caṭṭhāne niyojako”ti. ;",
  "tika-s0104t0:804_0": "Evaṃ guṇasamannāgataṃva kalyāṇamittaṃ upanissāya mahāpuriso attano upanissayasampattiṃ sammadeva pariyodapeti.",
  "tika-s0104t0:804_1": "Suvisuddhāsayapayogova hutvā catūhi balehi samannāgato nacireneva aṭṭhaṅge samodhānetvā mahābhinīhāraṃ",
  "tika-s0104t0:804_2": "karonto bodhisattabhāve patiṭṭhahati anivattidhammo niyato sambodhiparāyaṇo.",
  "tika-s0104t0:805_0": "Tassimāni cattāri balāni ajjhattikabalaṃ yā sammāsambodhiyaṃ attasannissayā dhammagāravena abhiruci ekantaninnajjhāsayatā,",
  "tika-s0104t0:805_1": "yāya mahāpuriso attādhipatilajjāsannissayo,",
  "tika-s0104t0:805_2": "abhinīhārasampanno ca hutvā pāramiyo pūretvā sammāsambodhiṃ pāpuṇāti.",
  "tika-s0104t0:805_3": "Bāhirabalaṃ yā sammāsambodhiyaṃ parasannissayā abhiruci ekantaninnajjhāsayatā,",
  "tika-s0104t0:805_4": "yāya mahāpuriso lokādhipatiottappanasannissayo,",
  "tika-s0104t0:805_5": "abhinīhārasampanno ca hutvā pāramiyo pūretvā sammāsambodhiṃ pāpuṇāti.",
  "tika-s0104t0:805_6": "Upanissayabalaṃ yā sammāsambodhiyaṃ upanissayasampattiyā abhiruci ekantaninnajjhāsayatā,",
  "tika-s0104t0:805_7": "yāya mahāpuriso tikkhindriyo,",
  "tika-s0104t0:805_8": "visadadhātuko,",
  "tika-s0104t0:805_9": "satisannissayo,",
  "tika-s0104t0:805_10": "abhinīhārasampanno ca hutvā pāramiyo pūretvā sammāsambodhiṃ pāpuṇāti.",
  "tika-s0104t0:805_11": "Payogabalaṃ yā sammāsambodhiyā tajjā payogasampadā sakkaccakāritā sātaccakāritā,",
  "tika-s0104t0:805_12": "yāya mahāpuriso visuddhapayogo,",
  "tika-s0104t0:805_13": "nirantarakārī,",
  "tika-s0104t0:805_14": "abhinīhārasampanno ca hutvā pāramiyo pūretvā sammāsambodhiṃ pāpuṇāti.",
  "tika-s0104t0:805_15": "Evamayaṃ catūhi paccayehi,",
  "tika-s0104t0:805_16": "catūhi hetūhi,",
  "tika-s0104t0:805_17": "catūhi ca balehi sampannasamudāgamo aṭṭhaṅgasamodhānasampādito abhinīhāro pāramīnaṃ paccayo hoti mūlakāraṇabhāvato.",
  "tika-s0104t0:806_0": "Yassa ca pavattiyā mahāpurise cattāro acchariyā abbhutā dhammā patiṭṭhahanti,",
  "tika-s0104t0:806_1": "sabbaṃ sattanikāyaṃ attano orasaputtaṃ viya piyacittena pariggaṇhāti,",
  "tika-s0104t0:806_2": "na cassa cittaṃ puna saṃkilesavasena saṃkilissati,",
  "tika-s0104t0:806_3": "sattānaṃ hitasukhāvaho cassa ajjhāsayo,",
  "tika-s0104t0:806_4": "payogo ca hoti,",
  "tika-s0104t0:806_5": "attano ca buddhakārakadhammā uparūpari vaḍḍhanti,",
  "tika-s0104t0:806_6": "paripaccanti ca,",
  "tika-s0104t0:806_7": "yato mahāpuriso uḷāratarena puññābhisandena kusalābhisandena pavaḍḍhiyā [pavattiyā ] paccayena sukhassāhārena",
  "tika-s0104t0:806_8": "samannāgato sattānaṃ dakkhiṇeyyo uttamaṃ gāravaṭṭhānaṃ,",
  "tika-s0104t0:806_9": "asadisaṃ puññakkhettañca hoti.",
  "tika-s0104t0:806_10": "Evamanekaguṇo anekānisaṃso mahābhinīhāro pāramīnaṃ paccayoti veditabbo.",
  "tika-s0104t0:807_0": "Yathā ca mahābhinīhāro,",
  "tika-s0104t0:807_1": "evaṃ mahākaruṇā,",
  "tika-s0104t0:807_2": "upāyakosallañca.",
  "tika-s0104t0:807_3": "Tattha upāyakosallaṃ nāma dānādīnaṃ bodhisambhārabhāvassa nimittabhūtā paññā,",
  "tika-s0104t0:807_4": "yāhi mahākaruṇūpāyakosallatāhi mahāpurisānaṃ attasukhanirapekkhatā,",
  "tika-s0104t0:807_5": "nirantaraṃ parasukhakaraṇapasutatā,",
  "tika-s0104t0:807_6": "sudukkarehi mahābodhisattacaritehi visādābhāvo,",
  "tika-s0104t0:807_7": "pasādasaṃvuddhidassanasavanānussaraṇāvatthāsupi sattānaṃ hitasukhapaṭilābhahetubhāvo ca sampajjati.",
  "tika-s0104t0:807_8": "Tathā hi tassa paññāya buddhabhāvasiddhi,",
  "tika-s0104t0:807_9": "karuṇāya buddhakammasiddhi.",
  "tika-s0104t0:807_10": "Paññāya sayaṃ tarati,",
  "tika-s0104t0:807_11": "karuṇāya pare tāreti.",
  "tika-s0104t0:807_12": "Paññāya paradukkhaṃ parijānāti,",
  "tika-s0104t0:807_13": "karuṇāya paradukkhapaṭikāraṃ ārabhati.",
  "tika-s0104t0:807_14": "Paññāya dukkhaṃ nibbindati,",
  "tika-s0104t0:807_15": "karuṇāya dukkhaṃ sampaṭicchati.",
  "tika-s0104t0:807_16": "Paññāya nibbānābhimukho hoti,",
  "tika-s0104t0:807_17": "karuṇāya taṃ na pāpuṇāti.",
  "tika-s0104t0:807_18": "Tathā karuṇāya saṃsārābhimukho hoti,",
  "tika-s0104t0:807_19": "paññāya tatra nābhiramati.",
  "tika-s0104t0:807_20": "Paññāya sabbattha virajjati,",
  "tika-s0104t0:807_21": "karuṇānugatattā na ca na sabbesamanuggahāya pavatto,",
  "tika-s0104t0:807_22": "karuṇāya sabbepi anukampati,",
  "tika-s0104t0:807_23": "paññānugatattā na ca na sabbattha virattacitto.",
  "tika-s0104t0:807_24": "Paññāya ahaṃkāramamaṃkārābhāvo,",
  "tika-s0104t0:807_25": "karuṇāya ālasiyadīnatābhāvo.",
  "tika-s0104t0:808_0": "Tathā paññākaruṇāhi yathākkamaṃ attanāthaparanāthatā,",
  "tika-s0104t0:808_1": "dhīravīrabhāvo,",
  "tika-s0104t0:808_2": "anattantapāparantapatā,",
  "tika-s0104t0:808_3": "attahitaparahitanipphatti,",
  "tika-s0104t0:808_4": "nibbhayābhīsanakabhāvo,",
  "tika-s0104t0:808_5": "dhammādhipatilokādhipatitā,",
  "tika-s0104t0:808_6": "kataññupubbakāribhāvo,",
  "tika-s0104t0:808_7": "mohataṇhāvigamo,",
  "tika-s0104t0:808_8": "vijjācaraṇasiddhi,",
  "tika-s0104t0:808_9": "balavesārajjanipphattīti sabbassāpi pāramitāphalassa visesena upāyabhāvato paññā karuṇā pāramīnaṃ paccayo.",
  "tika-s0104t0:808_10": "Idaṃ pana dvayaṃ pāramīnaṃ viya paṇidhānassāpi paccayo.",
  "tika-s0104t0:809_0": "Tathā ussāhaummaṅgaavatthānahitacariyā ca pāramīnaṃ paccayoti veditabbo.",
  "tika-s0104t0:809_1": "Yā ca buddhabhāvassa uppattiṭṭhānatāya “buddhabhūmiyo”ti vuccanti.",
  "tika-s0104t0:809_2": "Tattha ussāho nāma bodhisambhārānaṃ abbhussāhanavīriyaṃ.",
  "tika-s0104t0:809_3": "Ummaṅgo nāma bodhisambhāresu upāyakosallabhūtā paññā.",
  "tika-s0104t0:809_4": "Avatthānaṃ nāma adhiṭṭhānaṃ,",
  "tika-s0104t0:809_5": "acalādhiṭṭhānatā.",
  "tika-s0104t0:809_6": "Hitacariyā nāma mettābhāvanā,",
  "tika-s0104t0:809_7": "karuṇābhāvanā ca. Yathāha –",
  "tika-s0104t0:810_0": "“Kati pana bhante,",
  "tika-s0104t0:810_1": "buddhabhūmiyoti?",
  "tika-s0104t0:810_2": "Catasso kho sāriputta,",
  "tika-s0104t0:810_3": "buddhabhūmiyo.",
  "tika-s0104t0:810_4": "Katamā catasso?",
  "tika-s0104t0:810_5": "Ussāho ca hoti vīriyaṃ,",
  "tika-s0104t0:810_6": "ummaṅgo ca hoti paññābhāvanā,",
  "tika-s0104t0:810_7": "avatthānañca hoti adhiṭṭhānaṃ,",
  "tika-s0104t0:810_8": "hitacariyā ca hoti mettābhāvanā.",
  "tika-s0104t0:810_9": "Imā kho sāriputta,",
  "tika-s0104t0:810_10": "catasso buddhabhūmiyo”ti.",
  "tika-s0104t0:811_0": "Tathā nekkhammapavivekaalobhādosāmohanissaraṇappabhedā ca cha ajjhāsayā. Vuttañhetaṃ –",
  "tika-s0104t0:812_0": "“Nekkhammajjhāsayā ca bodhisattā kāmesu,",
  "tika-s0104t0:812_1": "gharāvāse ca dosadassāvino,",
  "tika-s0104t0:812_2": "pavivekajjhāsayā ca bodhisattā saṅgaṇikāya dosadassāvino.",
  "tika-s0104t0:812_3": "Alobha…pe… lobhe…pe… adosa…pe… dose…pe… amoha…pe… mohe…pe…",
  "tika-s0104t0:812_4": "nissaraṇa…pe…",
  "tika-s0104t0:812_5": "sabbabhavesu dosadassāvino”ti.",
  "tika-s0104t0:813_0": "Tasmā ete ca cha ajjhāsayāpi pāramīnaṃ paccayāti veditabbā.",
  "tika-s0104t0:813_1": "Na hi lobhādīsu ādīnavadassanena,",
  "tika-s0104t0:813_2": "alobhādīnaṃ adhikabhāvena ca vinā dānādipāramiyo sambhavanti.",
  "tika-s0104t0:813_3": "Alobhādīnañhi adhikabhāvena pariccāgādininnacittatā,",
  "tika-s0104t0:813_4": "alobhajjhāsayāditā cāti,",
  "tika-s0104t0:813_5": "yathā cete,",
  "tika-s0104t0:813_6": "evaṃ dānajjhāsayatādayopi. Yathāha –",
  "tika-s0104t0:814_0": "“Kati pana bhante bodhāya carantānaṃ bodhisattānaṃ ajjhāsayāti?",
  "tika-s0104t0:814_1": "Dasa kho sāriputta,",
  "tika-s0104t0:814_2": "bodhāya carantānaṃ bodhisattānaṃ ajjhāsayā.",
  "tika-s0104t0:814_3": "Katame dasa?",
  "tika-s0104t0:814_4": "Dānajjhāsayā sāriputta,",
  "tika-s0104t0:814_5": "bodhisattā macchere dosadassāvino. Sīla…pe…",
  "tika-s0104t0:814_6": "asaṃvare…pe…",
  "tika-s0104t0:814_7": "nekkhamma…pe…",
  "tika-s0104t0:814_8": "kāmesu…pe…",
  "tika-s0104t0:814_9": "yathābhūtañāṇa…pe…",
  "tika-s0104t0:814_10": "vicikicchāya.…Pe…",
  "tika-s0104t0:814_11": "vīriya …pe…",
  "tika-s0104t0:814_12": "kosajje…pe…",
  "tika-s0104t0:814_13": "khanti…pe…",
  "tika-s0104t0:814_14": "akkhantiyaṃ…pe… sacca…pe…",
  "tika-s0104t0:814_15": "visaṃvādane…pe…",
  "tika-s0104t0:814_16": "adhiṭṭhāna…pe…",
  "tika-s0104t0:814_17": "anadhiṭṭhāne…pe… mettā…pe…",
  "tika-s0104t0:814_18": "byāpāde…pe…",
  "tika-s0104t0:814_19": "upekkhā…pe…",
  "tika-s0104t0:814_20": "sukhadukkhesu ādīnavadassāvino”ti.",
  "tika-s0104t0:815_0": "Etesu hi maccheraasaṃvarakāmavicikicchākosajjaakkhantivisaṃvādanaanadhiṭṭhāna-",
  "tika-s0104t0:815_1": "byāpādasukhadukkhasaṅkhātesu ādīnavadassanapubbaṅgamā dānādininnacittatāsaṅkhātā dānajjhāsayatādayo dānādipāramīnaṃ nibbattiyā paccayo.",
  "tika-s0104t0:815_2": "Tathā apariccāgapariccāgādīsu yathākkamaṃ ādīnavānisaṃsapaccavekkhaṇampi dānādipāramīnaṃ paccayo hoti.",
  "tika-s0104t0:816_0": "Tatrāyaṃ paccavekkhaṇāvidhi –",
  "tika-s0104t0:816_1": "khettavatthuhiraññasuvaṇṇagomahiṃ sadāsīdāsaputtadārādipariggahabyāsattacittānaṃ sattānaṃ khettādīnaṃ vatthukāmabhāvena bahupatthanīyabhāvato,",
  "tika-s0104t0:816_2": "rājacorādisādhāraṇabhāvato,",
  "tika-s0104t0:816_3": "vivādādhiṭṭhānato,",
  "tika-s0104t0:816_4": "sapattakaraṇato,",
  "tika-s0104t0:816_5": "nissārato,",
  "tika-s0104t0:816_6": "paṭilābhaparipālanesu paraviheṭhanahetubhāvato,",
  "tika-s0104t0:816_7": "vināsanimittañcasokādianekavihitabyasanāvahato tadāsattinidānañca maccheramalapariyuṭṭhitacittānaṃ apāyūpapattihetubhāvatoti",
  "tika-s0104t0:816_8": "evaṃ vividhavipulānatthāvahāni pariggahitavatthūni nāma,",
  "tika-s0104t0:816_9": "tesaṃ pariccāgoyeveko sotthibhāvoti pariccāge appamādo karaṇīyo.",
  "tika-s0104t0:817_0": "Apica “yācako yācamāno attano guyhassa ācikkhanato mayhaṃ vissāsiko”ti ca “pahāya gamanīyaṃ attano santakaṃ",
  "tika-s0104t0:817_1": "gahetvā paralokaṃ yāhītiupadisanato mayhaṃ upadesako”ti ca “āditte viya agāre maraṇagginā āditte loke",
  "tika-s0104t0:817_2": "tato mayhaṃ santakassa apaharaṇato apavāhakasahāyo”ti ca “apavāhitassa cassa ajjhāpananikkhepaṭṭhānabhūto”ti",
  "tika-s0104t0:817_3": "ca “dānasaṅkhāte kalyāṇakammasmiṃ sahāyabhāvato,",
  "tika-s0104t0:817_4": "sabbasampattīnaṃ aggabhūtāya paramadullabhāya buddhabhūmiyā sampattihetubhāvato ca paramo kalyāṇamitto”ti ca paccavekkhitabbaṃ.",
  "tika-s0104t0:818_0": "Tathā “uḷāre kammani anenāhaṃ sambhāvito,",
  "tika-s0104t0:818_1": "tasmā sā sambhāvanā avitathā kātabbā”ti ca “ekantabheditāya jīvitassa āyācitenāpi mayā dātabbaṃ,",
  "tika-s0104t0:818_2": "pageva yācitenā”ti ca “uḷārajjhāsayehi gavesitvāpi dātabbo,",
  "tika-s0104t0:818_3": "[dātabbato ] sayamevāgato mama puññenā”ti ca “yācakassa dānāpadesena mayhamevāyamanuggaho”ti ca “ahaṃ",
  "tika-s0104t0:818_4": "viya ayaṃ sabbopi loko mayā anuggahetabbo”ti ca “asati yācake kathaṃ mayhaṃ dānapāramī pūreyyā”ti ca",
  "tika-s0104t0:818_5": "“yācakānamevatthāya mayā sabbopi pariggahetabbo”ti ca “ayācitvāpi maṃ mama santakaṃ yācakā kadā sayameva",
  "tika-s0104t0:818_6": "gaṇheyyu”nti ca “kathamahaṃ yācakānaṃ piyo cassaṃ manāpo”ti ca “kathaṃ vā te mayhaṃ piyā cassu manāpā”ti",
  "tika-s0104t0:818_7": "ca “kathaṃ vāhaṃ dadamāno datvāpi ca attamano assaṃ pamudito pītisomanassajāto”ti ca “kathaṃ vā me yācakā",
  "tika-s0104t0:818_8": "bhaveyyuṃ,",
  "tika-s0104t0:818_9": "uḷāro ca dānajjhāsayo”ti ca “kathaṃ vāhamayācito eva yācakānaṃ hadayamaññāya dadeyya”nti “sati dhane,",
  "tika-s0104t0:818_10": "yācake ca apariccāgo mahatī mayhaṃ vañcanā”ti ca “kathamahaṃ attano aṅgāni,",
  "tika-s0104t0:818_11": "jīvitañcāpi pariccajeyya”nti ca cāganinnatā upaṭṭhapetabbā.",
  "tika-s0104t0:819_0": "Apica “attho nāmāyaṃ nirapekkhaṃ dāyakamanugacchati yathā taṃ nirapekkhaṃ khepakaṃ kiṭako”ti atthe nirapekkhatāya cittaṃ uppādetabbaṃ.",
  "tika-s0104t0:819_1": "Yācamāno pana yadi piyapuggalo hoti “piyo maṃ yācatī”ti somanassaṃ uppādetabbaṃ.",
  "tika-s0104t0:819_2": "Atha udāsīnapuggalo hoti “ayaṃ maṃ yācamāno addhā iminā pariccāgena mitto hotī”ti somanassaṃ uppādetabbaṃ.",
  "tika-s0104t0:819_3": "Dadanto hi yācakānaṃ piyo hotīti.",
  "tika-s0104t0:819_4": "Atha pana verīpuggalo yācati,",
  "tika-s0104t0:819_5": "“paccatthiko maṃ yācati,",
  "tika-s0104t0:819_6": "ayaṃ maṃ yācamāno addhā iminā pariccāgena verīpi piyo mitto hotī”ti visesato somanassaṃ uppādetabbaṃ.",
  "tika-s0104t0:819_7": "Evaṃ piyapuggale viya majjhattaverīpuggalesupi mettāpubbaṅgamaṃ karuṇaṃ upaṭṭhapetvāva dātabbaṃ.",
  "tika-s0104t0:820_0": "Sace panassa cirakālaṃ paribhāvitattā lobhassa deyyadhammavisayā lobhadhammā uppajjeyyuṃ,",
  "tika-s0104t0:820_1": "tena bodhisattapaṭiññena iti paṭisañcikkhitabbaṃ “nanu tayā sappurisa sambodhāya abhinīhāraṃ karontena sabbasattānamupakārāya ayaṃ kāyo nissaṭṭho,",
  "tika-s0104t0:820_2": "tappariccāgamayañca puññaṃ,",
  "tika-s0104t0:820_3": "tattha nāma te bāhirepi vatthusmiṃ abhisaṅgappavatti hatthisinānasadisī hoti,",
  "tika-s0104t0:820_4": "tasmā tayā na katthaci abhisaṅgo uppādetabbo.",
  "tika-s0104t0:820_5": "Seyyathāpi nāma mahato bhesajjarukkhassa tiṭṭhato mūlaṃ mūlatthikā haranti,",
  "tika-s0104t0:820_6": "papaṭikaṃ, tacaṃ, khandhaṃ, viṭapaṃ, sākhaṃ, palāsaṃ, pupphaṃ,",
  "tika-s0104t0:820_7": "phalaṃ phalatthikā haranti,",
  "tika-s0104t0:820_8": "na tassa rukkhassa ‘mayhaṃ santakaṃ ete harantī’ti vitakkasamudācāro hoti,",
  "tika-s0104t0:820_9": "evameva sabbalokahitāya ussukkamāpajjantena mayā mahādukkhe akataññuke niccāsucimhi kāye paresaṃ upakārāya",
  "tika-s0104t0:820_10": "viniyujjamāne aṇumattopi micchāvitakko na uppādetabbo.",
  "tika-s0104t0:820_11": "Ko vā ettha viseso ajjhattikabāhiresu mahābhūtesu ekantabhedanavikiraṇaviddhaṃsanadhammesu.",
  "tika-s0104t0:820_12": "Kevalaṃ pana sammohavijambhitametaṃ,",
  "tika-s0104t0:820_13": "yadidaṃ ‘etaṃ mama,",
  "tika-s0104t0:820_14": "esohamasmi,",
  "tika-s0104t0:820_15": "eso me attā’ti abhiniveso,",
  "tika-s0104t0:820_16": "tasmā bāhiresu mahābhūtesu viya ajjhattikesupi karacaraṇanayanādīsu,",
  "tika-s0104t0:820_17": "maṃsādīsu ca anapekkhena hutvā ‘taṃ tadatthikā harantū’ti nissaṭṭhacittena bhavitabba”nti.",
  "tika-s0104t0:820_18": "Evaṃ paṭisañcikkhato cassa sambodhāya pahitattassa kāyajīvitesu nirapekkhassa appakasireneva kāyavacīmanokammāni suvisuddhāni honti,",
  "tika-s0104t0:820_19": "so visuddhakāyavacīmanokammanto visuddhājīvo ñāyapaṭipattiyaṃ ṭhito āyāpāyupāyakosallasamannāgamena bhiyyoso mattāya deyyadhammapariccāgena,",
  "tika-s0104t0:820_20": "abhayadānasaddhammadānehi ca sabbasatte anuggaṇhituṃ samattho hoti,",
  "tika-s0104t0:820_21": "ayaṃ tāva dānapāramiyaṃ paccavekkhaṇānayo.",
  "tika-s0104t0:821_0": "Sīlapāramiyaṃ pana evaṃ paccavekkhitabbaṃ –",
  "tika-s0104t0:821_1": "“idañhi sīlaṃ nāma gaṅgodakādīhi visodhetuṃ asakkuṇeyyassa dosamalassa vikkhālanajalaṃ,",
  "tika-s0104t0:821_2": "haricandanādīhi vinetuṃ asakkuṇeyyassa rāgādipariḷāhassa vinayanaṃ,",
  "tika-s0104t0:821_3": "muttāhāramakuṭakuṇḍalādīhi pacurajanālaṅkārehi asādhāraṇo sādhūnamalaṅkāraviseso,",
  "tika-s0104t0:821_4": "sabbadisāvāyanako atikittimo [sabbadisāvāyanato akittimo ] sabbakālānurūpo ca surabhigandho,",
  "tika-s0104t0:821_5": "khattiyamahāsālādīhi,",
  "tika-s0104t0:821_6": "devatāhi ca vandanīyādibhāvāvahanato paramo vasīkaraṇamanto,",
  "tika-s0104t0:821_7": "cātumahārājikādidevalokārohaṇasopānapanti,",
  "tika-s0104t0:821_8": "jhānābhiññānaṃ adhigamūpāyo,",
  "tika-s0104t0:821_9": "nibbānamahānagarassa sampāpakamaggo,",
  "tika-s0104t0:821_10": "sāvakabodhipaccekabodhisammāsambodhīnaṃ patiṭṭhānabhūmi,",
  "tika-s0104t0:821_11": "yaṃ yaṃ vā panicchitaṃ patthitaṃ,",
  "tika-s0104t0:821_12": "tassa tassa samijjhanūpāyabhāvato cintāmaṇikapparukkhādike ca atiseti.",
  "tika-s0104t0:821_13": "Vuttañhetaṃ bhagavatā “ijjhati bhikkhave,",
  "tika-s0104t0:821_14": "sīlavato cetopaṇidhi visuddhattā”ti.",
  "tika-s0104t0:821_15": "Aparampi vuttaṃ “ākaṅkheyya ce bhikkhave,",
  "tika-s0104t0:821_16": "bhikkhu sabrahmacārīnaṃ piyo ca assaṃ manāpo ca garu ca bhāvanīyo cāti,",
  "tika-s0104t0:821_17": "sīlesvevassa paripūrakārī”tiādi.",
  "tika-s0104t0:821_18": "Tathā “avippaṭisāratthāni kho ānanda kusalāni sīlānī”ti,",
  "tika-s0104t0:821_19": "“pañcime gahapatayo,",
  "tika-s0104t0:821_20": "ānisaṃsā sīlavato sīlasampadāyā”tiādisuttānañca vasena sīlaguṇā paccavekkhitabbā.",
  "tika-s0104t0:821_21": "Tathā aggikkhandhopamasuttādīnaṃ vasena sīlavirahe ādīnavā.",
  "tika-s0104t0:822_0": "Apica pītisomanassanimittato,",
  "tika-s0104t0:822_1": "attānuvādaparānuvādadaṇḍaduggatibhayābhāvato,",
  "tika-s0104t0:822_2": "viññūhi pāsaṃsabhāvato,",
  "tika-s0104t0:822_3": "avippaṭisārahetuto,",
  "tika-s0104t0:822_4": "paramasotthiṭṭhānato,",
  "tika-s0104t0:822_5": "kulasāpateyyādhipateyyajīvitarūpaṭṭhānabandhumittasampattīnaṃ atisayanato ca sīlaṃ paccavekkhitabbaṃ.",
  "tika-s0104t0:822_6": "Sīlavato hi attano sīlasampadāhetu mahantaṃ pītisomanassaṃ uppajjati “kataṃ vata mayā kusalaṃ,",
  "tika-s0104t0:822_7": "kataṃ kalyāṇaṃ,",
  "tika-s0104t0:822_8": "kataṃ bhīruttāṇa”nti.",
  "tika-s0104t0:823_0": "Tathā sīlavato attā na upavadati,",
  "tika-s0104t0:823_1": "na ca pare viññū,",
  "tika-s0104t0:823_2": "daṇḍaduggatibhayānañca sambhavoyeva natthi,",
  "tika-s0104t0:823_3": "“sīlavā purisapuggalo kalyāṇadhammo”ti viññūnaṃ pāsaṃso ca hoti.",
  "tika-s0104t0:823_4": "Tathā sīlavato yvāyaṃ “kataṃ vata mayā pāpaṃ,",
  "tika-s0104t0:823_5": "kataṃ luddaṃ,",
  "tika-s0104t0:823_6": "kataṃ kibbisa”nti dussīlassa vippaṭisāro uppajjati,",
  "tika-s0104t0:823_7": "so na hoti.",
  "tika-s0104t0:823_8": "Sīlañca nāmetaṃ appamādādhiṭṭhānato,",
  "tika-s0104t0:823_9": "bhogabyasanādiparihāramukhena mahato atthassa sādhanato,",
  "tika-s0104t0:823_10": "maṅgalabhāvato,",
  "tika-s0104t0:823_11": "paramaṃ sotthiṭṭhānaṃ.",
  "tika-s0104t0:823_12": "Nihīnajaccopi sīlavā khattiyamahāsālādīnaṃ pūjanīyo hotīti kulasampattiṃ atiseti sīlasampadā,",
  "tika-s0104t0:823_13": "“taṃ kiṃ maññasi mahārāja,",
  "tika-s0104t0:823_14": "idha te assa dāso kammakaro”tiādi vakkhamānasāmaññasuttavacanañcettha sādhakaṃ,",
  "tika-s0104t0:823_15": "corādīhi asādhāraṇato,",
  "tika-s0104t0:823_16": "paralokānugamanato,",
  "tika-s0104t0:823_17": "mahapphalabhāvato,",
  "tika-s0104t0:823_18": "samathādiguṇādhiṭṭhānato ca bāhiradhanaṃ sāpateyyaṃ atiseti sīlaṃ.",
  "tika-s0104t0:823_19": "Paramassa cittissariyassa adhiṭṭhānabhāvato khattiyādīnamissariyaṃ atiseti sīlaṃ.",
  "tika-s0104t0:823_20": "Sīlanimittañhi taṃtaṃsattanikāyesu sattānamissariyaṃ,",
  "tika-s0104t0:823_21": "vassasatādidīghappamāṇato ca jīvitato ekāhampi sīlavato jīvitassa visiṭṭhatāvacanato,",
  "tika-s0104t0:823_22": "satipi jīvite sikkhānikkhipanassa maraṇatāvacanato ca sīlaṃ jīvitato visiṭṭhataraṃ.",
  "tika-s0104t0:823_23": "Verīnampi manuññabhāvāvahanato,",
  "tika-s0104t0:823_24": "jarārogavipattīhi anabhibhavanīyato ca rūpasampattiṃ atiseti sīlaṃ.",
  "tika-s0104t0:823_25": "Pāsādahammiyādiṭṭhānappabhede rājayuvarājasenāpatiādiṭhānavisese ca sukhavisesādhiṭṭhānabhāvato atiseti sīlaṃ.",
  "tika-s0104t0:823_26": "Sabhāvasiniddhe santikāvacarepi bandhujane,",
  "tika-s0104t0:823_27": "mittajane ca ekantahitasampādanato,",
  "tika-s0104t0:823_28": "paralokānugamanato ca atiseti sīlaṃ.",
  "tika-s0104t0:823_29": "“Na taṃ mātā pitā kayirā”tiādi vacanañcettha sādhakaṃ.",
  "tika-s0104t0:823_30": "Tathā hatthiassarathapattibalakāyehi,",
  "tika-s0104t0:823_31": "mantāgadasotthānapayogehi ca durārakkhānamanāthānaṃ attādhīnato,",
  "tika-s0104t0:823_32": "anaparādhīnato,",
  "tika-s0104t0:823_33": "mahāvisayato ca ārakkhabhāvena sīlameva visiṭṭhataraṃ.",
  "tika-s0104t0:823_34": "Tenevāha “dhammo have rakkhati dhammacāri”ntiādi.",
  "tika-s0104t0:823_35": "Evamanekaguṇasamannāgataṃ sīlanti paccavekkhantassa aparipuṇṇā ceva sīlasampadā pāripūriṃ gacchati,",
  "tika-s0104t0:823_36": "aparisuddhā ca pārisuddhiṃ.",
  "tika-s0104t0:824_0": "Sace panassa dīgharattaṃ paricayena sīlapaṭipakkhadhammā dosādayo antarantarā uppajjeyyuṃ,",
  "tika-s0104t0:824_1": "tena bodhisattapaṭiññena evaṃ paṭisañcikkhitabbaṃ “nanu tayā bodhāya paṇidhānaṃ kataṃ,",
  "tika-s0104t0:824_2": "sīlavekallena ca na sakkā na ca sukarā lokiyāpi sampattiyo pāpuṇituṃ,",
  "tika-s0104t0:824_3": "pageva lokuttarā”ti.",
  "tika-s0104t0:824_4": "Sabbasampattīnamaggabhūtāya sammāsambodhiyā adhiṭṭhānabhūtena sīlena paramukkaṃsagatena bhavitabbaṃ,",
  "tika-s0104t0:824_5": "tasmā “kikīva aṇḍa”ntiādinā vuttanayena sammadeva sīlaṃ rakkhantena suṭṭhu tayā pesalena bhavitabbaṃ.",
  "tika-s0104t0:825_0": "Apica tayā dhammadesanāya yānattaye sattānamavatāraṇaparipācanāni kātabbāni,",
  "tika-s0104t0:825_1": "sīlavekallassa ca vacanaṃ na paccetabbaṃ hoti,",
  "tika-s0104t0:825_2": "asappāyāhāravicārassa viya vejjassa tikicchanaṃ,",
  "tika-s0104t0:825_3": "tasmā “kathāhaṃ saddheyyo hutvā sattānamavatāraṇaparipācanāni kareyya”nti sabhāvaparisuddhasīlena bhavitabbaṃ.",
  "tika-s0104t0:825_4": "Kiñca jhānādiguṇavisesayogena me sattānamupakārakaraṇasamatthatā,",
  "tika-s0104t0:825_5": "paññāpāramīādiparipūraṇañca jhānādayo guṇā ca sīlapārisuddhiṃ vinā na sambhavantīti sammadeva sīlaṃ sodhetabbaṃ.",
  "tika-s0104t0:826_0": "Tathā “sambādho gharāvāso rajopatho”tiādinā gharāvāse,",
  "tika-s0104t0:826_1": "“aṭṭhikaṅkalūpamā kāmā”tiādinā “mātāpi puttena vivadatī”tiādinā ca kāmesu,",
  "tika-s0104t0:826_2": "“seyyathāpi puriso iṇaṃ ādāya kammante payojeyyā”tiādinā kāmacchandādīsu ādīnavadassanapubbaṅgamā,",
  "tika-s0104t0:826_3": "vuttavipariyāyena “abbhokāso pabbajjā”tiādinā pabbajjādīsu ānisaṃsāpaṭisaṅkhāvasena nekkhammapāramiyaṃ paccavekkhaṇā kātabbā.",
  "tika-s0104t0:826_4": "Ayamettha saṅkhepo,",
  "tika-s0104t0:826_5": "vitthāro pana dukkhakkhandhaāsivisopamasuttādi vasena veditabbo.",
  "tika-s0104t0:827_0": "Tathā “paññāya vinā dānādayo dhammā na visujjhanti,",
  "tika-s0104t0:827_1": "yathāsakaṃ byāpārasamatthā ca na hontī”ti paññāya guṇā manasi kātabbā.",
  "tika-s0104t0:827_2": "Yatheva hi jīvitena vinā sarīrayantaṃ na sobhati,",
  "tika-s0104t0:827_3": "na ca attano kiriyāsu paṭipattisamatthaṃ hoti.",
  "tika-s0104t0:827_4": "Yathā ca cakkhādīni indriyāni viññāṇena vinā yathāsakaṃ visayesu kiccaṃ kātuṃ nappahonti,",
  "tika-s0104t0:827_5": "evaṃ saddhādīni indriyāni paññāya vinā sakakiccapaṭipattiyamasamatthānīti pariccāgādipaṭipattiyaṃ paññā padhānakāraṇaṃ.",
  "tika-s0104t0:827_6": "Ummīlitapaññācakkhukā hi mahāsattā bodhisattā attano aṅgapaccaṅgānipi datvā anattukkaṃsakā,",
  "tika-s0104t0:827_7": "aparavambhakā ca honti,",
  "tika-s0104t0:827_8": "bhesajjarukkhā viya vikapparahitā kālattayepi somanassajātā.",
  "tika-s0104t0:827_9": "Paññāvasena hi upāyakosallayogato pariccāgo parahitapavattiyā dānapāramibhāvaṃ upeti.",
  "tika-s0104t0:827_10": "Attatthañhi dānaṃ muddhasadisaṃ [vuddhisadisaṃ ] hoti.",
  "tika-s0104t0:828_0": "Tathā paññāya abhāvena taṇhādisaṃkilesāviyogato sīlassa visuddhiyeva na sambhavati,",
  "tika-s0104t0:828_1": "kuto sabbaññuguṇādhiṭṭhānabhāvo.",
  "tika-s0104t0:828_2": "Paññavā eva ca gharāvāse kāmaguṇesu saṃsāre ca ādīnavaṃ,",
  "tika-s0104t0:828_3": "pabbajjāya jhānasamāpattiyaṃ nibbāne ca ānisaṃsaṃ suṭṭhu sallakkhento pabbajitvā jhānasamāpattiyo nibbattetvā nibbānaninno,",
  "tika-s0104t0:828_4": "pare ca tattha patiṭṭhapeti.",
  "tika-s0104t0:829_0": "Vīriyañca paññārahitaṃ yathicchitamatthaṃ na sādheti durārambhabhāvato.",
  "tika-s0104t0:829_1": "Anārambhoyeva hi durārambhato seyyo,",
  "tika-s0104t0:829_2": "paññāsahitena pana vīriyena na kiñci duradhigamaṃ upāyapaṭipattito.",
  "tika-s0104t0:829_3": "Tathā paññavā eva parāpakārādīnamadhivāsakajātiyo hoti,",
  "tika-s0104t0:829_4": "na duppañño.",
  "tika-s0104t0:829_5": "Paññāvirahitassa ca parehi upanītā apakārā khantiyā paṭipakkhameva anubrūhenti.",
  "tika-s0104t0:829_6": "Paññavato pana te khantisampattiyā anubrūhanavasena assā thirabhāvāya saṃvattanti.",
  "tika-s0104t0:829_7": "Paññavā eva tīṇipi saccāni tesaṃ kāraṇāni paṭipakkhe ca yathābhūtaṃ jānitvā paresaṃ avisaṃvādako hoti.",
  "tika-s0104t0:829_8": "Tathā paññābalena attānamupatthambhetvā dhitisampadāya sabbapāramīsu acalasamādānādhiṭṭhāno hoti.",
  "tika-s0104t0:829_9": "Paññavā eva ca piyamajjhattaverivibhāgamakatvā sabbattha hitūpasaṃhārakusalo hoti.",
  "tika-s0104t0:829_10": "Tathā paññāvasena lābhālābhādilokadhammasannipāte nibbikāratāya majjhatto hoti.",
  "tika-s0104t0:829_11": "Evaṃ sabbāsaṃ pāramīnaṃ paññāva pārisuddhihetūti paññāguṇā paccavekkhitabbā.",
  "tika-s0104t0:830_0": "Apica paññāya vinā na dassanasampatti,",
  "tika-s0104t0:830_1": "antarena ca diṭṭhisampadaṃ na sīlasampadā,",
  "tika-s0104t0:830_2": "sīladiṭṭhisampadārahitassa ca na samādhisampadā,",
  "tika-s0104t0:830_3": "asamāhitena ca na sakkā attahitamattampi sādhetuṃ,",
  "tika-s0104t0:830_4": "pageva ukkaṃsagataṃ parahitanti.",
  "tika-s0104t0:830_5": "“Nanu tayā parahitāya paṭipannena sakkaccaṃ paññāpārisuddhiyā āyogo karaṇīyo”ti bodhisattena attā ovaditabbo.",
  "tika-s0104t0:830_6": "Paññānubhāvena hi mahāsatto caturadhiṭṭhānādhiṭṭhito catūhi saṅgahavatthūhi lokaṃ anuggaṇhanto satte niyyānamagge avatāreti,",
  "tika-s0104t0:830_7": "indriyāni ca nesaṃ paripāceti.",
  "tika-s0104t0:830_8": "Tathā paññābalena khandhāyatanādīsu pavicayabahulo pavattinivattiyo yāthāvato parijānanto dānādayo guṇavisese",
  "tika-s0104t0:830_9": "nibbedhabhāgiyabhāvaṃ nayanto bodhisattasikkhāya paripūrakārī hotīti evamādinā anekākāravokāre paññāguṇe",
  "tika-s0104t0:830_10": "vavatthapetvā paññāpāramī anubrūhetabbā.",
  "tika-s0104t0:831_0": "Tathā dissamānapārānipi lokiyāni kammāni nihīnavīriyena pāpuṇitumasakkuṇeyyāni,",
  "tika-s0104t0:831_1": "agaṇitakhedena pana āraddhavīriyena duradhigamaṃ nāma natthi.",
  "tika-s0104t0:831_2": "Nihīnavīriyo hi “saṃsāramahoghato sabbasatte santāressāmī”ti ārabhitumeva na sakkuṇoti.",
  "tika-s0104t0:831_3": "Majjhimo pana ārabhitvāna antarāvosānamāpajjati.",
  "tika-s0104t0:831_4": "Ukkaṭṭhavīriyo pana attasukhanirapekkho ārabhitvā pāramadhigacchatīti vīriyasampatti paccavekkhitabbā.",
  "tika-s0104t0:832_0": "Apica “yassa attano eva saṃsārapaṅkato samuddharaṇatthamārambho,",
  "tika-s0104t0:832_1": "tassāpi vīriyassa sithilabhāvena manorathānaṃ matthakappatti na sakkā sambhāvetuṃ,",
  "tika-s0104t0:832_2": "pageva sadevakassa lokassa samuddharaṇatthaṃ katābhinīhārenā”ti ca “rāgādīnaṃ dosagaṇānaṃ mattamahānāgānamiva dunnivāraṇabhāvato,",
  "tika-s0104t0:832_3": "tannidānānañca kammasamādānānaṃ ukkhittāsikavadhakasadisabhāvato,",
  "tika-s0104t0:832_4": "tannimittānañca duggatīnaṃ sabbadā vivaṭamukhabhāvato,",
  "tika-s0104t0:832_5": "tattha niyojakānañca pāpamittānaṃ sadā sannihitabhāvato,",
  "tika-s0104t0:832_6": "tadovādakāritāya ca vasalassa puthujjanabhāvassa sati sambhave yuttaṃ sayameva saṃsāradukkhato nissaritu”nti",
  "tika-s0104t0:832_7": "ca “micchāvitakkā vīriyānubhāvena dūrī bhavantī”ti ca “yadi pana sambodhiṃ attādhīnena vīriyena sakkā",
  "tika-s0104t0:832_8": "samadhigantuṃ,",
  "tika-s0104t0:832_9": "kimettha dukkara”nti ca evamādinā nayena vīriyaguṇā paccavekkhitabbā.",
  "tika-s0104t0:833_0": "Tathā “khanti nāmāyaṃ niravasesaguṇapaṭipakkhassa kodhassa vidhamanato guṇasampādane sādhūnaṃ appaṭihatamāyudhaṃ,",
  "tika-s0104t0:833_1": "parābhibhavane samatthānamalaṅkāro,",
  "tika-s0104t0:833_2": "samaṇabrāhmaṇānaṃ balasampadā,",
  "tika-s0104t0:833_3": "kodhaggivinayanā udakadhārā,",
  "tika-s0104t0:833_4": "kalyāṇakittisaddassa sañjātideso,",
  "tika-s0104t0:833_5": "pāpapuggalānaṃ vacīvisavūpasamakaro mantāgado,",
  "tika-s0104t0:833_6": "saṃvare ṭhitānaṃ paramā dhīrapakati,",
  "tika-s0104t0:833_7": "gambhīrāsayatāya sāgaro,",
  "tika-s0104t0:833_8": "dosamahāsāgarassa velā,",
  "tika-s0104t0:833_9": "apāyadvārassa pidhānakavāṭaṃ devabrahmalokānaṃ ārohaṇasopānaṃ,",
  "tika-s0104t0:833_10": "sabbaguṇānamadhivāsabhūmi,",
  "tika-s0104t0:833_11": "uttamā kāyavacīmanovisuddhī”ti manasi kātabbaṃ.",
  "tika-s0104t0:833_12": "Apica “ete sattā khantisampattiyā abhāvato idhaloke tapanti,",
  "tika-s0104t0:833_13": "paraloke ca tapanīyadhammānuyogato”ti ca “yadipi parāpakāranimittaṃ dukkhaṃ uppajjati,",
  "tika-s0104t0:833_14": "tassa pana dukkhassa khettabhūto attabhāvo,",
  "tika-s0104t0:833_15": "bījabhūtañca kammaṃ mayāva abhisaṅkhata”nti ca “tassa ca dukkhassa āṇaṇyakaraṇameta”nti ca “apakārake",
  "tika-s0104t0:833_16": "asati kathaṃ mayhaṃ khantisampadā sambhavatī”ti ca “yadipāyaṃ etarahi apakārako,",
  "tika-s0104t0:833_17": "ayaṃ nāma pubbe anena mayhaṃ upakāro kato”ti ca “apakāro eva vā khantinimittatāya upakāro”ti ca “sabbepime sattā mayhaṃ puttasadisā,",
  "tika-s0104t0:833_18": "puttakatāparādhesu ca ko kujjhissatī”ti ca “yena kodhabhūtāvesena ayaṃ mayhaṃ aparajjhati,",
  "tika-s0104t0:833_19": "svāyaṃ kodhabhūtāveso mayā vinetabbo”ti ca “yena apakārena idaṃ mayhaṃ dukkhaṃ uppannaṃ,",
  "tika-s0104t0:833_20": "tassa ahampi nimitta”nti ca “yehi dhammehi apakāro kato,",
  "tika-s0104t0:833_21": "yattha ca kato,",
  "tika-s0104t0:833_22": "sabbepi te tasmiṃyeva khaṇe niruddhā,",
  "tika-s0104t0:833_23": "kassidāni kena kopo kātabbo”ti ca “anattatāya sabbadhammānaṃ ko kassa aparajjhatī”ti ca paccavekkhantena khantisampadā brūhetabbā.",
  "tika-s0104t0:834_0": "Yadi panassa dīgharattaṃ paricayena parāpakāranimittako kodho cittaṃ pariyādāya tiṭṭheyya,",
  "tika-s0104t0:834_1": "tena iti paṭisañcikkhitabbaṃ “khanti nāmesā parāpakārassa paṭipakkhapaṭipattīnaṃ paccupakārakāraṇa”nti",
  "tika-s0104t0:834_2": "ca “apakāro ca mayhaṃ dukkhuppādanena dukkhupanisāya saddhāya,",
  "tika-s0104t0:834_3": "sabbaloke anabhiratisaññāya ca paccayo”ti ca “indriyapakatiresā,",
  "tika-s0104t0:834_4": "yadidaṃ iṭṭhāniṭṭhavisayasamāyogo,",
  "tika-s0104t0:834_5": "tattha aniṭṭhavisayasamāyogo mayhaṃ na siyāti taṃ kutettha labbhā”ti ca “kodhavasiko satto kodhena ummatto vikkhittacitto,",
  "tika-s0104t0:834_6": "tattha kiṃ paccapakārenā”ti ca “sabbepime sattā sammāsambuddhena orasaputtā viya paripālitā,",
  "tika-s0104t0:834_7": "tasmā na tattha mayā cittakopo kātabbo”ti ca “aparādhake ca sati guṇe guṇavati mayā kopo na kātabbo”ti",
  "tika-s0104t0:834_8": "ca “asati guṇe kassacipi guṇassābhāvato visesena karuṇāyitabbo”ti ca “kopena mayhaṃ guṇayasā nihīyantī”ti",
  "tika-s0104t0:834_9": "ca “kujjhanena mayhaṃ dubbaṇṇadukkhaseyyādayo sapattakantā āgacchantī”ti ca “kodho ca nāmāyaṃ sabbadukkhāhitakārako",
  "tika-s0104t0:834_10": "sabbasukhahitavināsako balavā paccatthiko”ti ca “sati ca khantiyā na koci paccatthiko”ti ca “aparādhakena",
  "tika-s0104t0:834_11": "aparādhanimittaṃ yaṃ dukkhaṃ āyatiṃ laddhabbaṃ,",
  "tika-s0104t0:834_12": "sati ca khantiyā mayhaṃ tadabhāvo”ti ca “cintentena,",
  "tika-s0104t0:834_13": "kujjhantena ca mayā paccatthikoyeva anuvattito”ti ca “kodhe ca mayā khantiyā abhibhūte tassa dāsabhūto",
  "tika-s0104t0:834_14": "paccatthiko sammadeva abhibhūto”ti ca “kodhanimittaṃ khantiguṇapariccāgo mayhaṃ na yutto”ti ca “sati",
  "tika-s0104t0:834_15": "ca kodhe guṇavirodhapaccanīkadhamme kathaṃ me sīlādidhammā pāripūriṃ gaccheyyuṃ,",
  "tika-s0104t0:834_16": "asati ca tesu kathāhaṃ sattānaṃ upakārabahulo paṭiññānurūpaṃ uttamaṃ sampattiṃ pāpuṇissāmī”ti ca “khantiyā",
  "tika-s0104t0:834_17": "ca sati bahiddhā vikkhepābhāvato samāhitassa sabbe saṅkhārā aniccato dukkhato sabbe dhammā anattato nibbānaṃ",
  "tika-s0104t0:834_18": "asaṅkhatāmatasantapaṇītatādibhāvato nijjhānaṃ khamanti,",
  "tika-s0104t0:834_19": "‘buddhadhammā ca acinteyyāparimeyyappabhavā’ti”,",
  "tika-s0104t0:834_20": "tato ca “anulomikakhantiyaṃ ṭhito ‘kevalā ime attattaniyabhāvarahitā dhammamattā yathāsakaṃ paccayehi uppajjanti vinassanti,",
  "tika-s0104t0:834_21": "na kutoci āgacchanti,",
  "tika-s0104t0:834_22": "na kuhiñci gacchanti,",
  "tika-s0104t0:834_23": "na ca katthaci patiṭṭhitā,",
  "tika-s0104t0:834_24": "na cettha koci kassaci byāpāro’ti ahaṃkāramamaṃkārānadhiṭṭhānatā nijjhānaṃ khamati,",
  "tika-s0104t0:834_25": "yena bodhisatto bodhiyā niyato anāvattidhammo hotī”ti evamādinā khantipāramiyā paccavekkhaṇā veditabbā.",
  "tika-s0104t0:835_0": "Tathā “saccena vinā sīlādīnamasambhavato,",
  "tika-s0104t0:835_1": "paṭiññānurūpapaṭipattiyā abhāvato,",
  "tika-s0104t0:835_2": "saccadhammātikkame ca sabbapāpadhammānaṃ samosaraṇabhāvato,",
  "tika-s0104t0:835_3": "asaccasandhassa appaccayikabhāvato,",
  "tika-s0104t0:835_4": "āyatiñca anādeyyavacanatāvahanato,",
  "tika-s0104t0:835_5": "sampannasaccassa sabbaguṇādhiṭṭhānabhāvato,",
  "tika-s0104t0:835_6": "saccādhiṭṭhānena sabbasambodhisambhārānaṃ pārisuddhipāripūrisamanvāyato,",
  "tika-s0104t0:835_7": "sabhāvadhammāvisaṃvādanena sabbabodhisambhārakiccakaraṇato,",
  "tika-s0104t0:835_8": "bodhisattapaṭipattiyā ca parinipphattito”tiādinā saccapāramiyā sampattiyo paccavekkhitabbā.",
  "tika-s0104t0:836_0": "Tathā “dānādīsu daḷhasamādānaṃ,",
  "tika-s0104t0:836_1": "tappaṭipakkhasannipāte ca nesaṃ acalādhiṭṭhānaṃ,",
  "tika-s0104t0:836_2": "tattha ca dhīravīrabhāvaṃ vinā na dānādisambhārā sambodhinimittā sambhavantī”tiādinā adhiṭṭhānaguṇā paccavekkhitabbā.",
  "tika-s0104t0:837_0": "Tathā “attahitamatte avatiṭṭhantenāpi sattesu hitacittataṃ vinā na sakkā idhalokaparalokasampattiyo pāpuṇituṃ,",
  "tika-s0104t0:837_1": "pageva sabbasatte nibbānasampattiyaṃ patiṭṭhāpetukāmenā”ti ca “pacchā sabbasattānaṃ lokuttarasampattimākaṅkhantena",
  "tika-s0104t0:837_2": "idāni lokiyasampattimākaṅkhā yuttarūpā”ti ca “idāni āsayamattena paresaṃ hitasukhūpasaṃhāraṃ kātumasakkonto",
  "tika-s0104t0:837_3": "kadā payogena taṃ sādhayissāmī”ti ca “idāni mayā hitasukhūpasaṃhārena saṃvaddhitā pacchā dhammasaṃvibhāgasahāyā",
  "tika-s0104t0:837_4": "mayhaṃ bhavissantī”ti ca “etehi vinā na mayhaṃ bodhisambhārā sambhavanti,",
  "tika-s0104t0:837_5": "tasmā sabbabuddhaguṇavibhūtinipphattikāraṇattā mayhaṃ ete paramaṃ puññakkhettaṃ anuttaraṃ kusalāyatanaṃ",
  "tika-s0104t0:837_6": "uttamaṃ gāravaṭṭhāna”nti ca “savisesaṃ sabbesupi sattesu hitajjhāsayatā paccupaṭṭhapetabbā,",
  "tika-s0104t0:837_7": "kiñca karuṇādhiṭṭhānatopi sabbasattesu mettā anubrūhetabbā.",
  "tika-s0104t0:837_8": "Vimariyādīkatena hi cetasā sattesu hitasukhūpasaṃhāraniratassa tesaṃ ahitadukkhāpanayanakāmatā balavatī uppajjati daḷhamūlā,",
  "tika-s0104t0:837_9": "karuṇā ca sabbesaṃ buddhakārakadhammānaṃ ādi caraṇaṃ patiṭṭhā mūlaṃ mukhaṃ pamukha”nti evamādinā mettāguṇā paccavekkhitabbā.",
  "tika-s0104t0:838_0": "Tathā “upekkhāya abhāve sattehi katā vippakārā cittassa vikāraṃ uppādeyyuṃ,",
  "tika-s0104t0:838_1": "sati ca cittavikāre dānādisambhārānaṃ sambhavo eva natthī”ti ca “mettāsinehena sinehite citte upekkhāya",
  "tika-s0104t0:838_2": "vinā sambhārānaṃ pārisuddhi na hotī”ti ca “anupekkhako saṅkhāresu puññasambhāraṃ,",
  "tika-s0104t0:838_3": "tabbipākañca sattahitatthaṃ pariṇāmetuṃ na sakkotī”ti ca upekkhāya abhāve deyyadhammapaṭiggāhakānaṃ vibhāgamakatvā",
  "tika-s0104t0:838_4": "pariccajituṃ na sakkotī”ti ca “upekkhārahitena jīvitaparikkhārānaṃ,",
  "tika-s0104t0:838_5": "jīvitassa vā antarāyaṃ amanasikaritvā sīlavisodhanaṃ kātuṃ na sakkā”ti ca tathā “upekkhāvasena aratiratisahasseva nekkhammabalasiddhito,",
  "tika-s0104t0:838_6": "upapattito ikkhanavaseneva sabbasambhārakiccanipphattito,",
  "tika-s0104t0:838_7": "accāraddhavīriyassa anupekkhane padhānakiccākaraṇato,",
  "tika-s0104t0:838_8": "upekkhato eva titikkhānijjhānasambhavato,",
  "tika-s0104t0:838_9": "upekkhāvasena sattasaṅkhārānaṃ avisaṃvādanato,",
  "tika-s0104t0:838_10": "lokadhammānaṃ ajjhupekkhanena samādinnadhammesu acalādhiṭṭhānasiddhito,",
  "tika-s0104t0:838_11": "parāpakārādīsu anābhogavaseneva mettāvihāranipphattitoti sabbasambodhisambhārānaṃ samādānādhiṭṭhānapāripūrinipphattiyo",
  "tika-s0104t0:838_12": "upekkhānubhāvena sampajjantī”ti evamādinā nayena upekkhāpāramī paccavekkhitabbā.",
  "tika-s0104t0:838_13": "Evaṃ apariccāgapariccāgādīsu yathākkamaṃ ādīnavānisaṃsapaccavekkhaṇā dānādipāramīnaṃ paccayoti daṭṭhabbaṃ.",
  "tika-s0104t0:839_0": "Tathā saparikkhārā pañcadasa caraṇadhammā pañca ca abhiññāyo.",
  "tika-s0104t0:839_1": "Tattha caraṇadhammā nāma sīlasaṃvaro,",
  "tika-s0104t0:839_2": "indriyesu guttadvāratā,",
  "tika-s0104t0:839_3": "bhojane mattaññutā jāgariyānuyogo,",
  "tika-s0104t0:839_4": "satta saddhammā,",
  "tika-s0104t0:839_5": "cattāri jhānāni ca.",
  "tika-s0104t0:839_6": "Tesu sīlādīnaṃ catunnaṃ terasapi dhutaṅgadhammā,",
  "tika-s0104t0:839_7": "appicchatādayo ca parikkhārā.",
  "tika-s0104t0:839_8": "Saddhammesu saddhāya buddhadhammasaṅghasīlacāgadevatupasamānussati lūkhapuggalaparivajjanā,",
  "tika-s0104t0:839_9": "siniddhapuggalasevanā,",
  "tika-s0104t0:839_10": "sampasādanīyadhammapaccavekkhaṇā,",
  "tika-s0104t0:839_11": "tadadhimuttatā ca parikkhārā.",
  "tika-s0104t0:839_12": "Hirottappānaṃ akusalādīnavapaccavekkhaṇā,",
  "tika-s0104t0:839_13": "apāyādīnavapaccavekkhaṇā,",
  "tika-s0104t0:839_14": "kusaladhammūpatthambhabhāvapaccavekkhaṇā,",
  "tika-s0104t0:839_15": "hirottapparahitapuggalaparivajjanā,",
  "tika-s0104t0:839_16": "hirottappasampannapuggalasevanā,",
  "tika-s0104t0:839_17": "tadadhimuttatā ca.",
  "tika-s0104t0:839_18": "Bāhusaccassa pubbayogo,",
  "tika-s0104t0:839_19": "paripucchakabhāvo,",
  "tika-s0104t0:839_20": "saddhammābhiyogo,",
  "tika-s0104t0:839_21": "anavajjavijjāṭṭhānādiparicayo,",
  "tika-s0104t0:839_22": "paripakkindriyatā,",
  "tika-s0104t0:839_23": "kilesadūrībhāvo,",
  "tika-s0104t0:839_24": "appassutapuggalaparivajjanā bahussutapuggalasevanā,",
  "tika-s0104t0:839_25": "tadadhimuttatā ca.",
  "tika-s0104t0:839_26": "Vīriyassa apāyabhayapaccavekkhaṇā,",
  "tika-s0104t0:839_27": "gamanavīthipaccavekkhaṇā,",
  "tika-s0104t0:839_28": "dhammamahattapaccavekkhaṇā,",
  "tika-s0104t0:839_29": "thinamiddhavinodanā,",
  "tika-s0104t0:839_30": "kusītapuggalaparivajjanā,",
  "tika-s0104t0:839_31": "āraddhavīriyapuggalasevanā,",
  "tika-s0104t0:839_32": "sammappadhānapaccavekkhaṇā,",
  "tika-s0104t0:839_33": "tadadhimuttatā ca.",
  "tika-s0104t0:839_34": "Satiyā satisampajaññaṃ,",
  "tika-s0104t0:839_35": "muṭṭhassatipuggalaparivajjanā upaṭṭhitassatipuggalasevanā,",
  "tika-s0104t0:839_36": "tadadhimuttatā ca.",
  "tika-s0104t0:839_37": "Paññāya paripucchakabhāvo,",
  "tika-s0104t0:839_38": "vatthuvisadakiriyā,",
  "tika-s0104t0:839_39": "indriyasamattapaṭipādanā,",
  "tika-s0104t0:839_40": "duppaññapuggalaparivajjanā,",
  "tika-s0104t0:839_41": "paññavantapuggalasevanā,",
  "tika-s0104t0:839_42": "gambhīrañāṇacariyasuttantapaccavekkhaṇā,",
  "tika-s0104t0:839_43": "dhammamahattapaccavekkhaṇā,",
  "tika-s0104t0:839_44": "tadadhimuttatā ca.",
  "tika-s0104t0:839_45": "Catunnaṃ jhānānaṃ sīlādicatukkaṃ,",
  "tika-s0104t0:839_46": "aṭṭhatiṃsāya ārammaṇesu pubbabhāgabhāvanā,",
  "tika-s0104t0:839_47": "āvajjanādivasībhāvakaraṇañca parikkhārā.",
  "tika-s0104t0:840_0": "Tattha sīlādīhi payogasuddhiyā sattānaṃ abhayadāne,",
  "tika-s0104t0:840_1": "āsayasuddhiyā āmisadāne,",
  "tika-s0104t0:840_2": "ubhayasuddhiyā dhammadāne samatthohotītiādinā caraṇādīnaṃ dānādisambhārapaccayatā yathārahaṃ niddhāretabbā.",
  "tika-s0104t0:840_3": "Ativitthārabhayena pana mayaṃ na vitthārayimha.",
  "tika-s0104t0:840_4": "Tathā sampatticakkādayopi dānādīnaṃ paccayoti veditabbā.",
  "tika-s0104t0:841_0": "Ko saṃkilesoti ettha –",
  "tika-s0104t0:842_0": "Taṇhādīhi parāmaṭṭha-bhāvo tāsaṃ kilissanaṃ;",
  "tika-s0104t0:843_0": "Sāmaññato visesena, yathārahaṃ vikappatā.",
  "tika-s0104t0:844_0": "Avisesena hi taṇhādīhi parāmaṭṭhabhāvo pāramīnaṃ saṃkileso.",
  "tika-s0104t0:844_1": "Visesena pana deyyadhammapaṭiggāhakavikappā dānapāramiyā saṃkileso.",
  "tika-s0104t0:844_2": "Sattakālavikappā sīlapāramiyā.",
  "tika-s0104t0:844_3": "Kāmabhavatadupasamesu abhiratianabhirativikappā nekkhammapāramiyā.",
  "tika-s0104t0:844_4": "“Ahaṃ mamā”ti vikappā paññāpāramiyā.",
  "tika-s0104t0:844_5": "Līnuddhaccavikappā vīriyapāramiyā.",
  "tika-s0104t0:844_6": "Attaparavikappā khantipāramiyā.",
  "tika-s0104t0:844_7": "Adiṭṭhādīsu diṭṭhādivikappā saccapāramiyā.",
  "tika-s0104t0:844_8": "Bodhisambhāratabbipakkhesu dosaguṇavikappā adhiṭṭhānapāramiyā.",
  "tika-s0104t0:844_9": "Hitāhitavikappā mettāpāramiyā.",
  "tika-s0104t0:844_10": "Iṭṭhāniṭṭhavikappā upekkhāpāramiyā saṃkilesoti veditabbo.",
  "tika-s0104t0:845_0": "Kiṃ vodānanti –",
  "tika-s0104t0:846_0": "Taṇhādīhi aghātatā, rahitatā vikappānaṃ;",
  "tika-s0104t0:847_0": "Vodānanti vijāniyā, sabbāsameva tāsampi.",
  "tika-s0104t0:848_0": "Anupaghātā hi taṇhā māna diṭṭhi kodhu panāha makkha palāsa issāmacchariya māyā sāṭheyya thambha sārambha",
  "tika-s0104t0:848_1": "mada pamādādīhi kilesehi deyyapaṭiggāhakavikappādirahitā ca dānādipāramiyo parisuddhā pabhassarā bhavantīti.",
  "tika-s0104t0:849_0": "Ko paṭipakkhoti –",
  "tika-s0104t0:850_0": "Akusalā kilesā ca, paṭipakkhā abhedato;",
  "tika-s0104t0:851_0": "Bhedato pana pubbepi, vuttā macchariyādayo.",
  "tika-s0104t0:852_0": "Avisesena hi sabbepi akusalā dhammā,",
  "tika-s0104t0:852_1": "sabbepi kilesā ca etāsaṃ paṭipakkhā.",
  "tika-s0104t0:852_2": "Visesena pana pubbe vuttā macchariyādayoti veditabbā.",
  "tika-s0104t0:852_3": "Apica deyyapaṭiggāhakadānaphalesu alobhādosāmohaguṇayogato lobhadosamohapaṭipakkhaṃ dānaṃ,",
  "tika-s0104t0:852_4": "kāyādidosattayavaṅkāpagamato lobhādipaṭipakkhaṃ sīlaṃ,",
  "tika-s0104t0:852_5": "kāmasukhaparūpaghātaattakilamathaparivajjanato dosattayapaṭipakkhaṃ nekkhammaṃ,",
  "tika-s0104t0:852_6": "lobhādīnaṃ andhīkaraṇato,",
  "tika-s0104t0:852_7": "ñāṇassa ca anandhīkaraṇato lobhādipaṭipakkhā paññā,",
  "tika-s0104t0:852_8": "alīnānuddhatañāyārambhavasena lobhādipaṭipakkhaṃ vīriyaṃ,",
  "tika-s0104t0:852_9": "iṭṭhāniṭṭhasuññatānaṃ khamanato lobhādipaṭipakkhā khanti,",
  "tika-s0104t0:852_10": "satipi paresaṃ upakāre,",
  "tika-s0104t0:852_11": "apakāre ca yathābhūtappavattiyā lobhādipaṭipakkhaṃ saccaṃ,",
  "tika-s0104t0:852_12": "lokadhamme abhibhuyya yathāsamādinnesu sambhāresu acalanato lobhādipaṭipakkhaṃ adhiṭṭhānaṃ,",
  "tika-s0104t0:852_13": "nīvaraṇavivekato lobhādipaṭipakkhā mettā,",
  "tika-s0104t0:852_14": "iṭṭhāniṭṭhesu anunayapaṭighaviddhaṃsanato,",
  "tika-s0104t0:852_15": "samappavattito ca lobhādipaṭipakkhā upekkhāti daṭṭhabbaṃ.",
  "tika-s0104t0:853_0": "Kā paṭipattīti –",
  "tika-s0104t0:854_0": "Dānākārādayo eva, uppāditā anekadhā;",
  "tika-s0104t0:855_0": "Paṭipattīti viññeyyā, pāramīpūraṇakkame.",
  "tika-s0104t0:856_0": "Dānapāramiyā hi tāva sukhūpakaraṇasarīrajīvitapariccāgena,",
  "tika-s0104t0:856_1": "bhayāpanayanena,",
  "tika-s0104t0:856_2": "dhammopadesena ca bahudhā sattānaṃ anuggahakaraṇaṃ paṭipatti.",
  "tika-s0104t0:856_3": "Tattha āmisadānaṃ abhayadānaṃ dhammadānanti dātabbavatthuvasena tividhaṃ dānaṃ.",
  "tika-s0104t0:856_4": "Tesu bodhisattassa dātabbavatthu ajjhattikaṃ,",
  "tika-s0104t0:856_5": "bāhiranti duvidhaṃ.",
  "tika-s0104t0:856_6": "Tattha bāhiraṃ annaṃ pānaṃ vatthaṃ yānaṃ mālā gandhaṃ vilepanaṃ seyyā āvasathaṃ padīpeyyanti dasavidhaṃ.",
  "tika-s0104t0:856_7": "Annādīnaṃ khādanīyabhojanīyādivibhāgena anekavidhañca.",
  "tika-s0104t0:856_8": "Tathā rūpārammaṇaṃ yāva dhammārammaṇanti ārammaṇato chabbidhaṃ.",
  "tika-s0104t0:856_9": "Rūpārammaṇādīnañca nīlādivibhāgena anekavidhaṃ.",
  "tika-s0104t0:856_10": "Tathā maṇikanakarajatamuttāpavāḷādikhettavatthuārāmādi dāsīdāsagomahiṃsādinānāvidhavatthūpakaraṇavasena anekavidhaṃ.",
  "tika-s0104t0:857_0": "Tattha mahāpuriso bāhiraṃ vatthuṃ dento “yo yena atthiko,",
  "tika-s0104t0:857_1": "taṃ tasseva deti.",
  "tika-s0104t0:857_2": "Dento ca tassa atthiko”ti sayameva jānanto ayācitopi deti,",
  "tika-s0104t0:857_3": "pageva yācito.",
  "tika-s0104t0:857_4": "Muttacāgo deti,",
  "tika-s0104t0:857_5": "no amuttacāgo.",
  "tika-s0104t0:857_6": "Pariyattaṃ deti,",
  "tika-s0104t0:857_7": "no apariyattaṃ.",
  "tika-s0104t0:857_8": "Sati deyyadhamme paccupakārasannissito na deti,",
  "tika-s0104t0:857_9": "asati deyyadhamme,",
  "tika-s0104t0:857_10": "pariyatte ca saṃvibhāgārahaṃ vibhajati.",
  "tika-s0104t0:857_11": "Na ca deti parūpaghātāvahaṃ satthavisamajjādikaṃ,",
  "tika-s0104t0:857_12": "nāpi kīḷanakaṃ,",
  "tika-s0104t0:857_13": "yaṃ anatthupasaṃhitaṃ,",
  "tika-s0104t0:857_14": "pamādāvahañca,",
  "tika-s0104t0:857_15": "na ca gilānassa yācakassa pānabhojanādiasappāyaṃ,",
  "tika-s0104t0:857_16": "pamāṇarahitaṃ vā deti,",
  "tika-s0104t0:857_17": "pamāṇayuttaṃ pana sappāyameva deti.",
  "tika-s0104t0:858_0": "Tathā yācito gahaṭṭhānaṃ gahaṭṭhānucchavikaṃ deti,",
  "tika-s0104t0:858_1": "pabbajitānaṃ pabbajitānucchavikaṃ deti.",
  "tika-s0104t0:858_2": "Mātāpitaro ñātisālohitā mittāmaccā puttadāradāsakammakarāti etesu kassaci pīḷaṃ ajanento deti,",
  "tika-s0104t0:858_3": "na ca uḷāraṃ deyyadhammaṃ paṭijānitvā lūkhaṃ deti,",
  "tika-s0104t0:858_4": "na ca lābhasakkārasilokasannissito deti,",
  "tika-s0104t0:858_5": "na ca paccupakārasannissito deti,",
  "tika-s0104t0:858_6": "na ca phalapāṭikaṅkhī deti aññatra sammāsambodhiyā,",
  "tika-s0104t0:858_7": "na ca yācito,",
  "tika-s0104t0:858_8": "deyyadhammaṃ vā jigucchanto deti,",
  "tika-s0104t0:858_9": "na ca asaññatānaṃ yācakānaṃ akkosakaparibhāsakānampi apaviddhā dānaṃ deti,",
  "tika-s0104t0:858_10": "aññadatthu pasannacitto anukampanto sakkaccameva deti,",
  "tika-s0104t0:858_11": "na ca kotūhalamaṅgaliko hutvā deti,",
  "tika-s0104t0:858_12": "kammaphalameva pana saddahanto deti,",
  "tika-s0104t0:858_13": "nāpi yācake payirupāsanādīhi saṃkilametvā deti,",
  "tika-s0104t0:858_14": "aparikilamento eva pana deti,",
  "tika-s0104t0:858_15": "na ca paresaṃ vañcanādhippāyo,",
  "tika-s0104t0:858_16": "bhedādhippāyo vā dānaṃ deti,",
  "tika-s0104t0:858_17": "asaṃkiliṭṭhacittova deti,",
  "tika-s0104t0:858_18": "nāpi pharusavāco bhākuṭikamukho dānaṃ deti,",
  "tika-s0104t0:858_19": "piyavādī ca pana pubbabhāsī mihitasitavacano hutvā deti,",
  "tika-s0104t0:858_20": "yasmiṃ ce deyyadhamme uḷāramanuññatāya vā ciraparicayena vā gedhasabhāvatāya vā lobhadhammo adhimatto hoti,",
  "tika-s0104t0:858_21": "jānanto bodhisatto taṃ khippameva paṭivinodayitvā yācake pariyesetvāpi deti,",
  "tika-s0104t0:858_22": "yañca deyyavatthu parittaṃ,",
  "tika-s0104t0:858_23": "yācakopi paccupaṭṭhito,",
  "tika-s0104t0:858_24": "taṃ acintetvā api attānaṃ dhāvitvā dento yācakaṃ sammāneti yathā taṃ akittipaṇḍito,",
  "tika-s0104t0:858_25": "na ca mahāpuriso attano puttadāradāsakammakaraporise yācito te asaññāpite domanassappatte yācakānaṃ deti,",
  "tika-s0104t0:858_26": "sammadeva pana saññāpite somanassappatte deti,",
  "tika-s0104t0:858_27": "dento ca yakkharakkhasapisācādīnaṃ vā manussānaṃ vā kurūrakammantānaṃ jānanto na deti,",
  "tika-s0104t0:858_28": "tathā rajjampi tādisānaṃ na deti,",
  "tika-s0104t0:858_29": "ye lokassa ahitāya dukkhāya anatthāya paṭipajjanti,",
  "tika-s0104t0:858_30": "ye pana dhammikā dhammena lokaṃ pālenti,",
  "tika-s0104t0:858_31": "tesaṃ rajjadānaṃ deti.",
  "tika-s0104t0:858_32": "Evaṃ tāva bāhiradāne paṭipatti veditabbā.",
  "tika-s0104t0:859_0": "Ajjhattikadānampi dvīhākārehi veditabbaṃ. Kathaṃ?",
  "tika-s0104t0:859_1": "Yathā nāma koci puriso ghāsacchādanahetu attānaṃ parassa nissajjati,",
  "tika-s0104t0:859_2": "vidheyyabhāvaṃ upagacchati dāsabyaṃ,",
  "tika-s0104t0:859_3": "evameva mahāpuriso sambodhihetu nirāmisacitto sattānaṃ anuttaraṃ hitasukhaṃ icchanto attano dānapāramiṃ paripūretukāmo attānaṃ parassa nissajjati,",
  "tika-s0104t0:859_4": "vidheyyabhāvaṃ upagacchati yathākāmakaraṇīyataṃ,",
  "tika-s0104t0:859_5": "karacaraṇanayanādiaṅgapaccaṅgaṃ tena tena atthikānaṃ akampito alīno anuppadeti,",
  "tika-s0104t0:859_6": "na tattha sajjati,",
  "tika-s0104t0:859_7": "na saṅkocaṃ āpajjati yathā taṃ bāhiravatthusmiṃ.",
  "tika-s0104t0:859_8": "Tathā hi mahāpuriso dvīhākārehi bāhiravatthuṃ pariccajati yathāsukhaṃ paribhogāya vā yācakānaṃ,",
  "tika-s0104t0:859_9": "tesaṃ manorathaṃ pūrento attano vasībhāvāya vā.",
  "tika-s0104t0:859_10": "Tattha sabbena sabbaṃ muttacāgo evamāha “nissaṅgabhāvenāhaṃ sambodhiṃ pāpuṇissāmī”ti,",
  "tika-s0104t0:859_11": "evaṃ ajjhattikavatthusmimpi veditabbaṃ.",
  "tika-s0104t0:860_0": "Tattha yaṃ ajjhattikavatthu diyyamānaṃ yācakassa ekanteneva hitāya saṃvattati, taṃ deti,",
  "tika-s0104t0:860_1": "na itaraṃ.",
  "tika-s0104t0:860_2": "Na ca mahāpuriso mārassa,",
  "tika-s0104t0:860_3": "mārakāyikānaṃ vā devatānaṃ vihiṃsādhippāyānaṃ attano attabhāvaṃ,",
  "tika-s0104t0:860_4": "aṅgapaccaṅgāni vā jānamāno deti “mā tesaṃ anattho ahosī”ti.",
  "tika-s0104t0:860_5": "Yathā ca mārakāyikānaṃ,",
  "tika-s0104t0:860_6": "evaṃ tehi anvāviṭṭhānampi na deti,",
  "tika-s0104t0:860_7": "nāpi ummattakānaṃ,",
  "tika-s0104t0:860_8": "itaresaṃ pana yāciyamāno samanantarameva deti tādisāya yācanāya dullabhabhāvato,",
  "tika-s0104t0:860_9": "tādisassa ca dānassa dukkarabhāvato.",
  "tika-s0104t0:861_0": "Abhayadānaṃ pana rājato corato aggito udakato verīpuggalato sīhabyagghādivāḷamigato nāgayakkharakkhasapisācādito",
  "tika-s0104t0:861_1": "sattānaṃ bhaye paccupaṭṭhite tato parittāṇabhāvena dātabbaṃ.",
  "tika-s0104t0:862_0": "Dhammadānaṃ pana asaṃkiliṭṭhacittassa aviparītadhammadesanā.",
  "tika-s0104t0:862_1": "Opāyiko hi tassa upadeso diṭṭhadhammikasamparāyikaparamatthavasena,",
  "tika-s0104t0:862_2": "yena sāsane anotiṇṇānaṃ avatāraṇaṃ otiṇṇānaṃ paripācanaṃ.",
  "tika-s0104t0:862_3": "Tatthāyaṃ nayo –",
  "tika-s0104t0:862_4": "saṅkhepato tāva dānakathā sīlakathā saggakathā kāmānaṃ ādīnavo saṃkileso okāro ca nekkhamme ānisaṃso.",
  "tika-s0104t0:862_5": "Vitthārato pana sāvakabodhiyaṃ adhimuttacittānaṃ saraṇagamanaṃ,",
  "tika-s0104t0:862_6": "sīlasaṃvaro,",
  "tika-s0104t0:862_7": "indriyesu guttadvāratā,",
  "tika-s0104t0:862_8": "bhojane mattaññutā,",
  "tika-s0104t0:862_9": "jāgariyānuyogo,",
  "tika-s0104t0:862_10": "satta saddhammā,",
  "tika-s0104t0:862_11": "aṭṭhatiṃsāya ārammaṇesu kammakaraṇavasena samathānuyogo,",
  "tika-s0104t0:862_12": "rūpamukhādīsu vipassanābhinivesesu yathārahaṃ abhinivesanamukhena vipassanānuyogo,",
  "tika-s0104t0:862_13": "tathā visuddhipaṭipadāya sammattagahaṇaṃ,",
  "tika-s0104t0:862_14": "tisso vijjā,",
  "tika-s0104t0:862_15": "cha abhiññā,",
  "tika-s0104t0:862_16": "catasso paṭisambhidā,",
  "tika-s0104t0:862_17": "sāvakabodhīti etesaṃ guṇasaṃkittanavasena yathārahaṃ tattha tattha patiṭṭhāpanā,",
  "tika-s0104t0:862_18": "pariyodapanā ca.",
  "tika-s0104t0:862_19": "Tathā paccekabodhiyaṃ,",
  "tika-s0104t0:862_20": "sammāsambodhiyañca adhimuttacittānaṃ yathārahaṃ dānādipāramīnaṃ sabhāvasarasalakkhaṇādisaṃkittanamukhena",
  "tika-s0104t0:862_21": "tīsupi avatthābhedesu tesaṃ buddhānaṃ mahānubhāvatāvibhāvanena yānadvaye patiṭṭhāpanā,",
  "tika-s0104t0:862_22": "pariyodapanā ca.",
  "tika-s0104t0:862_23": "Evaṃ mahāpuriso sattānaṃ dhammadānaṃ deti.",
  "tika-s0104t0:863_0": "Tathā mahāpuriso āmisadānaṃ dento “imināhaṃ dānena sattānaṃ āyuvaṇṇasukhabalapaṭibhānādisampattiñca ramaṇīyaṃ",
  "tika-s0104t0:863_1": "aggaphalasampattiñca nipphādeyya”nti annaṃ deti,",
  "tika-s0104t0:863_2": "tathā sattānaṃ kāmakilesapipāsavūpasamāya pānaṃ deti,",
  "tika-s0104t0:863_3": "tathā suvaṇṇavaṇṇatāya,",
  "tika-s0104t0:863_4": "hirottappālaṅkārassa ca nipphattiyā vatthāni deti,",
  "tika-s0104t0:863_5": "tathā iddhividhassa ceva nibbānasukhassa ca nipphattiyā yānaṃ deti,",
  "tika-s0104t0:863_6": "tathā sīlagandhanipphattiyā gandhaṃ deti,",
  "tika-s0104t0:863_7": "tathā buddhaguṇasobhānipphattiyā mālāvilepanaṃ deti,",
  "tika-s0104t0:863_8": "tathā bodhimaṇḍāsananipphattiyā āsanaṃ deti,",
  "tika-s0104t0:863_9": "tathāgataseyyanipphattiyā seyyaṃ deti,",
  "tika-s0104t0:863_10": "saraṇabhāvanipphattiyā āvasathaṃ deti,",
  "tika-s0104t0:863_11": "pañcacakkhupaṭilābhāya padīpeyyaṃ deti.",
  "tika-s0104t0:864_0": "Byāmappabhānipphattiyā rūpadānaṃ deti,",
  "tika-s0104t0:864_1": "brahmassaranipphattiyā saddadānaṃ deti,",
  "tika-s0104t0:864_2": "sabbalokassa piyabhāvāya rasadānaṃ deti,",
  "tika-s0104t0:864_3": "buddhasukhumālabhāvāya phoṭṭhabbadānaṃ deti,",
  "tika-s0104t0:864_4": "ajarāmaraṇabhāvāya bhesajjadānaṃ deti,",
  "tika-s0104t0:864_5": "kilesadāsabyavimocanatthaṃ dāsānaṃ bhujissatādānaṃ deti,",
  "tika-s0104t0:864_6": "saddhammābhiratiyā anavajjakhiḍḍāratihetudānaṃ deti,",
  "tika-s0104t0:864_7": "sabbepi satte ariyāya jātiyā attano puttabhāvūpanayanāya puttadānaṃ deti,",
  "tika-s0104t0:864_8": "sakalassāpi lokassa patibhāvūpagamanāya dāradānaṃ deti,",
  "tika-s0104t0:864_9": "subhalakkhaṇasampattiyā suvaṇṇamaṇimuttāpavāḷādidānaṃ,",
  "tika-s0104t0:864_10": "anubyañjanasampattiyā nānāvidhavibhūsanadānaṃ,",
  "tika-s0104t0:864_11": "saddhammakosādhigamāya vittakosadānaṃ,",
  "tika-s0104t0:864_12": "dhammarājabhāvāya rajjadānaṃ,",
  "tika-s0104t0:864_13": "dānādisampattiyā ārāmuyyānādivanadānaṃ,",
  "tika-s0104t0:864_14": "cakkaṅkitehi pādehi bodhimaṇḍūpasaṅkamanāya caraṇadānaṃ,",
  "tika-s0104t0:864_15": "caturoghanittharaṇe sattānaṃ saddhammahatthadānatthaṃ hatthadānaṃ,",
  "tika-s0104t0:864_16": "saddhindriyādipaṭilābhāya kaṇṇanāsādidānaṃ,",
  "tika-s0104t0:864_17": "samantacakkhupaṭilābhāya cakkhudānaṃ,",
  "tika-s0104t0:864_18": "“dassanasavanānussaraṇapāricariyādīsu sabbakālaṃ sabbasattānaṃ hitasukhāvaho sabbalokena ca upajīvitabbo me kāyo bhaveyyā”ti maṃsalohitādidānaṃ.",
  "tika-s0104t0:864_19": "“Sabbalokuttamo bhaveyya”nti uttamaṅgadānaṃ deti.",
  "tika-s0104t0:865_0": "Evaṃ dadanto ca na anesanāya deti,",
  "tika-s0104t0:865_1": "na paropaghātena,",
  "tika-s0104t0:865_2": "na bhayena,",
  "tika-s0104t0:865_3": "na lajjāya,",
  "tika-s0104t0:865_4": "na dakkhiṇeyyarosanena,",
  "tika-s0104t0:865_5": "na paṇīte sati lūkhaṃ,",
  "tika-s0104t0:865_6": "na attukkaṃsanena,",
  "tika-s0104t0:865_7": "na paravambhanena,",
  "tika-s0104t0:865_8": "na phalābhikaṅkhāya,",
  "tika-s0104t0:865_9": "na yācakajigucchāya,",
  "tika-s0104t0:865_10": "na acittīkārena,",
  "tika-s0104t0:865_11": "atha kho sakkaccaṃ deti,",
  "tika-s0104t0:865_12": "sahatthena deti,",
  "tika-s0104t0:865_13": "kālena deti,",
  "tika-s0104t0:865_14": "cittiṃ katvā deti,",
  "tika-s0104t0:865_15": "avibhāgena deti,",
  "tika-s0104t0:865_16": "tīsu kālesu somanassiko deti,",
  "tika-s0104t0:865_17": "tato eva ca datvā na pacchānutāpī hoti,",
  "tika-s0104t0:865_18": "na paṭiggāhakavasena mānāvamānaṃ karoti,",
  "tika-s0104t0:865_19": "paṭiggāhakānaṃ piyasamudācāro hoti vadaññū yācayogo saparivāradāyako.",
  "tika-s0104t0:865_20": "Annadānañhi dento “taṃ saparivāraṃ katvā dassāmī”ti vatthādīhi saddhiṃ deti,",
  "tika-s0104t0:865_21": "tathā vatthadānaṃ dento “taṃ saparivāraṃ katvā dassāmī”ti annādīhi saddhiṃ deti.",
  "tika-s0104t0:865_22": "Pānadānādīsupi eseva nayo,",
  "tika-s0104t0:865_23": "tathā rūpadānaṃ dento itarārammaṇānipi tassa parivāraṃ katvā deti,",
  "tika-s0104t0:865_24": "evaṃ sesesupi.",
  "tika-s0104t0:866_0": "Tattha rūpadānaṃ nāma nīlapītalohitodātādivaṇṇādīsu pupphavatthadhātūsu aññataraṃ labhitvā rūpavasena ābhujitvā “rūpadānaṃ dassāmi,",
  "tika-s0104t0:866_1": "rūpadānaṃ mayha”nti cintetvā tādise dakkhiṇeyye dānaṃ patiṭṭhāpeti,",
  "tika-s0104t0:866_2": "etaṃ rūpadānaṃ nāma.",
  "tika-s0104t0:867_0": "Saddadānaṃ pana bherīsaddādivasena veditabbaṃ.",
  "tika-s0104t0:867_1": "Tattha saddaṃ kandamūlāni viya uppāṭetvā,",
  "tika-s0104t0:867_2": "nīluppalahatthakaṃ viya ca hatthe ṭhapetvā dātuṃ na sakkoti,",
  "tika-s0104t0:867_3": "savatthukaṃ pana katvā dadanto saddadānaṃ deti nāma,",
  "tika-s0104t0:867_4": "tasmā yadā “saddadānaṃ dassāmī”ti bherīmudiṅgādīsu aññatarena tūriyena tiṇṇaṃ ratanānaṃ upahāraṃ karoti,",
  "tika-s0104t0:867_5": "kāreti ca,",
  "tika-s0104t0:867_6": "“saddadānaṃ dassāmi,",
  "tika-s0104t0:867_7": "saddadānaṃ me”ti bherīādīni ṭhapāpeti,",
  "tika-s0104t0:867_8": "dhammakathikānaṃ pana saddabhesajjaṃ,",
  "tika-s0104t0:867_9": "telaphāṇitādīni ca deti,",
  "tika-s0104t0:867_10": "dhammassavanaṃ ghoseti,",
  "tika-s0104t0:867_11": "sarabhaññaṃ bhaṇati,",
  "tika-s0104t0:867_12": "dhammakathaṃ katheti,",
  "tika-s0104t0:867_13": "upanisinnakathaṃ,",
  "tika-s0104t0:867_14": "anumodanakathañca karoti,",
  "tika-s0104t0:867_15": "kāreti ca,",
  "tika-s0104t0:867_16": "tadā saddadānaṃ nāma hoti.",
  "tika-s0104t0:868_0": "Tathā mūlagandhādīsu aññataraṃ rajanīyaṃ gandhavatthuṃ,",
  "tika-s0104t0:868_1": "pisitameva vā gandhaṃ yaṃ kiñci labhitvā gandhavasena ābhujitvā “gandhadānaṃ dassāmi,",
  "tika-s0104t0:868_2": "gandhadānaṃ mayha”nti buddharatanādīnaṃ pūjaṃ karoti,",
  "tika-s0104t0:868_3": "kāreti ca,",
  "tika-s0104t0:868_4": "gandhapūjanatthāya agarucandanādike gandhavatthuke pariccajati,",
  "tika-s0104t0:868_5": "idaṃ gandhadānaṃ.",
  "tika-s0104t0:869_0": "Tathā mūlarasādīsu yaṃ kiñci rajanīyaṃ rasavatthuṃ labhitvā rasavasena ābhujitvā “rasadānaṃ dassāmi,",
  "tika-s0104t0:869_1": "rasadānaṃ mayha”nti dakkhiṇeyyānaṃ deti,",
  "tika-s0104t0:869_2": "rasavatthumeva vā aññaṃ gavādikaṃ pariccajati,",
  "tika-s0104t0:869_3": "idaṃ rasadānaṃ.",
  "tika-s0104t0:870_0": "Tathā phoṭṭhabbadānaṃ mañcapīṭhādivasena,",
  "tika-s0104t0:870_1": "attharaṇapāvuraṇādivasena ca veditabbaṃ.",
  "tika-s0104t0:870_2": "Yadā hi mañcapīṭhabhisibibbohanādikaṃ,",
  "tika-s0104t0:870_3": "nivāsanapārupanādikaṃ vā sukhasamphassaṃ rajanīyaṃ anavajjaṃ phoṭṭhabbavatthuṃ labhitvā phoṭṭhabbavasena ābhujitvā “phoṭṭhabbadānaṃ dassāmi,",
  "tika-s0104t0:870_4": "phoṭṭhabbadānaṃ mayha”nti dakkhiṇeyyānaṃ deti.",
  "tika-s0104t0:870_5": "Yathāvuttaṃ phoṭṭhabbavatthuṃ labhitvā pariccajati,",
  "tika-s0104t0:870_6": "etaṃ phoṭṭhabbadānaṃ.",
  "tika-s0104t0:871_0": "Dhammadānaṃ pana dhammārammaṇassa adhippetattā ojāpānajīvitavasena veditabbaṃ.",
  "tika-s0104t0:871_1": "Ojādīsu hi aññataraṃ rajanīyaṃ dhammavatthuṃ labhitvā dhammārammaṇavasena ābhujitvā “dhammadānaṃ dassāmi,",
  "tika-s0104t0:871_2": "dhammadānaṃ mayha”nti sappinavanītādi ojadānaṃ deti,",
  "tika-s0104t0:871_3": "ambapānādiaṭṭhavidhaṃ pānadānaṃ deti,",
  "tika-s0104t0:871_4": "jīvitadānanti ābhujitvā salākabhattapakkhikabhattādīni deti.",
  "tika-s0104t0:871_5": "Aphāsukabhāvena abhibhūtānaṃ byādhikānaṃ vejjaṃ paṭṭhapeti,",
  "tika-s0104t0:871_6": "jālaṃ phālāpeti,",
  "tika-s0104t0:871_7": "kumīnaṃ viddhaṃsāpeti,",
  "tika-s0104t0:871_8": "sakuṇapañjaraṃ viddhaṃsāpeti,",
  "tika-s0104t0:871_9": "bandhanena baddhānaṃ sattānaṃ bandhanamokkhaṃ kāreti,",
  "tika-s0104t0:871_10": "māghātabheriṃ carāpeti,",
  "tika-s0104t0:871_11": "aññānipi sattānaṃ jīvitaparittāṇatthaṃ evarūpāni kammāni karoti,",
  "tika-s0104t0:871_12": "kārāpeti ca,",
  "tika-s0104t0:871_13": "idaṃ dhammadānaṃ nāma.",
  "tika-s0104t0:872_0": "Sabbampetaṃ yathāvuttadānasampadaṃ sakalalokahitasukhāya pariṇāmeti attano ca akuppāya vimuttiyā aparikkhayassa",
  "tika-s0104t0:872_1": "chandassa aparikkhayassa vīriyassa aparikkhayassa samādhissa aparikkhayassa paṭibhānassa aparikkhayassa",
  "tika-s0104t0:872_2": "jhānassa aparikkhayāya sammāsambodhiyā pariṇāmeti,",
  "tika-s0104t0:872_3": "imañca dānapāramiṃ paṭipajjantena mahāsattena jīvite aniccasaññā paccupaṭṭhapetabbā.",
  "tika-s0104t0:872_4": "Tathā bhogesu,",
  "tika-s0104t0:872_5": "bahusādhāraṇatā ca nesaṃ manasi kātabbā,",
  "tika-s0104t0:872_6": "sattesu ca mahākaruṇā satataṃ samitaṃ paccupaṭṭhapetabbā.",
  "tika-s0104t0:872_7": "Evañhi bhogehi gahetabbasāraṃ gaṇhanto ādittato viya agārato sabbaṃ sāpateyyaṃ,",
  "tika-s0104t0:872_8": "attānañca bahi nīharanto na kiñci seseti,",
  "tika-s0104t0:872_9": "na katthaci vibhāgaṃ karoti,",
  "tika-s0104t0:872_10": "aññadatthu nirapekkho nissajjati eva.",
  "tika-s0104t0:872_11": "Ayaṃ tāva dānapāramiyā paṭipattikkamo.",
  "tika-s0104t0:873_0": "Sīlapāramiyā pana ayaṃ paṭipattikkamo –",
  "tika-s0104t0:873_1": "yasmā sabbaññusīlālaṅkārehi satte alaṅkaritukāmena mahāpurisena ādito attano eva tāva sīlaṃ visodhetabbaṃ.",
  "tika-s0104t0:873_2": "Tattha catūhākārehi sīlaṃ visujjhati ajjhāsayavisuddhito,",
  "tika-s0104t0:873_3": "samādānato,",
  "tika-s0104t0:873_4": "avītikkamanato,",
  "tika-s0104t0:873_5": "sati vītikkame puna pākaṭīkaraṇato ca.",
  "tika-s0104t0:873_6": "Visuddhāsayatāya hi ekacco attādhipati hutvā pāpajigucchanasabhāvo ajjhattaṃ hiridhammaṃ paccupaṭṭhapetvā suparisuddhasamācāro hoti,",
  "tika-s0104t0:873_7": "tathā parato samādāne sati ekacco lokādhipati hutvā pāpato uttasanto ottappadhammaṃ paccupaṭṭhapetvā suparisuddhasamācāro hoti,",
  "tika-s0104t0:873_8": "iti ubhayathāpi ete avītikkamanato sīle patiṭṭhahanti.",
  "tika-s0104t0:873_9": "Atha ca pana kadāci satisammosena sīlassa khaṇḍādibhāvo siyā,",
  "tika-s0104t0:873_10": "tāyayeva yathāvuttāya hirottappasampattiyā khippameva naṃ vuṭṭhānādinā paṭipākatikaṃ karontīti.",
  "tika-s0104t0:874_0": "Tayidaṃ sīlaṃ vārittaṃ cārittanti duvidhaṃ.",
  "tika-s0104t0:874_1": "Tatthāyaṃ bodhisattassa vārittasīle paṭipattikkamo –",
  "tika-s0104t0:874_2": "tena sabbasattesu tathā dayāpannacittena bhavitabbaṃ,",
  "tika-s0104t0:874_3": "yathā supinantenapi na āghāto uppajjeyya,",
  "tika-s0104t0:874_4": "parūpakaraṇaviratatāya parasantako alagaddo viya na parāmasitabbo.",
  "tika-s0104t0:874_5": "Sace pabbajito hoti,",
  "tika-s0104t0:874_6": "abrahmacariyatopi ārācārī hoti sattavidhamethunasaṃyogavirato,",
  "tika-s0104t0:874_7": "pageva paradāragamanato.",
  "tika-s0104t0:874_8": "Gahaṭṭho samāno paresaṃ dāresu sadā pāpakaṃ cittampi na uppādeti.",
  "tika-s0104t0:874_9": "Kathento saccaṃ hitaṃ piyaṃ parimitameva ca kālena dhammiṃ kathaṃ bhāsitā hoti.",
  "tika-s0104t0:874_10": "Sabbattha anabhijjhālu,",
  "tika-s0104t0:874_11": "abyāpannacitto,",
  "tika-s0104t0:874_12": "aviparītadassano kammassakatāñāṇena ca samannāgato.",
  "tika-s0104t0:874_13": "Samaggatesu sammāpaṭipannesu niviṭṭhasaddho hoti niviṭṭhapemoti.",
  "tika-s0104t0:875_0": "Iti caturāpāyavaṭṭadukkhānaṃ pathabhūtehi akusalakammapathehi,",
  "tika-s0104t0:875_1": "akusaladhammehi ca oramitvā saggamokkhānaṃ pathabhūtesu kusalakammapathesu,",
  "tika-s0104t0:875_2": "kusaladhammesu ca patiṭṭhitassa mahāpurisassa parisuddhāsayapayogato yathābhipatthitā sattānaṃ hitasukhūpasañhitā",
  "tika-s0104t0:875_3": "manorathā sīghaṃ sīghaṃ abhinipphajjanti,",
  "tika-s0104t0:875_4": "pāramiyo paripūrenti.",
  "tika-s0104t0:875_5": "Evaṃbhūto hi ayaṃ.",
  "tika-s0104t0:875_6": "Tattha hiṃsānivattiyā sabbasattānaṃ abhayadānaṃ deti,",
  "tika-s0104t0:875_7": "appakasireneva mettābhāvanaṃ sampādeti,",
  "tika-s0104t0:875_8": "ekādasa mettānisaṃse adhigacchati,",
  "tika-s0104t0:875_9": "appābādho hoti appātaṅko,",
  "tika-s0104t0:875_10": "dīghāyuko sukhabahulo,",
  "tika-s0104t0:875_11": "lakkhaṇavisese pāpuṇāti,",
  "tika-s0104t0:875_12": "dosavāsanañca samucchindati.",
  "tika-s0104t0:875_13": "Tathā adinnādānanivattiyā corādīhi asādhāraṇe bhoge adhigacchati,",
  "tika-s0104t0:875_14": "parehi anāsaṅkanīyo, piyo, manāpo,",
  "tika-s0104t0:875_15": "vissāsanīyo,",
  "tika-s0104t0:875_16": "bhavasampattīsu alaggacitto pariccāgasīlo,",
  "tika-s0104t0:875_17": "lobhavāsanañca samucchindati.",
  "tika-s0104t0:875_18": "Abrahmacariyanivattiyā alobho hoti santakāyacitto,",
  "tika-s0104t0:875_19": "sattānaṃ piyo hoti manāpo aparisaṅkanīyo,",
  "tika-s0104t0:875_20": "kalyāṇo cassa kittisaddo abbhuggacchati,",
  "tika-s0104t0:875_21": "alaggacitto hoti mātugāmesu aluddhāsayo,",
  "tika-s0104t0:875_22": "nekkhammabahulo,",
  "tika-s0104t0:875_23": "lakkhaṇavisese adhigacchati,",
  "tika-s0104t0:875_24": "lobhavāsanañca samucchindati.",
  "tika-s0104t0:876_0": "Musāvādanivattiyā sattānaṃ pamāṇabhūto hoti paccayiko theto ādeyyavacano devatānaṃ piyo manāpo surabhigandhamukho asaddhammārakkhitakāyavacīsamācāro,",
  "tika-s0104t0:876_1": "lakkhaṇavisese adhigacchati,",
  "tika-s0104t0:876_2": "kilesavāsanañca samucchindati.",
  "tika-s0104t0:876_3": "Pesuññanivattiyā parūpakkamehi abhejjakāyo hoti abhejjaparivāro,",
  "tika-s0104t0:876_4": "saddhamme ca abhejjanakasaddho,",
  "tika-s0104t0:876_5": "daḷhamitto bhavantaraparicitānampi sattānaṃ ekantapiyo,",
  "tika-s0104t0:876_6": "asaṃkilesabahulo.",
  "tika-s0104t0:876_7": "Pharusavācānivattiyā sattānaṃ piyo hoti manāpo sukhasīlo madhuravacano sambhāvanīyo,",
  "tika-s0104t0:876_8": "aṭṭhaṅgasamannāgato cassa saro nibbattati.",
  "tika-s0104t0:876_9": "Samphappalāpanivattiyā sattānaṃ piyo hoti manāpo,",
  "tika-s0104t0:876_10": "garubhāvanīyo ca,",
  "tika-s0104t0:876_11": "ādeyyavacano parimitālāpo,",
  "tika-s0104t0:876_12": "mahesakkho ca hoti mahānubhāvo,",
  "tika-s0104t0:876_13": "ṭhānuppattikena paṭibhānena pañhābyākaraṇakusalo,",
  "tika-s0104t0:876_14": "buddhabhūmiyañca ekāya eva vācāya anekabhāsānaṃ sattānaṃ anekesaṃ pañhānaṃ byākaraṇasamattho hoti.",
  "tika-s0104t0:877_0": "Anabhijjhālutāya akicchalābhī hoti,",
  "tika-s0104t0:877_1": "uḷāresu ca bhogesu ruciṃ paṭilabhati,",
  "tika-s0104t0:877_2": "khattiyamahāsālādīnaṃ sammato hoti,",
  "tika-s0104t0:877_3": "paccatthikehi anabhibhavanīyo,",
  "tika-s0104t0:877_4": "indriyavekallaṃ na pāpuṇāti,",
  "tika-s0104t0:877_5": "appaṭipuggalo ca hoti.",
  "tika-s0104t0:877_6": "Abyāpādena piyadassano hoti sattānaṃ sambhāvanīyo,",
  "tika-s0104t0:877_7": "parahitābhinanditāya ca satte appakasireneva pasādeti,",
  "tika-s0104t0:877_8": "alūkhasabhāvo ca hoti mettāvihārī,",
  "tika-s0104t0:877_9": "mahesakkho ca hoti mahānubhāvo.",
  "tika-s0104t0:877_10": "Micchādassanābhāvena kalyāṇe sahāye paṭilabhati,",
  "tika-s0104t0:877_11": "sīsacchedaṃ pāpuṇantopi pāpakammaṃ na karoti,",
  "tika-s0104t0:877_12": "kammassakatādassanato akotūhalamaṅgaliko ca hoti,",
  "tika-s0104t0:877_13": "saddhamme cassa saddhā patiṭṭhitā hoti mūlajātā,",
  "tika-s0104t0:877_14": "saddahati ca tathāgatānaṃ bodhiṃ,",
  "tika-s0104t0:877_15": "samayantaresu nābhiramati ukkāraṭṭhāne rājahaṃso viya,",
  "tika-s0104t0:877_16": "lakkhaṇattayavijānane kusalo hoti,",
  "tika-s0104t0:877_17": "ante ca anāvaraṇañāṇalābhī,",
  "tika-s0104t0:877_18": "yāva ca bodhiṃ na pāpuṇāti,",
  "tika-s0104t0:877_19": "tāva tasmiṃ tasmiṃ sattanikāye ukkaṭṭhukkaṭṭho hoti,",
  "tika-s0104t0:877_20": "uḷāruḷārasampattiyo pāpuṇāti.",
  "tika-s0104t0:878_0": "“Iti hidaṃ sīlaṃ nāma sabbasampattīnaṃ adhiṭṭhānaṃ,",
  "tika-s0104t0:878_1": "sabbabuddhaguṇānaṃ pabhavabhūmi,",
  "tika-s0104t0:878_2": "sabbabuddhakārakadhammānaṃ ādi caraṇaṃ kāraṇaṃ mukhaṃ pamukha”nti bahumānaṃ uppādetvā kāyavacīsaṃyame,",
  "tika-s0104t0:878_3": "indriyadamane,",
  "tika-s0104t0:878_4": "ājīvapārisuddhiyaṃ,",
  "tika-s0104t0:878_5": "paccayaparibhoge ca satisampajaññabalena appamatto hoti,",
  "tika-s0104t0:878_6": "lābhasakkārasilokaṃ ukkhittāsikapaccatthikaṃ viya sallakkhetvā “kikīva aṇḍa”ntiādinā vuttanayena sakkaccaṃ sīlaṃ sampādetabbaṃ.",
  "tika-s0104t0:878_7": "Ayaṃ tāva vārittasīle paṭipattikkamo.",
  "tika-s0104t0:879_0": "Cārittasīle pana paṭipatti evaṃ veditabbā –",
  "tika-s0104t0:879_1": "idha bodhisatto kalyāṇamittānaṃ garuṭṭhāniyānaṃ abhivādanaṃ paccuṭṭhānaṃ añjalikammaṃ sāmīcikammaṃ kālena kālaṃ kattā hoti,",
  "tika-s0104t0:879_2": "tathā tesaṃ kālena kālaṃ upaṭṭhānaṃ kattā hoti,",
  "tika-s0104t0:879_3": "gilānānaṃ kāyaveyyāvaṭikaṃ,",
  "tika-s0104t0:879_4": "vācāya pucchanañca kattā hoti,",
  "tika-s0104t0:879_5": "subhāsitapadāni sutvā sādhukāraṃ kattā hoti,",
  "tika-s0104t0:879_6": "guṇavantānaṃ guṇe vaṇṇetā,",
  "tika-s0104t0:879_7": "paresaṃ apakāre khantā,",
  "tika-s0104t0:879_8": "upakāre anussaritā,",
  "tika-s0104t0:879_9": "puññāni anumoditā,",
  "tika-s0104t0:879_10": "attano puññāni sammāsambodhiyā pariṇāmetā,",
  "tika-s0104t0:879_11": "sabbakālaṃ appamādavihārī kusalesu dhammesu,",
  "tika-s0104t0:879_12": "sati accaye accayato disvā tādisānaṃ sahadhammikānaṃ yathābhūtaṃ āvi kattā,",
  "tika-s0104t0:879_13": "uttariñca sammāpaṭipattiṃ sammadeva paripūretā.",
  "tika-s0104t0:880_0": "Tathā attano anurūpāsu atthūpasaṃhitāsu sattānaṃ itikattabbatāpurekkhāro analaso sahāyabhāvaṃ upagacchati.",
  "tika-s0104t0:880_1": "Uppannesu ca sattānaṃ byādhiādidukkhesu yathārahaṃ patikāravidhāyako,",
  "tika-s0104t0:880_2": "ñātibhogādibyasanapatitesu sokapanodano,",
  "tika-s0104t0:880_3": "ullumpanasabhāvāvaṭṭhito hutvā niggahārahānaṃ dhammeneva niggaṇhanako yāvadeva akusalā vuṭṭhāpetvā kusale patiṭṭhāpanāya,",
  "tika-s0104t0:880_4": "paggahārahānaṃ dhammeneva paggaṇhanako.",
  "tika-s0104t0:880_5": "Yāni purimakānaṃ mahābodhisattānaṃ uḷāratamāni paramadukkarāni acinteyyānubhāvāni sattānaṃ ekantahitasukhāvahāni caritāni,",
  "tika-s0104t0:880_6": "yehi nesaṃ bodhisambhārā sammadeva paripākaṃ agamiṃsu,",
  "tika-s0104t0:880_7": "tāni sutvā anubbiggo anutrāso “tepi mahāpurisā manussā eva,",
  "tika-s0104t0:880_8": "anukkamena pana sikkhāpāripūriyā bhāvitattā tādisāya uḷāratamāya ānubhāvasampattiyā bodhisambhāresu ukkaṃsapāramippattā ahesuṃ,",
  "tika-s0104t0:880_9": "tasmā mayāpi sīlādisikkhāsu sammadeva tathā paṭipajjitabbaṃ,",
  "tika-s0104t0:880_10": "yāya paṭipattiyā ahampi anukkamena sikkhaṃ paripūretvā ekantato padaṃ anupāpuṇissāmī”ti saddhāpurecārikaṃ",
  "tika-s0104t0:880_11": "vīriyaṃ avissajjanto sammadeva sīlesu paripūrakārī hoti.",
  "tika-s0104t0:881_0": "Tathā paṭicchannakalyāṇo hoti vivaṭāparādho,",
  "tika-s0104t0:881_1": "appiccho santuṭṭho pavivitto asaṃsaṭṭho dukkhasaho aviparītadassanajātiko anuddhato anunnaḷo acapalo",
  "tika-s0104t0:881_2": "amukharo avikiṇṇavāco saṃvutindriyo santamānaso kuhanādimicchājīvavirahito ācāragocarasampanno,",
  "tika-s0104t0:881_3": "aṇumattesu vajjesu bhayadassāvī samādāya sikkhati sikkhāpadesu,",
  "tika-s0104t0:881_4": "āraddhavīriyo pahitatto kāye ca jīvite ca nirapekkho,",
  "tika-s0104t0:881_5": "appamattakampi kāye,",
  "tika-s0104t0:881_6": "jīvite vā apekkhaṃ nādhivāseti pajahati vinodeti,",
  "tika-s0104t0:881_7": "pageva adhimattaṃ.",
  "tika-s0104t0:881_8": "Sabbepi dussīlyahetubhūte kodhupanāhādike kilesupakkilese pajahati vinodeti,",
  "tika-s0104t0:881_9": "appamattakena visesādhigamena aparituṭṭho hoti,",
  "tika-s0104t0:881_10": "na saṅkocaṃ āpajjati,",
  "tika-s0104t0:881_11": "uparūparivisesādhigamāya vāyamati.",
  "tika-s0104t0:882_0": "Yena yathāladdhā sampatti hānabhāgiyā vā ṭhitibhāgiyā vā na hoti,",
  "tika-s0104t0:882_1": "tathā mahāpuriso andhānaṃ pariṇāyako hoti,",
  "tika-s0104t0:882_2": "maggaṃ ācikkhati,",
  "tika-s0104t0:882_3": "badhirānaṃ hatthamuddāya saññaṃ deti,",
  "tika-s0104t0:882_4": "atthamanuggāheti,",
  "tika-s0104t0:882_5": "tathā mūgānaṃ.",
  "tika-s0104t0:882_6": "Pīṭhasappikānaṃ pīṭhaṃ deti,",
  "tika-s0104t0:882_7": "vāheti vā.",
  "tika-s0104t0:882_8": "Assaddhānaṃ saddhāpaṭilābhāya vāyamati,",
  "tika-s0104t0:882_9": "kusītānaṃ ussāhajananāya,",
  "tika-s0104t0:882_10": "muṭṭhassatīnaṃ satisamāyogāya.",
  "tika-s0104t0:882_11": "Vibbhantattānaṃ samādhisampadāya,",
  "tika-s0104t0:882_12": "duppaññānaṃ paññādhigamāya vāyamati.",
  "tika-s0104t0:882_13": "Kāmacchandapariyuṭṭhitānaṃ kāmacchandapaṭivinodanāya vāyamati.",
  "tika-s0104t0:882_14": "Byāpādathinamiddhauddhaccakukkuccavicikicchāpariyuṭṭhitānaṃ vicikicchāvinodanāya vāyamati.",
  "tika-s0104t0:882_15": "Kāmavitakkādipakatānaṃ kāmavitakkādimicchāvitakkavinodanāya vāyamati.",
  "tika-s0104t0:882_16": "Pubbakārīnaṃ sattānaṃ kataññutaṃ nissāya pubbabhāsī piyavādī saṅgāhako sadisena,",
  "tika-s0104t0:882_17": "adhikena vā paccupakāre sammānetā hoti.",
  "tika-s0104t0:883_0": "Āpadāsu sahāyakiccaṃ anutiṭṭhati,",
  "tika-s0104t0:883_1": "tesaṃ tesañca sattānaṃ pakatiṃ,",
  "tika-s0104t0:883_2": "sabhāvañca parijānitvā yehi yathā saṃvasitabbaṃ hoti,",
  "tika-s0104t0:883_3": "tehi tathā saṃvasati.",
  "tika-s0104t0:883_4": "Yesu ca yathā paṭipajjitabbaṃ hoti,",
  "tika-s0104t0:883_5": "tesu tathā paṭipajjati.",
  "tika-s0104t0:883_6": "Tañca kho akusalato vuṭṭhāpetvā kusale patiṭṭhāpanavasena,",
  "tika-s0104t0:883_7": "na aññathā.",
  "tika-s0104t0:883_8": "Paracittānurakkhaṇā hi bodhisattānaṃ yāvadeva kusalābhivaḍḍhiyā.",
  "tika-s0104t0:883_9": "Tathā hitajjhāsayenāpi paro na sāhasitabbo,",
  "tika-s0104t0:883_10": "na bhaṇḍitabbo,",
  "tika-s0104t0:883_11": "na maṅkubhāvamāpādetabbo,",
  "tika-s0104t0:883_12": "na parassa kukkuccaṃ uppādetabbaṃ,",
  "tika-s0104t0:883_13": "na niggahaṭṭhāne codetabbo,",
  "tika-s0104t0:883_14": "na nīcataraṃ paṭipannassa attā uccatare ṭhapetabbo,",
  "tika-s0104t0:883_15": "na ca paresu sabbena sabbaṃ asevinā bhavitabbaṃ,",
  "tika-s0104t0:883_16": "na atisevinā,",
  "tika-s0104t0:883_17": "na akālasevinā bhavitabbaṃ.",
  "tika-s0104t0:884_0": "Yutte pana satte desakālānurūpaṃ sevati,",
  "tika-s0104t0:884_1": "na ca paresaṃ purato piyepi garahati,",
  "tika-s0104t0:884_2": "appiye vā pasaṃsati,",
  "tika-s0104t0:884_3": "na adhiṭṭhāya vissāsī hoti,",
  "tika-s0104t0:884_4": "na dhammikaṃ upanimantanaṃ paṭikkhipati,",
  "tika-s0104t0:884_5": "na paññattiṃ upagacchati,",
  "tika-s0104t0:884_6": "nādhikaṃ paṭiggaṇhāti,",
  "tika-s0104t0:884_7": "saddhāsampanne saddhānisaṃsakathāya sampahaṃseti,",
  "tika-s0104t0:884_8": "sīlasutacāgapaññāsampanne paññānisaṃsakathāya sampahaṃseti.",
  "tika-s0104t0:884_9": "Sace pana bodhisatto abhiññābalappatto hoti,",
  "tika-s0104t0:884_10": "pamādāpanne satte abhiññābalena yathārahaṃ nirayādike dassento saṃvejetvā assaddhādike saddhādīsu patiṭṭhāpeti,",
  "tika-s0104t0:884_11": "sāsane otāreti,",
  "tika-s0104t0:884_12": "saddhādiguṇasampanne paripāceti.",
  "tika-s0104t0:884_13": "Evamassa mahāpurisassa cārittabhūto aparimāṇo puññābhisando kusalābhisando uparūpari abhivaḍḍhatīti veditabbaṃ.",
  "tika-s0104t0:885_0": "Apica yā sā “kiṃ sīlaṃ,",
  "tika-s0104t0:885_1": "kenaṭṭhena sīla”ntiādinā pucchaṃ katvā “pāṇātipātādīhi viramantassa,",
  "tika-s0104t0:885_2": "vattapaṭipattiṃ vā pūrentassa cetanādayo dhammā sīla”ntiādinā nayena nānappakārato sīlassa vitthārakathā visuddhimagge vuttā,",
  "tika-s0104t0:885_3": "sā sabbāpi idha āharitvā vattabbā.",
  "tika-s0104t0:885_4": "Kevalañhi tattha sāvakabodhisattavasena sīlakathā āgatā,",
  "tika-s0104t0:885_5": "idha mahābodhisattavasena karuṇūpāyakosallapubbaṅgamaṃ katvā vattabbāti ayameva viseso.",
  "tika-s0104t0:885_6": "Yato idaṃ sīlaṃ mahāpuriso yathā na attano duggatiyaṃ parikilesavimuttiyā,",
  "tika-s0104t0:885_7": "sugatiyampi na rajjasampattiyā,",
  "tika-s0104t0:885_8": "na cakkavattī, na deva, na sakka, na māra,",
  "tika-s0104t0:885_9": "na brahmasampattiyā pariṇāmeti,",
  "tika-s0104t0:885_10": "tathā na attano tevijjatāya,",
  "tika-s0104t0:885_11": "na chaḷabhiññatāya,",
  "tika-s0104t0:885_12": "na catupaṭisambhidādhigamāya,",
  "tika-s0104t0:885_13": "na sāvakabodhiyā,",
  "tika-s0104t0:885_14": "na paccekabodhiyā pariṇāmeti,",
  "tika-s0104t0:885_15": "atha kho sabbaññubhāvena sabbasattānaṃ anuttarasīlālaṅkārasampādanatthameva pariṇāmetīti ayaṃ sīlapāramiyā paṭipattikkamo.",
  "tika-s0104t0:886_0": "Tathā yasmā karuṇūpāyakosallapariggahitā ādīnavadassanapubbaṅgamā kāmehi ca bhavehi ca nikkhamanavasena pavattā kusalacittuppatti nekkhammapāramī,",
  "tika-s0104t0:886_1": "tasmā sakalasaṃkilesanivāsanaṭṭhānatāya,",
  "tika-s0104t0:886_2": "puttadārādīhi mahāsambādhatāya,",
  "tika-s0104t0:886_3": "kasivāṇijjādinānāvikammantādhiṭṭhānabyākulatāya ca gharāvāsassa nekkhammasukhādīnaṃ anokāsataṃ,",
  "tika-s0104t0:886_4": "kāmānañca “satthadhārālaggamadhubindu viya ca kadalī viya ca avaleyhamānaparittassādavipulānatthānubandhā”ti",
  "tika-s0104t0:886_5": "ca vijjulatobhāsena gahetabbaṃ naccaṃ viya parittakālūpalabbhā,",
  "tika-s0104t0:886_6": "ummattakālaṅkāro viya viparītasaññāya anubhavitabbā,",
  "tika-s0104t0:886_7": "karīsāvacchādanamukhaṃ viya paṭikārabhūtā,",
  "tika-s0104t0:886_8": "udake temitaṅguliyā nisārudakapānaṃ viya atittikarā,",
  "tika-s0104t0:886_9": "chātajjhattabhojanaṃ viya sābādhā,",
  "tika-s0104t0:886_10": "balisāmisaṃ viya byāsanupanipātakāraṇā (byasanasannipātakāraṇā – dī. ni. ṭī. 1.7),",
  "tika-s0104t0:886_11": "aggisantāpo viya kālattayepi dukkhuppattihetubhūtā,",
  "tika-s0104t0:886_12": "makkaṭālepo viya bandhananimittā,",
  "tika-s0104t0:886_13": "ghātakāvacchādanakimālayo viya anatthacchādanā,",
  "tika-s0104t0:886_14": "sapattagāmavāso viya bhayaṭṭhānabhūtā,",
  "tika-s0104t0:886_15": "paccatthikaposako viya kilesamārādīnaṃ āmisabhūtā,",
  "tika-s0104t0:886_16": "chaṇasampattiyo viya vipariṇāmadukkhā,",
  "tika-s0104t0:886_17": "koṭaraggi viya antodāhakā,",
  "tika-s0104t0:886_18": "purāṇakūpāvalambabīraṇamadhupiṇḍaṃ viya anekādīnavā,",
  "tika-s0104t0:886_19": "loṇūdakapānaṃ viya pipāsāhetubhūtā,",
  "tika-s0104t0:886_20": "surāmerayaṃ viya nīcajanasevitā,",
  "tika-s0104t0:886_21": "appassādatāya aṭṭhikaṅkalūpamā”tiādinā ca nayena ādīnavaṃ sallakkhetvā tabbipariyāyena nekkhamme ānisaṃsaṃ",
  "tika-s0104t0:886_22": "passantena nekkhammapavivekaupasamasukhādīsu ninnapoṇapabbhāracittena nekkhammapāramiyaṃ paṭipajjitabbaṃ.",
  "tika-s0104t0:887_0": "Yasmā pana nekkhammaṃ pabbajjāmūlakaṃ,",
  "tika-s0104t0:887_1": "tasmā pabbajjā tāva anuṭṭhātabbā.",
  "tika-s0104t0:887_2": "Pabbajjamanutiṭṭhantena mahāsattena asati buddhuppāde kammavādīnaṃ kiriyavādīnaṃ tāpasaparibbājakānaṃ pabbajjā anuṭṭhātabbā.",
  "tika-s0104t0:887_3": "Uppannesu pana sammāsambuddhesu tesaṃ sāsane eva pabbajitabbaṃ.",
  "tika-s0104t0:887_4": "Pabbajitvā ca yathāvutte sīle patiṭṭhitena tassā eva sīlapāramiyā vodāpanatthaṃ dhutaguṇā samādātabbā.",
  "tika-s0104t0:887_5": "Samādinnadhutadhammā hi mahāpurisā sammadeva te pariharantā appicchāsantuṭṭhasallekhapavivekaasaṃsaggavīriyārambhasubharatādiguṇasalilavikkhālitakilesamalatāya",
  "tika-s0104t0:887_6": "anavajjasīlavataguṇaparisuddhasamācārā porāṇe ariyavaṃsattaye patiṭṭhitā catutthaṃ bhāvanārāmatāsaṅkhātaṃ",
  "tika-s0104t0:887_7": "ariyavaṃsaṃ gantuṃ cattārīsāya ārammaṇesu yathārahaṃ upacārappanābhedaṃ jhānaṃ upasampajja viharanti.",
  "tika-s0104t0:887_8": "Evañhissa sammadeva nekkhammapāramī pāripūritā hoti.",
  "tika-s0104t0:887_9": "Imasmiṃ pana ṭhāne terasahi dhutadhammehi saddhiṃ dasa kasiṇāni dasāsubhāni dasānussatiyo cattāro brahmavihārā",
  "tika-s0104t0:887_10": "cattāro āruppā ekā saññā ekaṃ vavatthānanti cattārīsa samādhibhāvanākammaṭṭhānāni,",
  "tika-s0104t0:887_11": "bhāvanāvidhānañca vitthārato vattabbāni,",
  "tika-s0104t0:887_12": "taṃ panetaṃ sabbaṃ yasmā visuddhimagge sabbākārato vitthāretvā vuttaṃ,",
  "tika-s0104t0:887_13": "tasmā tattha vuttanayeneva veditabbaṃ.",
  "tika-s0104t0:887_14": "Kevalañhi tattha sāvakabodhisattassa vasena vuttaṃ,",
  "tika-s0104t0:887_15": "idha mahābodhisattassa vasena karuṇūpāyakosallapubbaṅgamaṃ katvā vattabbanti ayameva viseso.",
  "tika-s0104t0:887_16": "Evamettha nekkhammapāramiyā paṭipattikkamo veditabbo.",
  "tika-s0104t0:888_0": "Tathā paññāpāramiṃ sampādetukāmena yasmā paññā āloko viya andhakārena mohena saha na vattati,",
  "tika-s0104t0:888_1": "tasmā mohakāraṇāni tāva bodhisattena parivajjetabbāni.",
  "tika-s0104t0:888_2": "Tatthimāni mohakāraṇāni-",
  "tika-s0104t0:888_3": "arati tandī vijambhitā ālasiyaṃ gaṇasaṅgaṇikārāmatā niddāsīlatā anicchayasīlatā ñāṇasmiṃ akutūhalatā",
  "tika-s0104t0:888_4": "micchādhimāno aparipucchakatā kāyassa nasammāparihāro asamāhitacittatā duppaññānaṃ puggalānaṃ sevanā",
  "tika-s0104t0:888_5": "paññavantānaṃ apayirupāsanā attaparibhavo micchāvikappo viparītābhiniveso kāyadaḷhībahulatā asaṃvegasīlatā",
  "tika-s0104t0:888_6": "pañca nīvaraṇāni,",
  "tika-s0104t0:888_7": "saṅkhepato yevāpanadhamme āsevato anuppannā paññā nuppajjati,",
  "tika-s0104t0:888_8": "uppannā parihāyati,",
  "tika-s0104t0:888_9": "iti imāni mohakāraṇāni,",
  "tika-s0104t0:888_10": "tāni parivajjantena bāhusacce,",
  "tika-s0104t0:888_11": "jhānādīsu ca yogo karaṇīyo.",
  "tika-s0104t0:889_0": "Tatthāyaṃ bāhusaccassa visayavibhāgo –",
  "tika-s0104t0:889_1": "pañcakkhandhā dvādasāyatanāni aṭṭhārasa dhātuyo cattāri saccāni bāvīsatindriyāni dvādasapadiko paṭiccasamuppādo,",
  "tika-s0104t0:889_2": "tathā satipaṭṭhānādayo kusalādidhammappabhedā ca,",
  "tika-s0104t0:889_3": "yāni ca loke anavajjāni vijjāṭṭhānāni,",
  "tika-s0104t0:889_4": "yo ca sattānaṃ hitasukhavidhānanayo byākaraṇaviseso.",
  "tika-s0104t0:889_5": "Iti evaṃ pakāraṃ sakalameva sutavisayaṃ upāyakosallapubbaṅgamāya paññāya, satiyā,",
  "tika-s0104t0:889_6": "vīriyena ca sādhukaṃ uggahaṇasavanadhāraṇaparicayaparipucchāhi ogāhetvā tattha ca paresaṃ patiṭṭhāpanena sutamayā paññā nibbattetabbā,",
  "tika-s0104t0:889_7": "tathā sattānaṃ itikattabbatāsu ṭhānuppattikā paṭibhānabhūtā,",
  "tika-s0104t0:889_8": "āyāpāyaupāyakosallabhūtā ca paññā hitesitaṃ nissāya tattha tattha yathārahaṃ pavattetabbā,",
  "tika-s0104t0:889_9": "tathā khandhādīnaṃ sabhāvadhammānaṃ ākāraparitakkanamukhena ceva nijjhānaṃ khamāpentena ca cintāmayā paññā nibbattetabbā.",
  "tika-s0104t0:890_0": "Khandhādīnaṃyeva pana salakkhaṇasāmaññalakkhaṇapariggahaṇavasena lokiyapariññaṃ nibbattentena pubbabhāgabhāvanāpaññā sampādetabbā.",
  "tika-s0104t0:890_1": "Evañhi “nāmarūpamattamidaṃ,",
  "tika-s0104t0:890_2": "yathārahaṃ paccayehi uppajjati ceva nirujjhati ca,",
  "tika-s0104t0:890_3": "na ettha koci kattā vā kāretā vā,",
  "tika-s0104t0:890_4": "hutvā abhāvaṭṭhena aniccaṃ,",
  "tika-s0104t0:890_5": "udayabbayapaṭipīḷanaṭṭhena dukkhaṃ,",
  "tika-s0104t0:890_6": "avasavattanaṭṭhena anattā”ti ajjhattikadhamme,",
  "tika-s0104t0:890_7": "bāhirakadhamme ca nibbisesaṃ parijānanto tattha āsaṅgaṃ pajahanto,",
  "tika-s0104t0:890_8": "pare ca tattha taṃ pajahāpento kevalaṃ karuṇāvaseneva yāva na buddhaguṇā hatthatalaṃ āgacchanti,",
  "tika-s0104t0:890_9": "tāva yānattaye satte avatāraṇaparipācanehi patiṭṭhāpento,",
  "tika-s0104t0:890_10": "jhānavimokkhasamādhisamāpattiyo,",
  "tika-s0104t0:890_11": "abhiññāyo ca lokiyavasībhāvaṃ pāpento paññāya matthakaṃ pāpuṇāti.",
  "tika-s0104t0:891_0": "Tattha yācimā iddhividhañāṇaṃ dibbasotadhātuñāṇaṃ cetopariyañāṇaṃ pubbenivāsānussatiñāṇaṃ dibbacakkhuñāṇaṃ",
  "tika-s0104t0:891_1": "yathākammūpagañāṇaṃ anāgataṃsañāṇanti saparibhaṇḍā pañcalokiyābhiññāsaṅkhātā bhāvanāpaññā,",
  "tika-s0104t0:891_2": "yā ca khandhāyatanadhātuindriyasaccapaṭiccasamuppādādibhedesu catubhūmakesu dhammesu uggahaparipucchāvasena",
  "tika-s0104t0:891_3": "ñāṇaparicayaṃ katvā sīlavisuddhi cittavisuddhīti mūlabhūtāsu imāsu dvīsu visuddhīsu patiṭṭhāya diṭṭhivisuddhi",
  "tika-s0104t0:891_4": "kaṅkhāvitaraṇavisuddhi maggāmaggañāṇadassanavisuddhi paṭipadāñāṇadassanavisuddhi ñāṇadassanavisuddhīti",
  "tika-s0104t0:891_5": "sarīrabhūtā imā pañca visuddhiyo sampādentena bhāvetabbā lokiyalokuttarabhedā bhāvanāpaññā,",
  "tika-s0104t0:891_6": "tāsaṃ sampādanavidhānaṃ yasmā “tattha ‘ekopi hutvā bahudhā hotī’tiādikaṃ iddhivikubbanaṃ kātukāmena ādikammikena yoginā”tiādinā,",
  "tika-s0104t0:891_7": "“khandhāti pañcha khandhā rūpakkhandho vedanākkhandho saññākkhandho saṅkhārakkhandho viññāṇakkhandho”tiādinā",
  "tika-s0104t0:891_8": "ca visayavisayivibhāgena (visayavibhāgena – cariyā. aṭṭha.",
  "tika-s0104t0:891_9": "pakiṇṇakakathā) saddhiṃ visuddhimagge sabbākārato vitthāretvā vuttaṃ,",
  "tika-s0104t0:891_10": "tasmā tattha vuttanayeneva veditabbaṃ.",
  "tika-s0104t0:891_11": "Kevalañhi tattha sāvakabodhisattassa vasena paññā āgatā,",
  "tika-s0104t0:891_12": "idha mahābodhisattassa vasena karuṇūpāyakosallapubbaṅgamaṃ katvā vattabbā.",
  "tika-s0104t0:891_13": "Ñāṇadassanavisuddhiṃ apāpetvā paṭipadāñāṇadassanavisuddhiyaṃyeva vipassanā ṭhapetabbāti ayameva visesoti.",
  "tika-s0104t0:891_14": "Evamettha paññāpāramiyā paṭipattikkamo veditabbo.",
  "tika-s0104t0:892_0": "Tathā yasmā sammāsambodhiyā katābhinīhārena mahāsattena pāramīparipūraṇatthaṃ sabbakālaṃ yuttappayuttena bhavitabbaṃ ābaddhaparikaraṇena,",
  "tika-s0104t0:892_1": "tasmā kālena kālaṃ “ko nu kho ajja mayā puññasambhāro,",
  "tika-s0104t0:892_2": "ñāṇasambhāro vā upacito,",
  "tika-s0104t0:892_3": "kiṃ vā mayā parahitaṃ kata”nti divase divase paccavekkhantena sattahitatthaṃ ussāho karaṇīyo,",
  "tika-s0104t0:892_4": "sabbesampi sattānaṃ upakārāya attano pariggahabhūtaṃ vatthuṃ, kāyaṃ,",
  "tika-s0104t0:892_5": "jīvitañca nirapekkhanacittena ossajjitabbaṃ,",
  "tika-s0104t0:892_6": "yaṃ kiñci kammaṃ karoti kāyena,",
  "tika-s0104t0:892_7": "vācāya vā,",
  "tika-s0104t0:892_8": "taṃ sabbaṃ sambodhiyaṃ ninnacitteneva kātabbaṃ,",
  "tika-s0104t0:892_9": "bodhiyā pariṇāmetabbaṃ, uḷārehi,",
  "tika-s0104t0:892_10": "ittarehi ca kāmehi vinivattacitteneva bhavitabbaṃ,",
  "tika-s0104t0:892_11": "sabbāsu ca itikattabbatāsu upāyakosallaṃ paccupaṭṭhapetvā paṭipajjitabbaṃ.",
  "tika-s0104t0:893_0": "Tasmiṃ tasmiñca sattahite āraddhavīriyena bhavitabbaṃ iṭṭhāniṭṭhādisabbasahena avisaṃvādinā.",
  "tika-s0104t0:893_1": "Sabbepi sattā anodhiso mettāya,",
  "tika-s0104t0:893_2": "karuṇāya ca pharitabbā.",
  "tika-s0104t0:893_3": "Yā kāci sattānaṃ dukkhuppatti,",
  "tika-s0104t0:893_4": "sabbā sā attani pāṭikaṅkhitabbā.",
  "tika-s0104t0:893_5": "Sabbesañca sattānaṃ puññaṃ abbhanumoditabbaṃ,",
  "tika-s0104t0:893_6": "buddhānaṃ mahantatā mahānubhāvatā abhiṇhaṃ paccavekkhitabbā,",
  "tika-s0104t0:893_7": "yañca kiñci kammaṃ karoti kāyena,",
  "tika-s0104t0:893_8": "vācāya vā,",
  "tika-s0104t0:893_9": "taṃ sabbaṃ bodhicittapubbaṅgamaṃ kātabbaṃ.",
  "tika-s0104t0:893_10": "Iminā hi upāyena dānādīsu yuttappayuttassa thāmavato daḷhaparakkamassa mahāsattassa bodhisattassa aparimeyyo puññasambhāro,",
  "tika-s0104t0:893_11": "ñāṇasambhāro ca divase divase upacīyati.",
  "tika-s0104t0:894_0": "Apica sattānaṃ paribhogatthaṃ,",
  "tika-s0104t0:894_1": "paripālanatthañca attano sarīraṃ,",
  "tika-s0104t0:894_2": "jīvitañca pariccajitvā khuppipāsasītuṇhavātātapādidukkhapatikāro pariyesitabbo ca uppādetabbo ca,",
  "tika-s0104t0:894_3": "yañca yathāvuttadukkhapatikārajaṃ sukhaṃ attanā paṭilabhati,",
  "tika-s0104t0:894_4": "tathā ramaṇīyesu ārāmuyyānapāsādataḷākādīsu,",
  "tika-s0104t0:894_5": "araññāyatanesu ca kāyacittasantāpābhāvena abhinibbutattā attanā sukhaṃ paṭilabhati,",
  "tika-s0104t0:894_6": "yañca suṇāti “buddhānubuddhapaccekabuddhā,",
  "tika-s0104t0:894_7": "mahābodhisattā ca nekkhammapaṭipattiyaṃ ṭhitā”ti ca “diṭṭhadhammikasukhavihārabhūtaṃ īdisaṃ nāma jhānasamāpattisukhamanubhavantī”ti ca,",
  "tika-s0104t0:894_8": "taṃ sabbaṃ sattesu anodhiso upasaṃharati.",
  "tika-s0104t0:894_9": "Ayaṃ tāva nayo asamāhitabhūmiyaṃ patiṭṭhitassa.",
  "tika-s0104t0:895_0": "Samāhitabhūmiyaṃ pana patiṭṭhito attanā yathānubhūtaṃ visesādhigamanibbattaṃ pītiṃ,",
  "tika-s0104t0:895_1": "passaddhiṃ, sukhaṃ, samādhiṃ,",
  "tika-s0104t0:895_2": "yathābhūtañāṇañca sattesu adhimuccanto upasaṃharati pariṇāmeti,",
  "tika-s0104t0:895_3": "tathā mahati saṃsāradukkhe,",
  "tika-s0104t0:895_4": "tassa ca nimittabhūte kilesābhisaṅkhāradukkhe nimuggaṃ sattanikāyaṃ disvā tatrāpi khādanachedanabhedanasedanapisanahiṃsanaaggisantāpādijanitā",
  "tika-s0104t0:895_5": "dukkhā tibbā kharā kaṭukā vedanā nirantaraṃ cirakālaṃ vedayante narake,",
  "tika-s0104t0:895_6": "aññamaññaṃ kujjhanasantāsanavisodhanahiṃsanaparādhīnatādīhi mahādukkhaṃ anubhavante tiracchānagate,",
  "tika-s0104t0:895_7": "jotimālākulasarīre khuppipāsavātātapādīhi ḍayhamāne,",
  "tika-s0104t0:895_8": "visussamāne ca vantakheḷādiāhāre,",
  "tika-s0104t0:895_9": "uddhabāhu viravante nijjhāmataṇhikādike mahādukkhaṃ vedayamāne pete ca pariyeṭṭhimūlakaṃ mahantaṃ anayabyasanaṃ",
  "tika-s0104t0:895_10": "pāpuṇante hatthacchedādikaraṇayogena dubbaṇṇaduddasikadaliddādibhāvena khuppipāsādiābādhayogena balavantehi",
  "tika-s0104t0:895_11": "abhibhavanīyato,",
  "tika-s0104t0:895_12": "paresaṃ vahanato,",
  "tika-s0104t0:895_13": "parādhīnato ca narake, pete,",
  "tika-s0104t0:895_14": "tiracchānagate ca atisayante apāyadukkhanibbisesaṃ dukkhamanubhavante manusse ca tathā visayaparibhogavikkhittacittatāya",
  "tika-s0104t0:895_15": "rāgādipariḷāhena ḍayhamāne vātavegasamuṭṭhitajālāsamiddhasukkhakaṭṭhasannipāte aggikkhandhe viya anupasantapariḷāhavuttike",
  "tika-s0104t0:895_16": "anupasantanihataparādhīne (anihataparādhīne dī. ni. ṭī.",
  "tika-s0104t0:895_17": "1.7) kāmāvacaradeve ca mahatā vāyāmena vidūramākāsaṃ vigāhitasakuntā viya,",
  "tika-s0104t0:895_18": "balavatā dūre pāṇinā khittasarā viya ca “satipi cirappavattiyaṃ anaccantikatāya pātapariyosānā anatikkantajātijarāmaraṇā",
  "tika-s0104t0:895_19": "evā”ti rūpāvacarārūpāvacaradeve ca passantena mahantaṃ saṃvegaṃ paccupaṭṭhāpetvā mettāya,",
  "tika-s0104t0:895_20": "karuṇāya ca anodhiso sattā pharitabbā.",
  "tika-s0104t0:895_21": "Evaṃ kāyena, vācāya,",
  "tika-s0104t0:895_22": "manasā ca bodhisambhāre nirantaraṃ upacinantena yathā pāramiyo paripūrenti,",
  "tika-s0104t0:895_23": "evaṃ sakkaccakārinā sātaccakārinā anolīnavuttinā ussāho pavattetabbo,",
  "tika-s0104t0:895_24": "vīriyapāramī paripūretabbā.",
  "tika-s0104t0:896_0": "Apica “acinteyyāparimeyyavipuloḷāravimalanirupamanirupakkilesaguṇagaṇanicayanidānabhūtassa buddhabhāvassa",
  "tika-s0104t0:896_1": "ussakkitvā sampahaṃsanayoggaṃ vīriyaṃ nāma acinteyyānubhāvameva,",
  "tika-s0104t0:896_2": "yaṃ na pacurajanā sotumpi sakkuṇanti,",
  "tika-s0104t0:896_3": "pageva paṭipajjituṃ.",
  "tika-s0104t0:896_4": "Tathā hi tividhā abhinīhāracittuppatti,",
  "tika-s0104t0:896_5": "catasso buddhabhūmiyo,",
  "tika-s0104t0:896_6": "cattāri saṅgahavatthūni,",
  "tika-s0104t0:896_7": "karuṇekarasatā,",
  "tika-s0104t0:896_8": "buddhadhammesu sacchikaraṇena visesappaccayo,",
  "tika-s0104t0:896_9": "nijjhānakkhanti,",
  "tika-s0104t0:896_10": "sabbadhammesu nirupalepo,",
  "tika-s0104t0:896_11": "sabbasattesu piyaputtasaññā,",
  "tika-s0104t0:896_12": "saṃsāradukkhehi aparikhedo,",
  "tika-s0104t0:896_13": "sabbadeyyadhammapariccāgo,",
  "tika-s0104t0:896_14": "tena ca niratimānatā,",
  "tika-s0104t0:896_15": "adhisīlādiadhiṭṭhānaṃ,",
  "tika-s0104t0:896_16": "tattha ca acañcalatā,",
  "tika-s0104t0:896_17": "kusalakiriyāsu pītipāmojjatā,",
  "tika-s0104t0:896_18": "vivekaninnacittatā,",
  "tika-s0104t0:896_19": "jhānānuyogo,",
  "tika-s0104t0:896_20": "anavajjadhammesu atittiyatā,",
  "tika-s0104t0:896_21": "yathāsutassa dhammassa paresaṃ hitajjhāsayena desanāya ārambhadaḷhatā,",
  "tika-s0104t0:896_22": "dhīravīrabhāvo,",
  "tika-s0104t0:896_23": "parāpavādaparāpakāresu vikārābhāvo,",
  "tika-s0104t0:896_24": "saccādhiṭṭhānaṃ,",
  "tika-s0104t0:896_25": "samāpattīsu vasībhāvo,",
  "tika-s0104t0:896_26": "abhiññāsu balappatti,",
  "tika-s0104t0:896_27": "lakkhaṇattayāvabodho,",
  "tika-s0104t0:896_28": "satipaṭṭhānādīsu abhiyogena lokuttaramaggasambhārasambharaṇaṃ,",
  "tika-s0104t0:896_29": "navalokuttarāvakkantī”ti evamādikā sabbāpi bodhisambhārapaṭipatti vīriyānubhāveneva samijjhatīti abhinīhārato",
  "tika-s0104t0:896_30": "yāva mahābodhi anossajjantena sakkaccaṃ nirantaraṃ vīriyaṃ yathā uparūpari visesāvahaṃ hoti,",
  "tika-s0104t0:896_31": "evaṃ sampādetabbaṃ.",
  "tika-s0104t0:896_32": "Sampajjamāne ca yathāvutte vīriye,",
  "tika-s0104t0:896_33": "khantisaccādhiṭṭhānādayo ca dānasīlādayo ca sabbepi bodhisambhārā tadadhīnavuttitāya sampannā eva hontītikhantiādīsupi",
  "tika-s0104t0:896_34": "imināva nayena paṭipatti veditabbā.",
  "tika-s0104t0:897_0": "Iti sattānaṃ sukhūpakaraṇapariccāgena bahudhānuggahakaraṇaṃ dānena paṭipatti,",
  "tika-s0104t0:897_1": "sīlena tesaṃ jīvitasāpateyyadārarakkhābhedapiyahitavacanāvihiṃsādikaraṇāni,",
  "tika-s0104t0:897_2": "nekkhammena tesaṃ āmisapaṭiggahaṇadhammadānādinā anekavidhā hitacariyā,",
  "tika-s0104t0:897_3": "paññāya tesaṃ hitakaraṇūpāyakosallaṃ,",
  "tika-s0104t0:897_4": "vīriyena tattha ussāhārambhaasaṃhīrakaraṇāni,",
  "tika-s0104t0:897_5": "khantiyā tadaparādhasahanaṃ,",
  "tika-s0104t0:897_6": "saccena nesaṃ avañcanatadupakārakiriyāsamādānāvisaṃvādanādi,",
  "tika-s0104t0:897_7": "adhiṭṭhānena tadupakaraṇe anatthasampātepi acalanaṃ,",
  "tika-s0104t0:897_8": "mettāya nesaṃ hitasukhānucintanaṃ,",
  "tika-s0104t0:897_9": "upekkhāya nesaṃ upakārāpakāresu vikārānāpattīti evaṃ aparimāṇe satte ārabbha anukampitasabbasattassa",
  "tika-s0104t0:897_10": "bodhisattassa puthujjanehi asādhāraṇo aparimāṇo puññañāṇasambhārupacayo ettha paṭipattīti veditabbaṃ.",
  "tika-s0104t0:897_11": "Yo cetāsaṃ paccayo vutto,",
  "tika-s0104t0:897_12": "tattha ca sakkaccaṃ sampādanaṃ.",
  "tika-s0104t0:898_0": "Ko vibhāgoti –",
  "tika-s0104t0:899_0": "Sāmaññabhedato etā, dasavidhā vibhāgato;",
  "tika-s0104t0:900_0": "Tidhā hutvāna paccekaṃ, samatiṃsavidhā samaṃ.",
  "tika-s0104t0:901_0": "Dasa pāramiyo dasa upapāramiyo dasa paramatthapāramiyoti hi samatiṃsa pāramiyo.",
  "tika-s0104t0:901_1": "Tattha “katābhinīhārassa bodhisattassa parahitakaraṇābhininnāsayapayogassa kaṇhadhammavokiṇṇā sukkā dhammā pāramiyo,",
  "tika-s0104t0:901_2": "tehi avokiṇṇā sukkā dhammā upapāramiyo,",
  "tika-s0104t0:901_3": "akaṇhā asukkā dhammā paramatthapāramiyo”ti keci.",
  "tika-s0104t0:901_4": "“Samudāgamanakālesu pūriyamānā pāramiyo,",
  "tika-s0104t0:901_5": "bodhisattabhūmiyaṃ puṇṇā upapāramiyo,",
  "tika-s0104t0:901_6": "buddhabhūmiyaṃ sabbākāraparipuṇṇā paramatthapāramiyo.",
  "tika-s0104t0:901_7": "Bodhisattabhūmiyaṃ vā parahitakaraṇato pāramiyo,",
  "tika-s0104t0:901_8": "attahitakaraṇato upapāramiyo,",
  "tika-s0104t0:901_9": "buddhabhūmiyaṃ balavesārajjasamadhigamena ubhayahitaparipūraṇato paramatthapāramiyoti evaṃ ādimajjhapariyosānesu",
  "tika-s0104t0:901_10": "paṇidhānārambhapariniṭṭhānesu tesaṃ vibhāgo”ti apare.",
  "tika-s0104t0:901_11": "“Dosupasamakaruṇāpakatikānaṃ bhavasukhavimuttisukhaparamasukhappattānaṃ puññūpacayabhedato tabbibhāgo”ti aññe.",
  "tika-s0104t0:902_0": "“Lajjāsatimānāpassayānaṃ lokuttaradhammādhipatīnaṃ sīlasamādhipaññāgarukānaṃ tāritataritatārayitūnaṃ",
  "tika-s0104t0:902_1": "anubuddhapaccekabuddhasammāsambuddhānaṃ pāramīupapāramīparamatthapāramīhi bodhittayappattito yathāvuttavibhāgo”ti keci.",
  "tika-s0104t0:902_2": "“Cittapaṇidhito yāva vacīpaṇidhi,",
  "tika-s0104t0:902_3": "tāva pavattā sambhārā pāramiyo,",
  "tika-s0104t0:902_4": "vacīpaṇidhito yāva kāyapaṇidhi,",
  "tika-s0104t0:902_5": "tāva pavattā upapāramiyo,",
  "tika-s0104t0:902_6": "kāyapaṇidhito pabhuti paramatthapāramiyo”ti apare.",
  "tika-s0104t0:902_7": "Aññe pana “parapuññānumodanavasena pavattā sambhārā pāramiyo,",
  "tika-s0104t0:902_8": "paresaṃ kārāpanavasena pavattā upapāramiyo,",
  "tika-s0104t0:902_9": "sayaṃ karaṇavasena pavattā paramatthapāramiyo”ti vadanti.",
  "tika-s0104t0:902_10": "Tathā “bhavasukhāvaho puññañāṇasambhāro pāramī,",
  "tika-s0104t0:902_11": "attano nibbānasukhāvaho upapāramī,",
  "tika-s0104t0:902_12": "paresaṃ tadubhayasukhāvaho paramatthapāramī”ti eke.",
  "tika-s0104t0:903_0": "Puttadāradhanādiupakaraṇapariccāgo pana dānapāramī,",
  "tika-s0104t0:903_1": "attano aṅgapariccāgo dānaupapāramī,",
  "tika-s0104t0:903_2": "attano jīvitapariccāgo dānaparamatthapāramī.",
  "tika-s0104t0:903_3": "Tathā puttadārādikassa tividhassāpi hetu avītikkamanavasena tisso sīlapāramiyo,",
  "tika-s0104t0:903_4": "tesu eva tividhesu vatthūsu ālayaṃ upacchinditvā nikkhamanavasena tisso nekkhammapāramiyo,",
  "tika-s0104t0:903_5": "upakaraṇaaṅgajīvitataṇhaṃ samūhanitvā sattānaṃ hitāhitavinicchayakaraṇavasena tisso paññāpāramiyo,",
  "tika-s0104t0:903_6": "yathāvuttabhedānaṃ pariccāgādīnaṃ vāyamanavasena tisso vīriyapāramiyo,",
  "tika-s0104t0:903_7": "upakaraṇaaṅgajīvitantarāyakarānaṃ khamanavasena tisso khantipāramiyo,",
  "tika-s0104t0:903_8": "upakaraṇaaṅgajīvitahetu saccāpariccāgavasena tisso saccapāramiyo,",
  "tika-s0104t0:903_9": "dānādipāramiyo akuppādhiṭṭhānavaseneva samijjhantīti upakaraṇādivināsepi acalādhiṭṭhānavasena tisso adhiṭṭhānapāramiyo,",
  "tika-s0104t0:903_10": "upakaraṇādivighātakesupi sattesu mettāya avijahanavasena tisso mettāpāramiyo,",
  "tika-s0104t0:903_11": "yathāvuttavatthuttayassa upakārāpakāresu sattasaṅkhāresu majjhattatāpaṭilābhavasena tisso upekkhāpāramiyoti evamādinā etāsaṃ vibhāgo veditabbo.",
  "tika-s0104t0:904_0": "Ko saṅgahoti ettha pana –",
  "tika-s0104t0:905_0": "Yathā vibhāgato tiṃsa-vidhā saṅgahato dasa;",
  "tika-s0104t0:906_0": "Chappakārāva etāsu, yugaḷādīhi sādhaye.",
  "tika-s0104t0:907_0": "Yathā hi esā vibhāgato tiṃsavidhāpi dānapāramiādibhāvato dasavidhā,",
  "tika-s0104t0:907_1": "evaṃ dānasīlakhantivīriyajhānapaññāsabhāvena chabbidhā.",
  "tika-s0104t0:907_2": "Etāsu hi nekkhammapāramī sīlapāramiyā saṅgahitā tassā pabbajjābhāve.",
  "tika-s0104t0:907_3": "Nīvaraṇavivekabhāve pana jhānapāramiyā,",
  "tika-s0104t0:907_4": "kusaladhammabhāve chahipi saṅgahitā,",
  "tika-s0104t0:907_5": "saccapāramī sīlapāramiyā ekadesā eva vacīsaccaviratisaccapakkhe.",
  "tika-s0104t0:907_6": "Ñāṇasaccapakkhe pana paññāpāramiyā saṅgahitā,",
  "tika-s0104t0:907_7": "mettāpāramī jhānapāramiyā eva,",
  "tika-s0104t0:907_8": "upekkhāpāramī jhānapaññāpāramīhi,",
  "tika-s0104t0:907_9": "adhiṭṭhānapāramī sabbāhipi saṅgahitāti.",
  "tika-s0104t0:908_0": "Etesañca dānādīnaṃ channaṃ guṇānaṃ aññamaññasambandhānaṃ pañcadasa yugaḷādīni pañcadasa yugaḷādisādhakāni honti.",
  "tika-s0104t0:908_1": "Seyyathidaṃ?",
  "tika-s0104t0:908_2": "Dānasīlayugaḷena parahitāhitānaṃ karaṇākaraṇayugaḷasiddhi,",
  "tika-s0104t0:908_3": "dānakhantiyugaḷena alobhādosayugaḷasiddhi,",
  "tika-s0104t0:908_4": "dānavīriyayugaḷena cāgasutayugaḷasiddhi,",
  "tika-s0104t0:908_5": "dānajhānayugaḷena kāmadosappahānayugaḷasiddhi,",
  "tika-s0104t0:908_6": "dānapaññāyugaḷena ariyayānadhurayugaḷasiddhi,",
  "tika-s0104t0:908_7": "sīlakhantidvayena payogāsayasuddhadvayasiddhi,",
  "tika-s0104t0:908_8": "sīlavīriyadvayena bhāvanādvayasiddhi,",
  "tika-s0104t0:908_9": "sīlajhānadvayena dussīlyapariyuṭṭhānappahānadvayasiddhi,",
  "tika-s0104t0:908_10": "sīlapaññādvayena dānadvayasiddhi,",
  "tika-s0104t0:908_11": "khantivīriyadvayena khamātejadvayasiddhi,",
  "tika-s0104t0:908_12": "khantijhānadukena virodhānurodhappahānadukasiddhi,",
  "tika-s0104t0:908_13": "khantipaññādukena suññatākhantipaṭivedhadukasiddhi,",
  "tika-s0104t0:908_14": "vīriyajhānadukena paggahāvikkhepadukasiddhi,",
  "tika-s0104t0:908_15": "vīriyapaññādukena saraṇadukasiddhi,",
  "tika-s0104t0:908_16": "jhānapaññādukena yānadukasiddhi.",
  "tika-s0104t0:908_17": "Dānasīlakhantitikena lobhadosamohappahānatikasiddhi,",
  "tika-s0104t0:908_18": "dānasīlavīriyatikena bhogajīvitakāyasārādānatikasiddhi,",
  "tika-s0104t0:908_19": "dānasīlajhānatikena puññakiriyavatthutikasiddhi,",
  "tika-s0104t0:908_20": "dānasīlapaññātikena āmisābhayadhammadānatikasiddhīti evaṃ itarehipi tikehi,",
  "tika-s0104t0:908_21": "catukkādīhi ca yathāsambhavaṃ tikāni,",
  "tika-s0104t0:908_22": "catukkādīni ca yojetabbāni.",
  "tika-s0104t0:909_0": "Evaṃ chabbidhānampi pana imāsaṃ pāramīnaṃ catūhi adhiṭṭhānehi saṅgaho veditabbo.",
  "tika-s0104t0:909_1": "Sabbapāramīnaṃ samūhasaṅgahato hi cattāri adhiṭṭhānāni.",
  "tika-s0104t0:909_2": "Seyyathidaṃ?",
  "tika-s0104t0:909_3": "Saccādhiṭṭhānaṃ,",
  "tika-s0104t0:909_4": "cāgādhiṭṭhānaṃ,",
  "tika-s0104t0:909_5": "upasamādhiṭṭhānaṃ,",
  "tika-s0104t0:909_6": "paññādhiṭṭhānanti.",
  "tika-s0104t0:909_7": "Tattha adhitiṭṭhati etena,",
  "tika-s0104t0:909_8": "ettha vā adhitiṭṭhati,",
  "tika-s0104t0:909_9": "adhiṭṭhānamattameva vā tanti adhiṭṭhānaṃ,",
  "tika-s0104t0:909_10": "saccañca taṃ adhiṭṭhānañca,",
  "tika-s0104t0:909_11": "saccassa vā adhiṭṭhānaṃ,",
  "tika-s0104t0:909_12": "saccaṃ vā adhiṭṭhānametassāti saccādhiṭṭhānaṃ.",
  "tika-s0104t0:909_13": "Evaṃ sesesupi.",
  "tika-s0104t0:909_14": "Tattha avisesato tāva katābhinīhārassa anukampitasabbasattassa mahāsattassa paṭiññānurūpaṃ sabbapāramīpariggahato saccādhiṭṭhānaṃ,",
  "tika-s0104t0:909_15": "tesaṃ paṭipakkhapariccāgato cāgādhiṭṭhānaṃ,",
  "tika-s0104t0:909_16": "sabbapāramitāguṇehi upasamanato upasamādhiṭṭhānaṃ.",
  "tika-s0104t0:909_17": "Tehi eva parahitesu upāyakosallato paññādhiṭṭhānaṃ.",
  "tika-s0104t0:910_0": "Visesato pana “yācakānaṃ janānaṃ avisaṃvādetvā dassāmī”ti paṭijānanato,",
  "tika-s0104t0:910_1": "paṭiññaṃ avisaṃvādetvā dānato,",
  "tika-s0104t0:910_2": "dānaṃ avisaṃvādetvā anumodanato,",
  "tika-s0104t0:910_3": "macchariyādipaṭipakkhapariccāgato,",
  "tika-s0104t0:910_4": "deyyapaṭiggāhakadānadeyyadhammakkhayesu lobhadosamohabhayavūpasamanato,",
  "tika-s0104t0:910_5": "yathārahaṃ yathākālaṃ yathāvidhānañca dānato,",
  "tika-s0104t0:910_6": "paññuttarato ca kusaladhammānaṃ caturadhiṭṭhānapadaṭṭhānaṃ dānaṃ.",
  "tika-s0104t0:910_7": "Tathā saṃvarasamādānassa avītikkamanato,",
  "tika-s0104t0:910_8": "dussīlyapariccāgato,",
  "tika-s0104t0:910_9": "duccaritavūpasamanato,",
  "tika-s0104t0:910_10": "paññuttarato ca caturadhiṭṭhānapadaṭṭhānaṃ sīlaṃ.",
  "tika-s0104t0:910_11": "Yathāpaṭiññaṃ khamanato,",
  "tika-s0104t0:910_12": "katāparādhavikappapariccāgato,",
  "tika-s0104t0:910_13": "kodhapariyuṭṭhānavūpasamanato,",
  "tika-s0104t0:910_14": "paññuttarato ca caturadhiṭṭhānapadaṭṭhānākhanti.",
  "tika-s0104t0:910_15": "Paṭiññānurūpaṃ parahitakaraṇato,",
  "tika-s0104t0:910_16": "visayapariccāgato,",
  "tika-s0104t0:910_17": "akusalavūpasamanato,",
  "tika-s0104t0:910_18": "paññuttarato ca caturadhiṭṭhānapadaṭṭhānaṃ vīriyaṃ.",
  "tika-s0104t0:910_19": "Paṭiññānurūpaṃ lokahitānucintanato,",
  "tika-s0104t0:910_20": "nīvaraṇapariccāgato,",
  "tika-s0104t0:910_21": "cittavūpasamanato,",
  "tika-s0104t0:910_22": "paññuttarato ca caturadhiṭṭhānapadaṭṭhānaṃ jhānaṃ.",
  "tika-s0104t0:910_23": "Yathāpaṭiññaṃ parahitūpāyakosallato,",
  "tika-s0104t0:910_24": "anupāyakiriyapariccāgato,",
  "tika-s0104t0:910_25": "mohajapariḷāhavūpasamanato,",
  "tika-s0104t0:910_26": "sabbaññutāpaṭilābhato ca caturadhiṭṭhānapadaṭṭhānā paññā.",
  "tika-s0104t0:911_0": "Tattha ñeyyapaṭiññānuvidhānehi saccādhiṭṭhānaṃ,",
  "tika-s0104t0:911_1": "vatthukāmakilesakāmapariccāgehi cāgādhiṭṭhānaṃ,",
  "tika-s0104t0:911_2": "dosadukkhavūpasamehi upasamādhiṭṭhānaṃ,",
  "tika-s0104t0:911_3": "anubodhapaṭivedhehi paññādhiṭṭhānaṃ.",
  "tika-s0104t0:911_4": "Tividhasaccapariggahitaṃ dosattayavirodhi saccādhiṭṭhānaṃ,",
  "tika-s0104t0:911_5": "tividhacāgapariggahitaṃ dosattayavirodhi cāgādhiṭṭhānaṃ,",
  "tika-s0104t0:911_6": "tividhavūpasamapariggahitaṃ dosattayavirodhi upasamādhiṭṭhānaṃ,",
  "tika-s0104t0:911_7": "tividhañāṇapariggahitaṃ dosattayavirodhi paññādhiṭṭhānaṃ.",
  "tika-s0104t0:911_8": "Saccādhiṭṭhānapariggahitāni cāgūpasamapaññādhiṭṭhānāni avisaṃvādanato,",
  "tika-s0104t0:911_9": "paṭiññānuvidhānato ca.",
  "tika-s0104t0:911_10": "Cāgādhiṭṭhānapariggahitāni saccūpasamapaññādhiṭṭhānāni paṭipakkhapariccāgato,",
  "tika-s0104t0:911_11": "sabbapariccāgaphalattā ca.",
  "tika-s0104t0:911_12": "Upasamādhiṭṭhānapariggahitāni saccacāgapaññādhiṭṭhānāni kilesapariḷāhūpasamanato,",
  "tika-s0104t0:911_13": "kammapariḷāhūpasamanato ca.",
  "tika-s0104t0:911_14": "Paññādhiṭṭhānapariggahitāni saccacāgūpasamādhiṭṭhānāni ñāṇapubbaṅgamato,",
  "tika-s0104t0:911_15": "ñāṇānuparivattanato cāti evaṃ sabbāpi pāramiyo saccappabhāvitā cāgaparibyañjitā upasamopabrūhitā paññāparisuddhā.",
  "tika-s0104t0:911_16": "Saccañhi etāsaṃ janakahetu,",
  "tika-s0104t0:911_17": "cāgo paṭiggāhakahetu,",
  "tika-s0104t0:911_18": "upasamo paribuddhihetu paññā pārisuddhihetu.",
  "tika-s0104t0:911_19": "Tathā ādimhi saccādhiṭṭhānaṃ saccapaṭiññattā,",
  "tika-s0104t0:911_20": "majjhe cāgādhiṭṭhānaṃ katapaṇidhānassa parahitāya attapariccāgato,",
  "tika-s0104t0:911_21": "ante upasamādhiṭṭhānaṃ sabbūpasamapariyosānattā.",
  "tika-s0104t0:911_22": "Ādimajjhapariyosānesu paññādhiṭṭhānaṃ tasmiṃ sati sambhavato,",
  "tika-s0104t0:911_23": "asati asambhavato,",
  "tika-s0104t0:911_24": "yathāpaṭiññañca sambhavato.",
  "tika-s0104t0:912_0": "Tattha mahāpurisā satataṃ attahitaparahitakarehi garupiyabhāvakarehi saccacāgādhiṭṭhānehi gihibhūtā āmisadānena pare anuggaṇhanti.",
  "tika-s0104t0:912_1": "Tathā attahitaparahitakarehi,",
  "tika-s0104t0:912_2": "garupiyabhāvakarehi,",
  "tika-s0104t0:912_3": "upasamapaññādhiṭṭhānehi ca pabbajitabhūtā dhammadānena pare anuggaṇhanti.",
  "tika-s0104t0:913_0": "Tattha antimabhave bodhisattassa caturadhiṭṭhānaparipūraṇaṃ.",
  "tika-s0104t0:913_1": "Paripuṇṇacaturadhiṭṭhānassa hi carimakabhavūpapattīti eke.",
  "tika-s0104t0:913_2": "Tatrāpi hi gabbhāvakkantiabhinikkhamanesu paññādhiṭṭhānasamudāgamena sato sampajāno saccādhiṭṭhānapāripūriyā",
  "tika-s0104t0:913_3": "sampatijāto uttarābhimukho sattapadavītihārena gantvā sabbā disā oloketvā saccānuparivattinā vacasā “aggohamasmi lokassa,",
  "tika-s0104t0:913_4": "jeṭṭhohamasmi lokassa,",
  "tika-s0104t0:913_5": "seṭṭhohamasmi lokassā”ti tikkhattuṃ sīhanādaṃ nadi,",
  "tika-s0104t0:913_6": "upasamādhiṭṭhānasamudāgamena jiṇṇāturamatapabbajitadassāvino catudhammappadesakovidassa yobbanārogyajīvitasampattimadānaṃ upasamo,",
  "tika-s0104t0:913_7": "cāgādhiṭṭhānasamudāgamena mahato ñātiparivaṭṭassa,",
  "tika-s0104t0:913_8": "hatthagatassa ca cakkavattirajjassa anapekkhapariccāgoti.",
  "tika-s0104t0:914_0": "Dutiye ṭhāne abhisambodhiyaṃ caturadhiṭṭhānaparipūraṇanti keci.",
  "tika-s0104t0:914_1": "Tattha hi yathāpaṭiññaṃ saccādhiṭṭhānasamudāgamena catunnaṃ ariyasaccānaṃ abhisamayo.",
  "tika-s0104t0:914_2": "Tato hi saccādhiṭṭhānaṃ paripuṇṇaṃ.",
  "tika-s0104t0:914_3": "Cāgādhiṭṭhānasamudāgamena sabbakilesupakkilesapariccāgo.",
  "tika-s0104t0:914_4": "Tato hi cāgādhiṭṭhānaṃ paripuṇṇaṃ.",
  "tika-s0104t0:914_5": "Upasamādhiṭṭhānasamudāgamena paramūpasamasampatti.",
  "tika-s0104t0:914_6": "Tato hi upasamādhiṭṭhānaṃ paripuṇṇaṃ.",
  "tika-s0104t0:914_7": "Paññādhiṭṭhānasamudāgamena anāvaraṇañāṇapaṭilābho.",
  "tika-s0104t0:914_8": "Tato hi paññādhiṭṭhānaṃ paripuṇṇanti,",
  "tika-s0104t0:914_9": "taṃ asiddhaṃ abhisambodhiyāpi paramatthabhāvato.",
  "tika-s0104t0:915_0": "Tatiye ṭhāne dhammacakkappavattane caturadhiṭṭhānaṃ paripuṇṇanti aññe.",
  "tika-s0104t0:915_1": "Tattha hi saccādhiṭṭhānasamudāgatassa dvādasahi ākārehi ariyasaccadesanāya saccādhiṭṭhānaṃ paripuṇṇaṃ,",
  "tika-s0104t0:915_2": "cāgādhiṭṭhānasamudāgatassa saddhammamahāyāgakaraṇena cāgādhiṭṭhānaṃ paripuṇṇaṃ,",
  "tika-s0104t0:915_3": "upasamādhiṭṭhānasamudāgatassa sayaṃ upasantassa paresaṃ upasamanena upasamādhiṭṭhānaṃ paripuṇṇaṃ,",
  "tika-s0104t0:915_4": "paññādhiṭṭhānasamudāgatassa vineyyānaṃ āsayādiparijānanena paññādhiṭṭhānaṃ paripuṇṇanti,",
  "tika-s0104t0:915_5": "tadapi asiddhaṃ apariyositattā buddhakiccassa.",
  "tika-s0104t0:916_0": "Catutthe ṭhāne parinibbāne caturadhiṭṭhānaṃ paripuṇṇanti apare.",
  "tika-s0104t0:916_1": "Tatra hi parinibbutattā paramatthasaccasampattiyā saccādhiṭṭhānaparipūraṇaṃ,",
  "tika-s0104t0:916_2": "sabbūpadhipaṭinissaggena cāgādhiṭṭhānaparipūraṇaṃ,",
  "tika-s0104t0:916_3": "sabbasaṅkhārūpasamena upasamādhiṭṭhānaparipūraṇaṃ,",
  "tika-s0104t0:916_4": "paññāpayojanaparinibbānena paññādhiṭṭhānaparipūraṇanti.",
  "tika-s0104t0:917_0": "Tatra mahāpurisassa visesena mettākhette abhijātiyaṃ saccādhiṭṭhānasamudāgatassa saccādhiṭṭhānaparipūraṇamabhibyattaṃ,",
  "tika-s0104t0:917_1": "visesena karuṇākhette abhisambodhiyaṃ paññādhiṭṭhānasamudāgatassa paññādhiṭṭhānaparipūraṇamabhibyattaṃ,",
  "tika-s0104t0:917_2": "visesena muditākhette dhammacakkappavattane cāgādhiṭṭhānasamudāgatassa cāgādhiṭṭhānaparipūraṇamabhibyattaṃ,",
  "tika-s0104t0:917_3": "visesena upekkhākhette parinibbāne upasamādhiṭṭhānasamudāgatassa upasamādhiṭṭhānaparipūraṇamabhibyattanti daṭṭhabbaṃ.",
  "tika-s0104t0:918_0": "Tatrāpi saccādhiṭṭhānasamudāgatassa saṃvāsena sīlaṃ veditabbaṃ,",
  "tika-s0104t0:918_1": "cāgādhiṭṭhānasamudāgatassa saṃvohārena soceyyaṃ veditabbaṃ,",
  "tika-s0104t0:918_2": "upasamādhiṭṭhānasamudāgatassa āpadāsu thāmo veditabbo,",
  "tika-s0104t0:918_3": "paññādhiṭṭhānasamudāgatassa sākacchāya paññā veditabbā.",
  "tika-s0104t0:918_4": "Evaṃ sīlājīvacittadiṭṭhivisuddhiyo veditabbā.",
  "tika-s0104t0:918_5": "Tathā saccādhiṭṭhānasamudāgamena dosāgatiṃ na gacchati avisaṃvādanato,",
  "tika-s0104t0:918_6": "cāgādhiṭṭhānasamudāgamena chandāgatiṃ na gacchati anabhisaṅgato,",
  "tika-s0104t0:918_7": "upasamādhiṭṭhānasamudāgamena bhayāgatiṃ na gacchati anuparodhato,",
  "tika-s0104t0:918_8": "paññādhiṭṭhānasamudāgamena mohāgatiṃ na gacchati yathābhūtāvabodhato.",
  "tika-s0104t0:919_0": "Tathā paṭhamena aduṭṭho adhivāseti,",
  "tika-s0104t0:919_1": "dutiyena aluddho paṭisevati,",
  "tika-s0104t0:919_2": "tatiyena abhīto parivajjeti,",
  "tika-s0104t0:919_3": "catutthena asaṃmūḷho vinodeti.",
  "tika-s0104t0:919_4": "Paṭhamena nekkhammasukhuppatti,",
  "tika-s0104t0:919_5": "itarehi pavivekaupasamasambodhisukhuppattiyo honti.",
  "tika-s0104t0:919_6": "Tathā vivekajapītisukhasamādhijapītisukhaapītijakāyasukha satipārisuddhijaupekkhāsukhuppattiyo etehi catūhi yathākkamaṃ hontīti.",
  "tika-s0104t0:919_7": "Evamanekaguṇānubandhehi catūhi adhiṭṭhānehi sabbapāramisamūhasaṅgaho veditabbo.",
  "tika-s0104t0:919_8": "Yathā ca catūhi adhiṭṭhānehi sabbapāramisaṅgaho,",
  "tika-s0104t0:919_9": "evaṃ karuṇāpaññāhipīti daṭṭhabbaṃ.",
  "tika-s0104t0:919_10": "Sabbopi hi bodhisambhāro karuṇāpaññāhi saṅgahito.",
  "tika-s0104t0:919_11": "Karuṇāpaññāpariggahitā hi dānādiguṇā mahābodhisambhārā bhavanti buddhattasiddhipariyosānāti.",
  "tika-s0104t0:919_12": "Evametāsaṃ saṅgaho veditabbo.",
  "tika-s0104t0:920_0": "Ko sampādanūpāyoti –",
  "tika-s0104t0:921_0": "Sabbāsaṃ pana tāsampi, upāyoti sampādane;",
  "tika-s0104t0:922_0": "Avekallādayo atta-niyyātanādayo matā.",
  "tika-s0104t0:923_0": "Sakalassāpi hi puññādisambhārassa sammāsambodhiṃ uddissa anavasesasambharaṇaṃ avekallakāritāyogena,",
  "tika-s0104t0:923_1": "tattha ca sakkaccakāritā ādarabahumānayogena,",
  "tika-s0104t0:923_2": "sātaccakāritā nirantarapayogena,",
  "tika-s0104t0:923_3": "cirakālādiyogo ca antarā avosānāpajjanenāti.",
  "tika-s0104t0:923_4": "Taṃ panassa kālaparimāṇaṃ parato āvi bhavissati.",
  "tika-s0104t0:923_5": "Iti caturaṅgayogo etāsaṃ pāramīnaṃ sampādanūpāyo.",
  "tika-s0104t0:924_0": "Tathā mahāsattena bodhāya paṭipajjantena sammāsambodhāya buddhānaṃ puretarameva attā niyyātetabbo “imāhaṃ attabhāvaṃ buddhānaṃ niyyātemī”ti.",
  "tika-s0104t0:924_1": "Taṃ taṃ pariggahavatthuñca paṭilābhato puretarameva dānamukhe nissajjitabbaṃ “yaṃ kiñci mayhaṃ uppajjanakaṃ jīvitaparikkhārajātaṃ,",
  "tika-s0104t0:924_2": "taṃ sabbaṃ sati yācake dassāmi,",
  "tika-s0104t0:924_3": "tesaṃ pana dinnāvasesaṃ eva mayā paribhuñjitabba”nti.",
  "tika-s0104t0:925_0": "Evañhissa sammadeva pariccāgāya kate cittābhisaṅkhāre yaṃ uppajjati pariggahavatthu aviññāṇakaṃ,",
  "tika-s0104t0:925_1": "saviññāṇakaṃ vā,",
  "tika-s0104t0:925_2": "tattha ye ime pubbe dāne akataparicayo,",
  "tika-s0104t0:925_3": "pariggahavatthussa parittabhāvo,",
  "tika-s0104t0:925_4": "uḷāramanuññatā,",
  "tika-s0104t0:925_5": "parikkhayacintāti cattāro dānavinibandhā.",
  "tika-s0104t0:925_6": "Tesu yadā mahābodhisattassa saṃvijjamānesu deyyadhammesu,",
  "tika-s0104t0:925_7": "paccupaṭṭhite ca yācakajane dāne cittaṃ na pakkhandati na kamati,",
  "tika-s0104t0:925_8": "tena niṭṭhamettha gantabbaṃ “addhāhaṃ dāne pubbe akataparicayo,",
  "tika-s0104t0:925_9": "tena me etarahi dātukamyatā citte na saṇṭhātī”ti.",
  "tika-s0104t0:925_10": "So “evaṃ me ito paraṃ dānābhirataṃ cittaṃ bhavissati,",
  "tika-s0104t0:925_11": "handāhaṃ ito paṭṭhāya dānaṃ dassāmi,",
  "tika-s0104t0:925_12": "nanu mayā paṭikacceva pariggahavatthuṃ yācakānaṃ pariccatta”nti dānaṃ deti muttacāgo payatapāṇi vossaggarato yācayogo dānasaṃvibhāgarato.",
  "tika-s0104t0:925_13": "Evaṃ mahāsattassa paṭhamo dānavinibandho hato hoti vihato samucchinno.",
  "tika-s0104t0:926_0": "Tathā mahāsatto deyyadhammassa parittabhāve sati paccayavekalle iti paṭisañcikkhati “ahaṃ kho pubbe adānasīlatāya etarahi evaṃ paccayavekallo jāto,",
  "tika-s0104t0:926_1": "tasmā idāni mayā parittena vā hīnena vā yathāladdhena deyyadhammena attānaṃ pīḷetvāpi dānameva dātabbaṃ,",
  "tika-s0104t0:926_2": "yenāhaṃ āyatimpi dānapāramiṃ matthakaṃ pāpessāmī”ti so itarītarena dānaṃ deti muttacāgo payatapāṇi vossaggarato yācayogo dānasaṃvibhāgarato.",
  "tika-s0104t0:926_3": "Evaṃ mahāsattassa dutiyo dānavinibandho hato hoti vihato samucchinno.",
  "tika-s0104t0:927_0": "Tathā mahāsatto deyyadhammassa uḷāramanuññatāya adātukamyatācitte uppajjamāne iti paṭisañcikkhati “nanu",
  "tika-s0104t0:927_1": "tayā sappurisa uḷāratamā sabbaseṭṭhā sammāsambodhi abhipatthitā,",
  "tika-s0104t0:927_2": "tasmā tadatthaṃ tayā uḷāramanuññe eva deyyadhamme dātuṃ yuttarūpa”nti.",
  "tika-s0104t0:927_3": "So uḷāraṃ,",
  "tika-s0104t0:927_4": "manuññañca dānaṃ deti muttacāgo payatapāṇi vossaggarato yācayogo dānasaṃvibhāgarato.",
  "tika-s0104t0:927_5": "Evaṃ mahāpurisassa tatiyo dānavinibandho hato hoti vihato samucchinno.",
  "tika-s0104t0:928_0": "Tathā mahāsatto dānaṃ dento yadā deyyadhammassa parikkhayaṃ passati,",
  "tika-s0104t0:928_1": "so iti paṭisañcikkhati “ayaṃ kho bhogānaṃ sabhāvo,",
  "tika-s0104t0:928_2": "yadidaṃ khayadhammatā vayadhammatā,",
  "tika-s0104t0:928_3": "apica me pubbe tādisassa dānassa akatattā evaṃ bhogānaṃ parikkhayo dissati,",
  "tika-s0104t0:928_4": "handāhaṃ yathāladdhena deyyadhammena parittena vā,",
  "tika-s0104t0:928_5": "vipulena vā dānameva dadeyyaṃ,",
  "tika-s0104t0:928_6": "yenāhaṃ āyatiṃ dānapāramiyā matthakaṃ pāpuṇissāmī’ti.",
  "tika-s0104t0:928_7": "So yathāladdhena dānaṃ deti muttacāgo payatapāṇi vossaggarato yācayogo dānasaṃvibhāgarato.",
  "tika-s0104t0:928_8": "Evaṃ mahāsattassa catuttho dānavinibandho hato hoti vihato samucchinno.",
  "tika-s0104t0:928_9": "Evaṃ ye ye dānapāramiyā vinibandhabhūtā anatthā,",
  "tika-s0104t0:928_10": "tesaṃ tesaṃ yathārahaṃ paccavekkhitvā paṭivinodanaṃ upāyo.",
  "tika-s0104t0:928_11": "Yathā ca dānapāramiyā,",
  "tika-s0104t0:928_12": "evaṃ sīlapāramiādīsupi daṭṭhabbaṃ.",
  "tika-s0104t0:929_0": "Apica yaṃ mahāsattassa buddhānaṃ attasanniyyātanaṃ,",
  "tika-s0104t0:929_1": "taṃ sammadeva sabbapāramīnaṃ sampādanūpāyo,",
  "tika-s0104t0:929_2": "buddhānañca attānaṃ niyyātetvā ṭhito mahāpuriso tattha tattha bodhisambhārapāripūriyā ghaṭento vāyamanto sarīrassa,",
  "tika-s0104t0:929_3": "sukhūpakaraṇānañca upacchedakesu dussahesupi kiccesu (kicchesu cariyā. aṭṭha.",
  "tika-s0104t0:929_4": "pakiṇṇakakathā) durabhisambhavesupi sattasaṅkhārasamupanītesu anatthesu tibbesu pāṇaharesu “ayaṃ mayā attabhāvo buddhānaṃ pariccatto,",
  "tika-s0104t0:929_5": "yaṃ vā taṃ vā ettha hotū”ti tannimittaṃ na kampati na vedhati īsakampi aññathattaṃ na gacchati,",
  "tika-s0104t0:929_6": "kusalārambhe aññadatthu acalādhiṭṭhāno ca hoti,",
  "tika-s0104t0:929_7": "evaṃ attasanniyyātanampi etāsaṃ sampādanūpāyo.",
  "tika-s0104t0:930_0": "Apica samāsato katābhinīhārassa attani sinehassa pariyādānaṃ,",
  "tika-s0104t0:930_1": "(parisosanaṃ cariyā. aṭṭha.",
  "tika-s0104t0:930_2": "pakiṇṇakakathā) paresu ca sinehassa parivaḍḍhanaṃ etāsaṃ sampādanūpāyo.",
  "tika-s0104t0:930_3": "Sammāsambodhisamadhigamāya hi katamahāpaṇidhānassa mahāsattassa yāthāvato parijānanena sabbesu dhammesu",
  "tika-s0104t0:930_4": "anupalittassa attani sineho parikkhayaṃ pariyādānaṃ gacchati,",
  "tika-s0104t0:930_5": "mahākaruṇāsamāyogavasena (samāsevanena cariyā. aṭṭha.",
  "tika-s0104t0:930_6": "pakiṇṇakakathā) pana piyaputte viya sabbasatte sampassamānassa tesu mettākaruṇāsineho parivaḍḍhati,",
  "tika-s0104t0:930_7": "tato ca taṃ tadāvatthānurūpaṃ attaparasantānesu lobhadosamohavigamena vidūrīkatamacchariyādibodhisambhārapaṭipakkho",
  "tika-s0104t0:930_8": "mahāpuriso dānapiyavacanaatthacariyā samānattatāsaṅkhātehi catūhi saṅgahavatthūhi caturadhiṭṭhānānugatehi",
  "tika-s0104t0:930_9": "accantaṃ janassa saṅgahakaraṇena upari yānattaye avatāraṇaṃ,",
  "tika-s0104t0:930_10": "paripācanañca karoti.",
  "tika-s0104t0:931_0": "Mahāsattānañhi mahākaruṇā,",
  "tika-s0104t0:931_1": "mahāpaññā ca dānena alaṅkatā,",
  "tika-s0104t0:931_2": "dānaṃ piyavacanena,",
  "tika-s0104t0:931_3": "piyavacanaṃ atthacariyāya,",
  "tika-s0104t0:931_4": "atthacariyā samānattatāya alaṅkatā,",
  "tika-s0104t0:931_5": "saṅgahitā ca.",
  "tika-s0104t0:931_6": "Tesañhi sabbepi satte attanā nibbisese katvā bodhisambhāresu paṭipajjantānaṃ sabbattha samānasukhadukkhatāya samānattatāsiddhi.",
  "tika-s0104t0:931_7": "Buddhabhūtānampi ca teheva catūhi saṅgahavatthūhi caturadhiṭṭhānena paripūritābhibuddhehi janassa accantikasaṅgahakaraṇena abhivinayanaṃ sijjhati.",
  "tika-s0104t0:931_8": "Dānañhi sammāsambuddhānaṃ cāgādhiṭṭhānena paripūritābhibuddhaṃ.",
  "tika-s0104t0:931_9": "Piyavacanaṃ saccādhiṭṭhānena,",
  "tika-s0104t0:931_10": "atthacariyā paññādhiṭṭhānena,",
  "tika-s0104t0:931_11": "samānattatā upasamādhiṭṭhānena paripūritābhibuddhā.",
  "tika-s0104t0:931_12": "Tathāgatānañhi sabbasāvakapaccekabuddhehi samānattatā parinibbāne.",
  "tika-s0104t0:931_13": "Tatra hi nesaṃ avisesato ekībhāvo.",
  "tika-s0104t0:931_14": "Tenevāha “natthi vimuttiyā nānatta”ti.",
  "tika-s0104t0:931_15": "Honti cettha –",
  "tika-s0104t0:932_0": "“Sacco cāgī upasanto, paññavā anukampako;",
  "tika-s0104t0:933_0": "Sambhatasabbasambhāro, kaṃ nāmatthaṃ na sādhaye.",
  "tika-s0104t0:934_0": "Mahākāruṇiko satthā, hitesī ca upekkhako;",
  "tika-s0104t0:935_0": "Nirapekkho ca sabbattha, aho acchariyo jino.",
  "tika-s0104t0:936_0": "Viratto sabbadhammesu, sattesu ca upekkhako;",
  "tika-s0104t0:937_0": "Sadā sattahite yutto, aho acchariyo jino.",
  "tika-s0104t0:938_0": "Sabbadā sabbasattānaṃ, hitāya ca sukhāya ca;",
  "tika-s0104t0:939_0": "Uyyutto akilāsū ca, aho acchariyo jino”ti. ;",
  "tika-s0104t0:940_0": "Kittakena kālena sampādananti –",
  "tika-s0104t0:941_0": "Paññādhikādibhedena, ugghāṭitaññuādinā;",
  "tika-s0104t0:942_0": "Tiṇṇampi bodhisattānaṃ, vasā kālo tidhā mato.",
  "tika-s0104t0:943_0": "Heṭṭhimena hi tāva paricchedena cattāri asaṅkhyeyyāni,",
  "tika-s0104t0:943_1": "mahākappānaṃ satasahassañca,",
  "tika-s0104t0:943_2": "majjhimena aṭṭha asaṅkhyeyyāni,",
  "tika-s0104t0:943_3": "mahākappānaṃ satasahassañca,",
  "tika-s0104t0:943_4": "uparimena pana soḷasa asaṅkhyeyyāni,",
  "tika-s0104t0:943_5": "mahākappānaṃ satasahassañca.",
  "tika-s0104t0:943_6": "Ete ca bhedā yathākkamaṃ paññādhikasaddhādhikavīriyādhikavasena veditabbā.",
  "tika-s0104t0:943_7": "Paññādhikānañhi saddhā mandā hoti,",
  "tika-s0104t0:943_8": "paññā tikkhā.",
  "tika-s0104t0:943_9": "Saddhādhikānaṃ paññā majjhimā hoti.",
  "tika-s0104t0:943_10": "Vīriyādhikānaṃ paññā mandā.",
  "tika-s0104t0:943_11": "Paññānubhāvena ca sammāsambodhi abhigantabbāti aṭṭhakathāyaṃ vuttaṃ.",
  "tika-s0104t0:944_0": "Apare pana “vīriyassa tikkhamajjhimamudubhāvena bodhisattānaṃ ayaṃ kālavibhāgo”ti vadanti,",
  "tika-s0104t0:944_1": "avisesena pana vimuttiparipācanīyānaṃ dhammānaṃ tikkhamajjhimamudubhāvena yathāvuttakālabhedena bodhisambhārā",
  "tika-s0104t0:944_2": "tesaṃ pāripūriṃ gacchantīti tayopete kālabhedā yuttātipi vadanti.",
  "tika-s0104t0:944_3": "Evaṃ tividhā hi bodhisattā abhinīhārakkhaṇe bhavanti eko ugghaṭitaññū,",
  "tika-s0104t0:944_4": "eko vipañcitaññū,",
  "tika-s0104t0:944_5": "eko neyyoti.",
  "tika-s0104t0:944_6": "Tesu yo ugghaṭitaññū,",
  "tika-s0104t0:944_7": "so sammāsambuddhassa sammukhā catuppadagāthaṃ suṇanto gāthāya tatiyapade apariyosite eva chahi abhiññāhi",
  "tika-s0104t0:944_8": "saha paṭisambhidāhi arahattaṃ adhigantuṃ samatthupanissayo hoti,",
  "tika-s0104t0:944_9": "sace sāvakabodhiyaṃ adhimutto siyā.",
  "tika-s0104t0:945_0": "Dutiyo bhagavato sammukhā catuppadagāthaṃ suṇanto apariyosite eva gāthāya catutthapade chahi abhiññāhi arahattaṃ adhigantuṃ samatthupanissayo hoti,",
  "tika-s0104t0:945_1": "yadi sāvakabodhiyaṃ adhimutto siyā.",
  "tika-s0104t0:946_0": "Itaro pana bhagavato sammukhā catuppadagāthaṃ sutvā pariyositāya gāthāya chahi abhiññāhi arahattaṃ adhigantuṃ samatthupanissayo hoti.",
  "tika-s0104t0:947_0": "Tayopete vinā kālabhedena katābhinīhārā,",
  "tika-s0104t0:947_1": "buddhānaṃ santike laddhabyākaraṇā ca anukkamena pāramiyo pūrentā yathākkamaṃ yathāvuttabhedena kālena sammāsambodhiṃ pāpuṇanti.",
  "tika-s0104t0:947_2": "Tesu tesu pana kālabhedesu aparipuṇṇesu te te mahāsattā divase divase vessantaradānasadisaṃ mahādānaṃ",
  "tika-s0104t0:947_3": "dentāpi tadanurūpe sīlādisabbapāramidhamme ācinantāpi pañca mahāpariccāge pariccajantāpi ñātatthacariyaṃ",
  "tika-s0104t0:947_4": "lokatthacariyaṃ buddhatthacariyaṃ paramakoṭiṃ pāpentāpi antarāva sammāsambuddhā bhavissantīti netaṃ ṭhānaṃ vijjati. Kasmā?",
  "tika-s0104t0:947_5": "Ñāṇassa aparipaccanato,",
  "tika-s0104t0:947_6": "buddhakārakadhammānañca apariniṭṭhānato.",
  "tika-s0104t0:947_7": "Paricchinnakālanipphāditaṃ viya hi sassaṃ yathāvuttakālaparicchedena parinipphāditā sammāsambodhi tadantarā",
  "tika-s0104t0:947_8": "pana sabbussāhena vāyamantenāpi na sakkā adhigantunti pāramipāripūri yathāvuttakālavisesena sampajjatīti",
  "tika-s0104t0:947_9": "veditabbaṃ.",
  "tika-s0104t0:948_0": "Ko ānisaṃsoti –",
  "tika-s0104t0:949_0": "Ye te katābhinīhārānaṃ bodhisattānaṃ –",
  "tika-s0104t0:950_0": "“Evaṃ sabbaṅgasampannā, bodhiyā niyatā narā;",
  "tika-s0104t0:951_0": "Saṃsaraṃ dīghamaddhānaṃ, kappakoṭisatehipi.",
  "tika-s0104t0:952_0": "Avīcimhi nuppajjanti, tathā lokantaresu ca;",
  "tika-s0104t0:953_0": "Nijjhāmataṇhā khuppipāsā, na honti kālakañcikā. (kālakañcikā cariyā. aṭṭha. pakiṇṇakakathā);",
  "tika-s0104t0:954_0": "Na honti khuddakā pāṇā, upapajjantāpi duggatiṃ;",
  "tika-s0104t0:955_0": "Jāyamānā manussesu, jaccandhā na bhavanti te.",
  "tika-s0104t0:956_0": "Sotavekallatā natthi, na bhavanti mūgapakkhikā;",
  "tika-s0104t0:957_0": "Itthibhāvaṃ na gacchanti, ubhatobyañjanapaṇḍakā.",
  "tika-s0104t0:958_0": "Na bhavanti pariyāpannā, bodhiyā niyatā narā;",
  "tika-s0104t0:959_0": "Muttā ānantarikehi, sabbattha suddhagocarā.",
  "tika-s0104t0:960_0": "Micchādiṭṭhiṃ na sevanti, kammakiriyadassanā;",
  "tika-s0104t0:961_0": "Vasamānāpi saggesu, asaññaṃ nupapajjare.",
  "tika-s0104t0:962_0": "Suddhāvāsesu devesu, hetu nāma na vijjati;",
  "tika-s0104t0:963_0": "Nekkhammaninnā sappurisā, visaṃyuttā bhavābhave;",
  "tika-s0104t0:964_0": "Caranti lokatthacariyāyo, pūrenti sabbapāramī”ti. ; –",
  "tika-s0104t0:965_0": "Evaṃ saṃvaṇṇitā ānisaṃsā,",
  "tika-s0104t0:965_1": "ye ca “sato sampajāno ānanda bodhisatto tusitā kāyā cavitvā mātukucchiṃ okkamatī”tiādinā soḷasa acchariyabbhutadhammappakārā,",
  "tika-s0104t0:965_2": "ye ca “sītaṃ byapagataṃ hoti,",
  "tika-s0104t0:965_3": "uṇhañca vūpasamatī”tiādinā,",
  "tika-s0104t0:965_4": "“jāyamāne kho sāriputta,",
  "tika-s0104t0:965_5": "bodhisatte ayaṃ dasasahassilokadhātu saṅkampati sampakampati sampavedhatī”tiādinā ca dvattiṃsa pubbanimittappakārā,",
  "tika-s0104t0:965_6": "ye vā panaññepi bodhisattānaṃ adhippāyasamijjhanaṃ,",
  "tika-s0104t0:965_7": "kammādīsu ca vasibhāvoti evamādayo tattha tattha jātakabuddhavaṃsādīsu dassitappakārā ānisaṃsā,",
  "tika-s0104t0:965_8": "te sabbepi etāsaṃ ānisaṃsā,",
  "tika-s0104t0:965_9": "tathā yathānidassitabhedā alobhādosādiguṇayugaḷādayo cāti veditabbā.",
  "tika-s0104t0:966_0": "Apica yasmā bodhisatto abhinīhārato paṭṭhāya sabbasattānaṃ pitusamo hoti hitesitāya,",
  "tika-s0104t0:966_1": "dakkhiṇeyyako garu bhāvanīyo paramañca puññakkhettaṃ hoti guṇavisesayogena,",
  "tika-s0104t0:966_2": "yebhuyyena ca manussānaṃ piyo hoti,",
  "tika-s0104t0:966_3": "amanussānaṃ piyo hoti,",
  "tika-s0104t0:966_4": "devatāhi anupālīyati,",
  "tika-s0104t0:966_5": "mettākaruṇāparibhāvitasantānatāya vāḷamigādīhi ca anabhibhavanīyo hoti,",
  "tika-s0104t0:966_6": "yasmiṃ yasmiñca sattanikāye paccājāyati,",
  "tika-s0104t0:966_7": "tasmiṃ tasmiṃ uḷārena vaṇṇena uḷārena yasena uḷārena sukhena uḷārena balena uḷārena ādhipateyyena aññe satte abhibhavati puññavisesayogato.",
  "tika-s0104t0:967_0": "Appābādho hoti appātaṅko,",
  "tika-s0104t0:967_1": "suvisuddhā cassa saddhā hoti suvisadā,",
  "tika-s0104t0:967_2": "suvisuddhaṃ vīriyaṃ,",
  "tika-s0104t0:967_3": "sati samādhi paññā suvisadā,",
  "tika-s0104t0:967_4": "mandakileso hoti mandadaratho mandapariḷāho,",
  "tika-s0104t0:967_5": "kilesānaṃ mandabhāveneva subbaco hoti padakkhiṇaggāhī,",
  "tika-s0104t0:967_6": "khamo hoti sorato,",
  "tika-s0104t0:967_7": "sakhilo hoti paṭisandhārakusalo,",
  "tika-s0104t0:967_8": "akodhano hoti anupanāhī,",
  "tika-s0104t0:967_9": "amakkhī hoti apaḷāsī,",
  "tika-s0104t0:967_10": "anissukī hoti amaccharī,",
  "tika-s0104t0:967_11": "asaṭho hoti amāyāvī,",
  "tika-s0104t0:967_12": "athaddho hoti anatimānī,",
  "tika-s0104t0:967_13": "asāraddho hoti appamatto,",
  "tika-s0104t0:967_14": "parato upatāpasaho hoti paresaṃ anupatāpī,",
  "tika-s0104t0:967_15": "yasmiñca gāmakhette paṭivasati,",
  "tika-s0104t0:967_16": "tattha sattānaṃ bhayādayo upaddavā yebhuyyena anuppannā nuppajjanti,",
  "tika-s0104t0:967_17": "uppannā ca vūpasamanti,",
  "tika-s0104t0:967_18": "yesu ca apāyesu uppajjati,",
  "tika-s0104t0:967_19": "na tattha pacurajano viya dukkhena adhimattaṃ pīḷīyati,",
  "tika-s0104t0:967_20": "bhiyyoso mattāya saṃvegabhayamāpajjati.",
  "tika-s0104t0:967_21": "Tasmā mahāpurisassa yathārahaṃ tasmiṃ tasmiṃ bhave labbhamānā ete sattānaṃ pitusamatādakkhiṇeyyatādayo guṇavisesā ānisaṃsāti veditabbā.",
  "tika-s0104t0:968_0": "Tathā āyusampadā rūpasampadā kulasampadā issariyasampadā ādeyyavacanatā mahānubhāvatāti etepi mahāpurisassa pāramīnaṃ ānisaṃsāti veditabbā.",
  "tika-s0104t0:968_1": "Tattha āyusampadā nāma tassaṃ tassaṃ upapattiyaṃ dīghāyukatā ciraṭṭhitikatā,",
  "tika-s0104t0:968_2": "tāya yathāraddhāni kusalasamādānāni pariyosāpeti,",
  "tika-s0104t0:968_3": "bahuñca kusalaṃ upacinoti.",
  "tika-s0104t0:968_4": "Rūpasampadā nāma abhirūpatā dassanīyatā pāsādikatā,",
  "tika-s0104t0:968_5": "tāya rūpappamāṇānaṃ sattānaṃ pasādāvaho hoti sambhāvanīyo.",
  "tika-s0104t0:968_6": "Kulasampadā nāma uḷāresu kulesu abhinibbatti,",
  "tika-s0104t0:968_7": "tāya [jātimadādimadasattānampi (madamattānampi cariyā. aṭṭha.",
  "tika-s0104t0:968_8": "pakiṇṇakakathā)] upasaṅkamanīyo hoti payirupāsanīyo,",
  "tika-s0104t0:968_9": "tena te nibbisevane karonti.",
  "tika-s0104t0:968_10": "Issariyasampadā nāma mahāvibhavatā,",
  "tika-s0104t0:968_11": "mahesakkhatā,",
  "tika-s0104t0:968_12": "mahāparivāratā ca,",
  "tika-s0104t0:968_13": "tāhi saṅgahitabbe catūhi saṅgahavatthūhi saṅgahituṃ,",
  "tika-s0104t0:968_14": "niggahetabbe dhammena niggahetuñca samattho hoti.",
  "tika-s0104t0:968_15": "Ādeyyavacanatā nāma saddheyyatā paccayikatā,",
  "tika-s0104t0:968_16": "tāya sattānaṃ pamāṇabhūto hoti,",
  "tika-s0104t0:968_17": "alaṅghanīyā cassa āṇā hoti.",
  "tika-s0104t0:968_18": "Mahānubhāvatā nāma pabhāvamahantatā,",
  "tika-s0104t0:968_19": "tāya parehi na abhibhuyyati,",
  "tika-s0104t0:968_20": "sayameva pana pare aññadatthu abhibhavati dhammena, samena,",
  "tika-s0104t0:968_21": "yathābhūtaguṇehi ca,",
  "tika-s0104t0:968_22": "evametesaṃ āyusampadādayo mahāpurisassa pāramīnaṃ ānisaṃsā,",
  "tika-s0104t0:968_23": "sayañca aparimāṇassa puññasambhārassa parivuddhihetubhūtā yānattaye sattānaṃ avatāraṇassa paripācanassa kāraṇabhūtāti veditabbā.",
  "tika-s0104t0:969_0": "Kiṃ phalanti –",
  "tika-s0104t0:970_0": "Sammāsambuddhatā tāsaṃ, jaññā phalaṃ samāsato;",
  "tika-s0104t0:971_0": "Vitthārato anantāpa-meyyā guṇagaṇā matā.",
  "tika-s0104t0:972_0": "Samāsato hi tāva sammāsambuddhabhāvo etāsaṃ phalaṃ.",
  "tika-s0104t0:972_1": "Vitthārato pana bāttiṃsamahāpurisalakkhaṇa asītānubyañjana,",
  "tika-s0104t0:972_2": "byāmappabhādianekaguṇagaṇasamujjalarūpakāyasampattiadhiṭṭhānā dasabala-",
  "tika-s0104t0:972_3": "catuvesārajja-",
  "tika-s0104t0:972_4": "chaasādhāraṇañāṇaaṭṭhārasāveṇikabuddhadhamma-",
  "tika-s0104t0:972_5": "pabhutianantāparimāṇaguṇasamudayopasobhinī dhammakāyasirī,",
  "tika-s0104t0:972_6": "yāvatā pana buddhaguṇā ye anekehipi kappehi sammāsambuddhenāpi vācāya pariyosāpetuṃ na sakkā,",
  "tika-s0104t0:972_7": "idameva tāsaṃ phalaṃ.",
  "tika-s0104t0:972_8": "Vuttañcetaṃ bhagavatā –",
  "tika-s0104t0:973_0": "“Buddhopi buddhassa bhaṇeyya vaṇṇaṃ,",
  "tika-s0104t0:974_0": "Kappampi ce aññamabhāsamāno;",
  "tika-s0104t0:975_0": "Khīyetha kappo ciradīghamantare,",
  "tika-s0104t0:976_0": "Vaṇṇo na khīyetha tathāgatassā”ti. –",
  "tika-s0104t0:977_0": "Evamettha pāramīsu pakiṇṇakakathā veditabbā.",
  "tika-s0104t0:978_0": "Evaṃ yathāvuttāya paṭipadāya yathāvuttavibhāgānaṃ pāramīnaṃ pūritabhāvaṃ sandhāyāha “samatiṃsa pāramiyo pūretvā”ti.",
  "tika-s0104t0:978_1": "Satipi mahāpariccāgānaṃ dānapāramibhāve pariccāgavisesabhāvadassanatthaṃ,",
  "tika-s0104t0:978_2": "visesasambhāratādassanatthaṃ,",
  "tika-s0104t0:978_3": "sudukkarabhāvadassanatthañca tesaṃ visuṃ gahaṇaṃ,",
  "tika-s0104t0:978_4": "tatoyeva ca aṅgapariccāgato nayanapariccāgassa,",
  "tika-s0104t0:978_5": "pariggahapariccāgabhāvasāmaññepi dhanarajjapariccāgato puttadārapariccāgassa visuṃ gahaṇaṃ kataṃ,",
  "tika-s0104t0:978_6": "tathāyeva ācariyadhammapālattherena vuttaṃ.",
  "tika-s0104t0:978_7": "Ācariyasāriputtattherenapi aṅguttaraṭīkāyaṃ,",
  "tika-s0104t0:978_8": "katthaci pana puttadārapariccāge visuṃ katvā nayanapariccāgamaññatra jīvitapariccāgaṃ vā pakkhipitvā",
  "tika-s0104t0:978_9": "rajjapariccāgamaññatra pañca mahāpariccāge vadanti.",
  "tika-s0104t0:979_0": "Gatapaccāgatikavattasaṅkhātāya pubbabhāgapaṭipadāya saddhiṃ abhiññāsamāpattinipphādanaṃ pubbayogo.",
  "tika-s0104t0:979_1": "Dānādīsuyeva sātisayapaṭipattinipphādanaṃ pubbacariyā.",
  "tika-s0104t0:979_2": "Yā vā cariyāpiṭakasaṅgahitā,",
  "tika-s0104t0:979_3": "sā pubbacariyā.",
  "tika-s0104t0:979_4": "Keci pana “abhinīhāro pubbayogo.",
  "tika-s0104t0:979_5": "Dānādipaṭipatti vā kāyavivekavasena ekacariyā vā pubbacariyā”ti vadanti.",
  "tika-s0104t0:979_6": "Dānādīnañceva appicchatādīnañca saṃsāranibbānesu ādīnavānisaṃsānañca vibhāvanavasena,",
  "tika-s0104t0:979_7": "sattānaṃ bodhittaye patiṭṭhāpanaparipācanavasena ca pavattā kathā dhammakkhānaṃ.",
  "tika-s0104t0:979_8": "Ñātīnamatthassa cariyā ñātatthacariyā,",
  "tika-s0104t0:979_9": "sāpi karuṇāyanavaseneva. Ādi-",
  "tika-s0104t0:979_10": "saddena lokatthacariyādayo saṅgaṇhāti.",
  "tika-s0104t0:979_11": "Kammassakatāñāṇavasena,",
  "tika-s0104t0:979_12": "anavajjakammāyatanasippāyatanavijjāṭṭhānaparicayavasena,",
  "tika-s0104t0:979_13": "khandhāyatanādiparicayavasena,",
  "tika-s0104t0:979_14": "lakkhaṇattayatīraṇavasena ca ñāṇacāro buddhicariyā,",
  "tika-s0104t0:979_15": "sā panatthato paññāpāramīyeva,",
  "tika-s0104t0:979_16": "ñāṇasambhāradassanatthaṃ pana visuṃ gahaṇaṃ.",
  "tika-s0104t0:979_17": "Koṭinti pariyantaṃ ukkaṃsaṃ.",
  "tika-s0104t0:979_18": "Tathā amhākampi bhagavā āgatoti etthāpi “dānapāramiṃ pūretvā”tiādinā sambandho.",
  "tika-s0104t0:980_0": "Evaṃ pāramipūraṇavasena “tathā āgato”ti padassatthaṃ dassetvā idāni bodhipakkhiyadhammavasenapi dassento “cattāro satipaṭṭhāne”tiādimāha.",
  "tika-s0104t0:980_1": "Tattha satipaṭṭhānādiggahaṇena āgamanapaṭipadaṃ matthakaṃ pāpetvā dasseti maggaphalapakkhikānaññeva gahetabbattā,",
  "tika-s0104t0:980_2": "vipassanāsaṅgahitā eva vā satipaṭṭhānādayo daṭṭhabbā pubbabhāgapaṭipadāya gahaṇato.",
  "tika-s0104t0:980_3": "Bhāvetvāti uppādetvā.",
  "tika-s0104t0:980_4": "Brūhetvāti vaḍḍhetvā.",
  "tika-s0104t0:980_5": "Ettha ca “yena abhinīhārenā”tiādinā āgamanapaṭipadāyaādiṃ dasseti,",
  "tika-s0104t0:980_6": "“dānapāramiṃ pūretvā”tiādinā majjhe,",
  "tika-s0104t0:980_7": "“cattāro satipaṭṭhāne”tiādinā pariyosānaṃ.",
  "tika-s0104t0:980_8": "Tasmā “āgato”ti vuttassa āgamanassa kāraṇabhūtapaṭipadāvisesadassanaṃyeva tiṇṇaṃ nayānaṃ visesoti daṭṭhabbaṃ.",
  "tika-s0104t0:980_9": "Idāni yathāvuttena atthayojanattayena siddhaṃ paṭhamakāraṇameva gāthābandhavasena dassetuṃ “yathevā”tiādi vuttaṃ.",
  "tika-s0104t0:980_10": "Tattha idhalokamhi vipassiādayo munayo sabbaññubhāvaṃ yathāvuttena kāraṇattayena āgatā yatheva,",
  "tika-s0104t0:980_11": "tathā pañcahi cakkhūhi cakkhumā ayaṃ sakyamunipi yena kāraṇena āgato,",
  "tika-s0104t0:980_12": "tenesa tathāgato nāma vuccatīti yojanā.",
  "tika-s0104t0:981_0": "Sampatijātoti manussānaṃ hatthato muccitvā muhuttajāto,",
  "tika-s0104t0:981_1": "na pana mātukucchito nikkhantamatto mātukucchito nikkhantamattañhi mahāsattaṃ paṭhamaṃ brahmāno suvaṇṇajālena paṭiggaṇhiṃsu,",
  "tika-s0104t0:981_2": "tesaṃ hatthato cattāro mahārājāno ajinappaveṇiyā,",
  "tika-s0104t0:981_3": "tesaṃ hatthato manussā dukūlacumbaṭakena paṭiggaṇhiṃsu,",
  "tika-s0104t0:981_4": "“manussānaṃ hatthato muccitvā pathaviyaṃ patiṭṭhito”ti vakkhati.",
  "tika-s0104t0:981_5": "“Kathañcā”tiādi vitthāradassanaṃ.",
  "tika-s0104t0:981_6": "Yathāha bhagavā mahāpadānadesanāyaṃ.",
  "tika-s0104t0:981_7": "Setamhi chatteti dibbasetacchatte.",
  "tika-s0104t0:981_8": "Anuhīramāneti dhāriyamāne.",
  "tika-s0104t0:981_9": "“Anudhāriyamāne”tipi idāni pāṭho.",
  "tika-s0104t0:981_10": "“Ettha ca chattaggahaṇeneva khaggadīni pañca kakudhabhaṇḍānipi gahitānevāti daṭṭhabbaṃ.",
  "tika-s0104t0:981_11": "Khaggatālavaṇṭamorahatthakavālabījanīuṇhīsapaṭṭāpi hi chattena saha tadā upaṭṭhitā ahesuṃ.",
  "tika-s0104t0:981_12": "Chattādīniyeva ca tadā paññāyiṃsu,",
  "tika-s0104t0:981_13": "na chattādigāhakā”ti ācariyadhammapālattherena vuttaṃ,",
  "tika-s0104t0:981_14": "ācariyasāriputtattherenāpi aṅguttaraṭīkāyaṃ evaṃ sati tālavaṇṭādīnampi kakudhabhaṇḍasamaññā.",
  "tika-s0104t0:981_15": "Apica khaggādīni kakudhabhaṇḍāni,",
  "tika-s0104t0:981_16": "tadaññānipi tālavaṇṭādīni tadā upaṭṭhitānīti adhippāyena tathā vuttaṃ.",
  "tika-s0104t0:982_0": "Sabbā ca disāti dasa disā.",
  "tika-s0104t0:982_1": "Anuviloketīti puññānubhāvena lokavivaraṇapāṭihāriye jāte paññāyamānaṃ dasasahassilokadhātuṃ maṃsacakkhunāva oloketīti attho.",
  "tika-s0104t0:982_2": "Nayidaṃ sabbadisānuvilokanaṃ sattapadavītihāruttarakālaṃ paṭhamamevānuvilokanato.",
  "tika-s0104t0:982_3": "Mahāsatto hi manussānaṃ hatthato muccitvā puratthimaṃ disaṃ olokesi.",
  "tika-s0104t0:982_4": "Tattha devamanussā gandhamālādīhi pūjayamānā “mahāpurisa idha tumhehi sadisopi natthi,",
  "tika-s0104t0:982_5": "kuto tayā uttaritaro”ti āhaṃsu.",
  "tika-s0104t0:982_6": "Evaṃ catasso disā catasso anudisā heṭṭhā uparīti sabbā disāanuviloketvā sabbattha attanā sadisamadisvā",
  "tika-s0104t0:982_7": "“ayaṃ uttarā disā”ti sattapadavītihārena agamāsīti ācariyadhammapālattherena ācariyasāriputtattherena",
  "tika-s0104t0:982_8": "ca vuttaṃ.",
  "tika-s0104t0:982_9": "Mahāpadānasuttaṭṭhakathāyampi evameva vaṇṇitaṃ.",
  "tika-s0104t0:982_10": "Tasmā sattapadavītihārato paṭhamaṃ sabbadisānuvilokanaṃ katvā sattapadavītihārena gantvā tadupari āsabhiṃ vācaṃ bhāsatīti daṭṭhabbaṃ. Idha,",
  "tika-s0104t0:982_11": "pana aññāsu ca aṭṭhakathāsu samehi pādehi patiṭṭhahanato paṭṭhāya yāva āsabhīvācābhāsanaṃ tāva yathākkamaṃ",
  "tika-s0104t0:982_12": "eva pubbanimittabhāvaṃ vibhāvento “sattamapadūpari ṭhatvā sabbadisānuvilokanaṃ sabbaññutānāvaraṇañāṇapaṭilābhassā”tiādīni vadati,",
  "tika-s0104t0:982_13": "evampi yathā na virujjhati,",
  "tika-s0104t0:982_14": "tathā eva attho gahetabbo.",
  "tika-s0104t0:982_15": "“Sattamapadūpari ṭhatvā”ti ca pāṭho pacchā pamādalekhavasena edisena vacanakkamena mahāpadānaṭṭhakathāyamadissamānattāti.",
  "tika-s0104t0:982_16": "Āsabhinti uttamaṃ,",
  "tika-s0104t0:982_17": "akampanikaṃ vā,",
  "tika-s0104t0:982_18": "nibbhayanti attho.",
  "tika-s0104t0:982_19": "Usabhassa idanti hi āsabhaṃ,",
  "tika-s0104t0:982_20": "sūrabhāvo,",
  "tika-s0104t0:982_21": "tena yuttattā panāyaṃ vācā “āsabhī”ti vuccati.",
  "tika-s0104t0:982_22": "Aggoti sabbapaṭhamo. Jeṭṭho,",
  "tika-s0104t0:982_23": "seṭṭhoti ca tasseva vevacanaṃ.",
  "tika-s0104t0:982_24": "Saddatthamattato pana aggoti guṇehi sabbapadhāno.",
  "tika-s0104t0:982_25": "Jeṭṭhoti guṇavaseneva sabbesaṃ vuddhatamo,",
  "tika-s0104t0:982_26": "guṇehi mahallakatamoti vuttaṃ hoti.",
  "tika-s0104t0:982_27": "Seṭṭhoti guṇavaseneva sabbesaṃ pasaṭṭhatamo.",
  "tika-s0104t0:982_28": "Lokassāti vibhattāvadhibhūte nissakkatthe sāmivacanaṃ.",
  "tika-s0104t0:982_29": "Ayamantimā jāti,",
  "tika-s0104t0:982_30": "natthi dāni punabbhavoti imasmiṃ attabhāve pattabbaṃ arahattaṃ byākāsi tabbaseneva punabbhavābhāvato.",
  "tika-s0104t0:983_0": "Idāni tathāgamanaṃ sambhāvento “tañcassā”tiādimāha.",
  "tika-s0104t0:983_1": "Pubbanimittabhāvena tathaṃ avitathanti sambandho.",
  "tika-s0104t0:983_2": "Visesādhigamānanti guṇavisesādhigamānaṃ.",
  "tika-s0104t0:983_3": "Tadevatthaṃ vitthārato dasseti “yañhī”tiādinā.",
  "tika-s0104t0:983_4": "Tattha yanti kiriyāparāmasanaṃ,",
  "tika-s0104t0:983_5": "tena “patiṭṭhahī”ti ettha pakatiyatthaṃpatiṭṭhānakiriyaṃ parāmasati.",
  "tika-s0104t0:983_6": "Idamassāti idaṃ patiṭṭhahanaṃ assa bhagavato.",
  "tika-s0104t0:983_7": "Paṭilābhasadde sāminiddeso cesa,",
  "tika-s0104t0:983_8": "kattuniddeso vā.",
  "tika-s0104t0:983_9": "Pubbanimittanti tappaṭilābhasaṅkhātassa āyatiṃ uppajjamānakassa hitassa paṭhamaṃ pavattaṃ sañjānanakāraṇaṃ.",
  "tika-s0104t0:983_10": "Bhagavato hi acchariyabbhutaguṇavisesādhigamane pañca mahāsupinādayo viya etāni sañjānananimittāni pātubhavanti,",
  "tika-s0104t0:983_11": "yathā taṃ loke puññavantānaṃ puññaphalavisesādhigamaneti.",
  "tika-s0104t0:984_0": "Sabbalokuttarabhāvassāti sabbalokānamuttamabhāvassa,",
  "tika-s0104t0:984_1": "sabbalokātikkamanabhāvassa vā.",
  "tika-s0104t0:984_2": "Satta padāni sattapadaṃ,",
  "tika-s0104t0:984_3": "tassa vītihāro visesena atiharaṇaṃ sattapadavītihāro,",
  "tika-s0104t0:984_4": "sattapadanikkhepoti attho.",
  "tika-s0104t0:984_5": "So pana samagamane dvinnaṃ padānamantare muṭṭhiratanamattanti vuttaṃ.",
  "tika-s0104t0:985_0": "“Anekasākhañca sahassamaṇḍalaṃ,",
  "tika-s0104t0:986_0": "Chattaṃ marū dhārayumantalikkhe;",
  "tika-s0104t0:987_0": "Suvaṇṇadaṇḍā vītipatanti cāmarā,",
  "tika-s0104t0:988_0": "Na dissare cāmarachattagāhakā”ti. ; –",
  "tika-s0104t0:989_0": "Suttanipāte nāḷakasutte āyasmatā ānandattherena vuttaṃ nidānagāthāpadaṃ sandhāya “suvaṇṇadaṇḍā vītipatanti cāmarāti etthā”ti vuttaṃ.",
  "tika-s0104t0:989_1": "Etthāti hi etasmiṃ gāthāpadeti attho.",
  "tika-s0104t0:989_2": "Mahāpadānasutte anāgatattā pana cāmarukkhepassa tathā vacanaṃ daṭṭhabbaṃ.",
  "tika-s0104t0:989_3": "Tattha āgatānusārena hi idha pubbanimittabhāvaṃ vadati,",
  "tika-s0104t0:989_4": "camaro nāma migaviseso.",
  "tika-s0104t0:989_5": "Yassa vālena rājakakudhabhūtaṃ vālabījaniṃ karonti,",
  "tika-s0104t0:989_6": "tassa ayanti cāmarī.",
  "tika-s0104t0:989_7": "Tassā ukkhepo tathā,",
  "tika-s0104t0:989_8": "vutto soti vuttacāmarukkhepo.",
  "tika-s0104t0:989_9": "Arahattavimuttivaravimalasetacchattapaṭilābhassāti arahattaphalasamāpattisaṅkhātavaravimalasetacchattapaṭilābhassa.",
  "tika-s0104t0:989_10": "Sattamapadūparīti ettha pada-",
  "tika-s0104t0:989_11": "saddo padavaḷañjanavācako,",
  "tika-s0104t0:989_12": "tasmā sattamassa padavaḷañjanassa uparīti attho.",
  "tika-s0104t0:989_13": "Sabbaññutaññāṇameva sabbattha appaṭihatacāratāya anāvaraṇanti āha “sabbaññutānāvaraṇañāṇapaṭilābhassā”ti.",
  "tika-s0104t0:989_14": "Tathā ayaṃ bhagavā…pe…",
  "tika-s0104t0:989_15": "pubbanimittabhāvanāti ettha “yañhī”tiādi adhikārattā,",
  "tika-s0104t0:989_16": "gamyamānattā ca na vuttaṃ,",
  "tika-s0104t0:989_17": "etena ca abhijātiyaṃ dhammatāvasena uppajjanakavisesā sabbabodhisattānaṃ sādhāraṇāti dasseti.",
  "tika-s0104t0:989_18": "Pāramitānissandā hi te.",
  "tika-s0104t0:990_0": "Porāṇāti aṭṭhakathācariyā.",
  "tika-s0104t0:990_1": "Gavampati usabho samehi pādehi vasūnaṃ ratanānaṃ dhāraṇato vasundarasaṅkhātaṃ bhūmiṃ phusī yathā,",
  "tika-s0104t0:990_2": "tathā manussānaṃ hatthato muccitvā muhuttajāto so gotamo samehi pādehi vasundharaṃ phusīti attho.",
  "tika-s0104t0:990_3": "Vikkamīti agamāsi.",
  "tika-s0104t0:990_4": "Satta padānīti sattapadavaḷañjanaṭṭhānāni.",
  "tika-s0104t0:990_5": "Accantasaṃyoge cetaṃ upayogavacanaṃ,",
  "tika-s0104t0:990_6": "sattapadavārehīti vā karaṇattho uttarapadalopavasena daṭṭhabbo.",
  "tika-s0104t0:990_7": "Marūti devā yathāmariyādaṃ maraṇasabhāvato.",
  "tika-s0104t0:990_8": "Samāti vilokanasamatāya samā sadisiyo.",
  "tika-s0104t0:990_9": "Mahāpuriso hi yathā ekaṃ disaṃ vilokesi,",
  "tika-s0104t0:990_10": "evaṃ sesadisāpi,",
  "tika-s0104t0:990_11": "na katthaci vilokane vinibandho tassa ahosi,",
  "tika-s0104t0:990_12": "samāti vā viloketuṃ yuttāti attho.",
  "tika-s0104t0:990_13": "Na hi tadā bodhisattassa virūpabībhacchavisamarūpāni viloketumayuttāni disāsu upaṭṭhahanti,",
  "tika-s0104t0:990_14": "vissaṭṭhamañjūviññeyyādivasena aṭṭhaṅgupetaṃ giraṃ abbhudīrayi pabbatamuddhaniṭṭhito sīho yathā abhinadīti attho.",
  "tika-s0104t0:991_0": "Evaṃ kāyagamanatthena gatasaddena tathāgatasaddaṃ niddisitvā idāni ñāṇagamanatthena niddisituṃ “atha vā”tiādimāha.",
  "tika-s0104t0:991_1": "Tattha “yathā vipassī bhagavā”tiādīsupi “nekkhammena kāmacchandaṃ pahāyā”tiādinā yojetabbaṃ.",
  "tika-s0104t0:991_2": "Nekkhammenāti alobhapadhānena kusalacittuppādena.",
  "tika-s0104t0:991_3": "Kusalā hi dhammā idha nekkhammaṃ tesaṃ sabbesampi kāmacchandapaṭipakkhattā,",
  "tika-s0104t0:991_4": "na pabbajjādayo eva.",
  "tika-s0104t0:991_5": "“Paṭhamajjhānenā”tipi vadanti keci,",
  "tika-s0104t0:991_6": "tadayuttameva paṭhamajjhānassa pubbabhāgapaṭipadāya eva idha icchitattā.",
  "tika-s0104t0:991_7": "Pahāyāti pajahitvā.",
  "tika-s0104t0:991_8": "Gatoti uttarivisesaṃ ñāṇagamanena paṭipanno.",
  "tika-s0104t0:991_9": "Pahāyāti vā pahānahetu,",
  "tika-s0104t0:991_10": "pahāne vā sati.",
  "tika-s0104t0:991_11": "Hetulakkhaṇatthesu hi ayaṃ tvā-",
  "tika-s0104t0:991_12": "saddo “sakko hutvā nibbattī”tiādīsu viya.",
  "tika-s0104t0:991_13": "Kāmacchandādippahānahetukañca “gato”ti ettha vuttaṃ avabodhasaṅkhātaṃ,",
  "tika-s0104t0:991_14": "paṭipattisaṅkhātaṃ vā gamanaṃ kāmacchandādippahānena ca taṃ lakkhīyati,",
  "tika-s0104t0:991_15": "esa nayo “padāletvā”tiādīsupi.",
  "tika-s0104t0:991_16": "Abyāpādenāti mettāya.",
  "tika-s0104t0:991_17": "Ālokasaññāyāti vibhūtaṃ katvā manasikārena upaṭṭhitālokasañjānanena.",
  "tika-s0104t0:991_18": "Avikkhepenāti samādhinā.",
  "tika-s0104t0:991_19": "Dhammavavatthānenāti kusalādidhammānaṃ yāthāvanicchayena,",
  "tika-s0104t0:991_20": "sappaccayanāmarūpavavatthānenātipi vadanti.",
  "tika-s0104t0:992_0": "Evaṃ kāmacchandādinīvaraṇappahānena “abhijjhaṃ loke pahāyā”tiādinā vuttāya paṭhamajjhānassa pubbabhāgapaṭipadāya",
  "tika-s0104t0:992_1": "bhagavato ñāṇagamanavisiṭṭhaṃ tathāgatabhāvaṃ dassetvā idāni saha upāyena aṭṭhahi samāpattīhi,",
  "tika-s0104t0:992_2": "aṭṭhārasahi ca mahāvipassanāhi taṃ dassetuṃ “ñāṇenā”tiādimāha.",
  "tika-s0104t0:992_3": "Nāmarūpapariggahakaṅkhāvitaraṇānañhi vinibandhabhūtassa mohassa dūrīkaraṇena ñātapariññāyaṃ ṭhitassa aniccasaññādayo sijjhanti,",
  "tika-s0104t0:992_4": "tasmā avijjāpadālanaṃ vipassanāya upāyo.",
  "tika-s0104t0:992_5": "Tathā jhānasamāpattīsu abhiratinimittena pāmojjena,",
  "tika-s0104t0:992_6": "tattha anabhiratiyā vinoditāya jhānādīnaṃ samadhigamoti samāpattiyā arativinodanaṃ upāyo.",
  "tika-s0104t0:992_7": "Samāpattivipassanānukkamena pana upari vakkhamānanayena niddisitabbepi nīvaraṇasabhāvāya avijjāya heṭṭhā",
  "tika-s0104t0:992_8": "kāmacchandādivasena dassitanīvaraṇesupi saṅgahadassanatthaṃ uppaṭipāṭiniddeso daṭṭhabbo.",
  "tika-s0104t0:993_0": "Samāpattivihārapavesananibandhanena nīvaraṇāni kavāṭasadisānīti āha “nīvaraṇakavāṭaṃ ugghāṭetvā”ti.",
  "tika-s0104t0:993_1": "“Rattiṃ anuvitakketvā anuvicāretvā divā kammante payojetī”ti majjhimāgamavare mūlapaṇṇāsake vammikasutte",
  "tika-s0104t0:993_2": "vuttaṭṭhāne viya vitakkavicārā vūpasamā [dhūmāyanā ] adhippetāti sandhāya “vitakkavicāradhūmaṃ vūpasametvā”ti vuttaṃ,",
  "tika-s0104t0:993_3": "vitakkavicārasaṅkhātaṃ dhūmaṃ vūpasametvāti attho.",
  "tika-s0104t0:993_4": "“Vitakkavicāra”micceva adhunā pāṭho,",
  "tika-s0104t0:993_5": "so na porāṇo ācariyadhammapālattherena,",
  "tika-s0104t0:993_6": "ācariyasāriputtattherena ca yathāvuttapāṭhasseva uddhatattā.",
  "tika-s0104t0:993_7": "Virājetvāti jigucchitvā,",
  "tika-s0104t0:993_8": "samatikkamitvā vā.",
  "tika-s0104t0:993_9": "Tadubhayattho hesa “pītiyā ca virāgā”tiādīsu viya.",
  "tika-s0104t0:993_10": "Kāmaṃ paṭhamajjhānūpacāre eva dukkhaṃ,",
  "tika-s0104t0:993_11": "catutthajjhānūpacāre eva ca sukhaṃ pahīyati,",
  "tika-s0104t0:993_12": "atisayappahānaṃ pana sandhāyāha “catutthajjhānena sukhadukkhaṃ pahāyā”ti.",
  "tika-s0104t0:994_0": "Rūpasaññāti saññāsīsena rūpāvacarajjhānāni ceva tadārammaṇāni ca vuttāni.",
  "tika-s0104t0:994_1": "Rūpāvacarajjhānampi hi “rūpa”nti vuccati uttarapadalopena “rūpī rūpāni passatī”tiādīsu tassa ārammaṇampi",
  "tika-s0104t0:994_2": "kasiṇarūpaṃ purimapadalopena “bahiddhā rūpāni passati suvaṇṇadubbaṇṇānī”tiādīsu tasmā idha rūpe rūpajjhāne",
  "tika-s0104t0:994_3": "taṃsahagatā saññā rūpasaññāti evaṃ saññāsīsena rūpāvacarajjhānāni vuttāni,",
  "tika-s0104t0:994_4": "rūpaṃ saññā assāti rūpasaññaṃ,",
  "tika-s0104t0:994_5": "rūpasaññāsamannāgatanti vuttaṃ hoti.",
  "tika-s0104t0:994_6": "Evaṃ pathavīkasiṇādibhedassa tadārammaṇassa cetaṃ adhivacananti veditabbaṃ.",
  "tika-s0104t0:994_7": "Paṭighasaññāti cakkhādīnaṃ vatthūnaṃ,",
  "tika-s0104t0:994_8": "rūpādīnaṃ ārammaṇānañca paṭighātena paṭihananena visayivisayasamodhānena samuppannā dvipañcaviññāṇasahagatā saññā.",
  "tika-s0104t0:994_9": "Nānattasaññāti aṭṭha kāmāvacarakusalasaññā,",
  "tika-s0104t0:994_10": "dvādasa akusalasaññā,",
  "tika-s0104t0:994_11": "ekādasa kāmāvacarakusalavipākasaññā,",
  "tika-s0104t0:994_12": "dve akusalavipākasaññā,",
  "tika-s0104t0:994_13": "ekādasa kāmāvacarakiriyasaññāti etāsaṃ catucattālīsasaññānametaṃ adhivacanaṃ.",
  "tika-s0104t0:994_14": "Etā hi yasmā rūpasaddādibhede nānatte nānāsabhāve gocare pavattanti,",
  "tika-s0104t0:994_15": "yasmā ca nānattā nānāsabhāvā aññamaññaṃ asadisā,",
  "tika-s0104t0:994_16": "tasmā “nānattasaññā”ti vuccanti.",
  "tika-s0104t0:995_0": "Aniccassa,",
  "tika-s0104t0:995_1": "aniccanti vā anupassanā aniccānupassanā,",
  "tika-s0104t0:995_2": "tebhūmakadhammānaṃ aniccataṃ gahetvā pavattāya vipassanāyetaṃ nāmaṃ.",
  "tika-s0104t0:995_3": "Niccasaññanti saṅkhatadhamme “niccā sassatā”ti pavattamicchāsaññaṃ,",
  "tika-s0104t0:995_4": "saññāsīsena cettha diṭṭhicittānampi gahaṇaṃ daṭṭhabbaṃ.",
  "tika-s0104t0:995_5": "Esa nayo ito paresupi.",
  "tika-s0104t0:995_6": "Nibbidānupassanāyāti saṅkhāresu nibbindanākārena pavattāya anupassanāya.",
  "tika-s0104t0:995_7": "Nandinti sappītikataṇhaṃ.",
  "tika-s0104t0:995_8": "Virāgānupassanāyāti saṅkhāresu virajjanākārena pavattāya anupassanāya.",
  "tika-s0104t0:995_9": "Nirodhānupassanāyāti saṅkhārānaṃ nirodhassa anupassanāya,",
  "tika-s0104t0:995_10": "“te saṅkhārā nirujjhantiyeva,",
  "tika-s0104t0:995_11": "āyatiṃ samudayavasena na uppajjantī”ti evaṃ vā anupassanā nirodhānupassanā.",
  "tika-s0104t0:995_12": "Tenevāha “nirodhānupassanāya nirodheti,",
  "tika-s0104t0:995_13": "no samudetī”ti.",
  "tika-s0104t0:995_14": "Muñcitukamyatā hi ayaṃ balappattāti.",
  "tika-s0104t0:995_15": "Paṭinissajjanākārena pavattā anupassanā paṭinissaggānupassanā.",
  "tika-s0104t0:995_16": "Paṭisaṅkhāsantiṭṭhanā hi ayaṃ.",
  "tika-s0104t0:995_17": "Ādānanti niccādivasena gahaṇaṃ.",
  "tika-s0104t0:995_18": "Santatisamūhakiccārammaṇānaṃ vasena ekattaggahaṇaṃ ghanasaññā.",
  "tika-s0104t0:995_19": "Āyūhanaṃ abhisaṅkharaṇaṃ.",
  "tika-s0104t0:995_20": "Avatthāvisesāpatti vipariṇāmo.",
  "tika-s0104t0:995_21": "Dhuvasaññanti thirabhāvaggahaṇasaññaṃ.",
  "tika-s0104t0:995_22": "Nimittanti samūhādighanavasena sakiccaparicchedatāya saṅkhārānaṃ saviggahataṃ.",
  "tika-s0104t0:995_23": "Paṇidhinti rāgādipaṇidhiṃ.",
  "tika-s0104t0:995_24": "Sā panatthato taṇhāvasena saṅkhāresu ninnatā.",
  "tika-s0104t0:996_0": "Abhinivesanti attānudiṭṭhiṃ.",
  "tika-s0104t0:996_1": "Aniccādivasena sabbadhammatīraṇaṃ adhipaññādhammavipassanā.",
  "tika-s0104t0:996_2": "Sārādānābhinivisenti asāre sāraggahaṇavipallāsaṃ.",
  "tika-s0104t0:996_3": "Issarakuttādivasena loko samuppannoti abhiniveso sammohābhiniveso nāma.",
  "tika-s0104t0:996_4": "Keci pana “ahosiṃ nu kho ahamatītamaddhāna’ntiādinā pavattasaṃsayāpatti sammohābhiniveso”ti vadanti.",
  "tika-s0104t0:996_5": "Saṅkhāresu leṇatāṇabhāvaggahaṇaṃ ālayābhiniveso.",
  "tika-s0104t0:996_6": "“Ālayaratā ālayasamuditā”ti vacanato ālayo vuccati taṇhā,",
  "tika-s0104t0:996_7": "sāyeva cakkhādīsu,",
  "tika-s0104t0:996_8": "rūpādīsu ca abhinivesavasena pavattiyā ālayābhinivesoti keci.",
  "tika-s0104t0:996_9": "“Evaṃvidhā saṅkhārā paṭinissajjīyantī’ti pavattañāṇaṃ paṭisaṅkhānupassanā.",
  "tika-s0104t0:996_10": "Vaṭṭato vigatattā vivaṭṭaṃ, nibbānaṃ,",
  "tika-s0104t0:996_11": "tattha ārammaṇakaraṇasaṅkhātena anupassanena pavattiyā vivaṭṭānupassanā, gotrabhu.",
  "tika-s0104t0:996_12": "Saṃyogābhinivesanti saṃyujjanavasena saṅkhāresu abhinivisanaṃ.",
  "tika-s0104t0:996_13": "Diṭṭhekaṭṭheti diṭṭhiyā sahajātekaṭṭhe,",
  "tika-s0104t0:996_14": "pahānekaṭṭhe ca.",
  "tika-s0104t0:996_15": "Oḷāriketi uparimaggavajjhe kilese apekkhitvā vuttaṃ,",
  "tika-s0104t0:996_16": "aññathā dassanapahātabbā ca dutiyamaggavajjhehipi oḷārikāti tesampi tabbacanīyatā siyā.",
  "tika-s0104t0:996_17": "Aṇusahagateti aṇubhūte.",
  "tika-s0104t0:996_18": "Tabbhāvavuttiko hi ettha sahagatasaddo.",
  "tika-s0104t0:996_19": "Idaṃ pana heṭṭhimamaggavajjhe apekkhitvā vuttaṃ.",
  "tika-s0104t0:996_20": "Sabbakileseti avasiṭṭhasabbakilese.",
  "tika-s0104t0:996_21": "Na hi paṭhamādimaggehi pahīnā kilesā puna pahīyanti.",
  "tika-s0104t0:996_22": "Sabbasaddo cettha sappadesavisayo “sabbe tasanti daṇḍassā”tiādīsu viya.",
  "tika-s0104t0:997_0": "Kakkhaḷattaṃ kaṭhinabhāvo.",
  "tika-s0104t0:997_1": "Paggharaṇaṃ dravabhāvo.",
  "tika-s0104t0:997_2": "Lokiyavāyunā bhastassa viya yena taṃtaṃkalāpassa uddhumāyanaṃ,",
  "tika-s0104t0:997_3": "thambhabhāvo vā,",
  "tika-s0104t0:997_4": "taṃ vitthambhanaṃ.",
  "tika-s0104t0:997_5": "Vijjamānepi kalāpantarabhūtānaṃ kalāpantarabhūtehi phuṭṭhabhāve taṃtaṃbhūtavivittatā rūpapariyanto ākāsoti yesaṃ yo paricchedo,",
  "tika-s0104t0:997_6": "tehi so asamphuṭṭhova,",
  "tika-s0104t0:997_7": "aññathā bhūtānaṃ paricchedabhāvo na siyā byāpitabhāvāpattito.",
  "tika-s0104t0:997_8": "Yasmiṃ kalāpe bhūtānaṃ paricchedo,",
  "tika-s0104t0:997_9": "tehi tattha asamphuṭṭhabhāvo asamphuṭṭhalakkhaṇaṃ,",
  "tika-s0104t0:997_10": "tenāha bhagavā ākāsadhātuniddese “asamphuṭṭho catūhi mahābhūtehī”ti.",
  "tika-s0104t0:998_0": "Virodhipaccayasannipāte visadisuppatti ruppanaṃ.",
  "tika-s0104t0:998_1": "Cetanāpadhānattā saṅkhārakkhandhadhammānaṃ cetanāvasenetaṃ vuttaṃ “saṅkhārānaṃ abhisaṅkharaṇalakkhaṇa”nti.",
  "tika-s0104t0:998_2": "Tathā hi suttantabhājaniye saṅkhārakkhandhavibhaṅge “cakkhusamphassajā cetanā”tiādinā cetanāva vibhattā.",
  "tika-s0104t0:998_3": "Abhisaṅkhāralakkhaṇā ca cetanā.",
  "tika-s0104t0:998_4": "Yathāha “tattha katamo puññābhisaṅkhāro,",
  "tika-s0104t0:998_5": "kusalā cetanā”tiādi sampayuttadhammānaṃ ārammaṇe ṭhapanaṃ abhiniropanaṃ.",
  "tika-s0104t0:998_6": "Ārammaṇānamanubandhanaṃ anumajjanaṃ.",
  "tika-s0104t0:998_7": "Savipphārikatā pharaṇaṃ.",
  "tika-s0104t0:998_8": "Adhimuccanaṃ saddahanaṃ adhimokkho.",
  "tika-s0104t0:998_9": "Assaddhiyeti assaddhiyahetu.",
  "tika-s0104t0:998_10": "Nimittatthe cetaṃ bhummaṃ.",
  "tika-s0104t0:998_11": "Esa nayo kosajjādīsupi.",
  "tika-s0104t0:998_12": "Kāyacittapariḷāhūpasamo vūpasamalakkhaṇaṃ.",
  "tika-s0104t0:998_13": "Līnuddhaccarahite adhicitte vattamāne paggahaniggahasampahaṃsanesu abyāvaṭatāya ajjhupekkhanaṃ paṭisaṅkhānaṃ pakkhapātupacchedato.",
  "tika-s0104t0:999_0": "Musāvādādīnaṃ visaṃvādanādikiccatāya lūkhānaṃ apariggāhakānaṃ paṭipakkhabhāvato pariggāhakasabhāvā sammāvācā siniddhabhāvato sampayuttadhamme,",
  "tika-s0104t0:999_1": "sammāvācāpaccayasubhāsitaṃ sotārañca puggalaṃ pariggaṇhātīti sā pariggahalakkhaṇā.",
  "tika-s0104t0:999_2": "Kāyikakiriyā kiñci kattabbaṃ samuṭṭhāpeti,",
  "tika-s0104t0:999_3": "sayañca samuṭṭhānaṃ ghaṭanaṃ hotīti sammākammantasaṅkhātā virati samuṭṭhānalakkhaṇāti daṭṭhabbā,",
  "tika-s0104t0:999_4": "sampayuttadhammānaṃ vā ukkhipanaṃ samuṭṭhānaṃ kāyikakiriyāya bhārukkhipanaṃ viya.",
  "tika-s0104t0:999_5": "Jīvamānassa sattassa,",
  "tika-s0104t0:999_6": "sampayuttadhammānaṃ vā jīvitindriyavuttiyā,",
  "tika-s0104t0:999_7": "ājīvasseva vā suddhi vodānaṃ.",
  "tika-s0104t0:1000_0": "“Saṅkhārā”ti idha cetanā adhippetā,",
  "tika-s0104t0:1000_1": "na pana “saṅkhārā saṅkhārakkhandho”tiādīsu viya samapaññāsacetasikāti vuttaṃ “saṅkhārānaṃ cetanālakkhaṇa”nti.",
  "tika-s0104t0:1000_2": "Avijjāpaccayā hi puññābhisaṅkhārādikāva cetanā.",
  "tika-s0104t0:1000_3": "Ārammaṇābhimukhabhāvo namanaṃ.",
  "tika-s0104t0:1000_4": "Āyatanaṃ pavattanaṃ.",
  "tika-s0104t0:1000_5": "Saḷāyatanavasena hi cittacetasikānaṃ pavatti.",
  "tika-s0104t0:1000_6": "Taṇhāya hetulakkhaṇati ettha vaṭṭassa janakahetubhāvo taṇhāya hetulakkhaṇaṃ,",
  "tika-s0104t0:1000_7": "maggassa pana vakkhamānassa nibbānasampāpakattanti ayametesaṃ viseso.",
  "tika-s0104t0:1000_8": "Ārammaṇassa gahaṇalakkhaṇaṃ.",
  "tika-s0104t0:1000_9": "Puna uppattiyā āyūhanalakkhaṇaṃ.",
  "tika-s0104t0:1000_10": "Sattajīvato suññatālakkhaṇaṃ.",
  "tika-s0104t0:1000_11": "Padahanaṃ ussāhanaṃ.",
  "tika-s0104t0:1000_12": "Ijjhanaṃ sampatti.",
  "tika-s0104t0:1000_13": "Vaṭṭato nissaraṇaṃ niyyānaṃ.",
  "tika-s0104t0:1000_14": "Aviparītabhāvo tathalakkhaṇaṃ.",
  "tika-s0104t0:1000_15": "Aññamaññānativattanaṃ ekaraso,",
  "tika-s0104t0:1000_16": "anūnādhikabhāvova.",
  "tika-s0104t0:1000_17": "Yuganaddhā nāma samathavipassanā aññamaññopakāratāya yugaḷavasena bandhitabbato.",
  "tika-s0104t0:1000_18": "“Saddhāpaññā paggahāvikkhepā”tipi vadanti.",
  "tika-s0104t0:1000_19": "Cittavisuddhi nāma samādhi.",
  "tika-s0104t0:1000_20": "Diṭṭhivisuddhi nāma paññā.",
  "tika-s0104t0:1000_21": "Khayoti kilesakkhayo maggo,",
  "tika-s0104t0:1000_22": "tasmiṃ pavattassa sammādiṭṭhisaṅkhātassa ñāṇassa samucchedanalakkhaṇaṃ.",
  "tika-s0104t0:1000_23": "Kilesānamanuppādapariyosānatāya anuppādo, phalaṃ.",
  "tika-s0104t0:1000_24": "Kilesavūpasamo passaddhi.",
  "tika-s0104t0:1000_25": "Chandassāti kattukāmatāchandassa.",
  "tika-s0104t0:1000_26": "Patiṭṭhābhāvo mūlalakkhaṇaṃ.",
  "tika-s0104t0:1000_27": "Ārammaṇapaṭipādakatāya sampayutta-",
  "tika-s0104t0:1000_28": "dhammānamuppattihetutā samuṭṭhāpanalakkhaṇaṃ.",
  "tika-s0104t0:1000_29": "Visayādisannipātena gahetabbākāro samodhānaṃ.",
  "tika-s0104t0:1000_30": "Yā “saṅgatī”ti vuccati “tiṇṇaṃ saṅgati phasso”tiādīsu. Samaṃ,",
  "tika-s0104t0:1000_31": "sammā vā odahanti sampiṇḍitā bhavanti sampayuttadhammā anenātipi samodhānaṃ, phasso,",
  "tika-s0104t0:1000_32": "tabbhāvo samodhānalakkhaṇaṃ.",
  "tika-s0104t0:1000_33": "Samosaranti sannipatanti etthāti samosaraṇaṃ, vedanā.",
  "tika-s0104t0:1000_34": "Tāya hi vinā appavattamānā sampayuttadhammā vedanānubhavananimittaṃ samosaṭā viya hontīti evaṃ vuttaṃ,",
  "tika-s0104t0:1000_35": "tabbhāvo samosaraṇalakkhaṇaṃ.",
  "tika-s0104t0:1000_36": "Pāsādādīsu gopānasīnaṃ kūṭaṃ viya sampayuttadhammānaṃ pāmokkhabhāvo pamukhalakkhaṇaṃ.",
  "tika-s0104t0:1000_37": "Satiyā sabbatthakattā sampayuttānaṃ adhipatibhāvo ādhipateyyalakkhaṇaṃ.",
  "tika-s0104t0:1000_38": "Tato sampayuttadhammato,",
  "tika-s0104t0:1000_39": "tesaṃ vā sampayuttadhammānaṃ uttari padhānaṃ tatuttari,",
  "tika-s0104t0:1000_40": "tabbhāvo tatuttariyalakkhaṇaṃ.",
  "tika-s0104t0:1000_41": "Paññuttarā hi kusalā dhammā.",
  "tika-s0104t0:1000_42": "Vimuttīti phalaṃ kilesehi vimuccitthāti katvā.",
  "tika-s0104t0:1000_43": "Taṃ pana sīlādiguṇasārassa paramukkaṃsabhāvena sāraṃ.",
  "tika-s0104t0:1000_44": "Tato uttari dhammassābhāvato pariyosānaṃ.",
  "tika-s0104t0:1000_45": "Ayañca lakkhaṇavibhāgo chadhātupañcajhānaṅgādivasena taṃtaṃsuttapadānusārena porāṇaṭṭhakathāyamāgatanayena vuttoti daṭṭhabbaṃ.",
  "tika-s0104t0:1000_46": "Tathā hi pubbe vuttopi koci dhammo pariyāyantarappakāsanatthaṃ puna dassito.",
  "tika-s0104t0:1000_47": "Tato eva ca “chandamūlakā dhammā manasikārasamuṭṭhānā phassasamodhānā vedanāsamosaraṇā”ti “paññuttarā kusalā dhammā”ti,",
  "tika-s0104t0:1000_48": "“vimuttisāramidaṃ brahmacariya”nti,",
  "tika-s0104t0:1000_49": "“nibbānogadhañhi āvuso brahmacariyaṃ nibbānapariyosāna”nti [saṃ. ni.",
  "tika-s0104t0:1000_50": "3.512 (atthato samānaṃ)] ca suttapadānaṃ vasena chandassa mūlalakkhaṇa”ntiādi vuttaṃ.",
  "tika-s0104t0:1000_51": "Tesaṃ tesaṃ dhammānaṃ tathaṃ avitathaṃ lakkhaṇaṃ āgatoti atthaṃ dasseti “eva”ntiādinā.",
  "tika-s0104t0:1000_52": "Taṃ pana gamanaṃ idha ñāṇagamanamevāti vuttaṃ “ñāṇagatiyā”ti.",
  "tika-s0104t0:1000_53": "Satipi gatasaddassa avabodhanatthabhāve ñāṇagamanattheneveso siddhoti na vutto. Ā-",
  "tika-s0104t0:1000_54": "saddassa cettha gatasaddānuvattimattameva.",
  "tika-s0104t0:1000_55": "Tenāha “patto anuppatto”ti.",
  "tika-s0104t0:1001_0": "Aviparītasabhāvattā “tathadhammā nāma cattāri ariyasaccānī”ti vuttaṃ.",
  "tika-s0104t0:1001_1": "Aviparītasabhāvato tathāni.",
  "tika-s0104t0:1001_2": "Amusāsabhāvato avitathāni.",
  "tika-s0104t0:1001_3": "Aññākārarahitato anaññathāni.",
  "tika-s0104t0:1001_4": "Saccasaṃyuttādīsu āgataṃ paripuṇṇasaccacatukkakathaṃ sandhāya “iti vitthāro”ti āha.",
  "tika-s0104t0:1001_5": "“Tasmā”ti vatvā tadaparāmasitabbameva dasseti “tathānaṃ abhisambuddhattā”ti iminā.",
  "tika-s0104t0:1001_6": "Esa nayo īdisesu.",
  "tika-s0104t0:1002_0": "Evaṃ saccavasena catutthakāraṇaṃ dassetvā idāni paccayapaccayuppannabhāvena aviparītasabhāvattā tathabhūtānaṃ",
  "tika-s0104t0:1002_1": "paṭiccasamuppādaṅgānaṃ vasenāpi dassento “apicā”tiādimāha.",
  "tika-s0104t0:1002_2": "Tattha jātipaccayasambhūtasamudāgataṭṭhoti jātipaccayā sambhūtaṃ hutvā sahitassa attano paccayānurūpassa uddhaṃ uddhaṃ āgatasabhāvo,",
  "tika-s0104t0:1002_3": "anupavattaṭṭhoti attho.",
  "tika-s0104t0:1002_4": "Atha vā sambhūtaṭṭho ca samudāgataṭṭho ca sambhūtasamudāgataṭṭho pubbapade uttarapadalopavasena.",
  "tika-s0104t0:1002_5": "Samāhāradvandepi hi pulliṅgamicchanti neruttikā.",
  "tika-s0104t0:1002_6": "Na cettha jātito jarāmaraṇaṃ na hoti,",
  "tika-s0104t0:1002_7": "na ca jātiṃ vinā aññato hotīti jātipaccayasambhūtaṭṭho.",
  "tika-s0104t0:1002_8": "Itthameva jātito samudāgacchatīti jāti paccayasamudāgataṭṭho.",
  "tika-s0104t0:1002_9": "Idaṃ vuttaṃ hoti –",
  "tika-s0104t0:1002_10": "yā yā jāti yathā yathā paccayo hoti,",
  "tika-s0104t0:1002_11": "tadanurūpaṃ pātubhūtasabhāvoti.",
  "tika-s0104t0:1002_12": "Paccayapakkhe pana avijjāya saṅkhārānaṃ paccayaṭṭhoti ettha na avijjā saṅkhārānaṃ paccayo na hoti,",
  "tika-s0104t0:1002_13": "na ca avijjaṃ vinā saṅkhārā uppajjanti.",
  "tika-s0104t0:1002_14": "Yā yā avijjā yesaṃ yesaṃ saṅkhārānaṃ yathā yathā paccayo hoti,",
  "tika-s0104t0:1002_15": "ayaṃ avijjā saṅkhārānaṃ paccayaṭṭho paccayasabhāvoti attho.",
  "tika-s0104t0:1002_16": "Tathānaṃ dhammānanti paccayākāradhammānaṃ.",
  "tika-s0104t0:1002_17": "“Sugato”tiādīsu viya gamusaddassa buddhiyatthataṃ sandhāya “abhisambuddhattā”ti vuttaṃ,",
  "tika-s0104t0:1002_18": "na ñāṇagamanatthaṃ.",
  "tika-s0104t0:1002_19": "Gatibuddhiyatthā hi saddā aññamaññapariyāyā.",
  "tika-s0104t0:1002_20": "Tasmā “abhisambuddhattho hettha gatasaddo”ti adhikāro,",
  "tika-s0104t0:1002_21": "gamyamānattā vā na payutto.",
  "tika-s0104t0:1003_0": "Yaṃ rūpārammaṇaṃ nāma atthi,",
  "tika-s0104t0:1003_1": "taṃ bhagavā jānāti passatīti sambandho.",
  "tika-s0104t0:1003_2": "Sadevake…pe…",
  "tika-s0104t0:1003_3": "pajāyāti ādhāro “atthī”ti padeti puna aparimāṇāsu lokadhātūsaūti taṃnivāsasattāpekkhāya,",
  "tika-s0104t0:1003_4": "āpāthagamanāpekkhāya vā vuttaṃ.",
  "tika-s0104t0:1003_5": "Tena bhagavatā vibhajjamānaṃ taṃ rūpāyatanaṃ tathameva hotīti yojetabbaṃ.",
  "tika-s0104t0:1003_6": "Tathāvitathabhāve kāraṇamāha “evaṃ jānatā passatā”ti.",
  "tika-s0104t0:1003_7": "Sabbākārato ñātattā passitattāti hi hetvantogadhametaṃ padadvayaṃ.",
  "tika-s0104t0:1003_8": "Iṭṭhāniṭṭhādivasenāti ettha ādi-",
  "tika-s0104t0:1003_9": "saddena majjhattaṃ saṅgaṇhāti.",
  "tika-s0104t0:1003_10": "Tathā atītānāgatapaccuppannaparittaajjhattabahiddhātadubhayādibhedampi.",
  "tika-s0104t0:1003_11": "Labbhamānakapadavasenāti “rūpāyatanaṃ diṭṭhaṃ saddāyatanaṃ sutaṃ gandhāyatanaṃ rasāyatanaṃ phoṭṭhabbāyatanaṃ",
  "tika-s0104t0:1003_12": "mutaṃ sabbaṃ rūpaṃ manasā viññāta”nti vacanato diṭṭhapadañca viññātapadañca rūpārammaṇe labbhati.",
  "tika-s0104t0:1003_13": "Rūpārammaṇaṃ iṭṭhaṃ aniṭṭhaṃ majjhattaṃ parittaṃ atītaṃ anāgataṃ paccuppannaṃ ajjhattaṃ bahiddhā diṭṭhaṃ",
  "tika-s0104t0:1003_14": "viññātaṃ rūpaṃ rūpāyatanaṃ rūpadhātu vaṇṇanibhā sanidassanaṃ sappaṭighaṃ nīlaṃ pītakanti evamādīhi anekehi nāmehi.",
  "tika-s0104t0:1003_15": "“Iṭṭhāniṭṭhādivasenā”tiādinā hi anekanāmabhāvaṃ sarūpato nidasseti.",
  "tika-s0104t0:1003_16": "Terasahi vārehīti dhammasaṅgaṇiyaṃ rūpakaṇḍe āgate terasa niddesavāre sandhāyāha.",
  "tika-s0104t0:1003_17": "Ekekasmiṃ vāre cettha catunnaṃ catunnaṃ vavatthāpananayānaṃ vasena “dvipaññāsāya nayehī”ti vuttaṃ.",
  "tika-s0104t0:1003_18": "Tathamevāti yathāvuttena jānanena appaṭivattiyadesanatāya,",
  "tika-s0104t0:1003_19": "yathāvuttena ca passanena aviparītadassitāya saccameva.",
  "tika-s0104t0:1003_20": "Tamatthaṃ caturaṅguttare kāḷakārāmasuttena sādhento “vuttañceta”ntiādimāha. Ca-",
  "tika-s0104t0:1003_21": "saddo cettha daḷhīkaraṇajotako,",
  "tika-s0104t0:1003_22": "tena yathāvuttassatthassa daḷhīkaraṇaṃ joteti,",
  "tika-s0104t0:1003_23": "sampiṇḍanattho vā aṭṭhānapayutto,",
  "tika-s0104t0:1003_24": "na kevalaṃ mayā eva,",
  "tika-s0104t0:1003_25": "atha kho bhagavatāpīti.",
  "tika-s0104t0:1003_26": "Anuvicaritanti paricaritaṃ.",
  "tika-s0104t0:1003_27": "Jānāmi abbhaññāsinti paccuppannātītakālesu ñāṇappavattidassanena anāgatepi ñāṇappavatti dassitāyeva nayato dassitattā. Vidita-",
  "tika-s0104t0:1003_28": "saddo pana anāmaṭṭhakālaviseso kālattayasādhāraṇattā “diṭṭhaṃ suttaṃ muta”ntiādīsu viya,",
  "tika-s0104t0:1003_29": "pākaṭaṃ katvā ñātanti attho,",
  "tika-s0104t0:1003_30": "iminā cetaṃ dasseti “aññe jānantiyeva,",
  "tika-s0104t0:1003_31": "mayā pana pākaṭaṃ katvā vidita”nti.",
  "tika-s0104t0:1003_32": "Bhagavatā hi imehi padehi sabbaññubhūmi nāma kathitā.",
  "tika-s0104t0:1003_33": "Na upaṭṭhāsīti taṃ chadvārikamārammaṇaṃ taṇhāya vā diṭṭhiyā vā tathāgato attattaniyavasena na upaṭṭhāsi na upagacchati,",
  "tika-s0104t0:1003_34": "iminā pana padena khīṇāsavabhūmi kathitā.",
  "tika-s0104t0:1003_35": "Yathā rūpārammaṇādayo dhammā yaṃsabhāvā,",
  "tika-s0104t0:1003_36": "yaṃpakārā ca,",
  "tika-s0104t0:1003_37": "tathā te dhamme taṃsabhāve taṃpakāre gamati passati jānātīti tathāgatoti imamatthaṃ sandhāya “tathadassīatthe”ti vuttaṃ.",
  "tika-s0104t0:1003_38": "Anekatthā hi dhātusaddā.",
  "tika-s0104t0:1003_39": "Keci pana niruttinayena,",
  "tika-s0104t0:1003_40": "pisodarādigaṇapakkhepena vā dassī-",
  "tika-s0104t0:1003_41": "saddalopaṃ, āgata-",
  "tika-s0104t0:1003_42": "saddassa cāgamaṃ katvā “tathāgato”ti padasiddhimettha vaṇṇenti,",
  "tika-s0104t0:1003_43": "tadayuttameva vijjamānapadaṃ chaḍḍetvā avijjamānapadassa gahaṇato.",
  "tika-s0104t0:1003_44": "Vuttañca buddhavaṃsaṭṭhakathāyaṃ –",
  "tika-s0104t0:1004_0": "“Tathākārena yo dhamme, jānāti anupassati;",
  "tika-s0104t0:1005_0": "Tathadassīti sambuddho, tasmā vutto tathāgato”ti. ;",
  "tika-s0104t0:1006_0": "Ettha “anupassatī”ti āgatasaddatthaṃ vatvā tadidaṃ ñāṇapassanamevāti dassetuṃ “jānātī”ti,",
  "tika-s0104t0:1006_1": "saddādhigatamatthaṃ pana vibhāvetuṃ “tathadassī”ti ca vuttaṃ.",
  "tika-s0104t0:1007_0": "Yaṃ rattinti yassa rattiyaṃ,",
  "tika-s0104t0:1007_1": "accantasaṃyoge vā etaṃ upayogavacanaṃ rattekadesabhūtassa abhisambujjhanakkhaṇassa accantasaṃyogattā,",
  "tika-s0104t0:1007_2": "sakalāpi vā esā ratti abhisambodhāya padahanakālattā pariyāyena accantasaṃyogabhūtāti daṭṭhabbaṃ.",
  "tika-s0104t0:1007_3": "Pathavīpukkhalaniruttarabhūmisīsagatattā na parājito aññehi etthāti aparājito,",
  "tika-s0104t0:1007_4": "sveva pallaṅkoti aparājitapallaṅko, tasmiṃ.",
  "tika-s0104t0:1007_5": "Tiṇṇaṃmārānanti kilesābhisaṅkhāradevaputtamārānaṃ,",
  "tika-s0104t0:1007_6": "idañca nippariyāyato vuttaṃ,",
  "tika-s0104t0:1007_7": "pariyāyato pana heṭṭhā vuttanayena pañcannampi mārānaṃ maddanaṃ veditabbaṃ.",
  "tika-s0104t0:1007_8": "Matthakanti sāmatthiyasaṅkhātaṃ sīsaṃ.",
  "tika-s0104t0:1007_9": "Etthantareti ubhinnaṃ rattīnamantare.",
  "tika-s0104t0:1007_10": "“Paṭhamabodhiyāpī”tiādinā pañcacattālīsavassaparimāṇakālameva antogadhabhedena niyametvā viseseti.",
  "tika-s0104t0:1007_11": "Tāsu pana vīsativassaparicchinnā paṭhamabodhīti vinayagaṇṭhipade vuttaṃ,",
  "tika-s0104t0:1007_12": "tañca tadaṭṭhakathāyameva “bhagavato hi paṭhamabodhiyaṃ vīsativassantare nibaddhupaṭṭhāko nāma natthī”ti",
  "tika-s0104t0:1007_13": "kathitattā paṭhamabodhi nāma vīsativassānīti gahetvā vuttaṃ.",
  "tika-s0104t0:1007_14": "Ācariyadhammapālattherena pana “pañcacattālīsāya vassesu ādito pannarasa vassāni paṭhamabodhī”ti vuttaṃ,",
  "tika-s0104t0:1007_15": "evañca sati majjhe pannarasa vassāni majjhimabodhi,",
  "tika-s0104t0:1007_16": "ante pannarasa vassāni pacchimabodhīti tiṇṇaṃ bodhīnaṃ samappamāṇatā siyā,",
  "tika-s0104t0:1007_17": "tampi yuttaṃ.",
  "tika-s0104t0:1007_18": "Pannarasatikena hi pañcacattālīsavassāni paripūrenti.",
  "tika-s0104t0:1007_19": "Aṭṭhakathāyaṃ pana pannarasavassappamāṇāya paṭhamabodhiyā vīsativassesuyeva antogadhattā “paṭhamabodhiyaṃ",
  "tika-s0104t0:1007_20": "vīsativassantare”ti vuttanti evampi sakkā viññātuṃ.",
  "tika-s0104t0:1007_21": "“Yaṃ sutta”ntiādinā sambandho.",
  "tika-s0104t0:1008_0": "Niddosatāya anupavajjaṃ anupavadanīyaṃ.",
  "tika-s0104t0:1008_1": "Pakkhipitabbābhāvena anūnaṃ.",
  "tika-s0104t0:1008_2": "Apanetabbābhāvena anadhikaṃ.",
  "tika-s0104t0:1008_3": "Atthabyañjanādisampattiyā sabbākāraparipuṇṇaṃ.",
  "tika-s0104t0:1008_4": "Nimmadanahetu nimmadanaṃ.",
  "tika-s0104t0:1008_5": "Vālaggamattampīti vāladhilomassa koṭippamāṇampi.",
  "tika-s0104t0:1008_6": "Avakkhalitanti virādhitaṃ musā bhaṇitaṃ.",
  "tika-s0104t0:1008_7": "Ekamuddikāyāti ekarājalañchanena.",
  "tika-s0104t0:1008_8": "Ekanāḷiyāti ekāḷhakena,",
  "tika-s0104t0:1008_9": "ekatumbena vā.",
  "tika-s0104t0:1008_10": "Ekatulāyāti ekamānena.",
  "tika-s0104t0:1008_11": "“Tathamevā”ti vuttamevatthaṃ no aññathāti byatirekato dasseti,",
  "tika-s0104t0:1008_12": "tena yadatthaṃ bhāsitaṃ,",
  "tika-s0104t0:1008_13": "ekantena tadatthanipphādanato yathā bhāsitaṃ bhagavatā,",
  "tika-s0104t0:1008_14": "tathāyevāti aviparītadesanataṃ dasseti.",
  "tika-s0104t0:1008_15": "“Gadattho”ti etena tathaṃ gadati bhāsatīti tathāgato da-",
  "tika-s0104t0:1008_16": "kārassa ta- kāraṃ,",
  "tika-s0104t0:1008_17": "niruttinayena ca ākārāgamaṃ katvā,",
  "tika-s0104t0:1008_18": "dhātusaddānugatena vā ākārenāti nibbacanaṃ dasseti.",
  "tika-s0104t0:1009_0": "Evaṃ “sugato”tiādīsu viya dhātusaddanipphattiparikappena niruttiṃ dassetvā bāhiratthasamāsenapi dassetuṃ “apicā”tiādi vuttaṃ.",
  "tika-s0104t0:1009_1": "Āgadananti sabbahitanipphādanato bhusaṃ kathanaṃ vacanaṃ,",
  "tika-s0104t0:1009_2": "tabbhāvamatto vā ā- saddo.",
  "tika-s0104t0:1010_0": "Tathā gatamassāti tathāgato.",
  "tika-s0104t0:1010_1": "Yathā vācāya gataṃ pavatti,",
  "tika-s0104t0:1010_2": "tathā kāyassa,",
  "tika-s0104t0:1010_3": "yathā vā kāyassa gataṃ pavatti,",
  "tika-s0104t0:1010_4": "tathā vācāya assa,",
  "tika-s0104t0:1010_5": "tasmā tathāgatoti attho.",
  "tika-s0104t0:1010_6": "Tadeva nibbacanaṃ dassetuṃ “bhagavato”tiādimāha.",
  "tika-s0104t0:1010_7": "Tattha hi “gato pavatto,",
  "tika-s0104t0:1010_8": "gatā pavattā”ti ca etena kāyavacīkiriyānaṃ aññamaññānulomanavacanicchāya kāyassa,",
  "tika-s0104t0:1010_9": "vācāya ca pavatti idha gata-",
  "tika-s0104t0:1010_10": "saddena kathitāti dasseti,",
  "tika-s0104t0:1010_11": "“evaṃbhūtassā”tiādinā bāhiratthasamāsaṃ,",
  "tika-s0104t0:1010_12": "“yathā tathā”ti etena yaṃtaṃ-",
  "tika-s0104t0:1010_13": "saddānaṃ abyabhicāritasambandhatāya “tathā”ti vutte “yathā”ti ayamattho upaṭṭhitoyeva hotīti tathāsaddatthaṃ,",
  "tika-s0104t0:1010_14": "“vādī kārī”ti etena pavattisarūpaṃ,",
  "tika-s0104t0:1010_15": "“bhagavato hī”ti etena yathāvādītathākāritādikāraṇanti.",
  "tika-s0104t0:1010_16": "“Evaṃbhūtassā”ti yathāvādītathākāritādinā pakārena pavattassa,",
  "tika-s0104t0:1010_17": "imaṃ pakāraṃ vā pattassa.",
  "tika-s0104t0:1010_18": "Itīti vuttappakāraṃ niddisati.",
  "tika-s0104t0:1010_19": "Yasmā panettha gata-",
  "tika-s0104t0:1010_20": "saddo vācāya pavattimpi dasseti,",
  "tika-s0104t0:1010_21": "tasmā kāmaṃ tathāvāditāya tathāgatoti ayampi attho siddho hoti,",
  "tika-s0104t0:1010_22": "so pana pubbe pakārantarena dassitoti pārisesanayena tathākāritāatthameva dassetuṃ “evaṃ tathākāritāya tathāgato”ti vuttaṃ.",
  "tika-s0104t0:1010_23": "Vuttañca –",
  "tika-s0104t0:1011_0": "“Yathā vācā gatā yassa,",
  "tika-s0104t0:1012_0": "Tathā kāyo gato yato;",
  "tika-s0104t0:1013_0": "Yathā kāyo tathā vācā,",
  "tika-s0104t0:1014_0": "Tato satthā tathāgato”ti.",
  "tika-s0104t0:1015_0": "Bhavaggaṃ pariyantaṃ katvāti sambandho.",
  "tika-s0104t0:1015_1": "Yaṃ paneke vadanti “tiriyaṃ viya upari,",
  "tika-s0104t0:1015_2": "adho ca santi aparimāṇā lokadhātuyo”ti,",
  "tika-s0104t0:1015_3": "tesaṃ taṃ paṭisedhetuṃ evaṃ vuttanti daṭṭhabbaṃ.",
  "tika-s0104t0:1015_4": "Vimuttiyāti phalena.",
  "tika-s0104t0:1015_5": "Vimuttiñāṇadassanenāti paccavekkhaṇāñāṇasaṅkhātena dassanena.",
  "tika-s0104t0:1015_6": "Tuloti sadiso.",
  "tika-s0104t0:1015_7": "Pamāṇanti minanakāraṇaṃ.",
  "tika-s0104t0:1015_8": "Pare abhibhavati guṇena ajjhottharati adhiko bhavatīti abhibhū.",
  "tika-s0104t0:1015_9": "Parehi na abhibhūto ajjhotthaṭoti anabhibhūto.",
  "tika-s0104t0:1015_10": "Aññadatthūti ekaṃsavacane nipāto.",
  "tika-s0104t0:1015_11": "Dassanavasena daso,",
  "tika-s0104t0:1015_12": "sabbaṃ passatīti attho.",
  "tika-s0104t0:1015_13": "Pare attano vasaṃ vattetīti vasavattī.",
  "tika-s0104t0:1016_0": "“Abhibhavanaṭṭhena tathāgato”ti ayaṃ na saddato labbhati,",
  "tika-s0104t0:1016_1": "saddato pana evanti dassetuṃ “tatreva”ntiādi vuttaṃ.",
  "tika-s0104t0:1016_2": "Tattha agadoti dibbāgado agaṃ rogaṃ dāti avakhaṇḍati,",
  "tika-s0104t0:1016_3": "natthi vā gado rogo etenāti katvā,",
  "tika-s0104t0:1016_4": "tassadisaṭṭhena idha desanāvilāsassa,",
  "tika-s0104t0:1016_5": "puññussayassa ca agadatā labbhatīti āha “agado viyā”ti.",
  "tika-s0104t0:1016_6": "Yāya dhammadhātuyā desanāvijambhanappattā,",
  "tika-s0104t0:1016_7": "sā desanāvilāso.",
  "tika-s0104t0:1016_8": "Dhammadhātaūti ca sabbaññutaññāṇameva.",
  "tika-s0104t0:1016_9": "Tena hi dhammānamākārabhedaṃ ñatvā tadanurūpaṃ desanaṃ niyāmeti.",
  "tika-s0104t0:1016_10": "Desanāvilāsoyeva desanāvilāsamayo yathā “dānamayaṃ sīlamaya”nti adhunā pana potthakesu bahūsupi maya-",
  "tika-s0104t0:1016_11": "saddo na dissati.",
  "tika-s0104t0:1016_12": "Puññussayoti ussanaṃ,",
  "tika-s0104t0:1016_13": "atirekaṃ vā ñāṇādisambhārabhūtaṃ puññaṃ.",
  "tika-s0104t0:1016_14": "“Tenā”tiādi opammasampādanaṃ.",
  "tika-s0104t0:1016_15": "Tenāti ca tadubhayena desanāvilāsena ceva puññussayena ca so bhagavā abhibhavatīti sambandho.",
  "tika-s0104t0:1016_16": "“Itī”tiādinā bāhiratthasamāsaṃ dasseti.",
  "tika-s0104t0:1016_17": "Sabbalokābhibhavanena tatho,",
  "tika-s0104t0:1016_18": "na aññathāti vuttaṃ hoti.",
  "tika-s0104t0:1017_0": "Tathāya gatoti purimasaccattayaṃ sandhāyāha,",
  "tika-s0104t0:1017_1": "tathaṃ gatoti pana pacchimasaccaṃ.",
  "tika-s0104t0:1017_2": "Catusaccānukkamena cettha gata-",
  "tika-s0104t0:1017_3": "saddassa atthacatukkaṃ vuttaṃ.",
  "tika-s0104t0:1017_4": "Vācakasaddasannidhāne upasagganipātānaṃ tadatthajotanabhāvena pavattanato gata-",
  "tika-s0104t0:1017_5": "saddoyeva anupasaggo avagatatthaṃ,",
  "tika-s0104t0:1017_6": "atītatthañca vadatīti dasseti “avagato atīto”ti iminā.",
  "tika-s0104t0:1018_0": "“Tatthā”tiādi tabbivaraṇaṃ.",
  "tika-s0104t0:1018_1": "Lokanti dukkhasaccabhūtaṃ lokaṃ.",
  "tika-s0104t0:1018_2": "Tathāya tīraṇapariññāyāti yojetabbaṃ.",
  "tika-s0104t0:1018_3": "Lokanirodhagāminiṃ paṭipadanti ariyamaggaṃ,",
  "tika-s0104t0:1018_4": "na pana abhisambujjhanamattaṃ.",
  "tika-s0104t0:1018_5": "Tattha kattabbakiccampi katamevāti dassetuṃ “lokasmā tathāgato visaṃyutto”tiādinā saccacatukkepi dutiyapakkhaṃ vuttaṃ,",
  "tika-s0104t0:1018_6": "abhisambujjhanahetuṃ vā etehi dasseti.",
  "tika-s0104t0:1018_7": "Tatoyeva hi tāni abhisambuddhoti.",
  "tika-s0104t0:1018_8": "“Yaṃ bhikkhave,",
  "tika-s0104t0:1018_9": "sadevakassa lokassa samārakassa sabrahmakassa sassamaṇabrāhmaṇiyā pajāya sadevamanussāya diṭṭhaṃ sutaṃ",
  "tika-s0104t0:1018_10": "mutaṃ viññātaṃ pattaṃ pariyesitaṃ anuvicaritaṃ manasā,",
  "tika-s0104t0:1018_11": "sabbaṃ taṃ tathāgatena abhisambuddhaṃ,",
  "tika-s0104t0:1018_12": "tasmā tathāgatoti vuccatī”ti aṅguttarāgame catukkanipāte āgataṃ pāḷimimaṃ peyyālamukhena dasseti,",
  "tika-s0104t0:1018_13": "tañca atthasambandhatāya eva,",
  "tika-s0104t0:1018_14": "na imassatthassa sādhakatāya.",
  "tika-s0104t0:1018_15": "Sā hi peyyālaniddiṭṭhā pāḷi tathadassitā atthassa sādhikāti.",
  "tika-s0104t0:1018_16": "“Tassapi evaṃ attho veditabbo”ti iminā sādhyasādhakasaṃsandanaṃ karoti.",
  "tika-s0104t0:1018_17": "“Idampi cā”tiādinā tathāgatapadassa mahāvisayataṃ,",
  "tika-s0104t0:1018_18": "aṭṭhavidhassāpi yathāvuttakāraṇassa nidassanamattañca dasseti.",
  "tika-s0104t0:1018_19": "Tattha idanti atibyāsarūpena vuttaṃ aṭṭhavidhaṃ kāraṇaṃ, pi- saddo, api-",
  "tika-s0104t0:1018_20": "saddo vā sambhāvane “itthampi mukhamattameva,",
  "tika-s0104t0:1018_21": "pageva aññathā”ti.",
  "tika-s0104t0:1018_22": "Tathāgatabhāvadīpaneti tathāgatanāmadīpane.",
  "tika-s0104t0:1018_23": "Guṇena hi bhagavā tathāgato nāma,",
  "tika-s0104t0:1018_24": "nāmena ca bhagavati tathāgata- saddoti.",
  "tika-s0104t0:1018_25": "“Asaṅkhyeyyāni nāmāni,",
  "tika-s0104t0:1018_26": "saguṇena mahesino”tiādi hi vuttaṃ.",
  "tika-s0104t0:1018_27": "Appamādapadaṃ viya sakalakusaladhammapaṭipattiyā sabbabuddhaguṇānaṃ tathāgatapadaṃ saṅgāhakanti dassetuṃ “sabbākārenā”tiādimāha.",
  "tika-s0104t0:1018_28": "Vaṇṇeyyāti parikappavacanametaṃ “vaṇṇeyya vā,",
  "tika-s0104t0:1018_29": "na vā vaṇṇeyyā”ti.",
  "tika-s0104t0:1018_30": "Vuttañca –",
  "tika-s0104t0:1019_0": "“Buddhopi buddhassa bhaṇeyya vaṇṇaṃ,",
  "tika-s0104t0:1020_0": "Kappampi ce aññamabhāsamāno;",
  "tika-s0104t0:1021_0": "Khīyetha kappo ciradīghamantare,",
  "tika-s0104t0:1022_0": "Vaṇṇo na khīyetha tathāgatassā”ti. ; –",
  "tika-s0104t0:1023_0": "Samatthane vā etaṃ “so imaṃ vijaṭaye jaṭa”ntiādīsu viyātipi vadanti keci.",
  "tika-s0104t0:1024_0": "Ayaṃ panettha aṭṭhakathāmuttako nayo –",
  "tika-s0104t0:1024_1": "abhinīhārato paṭṭhāya yāva sammāsambodhi,",
  "tika-s0104t0:1024_2": "etthantare mahābodhiyānapaṭipattiyā hānaṭṭhānasaṃkilesanivattīnaṃ abhāvato yathāpaṇidhānaṃ tathāgato abhinīhārānurūpaṃ paṭipannoti tathāgato.",
  "tika-s0104t0:1024_3": "Atha vā mahiddhikatāya,",
  "tika-s0104t0:1024_4": "paṭisambhidānaṃ ukkaṃsādhigamena anāvaraṇañāṇatāya ca katthacipi paṭighātābhāvato yathāruci,",
  "tika-s0104t0:1024_5": "tathā kāyavacīcittānaṃ gatāni gamanāni pavattiyo etassāti tathāgato.",
  "tika-s0104t0:1024_6": "Apica yasmā loke vidhayuttagatapakārasaddā samānatthā dissanti,",
  "tika-s0104t0:1024_7": "tasmā yathā vidhā vipassiādayo bhagavanto nikhilasabbaññuguṇasamaṅgitāya,",
  "tika-s0104t0:1024_8": "ayampi bhagavā tathā vidhoti tathāgato,",
  "tika-s0104t0:1024_9": "yathā yuttā ca te bhagavanto vuttanayena,",
  "tika-s0104t0:1024_10": "ayampi bhagavā tathā yuttoti tathāgato.",
  "tika-s0104t0:1024_11": "Aparo nayo-",
  "tika-s0104t0:1024_12": "yasmā saccaṃ tacchaṃ tathanti ñāṇassetaṃ adhivacanaṃ,",
  "tika-s0104t0:1024_13": "tasmā tathena ñāṇena āgatoti tathāgatoti.",
  "tika-s0104t0:1025_0": "“Pahāya kāmādimale yathā gatā,",
  "tika-s0104t0:1026_0": "Samādhiñāṇehi vipassiādayo;",
  "tika-s0104t0:1027_0": "Mahesino sakyamunī jutindharo,",
  "tika-s0104t0:1028_0": "Tathā gato tena tathāgato mato.",
  "tika-s0104t0:1029_0": "Tathañca dhātāyatanādilakkhaṇaṃ,",
  "tika-s0104t0:1030_0": "Sabhāvasāmaññavibhāgabhedato;",
  "tika-s0104t0:1031_0": "Sayambhuñāṇena jino samāgato,",
  "tika-s0104t0:1032_0": "Tathāgato vuccati sakyapuṅgavo.",
  "tika-s0104t0:1033_0": "Tathāni saccāni samantacakkhunā,",
  "tika-s0104t0:1034_0": "Tathā idappaccayatā ca sabbaso;",
  "tika-s0104t0:1035_0": "Anaññaneyyena yato vibhāvitā,",
  "tika-s0104t0:1036_0": "Yāthāvato tena jino tathāgato.",
  "tika-s0104t0:1037_0": "Anekabhedāsupi lokadhātūsu,",
  "tika-s0104t0:1038_0": "Jinassa rūpāyatanādigocare;",
  "tika-s0104t0:1039_0": "Vicittabhede tathameva dassanaṃ,",
  "tika-s0104t0:1040_0": "Tathāgato tena samantalocano.",
  "tika-s0104t0:1041_0": "Yato ca dhammaṃ tathameva bhāsati,",
  "tika-s0104t0:1042_0": "Karoti vācāyanulomamattano;",
  "tika-s0104t0:1043_0": "Guṇehi lokaṃ abhibhuyyirīyati,",
  "tika-s0104t0:1044_0": "Tathāgato tenapi lokanāyako.",
  "tika-s0104t0:1045_0": "Yathābhinīhāramato yathāruci,",
  "tika-s0104t0:1046_0": "Pavattavācātanucittabhāvato;",
  "tika-s0104t0:1047_0": "Yathāvidhā yena purā mahesino,",
  "tika-s0104t0:1048_0": "Tathāvidho tena jino tathāgato.",
  "tika-s0104t0:1049_0": "Yathā ca yuttā sugatā purātanā,",
  "tika-s0104t0:1050_0": "Tathāva yutto tathañāṇato ca so;",
  "tika-s0104t0:1051_0": "Samāgato tena samantalocano,",
  "tika-s0104t0:1052_0": "Tathāgato vuccati sakyapuṅgavo”ti. ; –",
  "tika-s0104t0:1053_0": "Saṅgahagāthā.",
  "tika-s0104t0:1054_0": "“Katamañca taṃ bhikkhave”ti ayaṃ kassa pucchāti āha “yenā”tiādi.",
  "tika-s0104t0:1054_1": "Evaṃ sāmaññato yathāvuttassa sīlamattakassa pucchābhāvaṃ dassetvā idāni pucchāvisesabhāvañāpanatthaṃ",
  "tika-s0104t0:1054_2": "mahāniddese āgatā sabbāva pucchā atthuddhāravasena dasseti “tattha pucchā nāmā”tiādinā.",
  "tika-s0104t0:1054_3": "Tattha tatthāti “taṃ katamanti pucchatī”ti ettha yadetaṃ sāmaññato pucchāvacanaṃ vuttaṃ, tasmiṃ.",
  "tika-s0104t0:1055_0": "Pakatiyāti attano dhammatāya,",
  "tika-s0104t0:1055_1": "sayamevāti vuttaṃ hoti.",
  "tika-s0104t0:1055_2": "Lakkhaṇanti yo koci ñātumicchito sabhāvo.",
  "tika-s0104t0:1055_3": "Aññātanti dassanādivisesayuttena,",
  "tika-s0104t0:1055_4": "itarena vā yena kenacipi ñāṇena aññātaṃ.",
  "tika-s0104t0:1055_5": "Avatthāvisesāni hi ñāṇadassanatulanatīraṇāni.",
  "tika-s0104t0:1055_6": "Adiṭṭhanti dassanabhūtena ñāṇena paccakkhamiva adiṭṭhaṃ.",
  "tika-s0104t0:1055_7": "Atulitanti “ettakameta”nti tulanabhūtena atulitaṃ.",
  "tika-s0104t0:1055_8": "Atīritanti “evamevida”nti tīraṇabhūtena akatañāṇakiriyāsamāpanaṃ.",
  "tika-s0104t0:1055_9": "Avibhūtanti ñāṇassa apākaṭabhūtaṃ.",
  "tika-s0104t0:1055_10": "Avibhāvitanti ñāṇena apākaṭakataṃ.",
  "tika-s0104t0:1055_11": "Tassāti yathāvuttalakkhaṇassa.",
  "tika-s0104t0:1055_12": "Adiṭṭhaṃ jotīyati pakāsīyati etāyāti adiṭṭhajotanā.",
  "tika-s0104t0:1055_13": "Saṃsandanatthāyāti sākacchāvasena vinicchayakaraṇatthāya.",
  "tika-s0104t0:1055_14": "Saṃsandanañhi sākacchāvasena vinicchayakaraṇaṃ.",
  "tika-s0104t0:1055_15": "Diṭṭhaṃ saṃsandīyati etāyāti diṭṭhasaṃsandanā.",
  "tika-s0104t0:1055_16": "“Saṃsayapakkhando”tiādīsu daḷhataraṃniviṭṭhā vicikicchā saṃsayo.",
  "tika-s0104t0:1055_17": "Nātisaṃsappanamatibhedamattaṃ vimati.",
  "tika-s0104t0:1055_18": "Tatopi appataraṃ “evaṃ nu kho,",
  "tika-s0104t0:1055_19": "na nu kho”tiādinā dvidhā viya pavattaṃ dveḷhakaṃ.",
  "tika-s0104t0:1055_20": "Dvidhā elati kampati cittametenāti hi dveḷhakaṃ hapaccayaṃ,",
  "tika-s0104t0:1055_21": "sakatthavuttikapaccayañca katvā,",
  "tika-s0104t0:1055_22": "tena jāto,",
  "tika-s0104t0:1055_23": "taṃ vā jātaṃ yassāti dveḷhakajāto.",
  "tika-s0104t0:1055_24": "Vimati chijjati etāyāti vimaticchedanā.",
  "tika-s0104t0:1055_25": "Anattalakkhaṇasuttādīsu āgataṃ khandhapañcakapaṭisaṃyuttaṃ pucchaṃ sandhāyāha “sabbaṃ vattabba”nti.",
  "tika-s0104t0:1055_26": "Anumatiyā pucchā anumatipucchā.",
  "tika-s0104t0:1055_27": "“Taṃ kiṃ maññatha bhikkhave”tiādipucchāya hi “kā tumhākaṃ anumatī”ti anumati pucchitā hoti.",
  "tika-s0104t0:1055_28": "Kathetukamyatāti kathetukāmatāya.",
  "tika-s0104t0:1055_29": "“Aññāṇatā āpajjatī”tiādīsu viya hi ettha ya- kāralopo,",
  "tika-s0104t0:1055_30": "karaṇatthe vā paccattavacanaṃ,",
  "tika-s0104t0:1055_31": "kathetukamyatāya vā pucchā kathetukamyatāpucchātipi vaṭṭati.",
  "tika-s0104t0:1055_32": "Atthato pana sabbāpi tathā pavattavacanaṃ,",
  "tika-s0104t0:1055_33": "taduppādako vā cittuppādoti veditabbaṃ.",
  "tika-s0104t0:1056_0": "Yadatthaṃ panāyaṃ niddesanayo āharito,",
  "tika-s0104t0:1056_1": "tassa pucchāvisesabhāvassa ñāpanatthaṃ “imāsū”tiādimāha.",
  "tika-s0104t0:1056_2": "Cittābhogo samannāhāro. Bhusaṃ,",
  "tika-s0104t0:1056_3": "samantato ca saṃsappanā kaṅkhā āsappanā,",
  "tika-s0104t0:1056_4": "parisappanā ca.",
  "tika-s0104t0:1056_5": "Sabbā kaṅkhā chinnā sabbaññutaññāṇapadaṭṭhānena aggamaggena samucchindanato.",
  "tika-s0104t0:1056_6": "Paresaṃ anumatiyā,",
  "tika-s0104t0:1056_7": "kathetukamyatāya ca dhammadesanāsambhavato,",
  "tika-s0104t0:1056_8": "tathā eva tattha tattha diṭṭhattā ca vuttaṃ “avasesā pana dve pucchā buddhānaṃ atthī”ti.",
  "tika-s0104t0:1056_9": "Yā panetā “sattādhiṭṭhānā pucchā dhammādhiṭṭhānā pucchā ekādhiṭṭhānā pucchā anekādhiṭṭhānā pucchā”tiādinā aparāpi anekadhā pucchāyo niddese āgatā,",
  "tika-s0104t0:1056_10": "tā sabbāpi niddhāretvā idha avicayanaṃ “alaṃ ettāvatāva,",
  "tika-s0104t0:1056_11": "atthikehi pana iminā nayena niddhāretvā vicetabbā”ti nayadānassa sijjhanatoti daṭṭhabbaṃ.",
  "tika-s0104t0:1057_0": "8.",
  "tika-s0104t0:1057_1": "Pucchā ca nāmesā vissajjanāya satiyeva yuttarūpāti codanāya “idānī”tiādi vuttaṃ.",
  "tika-s0104t0:1057_2": "Atipātanaṃ atipāto. Ati-",
  "tika-s0104t0:1057_3": "saddo cettha atirekattho.",
  "tika-s0104t0:1057_4": "Sīghabhāvo eva ca atirekatā,",
  "tika-s0104t0:1057_5": "tasmā saraseneva patanasabhāvassa antarā eva atirekaṃ pātanaṃ,",
  "tika-s0104t0:1057_6": "saṇikaṃ patituṃ adatvā sīghaṃ pātananti attho,",
  "tika-s0104t0:1057_7": "abhibhavanattho vā,",
  "tika-s0104t0:1057_8": "atikkamma satthādīhi abhibhavitvā pātananti vuttaṃ hoti,",
  "tika-s0104t0:1057_9": "vohāravacanametaṃ “atipāto”ti.",
  "tika-s0104t0:1057_10": "Atthato pana pakaraṇādivasenādhigatattā pāṇavadho pāṇaghātoti vuttaṃ hotīti adhippāyo.",
  "tika-s0104t0:1057_11": "Vohāratoti paññattito.",
  "tika-s0104t0:1057_12": "Sattoti khandhasantāno.",
  "tika-s0104t0:1057_13": "Tattha hi sattapaññatti.",
  "tika-s0104t0:1057_14": "Vuttañca –",
  "tika-s0104t0:1058_0": "“Yathā hi aṅgasambhārā, hoti saddo ratho iti;",
  "tika-s0104t0:1059_0": "Evaṃ khandhesu santesu, hoti sattoti sammutī”ti. ;",
  "tika-s0104t0:1060_0": "Jīvitindriyanti rūpārūpajīvitindriyaṃ.",
  "tika-s0104t0:1060_1": "Rūpajīvitindriye hi vikopite itarampi taṃsambandhatāya vinassati.",
  "tika-s0104t0:1060_2": "Kasmā panettha “pāṇassa atipāto”ti,",
  "tika-s0104t0:1060_3": "“pāṇoti cettha vohārato satto”ti ca ekavacananiddeso kato,",
  "tika-s0104t0:1060_4": "nanu niravasesānaṃ pāṇānaṃ atipātato virati idha adhippetā.",
  "tika-s0104t0:1060_5": "Tathā hi vakkhati “sabbapāṇabhūtahitānukampīti sabbe pāṇabhūte”tiādinā bahuvacananiddesanti?",
  "tika-s0104t0:1060_6": "Saccametaṃ,",
  "tika-s0104t0:1060_7": "pāṇabhāvasāmaññena panettha ekavacananiddeso kato,",
  "tika-s0104t0:1060_8": "tattha pana sabbasaddasannidhānena puthuttaṃ suviññāyamānamevāti sāmaññaniddesamakatvā bhedavacanicchāvasena bahuvacananiddeso kato.",
  "tika-s0104t0:1060_9": "Kiñca bhiyyo –",
  "tika-s0104t0:1060_10": "sāmaññato saṃvarasamādānaṃ,",
  "tika-s0104t0:1060_11": "tabbisesato saṃvarabhedoti imassa visesassa ñāpanatthampi ayaṃ vacanabhedo katoti veditabbo.",
  "tika-s0104t0:1060_12": "“Pāṇassa atipāto”tiādi hi saṃvarabhedadassanaṃ.",
  "tika-s0104t0:1060_13": "“Sabbe pāṇabhūte”tiādi pana saṃvarasamādānadassananti.",
  "tika-s0104t0:1060_14": "Saddavidū pana “īdisesu ṭhānesu jātidabbāpekkhavasena vacanabhedamattaṃ,",
  "tika-s0104t0:1060_15": "atthato samāna”nti vadanti.",
  "tika-s0104t0:1061_0": "Tasmiṃ pana pāṇeti yathāvutte dubbidhepi pāṇe.",
  "tika-s0104t0:1061_1": "Pāṇasaññinoti pāṇasaññāsamaṅgino puggalassa.",
  "tika-s0104t0:1061_2": "Yāya pana cetanāya pavattamānassa jīvitindriyassa nissayabhūtesu mahābhūtesu upakkamakaraṇahetu taṃmahābhūtapaccayā",
  "tika-s0104t0:1061_3": "uppajjanakamahābhūtā nuppajjissanti,",
  "tika-s0104t0:1061_4": "sā tādisapayogasamuṭṭhāpikā cetanā pāṇātipātoti āha “jīvitindriyupacchedakaupakkamasamuṭṭhāpikā”ti,",
  "tika-s0104t0:1061_5": "jīvitindriyupacchedakassa kāyavacīpayogassa tannissayesu mahābhūtesu samuṭṭhāpikāti attho.",
  "tika-s0104t0:1061_6": "Laddhupakkamāni hi bhūtāni purimabhūtāni viya na visadāni,",
  "tika-s0104t0:1061_7": "tasmā samānajātiyānaṃ bhūtānaṃ kāraṇāni na hontīti tesuyeva upakkame kate tato parānaṃ asati antarāye uppajjamānānaṃ bhūtānaṃ,",
  "tika-s0104t0:1061_8": "tannissitassa ca jīvitindriyassa upacchedo hoti.",
  "tika-s0104t0:1061_9": "“Kāyavacīdvārāna”nti etena vitaṇḍavādimataṃ manodvāre pavattāya vadhakacetanāya pāṇātipātabhāvaṃ paṭikkhipati.",
  "tika-s0104t0:1062_0": "Payogavatthumahantatādīhi mahāsāvajjatā tehi paccayehi uppajjamānāya cetanāya balavabhāvato veditabbā.",
  "tika-s0104t0:1062_1": "Ekassāpi hi payogassa sahasā nipphādanavasena,",
  "tika-s0104t0:1062_2": "kiccasādhikāya bahukkhattuṃ pavattajavanehi laddhāsevanāya ca sanniṭṭhāpakacetanāya vasena payogassa mahantabhāvo.",
  "tika-s0104t0:1062_3": "Satipi kadāci khuddake ceva mahante ca pāṇe payogassa samabhāve mahantaṃ hanantassa cetanā tibbatarā uppajjatīti vatthussa mahantabhāvo.",
  "tika-s0104t0:1062_4": "Iti ubhayampetaṃ cetanāya balavabhāveneva hoti.",
  "tika-s0104t0:1062_5": "Satipi ca payogavatthūnaṃ amahantabhāve hantabbassa guṇamahattenapi tattha pavattaupakāracetanā viya",
  "tika-s0104t0:1062_6": "khettavisesanipphattiyā apakāracetanāpi balavatī,",
  "tika-s0104t0:1062_7": "tibbatarā ca uppajjatīti tassā mahāsāvajjatā daṭṭhabbā.",
  "tika-s0104t0:1062_8": "Tenāha “guṇavantesū”tiādi.",
  "tika-s0104t0:1062_9": "“Kilesāna”ntiādinā pana satipi payogavatthuguṇānaṃ amahantabhāve kilesupakkamānaṃ mudutibbatāya cetanāya",
  "tika-s0104t0:1062_10": "dubbalabalavabhāvavasena appasāvajjamahāsāvajjabhāvo veditabboti dasseti.",
  "tika-s0104t0:1063_0": "Sambharīyanti saharīyanti etehīti sambhārā, aṅgāni.",
  "tika-s0104t0:1063_1": "Tesu pāṇasaññitā,",
  "tika-s0104t0:1063_2": "vadhakacittañca pubbabhāgiyānipi honti.",
  "tika-s0104t0:1063_3": "Upakkamo pana vadhakacetanāsamuṭṭhāpito sahajātova.",
  "tika-s0104t0:1063_4": "Pañcasambhāravatī pana pāṇātipātacetanāti sā pañcasambhāravinimuttā daṭṭhabbā.",
  "tika-s0104t0:1063_5": "Esa nayo adinnādānādīsupi.",
  "tika-s0104t0:1064_0": "Etthāha –",
  "tika-s0104t0:1064_1": "khaṇe khaṇe nirujjhanasabhāvesu saṅkhāresu ko hanti,",
  "tika-s0104t0:1064_2": "ko vā haññati,",
  "tika-s0104t0:1064_3": "yadi cittacetasikasantāno,",
  "tika-s0104t0:1064_4": "evaṃ so anupatāpanachedanabhedanādivasena na vikopanasamattho,",
  "tika-s0104t0:1064_5": "nāpi vikopanīyo,",
  "tika-s0104t0:1064_6": "atha rūpasantāno,",
  "tika-s0104t0:1064_7": "evampi so acetanatāya kaṭṭhakaliṅgarūpamoti na tattha chedanādinā pāṇātipāto labbhati yathā matasarīre.",
  "tika-s0104t0:1064_8": "Payogopi pāṇātipātassa paharaṇappakārādiatītesu vā saṅkhāresu bhaveyya,",
  "tika-s0104t0:1064_9": "anāgatesu vā paccuppannesu vā.",
  "tika-s0104t0:1064_10": "Tattha na tāva atītānāgatesu sambhavati tesaṃ abhāvato.",
  "tika-s0104t0:1064_11": "Paccuppannesu ca saṅkhārānaṃ khaṇikattā saraseneva nirujjhanasabhāvatāya vināsābhimukhesu nippayojano eva payogo siyā.",
  "tika-s0104t0:1064_12": "Vināsassa ca kāraṇarahitattā na paharaṇappakārādipayogahetukaṃ maraṇaṃ,",
  "tika-s0104t0:1064_13": "nirīhakatāya ca saṅkhārānaṃ kassa so payogo,",
  "tika-s0104t0:1064_14": "khaṇikattā vadhādhippāyasamakālabhijjanakassa kiriyāpariyosānakālānavaṭṭhānato kassa vā pāṇātipātakammabaddhoti?",
  "tika-s0104t0:1065_0": "Vuccate –",
  "tika-s0104t0:1065_1": "vadhakacetanāsahito saṅkhārānaṃ puñjo sattasaṅkhāto hanti,",
  "tika-s0104t0:1065_2": "tena pavattitavadhappayoganimittāpagatusmāviññāṇajīvitindriyo matavohārappavattinibandhano yathāvuttavadhappayogākaraṇe",
  "tika-s0104t0:1065_3": "uppajjanāraho rūpārūpadhammasamūho haññati,",
  "tika-s0104t0:1065_4": "kevalo vā cittacetasikasantāno,",
  "tika-s0104t0:1065_5": "vadhappayogāvisayabhāvepi tassa pañcavokārabhave rūpasantānādhīnavuttitāya rūpasantāne parena payojitajīvitindriyupacchedakapayogavasena",
  "tika-s0104t0:1065_6": "tannibbattivibandhakavisadisarūpuppattiyā vihate vicchedo hotīti na pāṇātipātassa asambhavo,",
  "tika-s0104t0:1065_7": "nāpi ahetuko pāṇātipāto,",
  "tika-s0104t0:1065_8": "na ca payogo nippayojano paccuppannesu saṅkhāresu katapayogavasena tadanantaraṃ uppajjanārahassa saṅkhārakalāpassa tathāanuppattito,",
  "tika-s0104t0:1065_9": "khaṇikānaṃ saṅkhārānaṃ khaṇikamaraṇassa idha maraṇabhāvena anadhippetattā santatimaraṇassa ca yathāvuttanayena sahetukabhāvato na ahetukaṃ maraṇaṃ,",
  "tika-s0104t0:1065_10": "na ca katturahito pāṇātipātappayogo nirīhakesupi saṅkhāresu sannihitatāmattena upakārakesu attano attano",
  "tika-s0104t0:1065_11": "anurūpaphaluppādananiyatesu kāraṇesu kattuvohārasiddhito yathā “padīpo pakāseti,",
  "tika-s0104t0:1065_12": "nisākaro candimā”ti,",
  "tika-s0104t0:1065_13": "na ca kevalassa vadhādhippāyasahabhuno cittacetasikakalāpassa pāṇātipāto icchito santānavasena avaṭṭhitasseva paṭijānanato,",
  "tika-s0104t0:1065_14": "santānavasena pavattamānānañca padīpādīnaṃ attakiriyāsiddhi dissatīti attheva pāṇātipātena kammabaddhoti.",
  "tika-s0104t0:1065_15": "Ayañca vicāro adinnādānādīsupi yathāsambhavaṃ vibhāvetabbo.",
  "tika-s0104t0:1066_0": "Sāhatthikoti sayaṃ mārentassa kāyena vā kāyapaṭibaddhena vā paharaṇaṃ.",
  "tika-s0104t0:1066_1": "Āṇattikoti aññaṃ āṇāpentassa “evaṃ vijjhitvā vā paharitvā vā mārehī”ti āṇāpanaṃ.",
  "tika-s0104t0:1066_2": "Nissaggiyoti dūre ṭhitaṃ māretukāmassa kāyena vā kāyapaṭibaddhena vā usuyantapāsāṇādīnaṃ nissajjanaṃ.",
  "tika-s0104t0:1066_3": "Thāvaroti asañcārimena upakaraṇena māretukāmassa opātāpassenaupanikkhipanaṃ,",
  "tika-s0104t0:1066_4": "bhesajjasaṃvidhānañca.",
  "tika-s0104t0:1066_5": "Vijjāmayoti māraṇatthaṃ mantaparijappanaṃ āthabbaṇikādīnaṃ viya.",
  "tika-s0104t0:1066_6": "Āthabbaṇikā hi āthabbaṇaṃ payojenti nagare vā ruddhe saṅgāme vā paccupaṭṭhite paṭisenāya paccatthikesu",
  "tika-s0104t0:1066_7": "paccāmittesu ītiṃ uppādenti upaddavaṃ uppādenti rogaṃ uppādenti pajjarakaṃ uppādenti sūcikaṃ uppādenti",
  "tika-s0104t0:1066_8": "visūcikaṃ karonti pakkhandiyaṃ karonti.",
  "tika-s0104t0:1066_9": "Vijjādharā ca vijjaṃ parivattetvā nagare vā ruddhe…pe…",
  "tika-s0104t0:1066_10": "pakkhandiyaṃ karonti.",
  "tika-s0104t0:1066_11": "Iddhimayoti kammavipākajiddhimayo dāṭhākoṭanādīni viya.",
  "tika-s0104t0:1066_12": "Piturañño kira sīhaḷanarindassa dāṭhākoṭanena cūḷasumanakuṭumbiyassa maraṇaṃ hoti.",
  "tika-s0104t0:1066_13": "“Imasmiṃ panatthe”tiādinā ganthagāravaṃ pariharitvā tassa anūnabhāvampi karoti “atthikehī”tiādinā.",
  "tika-s0104t0:1066_14": "Idha avuttopi hi esa attho atidisanena vutto viya anūno paripuṇṇoti.",
  "tika-s0104t0:1067_0": "Dussīlassa bhāvo dussīlyaṃ,",
  "tika-s0104t0:1067_1": "yathāvuttā cetanā.",
  "tika-s0104t0:1067_2": "“Pahāyā”ti ettha tvā-",
  "tika-s0104t0:1067_3": "saddo pubbakāleti āha “pahīnakālato paṭṭhāyā”ti,",
  "tika-s0104t0:1067_4": "hetuatthataṃ vā sandhāya evaṃ vuttaṃ.",
  "tika-s0104t0:1067_5": "Etena hi pahānahetukā idhādhippetā samucchedanikā viratīti dasseti.",
  "tika-s0104t0:1067_6": "Kammakkhayañāṇena hi pāṇātipātadussīlyassa pahīnattā bhagavā accantameva tato paṭiviratoti vuccati samucchedavasena pahānaviratīnamadhippetattā.",
  "tika-s0104t0:1067_7": "Kiñcāpi “pahāya paṭivirato”ti padehi vuttānaṃ pahānaviramaṇānaṃ purimapacchimakālatā natthi,",
  "tika-s0104t0:1067_8": "maggadhammānaṃ pana sammādiṭṭhiādīnaṃ,",
  "tika-s0104t0:1067_9": "paccayabhūtānaṃ sammāvācādīnañca paccayuppannabhūtānaṃ paccayapaccayuppannabhāve apekkhite sahajātānampi",
  "tika-s0104t0:1067_10": "paccayapaccayuppannabhāvena gahaṇaṃ purimapacchimabhāvena viya hoti.",
  "tika-s0104t0:1067_11": "Paccayo hi purimataraṃ paccayasattiyā ṭhito,",
  "tika-s0104t0:1067_12": "tato paraṃ paccayuppannaṃ paccayasattiṃ paṭicca pavattati,",
  "tika-s0104t0:1067_13": "tasmā gahaṇappavattiākāravasena sahajātādipaccayabhūtesu sammādiṭṭhiādīsu pahāyakadhammesu pahānakiriyāya purimakālavohāro,",
  "tika-s0104t0:1067_14": "tappaccayuppannāsu ca viratīsu viramaṇakiriyāya aparakālavohāro sambhavati.",
  "tika-s0104t0:1067_15": "Tasmā “sammādiṭṭhiādīhi pāṇātipātaṃ pahāya sammāvācādīhi pāṇātipātā paṭivirato”ti pāḷiyaṃ attho daṭṭhabbo.",
  "tika-s0104t0:1068_0": "Ayaṃ panettha aṭṭhakathāmuttako nayo –",
  "tika-s0104t0:1068_1": "pahānaṃ samucchedavasena viratipaṭippassaddhivasena yojetabbā,",
  "tika-s0104t0:1068_2": "tasmā maggena pāṇātipātaṃ pahāya phalena pāṇātipātā paṭiviratoti attho.",
  "tika-s0104t0:1068_3": "Apica pāṇo atipātīyati etenāti pāṇātipāto,",
  "tika-s0104t0:1068_4": "pāṇaghātahetubhūto dhammasamūho.",
  "tika-s0104t0:1068_5": "Ko paneso?",
  "tika-s0104t0:1068_6": "Ahirikānottappadosamohavihiṃsādayo kilesā.",
  "tika-s0104t0:1068_7": "Te hi bhagavā ariyamaggena pahāya samugghāṭetvā pāṇātipātadussīlyato accantameva paṭivirato kilesesu pahīnesu tannimittakammassa anuppajjanato,",
  "tika-s0104t0:1068_8": "tasmā maggena pāṇātipātaṃ yathāvuttakilesaṃ pahāya teneva pāṇātipātā dussīlyacetanā paṭiviratoti attho.",
  "tika-s0104t0:1068_9": "Esa nayo “adinnādānaṃ pahāyā”tiādīsupi.",
  "tika-s0104t0:1069_0": "Orato viratoti pariyāyavacanametaṃ, pati-",
  "tika-s0104t0:1069_1": "visaddānaṃ vā paccekaṃ yojetabbato tathā vuttaṃ.",
  "tika-s0104t0:1069_2": "Oratoti hi avarato abhimukhaṃ rato,",
  "tika-s0104t0:1069_3": "tena ujukaṃ viramaṇavasena sātisayataṃ dasseti.",
  "tika-s0104t0:1069_4": "Paṭiratassa cetaṃ atthavacanaṃ.",
  "tika-s0104t0:1069_5": "Viratoti visesena rato,",
  "tika-s0104t0:1069_6": "tena saha vāsanāya viramaṇabhāvaṃ,",
  "tika-s0104t0:1069_7": "ubhayena pana samucchedaviratibhāvaṃ vibhāveti. Eva-",
  "tika-s0104t0:1069_8": "saddo pana tassā viratiyā kālādivasena apariyantataṃ dassetuṃ vutto.",
  "tika-s0104t0:1069_9": "So ubhayattha yojetabbo.",
  "tika-s0104t0:1069_10": "Yathā hi aññe samādinnaviratikāpi anavaṭṭhitacittatāya lābhajīvitādihetu samādānaṃ bhinnanti,",
  "tika-s0104t0:1069_11": "na evaṃ bhagavā,",
  "tika-s0104t0:1069_12": "sabbaso pahīnapāṇātipātattā panesa accantavirato evāti.",
  "tika-s0104t0:1069_13": "“Natthi tassā”tiādinā eva-",
  "tika-s0104t0:1069_14": "saddena dassitaṃ yathāvuttamatthaṃ nivattetabbatthavasena samattheti.",
  "tika-s0104t0:1069_15": "Tattha vītikkamissāmīti uppajjanakā dhammāti saha pāṭhasesena sambandho.",
  "tika-s0104t0:1069_16": "Te pana anavajjadhammehi vokiṇṇā antarantarā uppajjanakā dubbalā sāvajjā dhammā,",
  "tika-s0104t0:1069_17": "yasmā ca “kāyavacīpayogaṃ upalabhitvā imassa kilesā uppannā”ti viññunā sakkā ñātuṃ,",
  "tika-s0104t0:1069_18": "tasmā te imināva pariyāyena “cakkhusotaviññeyyā”ti vuttā,",
  "tika-s0104t0:1069_19": "na pana cakkhusotaviññāṇārammaṇattā.",
  "tika-s0104t0:1069_20": "Ato sasambhārakathāya cakkhusotehi,",
  "tika-s0104t0:1069_21": "tannissitaviññāṇehi vā kāyikavācasikapayogamupalabhitvā manoviññāṇena viññeyyāti attho daṭṭhabbo.",
  "tika-s0104t0:1069_22": "Kāyikāti kāyena katā pāṇātipātādinipphādakā balavanto akusalā.",
  "tika-s0104t0:1069_23": "“Kāḷakā” tipi ṭīkāyaṃ uddhatapāṭho,",
  "tika-s0104t0:1069_24": "kaṇhapakkhikā balavanto akusalāti attho.",
  "tika-s0104t0:1069_25": "“Imināvā”tiādinā nayadānaṃ karoti,",
  "tika-s0104t0:1069_26": "tañca kho “adinnādānaṃ pahāya adinnādānā paṭivirato”tiādipadesu.",
  "tika-s0104t0:1070_0": "Pāpe sametīti samaṇo,",
  "tika-s0104t0:1070_1": "gotamasamaññā,",
  "tika-s0104t0:1070_2": "tena gottenasambandho gotamoti atthaṃ sandhāya “samaṇoti bhagavā”tiādi vuttaṃ.",
  "tika-s0104t0:1070_3": "Gottavasena laddhavohāroti sambandho.",
  "tika-s0104t0:1070_4": "Brahmadattena bhāsitavaṇṇānusandhiyā imissā desanāya pavattanato,",
  "tika-s0104t0:1070_5": "tena ca bhikkhusaṅghavaṇṇassāpi bhāsitattā bhikkhusaṅghavaṇṇopi vuttanayena desitabbo,",
  "tika-s0104t0:1070_6": "so na desito.",
  "tika-s0104t0:1070_7": "Kiṃ so pāṇātipātā paṭiviratabhāvo bhikkhusaṅghassa na vijjatīti anuyogamapanento “na kevalañcā”tiādimāha.",
  "tika-s0104t0:1070_8": "Evaṃ sati kasmā na desitoti punānuyogaṃ pariharati “desanā panā”tiādinā.",
  "tika-s0104t0:1070_9": "Evanti evameva.",
  "tika-s0104t0:1071_0": "Etthāyamadhippāyo –“atthi bhikkhave,",
  "tika-s0104t0:1071_1": "aññe ca dhammā”tiādinā anaññasādhāraṇe buddhaguṇe ārabbha upari desanaṃ vaḍḍhetukāmo bhagavā ādito paṭṭhāya",
  "tika-s0104t0:1071_2": "“tathāgatassa vaṇṇaṃ vadamāno vadeyyā”tiādinā buddhaguṇavaseneva desanaṃ ārabhi,",
  "tika-s0104t0:1071_3": "na bhikkhusaṅghaguṇavasenāpi.",
  "tika-s0104t0:1071_4": "Esā hi bhagavato desanāya pakati,",
  "tika-s0104t0:1071_5": "yadidaṃ ekaraseneva desanaṃ dassetuṃ labbhamānassāpi kassaci aggahaṇaṃ.",
  "tika-s0104t0:1071_6": "Tathā hi rūpakaṇḍe dukādīsu,",
  "tika-s0104t0:1071_7": "tanniddesesu ca hadayavatthu na gahitaṃ.",
  "tika-s0104t0:1071_8": "Itaravatthūhi asamānagatikattā desanābhedo hotīti.",
  "tika-s0104t0:1071_9": "Yathā hi cakkhuviññāṇādīni ekantato cakkhādinissayāni,",
  "tika-s0104t0:1071_10": "na evaṃ manoviññāṇaṃ ekantena hadayavatthunissayaṃ āruppe tadabhāvato,",
  "tika-s0104t0:1071_11": "nissayanissitavasena ca vatthudukādidesanā pavattā “atthi rūpaṃ cakkhuviññāṇassa vatthu,",
  "tika-s0104t0:1071_12": "atthi rūpaṃ na cakkhuviññāṇassa vatthū”tiādinā.",
  "tika-s0104t0:1071_13": "Yampi manoviññāṇaṃ ekantato hadayavatthunissayaṃ,",
  "tika-s0104t0:1071_14": "tassa vasena “atthi rūpaṃ manoviññāṇassa vatthū”tiādinā dukādīsu vuccamānesupi na tadanurūpā ārammaṇadukādayo sambhavanti.",
  "tika-s0104t0:1071_15": "Na hi “atthi rūpaṃ manoviññāṇassa ārammaṇaṃ,",
  "tika-s0104t0:1071_16": "atthi rūpaṃ na manoviññāṇassa ārammaṇa”nti sakkā vattuṃ tadanārammaṇarūpassābhāvatoti vatthārammaṇadukā bhinnagatikā siyuṃ,",
  "tika-s0104t0:1071_17": "tasmā na ekarasā desanā bhaveyyāti na vuttaṃ,",
  "tika-s0104t0:1071_18": "tathā nikkhepakaṇḍe cittuppādavibhāgena visuṃ avuccamānattā avitakkaavicārapadavissajjane “vicāro cā”ti",
  "tika-s0104t0:1071_19": "vattuṃ na sakkāti āvitakkavicāramattapadavissajane labbhamānopi vitakko na uddhato.",
  "tika-s0104t0:1071_20": "Aññathā hi “vitakko cā”ti vattabbaṃ siyā,",
  "tika-s0104t0:1071_21": "evamevidhāpi bhikkhusaṅghaguṇo na desitoti.",
  "tika-s0104t0:1071_22": "Kāmaṃ saddato evaṃ na desito,",
  "tika-s0104t0:1071_23": "atthato pana brahmadattena bhāsitavaṇṇassa anusandhidassanavasena imissā desanāya āraddhattā dīpetuṃ vaṭṭatīti āha “atthaṃ panā”tiādi.",
  "tika-s0104t0:1072_0": "Tatthāyaṃ dīpanā –",
  "tika-s0104t0:1072_1": "“pāṇātipātaṃ pahāya pāṇātipātā paṭivirato samaṇassa gotamassa sāvakasaṅgho nihitadaṇḍo nihitasattho”ti vitthāretabbaṃ.",
  "tika-s0104t0:1072_2": "Nanu dhammassāpi vaṇṇo brahmadattena bhāsitoti?",
  "tika-s0104t0:1072_3": "Saccaṃ bhāsito,",
  "tika-s0104t0:1072_4": "so pana sammāsambuddhapabhavattā,",
  "tika-s0104t0:1072_5": "ariyasaṅghādhārattā ca dhammassa dhammānubhāvasiddhattā ca tesaṃ,",
  "tika-s0104t0:1072_6": "tadubhayavaṇṇadīpaneneva dīpitoti visuṃ na uddhato.",
  "tika-s0104t0:1072_7": "Saddhammānubhāveneva hi bhagavā,",
  "tika-s0104t0:1072_8": "bhikkhusaṅgho ca pāṇātipātādippahānasamattho hoti.",
  "tika-s0104t0:1072_9": "Atthāpattivasena paraviheṭhanassa parivajjitabhāvadīpanatthaṃ daṇḍasatthānaṃ nikkhepavacanti āha “parūpaghātatthāyā”tiādi.",
  "tika-s0104t0:1072_10": "Avattanatoti apavattanato,",
  "tika-s0104t0:1072_11": "asañcaraṇato vā.",
  "tika-s0104t0:1072_12": "Nikkhitto daṇḍo yenāti nikkhittadaṇḍo.",
  "tika-s0104t0:1072_13": "Tathā nikkhittasattho.",
  "tika-s0104t0:1072_14": "Majjhimassa purisassa catuhatthappamāṇo cettha daṇḍo.",
  "tika-s0104t0:1072_15": "Tadavaseso muggarakhaggādayo satthaṃ,",
  "tika-s0104t0:1072_16": "tena vuttaṃ “ettha cā”tiādi.",
  "tika-s0104t0:1072_17": "Viheṭhanabhāvatoti vihiṃ sanabhāvato,",
  "tika-s0104t0:1072_18": "etena sasati hiṃsati anenāti satthanti atthaṃ dasseti.",
  "tika-s0104t0:1072_19": "“Parūpaghātatthāyā”tiādinā āpannamatthaṃ vivarituṃ “yaṃ panā”tiādi vuttaṃ.",
  "tika-s0104t0:1072_20": "Kataro jiṇṇo, tassa,",
  "tika-s0104t0:1072_21": "tenavā ālambito daṇḍo kattaradaṇḍo.",
  "tika-s0104t0:1072_22": "Dantasodhanaṃ kātuṃ yoggaṃ kaṭṭhaṃ dantakaṭṭhaṃ,",
  "tika-s0104t0:1072_23": "na pana dantasodhanakaṭṭhaṃ.",
  "tika-s0104t0:1072_24": "“Dantakaṭṭhavāsiṃ vā”tipi pāṭho,",
  "tika-s0104t0:1072_25": "dantakaṭṭhacchedanakavāsinti attho.",
  "tika-s0104t0:1072_26": "Khuddakaṃ nakhacchedanādikiccanipphādakaṃ satthaṃ pipphalikaṃ.",
  "tika-s0104t0:1072_27": "Idaṃ pana bhikkhusaṅghādhīnavacanaṃ.",
  "tika-s0104t0:1072_28": "“Bhikkhusaṅghavasenapi dīpetuṃ vaṭṭatī”ti vuttatā tassāpi ekadesena dīpanatthaṃ vuttaṃ.",
  "tika-s0104t0:1073_0": "Lajjā-",
  "tika-s0104t0:1073_1": "saddo hiriatthoti āha “pāpajigucchanalakkhaṇāyā”ti.",
  "tika-s0104t0:1073_2": "Dhammagarutāya hi buddhānaṃ,",
  "tika-s0104t0:1073_3": "dhammassa ca attādhīnattā attādhipatibhūtā lajjāva vuttā,",
  "tika-s0104t0:1073_4": "na lokādhipatibhūtaṃ ottappaṃ.",
  "tika-s0104t0:1073_5": "Apica “lajjī”ti ettha vuttalajjāya ottappampi vuttameva,",
  "tika-s0104t0:1073_6": "tasmā lajjāti hiriottappānamadhivacanaṃ daṭṭhabbaṃ.",
  "tika-s0104t0:1073_7": "Na hi pāpajigucchanaṃ pāputtāsanarahitaṃ,",
  "tika-s0104t0:1073_8": "pāpabhayaṃ vā alajjanaṃ nāma atthīti.",
  "tika-s0104t0:1073_9": "“Dayaṃ mettacittataṃ āpanno”ti kasmā vuttaṃ,",
  "tika-s0104t0:1073_10": "nanu dayā-",
  "tika-s0104t0:1073_11": "saddo “dayāpanno”tiādīsu karuṇāyapi vattatīti?",
  "tika-s0104t0:1073_12": "Saccametaṃ,",
  "tika-s0104t0:1073_13": "ayaṃ pana dayāsaddo anurakkhaṇatthaṃ antonītaṃ katvā pavattamāno mettāya,",
  "tika-s0104t0:1073_14": "karuṇāya ca pavattatīti idha mettāya pavattamāno vutto karuṇāya,",
  "tika-s0104t0:1073_15": "vakkhamānattā.",
  "tika-s0104t0:1073_16": "Midati sinehatīti mettā,",
  "tika-s0104t0:1073_17": "sā etassa atthīti mettaṃ,",
  "tika-s0104t0:1073_18": "mettaṃ cittaṃ etassāti mettacitto,",
  "tika-s0104t0:1073_19": "mettāya sampayuttaṃ cittaṃ etassāti vā,",
  "tika-s0104t0:1073_20": "tassa bhāvo mettacittatā mettā eva mūlabhūtena tannimittena puggalasmiṃ buddhiyā,",
  "tika-s0104t0:1073_21": "saddassa ca pavattanato.",
  "tika-s0104t0:1074_0": "“Pāṇabhūteti pāṇajāte”ti vuttaṃ.",
  "tika-s0104t0:1074_1": "Evaṃ sati pāṇo bhūto yesanti pāṇabhūtāti nibbacanaṃ kattabbaṃ.",
  "tika-s0104t0:1074_2": "Atha vā jīvitindriyasamaṅgitāya pāṇasaṅkhāte taṃtaṃkammānurūpaṃ pavattanato bhūtanāmake satteti attho.",
  "tika-s0104t0:1074_3": "Anukampakoti karuṇāyanako.",
  "tika-s0104t0:1074_4": "Yasmā pana mettā karuṇāya visesapaccayo hoti,",
  "tika-s0104t0:1074_5": "tasmā purimapadatthabhūtā mettā eva paccayabhāvena “tāya eva dayāpannatāyā”ti vuttā.",
  "tika-s0104t0:1074_6": "Iminā hi padena karuṇāya gahitāya yehi dhammehi pāṇātipātā paṭivirati sampajjati,",
  "tika-s0104t0:1074_7": "tehi lajjāmettākaruṇāhi samaṅgibhāvo yathākkamaṃ padattayena dassito.",
  "tika-s0104t0:1074_8": "Paradukkhāpanayanakāmatāpi hi hitānukampanamevāti avassaṃ ayamattho sampaṭicchitabboti.",
  "tika-s0104t0:1074_9": "Imāya pāḷiyā,",
  "tika-s0104t0:1074_10": "saṃvaṇṇanāya ca tassā viratiyā sattavasena apariyantataṃ dasseti.",
  "tika-s0104t0:1075_0": "Viharatīti ettha vi-",
  "tika-s0104t0:1075_1": "saddo vicchindanatthe, hara-",
  "tika-s0104t0:1075_2": "saddo nayanatthe,",
  "tika-s0104t0:1075_3": "nayanañca nāmetaṃ idha pavattanaṃ, yāpanaṃ,",
  "tika-s0104t0:1075_4": "pālanaṃ vāti āha “iriyati yapeti yāpeti pāletī”ti.",
  "tika-s0104t0:1075_5": "Yapeti yāpetīti cettha pariyāyavacanaṃ.",
  "tika-s0104t0:1075_6": "Tasmā yathāvuttappakāro hutvā ekasmiṃ iriyāpathe uppannaṃ dukkhaṃ aññena iriyāpathena vicchinditvā harati pavatteti,",
  "tika-s0104t0:1075_7": "attabhāvaṃ vā yāpeti pāletīti attho veditabbo.",
  "tika-s0104t0:1075_8": "Iti vā hīti ettha hi-",
  "tika-s0104t0:1075_9": "saddo vacanasiliṭṭhatāmatte kassacipi tena jotitatthassa abhāvato.",
  "tika-s0104t0:1075_10": "Tenāha “evaṃ vā bhikkhave”ti.",
  "tika-s0104t0:1075_11": "Visuṃ kappanameva attho vikappatthoti so anekabhinnesuyeva atthesu labbhati,",
  "tika-s0104t0:1075_12": "anekabhedā ca atthā uparivakkhamānā evāti vuttaṃ “upari adinnā…pe…",
  "tika-s0104t0:1075_13": "apekkhitvā”ti.",
  "tika-s0104t0:1075_14": "“Eva”ntiādi ganthagāravapariharaṇaṃ,",
  "tika-s0104t0:1075_15": "nayadānaṃ vā.",
  "tika-s0104t0:1076_0": "Idāni sampiṇḍanatthaṃ dassento “ayaṃ panetthā”tiādimāha.",
  "tika-s0104t0:1076_1": "Tattha na hanatīti na hiṃsati.",
  "tika-s0104t0:1076_2": "Na ghātetīti na vadhati.",
  "tika-s0104t0:1076_3": "Tatthāti pāṇātipāte.",
  "tika-s0104t0:1076_4": "Samanuññoti santuṭṭho.",
  "tika-s0104t0:1076_5": "Aho vata reti bhonto ekaṃsato acchariyāti attho.",
  "tika-s0104t0:1076_6": "Ācārasīlamattakanti sādhujanācāramattakaṃ, matta-",
  "tika-s0104t0:1076_7": "saddo cettha visesanivattiattho,",
  "tika-s0104t0:1076_8": "tena indriyasaṃvarādiguṇehipi lokiyaputhujjano tathāgatassa vaṇṇaṃ vattuṃ na sakkotīti dasseti.",
  "tika-s0104t0:1076_9": "Tathā hi indriyasaṃvarapaccayaparibhogasīlāni idha na vibhattāni. Eva-",
  "tika-s0104t0:1076_10": "saddo padapūraṇamattaṃ, matta-",
  "tika-s0104t0:1076_11": "saddena vā yathāvuttatthassāvadhāraṇaṃ karoti, eva-",
  "tika-s0104t0:1076_12": "saddena ācārasīlameva vattuṃ sakkotīti sanniṭṭhānaṃ.",
  "tika-s0104t0:1076_13": "Evamīdisesu.",
  "tika-s0104t0:1076_14": "“Iti vā hi bhikkhave puthujjano tathāgatassa vaṇṇaṃ vadamāno vadeyyā”ti vacanasāmatthiyeneva taduttari guṇaṃ vattuṃ na sakkhissati.",
  "tika-s0104t0:1076_15": "“Taṃ vo upari vakkhāmī”ti ca atthassāpajjanato tathāpannamatthaṃ dassetuṃ “upari asādhāraṇabhāva”ntiādi vuttaṃ.",
  "tika-s0104t0:1076_16": "“Na kevalañcā”tiādinā puggalavivecanena pana “puthujjano”ti idaṃ nidassanamattanti dassitaṃ.",
  "tika-s0104t0:1076_17": "“Ito para”ntiādinā ganthagāravaṃ pariharati.",
  "tika-s0104t0:1076_18": "Pubbe vuttaṃ padaṃ pubbapadaṃ,na pubbapadaṃ tathā,",
  "tika-s0104t0:1076_19": "na pubbaṃ vā apubbaṃ,",
  "tika-s0104t0:1076_20": "tameva padaṃ tathā.",
  "tika-s0104t0:1077_0": "Saddantarayogena dhātūnamatthavisesavācakattā “ādāna”nti etassa gahaṇanti attho daṭṭhabbo,",
  "tika-s0104t0:1077_1": "tenāha “haraṇa”ntiādi.",
  "tika-s0104t0:1077_2": "Parassāti attasantakato parabhūtassa santakassa,",
  "tika-s0104t0:1077_3": "yo vā attato añño,",
  "tika-s0104t0:1077_4": "so puggalo paro nāma,",
  "tika-s0104t0:1077_5": "tassa idaṃ parantipi yujjati,",
  "tika-s0104t0:1077_6": "“parasaṃharaṇa”ntipi pāṭho, saṃ-",
  "tika-s0104t0:1077_7": "saddo cettha dhanattho,parasantakaharaṇanti vuttaṃ hoti.",
  "tika-s0104t0:1077_8": "Theno vuccati coro,",
  "tika-s0104t0:1077_9": "tassa bhāvo theyyaṃ,",
  "tika-s0104t0:1077_10": "corakammaṃ.",
  "tika-s0104t0:1077_11": "Corikāti corassa kiriyā.",
  "tika-s0104t0:1077_12": "Tadatthaṃ vivarati “tatthā”tiādinā.",
  "tika-s0104t0:1077_13": "Tatthāti “ādinnādāna”nti pade.",
  "tika-s0104t0:1077_14": "Parapariggahitameva ettha adinnaṃ,",
  "tika-s0104t0:1077_15": "na pana dantapoṇasikkhāpade viya appaṭiggahitakaṃ attasantakanti adhippāyo.",
  "tika-s0104t0:1077_16": "“Yattha paro”tiādi ubhayattha sambandho āvuttiyādinayena.",
  "tika-s0104t0:1077_17": "Tasmā “taṃ parapariggahitaṃ nāma,",
  "tika-s0104t0:1077_18": "tasmiṃ parapariggahite”ti ca yojetabbaṃ.",
  "tika-s0104t0:1077_19": "Yathākāmaṃ karotīti yathākāmakārī,",
  "tika-s0104t0:1077_20": "tassa bhāvo yathākāmakaritā, taṃ.",
  "tika-s0104t0:1077_21": "Tathārucikaraṇaṃ āpajjantoti attho.",
  "tika-s0104t0:1077_22": "Sasantakattā adaṇḍāraho dhanadaṇḍarājadaṇḍavasena.",
  "tika-s0104t0:1077_23": "Anupavajjo ca codanāsāraṇādivasena.",
  "tika-s0104t0:1077_24": "Taṃ parapariggahitaṃ ādiyati etenāti tadādāyako,",
  "tika-s0104t0:1077_25": "sveva upakkamo,",
  "tika-s0104t0:1077_26": "taṃ samuṭṭhāpetīti tadādāyakaupakkamasamuṭṭhāpikā.",
  "tika-s0104t0:1077_27": "Theyyā eva cetanā theyyacetanā.",
  "tika-s0104t0:1077_28": "Khuddakatāappagghatādivasena hīne.",
  "tika-s0104t0:1077_29": "Mahantatāmahagghatādivasena paṇīte. Kasmā?",
  "tika-s0104t0:1077_30": "Vatthuhīnatāyāti gamyamānattā na vuttaṃ, hīne,",
  "tika-s0104t0:1077_31": "hīnaguṇānaṃ santake ca cetanā dubbalā, paṇīte,",
  "tika-s0104t0:1077_32": "paṇītaguṇānaṃ santake ca balavatīti heṭṭhā vuttanayena tehi kāraṇehi appasāvajjamahāsāvajjatā veditabbā.",
  "tika-s0104t0:1077_33": "Ācariyā pana hīnapaṇītato khuddakamahante visuṃ gahetvā “idhāpi khuddake parasantake appasāvajjaṃ,",
  "tika-s0104t0:1077_34": "mahante mahāsāvajjaṃ. Kasmā?",
  "tika-s0104t0:1077_35": "Payogamahantatāya.",
  "tika-s0104t0:1077_36": "Vatthuguṇānaṃ pana samabhāve sati kilesānamupakkamānañca mudutāya appasāvajjaṃ,",
  "tika-s0104t0:1077_37": "tibbatāya mahāsāvajjanti ayampi nayo yojetabbo”ti vadanti.",
  "tika-s0104t0:1078_0": "Sāhatthikādayoti ettha parasantakassa sahatthā gahaṇaṃ sāhatthiko.",
  "tika-s0104t0:1078_1": "Aññe āṇāpetvā gahaṇaṃ āṇattiko.",
  "tika-s0104t0:1078_2": "Antosuṅkaghāte ṭhitena bahisuṅkaghātaṃ pātetvā gahaṇaṃ nissaggiyo.",
  "tika-s0104t0:1078_3": "“Asukaṃ bhaṇḍaṃ yadā sakkosi,",
  "tika-s0104t0:1078_4": "tadā avaharā”ti atthasādhakāvahāranipphādakena,",
  "tika-s0104t0:1078_5": "āṇāpanena vā,",
  "tika-s0104t0:1078_6": "yadā kadāci parasantakavināsakena sappitelakumbhiādīsu dukūlasāṭakacammakhaṇḍādipakkhipanādinā vā gahaṇaṃ thāvaro.",
  "tika-s0104t0:1078_7": "Mantaparijappanena gahaṇaṃ vijjāmayo.",
  "tika-s0104t0:1078_8": "Vinā mantena,",
  "tika-s0104t0:1078_9": "kāyavacīpayogehi tādisaiddhiyogena parasantakassa ākaḍḍhanaṃ iddhimayo.",
  "tika-s0104t0:1078_10": "Kāyavacīpayogesu hi santesuyeva iddhimayo avaharaṇapayogo hoti,",
  "tika-s0104t0:1078_11": "no asantesu.",
  "tika-s0104t0:1078_12": "Tathā hi vuttaṃ “anāpatti bhikkhave,",
  "tika-s0104t0:1078_13": "iddhimassa iddhivisaye”ti,",
  "tika-s0104t0:1078_14": "te ca kho payogā yathānurūpaṃ pavattāti sambandho.",
  "tika-s0104t0:1078_15": "Tesaṃ pana payogānaṃ sabbesaṃ sabbattha avahāresu asambhavato “yathānurūpa”nti vuttaṃ.",
  "tika-s0104t0:1079_0": "Sandhicchedādīni katvā adissamānena vā,",
  "tika-s0104t0:1079_1": "kūṭamānakūṭakahāpaṇādīhi vañcanena vā,",
  "tika-s0104t0:1079_2": "avaharaṇaṃ theyyāvahāro.",
  "tika-s0104t0:1079_3": "Pasayha balasā abhibhuyya santajjetvā,",
  "tika-s0104t0:1079_4": "bhayaṃ dassetvā vā avaharaṇaṃ pasayhāvahāro.",
  "tika-s0104t0:1079_5": "Parabhaṇḍaṃ paṭicchādetvā avaharaṇaṃ paṭicchannāvahāro.",
  "tika-s0104t0:1079_6": "Bhaṇḍokāsaparikappavasena parikappetvā avaharaṇaṃ parikappāvahāro.",
  "tika-s0104t0:1079_7": "Kusaṃ saṅkāmetvā avaharaṇaṃ kusāvahāro. Iti-",
  "tika-s0104t0:1079_8": "saddena cettha ādiatthena,",
  "tika-s0104t0:1079_9": "nidassananayena vā avasesā cattāro pañcakāpi gahitāti veditabbaṃ.",
  "tika-s0104t0:1079_10": "Pañcannañhi pañcakānaṃ samodhānabhūtā pañcavīsati avahārā sabbepi adinnādānameva,",
  "tika-s0104t0:1079_11": "aviññattiyā vā ariyāya viññattiyā vā dinnamevāti attho.",
  "tika-s0104t0:1079_12": "“Dinnādāyī”ti idaṃ payogato parisuddhabhāvadassanaṃ.",
  "tika-s0104t0:1079_13": "“Dinnapāṭikaṅkhī”ti idaṃ pana āsayatoti āha “cittenā”tiādi.",
  "tika-s0104t0:1080_0": "Athenenāti ettha - saddo na-",
  "tika-s0104t0:1080_1": "saddassa kāriyo, a-",
  "tika-s0104t0:1080_2": "saddo vā eko nipāto na-",
  "tika-s0104t0:1080_3": "saddatthoti dassetuṃ “na thenenā”ti vuttaṃ.",
  "tika-s0104t0:1080_4": "Pāḷiyaṃ dissamānavākyāvatthikavibhattiyantapaṭirūpakatākaraṇena saddhiṃ samāsadassanametaṃ.",
  "tika-s0104t0:1080_5": "Pakaraṇādhigate pana atthe viveciyamāne idha athenatoyeva sucibhūtatā adhigamīyati adinnādānādhikārattāti",
  "tika-s0104t0:1080_6": "āha “athenattāyeva sucibhūtenā”ti tena hetālaṅkāravacanametanti dasseti.",
  "tika-s0104t0:1080_7": "Āhito ahaṃmāno etthāti attā,",
  "tika-s0104t0:1080_8": "attabhāvo.",
  "tika-s0104t0:1080_9": "Bhagavato pana so ruḷhiyā yathā taṃ nicchandarāgesu sattavohāro.",
  "tika-s0104t0:1080_10": "Adati vā saṃsāradukkhanti attā,",
  "tika-s0104t0:1080_11": "tenāha “attabhāvenā”ti.",
  "tika-s0104t0:1080_12": "Padattayepi itthambhūtalakkhaṇe karaṇavacananti ñāpetuṃ “athenaṃ…pe…",
  "tika-s0104t0:1080_13": "katvā”ti vuttaṃ.",
  "tika-s0104t0:1080_14": "Athenena attanā athenattā hutvā sucibhūtena attanā sucibhūtattā hutvā viharatītipi attho.",
  "tika-s0104t0:1081_0": "Sesanti “pahāya paṭivirato”ti evamādikaṃ.",
  "tika-s0104t0:1081_1": "Tañhi pubbe vuttanayaṃ.",
  "tika-s0104t0:1081_2": "Kiñcāpi nayidha sikkhāpadavohārena virati vuttā,",
  "tika-s0104t0:1081_3": "ito aññesu pana suttapadesesu,",
  "tika-s0104t0:1081_4": "vinayābhidhammesu ca pavattavohārena viratiyo,",
  "tika-s0104t0:1081_5": "cetanā ca adhisīlasikkhānamadhiṭṭhānabhāvato,",
  "tika-s0104t0:1081_6": "tesamaññatarakoṭṭhāsabhāvato ca “sikkhāpada”ntveva vattabbāti āha “paṭhamasikkhāpade”ti.",
  "tika-s0104t0:1081_7": "Kāmañcettha “lajjī dayāpanno”ti na vuttaṃ,",
  "tika-s0104t0:1081_8": "adhikāravasena,",
  "tika-s0104t0:1081_9": "pana atthato ca vuttamevāti veditabbaṃ.",
  "tika-s0104t0:1081_10": "Yathā hi lajjādayo pāṇātipātappahānassa visesapaccayo,",
  "tika-s0104t0:1081_11": "evaṃ adinnādānappahānassāpīti.",
  "tika-s0104t0:1081_12": "Esa nayo ito paresupi.",
  "tika-s0104t0:1081_13": "Atha vā sucibhūtenāti hirottappādisamannāgamanaṃ,",
  "tika-s0104t0:1081_14": "ahirikādīnañca pahānaṃ vuttamevāti “lajjī dayāpanno”ti na vuttaṃ.",
  "tika-s0104t0:1082_0": "Brahma-",
  "tika-s0104t0:1082_1": "saddo idha seṭṭhavācako,",
  "tika-s0104t0:1082_2": "abrahmānaṃ nihīnānaṃ,",
  "tika-s0104t0:1082_3": "abrahmaṃ vā nihīnaṃ cariyaṃ vutti abrahmacariyaṃ,",
  "tika-s0104t0:1082_4": "methunadhammo.",
  "tika-s0104t0:1082_5": "Brahmaṃ seṭṭhaṃ ācāranti methunaviratiṃ.",
  "tika-s0104t0:1082_6": "Na ācaratīti anācārī,",
  "tika-s0104t0:1082_7": "[ārācārī ] tadācāravirahitoti attho,",
  "tika-s0104t0:1082_8": "tenāha “abrahmacariyato dūracārī”ti.",
  "tika-s0104t0:1082_9": "Dūro methunasaṅkhāto ācāro,",
  "tika-s0104t0:1082_10": "so virahena yassatthīti dūracārī,",
  "tika-s0104t0:1082_11": "methunadhammato vā dūro hutvā tabbiratiṃ ācaratīti dūracārītipi vaṭṭati.",
  "tika-s0104t0:1082_12": "Mithunānaṃ rāgapariyuṭṭhānena sadisānaṃ ubhinnaṃ ayaṃ methunoti atthaṃ dasseti “rāgapariyuṭṭhānavasenā”tiādinā.",
  "tika-s0104t0:1082_13": "Asataṃ dhammo ācāroti asaddhammo, tasmā.",
  "tika-s0104t0:1082_14": "Abhedavohārena gāmasaddeneva gāmavāsino gahitāti vuttaṃ “gāmavāsīna”nti,",
  "tika-s0104t0:1082_15": "gāme vasataṃ dhammotipi yujjati.",
  "tika-s0104t0:1082_16": "“Dūracārī”ti cettha vacanato,",
  "tika-s0104t0:1082_17": "pāḷiyaṃ vā “methunā” tveva avatvā “gāmadhammā”tipi vuttattā",
  "tika-s0104t0:1083_0": "“Idha brāhmaṇa,",
  "tika-s0104t0:1083_1": "ekacco samaṇo vā brāhmaṇo vā sammā brahmacārī paṭijānamāno na heva kho mātugāmena saddhiṃ dvayaṃdvayasamāpattiṃ samāpajjati,",
  "tika-s0104t0:1083_2": "apica kho mātugāmassa ucchādanaparimaddananhāpanasambāhanaṃ sādiyati,",
  "tika-s0104t0:1083_3": "so taṃ assādeti,",
  "tika-s0104t0:1083_4": "taṃ nikāmeti,",
  "tika-s0104t0:1083_5": "tena ca vittiṃ āpajjati,",
  "tika-s0104t0:1083_6": "idampi kho brāhmaṇa brahmacariyassa khaṇḍampi chiddampi sabalampi kammāsampi,",
  "tika-s0104t0:1083_7": "ayaṃ vuccati brāhmaṇa aparisuddhaṃ brahmacariyaṃ carati saṃyutto methunena saṃyogena,",
  "tika-s0104t0:1083_8": "na parimuccati jātiyā jarāya maraṇena sokehi paridevehi dukkhehi domanassehi upāyāsehi,",
  "tika-s0104t0:1083_9": "na parimuccati dukkhasmāti vadāmi.",
  "tika-s0104t0:1084_0": "Puna caparaṃ…pe…",
  "tika-s0104t0:1084_1": "napi mātugāmassa ucchādanaparimandananhāpanasambāhanaṃ sādiyati,",
  "tika-s0104t0:1084_2": "apica kho mātugāmena saddhiṃ sañjagghati saṃkīḷati saṃkelāyati…pe…",
  "tika-s0104t0:1084_3": "napi mātugāmena saddhiṃ sañjagghati saṃkīḷati saṃkelāyati,",
  "tika-s0104t0:1084_4": "apica kho mātugāmassa cakkhunā cakkhuṃ upanijjhāyati pekkhati…pe…",
  "tika-s0104t0:1084_5": "napi mātugāmassa cakkhunā cakkhuṃ upanijjhāyati pekkhati,",
  "tika-s0104t0:1084_6": "apica kho mātugāmassa saddaṃ suṇāti tirokuṭṭaṃ vā tiropākāraṃ vā hasantiyā vā bhaṇantiyā vā gāyantiyā vā rodantiyā vā…pe…",
  "tika-s0104t0:1084_7": "napi mātugāmassa saddaṃ suṇāti tirokuṭṭaṃ vā tiropākāraṃ vā hasantiyā vā bhaṇantiyā vā gāyantiyā vā rodantiyā vā,",
  "tika-s0104t0:1084_8": "apica kho yānissa tāni pubbe mātugāmena saddhiṃ hasitalapitakīḷitāni,",
  "tika-s0104t0:1084_9": "tāni anussarati…pe…",
  "tika-s0104t0:1084_10": "napi yānissa tāni pubbe mātugāmena saddhiṃ hasitalapitakīḷitāni,",
  "tika-s0104t0:1084_11": "tāni anussarati,",
  "tika-s0104t0:1084_12": "apica kho passati gahapatiṃ vā gahapatiputtaṃ vā pañcahi kāmaguṇehi samappitaṃ samaṅgibhūtaṃ paricārayamānaṃ…pe…",
  "tika-s0104t0:1084_13": "napi passati gahapatiṃ vā gahapatiputtaṃ vā pañcahi kāmaguṇehi samappitaṃ samaṅgibhūtaṃ paricārayamānaṃ,",
  "tika-s0104t0:1084_14": "apica kho aññataraṃ devanikāyaṃ paṇidhāya brahmacariyaṃ carati “imināhaṃ sīlena vā vatena vā tapena vā",
  "tika-s0104t0:1084_15": "brahmacariyena vā devo vā bhavissāmi devaññataro vā”ti.",
  "tika-s0104t0:1084_16": "So taṃ assādeti,",
  "tika-s0104t0:1084_17": "taṃ nikāmeti,",
  "tika-s0104t0:1084_18": "tena ca vittiṃ āpajjati.",
  "tika-s0104t0:1084_19": "Idampi kho brāhmaṇa brahmacariyassa khaṇḍampi chiddampi sabalampi kammāsampi.",
  "tika-s0104t0:1084_20": "Ayaṃ vuccati brāhmaṇa,",
  "tika-s0104t0:1084_21": "aparisuddhaṃ brahmacariyaṃ carati saṃyutto methunena saṃyogena,",
  "tika-s0104t0:1084_22": "na parimuccati jātiyā jarāya maraṇena sokehi paridevehi dukkhehi domanassehi upāyāsehi,",
  "tika-s0104t0:1084_23": "na parimuccati dukkhasmāti vadāmī”ti –",
  "tika-s0104t0:1085_0": "Aṅguttarāgame sattakanipāte jāṇusoṇisutte āgatā sattavidhamethunasaṃyogāpi paṭivirati dassitāti daṭṭhabbā.",
  "tika-s0104t0:1085_1": "Idhāpi asaddhammasevanādhippāyena kāyadvārappavattā maggenamaggapaṭipattisamuṭṭhāpikā cetanā abrahmacariyaṃ.",
  "tika-s0104t0:1085_2": "Pañcasikkhāpadakkame micchācāre pana agamanīyaṭṭhānavītikkamacetanā yathāvuttā kāmesu micchācāroti yojetabbaṃ.",
  "tika-s0104t0:1086_0": "Tattha agamanīyaṭṭhānaṃ nāma purisānaṃ tāva māturakkhitādayo dasa,",
  "tika-s0104t0:1086_1": "dhanakkītādayo dasāti vīsati itthiyo.",
  "tika-s0104t0:1086_2": "Itthīsu pana dasannaṃ dhanakkītādīnaṃ,",
  "tika-s0104t0:1086_3": "sārakkhasaparidaṇḍānañca vasena dvādasannaṃ aññe purisā.",
  "tika-s0104t0:1086_4": "Ye paneke vadanti “cattāro kāmesu micchācārā akālo, adeso, anaṅgo,",
  "tika-s0104t0:1086_5": "adhammo cā”ti,",
  "tika-s0104t0:1086_6": "te vippaṭipattimattaṃ pati parikappetvā vadanti.",
  "tika-s0104t0:1086_7": "Na hi sāgamanīyaṭṭhāne pavattā vippaṭipatti micchācāro nāma sambhavati.",
  "tika-s0104t0:1086_8": "Sā panesā duvidhāpi vippaṭipatti guṇavirahite appasāvajjā,",
  "tika-s0104t0:1086_9": "guṇasampanne mahāsāvajjā.",
  "tika-s0104t0:1086_10": "Guṇarahitepi ca abhibhavitvā vippaṭipatti mahāsāvajjā,",
  "tika-s0104t0:1086_11": "ubhinnaṃ samānacchandabhāve appasāvajjā,",
  "tika-s0104t0:1086_12": "samānacchandabhāvepi kilesānaṃ,",
  "tika-s0104t0:1086_13": "upakkamānañca mudutāya appasāvajjā,",
  "tika-s0104t0:1086_14": "tibbatāya mahāsāvajjāti veditabbaṃ.",
  "tika-s0104t0:1087_0": "Tassa pana abrahmacariyassa dve sambhārā sevetukāmatācittaṃ,",
  "tika-s0104t0:1087_1": "maggenamaggapaṭipattīti.",
  "tika-s0104t0:1087_2": "Micchācārassa pana cattāro sambhārā agamanīyavatthu,",
  "tika-s0104t0:1087_3": "tasmiṃ sevanacittaṃ,",
  "tika-s0104t0:1087_4": "sevanāpayogo,",
  "tika-s0104t0:1087_5": "maggenamaggapaṭipattiadhivāsananti evaṃ aṭṭhakathāsu “cattāro sambhārā”ti vuttattā abhibhavitvā vītikkamane",
  "tika-s0104t0:1087_6": "maggenamaggapaṭipattiadhivāsane satipi purimuppannasevanābhisandhipayogābhāvato abhibhuyyamānassa micchācāro",
  "tika-s0104t0:1087_7": "na hotīti vadanti keci.",
  "tika-s0104t0:1087_8": "Sevanacitte sati payogābhāvo na pamāṇaṃ itthiyā sevanapayogassa yebhuyyena abhāvato,",
  "tika-s0104t0:1087_9": "purisasseva yebhuyyena sevanapayogo hotīti itthiyā puretaraṃ sevanacittaṃ upaṭṭhapetvā nisinnāya [nipannāya ] micchācāro na siyāti āpajjati.",
  "tika-s0104t0:1087_10": "Tasmā purisassa vasena ukkaṃsato “cattāro sambhārā”ti vuttaṃ.",
  "tika-s0104t0:1087_11": "Aññathā hi itthiyā purisakiccakaraṇakāle purisassāpi sevanāpayogābhāvato micchācāro na siyāti vadanti eke.",
  "tika-s0104t0:1088_0": "Idaṃ panettha sanniṭṭhānaṃ –",
  "tika-s0104t0:1088_1": "attano ruciyā pavattitassa sevanāpayogeneva sevanacittatāsiddhito agamanīyavatthu,",
  "tika-s0104t0:1088_2": "sevanāpayogo,",
  "tika-s0104t0:1088_3": "maggenamaggapaṭipattiadhivāsananti tayo,",
  "tika-s0104t0:1088_4": "balakkārena pavattitassa purimuppannasevanābhisandhipayogābhāvato agamanīyavatthu,",
  "tika-s0104t0:1088_5": "tasmiṃ sevanacittaṃ,",
  "tika-s0104t0:1088_6": "maggenamaggapaṭipattiadhivāsananti tayo,",
  "tika-s0104t0:1088_7": "anavasesaggahaṇena pana vuttanayena cattāroti,",
  "tika-s0104t0:1088_8": "tampi keciyeva vadanti,",
  "tika-s0104t0:1088_9": "vīmaṃsitvā gahetabbanti abhidhammānuṭīkāyaṃ vuttaṃ.",
  "tika-s0104t0:1088_10": "Eko payogo sāhatthikova.",
  "tika-s0104t0:1089_0": "9.",
  "tika-s0104t0:1089_1": "Musāti tatiyanto,",
  "tika-s0104t0:1089_2": "dutiyanto vā nipāto micchāpariyāyo,",
  "tika-s0104t0:1089_3": "kiriyāpadhānoti āha “visaṃvādanapurekkhārassā”tiādi.",
  "tika-s0104t0:1089_4": "Pure karaṇaṃ purekkhāro,",
  "tika-s0104t0:1089_5": "visaṃvādanassa purekkhāro yassāti tathā,",
  "tika-s0104t0:1089_6": "tassa kammapathappattameva dassetuṃ “atthabhañjanako”ti vuttaṃ,",
  "tika-s0104t0:1089_7": "parassa hitavināsakoti attho.",
  "tika-s0104t0:1089_8": "Musāvādo pana sasantakassa adātukāmatāya,",
  "tika-s0104t0:1089_9": "hasādhippāyena ca bhavati.",
  "tika-s0104t0:1089_10": "Vacasā katā vāyāmappadhānā kiriyā vacīpayogo.",
  "tika-s0104t0:1089_11": "Tathā kāyena katā kāyapayogo.",
  "tika-s0104t0:1089_12": "Visaṃvādanādhippāyo pubbabhāgakkhaṇe,",
  "tika-s0104t0:1089_13": "taṅkhaṇe ca.",
  "tika-s0104t0:1089_14": "Vuttañhi “pubbevassa hoti ‘musā bhaṇissa’nti,",
  "tika-s0104t0:1089_15": "bhaṇantassa hoti ‘musā bhaṇāmī’ti” etadeva hi dvayaṃ aṅgabhūtaṃ.",
  "tika-s0104t0:1089_16": "Itaraṃ “bhaṇitassa hoti ‘musā mayā bhaṇita’nti” vuttaṃ pana hotu vā, mā vā,",
  "tika-s0104t0:1089_17": "akāraṇametaṃ.",
  "tika-s0104t0:1089_18": "Assāti visaṃvādakassa.",
  "tika-s0104t0:1089_19": "“Cetanā”ti etena sambandho.",
  "tika-s0104t0:1089_20": "Visaṃ vādeti etenāti visaṃvādanaṃ,",
  "tika-s0104t0:1089_21": "tadeva kāyavacīpayogo,",
  "tika-s0104t0:1089_22": "taṃ samuṭṭhāpetīti tathā,",
  "tika-s0104t0:1089_23": "iminā musāsaṅkhātena kāyavacīpayogena,",
  "tika-s0104t0:1089_24": "musāsaṅkhātaṃ vā kāyavacīpayogaṃ vadati viññāpeti,",
  "tika-s0104t0:1089_25": "samuṭṭhāpeti vā etenāti musāvādoti atthamāha.",
  "tika-s0104t0:1089_26": "“Vādo”ti vutte visaṃvādanacittaṃ,",
  "tika-s0104t0:1089_27": "tajjo vāyāmo,",
  "tika-s0104t0:1089_28": "parassa tadatthavijānananti lakkhaṇattayaṃ vibhāvitameva hoti.",
  "tika-s0104t0:1090_0": "“Atathaṃ vatthu”nti lakkhaṇaṃ pana avibhāvitameva musā-",
  "tika-s0104t0:1090_1": "saddassa payogasaṅkhātakiriyāvācakattā.",
  "tika-s0104t0:1090_2": "Tasmā idha naye lakkhaṇassa abyāpitatāya, musā-",
  "tika-s0104t0:1090_3": "saddassa ca visaṃvāditabbatthavācakatāsambhavato paripuṇṇaṃ katvā musāvādalakkhaṇaṃ dassetuṃ “aparo nayo”tiādi vuttaṃ.",
  "tika-s0104t0:1090_4": "Lakkhaṇatoti sabhāvato.",
  "tika-s0104t0:1090_5": "Tathāti tena tathākārena.",
  "tika-s0104t0:1090_6": "Kāyavacīviññattiyo samuṭṭhāpetīti viññattisamuṭṭhāpikā.",
  "tika-s0104t0:1090_7": "Imasmiṃ pana naye musā vatthu vadīyati vuccati etenāti musāvādoti nibbacanaṃ daṭṭhabbaṃ.",
  "tika-s0104t0:1090_8": "“So yamattha”ntiādinā kammapathappattassa vatthuvasena appasāvajjamahāsāvajjabhāvamāha.",
  "tika-s0104t0:1090_9": "Yassa atthaṃ bhañjati,",
  "tika-s0104t0:1090_10": "tassa appaguṇatāya appasāvajjo,",
  "tika-s0104t0:1090_11": "mahāguṇatāya mahāsāvajjoti adinnādāne viya guṇavasenāpi yojetabbaṃ.",
  "tika-s0104t0:1090_12": "Kilesānaṃ mudutibbatāvasenāpi appasāvajjamahāsāvajjatā labbhatiyeva.",
  "tika-s0104t0:1091_0": "“Apicā”tiādinā musāvādasāmaññassāpi appasāvajjamahāsāvajjabhāvaṃ dasseti.",
  "tika-s0104t0:1091_1": "Attano santakaṃ adātukāmatāyāti,",
  "tika-s0104t0:1091_2": "hi hasādhippāyenāti ca musāvādasāmaññato vuttaṃ.",
  "tika-s0104t0:1091_3": "Ubhayatthāpi ca visaṃvādanapurekkhāreneva musāvādo,",
  "tika-s0104t0:1091_4": "na pana vacanamattena.",
  "tika-s0104t0:1091_5": "Tattha pana cetanā balavatī na hotīti appasāvajjatā vuttā.",
  "tika-s0104t0:1091_6": "Nadī maññeti nadī viya.",
  "tika-s0104t0:1091_7": "Appatāya ūnassa atthassa pūraṇavasena pavattā kathā pūraṇakathā,",
  "tika-s0104t0:1091_8": "bahutarabhāvena vuttakathāti vuttaṃ hoti.",
  "tika-s0104t0:1092_0": "Tenākārena jāto tajjo,",
  "tika-s0104t0:1092_1": "tassa visaṃvādanassa anurūpoti attho.",
  "tika-s0104t0:1092_2": "Vāyāmoti vāyāmasīsena payogamāha.",
  "tika-s0104t0:1092_3": "Vīriyappadhānā hi kāyikavācasikakiriyā idha adhippetā,",
  "tika-s0104t0:1092_4": "na vāyāmamattaṃ.",
  "tika-s0104t0:1092_5": "Visaṃvādanādhippāyena payoge katepi aparena tasmiṃ atthe aviññāte visaṃvādanassa asijjhanato parassa tadatthavijānanampi ekasambhārabhāvena vuttaṃ.",
  "tika-s0104t0:1092_6": "Keci pana “abhūtavacanaṃ,",
  "tika-s0104t0:1092_7": "visaṃvādanacittaṃ,",
  "tika-s0104t0:1092_8": "parassa tadatthavijānana”nti tayo sambhāre vadanti.",
  "tika-s0104t0:1092_9": "Kāyikova sāhatthikoti koci maññeyyāti taṃ nivāraṇatthaṃ “so kāyena vā”tiādi vuttaṃ.",
  "tika-s0104t0:1092_10": "Tāya ce kiriyāya paro tamatthaṃ jānātīti taṅkhaṇe vā dandhatāya vicāretvā pacchā vā jānanaṃ sandhāya vuttaṃ.",
  "tika-s0104t0:1092_11": "Ayanti visaṃvādako.",
  "tika-s0104t0:1092_12": "Kiriyasamuṭṭhāpikacetanākkhaṇeyevāti kāyikavācasikakiriyasamuṭṭhāpikāya cetanāya pavattakkhaṇe eva.",
  "tika-s0104t0:1092_13": "Musāvādakammunā bajjhatīti visaṃvādanacetanāsaṅkhātena musāvādakammunā sambandhīyati,",
  "tika-s0104t0:1092_14": "allīyatīti vā attho.",
  "tika-s0104t0:1092_15": "Sacepi dandhatāya vicāretvā pacchā cirenāpi paro tadatthaṃ jānāti,",
  "tika-s0104t0:1092_16": "sanniṭṭhāpakacetanāya nibbattattā taṅkhaṇeyeva bajjhatīti vuttaṃ hoti.",
  "tika-s0104t0:1093_0": "“Eko payogo sāhatthikovā”ti idaṃ porāṇaṭṭhakathāsu āgatanayena vuttanti idha saṅgahaṭṭhakathāya saṅgahakārassa",
  "tika-s0104t0:1093_1": "attano matibhedaṃ dassetuṃ “yasmā panā”tiādi vuttaṃ.",
  "tika-s0104t0:1093_2": "Tattha “yathā…pe…",
  "tika-s0104t0:1093_3": "tathā”ti etena sāhatthiko viya āṇattikādayopi gahetabbā,",
  "tika-s0104t0:1093_4": "aggahaṇe kāraṇaṃ natthi parassa visaṃvādanabhāvena tassadisattāti dasseti,",
  "tika-s0104t0:1093_5": "“idamassa…pe…",
  "tika-s0104t0:1093_6": "āṇāpentopī”ti āṇattikassa gahaṇe kāraṇaṃ,",
  "tika-s0104t0:1093_7": "“paṇṇaṃ…pe…",
  "tika-s0104t0:1093_8": "nissajjantopī”ti nissaggiyassa,",
  "tika-s0104t0:1093_9": "“ayamattho…pe…",
  "tika-s0104t0:1093_10": "ṭhapentopī”ti thāvarassa.",
  "tika-s0104t0:1093_11": "Yasmā visaṃvādetīti sabbattha sambandho.",
  "tika-s0104t0:1093_12": "Paṇṇaṃ likhitvāti tālādīnaṃ paṇṇaṃ akkharena likhitvā,",
  "tika-s0104t0:1093_13": "paṇṇanti vā bhummatthe upayogavacanaṃ.",
  "tika-s0104t0:1093_14": "Tena vuttaṃ “tirokuṭṭādīsū”ti [kuḍḍādīsu ] paṇṇe akkharaṃ lekhaniyā likhitvāti attho.",
  "tika-s0104t0:1093_15": "Vīmaṃsitvā gahetabbāti attanomatiyā sabbadubbalattā anattukkaṃsanena vuttaṃ.",
  "tika-s0104t0:1093_16": "Kiñhettha vicāretabbakāraṇaṃ atthi sayameva vicāritattā.",
  "tika-s0104t0:1094_0": "Saccanti vacīsaccaṃ,",
  "tika-s0104t0:1094_1": "saccena saccanti purimena vacīsaccena pacchimaṃ vacīsaccaṃ.",
  "tika-s0104t0:1094_2": "Paccayavasena dhātupadantalopaṃ sandhāya “sandahatī”ti vuttaṃ.",
  "tika-s0104t0:1094_3": "Saddavidū pana –",
  "tika-s0104t0:1095_0": "“Vipubbo dhā karotyatthe, abhipubbo tu bhāsane;",
  "tika-s0104t0:1096_0": "Nyāsaṃpubbo yathāyogaṃ, nyāsāropanasandhisū”ti. –",
  "tika-s0104t0:1097_0": "Dhā-",
  "tika-s0104t0:1097_1": "saddameva ghaṭanatthe paṭhanti.",
  "tika-s0104t0:1097_2": "Tasmā pariyāyavasena “sandahatī”ti vuttantipi daṭṭhabbaṃ.",
  "tika-s0104t0:1097_3": "Tadadhippāyaṃ dasseti “na antarantarā”tiādinā.",
  "tika-s0104t0:1097_4": "“Yo hī”tiādi tabbivaraṇaṃ.",
  "tika-s0104t0:1097_5": "Antaritattāti antarā paricchinnattā.",
  "tika-s0104t0:1097_6": "Na tādisoti na evaṃvadanasabhāvo.",
  "tika-s0104t0:1097_7": "Jīvitahetupi,",
  "tika-s0104t0:1097_8": "pageva aññahetūti api-",
  "tika-s0104t0:1097_9": "saddo sambhāvanattho.",
  "tika-s0104t0:1098_0": "“Saccato thetato”tiādīsu viya theta-",
  "tika-s0104t0:1098_1": "saddo thirapariyāyo,",
  "tika-s0104t0:1098_2": "thirabhāvo ca saccavāditādhikārattā kathāvasena veditabboti āha “thirakathoti attho”ti.",
  "tika-s0104t0:1098_3": "Thitassa bhāvoti hi theto,",
  "tika-s0104t0:1098_4": "thirabhāvo,",
  "tika-s0104t0:1098_5": "tena yuttattā puggalo idha theto nāma.",
  "tika-s0104t0:1098_6": "Haliddīti suvaṇṇavaṇṇakandanipphattako gacchaviseso.",
  "tika-s0104t0:1098_7": "Thuso nāma dhaññattaco,",
  "tika-s0104t0:1098_8": "dhaññapalāso ca.",
  "tika-s0104t0:1098_9": "Kumbhaṇḍanti mahāphalo sūpasampādako latāviseso.",
  "tika-s0104t0:1098_10": "Indakhīlo nāma gambhīranemo esikāthambho.",
  "tika-s0104t0:1098_11": "Yathā haliddirāgādayo anavaṭṭhitasabhāvatāya na ṭhitā,",
  "tika-s0104t0:1098_12": "evaṃ na ṭhitā kathā etassāti naṭhitakatho [nathirakatho ] yathā pāsāṇalekhādayo avaṭṭhitasabhāvatāya ṭhitā,",
  "tika-s0104t0:1098_13": "evaṃ ṭhitā kathā etassāti ṭhitakathoti [thirakatho ] haliddirāgādayo yathā kathāya upamāyo honti,",
  "tika-s0104t0:1098_14": "evaṃ yojetabbaṃ.",
  "tika-s0104t0:1098_15": "Kathāya hi etā upamāyoti.",
  "tika-s0104t0:1099_0": "Pattisaṅkhātā saddhā ayati pavattati etthāti paccayikoti āha “pattiyāyitabbako”ti.",
  "tika-s0104t0:1099_1": "Pattiyā ayitabbā pavattetabbāti pattiyāyitabbā ya-",
  "tika-s0104t0:1099_2": "kārāgamena, vācā.",
  "tika-s0104t0:1099_3": "Sā etassāti pattiyāyitabbako,",
  "tika-s0104t0:1099_4": "tenāha “saddhāyitabbako”ti.",
  "tika-s0104t0:1099_5": "Tadevatthaṃ byatirekena,",
  "tika-s0104t0:1099_6": "anvayena ca dassetuṃ “ekacco hī”tiādi vuttaṃ.",
  "tika-s0104t0:1099_7": "Vattabbataṃ āpajjati visaṃvādanato.",
  "tika-s0104t0:1099_8": "Itarapakkhe ca avisaṃvādanatoti adhippāyo.",
  "tika-s0104t0:1099_9": "“Loka”nti etena “lokassā”ti ettha kammatthe chaṭṭhīti dasseti.",
  "tika-s0104t0:1100_0": "Satipi paccekaṃ pāṭhakkame aññāsu abhidhammaṭṭhakathā dīsu saṃvaṇṇanākkamena tiṇṇampi padānaṃ ekatthasaṃvaṇṇanaṃ kātuṃ “yāya vācāyā”tiādimāha,",
  "tika-s0104t0:1100_1": "yāya vācāya karotīti sambandho.",
  "tika-s0104t0:1100_2": "Parassāti yaṃ bhindituṃ taṃ vācaṃ bhāsati, tassa. Ca-",
  "tika-s0104t0:1100_3": "saddo aṭṭhānapayutto,",
  "tika-s0104t0:1100_4": "so dvandagabbhabhāvaṃ jotetuṃ kammadvaye payujjitabbo.",
  "tika-s0104t0:1100_5": "Suññabhāvanti piyavirahitatāya rittabhāvaṃ.",
  "tika-s0104t0:1100_6": "Sāti yathāvuttā saddasabhāvā vācā,",
  "tika-s0104t0:1100_7": "etena piyañca suññañca piyasuññaṃ,",
  "tika-s0104t0:1100_8": "taṃ karoti etāyāti pisuṇā niruttinayenāti vacanatthaṃ dasseti,",
  "tika-s0104t0:1100_9": "pisatīti vā pisuṇā,",
  "tika-s0104t0:1100_10": "samagge satte avayavabhūte vaggabhinne karotīti attho.",
  "tika-s0104t0:1101_0": "Pharusanti sinehābhāvena lūkhaṃ.",
  "tika-s0104t0:1101_1": "Sayampi pharusāti domanassasamuṭṭhitattā sabhāvena sayampi kakkasā.",
  "tika-s0104t0:1101_2": "Pharusasabhāvato neva kaṇṇasukhā.",
  "tika-s0104t0:1101_3": "Atthavipannatāya na hadayaṅgamā.",
  "tika-s0104t0:1101_4": "Ettha pana paṭhamanaye pharusaṃ karotīti vacanatthena vā phalūpacārena vā vācāya pharusasaddappavatti veditabbā.",
  "tika-s0104t0:1101_5": "Dutiyanaye mammacchedavasena pavattiyā ekantaniṭṭhuratāya ruḷhisaddavasena sabhāvena,",
  "tika-s0104t0:1101_6": "kāraṇūpacārena vā vācāya pharusasaddappavatti daṭṭhabbā.",
  "tika-s0104t0:1102_0": "Yenāti palāpasaṅkhātena niratthakavacanena.",
  "tika-s0104t0:1102_1": "Samphanti “sa”nti vuttaṃ sukhaṃ,",
  "tika-s0104t0:1102_2": "hitañca phalati paharati vināsetīti atthena “sampha”nti laddhanāmaṃ attano,",
  "tika-s0104t0:1102_3": "paresañca anupakārakaṃ yaṃ kiñci atthaṃ,",
  "tika-s0104t0:1102_4": "tenāha “niratthaka”nti,",
  "tika-s0104t0:1102_5": "iminā samphaṃ palapati etenāti samphappalāpoti vacanatthaṃ dasseti.",
  "tika-s0104t0:1103_0": "“Tesa”ntiādinā cetanāya phalavohārena pisuṇādisaddappavatti vuttā.",
  "tika-s0104t0:1103_1": "“Sā evā”tiādinā pana cetanāya pavattiparikappanāya hetuṃ vibhāveti.",
  "tika-s0104t0:1103_2": "Tattha “pahāyā”tiādivacanasannidhānato tassāyeva ca pahātabbatā yuttito adhippetāti attho.",
  "tika-s0104t0:1104_0": "Tatthāti tāsu pisuṇavācādīsu.",
  "tika-s0104t0:1104_1": "Saṃkiliṭṭhacittassāti lobhena,",
  "tika-s0104t0:1104_2": "dosena vā vibādhitacittassa,",
  "tika-s0104t0:1104_3": "upatāpitacittassa vā,",
  "tika-s0104t0:1104_4": "dūsitacittassāti vuttaṃ hoti,",
  "tika-s0104t0:1104_5": "“cetanā”ti etena sambandho.",
  "tika-s0104t0:1104_6": "Yena saha paresaṃ bhedāya vadati,",
  "tika-s0104t0:1104_7": "tassa attano piyakamyatāyāti attho.",
  "tika-s0104t0:1104_8": "Cetanā pisuṇavācā nāma pisuṇaṃ vadanti etāyāti katvā.",
  "tika-s0104t0:1104_9": "Samāsavisaye hi mukhyavasena attho gahetabbo,",
  "tika-s0104t0:1104_10": "byāsavisaye upacāravasenāti daṭṭhabbaṃ.",
  "tika-s0104t0:1104_11": "Yassa yato bhedaṃ karoti,",
  "tika-s0104t0:1104_12": "tesu abhinnesu appasāvajjaṃ,",
  "tika-s0104t0:1104_13": "bhinnesu mahāsāvajjaṃ.",
  "tika-s0104t0:1104_14": "Tathā kilesānaṃ mudutibbatāvisesesupi yojetabbaṃ.",
  "tika-s0104t0:1105_0": "Yassa pesuññaṃ upasaṃharati,",
  "tika-s0104t0:1105_1": "so bhijjatu vā, mā vā,",
  "tika-s0104t0:1105_2": "tassa tadatthaviññāpanameva pamāṇanti āha “tassa tadatthavijānana”nti.",
  "tika-s0104t0:1105_3": "Bhedapurekkhāratāpiyakamyatānamekekapakkhipanena cattāro.",
  "tika-s0104t0:1105_4": "Kammapathappatti pana bhinne eva.",
  "tika-s0104t0:1105_5": "Imesanti aniyamatāya parammukhāpavattānampi attano buddhiyaṃ parivattamāne sandhāya vuttanti dassetuṃ “yesa”ntiādimāha.",
  "tika-s0104t0:1105_6": "Itoti idha padese,",
  "tika-s0104t0:1105_7": "vuttānaṃ yesaṃ santike sutanti yojetabbaṃ.",
  "tika-s0104t0:1106_0": "“Dvinna”nti nidassanavacanaṃ bahūnampi sandhānato.",
  "tika-s0104t0:1106_1": "“Mittāna”ntiādi “sandhāna”nti ettha kammaṃ,",
  "tika-s0104t0:1106_2": "tena pāḷiyaṃ “bhinnāna”nti etassa kammabhāvaṃ dasseti.",
  "tika-s0104t0:1106_3": "Sandhānakaraṇañca nāma tesamanurūpakaraṇamevāti vuttaṃ “anukattā”ti.",
  "tika-s0104t0:1106_4": "Anuppadātāti anubalappadātā,",
  "tika-s0104t0:1106_5": "anuvattanavasena vā padātā.",
  "tika-s0104t0:1106_6": "Kassa pana anubalappadānaṃ,",
  "tika-s0104t0:1106_7": "anuvattanañcāti?",
  "tika-s0104t0:1106_8": "“Sahitāna”nti vuttattā sandhānassāti viññāyatīti āha “sandhānānuppadātā”ti.",
  "tika-s0104t0:1106_9": "Yasmā pana anubalavasena,",
  "tika-s0104t0:1106_10": "anuvattanavasena ca sandhānassa padānaṃ ādānaṃ,",
  "tika-s0104t0:1106_11": "rakkhaṇaṃ vā daḷhīkaraṇaṃ hoti,",
  "tika-s0104t0:1106_12": "tasmā vuttaṃ “daḷhīkammaṃ kattā”ti.",
  "tika-s0104t0:1106_13": "Āramanti etthāti ārāmo.",
  "tika-s0104t0:1106_14": "Ramitabbaṭṭhānaṃ samaggoti hi tadadhiṭṭhānānaṃ vasena tabbisesanatā vuttā.",
  "tika-s0104t0:1106_15": "“Samagge”tipi paṭhanti,",
  "tika-s0104t0:1106_16": "tadayuttaṃ “yatthā”tiādivacanena viruddhattā.",
  "tika-s0104t0:1106_17": "Yasmā pana ākārena vināpi ayamattho labbhati,",
  "tika-s0104t0:1106_18": "tasmā “ayamevettha attho”ti vuttaṃ samaggesūti samaggabhūtesu janakāyesu,",
  "tika-s0104t0:1106_19": "tenāha “te pahāyā”tiādi.",
  "tika-s0104t0:1106_20": "Tappakatiyatthopi kattuatthovāti dasseti “nandatī”ti iminā.",
  "tika-s0104t0:1106_21": "Tappakatiyatthena hi “disvāpi sutvāpī”ti vacanaṃ supapannaṃ hoti.",
  "tika-s0104t0:1106_22": "Samagge karoti etāyāti samaggakaraṇī.",
  "tika-s0104t0:1106_23": "Sāyeva vācā,",
  "tika-s0104t0:1106_24": "taṃ bhāsitāti atthamāha “yā vācā”tiādinā.",
  "tika-s0104t0:1106_25": "Tāya vācāya samaggakaraṇaṃ nāma.",
  "tika-s0104t0:1106_26": "“Sukhā saṅghassa sāmaggī,",
  "tika-s0104t0:1106_27": "samaggānaṃ tapo sukho”tiādinā samaggānisaṃsadassanamevāti vuttaṃ “sāmaggiguṇaparidīpikamevā”ti.",
  "tika-s0104t0:1106_28": "Itaranti tabbiparītaṃ bhedanikaṃ vācaṃ.",
  "tika-s0104t0:1107_0": "Mammānīti duṭṭhārūni,",
  "tika-s0104t0:1107_1": "tassadisatāya pana idha akkosavatthūni “mammānī”ti vuccanti.",
  "tika-s0104t0:1107_2": "Yathā hi duṭṭhārūsu yena kenaci vatthunā ghaṭitesu cittaṃ adhimattaṃ dukkhappattaṃ hoti,",
  "tika-s0104t0:1107_3": "tathā tesu dasasujātiādīsu akkosavatthūsu pharusavācāya phusitamattesūti.",
  "tika-s0104t0:1107_4": "Tathā hi vuttaṃ “mammāni viya mammāni,",
  "tika-s0104t0:1107_5": "yesu pharusavācāya chupitamattesu duṭṭhārūsu viya ghaṭṭitesu cittaṃ adhimattaṃ dukkhappattaṃ hoti,",
  "tika-s0104t0:1107_6": "kāni pana tāni?",
  "tika-s0104t0:1107_7": "Jātiādīni akkosavatthūnī”ti “yassa sarīrappadesassa satthādipaṭihanena bhusaṃ rujjanaṃ,",
  "tika-s0104t0:1107_8": "so mammaṃ nāma.",
  "tika-s0104t0:1107_9": "Idha pana yassa cittassa pharusavācāvasena domanassasaṅkhātaṃ bhusaṃ rujjanaṃ,",
  "tika-s0104t0:1107_10": "taṃ mammaṃ viyāti mamma”nti apare.",
  "tika-s0104t0:1107_11": "Tāni mammāni chijjanti bhijjanti yenāti mammacchedako,",
  "tika-s0104t0:1107_12": "sveva kāyavacīpayogo,",
  "tika-s0104t0:1107_13": "tāni samuṭṭhāpetīti tathā.",
  "tika-s0104t0:1107_14": "Ekantapharusacetanā pharusā vācā pharusaṃ vadanti etāyāti katvā.",
  "tika-s0104t0:1107_15": "“Pharusacetanā” icceva avatvā “ekantapharusacetanā”ti vacanaṃ duṭṭhacittatāya eva pharusacetanā adhippetā,",
  "tika-s0104t0:1107_16": "na pana savanapharusatāmattenāti ñāpanatthaṃ.",
  "tika-s0104t0:1107_17": "Tassāti ekantapharusacetanāya eva.",
  "tika-s0104t0:1107_18": "Āvibhāvatthanti pharusavācābhāvassa pākaṭakaraṇatthaṃ.",
  "tika-s0104t0:1107_19": "Tassāti vā ekantapharusacetanāya eva,",
  "tika-s0104t0:1107_20": "pharusavācābhāvassāti attho.",
  "tika-s0104t0:1107_21": "Tathevāti mātuvuttākāreneva,",
  "tika-s0104t0:1107_22": "uṭṭhāsi anubandhitunti attho.",
  "tika-s0104t0:1107_23": "Saccakiriyanti yaṃ “caṇḍā taṃ mahiṃsī anubandhatū”ti vacanaṃ mukhena kathesi,",
  "tika-s0104t0:1107_24": "taṃ mātucitte natthi,",
  "tika-s0104t0:1107_25": "tasmā “taṃ mā hotu,",
  "tika-s0104t0:1107_26": "yaṃ pana uppalapattampi mayhaṃ upari na patatū”ti kāraṇaṃ cittena cintesi,",
  "tika-s0104t0:1107_27": "tadeva mātucitte atthi,",
  "tika-s0104t0:1107_28": "tasmā “tameva hotū”ti saccakaraṇaṃ,",
  "tika-s0104t0:1107_29": "kattabbasaccaṃ vā.",
  "tika-s0104t0:1107_30": "Tatthevāti uṭṭhānaṭṭhāneyeva.",
  "tika-s0104t0:1107_31": "Baddhā viyāti yottādinā paribandhi viya.",
  "tika-s0104t0:1107_32": "Evaṃ mammacchedakoti ettha savanapharusatāmattena mammacchedakatā veditabbā.",
  "tika-s0104t0:1108_0": "Payogoti vacīpayogo.",
  "tika-s0104t0:1108_1": "Cittasaṇhatāyāti ekantapharusacetanāya abhāvamāha.",
  "tika-s0104t0:1108_2": "Tatoyeva hi pharusavācā na hoti kammapathappattā,",
  "tika-s0104t0:1108_3": "kammabhāvaṃ pana na sakkā vāretunti daṭṭhabbaṃ.",
  "tika-s0104t0:1108_4": "“Mātāpitaro hī”tiādināpi tadevatthaṃ samattheti.",
  "tika-s0104t0:1108_5": "Evaṃ byatirekavasena cetanāpharusatāya pharusavācābhāvaṃ sādhetvā idāni tameva anvayavasena sādhetuṃ “yathā”tiādi vuttaṃ.",
  "tika-s0104t0:1108_6": "Apharusā vācā na hoti pharusā vācā hotiyevāti attho sāti pharusavācā.",
  "tika-s0104t0:1108_7": "Yanti puggalaṃ.",
  "tika-s0104t0:1109_0": "Etthāpi kammapathabhāvaṃ appattā appasāvajjā,",
  "tika-s0104t0:1109_1": "itarā mahāsāvajjā.",
  "tika-s0104t0:1109_2": "Tathā kilesānaṃ mudutibbatābhedepi yojetabbaṃ.",
  "tika-s0104t0:1109_3": "Keci pana “yaṃ uddissa pharusavācā payujjati,",
  "tika-s0104t0:1109_4": "tassa sammukhāyeva sīsaṃ etī”ti vadanti,",
  "tika-s0104t0:1109_5": "eke pana “parammukhāpi pharusavācā hotiyevā”ti.",
  "tika-s0104t0:1109_6": "Tatthāyamadhippāyo yutto siyā,",
  "tika-s0104t0:1109_7": "sammukhā payoge agāravādīnaṃ balavabhāvato siyā cetanā balavatī,",
  "tika-s0104t0:1109_8": "parassa ca tadatthavijānanaṃ,",
  "tika-s0104t0:1109_9": "na tathā parammukhā.",
  "tika-s0104t0:1109_10": "Yathā pana akkosite mate āḷahane katā khamanā upavādantarāyaṃ nivatteti,",
  "tika-s0104t0:1109_11": "evaṃ parammukhā payuttāpi pharusavācā hotiyevāti sakkā ñātunti,",
  "tika-s0104t0:1109_12": "tasmā ubhayatthāpi pharusavācā sambhavatīti daṭṭhabbaṃ.",
  "tika-s0104t0:1109_13": "Tathā hi parassa tadatthavijānanamaññatra tayova tassā sambhārā aṭṭhakathāsu vuttāti.",
  "tika-s0104t0:1109_14": "Kupitacittanti akkosanādhippāyeneva vuttaṃ,",
  "tika-s0104t0:1109_15": "na pana maraṇādhippāyena.",
  "tika-s0104t0:1109_16": "Maraṇādhippāyena hi sati cittakope atthasiddhiyā,",
  "tika-s0104t0:1109_17": "tadabhāve ca yathārahaṃ pāṇātipātabyāpādāva honti.",
  "tika-s0104t0:1110_0": "Elaṃ vuccati doso ilati cittaṃ, puggalo vā kampati etenāti katvā. Etthāti –",
  "tika-s0104t0:1111_0": "“Nelaṅgo setapacchādo, ekāro vattatī ratho;",
  "tika-s0104t0:1112_0": "Anīghaṃ passa āyantaṃ, chinnasotaṃ abandhana”nti. ; –",
  "tika-s0104t0:1113_0": "Imissā udānagāthāya.",
  "tika-s0104t0:1113_1": "Sīlañhettha niddosatāya “nela”nti vuttaṃ.",
  "tika-s0104t0:1113_2": "Tenevāha citto gahapati āyasmatā kāmabhūtherena puṭṭho saṃyuttāgamavare saḷāyatanavagge “nelaṅga”nti",
  "tika-s0104t0:1113_3": "kho bhante sīlānametaṃ adhivacana”nti vācā nāma saddasabhāvā taṃtadatthanibandhanāti sādurasasadisattā",
  "tika-s0104t0:1113_4": "madhurameva byañjanaṃ,",
  "tika-s0104t0:1113_5": "attho ca tabbhāvatoti atthameva sandhāya byañjanamadhuratāya,",
  "tika-s0104t0:1113_6": "atthamadhuratāyā”ti ca vuttaṃ.",
  "tika-s0104t0:1113_7": "Visesanaparanipātopi hi loke dissati “agyāhito”tiādīsu.",
  "tika-s0104t0:1113_8": "Apica avayavāpekkhane sati “madhuraṃ byañjanaṃ yassā”tiādinā vattabbo.",
  "tika-s0104t0:1113_9": "Sukhāti sukhakaraṇī,",
  "tika-s0104t0:1113_10": "sukhahetūti vuttaṃ hoti.",
  "tika-s0104t0:1113_11": "Kaṇṇasūlanti kaṇṇasaṅkuṃ.",
  "tika-s0104t0:1113_12": "Kaṇṇasaddena cettha sotaviññāṇapaṭibaddhatadanuvattakā viññāṇavīthiyo gahitā.",
  "tika-s0104t0:1113_13": "Vohārakathā hesā suttantadesanā,",
  "tika-s0104t0:1113_14": "tassā vaṇṇanā ca,",
  "tika-s0104t0:1113_15": "tathā ceva vuttaṃ “sakalasarīre kopaṃ,",
  "tika-s0104t0:1113_16": "pema”nti ca.",
  "tika-s0104t0:1113_17": "Na hi hadayavatthunissito kopo,",
  "tika-s0104t0:1113_18": "pemo ca sakalasarīre vattati.",
  "tika-s0104t0:1113_19": "Esa nayo īdisesu.",
  "tika-s0104t0:1113_20": "Sukhena cittaṃ pavisati yathāvuttakāraṇadvayenāti attho,",
  "tika-s0104t0:1113_21": "aluttasamāso cesa yathā “amataṅgato”ti.",
  "tika-s0104t0:1113_22": "Pureti guṇapāripure,",
  "tika-s0104t0:1113_23": "tenāha “guṇaparipuṇṇatāyā”ti.",
  "tika-s0104t0:1113_24": "Pure saṃvaḍḍhā porī,",
  "tika-s0104t0:1113_25": "tādisā nārī viyāti vācāpi porīti atthamāha “pure”tiādinā.",
  "tika-s0104t0:1113_26": "Sukumārāti sutaruṇā.",
  "tika-s0104t0:1113_27": "Upameyyapakkhe pana apharusatāya mudukabhāvo eva sukumāratā.",
  "tika-s0104t0:1113_28": "Purassāti ettha pura-",
  "tika-s0104t0:1113_29": "saddo tannivāsīvācako sahacaraṇavasena “gāmo āgato”tiādīsu viya,",
  "tika-s0104t0:1113_30": "tenevāha “nagaravāsīna”nti.",
  "tika-s0104t0:1113_31": "Esāti taṃsambandhīniddesā vācā.",
  "tika-s0104t0:1113_32": "Evarūpī kathāti atthattayena pakāsitā kathā.",
  "tika-s0104t0:1113_33": "Kantāti kāmitā tuṭṭhā yathā “pakkanto”ti, māna-",
  "tika-s0104t0:1113_34": "saddassa vā antabyappadeso,",
  "tika-s0104t0:1113_35": "kāmiyamānāti attho.",
  "tika-s0104t0:1113_36": "Yathā “anāpatti asamanubhāsantassā”ti manaṃ appeti vaḍḍhetīti manāpā,",
  "tika-s0104t0:1113_37": "tena vuttaṃ “cittavuḍḍhikarā”ti.",
  "tika-s0104t0:1113_38": "Tathākārinīti attho.",
  "tika-s0104t0:1113_39": "Ato bahuno janassāti idha sambandhe sāmivacanaṃ,",
  "tika-s0104t0:1113_40": "na tu purimasmiṃ viya kattari.",
  "tika-s0104t0:1114_0": "Kāmaṃ tehi vattumicchito attho sambhavati,",
  "tika-s0104t0:1114_1": "so pana aphalattā bhāsitatthapariyāyena atthoyeva nāma na hotīti āha “anatthaviññāpikā”ti.",
  "tika-s0104t0:1114_2": "Apica payojanatthābhāvato anatthā, vācā,",
  "tika-s0104t0:1114_3": "taṃ viññāpikātipi vaṭṭati.",
  "tika-s0104t0:1114_4": "Akusalacetanā samphappalāpo samphaṃ palapanti etāyāti katvā.",
  "tika-s0104t0:1114_5": "Āsevanaṃ bhāvanaṃ bahulīkaraṇaṃ.",
  "tika-s0104t0:1114_6": "Yaṃ janaṃ gāhāpayituṃ pavattito,",
  "tika-s0104t0:1114_7": "tena aggahite appasāvajjo,",
  "tika-s0104t0:1114_8": "gahite mahāsāvajjo.",
  "tika-s0104t0:1114_9": "Kilesānaṃ mudutibbatāvasenāpi appasāvajjamahāsāvajjatā yojetabbā.",
  "tika-s0104t0:1114_10": "Bhāratanāmakānaṃ dvebhātukarājūnaṃ yuddhakathā,",
  "tika-s0104t0:1114_11": "dasagiriyakkhena sītāya nāma deviyā āharaṇakathā,",
  "tika-s0104t0:1114_12": "rāmaraññā paccāharaṇakathā,",
  "tika-s0104t0:1114_13": "yathā taṃ adhunā bāhirakehi paricayitā sakkaṭabhāsāya gaṇṭhitā rāmapurāṇabhāratapurāṇādikathāti,",
  "tika-s0104t0:1114_14": "evamādikā niratthakakathā samphappalāpoti vuttaṃ “bhārata…pe…",
  "tika-s0104t0:1114_15": "purekkhāratā”ti.",
  "tika-s0104t0:1115_0": "“Kālavādī”tiādi samphappalāpā paṭiviratassa paṭipattisandassanaṃ yathā “pāṇātipātā paṭivirato”tiādi pāṇātipātappahānassa paṭipattidassanaṃ.",
  "tika-s0104t0:1115_1": "“Pāṇātipātaṃ pahāya viharatī”ti hi vutte kathaṃ pāṇātipātappahānaṃ hotīti apekkhāsambhavato “pāṇātipātā paṭivirato hotī”ti vuttaṃ.",
  "tika-s0104t0:1115_2": "Sā pana virati kathanti āha “nihitadaṇḍo nihita sattho”ti.",
  "tika-s0104t0:1115_3": "Tañca daṇḍasatthanidhānaṃ kathanti vuttaṃ “lajjī”tiādi.",
  "tika-s0104t0:1115_4": "Evaṃ uttaruttaraṃ purimassa purimassa upāyasandassanaṃ.",
  "tika-s0104t0:1115_5": "Tathā adinnādānādīsupi yathāsambhavaṃ yojetabbaṃ.",
  "tika-s0104t0:1115_6": "Tena vuttaṃ “kālavādītiādi samphappalāpā paṭiviratassa paṭipattisandassana”nti.",
  "tika-s0104t0:1115_7": "Atthasaṃhitāpi hi vācā ayuttakālapayogena atthāvahā na siyāti anatthaviññāpanabhāvaṃ anulometi,",
  "tika-s0104t0:1115_8": "tasmā samphappalāpaṃ pajahantena akālavāditā parivajjetabbāti dassetuṃ “kālavādī”ti vuttaṃ.",
  "tika-s0104t0:1115_9": "Kāle vadantenāpi ubhayattha asādhanato abhūtaṃ parivajjetabbanti āha “bhūtavādī”ti.",
  "tika-s0104t0:1115_10": "Bhūtañca vadantena yaṃ idhalokaparalokahitasampādanakaṃ,",
  "tika-s0104t0:1115_11": "tadeva vattabbanti vuttaṃ “atthavādī”ti.",
  "tika-s0104t0:1115_12": "Atthaṃ vadantenāpi na lokiyadhammanissitameva vattabbaṃ,",
  "tika-s0104t0:1115_13": "atha kho lokuttaradhammanissitampīti āha “dhammavādī”ti.",
  "tika-s0104t0:1115_14": "Yathā ca attho lokuttaradhammanissito hoti,",
  "tika-s0104t0:1115_15": "tathā dassanatthaṃ “vinayavādī”ti vuttaṃ.",
  "tika-s0104t0:1116_0": "Pātimokkhasaṃvaro,",
  "tika-s0104t0:1116_1": "satiñāṇakhantivīriyasaṃvaroti hi pañcannaṃ saṃvaravinayānaṃ tadaṅgappahānaṃ,",
  "tika-s0104t0:1116_2": "vikkhambhanasamucchedapaṭippassaddhinissaraṇappahānanti pañcannaṃ pahānavinayānañca vasena vuccamāno",
  "tika-s0104t0:1116_3": "attho nibbānādhigamahetubhāvato lokuttaradhammasannissito hoti.",
  "tika-s0104t0:1116_4": "Evaṃ guṇavisesayutto ca attho vuccamāno desanākosalle sati sobhati,",
  "tika-s0104t0:1116_5": "kiccakaro ca hoti,",
  "tika-s0104t0:1116_6": "nāññathāti dassetuṃ “nidhānavatiṃ vācaṃ bhāsitā”ti vuttaṃ.",
  "tika-s0104t0:1116_7": "Idāni tameva desanākosallaṃ vibhāvetuṃ “kālenā”tiādimāha.",
  "tika-s0104t0:1116_8": "Ajjhāsayaṭṭhuppattīnaṃ,",
  "tika-s0104t0:1116_9": "pucchāya ca vasena otiṇṇe desanāvisaye ekaṃsādibyākaraṇavibhāgaṃ sallakkhetvā ṭhapanāhetudāharaṇasaṃsandanāni",
  "tika-s0104t0:1116_10": "taṃtaṃkālānurūpaṃ vibhāventiyā parimitaparicchinnarūpāya gambhīrudānapahūtatthavitthārasaṅgāhikāya desanāya",
  "tika-s0104t0:1116_11": "pare yathājjhāsayaṃ paramatthasiddhiyaṃ patiṭṭhāpento “desanākusalo”ti vuccatīti evametthāpi atthayojanā",
  "tika-s0104t0:1116_12": "veditabbā.",
  "tika-s0104t0:1117_0": "Vattabbayuttakālanti vattabbavacanassa anurūpakālaṃ,",
  "tika-s0104t0:1117_1": "tattha vā payujjitabbakālaṃ.",
  "tika-s0104t0:1117_2": "Sabhāvavaseneva bhūtatāti āha “sabhāvamevā”ti.",
  "tika-s0104t0:1117_3": "Atthaṃ vadatīti atthavādī.",
  "tika-s0104t0:1117_4": "Atthavadanañca tannissitavācākathanamevāti adhippāyena vuttaṃ “diṭṭhadhammikasamparāyikatthasannissitameva katvā”ti.",
  "tika-s0104t0:1117_5": "Dhammavādī”tiādīsupi eseva nayo.",
  "tika-s0104t0:1118_0": "Nidheti sannidhānaṃ karoti etthāti nidhānaṃ.",
  "tika-s0104t0:1118_1": "Ṭhapanokāso.",
  "tika-s0104t0:1118_2": "“Ṭhānavatī”ti vutte tasmiṃ ṭhāne ṭhapetuṃ yuttātipi attho sambhavatīti āha “hadaye”tiādi.",
  "tika-s0104t0:1118_3": "Nidhānavatīpi vācā kālayuttāva atthāvahā,",
  "tika-s0104t0:1118_4": "tasmā “kālenā”ti idaṃ “nidhānavatiṃ” vācaṃ bhāsitā”ti etassāpekkhavacananti dasseti “evarūpi”ntiādinā.",
  "tika-s0104t0:1118_5": "Icchitatthanibbattanatthaṃ apadisitabbo,",
  "tika-s0104t0:1118_6": "apadisīyati vā icchitattho anenāti apadeso, upamā,",
  "tika-s0104t0:1118_7": "hetudāharaṇādikāraṇaṃ vā,",
  "tika-s0104t0:1118_8": "tena saha vattatīti sāpadesā, vācā,",
  "tika-s0104t0:1118_9": "tenāha “saupamaṃ sakāraṇanti attho”ti.",
  "tika-s0104t0:1118_10": "Paricchedaṃ dassetvāti yāvatā pariyosānaṃ sambhavati,",
  "tika-s0104t0:1118_11": "tāvatā mariyādaṃ dassetvā,",
  "tika-s0104t0:1118_12": "tena vuttaṃ “yathā…pe…",
  "tika-s0104t0:1118_13": "bhāsatī”ti.",
  "tika-s0104t0:1118_14": "Sikhamappattā hi kathā atthāvahā nāma na hoti.",
  "tika-s0104t0:1118_15": "Atthasaṃhitanti ettha attha-",
  "tika-s0104t0:1118_16": "saddo bhāsitatthapariyāyoti vuttaṃ “anekehipī”tiādi.",
  "tika-s0104t0:1118_17": "Bhāsitattho ca nāma saddānusārena adhigato sabbopi pakatyatthapaccayatthabhāvatthādiko,",
  "tika-s0104t0:1118_18": "tatoyeva bhagavato vacanaṃ ekagāthāpadampi saṅkhepavitthārādiekattādinandiyāvattādinayehi anekehipi niddhāraṇakkhamatāya",
  "tika-s0104t0:1118_19": "pariyādātumasakkuṇeyyaṃ atthamāvahatīti.",
  "tika-s0104t0:1118_20": "Evaṃ atthasāmaññato saṃvaṇṇetvā icchitatthavisesatopi saṃvaṇṇetuṃ “yaṃ vā”tiādimāha.",
  "tika-s0104t0:1118_21": "Atthavādinā vattumicchitatthoyeva hi idha gahito.",
  "tika-s0104t0:1118_22": "Nanu sabbesampi vacanaṃ attanā icchitatthasahitaṃyeva,",
  "tika-s0104t0:1118_23": "kimettha vattabbaṃ atthīti antolīnacodanaṃ parisodheti “na añña”ntiādinā.",
  "tika-s0104t0:1118_24": "Aññamatthaṃ paṭhamaṃ nikkhipitvā ananusandhivasena pacchā aññamatthaṃ na bhāsati.",
  "tika-s0104t0:1118_25": "Yathānikkhittānusandhivaseneva pariyosāpetvā kathetīti adhippāyo.",
  "tika-s0104t0:1119_0": "10.",
  "tika-s0104t0:1119_1": "Evaṃ paṭipāṭiyā sattamūlasikkhāpadāni vibhajitvā satipi abhijjhādippahānassa saṃvarasīlasaṅgahe upariguṇasaṅgahato,",
  "tika-s0104t0:1119_2": "lokiyaputhujjanāvisayato ca uttaridesanāya saṅgahituṃ taṃ pariharitvā pacurajanapākaṭaṃ ācārasīlameva",
  "tika-s0104t0:1119_3": "vibhajanto bhagavā “bījagāmabhūtagāmasamārambhā”tiādimāhāti pāḷiyaṃ sambandho vattabbo.",
  "tika-s0104t0:1119_4": "Tattha vijāyanti viruhanti etehīti bījāni.",
  "tika-s0104t0:1119_5": "Paccayantarasamavāye sadisaphaluppattiyā visesakāraṇabhāvato viruhanasamatthānaṃ sāraphalādīnametaṃ adhivacanaṃ. Bhavanti,",
  "tika-s0104t0:1119_6": "ahuvunti cāti bhūtā,",
  "tika-s0104t0:1119_7": "jāyanti vaḍḍhanti jātā,",
  "tika-s0104t0:1119_8": "vaḍḍhitā cāti attho.",
  "tika-s0104t0:1119_9": "Vaḍḍhamānakānaṃ vaḍḍhitvā,",
  "tika-s0104t0:1119_10": "ṭhitānañca rukkhagacchādīnaṃ yathākkamamadhivacanaṃ.",
  "tika-s0104t0:1119_11": "Viruḷhamūlā hi nīlabhāvaṃ āpajjantā taruṇarukkhagacchā jāyanti vaḍḍhantīti vuccanti.",
  "tika-s0104t0:1119_12": "Vaḍḍhitvā ṭhitā mahantā rukkhagacchā jātā vaḍḍhitāti.",
  "tika-s0104t0:1119_13": "Gāmoti samūho,",
  "tika-s0104t0:1119_14": "so ca suddhaṭṭhakadhammarāsi, bījānaṃ,",
  "tika-s0104t0:1119_15": "bhūtānañca tathāladdhasamaññānaṃ aṭṭhadhammānaṃ gāmo,",
  "tika-s0104t0:1119_16": "teyeva vā gāmoti tathā.",
  "tika-s0104t0:1119_17": "Avayavavinimuttassa hi samudāyassa abhāvato duvidhenāpi atthena teyeva tiṇarukkhalatādayo gayhanti.",
  "tika-s0104t0:1120_0": "Apica bhūmiyaṃ patiṭṭhahitvā haritabhāvamāpannā rukkhagacchādayo devatā pariggayhanti,",
  "tika-s0104t0:1120_1": "tasmā bhūtānaṃ nivāsanaṭṭhānatāya gāmoti bhūtagāmotipi vadanti,",
  "tika-s0104t0:1120_2": "te sarūpato dassetuṃ “mūlabīja”ntiādimāha.",
  "tika-s0104t0:1120_3": "Mūlameva bījaṃ mūlabījaṃ.",
  "tika-s0104t0:1120_4": "Sesesupi ayaṃ nayo.",
  "tika-s0104t0:1120_5": "Phaḷubījanti pabbabījaṃ.",
  "tika-s0104t0:1120_6": "Paccayantarasamavāye sadisaphaluppattiyā visesakāraṇabhāvato viruhanasamatthe sāraphale niruḷho bīja-",
  "tika-s0104t0:1120_7": "saddo tadatthasiddhiyā mūlādīsupi kesuci pavattatīti mūlādito nivattanatthaṃ ekena bīja-",
  "tika-s0104t0:1120_8": "saddena visesetvā “bījabīja”nti vuttaṃ yathā “rūpaṃrūpaṃ,",
  "tika-s0104t0:1120_9": "dukkhadukkha”nti ca.",
  "tika-s0104t0:1120_10": "Nīlatiṇarukkhādikassāti allatiṇassa ceva allarukkhādikassa ca. Ādi-",
  "tika-s0104t0:1120_11": "saddena osadhigacchalatādayo veditabbā.",
  "tika-s0104t0:1120_12": "Samārambho idha vikopanaṃ,",
  "tika-s0104t0:1120_13": "tañca chedanādiyevāti vuttaṃ “chedanabhedanapacanādibhāvenā”ti.",
  "tika-s0104t0:1120_14": "Nanu ca rukkhādayo cittarahitatāya na jīvā,",
  "tika-s0104t0:1120_15": "cittarahitatā ca paripphandanābhāvato,",
  "tika-s0104t0:1120_16": "chinne viruhanato,",
  "tika-s0104t0:1120_17": "visadisajātikabhāvato,",
  "tika-s0104t0:1120_18": "catuyoniapariyāpannato ca veditabbā.",
  "tika-s0104t0:1120_19": "Vuḍḍhi pana pavāḷasilālavaṇādīnampi vijjatīti na tesaṃ jīvatābhāve kāraṇaṃ.",
  "tika-s0104t0:1120_20": "Visayaggahaṇañca nesaṃ parikappanāmattaṃ supanaṃ viya ciñcādīnaṃ,",
  "tika-s0104t0:1120_21": "tathā kaṭukambilāsādinā dohaḷādayo.",
  "tika-s0104t0:1120_22": "Tattha kasmā bījagāmabhūtagāmasamārambhā paṭivirati icchitāti?",
  "tika-s0104t0:1120_23": "Samaṇasāruppato,",
  "tika-s0104t0:1120_24": "tannissitasattānukampanato ca.",
  "tika-s0104t0:1120_25": "Tenevāha āḷavakānaṃ rukkhacchedanādivatthūsu “jīvasaññino hi moghapurisā manussā rukkhasmi”ntiādi.",
  "tika-s0104t0:1121_0": "Ekaṃ bhattaṃ ekabhattaṃ,",
  "tika-s0104t0:1121_1": "tamassa atthi ekasmiṃ divase ekavārameva bhuñjanatoti ekabhattiko.",
  "tika-s0104t0:1121_2": "Tayidaṃ ekabhattaṃ kadā bhuñjitabbanti sandhāya vuttaṃ “pātarāsabhatta”ntiādi,",
  "tika-s0104t0:1121_3": "dvīsu bhattesu pātarāsabhattaṃ sandhāyāhāti adhippāyo.",
  "tika-s0104t0:1121_4": "Pāto asitabbanti pātarāsaṃ.",
  "tika-s0104t0:1121_5": "Sāyaṃ asitabbanti sāyamāsaṃ,",
  "tika-s0104t0:1121_6": "tadeva bhattaṃ tathā. Eka-",
  "tika-s0104t0:1121_7": "saddo cettha majjhanhikakālaparicchedabhāvena payutto,",
  "tika-s0104t0:1121_8": "na tadantogadhavārabhāvenāti dasseti “tasmā”tiādinā.",
  "tika-s0104t0:1122_0": "Rattiyā bhojanaṃ uttarapadalopato rattisaddena vuttaṃ,",
  "tika-s0104t0:1122_1": "taddhitavasena vā tathāyevādhippāyasambhavato,",
  "tika-s0104t0:1122_2": "tenāha “rattiyā”tiādi.",
  "tika-s0104t0:1122_3": "Aruṇuggamanato paṭṭhāya yāva majjhanhikā ayaṃ buddhādīnaṃ ariyānaṃ āciṇṇasamāciṇṇo bhojanassa kālo nāma,",
  "tika-s0104t0:1122_4": "tadañño vikālo.",
  "tika-s0104t0:1122_5": "Tattha dutiyapadena rattibhojanassa paṭikkhittattā aparanhova idha vikāloti pārisesanayena tatiyapadassa",
  "tika-s0104t0:1122_6": "atthaṃ dīpetuṃ “atikkante majjhanhike”tiādi vuttaṃ.",
  "tika-s0104t0:1122_7": "Bhāvasādhano cettha bhojana-",
  "tika-s0104t0:1122_8": "saddo ajjhoharaṇatthavācakoti dīpeti “yāva sūriyatthaṅgamanā bhojana”nti iminā.",
  "tika-s0104t0:1122_9": "Kassa pana tadajjhoharaṇanti?",
  "tika-s0104t0:1122_10": "Yāmakālikādīnamanuññātattā,",
  "tika-s0104t0:1122_11": "vikālabhojanasaddassa ca yāvakālikajjhoharaṇeyeva niruḷhattā “yāvakālikassā”ti viññāyati.",
  "tika-s0104t0:1122_12": "Ayaṃ panettha aṭṭhakathāvaseso ācariyānaṃ nayo –",
  "tika-s0104t0:1122_13": "bhuñjitabbaṭṭhena bhojanaṃ,",
  "tika-s0104t0:1122_14": "yāgubhattādi sabbaṃ yāvakālikavatthu.",
  "tika-s0104t0:1122_15": "Yathā ca “rattūparato”ti ettha rattibhojanaṃ rattisaddena vuccati,",
  "tika-s0104t0:1122_16": "evamettha bhojanajjhoharaṇaṃ bhojanasaddena.",
  "tika-s0104t0:1122_17": "Vikāle bhojanaṃ vikālabhojanaṃ,",
  "tika-s0104t0:1122_18": "tato vikālabhojanā.",
  "tika-s0104t0:1122_19": "Vikāle yāvakālikavatthussa ajjhoharaṇāti atthoti.",
  "tika-s0104t0:1122_20": "Īdisā guṇavibhūti na buddhakāleyevāti āha “anomānadītīre”tiādi.",
  "tika-s0104t0:1122_21": "Ayaṃ pana pāḷiyaṃ anusandhikkamo –",
  "tika-s0104t0:1122_22": "ekasmiṃ divase ekavārameva bhuñjanato “ekabhattiko”ti vutte rattibhojanopi siyāti tannivāraṇatthaṃ “rattūparato”ti vuttaṃ.",
  "tika-s0104t0:1122_23": "Evaṃ sati sāyanhabhojīpi ekabhattiko siyāti tadāsaṅkānivattanatthaṃ “virato vikālabhojanā”ti vuttanti.",
  "tika-s0104t0:1123_0": "Saṅkhepato “sabbapāpassa akaraṇa”ntiādi nayappavattaṃ bhagavato sāsanaṃ sachandarāgappavattito naccādīnaṃ",
  "tika-s0104t0:1123_1": "dassanaṃ nānulometīti āha “sāsanassa ananulomattā”ti.",
  "tika-s0104t0:1123_2": "Visucati sāsanaṃ vijjhati ananulomikabhāvenāti visūkaṃ,",
  "tika-s0104t0:1123_3": "paṭiviruddhanti vuttaṃ hoti.",
  "tika-s0104t0:1123_4": "Tatra upamaṃ dasseti “paṭāṇībhūta”nti iminā,",
  "tika-s0104t0:1123_5": "paṭāṇīsaṅkhātaṃ kīlaṃ viya bhūtanti attho.",
  "tika-s0104t0:1123_6": "“Visūka”nti etassa paṭāṇībhūtanti atthamāhātipi vadanti.",
  "tika-s0104t0:1123_7": "Attanā payojiyamānaṃ,",
  "tika-s0104t0:1123_8": "parehi payojāpiyamānañca naccaṃ naccabhāvasāmaññato pāḷiyaṃ ekeneva naccasaddena sāmaññaniddesanayena gahitaṃ,",
  "tika-s0104t0:1123_9": "ekasesanayena vā.",
  "tika-s0104t0:1123_10": "Tathā gītavāditasaddehi gāyanagāyāpanavādanavādāpanānīti āha “naccananaccāpanādivasenā”ti.",
  "tika-s0104t0:1123_11": "Suddhahetutājotanavasena hi dvādhippāyikā ete saddā.",
  "tika-s0104t0:1123_12": "Naccañca gītañca vāditañca visūkadassanañca naccagītavāditavisūkadassanaṃ,",
  "tika-s0104t0:1123_13": "samāhāravasenettha ekattaṃ.",
  "tika-s0104t0:1123_14": "Aṭṭhakathāyaṃ pana yathāpāṭhaṃ vākyāvatthikantavacanena saha samuccayasamāsadassanatthaṃ “naccā cā”tiādi vuttaṃ.",
  "tika-s0104t0:1123_15": "Evaṃ sabbattha īdisesu.",
  "tika-s0104t0:1123_16": "(Dassanavisaye mayūranaccādipaṭikkhipanena naccāpanavisayepi paṭikkhipanaṃ daṭṭhabbaṃ) “naccādīni hī”tiādinā yathāvuttatthasamatthanaṃ.",
  "tika-s0104t0:1123_17": "Dassanena cettha savanampi saṅgahitaṃ virūpekasesanayena,",
  "tika-s0104t0:1123_18": "yathāsakaṃ vā visayassa ālocanasabhāvatāya pañcannaṃ viññāṇānaṃ savanakiriyāyapi dassanasaṅkhepasambhavato “dassanā” icceva vuttaṃ.",
  "tika-s0104t0:1123_19": "Tenevāha “pañcahi viññāṇehi na kiñci dhammaṃ paṭijānāti aññatra atinipātamattā”ti.",
  "tika-s0104t0:1124_0": "“Visūkabhūtā dassanā cā”ti etena avisūkabhūtassa pana gītassa savanaṃ kadāci vaṭṭatīti dasseti.",
  "tika-s0104t0:1124_1": "Tathā hi vuttaṃ paramatthajotikāya khuddakapāṭhaṭṭhakathāya “dhammūpasaṃhitampi cettha gītaṃ na vaṭṭati,",
  "tika-s0104t0:1124_2": "gītūpasaṃhito pana dhammo vaṭṭatī”ti katthaci pana na-",
  "tika-s0104t0:1124_3": "kāravipariyāyena pāṭho dissati.",
  "tika-s0104t0:1124_4": "Ubhayatthāpi ca gīto ce dhammānulomatthapaṭisaṃyuttopi na vaṭṭati,",
  "tika-s0104t0:1124_5": "dhammo ce gītasaddapaṭisaṃyuttopi vaṭṭatīti adhippāyo veditabbo.",
  "tika-s0104t0:1124_6": "“Na bhikkhave,",
  "tika-s0104t0:1124_7": "gītassarena dhammo gāyitabbo,",
  "tika-s0104t0:1124_8": "yo gāyeyya,",
  "tika-s0104t0:1124_9": "āpatti dukkaṭassā”ti hi desanāya eva paṭikkhepo,",
  "tika-s0104t0:1124_10": "na savanāya.",
  "tika-s0104t0:1124_11": "Imassa ca sikkhāpadassa visuṃ paññāpanato viññāyati “gītassarena desitopi dhammo na gīto”ti.",
  "tika-s0104t0:1124_12": "Yañca sakkapañhasuttavaṇṇanāyaṃ sevitabbāsevitabbasaddaṃ niddharantena “yaṃ pana atthanissitaṃ dhammanissitaṃ",
  "tika-s0104t0:1124_13": "kumbhadāsigītampi suṇantassa pasādo vā uppajjati,",
  "tika-s0104t0:1124_14": "nibbidā vā saṇṭhāti,",
  "tika-s0104t0:1124_15": "evarūpo saddo sevitabbo”ti vuttaṃ,",
  "tika-s0104t0:1124_16": "taṃ asamādānasikkhāpadassa sevitabbatāmattapariyāyena vuttaṃ.",
  "tika-s0104t0:1124_17": "Samādānasikkhāpadassa hi evarūpaṃ suṇantassa sikkhāpadasaṃvaraṃ bhijjati gītasaddabhāvatoti veditabbaṃ.",
  "tika-s0104t0:1124_18": "Tathā hi vinayaṭṭhakathāsu vuttaṃ “gītanti naṭādīnaṃ vā gītaṃ hotu,",
  "tika-s0104t0:1124_19": "ariyānaṃ parinibbānakāle ratanattayaguṇūpasaṃhitaṃ sādhukīḷanagītaṃ vā,",
  "tika-s0104t0:1124_20": "asaṃyatabhikkhūnaṃ dhammabhāṇakagītaṃ vā,",
  "tika-s0104t0:1124_21": "antamaso dantagītampi,",
  "tika-s0104t0:1124_22": "yaṃ “gāyissāmā”ti pubbabhāge okūjitaṃ karonti,",
  "tika-s0104t0:1124_23": "sabbametaṃ gītaṃ nāmā”ti.",
  "tika-s0104t0:1125_0": "Kiñcāpi mālā-",
  "tika-s0104t0:1125_1": "saddo loke baddhapupphavācako,",
  "tika-s0104t0:1125_2": "sāsane pana ruḷhiyā abaddhapupphesupi vaṭṭati,",
  "tika-s0104t0:1125_3": "tasmā yaṃ kiñci pupphaṃ baddhamabaddhaṃ vā,",
  "tika-s0104t0:1125_4": "taṃ sabbaṃ “mālā” tveva daṭṭhabbanti āha “yaṃ kiñci puppha”nti.",
  "tika-s0104t0:1125_5": "“Yaṃ kiñci gandha”nti cettha vāsacuṇṇadhūpādikaṃ vilepanato aññaṃ yaṃ kiñci gandhajātaṃ.",
  "tika-s0104t0:1125_6": "Vuttatthaṃ viya hi vuccamānatthamantarenāpi saddo atthavisesavācako.",
  "tika-s0104t0:1125_7": "Chavirāgakaraṇanti vilepanena chaviyā rañjanatthaṃ pisitvā paṭiyattaṃ yaṃ kiñci gandhacuṇṇaṃ.",
  "tika-s0104t0:1125_8": "Piḷandhanaṃ dhāraṇaṃ.",
  "tika-s0104t0:1125_9": "Ūnaṭṭhānapūraṇaṃ maṇḍanaṃ.",
  "tika-s0104t0:1125_10": "Gandhavasena,",
  "tika-s0104t0:1125_11": "chavirāgavasena ca sādiyanaṃ vibhūsanaṃ.",
  "tika-s0104t0:1125_12": "Tadevatthaṃ puggalādhiṭṭhānena dīpeti “tattha piḷandhanto”tiādinā.",
  "tika-s0104t0:1125_13": "Tathā ceva majjhimaṭṭhakathāyampi vuttaṃ,",
  "tika-s0104t0:1125_14": "paramatthajotikāyaṃ pana khuddakapāṭhaṭṭhakathāyaṃ “mālādīsu dhāraṇādīni yathāsaṅkhyaṃ yojetabbānī”ti ettakameva vuttaṃ.",
  "tika-s0104t0:1125_15": "Tatthāpi yojentena yathāvuttanayeneva yojetabbāni.",
  "tika-s0104t0:1125_16": "Kiṃ panetaṃ kāraṇanti āha “yāyā”tiādi.",
  "tika-s0104t0:1125_17": "Yāya dussīlyacetanāya karoti,",
  "tika-s0104t0:1125_18": "sā idha kāraṇaṃ.",
  "tika-s0104t0:1125_19": "“Tato paṭivirato”ti hi ubhayattha sambandhitabbaṃ,",
  "tika-s0104t0:1125_20": "eteneva “mālā…pe…",
  "tika-s0104t0:1125_21": "vibhūsanānaṃ ṭhānaṃ, mālā…pe…",
  "tika-s0104t0:1125_22": "vibhūsanāneva vā ṭhāna”nti samāsampi dasseti.",
  "tika-s0104t0:1125_23": "Tadākārappavatto cetanādidhammoyeva hi dhāraṇādikiriyā.",
  "tika-s0104t0:1125_24": "Tattha ca cetanāsampayuttadhammānaṃ kāraṇaṃ sahajātādopakārakato,",
  "tika-s0104t0:1125_25": "padhānato ca.",
  "tika-s0104t0:1125_26": "“Cetayitvā kammaṃ karoti kāyena vācāya manasā”ti hi vuttaṃ.",
  "tika-s0104t0:1125_27": "Dhāraṇādibhūtā eva ca cetanā ṭhānanti. Ṭhāna-",
  "tika-s0104t0:1125_28": "saddo paccekaṃ yojetabbo dvandapadato suyyamānattā.",
  "tika-s0104t0:1126_0": "Uccāti uccasaddena akārantena samānatthaṃ ākārantaṃ ekaṃ saddantaraṃ accuggatavācakanti āha “pamāṇātikkanta”nti.",
  "tika-s0104t0:1126_1": "Seti etthāti sayanaṃ, mañcādi.",
  "tika-s0104t0:1126_2": "Samaṇasārupparahitattā,",
  "tika-s0104t0:1126_3": "gahaṭṭhehi ca seṭṭhasammatattā akappiyapaccattharaṇaṃ “mahāsayana”nti idhādhippetanti dassetuṃ “akappiyattharaṇa”nti vuttaṃ.",
  "tika-s0104t0:1126_4": "Nisīdanaṃ panettha sayaneneva saṅgahitanti daṭṭhabbaṃ.",
  "tika-s0104t0:1126_5": "Yasmā pana ādhāre paṭikkhitte tadādhārakiriyāpi paṭikkhittāva hoti,",
  "tika-s0104t0:1126_6": "tasmā “uccāsayanamahāsayanā” icceva vuttaṃ.",
  "tika-s0104t0:1126_7": "Atthato pana tadupabhogabhūtanisajjānipajjanehi virati dassitāti veditabbaṃ.",
  "tika-s0104t0:1126_8": "Atha vā “uccāsayanamahāsayanā”ti esa niddeso ekasesanayena yathā “nāmarūpapaccayā saḷāyatana”nti etasmimpi",
  "tika-s0104t0:1126_9": "vikappe āsanapubbakattā sayanakiriyāya sayanaggahaṇeneva āsanampi gahitanti veditabbaṃ.",
  "tika-s0104t0:1126_10": "Kiriyāvācakaāsanasayanasaddalopato uttarapadalopaniddesotipi vinayaṭīkāyaṃ vuttaṃ.",
  "tika-s0104t0:1127_0": "Jātameva rūpamassa na vippakāranti jātarūpaṃ,",
  "tika-s0104t0:1127_1": "satthuvaṇṇaṃ.",
  "tika-s0104t0:1127_2": "Rañjīyati setavaṇṇatāya,",
  "tika-s0104t0:1127_3": "rañjanti vā ettha sattāti rajataṃ yathā “nesaṃ padakkanta”nti.",
  "tika-s0104t0:1127_4": "“Cattāro vīhayo guñjā,",
  "tika-s0104t0:1127_5": "dve guñjā māsako bhave”ti vuttalakkhaṇena vīsatimāsako nīlakahāpaṇo vā dudradāmakādiko vā taṃtaṃdesavohārānurūpaṃ kato kahāpaṇo.",
  "tika-s0104t0:1127_6": "Lohādīhi kato lohamāsakādiko.",
  "tika-s0104t0:1127_7": "Ye vohāraṃ gacchantīti pariyādānavacanaṃ.",
  "tika-s0104t0:1127_8": "Vohāranti ca kayavikkayavasena sabbohāraṃ.",
  "tika-s0104t0:1127_9": "Aññehi gāhāpane,",
  "tika-s0104t0:1127_10": "upanikkhittasādiyane ca paṭiggahaṇattho labbhatīti āha “na uggaṇhāpeti na upanikkhittaṃ sādiyatī”ti.",
  "tika-s0104t0:1127_11": "Atha vā tividhaṃ paṭiggahaṇaṃ kāyena vācāya manasā.",
  "tika-s0104t0:1127_12": "Tattha kāyena paṭiggahaṇaṃ uggahaṇaṃ.",
  "tika-s0104t0:1127_13": "Vācāya paṭiggahaṇaṃ uggahāpanaṃ.",
  "tika-s0104t0:1127_14": "Manasā paṭiggahaṇaṃ sādiyanaṃ.",
  "tika-s0104t0:1127_15": "Tividhampetaṃ paṭiggahaṇaṃ sāmaññaniddesena,",
  "tika-s0104t0:1127_16": "ekasesanayena vā gahetvā paṭiggahaṇāti vuttanti āha “neva naṃ uggaṇhātī”tiādi.",
  "tika-s0104t0:1127_17": "Esa nayo āmakadhaññapaṭiggahaṇātiādīsupi.",
  "tika-s0104t0:1128_0": "Nīvārādiupadhaññassa sāliyādimūladhaññantogadhattā “sattavidhassāpī”ti vuttaṃ.",
  "tika-s0104t0:1128_1": "Saṭṭhidinaparipāko sukadhaññaviseso sāli nāma salīyate sīlāghateti katvā.",
  "tika-s0104t0:1128_2": "Dabbaguṇapakāse pana –",
  "tika-s0104t0:1129_0": "“Atha dhaññaṃ tidhā sāli-saṭṭhikavīhibhedato;",
  "tika-s0104t0:1130_0": "Sālayo hemantā tatra, saṭṭhikā gimhajā api;",
  "tika-s0104t0:1131_0": "Vīhayo tvāsaḷhākhyātā, vassakālasamubbha vā”ti. –",
  "tika-s0104t0:1132_0": "Vuttaṃ. Vahati,",
  "tika-s0104t0:1132_1": "brūheti vā sattānaṃ jīvitanti vīhi, sassaṃ.",
  "tika-s0104t0:1132_2": "Yuvitabbo missitabboti yavo.",
  "tika-s0104t0:1132_3": "So hi atilūkhatāya aññena missetvā paribhuñjīyati.",
  "tika-s0104t0:1132_4": "Gudhati parivedhati palibuddhatīti godhūmo,",
  "tika-s0104t0:1132_5": "yaṃ “milakkhabhojana”ntipi vadanti.",
  "tika-s0104t0:1132_6": "Sobhanattā kamanīyabhāvaṃ gacchatīti kaṅgu,",
  "tika-s0104t0:1132_7": "atisukhumadhaññaviseso.",
  "tika-s0104t0:1132_8": "Varīyati atilūkhatāya nivārīyati,",
  "tika-s0104t0:1132_9": "khuddāpaṭivinayanato vā bhajīyatīti varako.",
  "tika-s0104t0:1132_10": "Koraṃ rudhiraṃ dūsatīti kudrūsako,",
  "tika-s0104t0:1132_11": "vaṇṇasaṅkamanena yo “govaḍḍhano”tipi vuccati.",
  "tika-s0104t0:1132_12": "Tāni sattapi sappabhedā nidhāne posane sādhuttena “dhaññānī”ti vuccanti.",
  "tika-s0104t0:1132_13": "“Na kevalañcā”tiādinā sampaṭicchanaṃ,",
  "tika-s0104t0:1132_14": "parāmasanañca idha paṭiggahaṇasaddena vuttanti dasseti.",
  "tika-s0104t0:1132_15": "Evamīdisesu.",
  "tika-s0104t0:1132_16": "“Anujānāmi bhikkhave,",
  "tika-s0104t0:1132_17": "vasāni bhesajjāni acchavasaṃ macchavasaṃ susukāvasaṃ sūkaravasaṃ gadrabhavasa”nti vuttattā idaṃ pañcavidhampi bhesajjaṃ odissa anuññātaṃ nāma.",
  "tika-s0104t0:1132_18": "Tassa pana “kāle paṭiggahita”nti vuttattā paṭiggahaṇaṃ vaṭṭatīti āha “aññatra odissa anuññātā”ti. Maṃsa-",
  "tika-s0104t0:1132_19": "saddena macchānampi maṃsaṃ gahitaṃ evāti dassetuṃ “āmakamaṃsamacchāna”nti vuttaṃ,",
  "tika-s0104t0:1132_20": "tikoṭiparisuddhaṃ macchamaṃsaṃ anuññātaṃ adiṭṭhaṃ, asutaṃ,",
  "tika-s0104t0:1132_21": "aparisaṅkitanti vā payogassa dassanato virūpekasesanayo dassito anenāti veditabbaṃ.",
  "tika-s0104t0:1133_0": "Kāmaṃ lokiyā –",
  "tika-s0104t0:1134_0": "“Aṭṭhavassā bhave gorī, dasavassā tu kaññakā;",
  "tika-s0104t0:1135_0": "Sampatte dvādasavasse, kumārītibhidhīyate”ti. –",
  "tika-s0104t0:1136_0": "Vadanti.",
  "tika-s0104t0:1136_1": "Idha pana purisantaragatāgatavasena itthikumārikābhedoti āha “itthīti purisantaragatā”tiādi.",
  "tika-s0104t0:1136_2": "Dāsidāsavasenevāti dāsidāsavohāravaseneva.",
  "tika-s0104t0:1136_3": "Evaṃ vutteti tādisena kappiyavacanena vutte.",
  "tika-s0104t0:1136_4": "Vinayaṭṭhakathāsu āgatavinicchayaṃ sandhāya “vinayavasenā”ti vuttaṃ.",
  "tika-s0104t0:1136_5": "So kuṭikārasikkhāpadavaṇṇanādīsu gahetabbo.",
  "tika-s0104t0:1137_0": "Bījaṃ khipanti ettha,",
  "tika-s0104t0:1137_1": "khittaṃ vā bījaṃ tāyatīti khettaṃ,",
  "tika-s0104t0:1137_2": "kedāroti āha “yasmiṃ pubbaṇṇaṃ ruhatī”ti.",
  "tika-s0104t0:1137_3": "Aparaṇṇassa pubbe pavattamannaṃ pubbaṇṇaṃ na-",
  "tika-s0104t0:1137_4": "kārassa ṇa-",
  "tika-s0104t0:1137_5": "kāraṃ katvā, sāliādi.",
  "tika-s0104t0:1137_6": "Vasanti patiṭṭhahanti aparaṇṇāni etthāti vatthūti atthaṃ dasseti “vatthu nāmā”tiādinā.",
  "tika-s0104t0:1137_7": "Pubbaṇṇassa aparaṃ pavattamannaṃ aparaṇṇaṃ vuttanayena.",
  "tika-s0104t0:1137_8": "Evaṃ aṭṭhakathānayānurūpaṃ atthaṃ dassetvā idāni “khettaṃ nāma yattha pubbaṇṇaṃ vā aparaṇṇaṃ vā jāyatī”ti",
  "tika-s0104t0:1137_9": "vuttavinayapāḷinayānurūpampi atthaṃ dassento “yattha vā”tiādimāha.",
  "tika-s0104t0:1137_10": "Tadatthāyāti khettatthāya.",
  "tika-s0104t0:1137_11": "Akatabhūmibhāgoti aparisaṅkhato taduddesiko bhūmibhāgo.",
  "tika-s0104t0:1137_12": "“Khettavatthu sīsenā”tiādinā nidassanamattametanti dasseti. Ādi-",
  "tika-s0104t0:1137_13": "saddena pokkharaṇīkūpādayo saṅgahitā.",
  "tika-s0104t0:1138_0": "Dūtassa idaṃ,",
  "tika-s0104t0:1138_1": "dūtena vā kātumarahatīti dūteyyaṃ.",
  "tika-s0104t0:1138_2": "Paṇṇanti lekhasāsanaṃ.",
  "tika-s0104t0:1138_3": "Sāsananti mukhasāsanaṃ.",
  "tika-s0104t0:1138_4": "Gharā gharanti aññasmā gharā aññaṃ gharaṃ.",
  "tika-s0104t0:1138_5": "Khuddakagamananti dūteyyagamanato appataragamanaṃ,",
  "tika-s0104t0:1138_6": "anaddhānagamanaṃ rassagamananti attho.",
  "tika-s0104t0:1138_7": "Tadubhayesaṃ anuyuñjanaṃ anuyogoti āha “tadubhayakaraṇa”nti.",
  "tika-s0104t0:1138_8": "Tasmāti tadubhayakaraṇasseva anuyogabhāvato.",
  "tika-s0104t0:1139_0": "Kayanaṃ kayo,",
  "tika-s0104t0:1139_1": "paramparā gahetvā attano dhanassa dānaṃ. Kī-",
  "tika-s0104t0:1139_2": "saddañhi dabbavinimaye paṭhanti vikkayanaṃ vikkayo,",
  "tika-s0104t0:1139_3": "paṭhamameva attano dhanassa paresaṃ dānanti vadanti.",
  "tika-s0104t0:1139_4": "Sāratthadīpaniyādīsu pana “kaya”nti parabhaṇḍassa gahaṇaṃ.",
  "tika-s0104t0:1139_5": "Vikkayanti attano bhaṇḍassa dāna”nti vuttaṃ.",
  "tika-s0104t0:1139_6": "Tadeva “kayitañca hoti parabhaṇḍaṃ attano hatthagataṃ karontena,",
  "tika-s0104t0:1139_7": "vikkītañca attano bhaṇḍaṃ parahatthagataṃ karontenā”ti vinayaṭṭhakathāvacanena sameti.",
  "tika-s0104t0:1139_8": "Vañcanaṃ māyākaraṇaṃ,",
  "tika-s0104t0:1139_9": "paṭibhānakaraṇavasena upāyakusalatāya parasantakaggahaṇanti vuttaṃ hoti.",
  "tika-s0104t0:1139_10": "Tulā nāma yāya tulīyati pamīyati,",
  "tika-s0104t0:1139_11": "tāya kūṭaṃ “tulākūṭa”nti vuccati.",
  "tika-s0104t0:1139_12": "Taṃ pana karonto tulāya rūpaaṅgagahaṇākārapaṭicchannasaṇṭhānavasena karotīti catubbidhatā vuttā.",
  "tika-s0104t0:1139_13": "Attanā gahetabbaṃ bhaṇḍaṃ pacchābhāge,",
  "tika-s0104t0:1139_14": "paresaṃ dātabbaṃ pubbabhāge katvā minentīti āha “gaṇhanto pacchābhāge”tiādi.",
  "tika-s0104t0:1139_15": "Akkamati nippīḷati,",
  "tika-s0104t0:1139_16": "pubbabhāge akkamatīti sambandho.",
  "tika-s0104t0:1139_17": "Mūle rajjunti tulāya mūle yojitaṃ rajjuṃ.",
  "tika-s0104t0:1139_18": "Tathā agge.",
  "tika-s0104t0:1139_19": "Tanti ayacuṇṇaṃ.",
  "tika-s0104t0:1140_0": "Kanati dibbatīti kaṃso,",
  "tika-s0104t0:1140_1": "suvaṇṇarajatādimayā bhojanapānapattā.",
  "tika-s0104t0:1140_2": "Idha pana sovaṇṇamaye pānapatteti āha “suvaṇṇapātī”ti.",
  "tika-s0104t0:1140_3": "Tāya vañcananti nikativasena vañcanaṃ.",
  "tika-s0104t0:1140_4": "“Patirūpakaṃ dassetvā parasantakagahaṇañhi nikati,",
  "tika-s0104t0:1140_5": "paṭibhānakaraṇavasena pana upāyakusalatāya vañcana”nti nikativañcanaṃ bhedato kaṇhajātakaṭṭhakathādīsu vuttaṃ,",
  "tika-s0104t0:1140_6": "idha pana tadubhayampi “vañcana”micceva.",
  "tika-s0104t0:1140_7": "“Katha”ntiādinā hi patirūpakaṃ dassetvā parasantakagahaṇameva vibhāveti.",
  "tika-s0104t0:1140_8": "Samagghataranti tāsaṃ pātīnaṃ aññamaññaṃ samakaṃ agghavisesaṃ.",
  "tika-s0104t0:1140_9": "Pāsāṇeti bhūtābhūtabhāvasañjānanake pāsāṇe.",
  "tika-s0104t0:1140_10": "Ghaṃsaneneva suvaṇṇabhāvasaññāpanaṃ siddhanti “ghaṃsitvā”tveva vuttaṃ.",
  "tika-s0104t0:1141_0": "Hadayanti nāḷiādiminanabhājanānaṃ abbhantaraṃ,",
  "tika-s0104t0:1141_1": "tasmiṃ bhedo chiddakaraṇaṃ hadayabhedo.",
  "tika-s0104t0:1141_2": "Tilādīnaṃ nāḷiādīhi minanakāle ussāpitā sikhāyeva sikhā,",
  "tika-s0104t0:1141_3": "tassā bhedo hāpanaṃ sikhābhedo.",
  "tika-s0104t0:1142_0": "Rajjuyā bhedo visamakaraṇaṃ rajjubhedo.",
  "tika-s0104t0:1142_1": "Tānīti sappitelādīni.",
  "tika-s0104t0:1142_2": "Antobhājaneti paṭhamaṃ nikkhittabhājane.",
  "tika-s0104t0:1142_3": "Ussāpetvāti uggamāpetvā,",
  "tika-s0104t0:1142_4": "uddhaṃ rāsiṃ katvāti vuttaṃ hoti.",
  "tika-s0104t0:1142_5": "Chindantoti apanento.",
  "tika-s0104t0:1143_0": "Kattabbakammato uddhaṃ koṭanaṃ paṭihananaṃ ukkoṭanaṃ.",
  "tika-s0104t0:1143_1": "Abhūtakārīnaṃ lañjaggahaṇaṃ,",
  "tika-s0104t0:1143_2": "na pana puna kammāya ukkoṭanamattanti āha “assāmike…pe…",
  "tika-s0104t0:1143_3": "ggahaṇa”nti.",
  "tika-s0104t0:1143_4": "Upāyehīti kāraṇapatirūpakehi.",
  "tika-s0104t0:1143_5": "Tatrāti tasmiṃ vañcane.",
  "tika-s0104t0:1143_6": "“Vatthu”nti avatvā “ekaṃ vatthu”nti vadanto aññānipi atthi bahūnīti dasseti.",
  "tika-s0104t0:1143_7": "Aññānipi hi sasavatthuādīni tattha tattha vuttāni.",
  "tika-s0104t0:1143_8": "Miganti mahantaṃ migaṃ.",
  "tika-s0104t0:1143_9": "Tena hīti migaggahaṇe uyyojanaṃ,",
  "tika-s0104t0:1143_10": "yena vā kāraṇena “migaṃ me dehī”ti āha,",
  "tika-s0104t0:1143_11": "tena kāraṇenāti attho. Hi-",
  "tika-s0104t0:1143_12": "saddo nipātamattaṃ.",
  "tika-s0104t0:1143_13": "Yogavasenāti vijjājappanādipayogavasena.",
  "tika-s0104t0:1143_14": "Māyāvasenāti mantajappanaṃ vinā abhūtassāpi bhūtākārasaññāpanāya cakkhumohanamāyāya vasena.",
  "tika-s0104t0:1143_15": "Yāya hi amaṇiādayopi maṇiādiākārena dissanti.",
  "tika-s0104t0:1143_16": "Pāmaṅgo nāma kulācārayutto ābharaṇaviseso,",
  "tika-s0104t0:1143_17": "yaṃ loke “yaññopavitta”nti vadanti.",
  "tika-s0104t0:1143_18": "Vakkalittherāpadānepi vuttaṃ –",
  "tika-s0104t0:1144_0": "“Passathetaṃ māṇavakaṃ, pītamaṭṭhanivāsanaṃ;",
  "tika-s0104t0:1145_0": "Hemayaññopavittaṅgaṃ, jananettamanohara”nti. ;",
  "tika-s0104t0:1146_0": "Tadaṭṭhakathāyampi “pītamaṭṭhanivāsananti siliṭṭhasuvaṇṇavaṇṇavatthe nivatthanti attho.",
  "tika-s0104t0:1146_1": "Hemayaññopavittaṅganti suvaṇṇapāmaṅgalaggitagattanti attho”ti savanaṃ saṭhanaṃ sāvi,",
  "tika-s0104t0:1146_2": "anujukatā,",
  "tika-s0104t0:1146_3": "tenāha “kuṭilayogo”ti,",
  "tika-s0104t0:1146_4": "jimhatāyogoti attho.",
  "tika-s0104t0:1146_5": "“Etesaṃyevā”tiādinā tulyādhikaraṇataṃ dasseti.",
  "tika-s0104t0:1146_6": "“Tasmā”tiādi laddhaguṇadassanaṃ.",
  "tika-s0104t0:1146_7": "Ye pana catunnampi padānaṃ bhinnādhikaraṇataṃ vadanti,",
  "tika-s0104t0:1146_8": "tesaṃ vādamāha “kecī”tiādinā.",
  "tika-s0104t0:1146_9": "Tattha “kecī”ti sārasamāsakārakā ācariyā,",
  "tika-s0104t0:1146_10": "uttaravihāravāsino ca,",
  "tika-s0104t0:1146_11": "tesaṃ taṃ na yuttaṃ vañcanena saṅgahitasseva puna gahitattāti dasseti “taṃ panā”tiādinā.",
  "tika-s0104t0:1147_0": "Māraṇanti muṭṭhipahārakasātāḷanādīhi hiṃsanaṃ viheṭhanaṃ sandhāya vuttaṃ,",
  "tika-s0104t0:1147_1": "na tu pāṇātipātaṃ.",
  "tika-s0104t0:1147_2": "Viheṭhanatthepi hi vadha-",
  "tika-s0104t0:1147_3": "saddo dissati “attānaṃ vadhitvā vadhitvā rodeyyā”tiādīsu māraṇa-",
  "tika-s0104t0:1147_4": "saddopi idha viheṭhaneyeva vattatīti daṭṭhabbo.",
  "tika-s0104t0:1147_5": "Keci pana “pubbe pāṇātipātaṃ pahāyā’tiādīsu sayaṃkāro,",
  "tika-s0104t0:1147_6": "idha paraṃkāro”ti vadanti,",
  "tika-s0104t0:1147_7": "taṃ na sakkā tathā vattuṃ “kāyavacīpayogasamuṭṭhāpikā cetanā,",
  "tika-s0104t0:1147_8": "cha payogā”ti ca vuttattā.",
  "tika-s0104t0:1147_9": "Yathā hi appaṭiggāhabhāvasāmaññepi sati pabbajitehi appaṭiggahitabbavatthuvisesabhāvasandassanatthaṃ itthikumāridāsidāsādayo vibhāgena vuttā.",
  "tika-s0104t0:1147_10": "Yathā ca parasantakassa haraṇabhāvato adinnādānabhāvasāmaññepi sati tulākūṭādayo adinnādānavisesabhāvasandassanatthaṃ vibhāgena vuttā,",
  "tika-s0104t0:1147_11": "na evaṃ pāṇātipātapariyāyassa vadhassa puna gahaṇe payojanaṃ atthi tathāvibhajitabbassābhāvato,",
  "tika-s0104t0:1147_12": "tasmā yathāvuttoyevattho sundarataroti.",
  "tika-s0104t0:1148_0": "Viparāmosoti visesena samantato bhusaṃ mosāpanaṃ muyhanakaraṇaṃ,",
  "tika-s0104t0:1148_1": "thenanaṃ vā.",
  "tika-s0104t0:1148_2": "Theyyaṃ corikā mosoti hi pariyāyo.",
  "tika-s0104t0:1148_3": "So kāraṇavasena duvidhoti āha “himaviparāmoso”tiādi.",
  "tika-s0104t0:1148_4": "Musantīti corenti,",
  "tika-s0104t0:1148_5": "mosenti vā muyhanaṃ karonti,",
  "tika-s0104t0:1148_6": "mosetvā tesaṃ santakaṃ gaṇhantīti vuttaṃ hoti.",
  "tika-s0104t0:1148_7": "Yanti ca tassā kiriyāya parāmasanaṃ.",
  "tika-s0104t0:1148_8": "Maggappaṭipannaṃ jananti parapakkhepi adhikāro.",
  "tika-s0104t0:1148_9": "Ālopanaṃ vilumpanaṃ ālopo.",
  "tika-s0104t0:1148_10": "Sahasā karaṇaṃ sahasākāro.",
  "tika-s0104t0:1148_11": "Sahasā pavattitā sāhasikā,",
  "tika-s0104t0:1148_12": "sāva kiriyā tathā.",
  "tika-s0104t0:1149_0": "Ettāvatāti “pāṇātipātaṃ pahāyā”tiādinā “sahasākārā paṭivirato”ti pariyosānena etapparimāṇena pāṭhena.",
  "tika-s0104t0:1149_1": "Antarabhedaṃ aggahetvā pāḷiyaṃ yathārutamāgatavaseneva chabbīsatisikkhāpadasaṅgahametaṃ sīlaṃ yebhuyyena",
  "tika-s0104t0:1149_2": "sikkhāpadānamavibhattattā cūḷasīlaṃ nāmāti attho.",
  "tika-s0104t0:1149_3": "Desanāvasena hi idha cūḷamajjhimādibhāvo veditabbo,",
  "tika-s0104t0:1149_4": "na dhammavasena.",
  "tika-s0104t0:1149_5": "Tathā hi idhasaṅkhittena uddiṭṭhānaṃ sikkhāpadānaṃ avibhattānaṃ vibhajanavasena majjhimasīladesanā pavattā,",
  "tika-s0104t0:1149_6": "tenevāha “majjhimasīlaṃ vitthārento”ti.Cūḷasīlavaṇṇanā niṭṭhitā.",
  "tika-s0104t0:1150_0": "Majjhimasīlavaṇṇanā",
  "tika-s0104t0:1151_0": "11.",
  "tika-s0104t0:1151_1": "“Yathā vā paneke bhonto”tiādidesanāya sambandhamāha “idānī”tiādinā.",
  "tika-s0104t0:1151_2": "Tatthāyamaṭṭhakathāmuttako nayo –",
  "tika-s0104t0:1151_3": "yathāti opammatthe nipāto.",
  "tika-s0104t0:1151_4": "Vāti vikappanatthe,",
  "tika-s0104t0:1151_5": "tena imamatthaṃ vikappeti “ussāhaṃ katvā mama vaṇṇaṃ vadamānopi puthujjano pāṇātipātaṃ pahāya pāṇātipātā",
  "tika-s0104t0:1151_6": "paṭivirato”tiādinā parānuddesikanayena vā sabbathāpi ācārasīlamattameva vadeyya,",
  "tika-s0104t0:1151_7": "na taduttariṃ.",
  "tika-s0104t0:1151_8": "“Yathāpaneke bhonto samaṇabrāhmaṇabhāvaṃ paṭijānamānā,",
  "tika-s0104t0:1151_9": "parehi ca tathā sambhāviyamānā tadanurūpapaṭipattiṃ ajānanato,",
  "tika-s0104t0:1151_10": "asamatthanato ca na abhisambhuṇanti,",
  "tika-s0104t0:1151_11": "na evamayaṃ.",
  "tika-s0104t0:1151_12": "Ayaṃ pana samaṇo gotamo sabbathāpi samaṇasāruppapaṭipattiṃ pūresiyevā”ti evaṃ aññuddesikanayena vā sabbathāpi ācārasīlamattameva vadeyya,",
  "tika-s0104t0:1151_13": "na taduttarinti.",
  "tika-s0104t0:1151_14": "Panāti vacanālaṅkāre vikappanattheneva upanyāsādiatthassa sijjhanato.",
  "tika-s0104t0:1151_15": "Eketi aññe.",
  "tika-s0104t0:1151_16": "“Ekacce”tipi vadanti.",
  "tika-s0104t0:1151_17": "Bhontoti sādhūnaṃ piyasamudāhāro.",
  "tika-s0104t0:1151_18": "Sādhavo hi pare “bhonto”ti vā “devānaṃ piyā”ti vā “āyasmanto”ti vā samālapanti.",
  "tika-s0104t0:1151_19": "Samaṇabrāhmaṇāti yaṃ kiñci pabbajjaṃ upagatatāya samaṇā.",
  "tika-s0104t0:1151_20": "Jātimattena ca brāhmaṇāti.",
  "tika-s0104t0:1152_0": "Saddhā nāma idha catubbidhesu ṭhānesūti āha “kammañcā”tiādi.",
  "tika-s0104t0:1152_1": "Kammakammaphalasambandheneva idhalokaparalokasaddahanaṃ daṭṭhabbaṃ “ettha kammaṃ vipaccati,",
  "tika-s0104t0:1152_2": "kammaphalañca anubhavitabba”nti.",
  "tika-s0104t0:1152_3": "Tadatthaṃ byatirekato ñāpeti “ayaṃ me”tiādinā.",
  "tika-s0104t0:1152_4": "Paṭikarissatīti paccupakāraṃ karissati.",
  "tika-s0104t0:1152_5": "Tadeva samatthetuṃ “evaṃdinnāni hī”tiādimāha.",
  "tika-s0104t0:1152_6": "Desanāsīsamattaṃ padhānaṃ katvā nidassanato.",
  "tika-s0104t0:1152_7": "Tena catubbidhampi paccayaṃ nidassetīti vuttaṃ “atthato panā”tiādi.",
  "tika-s0104t0:1153_0": "“Seyyathida”nti ayaṃ saddo “so katamo”ti atthe eko nipāto,",
  "tika-s0104t0:1153_1": "nipātasamudāyo vā,",
  "tika-s0104t0:1153_2": "tena ca bījagāmabhūtagāmasamārambhapade saddakkamena appadhānabhūtopi bījagāmabhūtagāmo vibhajjitabbaṭṭhāne padhānabhūto viya paṭiniddisīyati.",
  "tika-s0104t0:1153_3": "Añño hi saddakkamo añño atthakkamoti āha “katamo so bījagāmabhūtagāmo”ti.",
  "tika-s0104t0:1153_4": "Tasmiñhi vibhatte tabbisayasamārambhopi vibhattova hoti.",
  "tika-s0104t0:1153_5": "Imamatthañhi dassetuṃ “yassa samārambhaṃ anuyuttā viharantī”ti vuttaṃ.",
  "tika-s0104t0:1153_6": "Teneva ca pāḷiyaṃ “mūlabīja”ntiādinā so niddiṭṭhoti.",
  "tika-s0104t0:1153_7": "Mūlameva bījaṃ mūlabījaṃ,",
  "tika-s0104t0:1153_8": "mūlaṃ bījaṃ etassātipi mūlabījanti idha dvidhā attho.",
  "tika-s0104t0:1153_9": "Sesapadesupi eseva nayo.",
  "tika-s0104t0:1153_10": "Ato na codetabbametaṃ “kasmā panettha bījagāmabhūtagāmaṃ pucchitvā bījagāmo eva vibhatto”ti.",
  "tika-s0104t0:1153_11": "Tattha hi paṭhamena atthena bījagāmo niddiṭṭho,",
  "tika-s0104t0:1153_12": "dutiyena bhūtagāmo,",
  "tika-s0104t0:1153_13": "duvidhopesa sāmaññaniddesena vā mūlabījañca mūlabījañca mūlabījanti ekasesanayena vā niddiṭṭhoti veditabbo,",
  "tika-s0104t0:1153_14": "teneva vakkhati “sabbañheta”ntiādiṃ.",
  "tika-s0104t0:1153_15": "Atīva visati bhesajjapayogesūti ativisaṃ,",
  "tika-s0104t0:1153_16": "ativisā vā,",
  "tika-s0104t0:1153_17": "yā “mahosadha”ntipi vuccati kacchakoti kāḷakacchako,",
  "tika-s0104t0:1153_18": "yaṃ “pilakkho”tipi vadanti.",
  "tika-s0104t0:1153_19": "Kapitthanoti ambilaṅkuraphalo setarukkho.",
  "tika-s0104t0:1153_20": "So hi kampati calatīti kapithano thanapaccayena,",
  "tika-s0104t0:1153_21": "kapīti vā makkaṭo,",
  "tika-s0104t0:1153_22": "tassa thanasadisaṃ phalaṃ yassāti kapitthano.",
  "tika-s0104t0:1153_23": "“Kapitthanoti pippalirukkho”ti hi visuddhimaggaṭīkāyaṃ vuttaṃ.",
  "tika-s0104t0:1153_24": "Phaḷubījaṃ nāma pabbabījaṃ.",
  "tika-s0104t0:1153_25": "Ajjakanti setapaṇṇāsaṃ.",
  "tika-s0104t0:1153_26": "Phaṇijjakanti samīraṇaṃ.",
  "tika-s0104t0:1153_27": "Hiriveranti vāraṃ.",
  "tika-s0104t0:1153_28": "Paccayantarasamavāye sadisaphaluppattiyā visesakāraṇabhāvato viruhanasamatthe sāraphale niruḷho bījasaddoti dasseti “viruhanasamatthamevā”ti iminā.",
  "tika-s0104t0:1153_29": "Itarañhi abījasaṅkhyaṃ gataṃ,",
  "tika-s0104t0:1153_30": "tañca kho rukkhato viyojitameva.",
  "tika-s0104t0:1153_31": "Aviyojitaṃ pana tathā vā hotu,",
  "tika-s0104t0:1153_32": "aññathā vā “bhūtagāmo”tveva vuccati yathāvuttena dutiyaṭṭhena.",
  "tika-s0104t0:1153_33": "Vinayā nurūpato tesaṃ visesaṃ dasseti “tatthā”tiādinā.",
  "tika-s0104t0:1153_34": "Yamettha vattabbaṃ,",
  "tika-s0104t0:1153_35": "taṃ heṭṭhā vuttameva.",
  "tika-s0104t0:1154_0": "12.",
  "tika-s0104t0:1154_1": "Sannidhānaṃ sannidhi,",
  "tika-s0104t0:1154_2": "tāya karīyateti sannidhikāro,",
  "tika-s0104t0:1154_3": "annapānādi.",
  "tika-s0104t0:1154_4": "Evaṃ kāra-",
  "tika-s0104t0:1154_5": "saddassa kammatthataṃ sandhāya “sannidhikāraparibhoga”nti vuttaṃ.",
  "tika-s0104t0:1154_6": "Ayamaparo nayo –",
  "tika-s0104t0:1154_7": "yathā “ācayaṃ gāmino”ti vattabbe anunāsikalopena “ācayagāmino”ti niddeso kato,",
  "tika-s0104t0:1154_8": "evamidhāpi “sannidhikāraṃ paribhoga”nti vattabbe anunāsikalopena “sannidhikāraparibhoga”nti vuttaṃ,",
  "tika-s0104t0:1154_9": "sannidhiṃ katvā paribhoganti attho.",
  "tika-s0104t0:1154_10": "Vinayavasenāti vinayāgatācāravasena.",
  "tika-s0104t0:1154_11": "Vinayāgatācāro hi uttaralopena “vinayo”ti vutto,",
  "tika-s0104t0:1154_12": "kāyavācānaṃ vā vinayanaṃ vinayo.",
  "tika-s0104t0:1154_13": "Suttantanayapaṭipattiyā visuṃ gahitattā vinayācāroyeva idha labbhati.",
  "tika-s0104t0:1154_14": "Sammā kilese likhatīti sallekhoti ca vinayācārassa visuṃ gahitattā suttantanayapaṭipatti eva.",
  "tika-s0104t0:1154_15": "Paṭiggahitanti kāyena vā kāyapaṭibaddhena vā paṭiggahitaṃ.",
  "tika-s0104t0:1154_16": "Aparajjūti aparasmiṃ divase.",
  "tika-s0104t0:1154_17": "Datvāti parivattanavasena datvā.",
  "tika-s0104t0:1154_18": "Ṭhapāpetvāti ca attano santakakaraṇena ṭhapāpetvā.",
  "tika-s0104t0:1154_19": "Tesampi santakaṃ vissāsaggāhādivasena paribhuñjituṃ vaṭṭati.",
  "tika-s0104t0:1154_20": "Suttantanayavasena sallekho eva na hoti.",
  "tika-s0104t0:1155_0": "Yāni ca tesaṃ anulomānīti ettha sānulomadhaññarasaṃ,",
  "tika-s0104t0:1155_1": "madhukapuppharasaṃ,",
  "tika-s0104t0:1155_2": "pakkaḍākarasañca ṭhapetvā avasesā sabbepi phalapupphapattarasā anulomapānānīti daṭṭhabbaṃ,",
  "tika-s0104t0:1155_3": "yathāparicchedakālaṃ anadhiṭṭhitaṃ avikappitanti attho.",
  "tika-s0104t0:1156_0": "Sannidhīyateti sannidhi,",
  "tika-s0104t0:1156_1": "vatthameva.",
  "tika-s0104t0:1156_2": "Pariyāyati kappīyatīti pariyāyo,",
  "tika-s0104t0:1156_3": "kappiyavācānusārena paṭipatti,",
  "tika-s0104t0:1156_4": "tassa kathāti pariyāyakathā.",
  "tika-s0104t0:1156_5": "Tabbiparīto nippariyāyo,",
  "tika-s0104t0:1156_6": "kappiyampi anupaggamma santuṭṭhivasena paṭipatti, pariyāya-",
  "tika-s0104t0:1156_7": "saddo vā kāraṇe,",
  "tika-s0104t0:1156_8": "tasmā kappiyakāraṇavasena vuttā kathā pariyāyakathā.",
  "tika-s0104t0:1156_9": "Tadapi avatvā santuṭṭhivasena vuttā nippariyāyo.",
  "tika-s0104t0:1156_10": "“Sace”tiādi aññassa dānākāradassanaṃ.",
  "tika-s0104t0:1156_11": "Pāḷiyā uddisanaṃ uddeso.",
  "tika-s0104t0:1156_12": "Atthassa pucchā paripucchanaṃ.",
  "tika-s0104t0:1156_13": "“Adātuṃ na vaṭṭatī”ti iminā adāne sallekhakopanaṃ dasseti.",
  "tika-s0104t0:1156_14": "Appahonteti kātuṃ appahonake sati.",
  "tika-s0104t0:1156_15": "Paccāsāyāti cīvarapaṭilābhāsāya.",
  "tika-s0104t0:1156_16": "Anuññātakāleti anatthate kathine eko pacchimakattikamāso,",
  "tika-s0104t0:1156_17": "atthate kathine pacchimakattikamāsena saha hemantikā cattāro māsā,",
  "tika-s0104t0:1156_18": "piṭṭhisamaye yo koci eko māsoti evaṃ tatiyakathinasikkhāpadādīsu anuññātasamaye.",
  "tika-s0104t0:1156_19": "Suttanti cīvarasibbanasuttaṃ.",
  "tika-s0104t0:1156_20": "Vinayakammaṃ katvāti mūlacīvaraṃ parikkhāracoḷaṃ adhiṭṭhahitvā paccāsācīvarameva mūlacīvaraṃ katvā ṭhapetabbaṃ,",
  "tika-s0104t0:1156_21": "taṃ puna māsaparihāraṃ labhati,",
  "tika-s0104t0:1156_22": "etena upāyena yāva icchati,",
  "tika-s0104t0:1156_23": "tāva aññamaññaṃ mūlacīvaraṃ katvā ṭhapetuṃ labbhatīti vuttanayena,",
  "tika-s0104t0:1156_24": "vikappanāvasena vā vinayakammaṃ katvā.",
  "tika-s0104t0:1156_25": "Kasmā na vaṭṭatīti āha “sannidhi ca hoti sallekhañca kopetī”ti.",
  "tika-s0104t0:1157_0": "Upari maṇḍapasadisaṃ padaracchannaṃ,",
  "tika-s0104t0:1157_1": "sabbapaliguṇṭhimaṃ vā chādetvā kataṃ vayhaṃ.",
  "tika-s0104t0:1157_2": "Ubhosu passesu suvaṇṇarajatādimayā gopānasiyo datvā garuḷapakkhakanayena katā sandamānitā.",
  "tika-s0104t0:1157_3": "Phalakādinā kataṃ pīṭhakayānaṃ sivikā.",
  "tika-s0104t0:1157_4": "Antolikāsaṅkhātā paṭapoṭalikā pāṭaṅkī.",
  "tika-s0104t0:1157_5": "“Ekabhikkhussa hī”tiādi tadatthassa samatthanaṃ.",
  "tika-s0104t0:1157_6": "Araññatthāyāti araññagamanatthāya.",
  "tika-s0104t0:1157_7": "Dhotapādakatthāyāti dhovitapādānamanurakkhaṇatthāya.",
  "tika-s0104t0:1157_8": "Saṃhanitabbā bandhitabbāti saṅghāṭā,",
  "tika-s0104t0:1157_9": "upāhanāyeva saṅghāṭā tathā,",
  "tika-s0104t0:1157_10": "yugaḷabhūtā upāhanāti attho.",
  "tika-s0104t0:1157_11": "Aññassa dātabbāti ettha vuttanayena dānaṃ veditabbaṃ.",
  "tika-s0104t0:1158_0": "Mañcoti nidassanamattaṃ.",
  "tika-s0104t0:1158_1": "Sabbepi hi pīṭhabhisādayo nisīdanasayanayoggā gahetabbā tesupi tathāpaṭipajjitabbato.",
  "tika-s0104t0:1159_0": "Ābādhapaccayā eva attanā paribhuñjitabbā gandhā vaṭṭantīti dasseti “kaṇḍukacchuchavidosādiābādhe satī”ti iminā.",
  "tika-s0104t0:1159_1": "“Lakkhaṇe hi sati hetutthopi katthaci sambhavatī”ti heṭṭhā vuttoyeva.",
  "tika-s0104t0:1159_2": "Tattha kaṇḍūti khajju.",
  "tika-s0104t0:1159_3": "Kacchūti vitacchikā.",
  "tika-s0104t0:1159_4": "Chavidosoti kilāsādi.",
  "tika-s0104t0:1159_5": "Āharāpetvāti ñātipavāritato bhikkhācāravattena vā na yena kenaci vā ākārena harāpetvā.",
  "tika-s0104t0:1159_6": "Bhesajjapaccayehi gilānassa viññattipi vaṭṭati.",
  "tika-s0104t0:1159_7": "“Anujānāmi bhikkhave,",
  "tika-s0104t0:1159_8": "gandhaṃ gahetvā kavāṭe pañcaṅgulikaṃ dātuṃ,",
  "tika-s0104t0:1159_9": "pupphaṃ gahetvā vihāre ekamantaṃ nikkhipitu”nti vacanato “dvāre”tiādi vuttaṃ.",
  "tika-s0104t0:1159_10": "Gharadhūpanaṃ vihāravāsanā,",
  "tika-s0104t0:1159_11": "cetiyagharavāsanā vā. Ādi-",
  "tika-s0104t0:1159_12": "saddena cetiyapaṭimāpūjādīni saṅgaṇhāti.",
  "tika-s0104t0:1160_0": "Kilesehi āmasitabbato āmisaṃ,",
  "tika-s0104t0:1160_1": "yaṃ kiñci upabhogārahaṃ vatthu,",
  "tika-s0104t0:1160_2": "tasmā yathāvuttānampi pasaṅgaṃ nivāretuṃ “vuttāvasesaṃ daṭṭhabba”nti āha,",
  "tika-s0104t0:1160_3": "pārisesanayato gahitattā vuttāvasesaṃ daṭṭhabbanti adhippāyo.",
  "tika-s0104t0:1160_4": "Kiṃ panetanti vuttaṃ “seyyathida”ntiādi.",
  "tika-s0104t0:1160_5": "Tathārūpe kāleti gāmaṃ pavisituṃ dukkarādikāle.",
  "tika-s0104t0:1160_6": "Vallūroti sukkhamaṃsaṃ. Bhājana-",
  "tika-s0104t0:1160_7": "saddo sappitelaguḷasaddehi yojetabbo tadavinābhāvittā.",
  "tika-s0104t0:1160_8": "Kālassevāti pageva.",
  "tika-s0104t0:1160_9": "Udakakaddameti udake ca kaddame ca.",
  "tika-s0104t0:1160_10": "Nimitte cetaṃ bhummaṃ,",
  "tika-s0104t0:1160_11": "bhāvalakkhaṇe vā.",
  "tika-s0104t0:1160_12": "Acchathāti nisīdatha.",
  "tika-s0104t0:1160_13": "Bhuñjantassevāti bhuñjato eva bhikkhuno,",
  "tika-s0104t0:1160_14": "sampadānavacanaṃ,",
  "tika-s0104t0:1160_15": "anādaratthe vā sāmivacanaṃ.",
  "tika-s0104t0:1160_16": "Kiriyantarāvacchedanayogena hettha anādaratā.",
  "tika-s0104t0:1160_17": "Gīvāyāmakanti bhāvanapuṃsakavacanaṃ,",
  "tika-s0104t0:1160_18": "gīvaṃ āyametvā āyataṃ katvāti attho,",
  "tika-s0104t0:1160_19": "yathā vā bhutte atibhuttatāya gīvā āyamitabbā hoti,",
  "tika-s0104t0:1160_20": "tathātipi vaṭṭati.",
  "tika-s0104t0:1160_21": "Catumāsampīti vassānassa cattāro māsepi.",
  "tika-s0104t0:1160_22": "Kuṭumbaṃ vuccati dhanaṃ,",
  "tika-s0104t0:1160_23": "tadassatthīti kuṭumbiko,",
  "tika-s0104t0:1160_24": "muṇḍo ca so kuṭumbiko cāti muṇḍakuṭumbiko,",
  "tika-s0104t0:1160_25": "tassa jīvikaṃ tathā,",
  "tika-s0104t0:1160_26": "taṃ katvā jīvatīti attho.",
  "tika-s0104t0:1160_27": "Nayadassanamattañcetaṃ āmisapadena dassitānaṃ sannidhivatthūnanti daṭṭhabbaṃ.",
  "tika-s0104t0:1161_0": "Tabbirahitaṃ samaṇapaṭipattiṃ dassento “bhikkhuno panā”tiādimāha.",
  "tika-s0104t0:1161_1": "Tattha “guḷapiṇḍo tālapakkappamāṇa”nti sāratthadīpaniyaṃ vuttaṃ.",
  "tika-s0104t0:1161_2": "Catubhāgamattanti kuṭumbamattanti vuttaṃ.",
  "tika-s0104t0:1161_3": "“Ekā taṇḍulanāḷī”ti vuttattā pana tassā catubhāgo ekapatthoti vadanti.",
  "tika-s0104t0:1161_4": "Vuttañca –",
  "tika-s0104t0:1162_0": "“Kuḍuvo pasato eko, pattho te caturo siyuṃ;",
  "tika-s0104t0:1163_0": "Āḷhako caturo patthā, doṇaṃ vā caturāḷhaka”nti.",
  "tika-s0104t0:1164_0": "Kasmāti vuttaṃ “te hī”tiādi.",
  "tika-s0104t0:1164_1": "Āharāpetvāpi ṭhapetuṃ vaṭṭati,",
  "tika-s0104t0:1164_2": "pageva yathāladdhaṃ.",
  "tika-s0104t0:1164_3": "“Aphāsukakāle”tiādinā suddhacittena ṭhapitassa paribhogo sallekhaṃ na kopetīti dasseti.",
  "tika-s0104t0:1164_4": "Sammutikuṭikādayo catasso,",
  "tika-s0104t0:1164_5": "avāsāgārabhūtena vā uposathāgārādinā saha pañcakuṭiyo sandhāya “kappiyakuṭiya”ntiādi vuttaṃ.",
  "tika-s0104t0:1164_6": "Sannidhi nāma natthi tattha antovutthaantopakkassa anuññātattā.",
  "tika-s0104t0:1164_7": "“Tathāgatassā”tiādinā adhikārānurūpaṃ atthaṃ payojeti.",
  "tika-s0104t0:1164_8": "Pilotikakhaṇḍanti jiṇṇacoḷakhaṇḍaṃ.",
  "tika-s0104t0:1165_0": "13.",
  "tika-s0104t0:1165_1": "“Gīvaṃ pasāretvā”ti etena sayameva āpāthagamane doso natthīti dasseti.",
  "tika-s0104t0:1165_2": "Ettakampīti vinicchayavicāraṇā vatthukittanampi.",
  "tika-s0104t0:1165_3": "Payojanamattamevāti padatthayojanamattameva.",
  "tika-s0104t0:1165_4": "Yassa pana padassa vitthārakathaṃ vinā na sakkā attho viññātuṃ,",
  "tika-s0104t0:1165_5": "tattha vitthārakathāpi padatthasaṅgahameva gacchati.",
  "tika-s0104t0:1166_0": "Kutūhalavasena pekkhitabbato pekkhaṃ,",
  "tika-s0104t0:1166_1": "naṭasatthavidhinā payogo.",
  "tika-s0104t0:1166_2": "Naṭasamūhena pana janasamūhe kattabbavasena “naṭasammajja”nti vuttaṃ.",
  "tika-s0104t0:1166_3": "Janānaṃ sammadde samūhe katanti hi sammajjaṃ.",
  "tika-s0104t0:1166_4": "Sārasamāse pana “pekkhāmaha”ntipi vadanti,",
  "tika-s0104t0:1166_5": "“sammajjadassanussava”nti tesaṃ mate attho.",
  "tika-s0104t0:1166_6": "Bhāratanāmakānaṃ dvebhātukarājūnaṃ,",
  "tika-s0104t0:1166_7": "rāmarañño ca yujjhanādikaṃ tappasutehi ācikkhitabbato akkhānaṃ.",
  "tika-s0104t0:1166_8": "Gantumpi na vaṭṭati,",
  "tika-s0104t0:1166_9": "pageva taṃ sotuṃ.",
  "tika-s0104t0:1166_10": "Pāṇinā tāḷitabbaṃ saraṃ pāṇissaranti āha “kaṃsatāḷa”nti,",
  "tika-s0104t0:1166_11": "lohamayo tūriyajātiviseso kaṃso,",
  "tika-s0104t0:1166_12": "lohamayapatto vā,",
  "tika-s0104t0:1166_13": "tassa tāḷanasaddanti attho.",
  "tika-s0104t0:1166_14": "Pāṇīnaṃ tāḷanasaranti atthaṃ sandhāya pāṇitāḷantipi vadanti.",
  "tika-s0104t0:1166_15": "Ghanasaṅkhātānaṃ tūriyavisesānaṃ tāḷanaṃ ghanatāḷaṃ nāma,",
  "tika-s0104t0:1166_16": "daṇḍamayasammatāḷaṃ silātalākatāḷaṃ vā.",
  "tika-s0104t0:1166_17": "Mantenāti bhūtāvisanamantena.",
  "tika-s0104t0:1166_18": "Eketi sārasamāsācariyā,",
  "tika-s0104t0:1166_19": "uttaravihāravāsino ca,",
  "tika-s0104t0:1166_20": "yathā cettha,",
  "tika-s0104t0:1166_21": "evamito paresupi “eke”ti āgataṭṭhānesu.",
  "tika-s0104t0:1166_22": "Te kira dīghanikāyassatthavisesavādino.",
  "tika-s0104t0:1166_23": "Caturassaambaṇakatāḷaṃ nāma rukkhasāradaṇḍādīsu yena kenaci caturassaambaṇaṃ katvā catūsu passesu dhammena onaddhitvā vāditabhaṇḍassa tāḷanaṃ.",
  "tika-s0104t0:1166_24": "Tañhi ekādasadoṇappamāṇamānavisesasaṇṭhānattā “ambaṇaka”nti vuccati,",
  "tika-s0104t0:1166_25": "bimbisakantipi tasseva nāmaṃ.",
  "tika-s0104t0:1166_26": "Tathā kumbhasaṇṭhānatāya kumbho,",
  "tika-s0104t0:1166_27": "ghaṭoyeva vā,",
  "tika-s0104t0:1166_28": "tassa dhunananti khuddakabhāṇakā.",
  "tika-s0104t0:1166_29": "Abbhokkiraṇaṃ raṅgabalikaraṇaṃ.",
  "tika-s0104t0:1166_30": "Te hi naccaṭṭhāne devatānaṃ balikaraṇaṃ nāma katvā kīḷanti,",
  "tika-s0104t0:1166_31": "yaṃ “nandī”tipi vuccati.",
  "tika-s0104t0:1166_32": "Itthipurisasaṃyogādikilesajanakaṃ paṭibhānacittaṃ sobhanakaraṇato sobhanakaraṃ nāma.",
  "tika-s0104t0:1166_33": "“Sobhanagharaka”nti sārasamāse vuttaṃ.",
  "tika-s0104t0:1166_34": "Caṇḍāya alanti caṇḍālaṃ,",
  "tika-s0104t0:1166_35": "ayoguḷakīḷā.",
  "tika-s0104t0:1166_36": "Caṇḍālā nāma hīnajātikā sunakhamaṃsabhojino,",
  "tika-s0104t0:1166_37": "tesaṃ idanti caṇḍālaṃ.",
  "tika-s0104t0:1166_38": "Sāṇe udakena temetvā aññamaññaṃ ākoṭanakīḷā sāṇadhovanakīḷā.",
  "tika-s0104t0:1166_39": "Vaṃsena kataṃ kīḷanaṃ vaṃsanti āha “veḷuṃ ussāpetvā kīḷana”nti.",
  "tika-s0104t0:1167_0": "Nikhaṇitvāti bhūmiyaṃ nikhātaṃ katvā.",
  "tika-s0104t0:1167_1": "Nakkhattakāleti nakkhattayogachaṇakāle.",
  "tika-s0104t0:1167_2": "Tamatthaṃ aṅguttarāgame dasakanipātapāḷiyā sādhento “vuttampiceta”ntiādimāha.",
  "tika-s0104t0:1167_3": "Tatthāti tasmiṃ aṭṭhidhovane.",
  "tika-s0104t0:1167_4": "Indajālenāti aṭṭhidhovanamantaṃ parijappetvā yathā pare aṭṭhīniyeva passanti,",
  "tika-s0104t0:1167_5": "na maṃsādīni,",
  "tika-s0104t0:1167_6": "evaṃ maṃsādīnamantaradhāpanamāyāya.",
  "tika-s0104t0:1167_7": "Indassa jālamiva hi paṭicchādituṃ samatthanato “indajāla”nti māyā vuccati indacāpādayo viya.",
  "tika-s0104t0:1167_8": "Aṭṭhidhovananti aṭṭhidhovanakīḷā.",
  "tika-s0104t0:1168_0": "Hatthiādīhi saddhiṃ yujjhitunti hatthiādīsu abhiruhitvā aññehi saddhiṃ yujjhanaṃ,",
  "tika-s0104t0:1168_1": "hatthiādīhi ca saddhiṃ sayameva yujjhanaṃ sandhāya vuttaṃ,",
  "tika-s0104t0:1168_2": "hatthiādīhi saddhiṃ aññehi yujjhituṃ,",
  "tika-s0104t0:1168_3": "sayaṃ vā yujjhitunti hi attho.",
  "tika-s0104t0:1168_4": "Teti hatthiādayo.",
  "tika-s0104t0:1168_5": "Aññamaññaṃ mathenti vilothentīti mallā,",
  "tika-s0104t0:1168_6": "bāhuyuddhakārakā,",
  "tika-s0104t0:1168_7": "tesaṃ yuddhaṃ.",
  "tika-s0104t0:1168_8": "Sampahāroti saṅgāmo.",
  "tika-s0104t0:1168_9": "Balassa senāya aggaṃ gaṇanakoṭṭhāsaṃ karonti etthāti balaggaṃ,",
  "tika-s0104t0:1168_10": "“ettakā hatthī,",
  "tika-s0104t0:1168_11": "ettakā assā”tiādinā balagaṇanaṭṭhānaṃ.",
  "tika-s0104t0:1168_12": "Senaṃ viyūhanti ettha vibhajitvā ṭhapenti,",
  "tika-s0104t0:1168_13": "senāya vā ettha byūhanaṃ vinyāsoti senābyūho,",
  "tika-s0104t0:1168_14": "“ito hatthī hontu,",
  "tika-s0104t0:1168_15": "ito assā hontū”tiādinā yuddhatthaṃ caturaṅgabalāya senāya desavisesesu vicāraṇaṭṭhānaṃ,",
  "tika-s0104t0:1168_16": "taṃ pana bhedato sakaṭabyūhādivasena. Ādi-",
  "tika-s0104t0:1168_17": "saddena cakkapadumabyūhānaṃ daṇḍabhogamaṇḍalāsaṃhatabyūhānañca gahaṇaṃ,",
  "tika-s0104t0:1168_18": "“tayo hatthī pacchimaṃ hatthānīkaṃ,",
  "tika-s0104t0:1168_19": "tayo assā pacchimaṃ assānīkaṃ,",
  "tika-s0104t0:1168_20": "tayo rathā pacchimaṃ rathānīkaṃ,",
  "tika-s0104t0:1168_21": "cattāro purisā sarahatthā pattī pacchimaṃ pattānīka”nti kaṇḍaviddhasikkhāpadassa padabhājanaṃ sandhāya “tayo…pe…ādinā nayena vuttassā”ti āha.",
  "tika-s0104t0:1168_22": "Tañca kho “dvādasapuriso hatthī,",
  "tika-s0104t0:1168_23": "tipuriso asso,",
  "tika-s0104t0:1168_24": "catupuriso ratho,",
  "tika-s0104t0:1168_25": "cattāro purisā sarahatthā pattī”ti vuttalakkhaṇato hatthiādigaṇanenāti daṭṭhabbaṃ,",
  "tika-s0104t0:1168_26": "etena ca “cha hatthiniyo,",
  "tika-s0104t0:1168_27": "eko ca hatthī idameka”nti cammakkhandhakavaṇṇanāyaṃ vuttamanīkaṃ paṭikkhipati.",
  "tika-s0104t0:1169_0": "14.",
  "tika-s0104t0:1169_1": "Kāraṇaṃ nāma phalassa ṭhānanti vuttaṃ “pamādo…pe…",
  "tika-s0104t0:1169_2": "ṭhāna”nti.",
  "tika-s0104t0:1169_3": "Padānīti sārīādīnaṃ patiṭṭhānāni.",
  "tika-s0104t0:1169_4": "Aṭṭhāpadanti saññāya dīghatā.",
  "tika-s0104t0:1169_5": "“Aṭṭhapada”ntipi paṭhanti.",
  "tika-s0104t0:1169_6": "Dasapadaṃ nāma dvīhi pantīti vīsatiyā padehi kīḷanajūtaṃ.",
  "tika-s0104t0:1169_7": "Aṭṭhapadadasapadesūti aṭṭhapadadasapadaphalakesu.",
  "tika-s0104t0:1169_8": "Ākāseyeva kīḷananti “ayaṃ sārī asukapadaṃ mayā nītā,",
  "tika-s0104t0:1169_9": "ayaṃ asukapada”nti kevalaṃ mukheneva vadantānaṃ ākāseyeva jūtassa kīḷanaṃ.",
  "tika-s0104t0:1169_10": "Nānāpathamaṇḍalanti anekavihitasārīmaggaparivaṭṭaṃ.",
  "tika-s0104t0:1169_11": "Pariharitabbanti sāriyo pariharituṃ yuttakaṃ.",
  "tika-s0104t0:1169_12": "Ito cito ca saranti parivattantīti sāriyo,",
  "tika-s0104t0:1169_13": "yena kenaci katāni akkhabījāni.",
  "tika-s0104t0:1169_14": "Tatthāti tāsu sārīsu,",
  "tika-s0104t0:1169_15": "tasmiṃ vā apanayanupanayane.",
  "tika-s0104t0:1169_16": "Jūtakhaliketi jūtamaṇḍale.",
  "tika-s0104t0:1169_17": "“Jūtaphalake”tipi adhunā pāṭho.",
  "tika-s0104t0:1169_18": "Pāsakaṃ vuccati chasu passesu ekekaṃ yāva chakkaṃ dassetvā katakīḷanakaṃ,",
  "tika-s0104t0:1169_19": "taṃ vaḍḍhetvā yathāladdhaṃ ekakādivasena sāriyo apanento,",
  "tika-s0104t0:1169_20": "upanento ca kīḷanti,",
  "tika-s0104t0:1169_21": "pasati aṭṭhapadādīsu bādhati,",
  "tika-s0104t0:1169_22": "phusati cāti hi pāsako,",
  "tika-s0104t0:1169_23": "catubbīsatividho akkho.",
  "tika-s0104t0:1169_24": "Yaṃ sandhāya vuttaṃ –",
  "tika-s0104t0:1170_0": "“Aṭṭhakaṃ mālikaṃ vuttaṃ, sāvaṭṭañca chakaṃ mataṃ;",
  "tika-s0104t0:1171_0": "Catukkaṃ bahulaṃ ñeyyaṃ, dvi bindusantibhadrakaṃ;",
  "tika-s0104t0:1172_0": "Catuvīsati āyā ca, munindena pakāsitā”ti.",
  "tika-s0104t0:1173_0": "Tena kīḷanamidha pāsakakīḷanaṃ.",
  "tika-s0104t0:1173_1": "Ghaṭanaṃ paharaṇaṃ,",
  "tika-s0104t0:1173_2": "tena kīḷā ghaṭikāti āha “dīghadaṇḍakenā”tiādi.",
  "tika-s0104t0:1173_3": "Ghaṭena kumbhena kīḷā ghaṭikāti eke.",
  "tika-s0104t0:1173_4": "Mañjiṭṭhikāya vāti mañjiṭṭhisaṅkhātassa yojanavallirukkhassa sāraṃ gahetvā pakkakasāvaṃ sandhāya vadati.",
  "tika-s0104t0:1173_5": "Sitthodakena vāti [piṭṭhodakena vā (aṭṭhakathāyaṃ)] ca pakkamadhusitthodakaṃ.",
  "tika-s0104t0:1173_6": "Salākahatthanti tālahīrādīnaṃ kalāpassetaṃ adhivacanaṃ.",
  "tika-s0104t0:1173_7": "Bahūsu salākāsu visesarahitaṃ ekaṃ salākaṃ gahetvā tāsu pakkhipitvā puna taññeva uddharantā salākahatthena kīḷantīti keci.",
  "tika-s0104t0:1173_8": "Guḷakīḷāti guḷaphalakīḷā,",
  "tika-s0104t0:1173_9": "yena kenaci vā kataguḷakīḷā.",
  "tika-s0104t0:1173_10": "Paṇṇena vaṃsākārena katā nāḷikā paṇṇanāḷikā,",
  "tika-s0104t0:1173_11": "tenevāha “taṃdhamantā”ti.",
  "tika-s0104t0:1173_12": "Khuddake ka-",
  "tika-s0104t0:1173_13": "paccayoti dasseti “khuddakanaṅgala”nti iminā.",
  "tika-s0104t0:1173_14": "Hatthapādānaṃ mokkhena mocanena cayati parivattati etāyāti mokkhacikā,",
  "tika-s0104t0:1173_15": "tenāha “ākāse vā”tiādi.",
  "tika-s0104t0:1173_16": "Paribbhamanattāyeva taṃ cakkaṃ nāmāti dassetuṃ “paribbhamanacakka”nti vuttaṃ.",
  "tika-s0104t0:1174_0": "Paṇṇena katā nāḷi paṇṇanāḷi,",
  "tika-s0104t0:1174_1": "iminā pattāḷhakapadadvayassa yathākkamaṃ pariyāyaṃ dasseti.",
  "tika-s0104t0:1174_2": "Tena katā pana kīḷā pattāḷhakāti vuttaṃ “tāyā”tiādi.",
  "tika-s0104t0:1174_3": "Khuddako ratho rathako ka-",
  "tika-s0104t0:1174_4": "saddassa khuddakatthavacanato.",
  "tika-s0104t0:1174_5": "Esa nayo sesapadesupi.",
  "tika-s0104t0:1174_6": "Ākāse vā yaṃ ñāpeti,",
  "tika-s0104t0:1174_7": "tassa piṭṭhiyaṃ vā yathā vā tathā vā akkharaṃ likhitvā “evamida”nti jānanena kīḷā akkharikā,",
  "tika-s0104t0:1174_8": "pucchantassa mukhāgataṃ akkharaṃ gahetvā naṭṭhamuttilābhādijānanakīḷātipi vadanti. Vajja-",
  "tika-s0104t0:1174_9": "saddo aparādhatthoti āha “yathāvajjaṃ nāmā”tiādi.",
  "tika-s0104t0:1174_10": "Vāditānurūpaṃ naccanaṃ,",
  "tika-s0104t0:1174_11": "gāyanaṃ vā yathāvajjantipi vadanti.",
  "tika-s0104t0:1174_12": "“Evaṃ kate jayo bhavissati,",
  "tika-s0104t0:1174_13": "evaṃ kate parājayo”ti jayaparājayaṃ purakkhatvā payogakaraṇavasena parihārapathādīnampi jūtappamādaṭṭhānabhāvo veditabbo,",
  "tika-s0104t0:1174_14": "paṅgacīrādīhi ca vaṃsādīhi kattabbā kiccasiddhi,",
  "tika-s0104t0:1174_15": "asiddhi cāti jayaparājayāvaho payogo vutto,",
  "tika-s0104t0:1174_16": "yathāvajjanti ca kāṇādīhi sadisākāradassanehi jayaparājayavasena jūtakīḷikabhāvena vuttaṃ.",
  "tika-s0104t0:1174_17": "Sabbepi hete jotenti pakāsenti etehi tappayogikā jayaparājayavasena,",
  "tika-s0104t0:1174_18": "javanti ca gacchanti jayaparājayaṃ etehīti vā atthena jūtasaddavacanīyataṃ nātivattanti.",
  "tika-s0104t0:1175_0": "15.",
  "tika-s0104t0:1175_1": "Pamāṇātikkantāsananti “aṭṭhaṅgulapādakaṃ kāretabbaṃ sugataṅgulenā”ti vuttappamāṇato atikkantāsanaṃ.",
  "tika-s0104t0:1175_2": "Kammavasena payojanato “anuyuttā viharantīti padaṃ apekkhitvā”ti vuttaṃ.",
  "tika-s0104t0:1175_3": "Vāḷarūpānīti āharimāni sīhabyagghādivāḷarūpāni.",
  "tika-s0104t0:1175_4": "Vuttañhi bhikkhunivibhaṅge “pallaṅko nāma āharimehi vāḷehi kato”ti “akappiyarūpākulo akappiyamañco pallaṅko”ti sārasamāse vuttaṃ.",
  "tika-s0104t0:1175_5": "Dīghalomako mahākojavoti caturaṅgulādhikalomo kāḷavaṇṇo mahākojavo.",
  "tika-s0104t0:1175_6": "Kuvuccati pathavī,",
  "tika-s0104t0:1175_7": "tassaṃ javati sobhanavitthaṭavasenāti kojavo.",
  "tika-s0104t0:1175_8": "“Caturaṅgulādhikāni kira tassa lomānī”ti vacanato caturaṅgulato heṭṭhā vaṭṭatīti vadanti.",
  "tika-s0104t0:1175_9": "Uddalomī ekantalomīti visesadassanametaṃ,",
  "tika-s0104t0:1175_10": "tasmā yadi tāsu na pavisati,",
  "tika-s0104t0:1175_11": "vaṭṭatīti gahetabbaṃ.",
  "tika-s0104t0:1175_12": "Vānavicittanti bhitticchadādiākārena vānena sibbanena vicitraṃ.",
  "tika-s0104t0:1175_13": "Uṇṇāmayattharaṇanti migalomapakatamattharaṇaṃ.",
  "tika-s0104t0:1175_14": "Setattharaṇoti dhavalattharaṇo.",
  "tika-s0104t0:1175_15": "Sītatthikehi sevitabbattā setattharaṇo,",
  "tika-s0104t0:1175_16": "“bahumudulomako”tipi vadanti.",
  "tika-s0104t0:1175_17": "Ghanapupphakoti sabbathā pupphākārasampanno.",
  "tika-s0104t0:1175_18": "“Uṇṇāmayattharaṇoti uṇṇāmayo lohitattharaṇo”ti sāratthadīpaniyaṃ vuttaṃ.",
  "tika-s0104t0:1175_19": "Āmalakapattākārāhi pupphapantīhi yebhuyyato katattā āmalakapattotipi vuccati.",
  "tika-s0104t0:1176_0": "Tiṇṇaṃ tūlānanti rukkhatūlalatātūlapoṭakītūlasaṅkhātānaṃ tiṇṇaṃ tūlānaṃ.",
  "tika-s0104t0:1176_1": "Uditaṃ dvīsu lomaṃ dasā yassāti uddalomī i-",
  "tika-s0104t0:1176_2": "kārassa akāraṃ, ta-",
  "tika-s0104t0:1176_3": "kārassa lopaṃ,",
  "tika-s0104t0:1176_4": "dvibhāvañca katvā.",
  "tika-s0104t0:1176_5": "Ekasmiṃ ante lomaṃ dasā yassāti ekantalomī.",
  "tika-s0104t0:1176_6": "Ubhayattha kecīti sārasamāsācariyā,",
  "tika-s0104t0:1176_7": "uttaravihāravāsino ca.",
  "tika-s0104t0:1176_8": "Tesaṃ vāde pana uditamekato uggataṃ lomamayaṃ pupphaṃ yassāti uddalomī vuttanayena.",
  "tika-s0104t0:1176_9": "Ubhato antato ekaṃ sadisaṃ lomamayaṃ pupphaṃ yassāti ekantalomīti vacanattho.",
  "tika-s0104t0:1176_10": "Vinayaṭṭhakathāyaṃ pana “uddalomīti ekato uggatalomaṃ uṇṇāmayattharaṇaṃ.",
  "tika-s0104t0:1176_11": "‘Uddhalomī’tipi pāṭho.",
  "tika-s0104t0:1176_12": "Ekantalomīti ubhato uggatalomaṃ uṇṇāmayattharaṇa”nti vuttaṃ,",
  "tika-s0104t0:1176_13": "nāmamattamesa viseso.",
  "tika-s0104t0:1176_14": "Atthato pana aggahitāvaseso aṭṭhakathādvayepi natthīti daṭṭhabbo.",
  "tika-s0104t0:1177_0": "Koseyyañca kaṭṭissañca kaṭṭissāni virūpekasesavasena.",
  "tika-s0104t0:1177_1": "Tehi pakatamattharaṇaṃ kaṭṭissaṃ.",
  "tika-s0104t0:1177_2": "Etadevatthaṃ dassetuṃ “koseyyakaṭṭissamayapaccattharaṇa”nti vuttaṃ,",
  "tika-s0104t0:1177_3": "koseyyasuttānamantarantaraṃ suvaṇṇamayasuttāni pavesetvā vītamattharaṇanti vuttaṃ hoti.",
  "tika-s0104t0:1177_4": "Suvaṇṇasuttaṃ kira “kaṭṭissaṃ,",
  "tika-s0104t0:1177_5": "kassaṭa”nti ca vadanti.",
  "tika-s0104t0:1177_6": "Teneva “koseyyakassaṭamaya”nti ācariyadhammapālattherena vuttaṃ.",
  "tika-s0104t0:1177_7": "Kaṭṭissaṃ nāma vākavisesotipi vadanti.",
  "tika-s0104t0:1177_8": "Ratanaparisibbitanti ratanehi saṃsibbitaṃ,",
  "tika-s0104t0:1177_9": "suvaṇṇalittanti keci.",
  "tika-s0104t0:1177_10": "Suddhakoseyyanti ratanaparisibbanarahitaṃ.",
  "tika-s0104t0:1177_11": "Vinayeti vinayaṭṭhakathaṃ,",
  "tika-s0104t0:1177_12": "vinayapariyāyaṃ vā sandhāya vuttaṃ.",
  "tika-s0104t0:1177_13": "Idha hi suttantikapariyāye “ṭhapetvā tūlikaṃ sabbāneva gonakādīni ratanaparisibbitāni vaṭṭantī”ti vuttaṃ.",
  "tika-s0104t0:1177_14": "Vinayapariyāyaṃ pana patvā garuke ṭhātabbattā suddhakoseyyameva vaṭṭati,",
  "tika-s0104t0:1177_15": "netarānīti vinicchayo veditabbo,",
  "tika-s0104t0:1177_16": "suttantikapariyāye pana ratanaparisibbanarahitāpi tūlikā na vaṭṭati,",
  "tika-s0104t0:1177_17": "itarāni vaṭṭanti,",
  "tika-s0104t0:1177_18": "sacepi tāni ratanaparisibbitāni,",
  "tika-s0104t0:1177_19": "bhūmattharaṇavasena yathānurūpaṃ mañcapīṭhādīsu ca upanetuṃ vaṭṭantīti.",
  "tika-s0104t0:1177_20": "Suttantadesanāya gahaṭṭhānampi vasena vuttattā tesaṃ saṅgaṇhanatthaṃ “ṭhapetvā…pe…",
  "tika-s0104t0:1177_21": "na vaṭṭantīti vutta”nti apare.",
  "tika-s0104t0:1177_22": "Dīghanikāyaṭṭhakathāyanti katthaci pāṭho,",
  "tika-s0104t0:1177_23": "porāṇadīghanikāyaṭṭhakathāyanti attho.",
  "tika-s0104t0:1177_24": "Naccayogganti naccituṃ pahonakaṃ.",
  "tika-s0104t0:1177_25": "Karonti ettha naccanti kuttakaṃ,",
  "tika-s0104t0:1177_26": "taṃ pana uddalomīekantalomīvisesameva.",
  "tika-s0104t0:1177_27": "Vuttañca –",
  "tika-s0104t0:1178_0": "“Dvidasekadasānyudda-lomīekantalomino;",
  "tika-s0104t0:1179_0": "Tadeva soḷasitthīnaṃ, naccayoggañhi kuttaka”nti.",
  "tika-s0104t0:1180_0": "Hatthino piṭṭhiyaṃ attharaṃ hatthattharaṃ.",
  "tika-s0104t0:1180_1": "Evaṃ sesapadesupi.",
  "tika-s0104t0:1180_2": "Ajinacammehīti ajinamigacammehi,",
  "tika-s0104t0:1180_3": "tāni kira cammāni sukhumatarāni,",
  "tika-s0104t0:1180_4": "tasmā dupaṭṭatipaṭṭāni katvā sibbanti.",
  "tika-s0104t0:1180_5": "Tena vuttaṃ “ajinappaveṇī”ti,",
  "tika-s0104t0:1180_6": "uparūpari ṭhapetvā sibbanavasena hi santatibhūtā “paveṇī”ti vuccati.",
  "tika-s0104t0:1180_7": "Kadalīmigoti mañjārākāramigo,",
  "tika-s0104t0:1180_8": "tassa dhammena kataṃ pavarapaccattharaṇaṃ tathā.",
  "tika-s0104t0:1180_9": "“Taṃ kirā”tiādi tadākāradassanaṃ,",
  "tika-s0104t0:1180_10": "tasmā suddhameva kadalīmigacammaṃ vaṭṭatīti vadanti.",
  "tika-s0104t0:1180_11": "Uttaraṃ uparibhāgaṃ chādetīti uttaracchado, vitānaṃ.",
  "tika-s0104t0:1180_12": "Tampi lohitameva idhādhippetanti āha “rattavitānenā”ti.",
  "tika-s0104t0:1180_13": "“Yaṃ vattati,",
  "tika-s0104t0:1180_14": "taṃ sauttaraccheda”nti ettha seso,",
  "tika-s0104t0:1180_15": "saṃsibbitabhāvena saddhiṃ vattatīti attho.",
  "tika-s0104t0:1180_16": "Rattavitānesu ca kāsāvaṃ vaṭṭati,",
  "tika-s0104t0:1180_17": "kusumbhādirattameva na vaṭṭati,",
  "tika-s0104t0:1180_18": "tañca kho sabbarattameva.",
  "tika-s0104t0:1180_19": "Yaṃ pana nānāvaṇṇaṃ vānacittaṃ vā lepacittaṃ vā,",
  "tika-s0104t0:1180_20": "taṃ vaṭṭati.",
  "tika-s0104t0:1180_21": "Paccattharaṇasseva padhānattā tappaṭibaddhaṃ setavitānampi na vaṭṭatīti vuttaṃ.",
  "tika-s0104t0:1180_22": "Ubhatoti ubhayattha mañcassa sīsabhāge,",
  "tika-s0104t0:1180_23": "pādabhāge cāti attho.",
  "tika-s0104t0:1180_24": "Etthāpi sauttaracchade viya vinicchayo.",
  "tika-s0104t0:1180_25": "Padumavaṇṇaṃ vāti nātirattaṃ sandhāyāha.",
  "tika-s0104t0:1180_26": "Vicitraṃ vāti pana sabbathā kappiyattā vuttaṃ,",
  "tika-s0104t0:1180_27": "na pana ubhato upadhānesu akappiyattā.",
  "tika-s0104t0:1180_28": "Na hi lohitaka-",
  "tika-s0104t0:1180_29": "saddo citte vaṭṭati.",
  "tika-s0104t0:1180_30": "Paṭalikaggahaṇeneva cittakassāpi attharaṇassa saṅgahetabbappasaṅgato.",
  "tika-s0104t0:1180_31": "Sace pamāṇayuttanti vuttamevatthaṃ byatirekato samatthetuṃ āha “mahāupadhānaṃ pana paṭikkhitta”nti.",
  "tika-s0104t0:1180_32": "Mahāupadhānanti ca pamāṇātikkantaṃ upadhānaṃ.",
  "tika-s0104t0:1180_33": "Sīsappamāṇameva hi tassa pamāṇaṃ.",
  "tika-s0104t0:1180_34": "Vuttañca “anujānāmi bhikkhave,",
  "tika-s0104t0:1180_35": "sīsappamāṇaṃ bibbohanaṃ kātu”nti sīsappamāṇañca nāma yassa vitthārato tīsu kaṇṇesu dvinnaṃ kaṇṇānaṃ antaraṃ",
  "tika-s0104t0:1180_36": "miniyamānaṃ vidatthi ceva caturaṅgulañca hoti.",
  "tika-s0104t0:1180_37": "Bibbohanassa majjhaṭṭhānaṃ tiriyato muṭṭhiratanaṃ hoti,",
  "tika-s0104t0:1180_38": "dīghato pana diyaḍḍharatanaṃ vā dviratanaṃ vā.",
  "tika-s0104t0:1180_39": "Taṃ pana akappiyattāyeva paṭikkhittaṃ,",
  "tika-s0104t0:1180_40": "na tu uccāsayanamahāsayanapariyāpannattā.",
  "tika-s0104t0:1180_41": "Dvepīti sīsūpadhānaṃ,",
  "tika-s0104t0:1180_42": "pādūpadhānañca.",
  "tika-s0104t0:1180_43": "Paccattharaṇaṃ datvāti paccattharaṇaṃ katvā attharitvāti attho,",
  "tika-s0104t0:1180_44": "idañca gilānameva sandhāya vuttaṃ.",
  "tika-s0104t0:1180_45": "Tenāha senāsanakkhandhakavaṇṇanāyaṃ “agilānassāpi sīsūpadhānañca pādūpadhānañcāti dvayameva vaṭṭati.",
  "tika-s0104t0:1180_46": "Gilānassa bibbohanāni santharitvā upari paccattharaṇaṃ katvā nipajjitumpi vaṭṭatī”ti vuttanayenevāti vinaye bhagavatā vuttanayeneva.",
  "tika-s0104t0:1180_47": "Kathaṃ pana vuttanti āha “vuttañheta”ntiādi.",
  "tika-s0104t0:1180_48": "Yathā aṭṭhaṅgulapādakaṃ hoti,",
  "tika-s0104t0:1180_49": "evaṃ āsandiyā pādacchindanaṃ veditabbaṃ.",
  "tika-s0104t0:1180_50": "Pallaṅkassa pana āharimāni vāḷarūpāni āharitvā puna appaṭibaddhatākāraṇampi bhedanameva.",
  "tika-s0104t0:1180_51": "Vijaṭetvāti jaṭaṃ nibbedhetvā.",
  "tika-s0104t0:1180_52": "Bibbohanaṃ kātunti tāni vijaṭitatūlāni anto pakkhipitvā bibbohanaṃ kātuṃ.",
  "tika-s0104t0:1181_0": "16.",
  "tika-s0104t0:1181_1": "“Mātukucchito nikkhantadārakāna”nti etena aṇḍajajalābujānameva gahaṇaṃ,",
  "tika-s0104t0:1181_2": "mātukucchito nikkhantattāti ca kāraṇaṃ dasseti,",
  "tika-s0104t0:1181_3": "tenevāyamattho sijjhati “anekadivasāni antosayanahetu esa gandho”ti.",
  "tika-s0104t0:1181_4": "Ucchādenti ubbaṭṭenti.",
  "tika-s0104t0:1181_5": "Saṇṭhānasampādanatthanti susaṇṭhānatāsampādanatthaṃ.",
  "tika-s0104t0:1181_6": "Parimaddantīti samantato maddanti.",
  "tika-s0104t0:1182_0": "Tesaṃyeva dārakānanti puññavantānameva dārakānaṃ.",
  "tika-s0104t0:1182_1": "Tesameva hi pakaraṇānurūpatāya gahaṇaṃ.",
  "tika-s0104t0:1182_2": "Mahāmallānanti mahataṃ bāhuyuddhakārakānaṃ.",
  "tika-s0104t0:1182_3": "Ādāso nāma maṇḍanakapakatikānaṃ manussānaṃ attano mukhachāyāpassanatthaṃ kaṃsalohādīhi kato bhaṇḍaviseso.",
  "tika-s0104t0:1182_4": "Tādisaṃ sandhāya “yaṃ kiñci…pe…",
  "tika-s0104t0:1182_5": "na vaṭṭatī”ti vuttaṃ.",
  "tika-s0104t0:1182_6": "Alaṅkārañjanameva na bhesajjañjanaṃ.",
  "tika-s0104t0:1182_7": "Maṇḍanānuyogassa hi adhippetattā tamidhānadhippetaṃ.",
  "tika-s0104t0:1182_8": "Loke mālā-",
  "tika-s0104t0:1182_9": "saddo baddhamālāyameva “mālā mālyaṃ pupphadāme”ti vacanato.",
  "tika-s0104t0:1182_10": "Sāsane pana suddhapupphesupi niruḷhoti āha “abaddhamālā vā”ti.",
  "tika-s0104t0:1182_11": "Kāḷapīḷakādīnanti kāḷavaṇṇapīḷakādīnaṃ.",
  "tika-s0104t0:1182_12": "Mattikakakkanti osadhehi abhisaṅkhataṃ yogamattikācuṇṇaṃ.",
  "tika-s0104t0:1182_13": "Dentīti vilepenti.",
  "tika-s0104t0:1182_14": "Caliteti vikārāpajjanavasena calanaṃ patte,",
  "tika-s0104t0:1182_15": "kupiteti attho.",
  "tika-s0104t0:1182_16": "Tenāti sāsapakakkena.",
  "tika-s0104t0:1182_17": "Doseti kāḷapīḷakādīnaṃ hetubhūte lohitadose.",
  "tika-s0104t0:1182_18": "Khāditeti apanayanavasena khādite.",
  "tika-s0104t0:1182_19": "Sannisinneti tādise duṭṭhalohite parikkhīṇe.",
  "tika-s0104t0:1182_20": "Mukhacuṇṇakenāti mukhavilepanena.",
  "tika-s0104t0:1182_21": "Cuṇṇentīti vilimpenti.",
  "tika-s0104t0:1182_22": "Taṃ sabbanti mattikākakkasāsapatilahaliddikakkadānasaṅkhātaṃ mukhacuṇṇaṃ,",
  "tika-s0104t0:1182_23": "mukhavilepanañca na vaṭṭati.",
  "tika-s0104t0:1182_24": "Atthānukkamasambhavato hi ayaṃ padadvayassa vaṇṇanā.",
  "tika-s0104t0:1182_25": "Mukhacuṇṇasaṅkhātaṃ mukhavilepananti vā padadvayassa tulyādhikaraṇavasena atthavibhāvanā.",
  "tika-s0104t0:1183_0": "Hatthabandhanti hatthe bandhitabbamābharaṇaṃ,",
  "tika-s0104t0:1183_1": "taṃ pana saṅkhakapālādayoti āha “hatthe”tiādi.",
  "tika-s0104t0:1183_2": "Saṅkho eva kapālaṃ tathā.",
  "tika-s0104t0:1183_3": "“Apare”tiādinā yathākkamaṃ “sikhābandha”ntiādi padānamatthaṃ saṃvaṇṇeti.",
  "tika-s0104t0:1183_4": "Tattha sikhanti cūḷaṃ.",
  "tika-s0104t0:1183_5": "Cīrakaṃ nāma yena cūḷāya thirakaraṇatthaṃ,",
  "tika-s0104t0:1183_6": "sobhanatthañca vijjhati. Muttāya,",
  "tika-s0104t0:1183_7": "muttā eva vā latā muttālatā,",
  "tika-s0104t0:1183_8": "muttāvaḷi.",
  "tika-s0104t0:1183_9": "Daṇḍo nāma catuhatthoti vuttaṃ “catuhatthadaṇḍaṃ vā”ti.",
  "tika-s0104t0:1183_10": "Alaṅkatadaṇḍakanti pana tato omakaṃ rathayaṭṭhiādikaṃ sandhāyāha.",
  "tika-s0104t0:1183_11": "Bhesajjanāḷikanti bhesajjatumbaṃ.",
  "tika-s0104t0:1183_12": "Pattādiolambanaṃ vāmaṃseyeva aciṇṇanti vuttaṃ “vāmapasse olaggita”nti.",
  "tika-s0104t0:1183_13": "Kaṇṇikā nāma kūṭaṃ,",
  "tika-s0104t0:1183_14": "tāya ca ratanena ca parikkhitto koso yassa tathā.",
  "tika-s0104t0:1183_15": "Pañcavaṇṇasuttasibbitanti nīlapītalohitodātamañjiṭṭhavasena pañcavaṇṇehi suttehi sibbitaṃ tividhampi chattaṃ.",
  "tika-s0104t0:1183_16": "Ratanamattāyāmaṃ caturaṅgulavitthatanti tesaṃ paricayaniyāmena vā nalāṭe bandhituṃ pahonakappamāṇena vā vuttaṃ.",
  "tika-s0104t0:1183_17": "“Kesantaparicchedaṃ dassetvā”ti etena tadanajjhottharaṇavasena bandhanākāraṃ dasseti.",
  "tika-s0104t0:1183_18": "Meghamukheti abbhantare.",
  "tika-s0104t0:1183_19": "“Maṇi”nti idaṃ siromaṇiṃ sandhāya vuttanti āha “cūḷāmaṇi”nti,",
  "tika-s0104t0:1183_20": "cūḷāyaṃ maṇinti attho.",
  "tika-s0104t0:1183_21": "Camarassa ayaṃ cāmaro,",
  "tika-s0104t0:1183_22": "sveva vālo,",
  "tika-s0104t0:1183_23": "tena katā bījanī cāmaravālabījanī.",
  "tika-s0104t0:1183_24": "Aññāsaṃ pana makasabījanīvākamayabījanīusīramayabījanīmorapiñchamayabījanīnaṃ,",
  "tika-s0104t0:1183_25": "vidhūpanatālavaṇṭānañca kappiyattā tassāyeva gahaṇaṃ daṭṭhabbaṃ.",
  "tika-s0104t0:1184_0": "17.",
  "tika-s0104t0:1184_1": "Duggatito,",
  "tika-s0104t0:1184_2": "saṃsārato ca niyyāti etenāti niyyānaṃ,",
  "tika-s0104t0:1184_3": "saggamaggo,",
  "tika-s0104t0:1184_4": "mokkhamaggo ca.",
  "tika-s0104t0:1184_5": "Taṃ niyyānamarahati,",
  "tika-s0104t0:1184_6": "tasmiṃ vā niyyāne niyuttā,",
  "tika-s0104t0:1184_7": "taṃ vā niyyānaṃ phalabhūtaṃ etissāti niyyānikā,",
  "tika-s0104t0:1184_8": "vacīduccaritakilesato niyyātīti vā niyyānikā ī-",
  "tika-s0104t0:1184_9": "kārassa rassattaṃ, ya-",
  "tika-s0104t0:1184_10": "kārassa ca ka-",
  "tika-s0104t0:1184_11": "kāraṃ katvā. Anīya-",
  "tika-s0104t0:1184_12": "saddo hi bahulā katvatthābhidhāyako.",
  "tika-s0104t0:1184_13": "Cetanāya saddhiṃ samphappalāpavirati idha adhippetā.",
  "tika-s0104t0:1184_14": "Tappaṭipakkhato aniyyānikā,",
  "tika-s0104t0:1184_15": "samphappalāpo,",
  "tika-s0104t0:1184_16": "tassā bhāvo aniyyānikattaṃ,",
  "tika-s0104t0:1184_17": "tasmā aniyyānikattā.",
  "tika-s0104t0:1184_18": "Tiracchānabhūtāti tirokaraṇabhūtā vibandhanabhūtā.",
  "tika-s0104t0:1184_19": "Sopi nāmāti ettha nāma-",
  "tika-s0104t0:1184_20": "saddo garahāyaṃ.",
  "tika-s0104t0:1184_21": "Kammaṭṭhānabhāveti aniccatāpaṭisaṃyuttattā catusaccakammaṭṭhānabhāve.",
  "tika-s0104t0:1184_22": "Kāmassādavasenāti kāmasaṅkhātaassādavasena.",
  "tika-s0104t0:1184_23": "Saha atthenāti sātthakaṃ,",
  "tika-s0104t0:1184_24": "hitapaṭisaṃyuttanti attho.",
  "tika-s0104t0:1184_25": "Upāhanāti yānakathāsambandhaṃ sandhāya vuttaṃ.",
  "tika-s0104t0:1184_26": "Suṭṭhu nivesitabboti suniviṭṭho.",
  "tika-s0104t0:1184_27": "Tathā dunniviṭṭho. Gāma-",
  "tika-s0104t0:1184_28": "saddena gāmavāsī janopi gahitoti āha “asukagāmavāsino”tiādi.",
  "tika-s0104t0:1185_0": "Sūrakathāti ettha sūra-",
  "tika-s0104t0:1185_1": "saddo vīravācakoti dasseti “sūro ahosī”ti iminā.",
  "tika-s0104t0:1185_2": "Visikhā nāma maggasanniveso,",
  "tika-s0104t0:1185_3": "idha pana visikhāgahaṇena tannivāsinopi gahitā “sabbo gāmo āgato”tiādīsu viya,",
  "tika-s0104t0:1185_4": "tenevāha “saddhā pasannā”tiādi.",
  "tika-s0104t0:1186_0": "Kumbhassa ṭhānaṃ nāma udakaṭṭhānanti vuttaṃ “udakaṭṭhānakathā”ti.",
  "tika-s0104t0:1186_1": "Udakatitthakathātipi vuccati tattheva samavarodhato.",
  "tika-s0104t0:1186_2": "Apica kumbhassa karaṇaṭṭhānaṃ kumbhaṭṭhānaṃ.",
  "tika-s0104t0:1186_3": "Tadapadesena pana kumbhadāsiyo vuttāti dasseti “kumbhadāsikathā vā”ti iminā.",
  "tika-s0104t0:1186_4": "Pubbe petā kālaṅkatāti pubbapetā.",
  "tika-s0104t0:1186_5": "“Peto pareto kālaṅkato”ti hi pariyāyavacanaṃ.",
  "tika-s0104t0:1186_6": "Heṭṭhā vuttanayamatidisituṃ “tatthā”tiādi vuttaṃ.",
  "tika-s0104t0:1187_0": "Purimapacchimakathāhi vimuttāti idhāgatāhi purimāhi,",
  "tika-s0104t0:1187_1": "pacchimāhi ca kathāhi vimuttā.",
  "tika-s0104t0:1187_2": "Nānāsabhāvāti atta-",
  "tika-s0104t0:1187_3": "saddassa sabhāvapariyāyabhāvamāha.",
  "tika-s0104t0:1187_4": "Asukena nāmāti pajāpatinā brahmunā,",
  "tika-s0104t0:1187_5": "issarena vā.",
  "tika-s0104t0:1187_6": "Uppattiṭhitisambhārādivasena lokaṃ akkhāyati etāyāti lokakkhāyikā,",
  "tika-s0104t0:1187_7": "sā pana lokāyatasamaññe vitaṇḍasatthe nissitā sallāpakathāti dasseti “lokāyatavitaṇḍasallāpakathā”ti iminā.",
  "tika-s0104t0:1187_8": "Lokā bālajanā āyatanti ettha ussahanti vādassādenāti lokāyataṃ,",
  "tika-s0104t0:1187_9": "loko vā hitaṃ na yatati na īhati tenāti lokāyataṃ.",
  "tika-s0104t0:1187_10": "Tañhi ganthaṃ nissāya sattā puññakiriyāya cittampi na uppādenti.",
  "tika-s0104t0:1187_11": "Aññamaññaviruddhaṃ,",
  "tika-s0104t0:1187_12": "saggamokkhaviruddhaṃ vā kathaṃ tanonti etthāti vitaṇḍo,",
  "tika-s0104t0:1187_13": "viruddhena vā vādadaṇḍena tāḷenti ettha vādinoti vitaṇḍo,",
  "tika-s0104t0:1187_14": "sabbattha niruttinayena padasiddhi.",
  "tika-s0104t0:1188_0": "Sāgaradevena khatoti ettha sāgararañño puttehi khatotipi vadanti.",
  "tika-s0104t0:1188_1": "Vijjati pavedanahetubhūtā muddhā yassāti samuddo dha-",
  "tika-s0104t0:1188_2": "kārassa da-",
  "tika-s0104t0:1188_3": "kāraṃ katvā, saha-",
  "tika-s0104t0:1188_4": "saddo cettha vijjamānatthavācako “salomakosapakkhako”tiādīsu viya.",
  "tika-s0104t0:1188_5": "Bhavoti vuddhi bhavati vaḍḍhatīti katvā.",
  "tika-s0104t0:1188_6": "Vibhavoti hāni tabbirahato.",
  "tika-s0104t0:1188_7": "Dvandato pubbe suyyamāno itisaddo paccekaṃ yojetabboti āha “iti bhavo iti abhavo”ti.",
  "tika-s0104t0:1188_8": "Yaṃ vā taṃ vāti yaṃ kiñci,",
  "tika-s0104t0:1188_9": "atha taṃ aniyamanti attho.",
  "tika-s0104t0:1188_10": "Abhūtañhi aniyamatthaṃ saha vikappena yaṃtaṃ-",
  "tika-s0104t0:1188_11": "saddehi dīpenti ācariyā.",
  "tika-s0104t0:1188_12": "Apica bhavoti sassato.",
  "tika-s0104t0:1188_13": "Abhavoti ucchedo.",
  "tika-s0104t0:1188_14": "Bhavoti vā kāmasukhaṃ.",
  "tika-s0104t0:1188_15": "Abhavoti attakilamatho.",
  "tika-s0104t0:1189_0": "Iti imāya chabbidhāya itibhavābhavakathāya saddhiṃ bāttiṃsa tiracchānakathā nāma honti.",
  "tika-s0104t0:1189_1": "Atha vā pāḷiyaṃ sarūpato anāgatāpi araññapabbatanadīdīpakathā iti-",
  "tika-s0104t0:1189_2": "saddena saṅgahetvā battiṃsa tiracchānakathāti vuccanti.",
  "tika-s0104t0:1189_3": "Pāḷiyañhi “iti vā”ti ettha iti-",
  "tika-s0104t0:1189_4": "saddo pakārattho, vā-",
  "tika-s0104t0:1189_5": "saddo vikappanattho.",
  "tika-s0104t0:1189_6": "Idaṃ vuttaṃ hoti “evaṃpakāraṃ,",
  "tika-s0104t0:1189_7": "ito aññaṃ vā tādisaṃ niratthakakathaṃ anuyuttā viharantī”ti,",
  "tika-s0104t0:1189_8": "ādiattho vā iti-",
  "tika-s0104t0:1189_9": "saddo iti vā iti evarūpā “naccagītavāditavisūkadassanā paṭivirato”tiādīsu viya,",
  "tika-s0104t0:1189_10": "iti evamādiṃ aññampi tādisaṃ kathamanuyuttā viharantīti attho.",
  "tika-s0104t0:1190_0": "18.",
  "tika-s0104t0:1190_1": "Viruddhassa gahaṇaṃ viggaho,",
  "tika-s0104t0:1190_2": "so yesanti viggāhikā,",
  "tika-s0104t0:1190_3": "tesaṃ tathā,",
  "tika-s0104t0:1190_4": "viruddhaṃ vā gaṇhāti etāyāti viggāhikā,",
  "tika-s0104t0:1190_5": "sāyeva kathā tathā.",
  "tika-s0104t0:1190_6": "Sārambhakathāti upārambhakathā.",
  "tika-s0104t0:1190_7": "Sahitanti pubbāparāviruddhaṃ.",
  "tika-s0104t0:1190_8": "Tatoyeva siliṭṭhaṃ.",
  "tika-s0104t0:1190_9": "Taṃ pana atthakāraṇayuttatāyāti dassetuṃ “atthayuttaṃ kāraṇayuttanti attho”ti vuttaṃ.",
  "tika-s0104t0:1190_10": "Nti vacanaṃ.",
  "tika-s0104t0:1190_11": "Parivattitvā ṭhitaṃ sapattagato asamattho yodho viya na kiñci jānāsi,",
  "tika-s0104t0:1190_12": "kintu sayameva parājesīti adhippāyo.",
  "tika-s0104t0:1190_13": "Vādo dosoti pariyāyavacanaṃ.",
  "tika-s0104t0:1190_14": "Tathā cara vicarāti.",
  "tika-s0104t0:1190_15": "Tattha tatthāti tasmiṃ tasmiṃ ācariyakule.",
  "tika-s0104t0:1190_16": "Nibbedhehīti mayā ropitaṃ vādaṃ vissajjehi.",
  "tika-s0104t0:1191_0": "19.",
  "tika-s0104t0:1191_1": "Dūtassa kammaṃ dūteyyaṃ,",
  "tika-s0104t0:1191_2": "tassa kathā tathā, tassaṃ. Idha,",
  "tika-s0104t0:1191_3": "amutrāti upayogatthe bhummavacanaṃ,",
  "tika-s0104t0:1191_4": "tenāha “asukaṃ nāma ṭhāna”nti.",
  "tika-s0104t0:1191_5": "Vitthārato vinicchayo vinayaṭṭhakathāyaṃ vuttoti saṅkhepato idha dassetuṃ “saṅkhepato panā”tiādi vuttaṃ.",
  "tika-s0104t0:1191_6": "Gihisāsananti yathāvuttaviparītaṃ sāsanaṃ.",
  "tika-s0104t0:1191_7": "Aññesanti gihīnaññeva.",
  "tika-s0104t0:1192_0": "20.",
  "tika-s0104t0:1192_1": "Tividhenāti sāmantajappanairiyāpathasannissitapaccayapaṭisevanabhedato tividhena.",
  "tika-s0104t0:1192_2": "Vimhāpayantīti “ayamacchariyapuriso”ti attani paresaṃ vimhayaṃ sampahaṃsanaṃ acchariyaṃ uppādenti.",
  "tika-s0104t0:1192_3": "Vipubbañhi mhi-",
  "tika-s0104t0:1192_4": "saddaṃ sampahaṃsane vadanti saddavidū.",
  "tika-s0104t0:1192_5": "Sampahaṃsanākāro ca acchariyaṃ.",
  "tika-s0104t0:1192_6": "Lapantīti attānaṃ vā dāyakaṃ vā ukkhipitvā yathā so kiñci dadāti,",
  "tika-s0104t0:1192_7": "evaṃ ukkācetvā ukkhipanavasena dīpetvā kathenti.",
  "tika-s0104t0:1192_8": "Nimittaṃ sīlametesanti nemittikāti taddhitavasena tassīlattho yathā “paṃsukūliko”ti apica nimittena vadanti,",
  "tika-s0104t0:1192_9": "nimittaṃ vā karontīti nemittikā.",
  "tika-s0104t0:1192_10": "Nimittanti ca paresaṃ paccayadānasaññuppādakaṃ kāyavacīkammaṃ vuccati.",
  "tika-s0104t0:1192_11": "Nippeso nippisanaṃ cuṇṇaṃ viya karaṇaṃ.",
  "tika-s0104t0:1192_12": "Nippisantīti vā nippesā,",
  "tika-s0104t0:1192_13": "nippesāyeva nippesikā,",
  "tika-s0104t0:1192_14": "nippisanaṃ vā nippeso,",
  "tika-s0104t0:1192_15": "taṃ karontītipi nippesikā.",
  "tika-s0104t0:1192_16": "Nippeso ca nāma bhaṭapuriso viya lābhasakkāratthaṃ akkosanakhuṃsanuppaṇḍanaparapiṭṭhimaṃsikatā.",
  "tika-s0104t0:1192_17": "Lābhena lābhanti ito lābhena amutra lābhaṃ.",
  "tika-s0104t0:1192_18": "Nijigīsanti magganti pariyesantīti pariyāyavacanaṃ.",
  "tika-s0104t0:1192_19": "Kuhakādayo saddā kuhānādīni nimittaṃ katvā taṃsamaṅgipuggalesu pavattāti āha “kuhanā…pe…",
  "tika-s0104t0:1192_20": "adhivacana”nti.",
  "tika-s0104t0:1192_21": "Aṭṭhakathañcāti taṃtaṃpāḷisaṃvaṇṇanābhūtaṃ porāṇaṭṭhakathañca.",
  "tika-s0104t0:1193_0": "Majjhimasīlavaṇṇanā niṭṭhitā.",
  "tika-s0104t0:1194_0": "Mahāsīlavaṇṇanā",
  "tika-s0104t0:1195_0": "21.",
  "tika-s0104t0:1195_1": "Aṅgāni ārabbha pavattattā aṅgasahacaritaṃ satthaṃ “aṅga”nti vuttaṃ uttarapadalopena vā.",
  "tika-s0104t0:1195_2": "Nimittanti etthāpi eseva nayo,",
  "tika-s0104t0:1195_3": "tenāha “hatthapādādīsū”tiādi.",
  "tika-s0104t0:1195_4": "Keci pana “aṅganti aṅgavikāraṃ paresaṃ aṅgavikāradassanenāpi lābhālābhādivijānana”nti vadanti.",
  "tika-s0104t0:1195_5": "Nimittasatthanti nimittena sañjānanappakāradīpakaṃ satthaṃ,",
  "tika-s0104t0:1195_6": "taṃ vatthunā vibhāvetuṃ “paṇḍurājā”tiādimāha.",
  "tika-s0104t0:1195_7": "Paṇḍurājāti ca “dakkhiṇārāmādhipati” icceva vuttaṃ.",
  "tika-s0104t0:1195_8": "Sīhaḷadīpe dakkhiṇārāmanāmakassa saṅghārāmassa kārakoti vadanti.",
  "tika-s0104t0:1195_9": "“Dakkhiṇamadhurādhipatī”ti ca katthaci likhitaṃ,",
  "tika-s0104t0:1195_10": "dakkhiṇamadhuranagarassa adhipatīti attho.",
  "tika-s0104t0:1195_11": "Muttāyoti muttikā.",
  "tika-s0104t0:1195_12": "Muṭṭhiyāti hatthamuddāya.",
  "tika-s0104t0:1195_13": "Gharagolikāyāti sarabunā.",
  "tika-s0104t0:1195_14": "So “muttā”ti saññānimittenāha,",
  "tika-s0104t0:1195_15": "saṅkhyānimittena pana “tisso”ti.",
  "tika-s0104t0:1196_0": "“Mahantāna”nti etena appakaṃ nimittameva,",
  "tika-s0104t0:1196_1": "mahantaṃ pana uppādoti nimittuppādānaṃ visesaṃ dasseti.",
  "tika-s0104t0:1196_2": "Uppatitanti uppatanaṃ.",
  "tika-s0104t0:1196_3": "Subhāsubhaphalaṃ pakāsento uppajjati gacchatīti uppādo, uppātopi,",
  "tika-s0104t0:1196_4": "subhāsubhasūcikā bhūtavikati.",
  "tika-s0104t0:1196_5": "So hi dhūmo viya aggissa kammaphalassa pakāsanamattameva karoti,",
  "tika-s0104t0:1196_6": "na tu tamuppādetīti.",
  "tika-s0104t0:1196_7": "Idanti idaṃ nāma phalaṃ.",
  "tika-s0104t0:1196_8": "Evanti iminā nāma ākārena.",
  "tika-s0104t0:1196_9": "Ādisantīti niddisanti.",
  "tika-s0104t0:1196_10": "Pubbaṇhasamayeti kālavasena.",
  "tika-s0104t0:1196_11": "Idaṃ nāmāti vatthuvasena vadati.",
  "tika-s0104t0:1196_12": "Yo vasabhaṃ, kuñjaraṃ, pāsādaṃ,",
  "tika-s0104t0:1196_13": "pabbataṃ vā āruḷhamattānaṃ supine passati,",
  "tika-s0104t0:1196_14": "tassa “idaṃ nāma phala”ntiādinā hi vatthukittanaṃ hoti.",
  "tika-s0104t0:1196_15": "Supinakanti supinasatthaṃ.",
  "tika-s0104t0:1196_16": "Aṅgasampattivipattidassanamattena pubbe “aṅga”nti vuttaṃ,",
  "tika-s0104t0:1196_17": "idha pana mahānubhāvatādinipphādakalakkhaṇavisesadassanena “lakkhaṇa”nti ayametesaṃ viseso,",
  "tika-s0104t0:1196_18": "tenāha “iminā lakkhaṇenā”tiādi.",
  "tika-s0104t0:1196_19": "Lakkhaṇanti hi aṅgapaccaṅgesu dissamānākāravisesaṃ sattisirivacchagadāpāsādādikamadhippetaṃ taṃ taṃ phalaṃ lakkhīyati anenāti katvā,",
  "tika-s0104t0:1196_20": "satthaṃ pana tappakāsanato lakkhaṇaṃ.",
  "tika-s0104t0:1196_21": "Āhateti purāṇe.",
  "tika-s0104t0:1196_22": "Anāhateti nave.",
  "tika-s0104t0:1196_23": "Ahateti pana pāṭhe vuttavipariyāyena attho.",
  "tika-s0104t0:1196_24": "Ito paṭṭhāyāti devarakkhasamanussādibhedena yathāphalaṃ parikappitena vividhavatthabhāge ito vā etto vā sañchinne idaṃ nāma bhogādiphalaṃ hoti.",
  "tika-s0104t0:1196_25": "Evarūpena dārunāti palāsasiriphalādidārunā,",
  "tika-s0104t0:1196_26": "tathā dabbiyā.",
  "tika-s0104t0:1196_27": "Yadi dabbihomādīnipi aggihomāneva,",
  "tika-s0104t0:1196_28": "atha kasmā visuṃ vuttānīti āha “evarūpāyā”tiādi.",
  "tika-s0104t0:1196_29": "Dabbihomādīni homopakaraṇādivisesehi phalavisesadassanavasena vuttāni,",
  "tika-s0104t0:1196_30": "aggihomaṃ pana vuttāvasesasādhanavasena vuttanti adhippāyo.",
  "tika-s0104t0:1196_31": "Tenāha “dabbihomādīnī”tiādi.",
  "tika-s0104t0:1197_0": "Kuṇḍakoti taṇḍulakhaṇḍaṃ,",
  "tika-s0104t0:1197_1": "tilassa idanti telaṃ,",
  "tika-s0104t0:1197_2": "samāsataddhitapadāni pasiddhesu sāmaññabhūtānīti visesakaraṇatthaṃ “tilatelādika”nti vuttaṃ.",
  "tika-s0104t0:1197_3": "Pakkhipananti pakkhipanatthaṃ.",
  "tika-s0104t0:1197_4": "“Pakkhipanavijja”ntipi pāṭho,",
  "tika-s0104t0:1197_5": "pakkhipanahetubhūtaṃ vijjanti attho.",
  "tika-s0104t0:1197_6": "Dakkhiṇakkhakajaṇṇulohitādīhīti dakkhiṇakkhakalohitadakkhiṇajaṇṇulohitādīhi.",
  "tika-s0104t0:1197_7": "“Pubbe”tiādinā aṅgaaṅgavijjānaṃ visesadassanena punaruttabhāvamapaneti.",
  "tika-s0104t0:1197_8": "Aṅgulaṭṭhiṃ disvāti aṅgulibhūtaṃ,",
  "tika-s0104t0:1197_9": "aṅguliyā vā jātaṃ aṭṭhiṃ passitvā,",
  "tika-s0104t0:1197_10": "aṅgulicchavimattaṃ apassitvā tadaṭṭhivipassanavaseneva byākarontīti vuttaṃ hoti.",
  "tika-s0104t0:1197_11": "“Aṅgalaṭṭhinti sarīra”nti pana ācariyadhammapālattherena vuttaṃ,",
  "tika-s0104t0:1197_12": "evaṃ sati aṅgapaccaṅgānaṃ viruhanabhāvena laṭṭhisadisattā sarīrameva aṅgalaṭṭhīti viññāyati.",
  "tika-s0104t0:1197_13": "Kulaputtoti jātikulaputto,",
  "tika-s0104t0:1197_14": "ācārakulaputto ca.",
  "tika-s0104t0:1197_15": "Disvāpīti ettha api-",
  "tika-s0104t0:1197_16": "saddo adisvāpīti sampiṇḍanattho.",
  "tika-s0104t0:1197_17": "Abbhino satthaṃ abbheyyaṃ.",
  "tika-s0104t0:1197_18": "Māsurakkhena kato gantho māsurakkho.",
  "tika-s0104t0:1197_19": "Rājūhi paribhūttaṃ satthaṃ rājasatthaṃ.",
  "tika-s0104t0:1197_20": "Sabbānipetāni khattavijjāpakaraṇāni. Siva-",
  "tika-s0104t0:1197_21": "saddo santiatthoti āha “santikaraṇavijjā”ti,",
  "tika-s0104t0:1197_22": "upasaggūpasamanavijjāti attho. Sivā-",
  "tika-s0104t0:1197_23": "saddameva rassaṃ katvā evamahāti sandhāya “siṅgālarutavijjā”ti vadanti,",
  "tika-s0104t0:1197_24": "siṅgālānaṃ rute subhāsubhasañjānanavijjāti attho.",
  "tika-s0104t0:1197_25": "“Bhūtavejjamantoti bhūtavasīkaraṇamanto.",
  "tika-s0104t0:1197_26": "Bhūrighareti antopathaviyaṃ kataghare,",
  "tika-s0104t0:1197_27": "mattikāmayaghare vā.",
  "tika-s0104t0:1197_28": "“Bhūrivijjā sassabuddhikaraṇavijjā”ti sārasamāse.",
  "tika-s0104t0:1197_29": "Sappāvhāyanavijjāti sappāgamanavijjā.",
  "tika-s0104t0:1197_30": "Visavantameva vāti visavamānameva vā.",
  "tika-s0104t0:1197_31": "Bhāvaniddesassa hi māna-",
  "tika-s0104t0:1197_32": "saddassa antabyappadeso.",
  "tika-s0104t0:1197_33": "Yāya karonti,",
  "tika-s0104t0:1197_34": "sā visavijjāti yojanā.",
  "tika-s0104t0:1197_35": "“Visatantrameva vā”tipi pāṭho.",
  "tika-s0104t0:1197_36": "Evaṃ sati sarūpadassanaṃ hoti,",
  "tika-s0104t0:1197_37": "visavicāraṇaganthoyevāti attho.",
  "tika-s0104t0:1197_38": "Tantranti hi ganthassa parasamaññā.",
  "tika-s0104t0:1197_39": "Sapakkhakaapakkhakadvipadacatuppadānanti piṅgalamakkhikādisapakkhakagharagolikādiapakkhakadevamanussacaṅgorādidvipada-",
  "tika-s0104t0:1197_40": "kaṇṭasasajambukādicatuppadānaṃ.",
  "tika-s0104t0:1197_41": "Rutaṃ vassitaṃ.",
  "tika-s0104t0:1197_42": "Gataṃ gamanaṃ,",
  "tika-s0104t0:1197_43": "etena “sakuṇavijjā”ti idha migasaddassa lopaṃ,",
  "tika-s0104t0:1197_44": "nidassanamattaṃ vā dasseti.",
  "tika-s0104t0:1197_45": "Sakuṇañāṇanti sakuṇavasena subhāsubhaphalassa jānanaṃ.",
  "tika-s0104t0:1197_46": "Nanu sakuṇavijjāya eva vāyasavijjāpaviṭṭhāti āha “taṃ visuññeva sattha”nti.",
  "tika-s0104t0:1197_47": "Taṃtaṃpakāsakasatthānurūpavasena hi idha tassa tassa vacananti daṭṭhabbaṃ.",
  "tika-s0104t0:1198_0": "Paripakkagatabhāvo attabhāvassa,",
  "tika-s0104t0:1198_1": "jīvitakālassa ca vasena gahetabboti dasseti “idānī”tiādinā.",
  "tika-s0104t0:1198_2": "Ādiṭṭhañānanti ādisitabbassa ñāṇaṃ.",
  "tika-s0104t0:1198_3": "Sararakkhaṇanti sarato attānaṃ,",
  "tika-s0104t0:1198_4": "attato vā sarassa rakkhaṇaṃ.",
  "tika-s0104t0:1198_5": "“Sabbasaṅgāhika”nti iminā miga-",
  "tika-s0104t0:1198_6": "saddassa sabbasakuṇacatuppadesu pavattiṃ dasseti,",
  "tika-s0104t0:1198_7": "ekasesaniddeso vā esa catuppadesveva miga-",
  "tika-s0104t0:1198_8": "saddassa niruḷhattā.",
  "tika-s0104t0:1198_9": "Sabbesampi sakuṇacatuppadānaṃ rutajānanasatthassa migacakkasamaññā,",
  "tika-s0104t0:1198_10": "yathā taṃ subhāsubhajānanappakāre sabbato bhadraṃ cakkādisamaññāti āha “sabba…pe…",
  "tika-s0104t0:1198_11": "vutta”nti.",
  "tika-s0104t0:1199_0": "22.",
  "tika-s0104t0:1199_1": "“Sāmino”tiādi pasaṭṭhāpasaṭṭhakāraṇavacanaṃ.",
  "tika-s0104t0:1199_2": "Lakkhaṇanti tesaṃ lakkhaṇappakāsakasatthaṃ.",
  "tika-s0104t0:1199_3": "Pārisesanayena avasesaṃ āvudhaṃ.",
  "tika-s0104t0:1199_4": "“Yamhi kule”tiādinā imasmiṃ ṭhāne tathājānanahetu eva sesaṃ lakkhaṇanti dasseti.",
  "tika-s0104t0:1199_5": "Ayaṃ visesoti “lakkhaṇa”nti heṭṭhā vuttā lakkhaṇato viseso.",
  "tika-s0104t0:1199_6": "Tadatthāvikaraṇatthaṃ “idañcettha vatthū”ti vuttaṃ aggiṃ dhamamānanti aggiṃ mukhavātena jālentaṃ.",
  "tika-s0104t0:1199_7": "Makkhesīti vināseti.",
  "tika-s0104t0:1199_8": "Piḷandhanakaṇṇikāyāti kaṇṇālaṅkārassa.",
  "tika-s0104t0:1199_9": "Gehakaṇṇikāyāti gehakūṭassa,",
  "tika-s0104t0:1199_10": "etena ekasesanayaṃ,",
  "tika-s0104t0:1199_11": "sāmaññaniddesaṃ vā upetaṃ.",
  "tika-s0104t0:1199_12": "Kacchapalakkhaṇanti kummalakkhaṇaṃ.",
  "tika-s0104t0:1199_13": "Sabbacatuppadānanti miga-",
  "tika-s0104t0:1199_14": "saddassa catuppadavācakattamāha.",
  "tika-s0104t0:1200_0": "23.",
  "tika-s0104t0:1200_1": "Asukadivaseti dutiyātatiyāditithivasena vuttaṃ.",
  "tika-s0104t0:1200_2": "Asukanakkhattenāti assayujabharaṇīkattikārohaṇīādinakkhattayogavasena.",
  "tika-s0104t0:1200_3": "Vippavutthānanti vippavasitānaṃ sadesato nikkhantānaṃ.",
  "tika-s0104t0:1200_4": "Upasaṅkamanaṃ upayānaṃ.",
  "tika-s0104t0:1200_5": "Apayānaṃ paṭikkamanaṃ.",
  "tika-s0104t0:1200_6": "Dutiyapadepīti “bāhirānaṃ raññaṃ…pe…",
  "tika-s0104t0:1200_7": "bhavissatī”ti vutte dutiyavākyepi.",
  "tika-s0104t0:1200_8": "“Abbhantarānaṃ raññaṃ jayo”tiādīhi dvīhi vākyehi vuttā jayaparājayā pākaṭāyeva.",
  "tika-s0104t0:1201_0": "24. Rāhūti rāhu nāma asurissaro asurarājā. Tathā hi mahāsamayasutte asuranikāye vuttaṃ –",
  "tika-s0104t0:1202_0": "“Satañca baliputtānaṃ, sabbe verocanāmakā;",
  "tika-s0104t0:1203_0": "Sannayhitvā balisenaṃ, rāhubhaddamupāgamu”nti. ;",
  "tika-s0104t0:1204_0": "Tassa candimasūriyānaṃ gahaṇaṃ saṃyuttanikāye candimasuttasūriyasuttehi dīpetabbaṃ. Iti-",
  "tika-s0104t0:1204_1": "saddo cettha ādiattho “candaggāhādayo”ti vuttattā,",
  "tika-s0104t0:1204_2": "tena sūriyaggāhanakkhattaggāhā saṅgayhanti.",
  "tika-s0104t0:1204_3": "Tasmā candimasūriyānamiva nakkhattānampi rāhunā gahaṇaṃ veditabbaṃ.",
  "tika-s0104t0:1204_4": "Tato eva hi “api cā”tiādinā nakkhattagāhe dutiyanayo vutto.",
  "tika-s0104t0:1204_5": "Aṅgārakādigāhasamāyogopīti aggahitaggahaṇena aṅgārakasasiputtasūragarusukkaravisutaketusaṅkhātānaṃ gāhānaṃ",
  "tika-s0104t0:1204_6": "samāyogo api nakkhattagāhoyeva saha payogena gahaṇato.",
  "tika-s0104t0:1204_7": "Sahapayogopi hi vedasamayena gahaṇanti vuccati.",
  "tika-s0104t0:1204_8": "Ukkānaṃ patananti ukkobhāsānaṃ patanaṃ.",
  "tika-s0104t0:1204_9": "Vātasaṅghātesu hi vegena aññamaññaṃ saṅghaṭṭentesu dīpikobhāso viya obhāso uppajjitvā ākāsato patati,",
  "tika-s0104t0:1204_10": "tatrāyaṃ ukkāpātavohāro.",
  "tika-s0104t0:1204_11": "Jotisatthepi vuttaṃ –",
  "tika-s0104t0:1205_0": "“Mahāsikhā ca sukkhaggā-rattānilasikhojjalā;",
  "tika-s0104t0:1206_0": "Porisī ca pamāṇena, ukkā nānāvidhā matā”ti.",
  "tika-s0104t0:1207_0": "Disākālusiyanti disāsu khobhanaṃ,",
  "tika-s0104t0:1207_1": "taṃ sarūpato dasseti “aggisikhadhūmasikhādīhi ākulabhāvo viyā”ti iminā,",
  "tika-s0104t0:1207_2": "aggisikhadhūmasikhādīnaṃ bahudhā pātubhāvo eva disādāho nāmāti vuttaṃ hoti.",
  "tika-s0104t0:1207_3": "Tadeva “dhūmaketū”ti lokiyā vadanti.",
  "tika-s0104t0:1207_4": "Vuttañca jotisatthe –",
  "tika-s0104t0:1208_0": "“Ketu viya sikhāvatī, joti uppātarūpinī”ti.",
  "tika-s0104t0:1209_0": "Sukkhavalāhakagajjananti vuṭṭhimantarena vāyuvegacalitassa valāhakassa nadanaṃ.",
  "tika-s0104t0:1209_1": "Yaṃ lokiyā “nighāto”ti vadanti.",
  "tika-s0104t0:1209_2": "Vuttañca jotisatthe –",
  "tika-s0104t0:1210_0": "“Yadāntalikkhe balavā, māruto mārutāhato;",
  "tika-s0104t0:1211_0": "Patatyadho sa nīghāto, jāyate vāyusambhavo”ti.",
  "tika-s0104t0:1212_0": "Udayananti lagganamāyūhanaṃ.",
  "tika-s0104t0:1213_0": "“Yadodeti tadā laganaṃ, rāsīnamanvayaṃ kamā”ti –",
  "tika-s0104t0:1214_0": "Hi vuttaṃ.",
  "tika-s0104t0:1214_1": "Atthaṅgamanampi tato sattamarāsippamāṇavasena veditabbaṃ.",
  "tika-s0104t0:1214_2": "Abbhā dhūmo rajo rāhūti imehi catūhi kāraṇehi avisuddhatā.",
  "tika-s0104t0:1214_3": "Tabbinimuttatā vodānaṃ.",
  "tika-s0104t0:1214_4": "Vuttañca “cattārome bhikkhave,",
  "tika-s0104t0:1214_5": "candimasūriyānaṃ upakkilesā,",
  "tika-s0104t0:1214_6": "yehi upakkilesehi upakkiliṭṭhā candimasūriyā na tapanti na bhāsanti na virocanti.",
  "tika-s0104t0:1214_7": "Katame cattāro?",
  "tika-s0104t0:1214_8": "Abbhā bhikkhave,",
  "tika-s0104t0:1214_9": "candimasūriyānaṃ upakkilesā, yena…pe… dhūmo…pe… rajo…pe…",
  "tika-s0104t0:1214_10": "rāhu bhikkhave…pe…",
  "tika-s0104t0:1214_11": "ime kho…pe…",
  "tika-s0104t0:1214_12": "na virocantī”ti.",
  "tika-s0104t0:1215_0": "25.",
  "tika-s0104t0:1215_1": "Devassāti meghassa.",
  "tika-s0104t0:1215_2": "Dhārānuppavecchanaṃ vassanaṃ.",
  "tika-s0104t0:1215_3": "Avaggāhoti dhārāya avaggahaṇaṃ duggahaṇaṃ,",
  "tika-s0104t0:1215_4": "tenāha “vassavibandho”ti.",
  "tika-s0104t0:1215_5": "Hatthamuddāti hatthena adhippetaviññāpanaṃ,",
  "tika-s0104t0:1215_6": "taṃ pana aṅgulisaṅkocanena gaṇanāyevāti ācariyadhammapālattherena vuttaṃ.",
  "tika-s0104t0:1215_7": "Ācariyasāriputtattherena pana “hatthamuddā nāma aṅgulipabbesu saññaṃ ṭhapetvā gaṇanā”ti dassitā.",
  "tika-s0104t0:1215_8": "Gaṇanā vuccati acchiddakagaṇanā parisesañāyena,",
  "tika-s0104t0:1215_9": "sā pana pādasikamilakkhakādayo viya “ekaṃ dve”tiādinā navantavidhinā nirantaragaṇanāti veditabbā.",
  "tika-s0104t0:1215_10": "Samūhanaṃ saṅkalanaṃ visuṃ uppādanaṃ apanayanaṃ paṭuppādanaṃ [saṭuppādanaṃ (aṭṭhakathāyaṃ)] “saduppādana”ntipi paṭhanti,",
  "tika-s0104t0:1215_11": "sammā uppādananti attho. Ādi-",
  "tika-s0104t0:1215_12": "saddena vokalanabhāgahārādike saṅgaṇhāti.",
  "tika-s0104t0:1215_13": "Tattha vokalanaṃ visuṃ samūhakaraṇaṃ,",
  "tika-s0104t0:1215_14": "vomissananti attho.",
  "tika-s0104t0:1215_15": "Bhāgakaraṇaṃ bhāgo.",
  "tika-s0104t0:1215_16": "Bhuñjanaṃ vibhajanaṃ hāro.",
  "tika-s0104t0:1215_17": "Sāti yathāvuttā piṇḍagaṇanā disvāti ettha diṭṭhamattena gaṇetvāti attho gahetabbo.",
  "tika-s0104t0:1216_0": "Paṭibhānakavīti ettha aṅguttarāgame vuttānanti seso,",
  "tika-s0104t0:1216_1": "kavīnaṃ kabyakaraṇanti sambandho,",
  "tika-s0104t0:1216_2": "etena kavīhi kataṃ,",
  "tika-s0104t0:1216_3": "kavīnaṃ vā idaṃ kāveyyanti atthaṃ dasseti.",
  "tika-s0104t0:1216_4": "“Attano cintāvasenā”tiādi tesaṃ sabhāvadassanaṃ.",
  "tika-s0104t0:1216_5": "Tathā hi vatthuṃ,",
  "tika-s0104t0:1216_6": "anusandhiñca sayameva cirena cintetvā karaṇavasena cintākavi veditabbo.",
  "tika-s0104t0:1216_7": "Kiñci sutvā sutena asutaṃ anusandhetvā karaṇavasena sutakavi,",
  "tika-s0104t0:1216_8": "kiñci atthaṃ upadhāretvā tassa saṅkhipanavitthāraṇādivasena atthakavi,",
  "tika-s0104t0:1216_9": "yaṃ kiñci parena kataṃ kabbaṃ vā nāṭakaṃ vā disvā taṃsadisameva aññaṃ attano ṭhānuppattikapaṭibhānena karaṇavasena paṭibhānakavīti.",
  "tika-s0104t0:1216_10": "Nti tamatthaṃ.",
  "tika-s0104t0:1216_11": "Tappaṭibhāganti tena diṭṭhena sadisaṃ.",
  "tika-s0104t0:1216_12": "“Kattabba”nti ettha visesanaṃ,",
  "tika-s0104t0:1216_13": "“karissāmī”ti ettha vā bhāvanapuṃsakaṃ.",
  "tika-s0104t0:1216_14": "Ṭhānuppattikapaṭibhānavasenāti kāraṇānurūpaṃ pavattanakañāṇavasena.",
  "tika-s0104t0:1216_15": "Jīvikatthāyāti pakaraṇādhigatavaseneva vuttaṃ.",
  "tika-s0104t0:1216_16": "Kavīnaṃ idanti kabyaṃ,",
  "tika-s0104t0:1216_17": "yaṃ “gīta”nti vuccati.",
  "tika-s0104t0:1217_0": "26.",
  "tika-s0104t0:1217_1": "Pariggahabhāvena dārikāya gaṇhanaṃ āvāhanaṃ.",
  "tika-s0104t0:1217_2": "Tathā dānaṃ vivāhanaṃ.",
  "tika-s0104t0:1217_3": "Idha pana tathākaraṇassa uttarapadalopena niddeso,",
  "tika-s0104t0:1217_4": "hetugabbhavasena vā,",
  "tika-s0104t0:1217_5": "tenāha “imassa dārakassā”tiādi.",
  "tika-s0104t0:1217_6": "Itīti evaṃhontesu,",
  "tika-s0104t0:1217_7": "evaṃbhāvato vā.",
  "tika-s0104t0:1217_8": "Uṭṭhānanti khettādito uppannamāyaṃ.",
  "tika-s0104t0:1217_9": "Iṇanti dhanavaḍḍhanatthaṃ parassa dinnaṃ pariyudañcanaṃ.",
  "tika-s0104t0:1217_10": "Pubbe paricchinnakāle asampattepi uddharitamiṇaṃ uṭṭhānaṃ,",
  "tika-s0104t0:1217_11": "yathāparicchinnakāle pana sampatte iṇanti keci,",
  "tika-s0104t0:1217_12": "tadayuttameva iṇagahaṇeneva sijjhanato.",
  "tika-s0104t0:1217_13": "Paresaṃ dinnaṃ iṇaṃ vā dhananti sambandho.",
  "tika-s0104t0:1217_14": "Thāvaranti ciraṭṭhitikaṃ.",
  "tika-s0104t0:1217_15": "Desantare diguṇatiguṇādigahaṇavasena bhaṇḍappayojanaṃ payogo.",
  "tika-s0104t0:1217_16": "Tattha vā aññattha vā yathākālaparicchedaṃ vaḍḍhigahaṇavasena payojanaṃ uddhāro.",
  "tika-s0104t0:1217_17": "“Bhaṇḍamūlarahitānaṃ vāṇijaṃ katvā ettakena udayena saha mūlaṃ dethā’ti dhanadānaṃ payogo,",
  "tika-s0104t0:1217_18": "tāvakālikadānaṃ uddhāro”tipi vadanti.",
  "tika-s0104t0:1217_19": "Ajja payojitaṃ diguṇaṃ catuguṇaṃ hotīti yadi ajja payojitaṃ bhaṇḍaṃ,",
  "tika-s0104t0:1217_20": "evaṃ aparajja diguṇaṃ,",
  "tika-s0104t0:1217_21": "ajja catuguṇaṃ hotīti attho. Subhassa,",
  "tika-s0104t0:1217_22": "subhena vā gamanaṃ pavattanaṃ subhago,",
  "tika-s0104t0:1217_23": "tassa karaṇaṃ subhagakaraṇaṃ,",
  "tika-s0104t0:1217_24": "taṃ pana piyamanāpassa,",
  "tika-s0104t0:1217_25": "sassirīkassa vā karaṇamevāti āha “piyamanāpakaraṇa”ntiādi.",
  "tika-s0104t0:1217_26": "Sassirīkakaraṇanti sarīrasobhaggakaraṇaṃ.",
  "tika-s0104t0:1217_27": "Vilīnassāti patiṭṭhahitvāpi paripakkamapāpuṇitvā vilopassa.",
  "tika-s0104t0:1217_28": "Tathā paripakkabhāvena aṭṭhitassa.",
  "tika-s0104t0:1217_29": "Pariyāyavacanametaṃ padacatukkaṃ.",
  "tika-s0104t0:1217_30": "Bhesajjadānanti gabbhasaṇṭhāpanabhesajjassa dānaṃ.",
  "tika-s0104t0:1217_31": "Tīhi kāraṇehīti ettha vātena,",
  "tika-s0104t0:1217_32": "pāṇakehi vā gabbhe vinassante na purimakammunā okāso kato,",
  "tika-s0104t0:1217_33": "tappaccayā eva kammaṃ vipaccati,",
  "tika-s0104t0:1217_34": "sayameva pana kammunā okāse kate na ekantena vātā,",
  "tika-s0104t0:1217_35": "pāṇakā vā apekkhitabbāti kammassa visuṃ kāraṇabhāvo vuttoti daṭṭhabbaṃ.",
  "tika-s0104t0:1217_36": "Vinayaṭṭhakathāyaṃ pana vātena pāṇakehi vā gabbho vinassanto kammaṃ vinā na vinassatīti adhippāyena tamaññātra dvīhi kāraṇehīti vuttaṃ.",
  "tika-s0104t0:1217_37": "Nibbāpanīyanti upasamakaraṃ.",
  "tika-s0104t0:1217_38": "Paṭikammanti yathā te na khādanti,",
  "tika-s0104t0:1217_39": "tathā paṭikaraṇaṃ.",
  "tika-s0104t0:1218_0": "Bandhakaraṇanti yathā jiṃ cāletuṃ na sakkoti,",
  "tika-s0104t0:1218_1": "evaṃ anāloḷitakaraṇaṃ.",
  "tika-s0104t0:1218_2": "Parivattanatthanti āvudhādinā saha ukkhittahatthānaṃ aññattha parivattanatthaṃ,",
  "tika-s0104t0:1218_3": "attanā gopitaṭṭhāne akhipetvā parattha khipanatthanti vuttaṃ hoti.",
  "tika-s0104t0:1218_4": "Khipatīti ca aññattha khipatīti attho.",
  "tika-s0104t0:1218_5": "Vinicchayaṭṭhāneti aḍḍavinicchayaṭṭhāne.",
  "tika-s0104t0:1218_6": "Icchitatthassa devatāya kaṇṇe kathanavasena jappanaṃ kaṇṇajappananti ca vadanti.",
  "tika-s0104t0:1218_7": "Devataṃ otāretvāti ettha mantajappanena devatāya otāraṇaṃ.",
  "tika-s0104t0:1218_8": "Jīvikatthāyāti yathā pāricariyaṃ katvā jīvitavutti hoti,",
  "tika-s0104t0:1218_9": "tathā jīvitavuttikaraṇatthāya.",
  "tika-s0104t0:1218_10": "Ādiccapāricariyāti karamālāhi pūjaṃ katvā sakaladivasaṃ ādiccābhimukhāvaṭṭhānena ādiccassa paricaraṇaṃ.",
  "tika-s0104t0:1218_11": "“Tathevā”ti iminā “jīvikatthāyā”ti padamākaḍḍhati.",
  "tika-s0104t0:1218_12": "Sirivhāyananti ī- kārato a-",
  "tika-s0104t0:1218_13": "kāralopena sandhiniddeso,",
  "tika-s0104t0:1218_14": "tenāha “siriyā avhāyana”nti.",
  "tika-s0104t0:1218_15": "“Sirenā”ti pana ṭhānavasena avhāyanākāraṃ dasseti. Ye tu a- kārato a-",
  "tika-s0104t0:1218_16": "kārassa lopaṃ katvā “siravhāyana”nti paṭhanti,",
  "tika-s0104t0:1218_17": "tesaṃ pāṭhe ayamattho “mantaṃ jappetvā sirasā icchitassa atthassa avhāyana”nti.",
  "tika-s0104t0:1219_0": "27.",
  "tika-s0104t0:1219_1": "Devaṭṭhānanti devāyatanaṃ.",
  "tika-s0104t0:1219_2": "Upahāranti pūjaṃ.",
  "tika-s0104t0:1219_3": "Samiddhikāleti āyācitassa atthassa siddhakāle.",
  "tika-s0104t0:1219_4": "Santipaṭissavakammanti devatāyācanāya yā santi paṭikattabbā,",
  "tika-s0104t0:1219_5": "tassā paṭissavakaraṇaṃ.",
  "tika-s0104t0:1219_6": "Santīti cettha mantajappanena pūjākaraṇaṃ,",
  "tika-s0104t0:1219_7": "tāya santiyā āyācanappayogoti attho.",
  "tika-s0104t0:1219_8": "Tasminti yaṃ “sace me idaṃ nāma samijjhissatī”ti vuttaṃ,",
  "tika-s0104t0:1219_9": "tasmiṃ paṭissavaphalabhūte yathābhipatthitakammasmiṃ.",
  "tika-s0104t0:1219_10": "Tassāti yo “paṇidhī”ti ca vutto,",
  "tika-s0104t0:1219_11": "tassa paṭissavassa.",
  "tika-s0104t0:1219_12": "Yathāpaṭissavañhi upahāre kate paṇidhiāyācanā katā niyyātitā hotīti.",
  "tika-s0104t0:1219_13": "Gahitamantassāti uggahitamantassa.",
  "tika-s0104t0:1219_14": "Payogakaraṇanti upacārakammakaraṇaṃ.",
  "tika-s0104t0:1219_15": "Itīti kāraṇatthe nipāto,",
  "tika-s0104t0:1219_16": "tena vassavossa-",
  "tika-s0104t0:1219_17": "saddānaṃ purisapaṇḍakesu pavattiṃ kāraṇabhāvena dasseti,",
  "tika-s0104t0:1219_18": "paṇḍakato visesena asati bhavatīti vasso.",
  "tika-s0104t0:1219_19": "Purisaliṅgato virahena avaasati hīḷito hutvā bhavatīti vosso.",
  "tika-s0104t0:1219_20": "Viseso rāgassavo yassāti vasso.",
  "tika-s0104t0:1219_21": "Vigato rāgassavo yassāti vossoti niruttinayena padasiddhītipi vadanti.",
  "tika-s0104t0:1219_22": "Vassakaraṇaṃ tadanurūpabhesajjena.",
  "tika-s0104t0:1219_23": "Vossakaraṇaṃ pana uddhatabījatādināpi,",
  "tika-s0104t0:1219_24": "teneva jātakaṭṭhakathāyaṃ “vossavarāti uddhatabījā orodhapālakā”ti vuttaṃ.",
  "tika-s0104t0:1219_25": "Acchandikabhāvamattanti itthiyā akāmabhāvamattaṃ.",
  "tika-s0104t0:1219_26": "Liṅganti purisanimittaṃ.",
  "tika-s0104t0:1220_0": "Vatthubalikammakaraṇanti gharavatthusmiṃ balikammassa karaṇaṃ,",
  "tika-s0104t0:1220_1": "taṃ pana upaddavapaṭibāhanatthaṃ,",
  "tika-s0104t0:1220_2": "vaḍḍhanatthañca karonti,",
  "tika-s0104t0:1220_3": "mantajappanena attano,",
  "tika-s0104t0:1220_4": "aññesañca mukhasuddhikaraṇaṃ.",
  "tika-s0104t0:1220_5": "Tesanti aññesaṃ.",
  "tika-s0104t0:1220_6": "Yoganti bhesajjapayogaṃ.",
  "tika-s0104t0:1220_7": "Vamananti pacchindanaṃ.",
  "tika-s0104t0:1220_8": "Uddhaṃvirecananti vamanabhedameva “uddhaṃ dosānaṃ nīharaṇa”nti vuttattā.",
  "tika-s0104t0:1220_9": "Virecananti pakativirecanameva.",
  "tika-s0104t0:1220_10": "Adhovirecananti suddhavatthikasāvavatthiādivatthikiriyā “adho dosānaṃ nīharaṇa”nti vuttattā.",
  "tika-s0104t0:1220_11": "Atho vamanaṃ uggiraṇameva,",
  "tika-s0104t0:1220_12": "uddhaṃvirecanaṃ dosanīharaṇaṃ.",
  "tika-s0104t0:1220_13": "Tathā virecanaṃ virekova,",
  "tika-s0104t0:1220_14": "adhovirecanaṃ dosanīharaṇanti ayametesaṃ viseso pākaṭo hoti.",
  "tika-s0104t0:1220_15": "Dosānanti ca pittādidosānanti attho.",
  "tika-s0104t0:1220_16": "Semhanīharaṇādi sirovirecanaṃ.",
  "tika-s0104t0:1220_17": "Kaṇṇabandhanatthanti chinnakaṇṇānaṃ saṅghaṭanatthaṃ.",
  "tika-s0104t0:1220_18": "Vaṇaharaṇatthanti arupanayanatthaṃ.",
  "tika-s0104t0:1220_19": "Akkhitappanatelanti akkhīsu usumassa nīharaṇatelaṃ.",
  "tika-s0104t0:1220_20": "Yena akkhimhi añjite uṇhaṃ usumaṃ nikkhamati.",
  "tika-s0104t0:1220_21": "Yaṃ nāsikāya gaṇhīyati,",
  "tika-s0104t0:1220_22": "taṃ natthu.",
  "tika-s0104t0:1220_23": "Paṭalānīti akkhipaṭalāni.",
  "tika-s0104t0:1220_24": "Nīharaṇasamatthanti apanayanasamatthaṃ.",
  "tika-s0104t0:1220_25": "Khārañjananti khārakamañjanaṃ.",
  "tika-s0104t0:1220_26": "Sītameva saccaṃ niruttinayena,",
  "tika-s0104t0:1220_27": "tassa kāraṇaṃ añjanaṃ saccañjananti āha “sītalabhesajjañjana”nti.",
  "tika-s0104t0:1220_28": "Salākavejjakammanti akkhirogavejjakammaṃ.",
  "tika-s0104t0:1220_29": "Salākasadisattā salākasaṅkhātassa akkhirogassa vejjakammanti hi sālākiyaṃ.",
  "tika-s0104t0:1220_30": "Idaṃ pana vuttāvasesassa akkhirogapaṭikammassa saṅgahaṇatthaṃ vuttaṃ “tappanādayopi hi sālākiyānevā”ti.",
  "tika-s0104t0:1220_31": "Paṭividdhassa salākassa nikkhamanatthaṃ vejjakammaṃ salākavejjakammanti keci,",
  "tika-s0104t0:1220_32": "taṃ pana sallakattiyapadeneva saṅgahitanti daṭṭhabbaṃ.",
  "tika-s0104t0:1221_0": "Sallassa paṭividdhassa kattanaṃ ubbāhanaṃ sallakattaṃ,",
  "tika-s0104t0:1221_1": "tadatthāya vejjakammaṃ sallakattavejjakammaṃ.",
  "tika-s0104t0:1221_2": "Kumāraṃ bharatīti kumārabhato,",
  "tika-s0104t0:1221_3": "tassa bhāvo komārabhaccaṃ,",
  "tika-s0104t0:1221_4": "kumāro eva vā komāro,",
  "tika-s0104t0:1221_5": "bhatanaṃ bhaccaṃ,",
  "tika-s0104t0:1221_6": "tassa bhaccaṃ tathā,",
  "tika-s0104t0:1221_7": "tadabhinipphādakaṃ vejjakammanti attho.",
  "tika-s0104t0:1221_8": "Mūlāni padhānāni rogūpasamane samatthāni bhesajjāni mūlabhesajjāni,",
  "tika-s0104t0:1221_9": "mūlānaṃ vā byādhīnaṃ bhesajjāni tathā.",
  "tika-s0104t0:1221_10": "Mūlānubandhavasena hi duvidho byādhi.",
  "tika-s0104t0:1221_11": "Tatra mūlabyādhimhi tikicchite yebhuyyena itaraṃ vūpasamati,",
  "tika-s0104t0:1221_12": "tenāha “kāyatikicchataṃ dassetī”tiādi.",
  "tika-s0104t0:1221_13": "Tattha kāyatikicchatanti mūlabhāvato sarīrabhūtehi bhesajjehi,",
  "tika-s0104t0:1221_14": "sarīrabhūtānaṃ vā rogānaṃ tikicchakabhāvaṃ.",
  "tika-s0104t0:1221_15": "Khārādīnīti khārodakādīni.",
  "tika-s0104t0:1221_16": "Tadanurūpe vaṇeti vūpasamitassa mūlabyādhino anucchavike arumhi.",
  "tika-s0104t0:1221_17": "Tesanti mūlabhesajjānaṃ.",
  "tika-s0104t0:1221_18": "Apanayanaṃ apaharaṇaṃ,",
  "tika-s0104t0:1221_19": "tehi atikicchananti vuttaṃ hoti.",
  "tika-s0104t0:1221_20": "Idañca komārabhaccasallakattasālākiyādivisesabhūtānaṃ tantīnaṃ pubbe vuttattā pārisesavasena vuttaṃ,",
  "tika-s0104t0:1221_21": "tasmā tadavasesāya tantiyā idha saṅgaho daṭṭhabbo,",
  "tika-s0104t0:1221_22": "sabbāni cetāni ājīvahetukāniyeva idhādhippetāni “micchājīvena jīvikaṃ kappentī”ti vuttattā.",
  "tika-s0104t0:1221_23": "Yaṃ pana tattha tattha pāḷiyaṃ “iti vā”ti vuttaṃ.",
  "tika-s0104t0:1221_24": "Tattha itī-",
  "tika-s0104t0:1221_25": "ti pakāratthe nipāto, vā-",
  "tika-s0104t0:1221_26": "ti vikappanatthe.",
  "tika-s0104t0:1221_27": "Idaṃ vuttaṃ hoti –",
  "tika-s0104t0:1221_28": "iminā pakārena,",
  "tika-s0104t0:1221_29": "ito aññena vāti.",
  "tika-s0104t0:1221_30": "Tena yāni ito bāhirakapabbajitā sippāyatanavijjāṭṭhānādīni jīvikopāyabhūtāni ājīvikapakatā upajīvanti,",
  "tika-s0104t0:1221_31": "tesaṃ pariggaho katoti veditabbaṃ.",
  "tika-s0104t0:1222_0": "Mahāsīlavaṇṇanā niṭṭhitā.",
  "tika-s0104t0:1223_0": "Pubbantakappikasassatavādavaṇṇanā",
  "tika-s0104t0:1224_0": "28.",
  "tika-s0104t0:1224_1": "Idāni suññatāpakāsanavārassatthaṃ vaṇṇento anusandhiṃ pakāsetuṃ “eva”ntiādimāha.",
  "tika-s0104t0:1224_2": "Tattha vuttavaṇṇassāti sahatthe chaṭṭhivacanaṃ,",
  "tika-s0104t0:1224_3": "sāmiatthe vā anusandhi-",
  "tika-s0104t0:1224_4": "saddassa bhāvakammavasena kiriyādesanāsu pavattanato.",
  "tika-s0104t0:1224_5": "Bhikkhusaṅghena vuttavaṇṇassāti “yāvañcidaṃ tena bhagavatā”tiādinā vuttavaṇṇassa.",
  "tika-s0104t0:1224_6": "Tatra pāḷiyaṃ ayaṃ sambandho –",
  "tika-s0104t0:1224_7": "na bhikkhave,",
  "tika-s0104t0:1224_8": "ettakā eva buddhaguṇā ye tumhākaṃ pākaṭā,",
  "tika-s0104t0:1224_9": "apākaṭā pana “atthi bhikkhave,",
  "tika-s0104t0:1224_10": "aññe dhammā”ti vitthāro.",
  "tika-s0104t0:1224_11": "“Ime diṭṭhiṭṭhānā evaṃ gahitā”tiādinā sassatādidiṭṭhiṭṭhānānaṃ yathāgahitākārassa suññabhāvappakāsanato,",
  "tika-s0104t0:1224_12": "“tañca pajānanaṃ na parāmasatī”ti sīlādīnañca aparāmasanīyabhāvadīpanena niccasārādivirahappakāsanato,",
  "tika-s0104t0:1224_13": "yāsu vedanāsu avītarāgatāya bāhirānaṃ etāni diṭṭhivibandhakāni sambhavanti,",
  "tika-s0104t0:1224_14": "tāsaṃ paccayabhūtānañca sammohādīnaṃ vedakakārakasabhāvābhāvadassanamukhena sabbadhammānaṃ attattaniyatāvirahadīpanato,",
  "tika-s0104t0:1224_15": "anupādāparinibbānadīpanato ca ayaṃ desanā suññatāvibhāvanappadhānāti āha “suññatāpakāsanaṃ ārabhī”ti.",
  "tika-s0104t0:1225_0": "Pariyattīti vinayādibhedabhinnā manasā vavatthāpitā tanti.",
  "tika-s0104t0:1225_1": "Desanāti tassā tantiyā manasā vavatthāpitāya vibhāvanā,",
  "tika-s0104t0:1225_2": "yathādhammaṃ dhammābhilāpabhūtā vā paññāpanā,",
  "tika-s0104t0:1225_3": "anulomādivasena vā kathananti pariyattidesanānaṃ viseso pubbeyeva vavatthāpitoti imamatthaṃ sandhāya “desanāya,",
  "tika-s0104t0:1225_4": "pariyattiya”nti ca vuttaṃ.",
  "tika-s0104t0:1225_5": "Evamādīsūti ettha ādi-",
  "tika-s0104t0:1225_6": "saddena saccasabhāvasamādhipaññāpakatipuññāpattiñeyyādayo saṅgayhanti.",
  "tika-s0104t0:1225_7": "Tathā hi ayaṃ dhamma-",
  "tika-s0104t0:1225_8": "saddo “catunnaṃ bhikkhave,",
  "tika-s0104t0:1225_9": "dhammānaṃ ananubodhā”tiādīsu sacce pavattati,",
  "tika-s0104t0:1225_10": "“kusalā dhammā akusalā dhammā”tiādīsu sabhāve,",
  "tika-s0104t0:1225_11": "“evaṃdhammā te bhagavanto ahesu”ntiādīsu samādhimhi,",
  "tika-s0104t0:1225_12": "“saccaṃ dhammo dhiti cāgo,",
  "tika-s0104t0:1225_13": "sa ve pecca na socati”tiādīsu paññāyaṃ,",
  "tika-s0104t0:1225_14": "“jātidhammānaṃ bhikkhave,",
  "tika-s0104t0:1225_15": "sattānaṃ evaṃ icchā uppajjatī”tiādīsu pakatiyaṃ,",
  "tika-s0104t0:1225_16": "“dhammo suciṇṇo sukhamāvahātī”tiādīsu puññe,",
  "tika-s0104t0:1225_17": "“cattāro pārājikā dhammā”tiādīsu āpattiyaṃ,",
  "tika-s0104t0:1225_18": "“sabbe dhammā sabbākārena buddhassa bhagavato ñāṇamukhe āpāthamāgacchantī”tiādīsu ñeyye pavattati.",
  "tika-s0104t0:1225_19": "Dhammā hontīti sattajīvato suññā dhammamattā hontīti attho.",
  "tika-s0104t0:1225_20": "Kimatthiyaṃ guṇe pavattananti āha “tasmā”tiādi.",
  "tika-s0104t0:1226_0": "Makasatuṇḍasūciyāti sūcimukhamakkhikāya tuṇḍasaṅkhātāya sūciyā.",
  "tika-s0104t0:1226_1": "Alabbhaneyyapatiṭṭho viyāti sambandho.",
  "tika-s0104t0:1226_2": "Aññatra tathāgatāti ṭhapetvā tathāgataṃ.",
  "tika-s0104t0:1226_3": "“Duddasā”ti padeneva tesaṃ dhammānaṃ dukkhogāhatā pakāsitāti “alabbhaneyyapatiṭṭhā” icceva vuttaṃ.",
  "tika-s0104t0:1226_4": "Labhitabbāti labbhanīyā,",
  "tika-s0104t0:1226_5": "sā eva labbhaneyyā,",
  "tika-s0104t0:1226_6": "labhīyate vā labbhanaṃ,",
  "tika-s0104t0:1226_7": "tamarahatīti labbhaneyyā,",
  "tika-s0104t0:1226_8": "na labbhaneyyā alabbhaneyyā,",
  "tika-s0104t0:1226_9": "patiṭṭhahanti etthāti patiṭṭhā,",
  "tika-s0104t0:1226_10": "patiṭṭhahanaṃ vā patiṭṭhā,",
  "tika-s0104t0:1226_11": "alabbhaneyyā patiṭṭhā etthāti alabbhaneyyapatiṭṭhā.",
  "tika-s0104t0:1226_12": "Idaṃ vuttaṃ hoti –",
  "tika-s0104t0:1226_13": "sace koci attano pamāṇaṃ ajānanto ñāṇena te dhamme ogāhituṃ ussāhaṃ kareyya,",
  "tika-s0104t0:1226_14": "tassa taṃ ñāṇaṃ appatiṭṭhameva makasatuṇḍasūci viya mahāsamuddeti.",
  "tika-s0104t0:1226_15": "Ogāhitumasakkuṇeyyatāya “ettakā ete īdisā vā”ti te passituṃ na sakkāti vuttaṃ “gambhīrattā eva duddasā”ti.",
  "tika-s0104t0:1226_16": "Ye pana daṭṭhumeva na sakkā,",
  "tika-s0104t0:1226_17": "tesaṃ ogāhitvā anu anu bujjhane kathā eva natthīti āha “duddasattā eva duranubodhāti.",
  "tika-s0104t0:1226_18": "Sabbakilesapariḷāhapaṭippassaddhisaṅkhātaaggaphalamatthake samuppannatā,",
  "tika-s0104t0:1226_19": "purecarānucaravasena nibbutasabbakilesapariḷāhasamāpattisamokiṇṇattā ca nibbutasabbapariḷāhā.",
  "tika-s0104t0:1226_20": "Tabbhāvato santāti attho.",
  "tika-s0104t0:1226_21": "Santārammaṇāni maggaphalanibbānāni anupasantasabhāvānaṃ kilesānaṃ,",
  "tika-s0104t0:1226_22": "saṅkhārānañca abhāvato.",
  "tika-s0104t0:1227_0": "Atha vā kasiṇugghāṭimākāsatabbisayaviññāṇānaṃ anantabhāvo viya susamūhatavikkhepatāya niccasamāhitassa",
  "tika-s0104t0:1227_1": "manasikārassa vasena tadārammaṇadhammānaṃ santabhāvo veditabbo.",
  "tika-s0104t0:1227_2": "Avirajjhitvā nimittapaṭivedho viya issāsānaṃ avirajjhitvā dhammānaṃ yathābhūtasabhāvāvabodho sāduraso mahārasova hotīti āha “atittikaraṇaṭṭhenā”ti,",
  "tika-s0104t0:1227_3": "atappanakaraṇasabhāvenāti attho.",
  "tika-s0104t0:1227_4": "Sohiccaṃ titti tappananti hi pariyāyo.",
  "tika-s0104t0:1227_5": "Atittikaraṇaṭṭhenāti patthetvā sādurasakaraṇaṭṭhenātipi atthaṃ vadanti.",
  "tika-s0104t0:1227_6": "Paṭivedhappattānaṃ tesu ca buddhānameva sabbākārena visayabhāvūpagamanato na takkabuddhiyā gocarāti āha “uttamañāṇavisayattā”tiādi.",
  "tika-s0104t0:1227_7": "Nipuṇāti ñeyyesu tikkhappavattiyā chekā.",
  "tika-s0104t0:1227_8": "Yasmā pana so chekabhāvo ārammaṇe appaṭihatavuttitāya,",
  "tika-s0104t0:1227_9": "sukhumañeyyaggahaṇasamatthatāya ca supākaṭo hoti,",
  "tika-s0104t0:1227_10": "tasmā vuttaṃ “saṇhasukhumasabhāvattā”ti.",
  "tika-s0104t0:1227_11": "Paṇḍitehiyevāti avadhāraṇaṃ samatthetuṃ “bālānaṃ avisayattā”ti āha.",
  "tika-s0104t0:1228_0": "Ayaṃ aṭṭhakathānayato aparo nayo –",
  "tika-s0104t0:1228_1": "vinayapaṇṇattiādigambhīraneyyavibhāvanato gambhīrā.",
  "tika-s0104t0:1228_2": "Kadāciyeva asaṅkhyeyye mahākappe atikkamitvāpi dullabhadassanatāya duddasā.",
  "tika-s0104t0:1228_3": "Dassanañcettha paññācakkhuvaseneva veditabbaṃ.",
  "tika-s0104t0:1228_4": "Dhammanvayasaṅkhātassa anubodhassa kassacideva sambhavato duranubodhā.",
  "tika-s0104t0:1228_5": "Santasabhāvato,",
  "tika-s0104t0:1228_6": "veneyyānañca sabbaguṇasampadānaṃ pariyosānattā santā.",
  "tika-s0104t0:1228_7": "Attano paccayehi padhānabhāvaṃ nītatāya paṇītā.",
  "tika-s0104t0:1228_8": "Samadhigatasaccalakkhaṇatāya atakkehi puggalehi,",
  "tika-s0104t0:1228_9": "atakkena vā ñāṇena avacaritabbato atakkāvacarā. Nipuṇaṃ,",
  "tika-s0104t0:1228_10": "nipuṇe vā atthe saccapaccayākārādivasena vibhāvanato nipuṇā.",
  "tika-s0104t0:1228_11": "Loke aggapaṇḍitena sammāsambuddhena veditabbato pakāsitabbato paṇḍitavedanīyā.",
  "tika-s0104t0:1229_0": "Anāvaraṇañāṇapaṭilābhato hi bhagavā “sabbavidūhamasmi,",
  "tika-s0104t0:1229_1": "dasabalasamannāgato bhikkhave,",
  "tika-s0104t0:1229_2": "tathāgato”tiādinā attano sabbaññutādiguṇe pakāsesi,",
  "tika-s0104t0:1229_3": "tenevāha “sayaṃ abhiññā sacchikatvā pavedetī”ti. Sayaṃ- saddena,",
  "tika-s0104t0:1229_4": "niddhāritāvadhāraṇena vā nivattetabbamatthaṃ dassetuṃ “anaññaneyyo hutvā”ti vuttaṃ,",
  "tika-s0104t0:1229_5": "aññehi abodhito hutvāti attho.",
  "tika-s0104t0:1229_6": "Abhiññāti ya-",
  "tika-s0104t0:1229_7": "kāralopo “aññāṇatā āpajjatī”tiādīsu viyāti dasseti “abhivisiṭṭhena ñāṇenā”ti iminā.",
  "tika-s0104t0:1229_8": "Apica “sayaṃ abhiññā”ti padassa anaññaneyyo hutvāti atthavacanaṃ,",
  "tika-s0104t0:1229_9": "“sacchikatvā”ti padassa pana sayameva…pe… katvāti. Sayaṃ-",
  "tika-s0104t0:1229_10": "saddā hi sacchikatvāti etthāpi sambajjhitabbo.",
  "tika-s0104t0:1229_11": "Abhivisiṭṭhena ñāṇenāti ca tassa hetuvacanaṃ,",
  "tika-s0104t0:1229_12": "karaṇavacanaṃ vā.",
  "tika-s0104t0:1230_0": "Tattha kiñcāpi sabbaññutaññāṇaṃ phalanibbānāni viya sacchikātabbasabhāvaṃ na hoti,",
  "tika-s0104t0:1230_1": "āsavakkhayañāṇe pana adhigate adhigatameva hoti,",
  "tika-s0104t0:1230_2": "tasmā tassa paccakkhakaraṇaṃ sacchikiriyāti āha “abhivisiṭṭhena ñāṇena paccakkhaṃ katvā”ti.",
  "tika-s0104t0:1230_3": "Hetuatthe cetaṃ karaṇavacanaṃ,",
  "tika-s0104t0:1230_4": "aggamaggañāṇasaṅkhātassa abhivisiṭṭhañāṇassādhigamahetūti attho.",
  "tika-s0104t0:1230_5": "Abhivisiṭṭhañāṇanti vā paccavekkhaṇāñāṇe adhippete karaṇatthe karaṇavacanampi yujjateva.",
  "tika-s0104t0:1230_6": "Pavedanañcettha aññāvisayānaṃ saccādīnaṃ desanākiccasādhanato,",
  "tika-s0104t0:1230_7": "“ekomhi sammāsambuddho”tiādinā paṭijānanato ca veditabbaṃ.",
  "tika-s0104t0:1230_8": "Guṇadhammehīti guṇasaṅkhātehi dhammehi.",
  "tika-s0104t0:1230_9": "Yathābhūtameva yathābhuccaṃ sakatthe ṇyapaccayavasena.",
  "tika-s0104t0:1231_0": "Vadamānāti ettha sattiattho mānasaddo yathā “ekapuggalo bhikkhave,",
  "tika-s0104t0:1231_1": "loke uppajjamāno uppajjatī”ti,",
  "tika-s0104t0:1231_2": "tasmā vattuṃ ussāhaṃ karontoti attho.",
  "tika-s0104t0:1231_3": "Evaṃbhūtā hi vattukāmā nāma honti,",
  "tika-s0104t0:1231_4": "tenāha “tathāgatassā”tiādi.",
  "tika-s0104t0:1231_5": "Sāvasesaṃ vadantāpi viparītavadantā viya sammā vadantīti na vattabbāti yathā sammā vadanti,",
  "tika-s0104t0:1231_6": "tathā dassetuṃ “ahāpetvā”tiādi vuttaṃ.",
  "tika-s0104t0:1231_7": "Tena hi anavasesavadanameva sammā vadananti dasseti.",
  "tika-s0104t0:1231_8": "“Vattuṃ sakkuṇeyyu”nti iminā ca “vadeyyu”nti etassa samatthanatthabhāvamāha yathā “so imaṃ vijaṭaye jaṭa”nti ye evaṃ bhagavatā thomitā,",
  "tika-s0104t0:1231_9": "te dhammā katameti yojanā.",
  "tika-s0104t0:1231_10": "“Atthi bhikkhave,",
  "tika-s0104t0:1231_11": "aññeva dhammā”tiādipāḷiyā “sabbaññutaññāṇa”nti vuttavacanassa virodhibhāvaṃ codento “yadi eva”ntiādimāha.",
  "tika-s0104t0:1231_12": "Tattha yadi evanti evaṃ “sabbaññutaññāṇa”nti vuttavacanaṃ yadi siyāti attho.",
  "tika-s0104t0:1231_13": "Bahuvacananiddesoti “atthi bhikkhave”tiādīni sandhāya vuttaṃ. Atthi-",
  "tika-s0104t0:1231_14": "saddopi hi idha bahuvacanoyeva “atthi khīrā,",
  "tika-s0104t0:1231_15": "atthi gāvo”tiādīsu viya nipātabhāvasseva icchitattā.",
  "tika-s0104t0:1231_16": "Yadipi tadidaṃ ñāṇaṃ ekameva sabhāvato,",
  "tika-s0104t0:1231_17": "tathāpi sampayogato,",
  "tika-s0104t0:1231_18": "ārammaṇato ca puthuvacanappayogamarahatīti vissajjeti “puthucitta…pe…",
  "tika-s0104t0:1231_19": "rammaṇato”ti iminā.",
  "tika-s0104t0:1231_20": "Puthucittasamāyogatoti puthūhi cittehi sampayogato.",
  "tika-s0104t0:1231_21": "Puthūni ārammaṇāni etassāti puthuārammaṇaṃ,",
  "tika-s0104t0:1231_22": "tabbhāvato sabbārammaṇattāti vuttaṃ hoti.",
  "tika-s0104t0:1232_0": "Apica puthu ārammaṇaṃ ārammaṇametassāti puthuārammaṇārammaṇanti etasmiṃ atthe “oṭṭhamukho,",
  "tika-s0104t0:1232_1": "kāmāvacara”ntiādīsu viya ekassa ārammaṇasaddassa lopaṃ katvā “puthuārammaṇato”ti vuttaṃ,",
  "tika-s0104t0:1232_2": "tenassa puthuñāṇakiccasādhakattaṃ dasseti.",
  "tika-s0104t0:1232_3": "Tathā hetaṃ ñāṇaṃ tīsu kālesu appaṭihatañāṇaṃ,",
  "tika-s0104t0:1232_4": "catuyoniparicchedakañāṇaṃ,",
  "tika-s0104t0:1232_5": "pañcagatiparicchedakañāṇaṃ,",
  "tika-s0104t0:1232_6": "chasu asādhāraṇañāṇesu sesāsādhāraṇañāṇāni,",
  "tika-s0104t0:1232_7": "sattāriyapuggalavibhāvanakañāṇaṃ,",
  "tika-s0104t0:1232_8": "aṭṭhasu parisāsu akampanañāṇaṃ,",
  "tika-s0104t0:1232_9": "navasattāvāsaparijānanañāṇaṃ,",
  "tika-s0104t0:1232_10": "dasabalañāṇanti evamādīnaṃ anekasatasahassabhedānaṃ ñāṇānaṃ yathāsambhavaṃ kiccaṃ sādheti,",
  "tika-s0104t0:1232_11": "tesaṃ ārammaṇabhūtānaṃ anekesampi dhammānaṃ tadārammaṇabhāvatoti daṭṭhabbaṃ.",
  "tika-s0104t0:1232_12": "“Tañhī”tiādi yathākkamaṃ tabbivaraṇaṃ.",
  "tika-s0104t0:1232_13": "“Yathāhā”tiādinā paṭisambhidāmaggapāḷiṃ sādhakabhāvena dasseti.",
  "tika-s0104t0:1232_14": "Tatthāti atītadhamme.",
  "tika-s0104t0:1232_15": "Ekavāravasena puthuārammaṇabhāvaṃ nivattetvā anekavāravasena kamappavattiyā taṃ dassetuṃ “punappunaṃ uppattivasenā”ti vuttaṃ.",
  "tika-s0104t0:1232_16": "Kamenāpi hi sabbaññutaññāṇaṃ visayesu pavattati,",
  "tika-s0104t0:1232_17": "na tathā sakiṃyeva.",
  "tika-s0104t0:1232_18": "Yathā bāhirakā vadanti “sakiṃyeva sabbaññū sabbaṃ jānāti,",
  "tika-s0104t0:1232_19": "na kamenā”ti.",
  "tika-s0104t0:1233_0": "Yadi evaṃ acinteyyāparimeyyappabhedassa ñeyyassa paricchedavatā ekena ñāṇena niravasesato kathaṃ paṭivedhoti,",
  "tika-s0104t0:1233_1": "ko vā evamāha “paricchedavantaṃ sabbaññutaññāṇa”nti.",
  "tika-s0104t0:1233_2": "Aparicchedañhi taṃ ñāṇaṃ ñeyyamiva.",
  "tika-s0104t0:1233_3": "Vuttañhetaṃ “yāvatakaṃ ñāṇaṃ,",
  "tika-s0104t0:1233_4": "tāvatakaṃ ñeyyaṃ.",
  "tika-s0104t0:1233_5": "Yāvatakaṃ ñeyyaṃ,",
  "tika-s0104t0:1233_6": "tāvatakaṃ ñāṇa”nti evampi jātibhūmisabhāvādivasena,",
  "tika-s0104t0:1233_7": "disādesakālādivasena ca anekabhedabhinne ñeyye kamena gayhamāne anavasesapaṭivedho na sambhavatiyevāti?",
  "tika-s0104t0:1233_8": "Nayidamevaṃ.",
  "tika-s0104t0:1233_9": "Yañhi kiñci bhagavatā ñātumicchitaṃ sakalamekadeso vā,",
  "tika-s0104t0:1233_10": "tattha appaṭihatacāritāya paccakkhato ñāṇaṃ pavattati.",
  "tika-s0104t0:1233_11": "Vikkhepābhāvato ca bhagavā sabbakālaṃ samāhitoti ñātumicchitassa paccakkhabhāvo na sakkā nivāretuṃ.",
  "tika-s0104t0:1233_12": "Vuttañhi “ākaṅkhāpaṭibaddhaṃ buddhassa bhagavato ñāṇa”ntiādi,",
  "tika-s0104t0:1233_13": "nanu cettha dūrato cittapaṭaṃ passantānaṃ viya,",
  "tika-s0104t0:1233_14": "“sabbe dhammā anattā”ti vipassantānaṃ viya ca anekadhammāvabodhakāle anirūpitarūpena bhagavato ñāṇaṃ pavattatīti gahetabbanti?",
  "tika-s0104t0:1233_15": "Gahetabbaṃ acinteyyānubhāvatāya buddhañāṇassa.",
  "tika-s0104t0:1233_16": "Tenevāha “buddhavisayo acinteyyo”ti,",
  "tika-s0104t0:1233_17": "idaṃ panettha sanniṭṭhānaṃ –",
  "tika-s0104t0:1233_18": "sabbākārena sabbadhammāvabodhanasamatthassa ākaṅkhāpaṭibaddhavuttino anāvaraṇañāṇassa paṭilābhena bhagavā",
  "tika-s0104t0:1233_19": "santānena sabbadhammapaṭivedhasamattho ahosi sabbaneyyāvaraṇassa pahānato,",
  "tika-s0104t0:1233_20": "tasmā sabbaññū,",
  "tika-s0104t0:1233_21": "na sakiṃyeva sabbadhammāvabodhato yathāsantānena sabbassa indhanassa dahanasamatthatāya pāvako “sabbabhū”ti vuccatīti.",
  "tika-s0104t0:1234_0": "Kāmañcāyamattho pubbe vitthāritoyeva,",
  "tika-s0104t0:1234_1": "pakārantarena pana sotujanānuggahakāmatāya,",
  "tika-s0104t0:1234_2": "imissā ca porāṇasaṃvaṇṇanāvisodhanavasena pavattattā puna vibhāvitoti na cettha punaruttidoso pariyesitabbo,",
  "tika-s0104t0:1234_3": "evamīdisesu.",
  "tika-s0104t0:1234_4": "Ettha ca kiñcāpi bhagavato dasabalādiñāṇānipi anaññasādhāraṇāni,",
  "tika-s0104t0:1234_5": "sabbadesavisayattā pana tesaṃ ñāṇānaṃ na tehi buddhaguṇā ahāpetvā gahitā nāma honti.",
  "tika-s0104t0:1234_6": "Sabbaññutaññāṇassa pana nippadesavisayattā tasmiṃ gahite sabbepi buddhaguṇā gahitā eva nāma honti,",
  "tika-s0104t0:1234_7": "tasmā pāḷiatthānusārena tadeva ñāṇaṃ gahitanti veditabbaṃ.",
  "tika-s0104t0:1234_8": "Pāḷiyampi hi “yehi tathāgatassa yathābhuccaṃ vaṇṇaṃ sammā vadamānā vadeyyu”nti tameva pakāsitaṃ tamantarena aññassa nippadesavisayassa abhāvato,",
  "tika-s0104t0:1234_9": "nippadesavisayeneva ca yathābhuccaṃ sammā vadanasambhavatoti.",
  "tika-s0104t0:1235_0": "Aññevāti ettha eva-",
  "tika-s0104t0:1235_1": "saddo sanniṭṭhāpanatthoti dassetuṃ “aññevāti idaṃ panettha vavatthāpanavacana”nti vuttaṃ,",
  "tika-s0104t0:1235_2": "vavatthāpanavacananti ca sanniṭṭhāpanavacananti attho,",
  "tika-s0104t0:1235_3": "sanniṭṭhāpanañca avadhāraṇameva.",
  "tika-s0104t0:1235_4": "Kathanti āha “aññevā”tiādi.",
  "tika-s0104t0:1235_5": "“Na pāṇātipātā veramaṇiādayo”ti iminā avadhāraṇena nivattitaṃ dasseti.",
  "tika-s0104t0:1235_6": "Ayañca eva-",
  "tika-s0104t0:1235_7": "saddo aniyatadesatāya ca-",
  "tika-s0104t0:1235_8": "saddo viya yattha vutto,",
  "tika-s0104t0:1235_9": "tato aññatthāpi vacanicchāvasena upatiṭṭhatīti āha “gambhīrāvā”tiādi. Iti-",
  "tika-s0104t0:1235_10": "saddena ca ādiatthena duddasāva na sudasā,",
  "tika-s0104t0:1235_11": "duranubodhāva na suranubodhā,",
  "tika-s0104t0:1235_12": "santāva na darathā,",
  "tika-s0104t0:1235_13": "paṇītāva na hīnā,",
  "tika-s0104t0:1235_14": "atakkāvacarāva na takkāvacarā,",
  "tika-s0104t0:1235_15": "nipuṇāva na lūkhā,",
  "tika-s0104t0:1235_16": "paṇḍitavedanīyāva na bālavedanīyāti nivattitaṃ dasseti.",
  "tika-s0104t0:1235_17": "Sabbapadehīti yāva “paṇḍitavedanīyā”ti idaṃ padaṃ,",
  "tika-s0104t0:1235_18": "tāva sabbapadehi.",
  "tika-s0104t0:1236_0": "Evaṃ nivattetabbataṃ yuttiyā daḷhīkaronto “sāvakapāramiñāṇa”ntiādimāha.",
  "tika-s0104t0:1236_1": "Tattha sāvakapāramiñāṇanti sāvakānaṃ dānādipāramipāripūriyā nipphannaṃ vijjattayachaḷabhiññācatupaṭisambhidābhedaṃ ñāṇaṃ,",
  "tika-s0104t0:1236_2": "tathā paccekabuddhānaṃ paccekabodhiñāṇaṃ.",
  "tika-s0104t0:1236_3": "Tatoti sāvakapāramiñāṇato.",
  "tika-s0104t0:1236_4": "Tatthāti sāvakapāramiñāṇe.",
  "tika-s0104t0:1236_5": "Tatopīti anantaraniddiṭṭhato paccekabodhiñāṇatopi. Api- saddena, pi-",
  "tika-s0104t0:1236_6": "saddena vā ko pana vādo sāvakapāramiñāṇatoti sambhāveti.",
  "tika-s0104t0:1236_7": "Tatthāpīti paccekabodhiñāṇepi.",
  "tika-s0104t0:1236_8": "Ito panāti sabbaññutaññāṇato pana,",
  "tika-s0104t0:1236_9": "tasmā ettha sabbaññutaññāṇe vavatthānaṃ labbhatīti adhippāyo.",
  "tika-s0104t0:1236_10": "Gambhīresu visesā,",
  "tika-s0104t0:1236_11": "gambhīrānaṃ vā visesena gambhīrā.",
  "tika-s0104t0:1236_12": "Ayañca gambhīro ayañca gambhīro ime imesaṃ visesena gambhīrāti vā gambhīratarā.",
  "tika-s0104t0:1236_13": "Tarasaddenevettha byavacchedanaṃ siddhaṃ.",
  "tika-s0104t0:1237_0": "Etthāyaṃ yojanā –",
  "tika-s0104t0:1237_1": "kiñcāpi sāvakapāramiñāṇaṃ heṭṭhimaṃ heṭṭhimaṃ sekkhañāṇaṃ puthujjanañāṇañca upādāya gambhīraṃ,",
  "tika-s0104t0:1237_2": "paccekabodhiñāṇaṃ pana upādāya na tathā gambhīranti “gambhīramevā”ti na sakkā byavacchijjituṃ,",
  "tika-s0104t0:1237_3": "tathā paccekabodhiñāṇampi yathāvuttaṃ ñāṇamupādāya gambhīraṃ,",
  "tika-s0104t0:1237_4": "sabbaññutaññāṇaṃ pana upādāya na evaṃ gambhīranti “gambhīramevā”ti na sakkā byavacchijjituṃ,",
  "tika-s0104t0:1237_5": "tasmā tattha vavatthānaṃ na labbhati.",
  "tika-s0104t0:1237_6": "Sabbaññutaññāṇadhammā pana sāvakapāramiñāṇādīnamiva kiñci upādāya gambhīrābhāvābhāvato “gambhīrā evā”ti vavatthānaṃ labbhatīti.",
  "tika-s0104t0:1237_7": "Yathā cettha vavatthānaṃ dassitaṃ,",
  "tika-s0104t0:1237_8": "evaṃ sāvakapāramiñāṇaṃ duddasaṃ.",
  "tika-s0104t0:1237_9": "“Paccekabodhiñāṇaṃ pana tato duddasataranti tattha vavatthānaṃ natthī”tiādinā vavatthānasambhavo netabbo,",
  "tika-s0104t0:1237_10": "tenevāha “tathā duddasāva…pe…",
  "tika-s0104t0:1237_11": "veditabba”nti.",
  "tika-s0104t0:1238_0": "Pucchāvissajjanantipi pāṭho,",
  "tika-s0104t0:1238_1": "tassā pucchāya vissajjananti attho.",
  "tika-s0104t0:1238_2": "Etanti yathāvuttaṃ vissajjanavacanaṃ.",
  "tika-s0104t0:1238_3": "Evanti iminā diṭṭhīnaṃ vibhajanākārena.",
  "tika-s0104t0:1238_4": "Etthāyamadhippāyo –",
  "tika-s0104t0:1238_5": "bhavatu tāva niravasesabuddhaguṇavibhāvanupāyabhāvato sabbaññutaññāṇameva ekampi puthunissayārammaṇañāṇakiccasiddhiyā “atthi bhikkhave,",
  "tika-s0104t0:1238_6": "aññeva dhammā”tiādinā bahuvacanena uddiṭṭhaṃ,",
  "tika-s0104t0:1238_7": "tassa pana vissajjanaṃ saccapaccayākārādivisayavisesavasena anaññasādhāraṇena vibhajananayena anārabhitvā",
  "tika-s0104t0:1238_8": "sanissayānaṃ diṭṭhigatānaṃ vibhajananayena kasmā āraddhanti?",
  "tika-s0104t0:1238_9": "Tattha yathā saccapaccayākārādīnaṃ vibhajanaṃ anaññasādhāraṇaṃ sabbaññutaññāṇasseva visayo,",
  "tika-s0104t0:1238_10": "evaṃ niravasesadiṭṭhigatavibhajanampīti dassetuṃ “buddhānañhī”tiādi āraddhaṃ,",
  "tika-s0104t0:1238_11": "tattha ṭhānānīti kāraṇāni.",
  "tika-s0104t0:1238_12": "Gajjitaṃ mahantaṃ hotīti desetabbassa atthassa anekavidhatāya,",
  "tika-s0104t0:1238_13": "dubbiññeyyatāya ca nānānayehi pavattamānaṃ desanāgajjitaṃ mahantaṃ vipulaṃ,",
  "tika-s0104t0:1238_14": "bahuppabhedañca hoti.",
  "tika-s0104t0:1238_15": "Ñāṇaṃ anupavisatīti tato eva ca desanāñāṇaṃ desetabbadhamme vibhāgaso kurumānaṃ anupavisati,",
  "tika-s0104t0:1238_16": "te anupavisitvā ṭhitaṃ viya hotīti attho.",
  "tika-s0104t0:1239_0": "Buddhañāṇassa mahantabhāvo paññāyatīti evaṃvidhassa nāma dhammassa desakaṃ,",
  "tika-s0104t0:1239_1": "paṭivedhakañcāti buddhānaṃ desanāñāṇassa,",
  "tika-s0104t0:1239_2": "paṭivedhañāṇassa ca uḷārabhāvo pākaṭo hoti.",
  "tika-s0104t0:1239_3": "Desanā gambhīrā hotīti sabhāvena gambhīrānaṃ tesaṃ catubbidhānampi desanā desetabbavasena gambhīrāva hoti,",
  "tika-s0104t0:1239_4": "sā pana buddhānaṃ desanā sabbattha,",
  "tika-s0104t0:1239_5": "sabbadā ca yānattayamukhenevāti vuttaṃ “tilakkhaṇāhatā suññatāpaṭisaṃyuttā”ti,",
  "tika-s0104t0:1239_6": "tīhi lakkhaṇehi āhatā,",
  "tika-s0104t0:1239_7": "attattaniyato suññabhāvapaṭisaññuttā cāti attho.",
  "tika-s0104t0:1239_8": "Ettha ca kiñcāpi “sabbaṃ vacīkammaṃ buddhassa bhagavato ñāṇapubbaṅgamaṃ ñāṇānuparivattī”ti vacanato sabbāpi bhagavato desanā ñāṇarahitā nāma natthi,",
  "tika-s0104t0:1239_9": "samasamaparakkamanavasena sīhasamānavuttitāya ca sabbattha samānussāhappavatti,",
  "tika-s0104t0:1239_10": "desetabbadhammavasena pana desanā visesato ñāṇena anupaviṭṭhā,",
  "tika-s0104t0:1239_11": "gambhīratarā ca hotīti daṭṭhabbaṃ.",
  "tika-s0104t0:1240_0": "Kathaṃ pana vinayapaṇṇattiṃ patvā desanā tilakkhaṇāhatā,",
  "tika-s0104t0:1240_1": "suññatāpaṭisaññuttā ca hoti,",
  "tika-s0104t0:1240_2": "nanu tattha vinayapaṇṇattimattamevāti?",
  "tika-s0104t0:1240_3": "Na tattha vinayapaṇṇattimattameva.",
  "tika-s0104t0:1240_4": "Tatthāpi hi sannisinnaparisāya ajjhāsayānurūpaṃ pavattamānā desanā saṅkhārānaṃ aniccatādivibhāvinī sabbadhammānaṃ attattaniyatā,",
  "tika-s0104t0:1240_5": "suññabhāvappakāsinī ca hoti,",
  "tika-s0104t0:1240_6": "tenevāha “anekapariyāyena dhammiṃ kathaṃ katvā”tiādi.",
  "tika-s0104t0:1240_7": "Vinayapaññattinti vinayassa paññāpanaṃ. Ñña-",
  "tika-s0104t0:1240_8": "kārassa pana ṇṇa-",
  "tika-s0104t0:1240_9": "kāre kate vinayapaṇṇattintipi pāṭho.",
  "tika-s0104t0:1240_10": "Bhūmantaranti dhammānaṃ avatthāvisesañca ṭhānavisesañca.",
  "tika-s0104t0:1240_11": "Bhavanti dhammā etthāti bhūmīti hi avatthāviseso,",
  "tika-s0104t0:1240_12": "ṭhānañca vuccati.",
  "tika-s0104t0:1240_13": "Tattha avatthāviseso satiādidhammānaṃ satipaṭṭhānindriyabalabojjhaṅgamaggaṅgādibhedo “vaccho, dammo,",
  "tika-s0104t0:1240_14": "balībaddo”ti ādayo viya.",
  "tika-s0104t0:1240_15": "Ṭhānaviseso kāmāvacarādibhedo.",
  "tika-s0104t0:1240_16": "Paccayākāra-",
  "tika-s0104t0:1240_17": "saddassa attho heṭṭhā vuttoyeva.",
  "tika-s0104t0:1240_18": "Samayantaranti diṭṭhivisesaṃ,",
  "tika-s0104t0:1240_19": "nānāvihitā diṭṭhiyoti attho,",
  "tika-s0104t0:1240_20": "aññasamayaṃ vā,",
  "tika-s0104t0:1240_21": "bāhirakasamayanti vuttaṃ hoti.",
  "tika-s0104t0:1240_22": "Vinayapaññattiṃ patvā mahantaṃ gajjitaṃ hotītiādinā sambandho.",
  "tika-s0104t0:1240_23": "Tasmāti yasmā gajjitaṃ mahantaṃ…pe…",
  "tika-s0104t0:1240_24": "paṭisaṃyuttā, tasmā.",
  "tika-s0104t0:1240_25": "Chejjagāminīti atekicchagāminī.",
  "tika-s0104t0:1241_0": "Evaṃ otiṇṇe vatthusminti yathāvuttanayena lahukagarukādivasena tadanurūpe vatthumhi otarante.",
  "tika-s0104t0:1241_1": "Yaṃ sikkhāpadapaññāpanaṃ nāma atthi,",
  "tika-s0104t0:1241_2": "tatthāti sambandho.",
  "tika-s0104t0:1241_3": "Thāmoti ñāṇasāmatthiyaṃ.",
  "tika-s0104t0:1241_4": "Balanti akampanasaṅkhāto vīrabhāvo.",
  "tika-s0104t0:1241_5": "Thāmo balanti vā sāmatthiyavacanameva paccavekkhaṇādesanāñāṇavasena yojetabbaṃ.",
  "tika-s0104t0:1241_6": "Paccavekkhaṇāñāṇapubbaṅgamañhi desanāñāṇaṃ.",
  "tika-s0104t0:1241_7": "Esāti sikkhāpadapaññāpanameva vuccamānapadamapekkhitvā pulliṅgena niddisati,",
  "tika-s0104t0:1241_8": "eso sikkhāpadapaññāpanasaṅkhāto visayo aññesaṃ avisayoti attho.",
  "tika-s0104t0:1241_9": "Itīti tathāvisayāvisayabhāvassa hetubhāvena paṭiniddesavacanaṃ,",
  "tika-s0104t0:1241_10": "nidassanattho vā iti- saddo,",
  "tika-s0104t0:1241_11": "tena “idaṃ lahukaṃ,",
  "tika-s0104t0:1241_12": "idaṃ garuka”ntiādinayaṃ niddisati.",
  "tika-s0104t0:1241_13": "Evamaparatthāpi yathāsambhavaṃ.",
  "tika-s0104t0:1242_0": "Yadipi kāyānupassanādivasena satipaṭṭhānādayo suttantapiṭake vibhattā,",
  "tika-s0104t0:1242_1": "tathāpi suttantabhājanīyādivasena abhidhammeyeva te visesato vibhattāti āha “ime cattāro satipaṭṭhānā…pe…",
  "tika-s0104t0:1242_2": "abhidhammapiṭakaṃ vibhajitvā”ti.",
  "tika-s0104t0:1242_3": "Tattha satta phassāti sattaviññāṇadhātusampayogavasena vuttaṃ.",
  "tika-s0104t0:1242_4": "Tathā “satta vedanā”tiādipi.",
  "tika-s0104t0:1242_5": "Lokuttarā dhammā nāmāti ettha iti-",
  "tika-s0104t0:1242_6": "saddo ādiattho,",
  "tika-s0104t0:1242_7": "pakārattho vā,",
  "tika-s0104t0:1242_8": "tena vuttāvasesaṃ abhidhamme āgataṃ dhammānaṃ vibhajitabbākāraṃ saṅgaṇhāti.",
  "tika-s0104t0:1242_9": "Catuvīsatisamantapaṭṭhānāni etthāti catuvīsatisamantapaṭṭhānanti bāhiratthasamāso.",
  "tika-s0104t0:1242_10": "“Abhidhammapiṭaka”nti etassa hi idaṃ visesanaṃ.",
  "tika-s0104t0:1242_11": "Ettha ca paccayanayaṃ aggahetvā dhammavaseneva samantapaṭṭhānassa catuvīsatividhatā vuttā. Yathāha –",
  "tika-s0104t0:1243_0": "“Tikañca paṭṭhānavaraṃ dukuttamaṃ,",
  "tika-s0104t0:1244_0": "Dukatikañceva tikadukañca;",
  "tika-s0104t0:1245_0": "Tikatikañceva dukadukañca,",
  "tika-s0104t0:1246_0": "Cha anulomamhi nayā sugambhīrā…pe…",
  "tika-s0104t0:1247_0": "Cha paccanīyamhi…pe… anulomapaccanīyamhi…pe…",
  "tika-s0104t0:1248_0": "Paccanīyānulomamhi nayā sugambhīrā”ti. [paṭṭhā. 1.1.41(ka), 44(kha), 48(ga), 52(gha)];",
  "tika-s0104t0:1249_0": "Evaṃ dhammavasena catuvīsatibhedesu tikapaṭṭhānādīsu ekekaṃ paccayanayena anulomādivasena catubbidhaṃ hotīti channavutisamantapaṭṭhānāni.",
  "tika-s0104t0:1249_1": "Tattha pana dhammānulome tikapaṭṭhāne kusalattike paṭiccavāre paccayānulome hetumūlake hetupaccayavasena",
  "tika-s0104t0:1249_2": "ekūnapaññāsa pucchānayā satta vissajjananayātiādinā dassiyamānā anantabhedā nayāti āha “anantanaya”nti.",
  "tika-s0104t0:1250_0": "Navahākārehīti uppādādīhi navahi paccayākārehi.",
  "tika-s0104t0:1250_1": "Taṃ sarūpato dassetuṃ “uppādo hutvā”tiādi vuttaṃ.",
  "tika-s0104t0:1250_2": "Tattha uppajjati etasmā phalanti uppādo,",
  "tika-s0104t0:1250_3": "phaluppattiyā kāraṇabhāvo.",
  "tika-s0104t0:1250_4": "Sati ca avijjāya saṅkhārā uppajjanti, nāsati.",
  "tika-s0104t0:1250_5": "Tasmā avijjā saṅkhārānaṃ uppādo hutvā paccayo hoti,",
  "tika-s0104t0:1250_6": "tathā pavattati dharati etasmiṃ phalanti pavattaṃ.",
  "tika-s0104t0:1250_7": "Nimīyati phalametasminti nimittaṃ.",
  "tika-s0104t0:1250_8": "(Nidadāti phalaṃ attano paccayuppannaṃ etenāti nidānaṃ.) (Etthantare aṭṭhakathāya na sameti) āyūhati",
  "tika-s0104t0:1250_9": "phalaṃ attano paccayuppannuppattiyā ghaṭeti etenāti āyūhanaṃ.",
  "tika-s0104t0:1250_10": "Saṃyujjati phalaṃ attano paccayuppannena etasminti saṃyogo.",
  "tika-s0104t0:1250_11": "Yattha sayaṃ uppajjati,",
  "tika-s0104t0:1250_12": "taṃ palibuddhati phalametenāti palibodho.",
  "tika-s0104t0:1250_13": "Paccayantarasamavāye sati phalamudayati etenāti samudayo.",
  "tika-s0104t0:1250_14": "Hinoti kāraṇabhāvaṃ gacchatīti hetu.",
  "tika-s0104t0:1250_15": "Avijjāya hi sati saṅkhārā pavattanti,",
  "tika-s0104t0:1250_16": "dharanti ca,",
  "tika-s0104t0:1250_17": "te avijjāya sati attano phalaṃ (nidadanti) bhavādīsu khipanti,",
  "tika-s0104t0:1250_18": "āyūhanti attano phaluppattiyā ghaṭenti,",
  "tika-s0104t0:1250_19": "attano phalena saṃyujjanti,",
  "tika-s0104t0:1250_20": "yasmiṃ santāne sayaṃ uppannā taṃ palibuddhanti,",
  "tika-s0104t0:1250_21": "paccayantarasamavāye udayanti uppajjanti,",
  "tika-s0104t0:1250_22": "hinoti ca saṅkhārānaṃ kāraṇabhāvaṃ gacchati,",
  "tika-s0104t0:1250_23": "tasmā avijjā saṅkhārānaṃ pavattaṃ hutvā…pe…",
  "tika-s0104t0:1250_24": "paccayo hutvā paccayo hoti.",
  "tika-s0104t0:1250_25": "Evaṃ avijjāya saṅkhārānaṃ kāraṇabhāvūpagamanavisesā uppādādayo veditabbā.",
  "tika-s0104t0:1250_26": "Saṅkhārādīnaṃ viññāṇādīsupi eseva nayo.",
  "tika-s0104t0:1251_0": "Tamatthaṃ paṭisambhidāmaggapāḷiyā sādhentena “yathāhā”tiādi vuttaṃ.",
  "tika-s0104t0:1251_1": "Tattha tiṭṭhati etenāti ṭhiti, paccayo,",
  "tika-s0104t0:1251_2": "uppādo eva ṭhiti uppādaṭṭhiti.",
  "tika-s0104t0:1251_3": "Evaṃ sesesupi.",
  "tika-s0104t0:1251_4": "Yasmā pana “āsavasamudayā avijjāsamudayo”ti vuttattā āsavāva avijjāya paccayo,",
  "tika-s0104t0:1251_5": "tasmā vuttaṃ “ubhopete dhammā “paccayasamuppannā”ti,",
  "tika-s0104t0:1251_6": "avijjā ca saṅkhārā ca ubhopete dhammā paccayato eva samuppannā,",
  "tika-s0104t0:1251_7": "na vinā paccayenāti attho.",
  "tika-s0104t0:1251_8": "Paccayapariggahe paññāti saṅkhārānaṃ,",
  "tika-s0104t0:1251_9": "avijjāya ca uppādādike paccayākāre paricchinditvā gahaṇavasena pavattā paññā.",
  "tika-s0104t0:1251_10": "Dhammaṭṭhitiñāṇanti paccayuppannadhammānaṃ paccayabhāvato dhammaṭṭhitisaṅkhāte paṭiccasamuppāde ñāṇaṃ.",
  "tika-s0104t0:1251_11": "“Dvādasa paṭiccasamuppādā”ti vacanato hi dvādasa paccayā eva paṭiccasamuppādo.",
  "tika-s0104t0:1251_12": "Ayañca nayo na paccuppanne eva,",
  "tika-s0104t0:1251_13": "atha kho atītānāgatesupi,",
  "tika-s0104t0:1251_14": "na ca avijjāya eva saṅkhāresu,",
  "tika-s0104t0:1251_15": "atha kho saṅkhārādīnaṃ viññāṇādīsupi labbhatīti paripuṇṇaṃ katvā paccayākārassa vibhattabhāvaṃ dassetuṃ “atītampi addhāna”ntiādi pāḷimāhari.",
  "tika-s0104t0:1251_16": "Paṭṭhāne pana dassitā hetādipaccayāevettha uppādādipaccayākārehi gahitāti tepi yathāsambhavaṃ nīharitvā yojetabbā.",
  "tika-s0104t0:1251_17": "Ativitthārabhayena pana na yojayimha,",
  "tika-s0104t0:1251_18": "atthikehi ca visuddhimaggādito gahetabbā.",
  "tika-s0104t0:1252_0": "Tassa tassa dhammassāti saṅkhārādipaccayuppannadhammassa.",
  "tika-s0104t0:1252_1": "Tathā tathā paccayabhāvenāti uppādādihetādipaccayasattiyā.",
  "tika-s0104t0:1252_2": "Kammakilesavipākavasena tīṇi vaṭṭāni yassāti tivaṭṭaṃ.",
  "tika-s0104t0:1252_3": "Atītapaccuppannānāgatavasena tayo addhā kālā etassāti tiyaddhaṃ.",
  "tika-s0104t0:1252_4": "Hetuphalaphalahetuhetuphalavasena tayo sandhayo etassāti tisandhi.",
  "tika-s0104t0:1252_5": "Saṅkhippanti ettha avijjādayo,",
  "tika-s0104t0:1252_6": "viññāṇādayo cāti saṅkhepā, hetu,",
  "tika-s0104t0:1252_7": "vipāko ca.",
  "tika-s0104t0:1252_8": "Atha vā hetu vipākoti saṅkhippantīti saṅkhepā.",
  "tika-s0104t0:1252_9": "Avijjādayo,",
  "tika-s0104t0:1252_10": "viññāṇādayo ca koṭṭhāsapariyāyo vā saṅkhepasaddo.",
  "tika-s0104t0:1252_11": "Atītahetusaṅkhepādivasena cattāro saṅkhepā yassāti catusaṅkhepaṃ.",
  "tika-s0104t0:1252_12": "Sarūpato avuttāpi tasmiṃ tasmiṃ saṅkhepe ākirīyanti avijjāsaṅkhārādiggahaṇehi pakāsīyantīti ākārā,",
  "tika-s0104t0:1252_13": "atītahetuādīnaṃ pakārā.",
  "tika-s0104t0:1252_14": "Te saṅkhepe pañca pañca katvā vīsati ākārā etassāti vīsatākāraṃ.",
  "tika-s0104t0:1253_0": "Khattiyādibhedena anekabhedabhinnāpi sassatavādino jātisatasahassānussaraṇādikassa abhinivesahetuno vasena cattārova honti,",
  "tika-s0104t0:1253_1": "na tato uddhaṃ,",
  "tika-s0104t0:1253_2": "adho vāti sassatavādīnaṃ parimāṇaparicchedassa anaññavisayataṃ dassetuṃ “cattāro janā”tiādimāha.",
  "tika-s0104t0:1253_3": "Esa nayo itaresupi.",
  "tika-s0104t0:1253_4": "Tattha cattāro janāti cattāro janasamūhāti attho gahetabbo tesu ekekassāpi anekappabhedato.",
  "tika-s0104t0:1253_5": "Teti dvāsaṭṭhidiṭṭhigatavādino.",
  "tika-s0104t0:1253_6": "Idaṃ nissāyāti idappaccayatāya sammā aggahaṇaṃ.",
  "tika-s0104t0:1253_7": "Tatthāpi ca hetuphalabhāvena sambandhānaṃ dhammānaṃ santatighanassa abheditattā paramatthato vijjamānampi",
  "tika-s0104t0:1253_8": "bhedanibandhanaṃ nānattanayaṃ anupadhāretvā gahitaṃ ekattaggahaṇaṃ nissāya.",
  "tika-s0104t0:1253_9": "Idaṃ gaṇhantīti idaṃ sassataggahaṇaṃ abhinivissa voharanti,",
  "tika-s0104t0:1253_10": "iminā nayena ekaccasassatavādādayopi yathāsambhavaṃ yojetvā vattabbā.",
  "tika-s0104t0:1253_11": "Bhinditvāti “ātappamanvāyā”tiādinā vibhajitvā,",
  "tika-s0104t0:1253_12": "“tayidaṃ bhikkhave tathāgato pajānātī”tiādinā vā vidhamitvā.",
  "tika-s0104t0:1253_13": "Nijjaṭanti anonaddhaṃ.",
  "tika-s0104t0:1253_14": "Nigumbanti anāvuṭaṃ.",
  "tika-s0104t0:1253_15": "Apica veḷuādīnaṃ heṭṭhupariyasaṃsibbanaṭṭhena jaṭā.",
  "tika-s0104t0:1253_16": "Kusādīnaṃ ovaraṇaṭṭhena gumbo.",
  "tika-s0104t0:1253_17": "Tassadisatāya diṭṭhigatānaṃ byākulā pākaṭatā “jaṭā,",
  "tika-s0104t0:1253_18": "gumbo”ti ca vuccati,",
  "tika-s0104t0:1253_19": "diṭṭhijaṭāvijaṭanena,",
  "tika-s0104t0:1253_20": "diṭṭhigumbavivaraṇena ca nijjaṭaṃ nigumbaṃ katvāti attho.",
  "tika-s0104t0:1254_0": "“Tasmā”tiādinā buddhaguṇe ārabbha desanāya samuṭṭhitattā sabbaññutaññāṇaṃ uddisitvā desanākusalo bhagavā",
  "tika-s0104t0:1254_1": "samayantaraṃ viggahaṇavasena sabbaññutaññāṇameva vissajjetīti dasseti.",
  "tika-s0104t0:1255_0": "29.",
  "tika-s0104t0:1255_1": "Atthi pariyāyo santi- saddo,",
  "tika-s0104t0:1255_2": "so ca saṃvijjantipariyāyo,",
  "tika-s0104t0:1255_3": "saṃvijjamānatā ca ñāṇena upalabbhamānatāti āha “santī”tiādi.",
  "tika-s0104t0:1255_4": "Saṃvijjamānaparidīpanena pana “santī”ti iminā padena tesaṃ diṭṭhigatikānaṃ vijjamānatāya avicchinnataṃ,",
  "tika-s0104t0:1255_5": "tato ca nesaṃ micchāgāhato sithilakaraṇavivecanehi attano desanāya kiccakāritaṃ,",
  "tika-s0104t0:1255_6": "avitathatañca dīpeti dhammarājā.",
  "tika-s0104t0:1255_7": "Atthīti ca santipadena samānattho puthuvacanavisayo eko nipāto “atthi imasmiṃ kāye kesā”tiādīsu viya.",
  "tika-s0104t0:1255_8": "Ālapanavacananti buddhālapanavacanaṃ.",
  "tika-s0104t0:1255_9": "Bhagavāyeva hi “bhikkhave,",
  "tika-s0104t0:1255_10": "bhikkhavo”ti ca ālapati,",
  "tika-s0104t0:1255_11": "na sāvakā.",
  "tika-s0104t0:1255_12": "Sāvakā pana “āvuso,",
  "tika-s0104t0:1255_13": "āyasmā”tiādisambandhaneneva.",
  "tika-s0104t0:1255_14": "“Eke”ti vutte ekacceti attho eva saṅkhyāvācakassa eka-",
  "tika-s0104t0:1255_15": "saddassa niyatekavacanattā,",
  "tika-s0104t0:1255_16": "na samitabahitapāpatāya samaṇabrāhmaṇāti āha “pabbajjūpagatabhāvenā”tiādi.",
  "tika-s0104t0:1255_17": "Tathā vā hontu,",
  "tika-s0104t0:1255_18": "aññathā vā,",
  "tika-s0104t0:1255_19": "sammutimatteneva idhādhippetāti dasseti “lokenā”tiādinā.",
  "tika-s0104t0:1255_20": "Sassatādivasena pubbantaṃ kappentīti pubbantakappikā.",
  "tika-s0104t0:1255_21": "Yasmā pana tesaṃ pubbantaṃ purimasiddhehi taṇhādiṭṭhikappehi kappetvā āsevanabalavatāya,",
  "tika-s0104t0:1255_22": "vicitravuttitāya ca vikappetvā aparabhāgasiddhehi abhinivesabhūtehi taṇhādiṭṭhigāhehi gaṇhanti abhinivisanti parāmasanti,",
  "tika-s0104t0:1255_23": "tasmā vuttaṃ “pubbantaṃ kappetvā vikappetvā gaṇhantī”ti.",
  "tika-s0104t0:1255_24": "Purimabhāgapacchimabhāgasiddhānaṃ vā taṇhāupādānānaṃ vasena yathākkamaṃ kappanagahaṇāni veditabbāni.",
  "tika-s0104t0:1255_25": "Taṇhāpaccayā hi upādānaṃ sambhavati.",
  "tika-s0104t0:1255_26": "Pahutapasaṃsānindātisayasaṃsagganiccayogādivisayesu idha niccayogavasena vijjamānattho sambhavatīti vuttaṃ “pubbanta kappo vā”tiādi vuttañca –",
  "tika-s0104t0:1256_0": "“Pahute ca pasaṃsāyaṃ, nindāyañcātisayane;",
  "tika-s0104t0:1257_0": "Niccayoge ca saṃsagge, hontime mantuādayo”ti.",
  "tika-s0104t0:1258_0": "Koṭṭhāsesūti ettha koṭṭhāsādīsūti attho veditabbo ādi-",
  "tika-s0104t0:1258_1": "saddalopena,",
  "tika-s0104t0:1258_2": "nidassananayena ca vuttattā.",
  "tika-s0104t0:1258_3": "Padapūraṇasamīpaummaggādīsupi hi anta-",
  "tika-s0104t0:1258_4": "saddo dissati.",
  "tika-s0104t0:1258_5": "Tathā hi “iṅgha tāva suttante vā gāthāyo vā abhidhammaṃ vā pariyāpuṇassu,",
  "tika-s0104t0:1258_6": "suttante okāsaṃ kārāpetvā”tiādīsu ca padapūraṇe anta-",
  "tika-s0104t0:1258_7": "saddo vattati,",
  "tika-s0104t0:1258_8": "“gāmantasenāsana”ntiādīsu samīpe,",
  "tika-s0104t0:1258_9": "“kāmasukhallikānuyogo eko anto,",
  "tika-s0104t0:1258_10": "atthīti kho kaccāna ayameko anto”tiādīsu ca ummaggeti.",
  "tika-s0104t0:1259_0": "Antapūroti mahāantaantaguṇehi pūro.",
  "tika-s0104t0:1259_1": "“Sā haritantaṃ vā panthantaṃ vā”ti majjhimanikāye mahāhatthipadopamasuttantapāḷi.",
  "tika-s0104t0:1259_2": "Tattha sāti tejodhātu.",
  "tika-s0104t0:1259_3": "Haritantanti haritatiṇarukkhamariyādaṃ.",
  "tika-s0104t0:1259_4": "Panthantanti maggamariyādaṃ.",
  "tika-s0104t0:1259_5": "Āgamma anāhārā nibbāyatīti seso.",
  "tika-s0104t0:1259_6": "“Antamidaṃ bhikkhave,",
  "tika-s0104t0:1259_7": "jīvikānaṃ yadidaṃ piṇḍolya”nti piṇḍiyālopasuttantapāḷi.",
  "tika-s0104t0:1259_8": "Tattha piṇḍaṃ ulati gavesatīti piṇḍolo,",
  "tika-s0104t0:1259_9": "piṇḍācāriko,",
  "tika-s0104t0:1259_10": "tassa bhāvo piṇḍolyaṃ,",
  "tika-s0104t0:1259_11": "piṇḍacaraṇena jīvikatāti attho.",
  "tika-s0104t0:1259_12": "Esevāti sabbapaccayasaṅkhayabhūto nibbānadhammo eva,",
  "tika-s0104t0:1259_13": "tenāha “sabba…pe…",
  "tika-s0104t0:1259_14": "vuccatī”ti.",
  "tika-s0104t0:1259_15": "Etena sabbapaccayasaṅkhayanato asaṅkhataṃ nibbānaṃ saṅkhatabhūtassa vaṭṭadukkhassa parabhāgaṃ pariyosānabhūtaṃ,",
  "tika-s0104t0:1259_16": "tasmā ettha parabhāgova attho yuttoti dasseti.",
  "tika-s0104t0:1259_17": "Sakkāyoti sakkāyagāho.",
  "tika-s0104t0:1260_0": "Kappoti leso.",
  "tika-s0104t0:1260_1": "Kappakatenāti tiṇṇaṃ dubbaṇṇakaraṇānaṃ aññataradubbaṇṇakatena. Ādi-",
  "tika-s0104t0:1260_2": "saddena cettha kappa-",
  "tika-s0104t0:1260_3": "saddo mahākappasamantabhāvakilesakāmavitakkakālapaññattisadisabhāvādīsupi vattatīti dasseti.",
  "tika-s0104t0:1260_4": "Tathā hesa “cattārimāni bhikkhave,",
  "tika-s0104t0:1260_5": "kappassa asaṅkhyeyyānī”tiādīsu mahākappe vattati,",
  "tika-s0104t0:1260_6": "“kevalakappaṃ veḷuvanaṃ obhāsetvā”tiādīsu samantabhāve,",
  "tika-s0104t0:1260_7": "“saṅkappo kāmo rāgo kāmo saṅkapparāgo kāmo”tiādīsu kilesakāme,",
  "tika-s0104t0:1260_8": "“takko vitakko saṅkappo”tiādīsu vitakke,",
  "tika-s0104t0:1260_9": "“yena sudaṃ niccakappaṃ viharāmī”tiādīsu kāle,",
  "tika-s0104t0:1260_10": "“iccāyasmā kappo”tiādīsu paññattiyaṃ,",
  "tika-s0104t0:1260_11": "“satthukappena vata kira bho sāvakena saddhiṃ mantayamānā na jānimhā”tiādīsu sadisabhāveti.",
  "tika-s0104t0:1261_0": "Taṇhādiṭṭhīsu pavattiṃ mahāniddesapāḷiyā sādhento “vuttampi ceta”ntiādimāha.",
  "tika-s0104t0:1261_1": "Tattha uddānatoti saṅkhepato.",
  "tika-s0104t0:1261_2": "“Tasmā”tiādi yathāvuttāya atthavaṇṇanāya guṇavacanaṃ.",
  "tika-s0104t0:1261_3": "Taṇhādiṭṭhivasenāti upanissayasahajātabhūtāya abhinandanasaṅkhātāya taṇhāya ceva sassatādiākārena abhinivisantassa micchāgāhassa ca vasena.",
  "tika-s0104t0:1261_4": "Pubbe nivutthadhammavisayāya kappanāya idha adhippetattā atītakālavācakoyeva pubba- saddo,",
  "tika-s0104t0:1261_5": "na pana “manopubbaṅgamā dhammā”tiādīsu viya padhānādivācako,",
  "tika-s0104t0:1261_6": "rūpādikhandhavinimuttassa kappanavatthuno abhāvā anta-",
  "tika-s0104t0:1261_7": "saddo ca koṭṭhāsavācako,",
  "tika-s0104t0:1261_8": "na pana abbhantarādivācakoti dassetuṃ “atītaṃ khandhakoṭṭhāsa”nti vuttaṃ.",
  "tika-s0104t0:1261_9": "Kappetvāti ca tasmiṃ pubbante taṇhāyanābhinivesanānaṃ samatthanaṃ pariniṭṭhāpanamāha.",
  "tika-s0104t0:1261_10": "Ṭhitāti tassā laddhiyā avijahanaṃ,",
  "tika-s0104t0:1261_11": "pubbantameva anugatā diṭṭhi tesamatthīti yojanā. Atthitā,",
  "tika-s0104t0:1261_12": "anugatatā ca nāma punappunaṃ pavattiyāti dasseti “punappunaṃ uppajjanavasenā”ti iminā.",
  "tika-s0104t0:1261_13": "“Te eva”ntiādinā “pubbantaṃ ārabbhā”tiādipāḷiyā atthaṃ saṃvaṇṇeti.",
  "tika-s0104t0:1261_14": "Tattha ārabbhāti ālambitvā.",
  "tika-s0104t0:1261_15": "Visayo hi tassā diṭṭhiyā pubbanto.",
  "tika-s0104t0:1261_16": "Visayabhāvato hesa tassā āgamanaṭṭhānaṃ,",
  "tika-s0104t0:1261_17": "ārammaṇapaccayo cāti vuttaṃ “āgamma paṭiccā”ti.",
  "tika-s0104t0:1261_18": "Tadetaṃ aññesaṃ patiṭṭhāpanadassananti āha “aññampi janaṃ diṭṭhigatitaṃ karontā”ti.",
  "tika-s0104t0:1262_0": "Adhivacanapathānīti [adhivacanapaadāni (aṭṭhakathāyaṃ)] ruḷhimattena paññattipathāni.",
  "tika-s0104t0:1262_1": "Dāsādīsu hi sirivaḍḍhakādisaddā viya vacanamattameva adhikāraṃ katvā pavattiyā tathā paṇṇattiyeva adhivacanaṃ,",
  "tika-s0104t0:1262_2": "sā ca vohārassa pathoti.",
  "tika-s0104t0:1262_3": "Atha vā adhi-",
  "tika-s0104t0:1262_4": "saddo uparibhāge,",
  "tika-s0104t0:1262_5": "vuccatīti vacanaṃ.",
  "tika-s0104t0:1262_6": "Adhi uparibhāge vacanaṃ adhivacanaṃ.",
  "tika-s0104t0:1262_7": "Upādāniyabhūtānaṃ rūpādīnaṃ [upādābhūtarūpādīnaṃ ] upari paññāpiyamānā upādāpaññatti,",
  "tika-s0104t0:1262_8": "tasmā paññattidīpakapathānīti attho daṭṭhabbo.",
  "tika-s0104t0:1262_9": "Paññattimattañhetaṃ vuccati,",
  "tika-s0104t0:1262_10": "yadidaṃ “attā,",
  "tika-s0104t0:1262_11": "loko”ti ca,",
  "tika-s0104t0:1262_12": "na rūpavedanādayo viya paramatthoti.",
  "tika-s0104t0:1262_13": "Adhimutti-",
  "tika-s0104t0:1262_14": "saddo cettha adhivacana-",
  "tika-s0104t0:1262_15": "saddena samānattho “niruttipatho”tiādīsu viya uttisaddassa vacanapariyāyattā.",
  "tika-s0104t0:1262_16": "“Bhūtaṃ attha”ntiādinā pana bhūtasabhāvato atirekaṃ.",
  "tika-s0104t0:1262_17": "Tamatidhāvitvā vā muccantīti adhimuttiyo,",
  "tika-s0104t0:1262_18": "tāsaṃ pathāni taddīpakattāti atthaṃ dasseti,",
  "tika-s0104t0:1262_19": "adhikaṃ vā sassatādikaṃ muccantīti adhimuttiyo.",
  "tika-s0104t0:1262_20": "Adhikañhi sassatādiṃ,",
  "tika-s0104t0:1262_21": "pakatiādiṃ, dabbādiṃ, jīvādiṃ,",
  "tika-s0104t0:1262_22": "kāyādiñca abhūtaṃ atthaṃ sabhāvadhammesu ajjhāropetvā diṭṭhiyo pavattanti.",
  "tika-s0104t0:1263_0": "30.",
  "tika-s0104t0:1263_1": "Abhivadantīti “idameva saccaṃ,",
  "tika-s0104t0:1263_2": "moghamañña”nti abhinivisitvā vadanti.",
  "tika-s0104t0:1263_3": "“Ayameva dhammo,",
  "tika-s0104t0:1263_4": "nāyaṃ dhammo”tiādinā abhibhavitvāpi vadanti.",
  "tika-s0104t0:1263_5": "Abhivadanakiriyāya ajjāpi avicchedabhāvadassanatthaṃ vattamānavacanaṃ katanti ayamettha pāḷivaṇṇanā.",
  "tika-s0104t0:1263_6": "Kathetukamyatāya hetubhūtāya pucchitvāti sambandho.",
  "tika-s0104t0:1263_7": "Micchā passatīti diṭṭhi,",
  "tika-s0104t0:1263_8": "diṭṭhi eva diṭṭhigataṃ “muttagataṃ,",
  "tika-s0104t0:1263_9": "saṅkhāragata”ntiādīsu viya gata-",
  "tika-s0104t0:1263_10": "saddassa tabbhāvavuttito,",
  "tika-s0104t0:1263_11": "gantabbābhāvato vā diṭṭhiyā gatamattanti diṭṭhigataṃ.",
  "tika-s0104t0:1263_12": "Diṭṭhiyā gahaṇamattameva,",
  "tika-s0104t0:1263_13": "natthaññaṃ avagantabbanti attho,",
  "tika-s0104t0:1263_14": "diṭṭhipakāro vā diṭṭhigataṃ.",
  "tika-s0104t0:1263_15": "Lokiyā hi vidhayuttagatapakārasadde samānatthe icchanti.",
  "tika-s0104t0:1263_16": "Ekasmiṃyeva khandhe “attā”ti ca “loko”ti ca gahaṇavisesaṃ upādāya paññāpanaṃ hotīti āha “rūpādīsu aññataraṃ attāti ca lokoti ca gahetvā”ti.",
  "tika-s0104t0:1263_17": "Amaraṃ niccaṃ dhuvanti sassatavevacanāni,",
  "tika-s0104t0:1263_18": "maraṇābhāvena vā amaraṃ.",
  "tika-s0104t0:1263_19": "Uppādābhāvena sabbadāpi atthitāya niccaṃ.",
  "tika-s0104t0:1263_20": "Thiraṭṭhena vikārābhāvena dhuvaṃ.",
  "tika-s0104t0:1263_21": "“Yathāhā”tiādinā mahāniddesa paṭisambhidāmaggapāḷīhi yathāvuttamatthaṃ vibhāveti.",
  "tika-s0104t0:1263_22": "Tattha “rūpaṃ gahetvā”ti pāṭhasesena sambandho.",
  "tika-s0104t0:1263_23": "Ayaṃ panattho –",
  "tika-s0104t0:1263_24": "“rūpaṃ attato samanupassati. Vedanaṃ, saññaṃ, saṅkhāre,",
  "tika-s0104t0:1263_25": "viññāṇaṃ attato samanupassatī”ti imissā pañcavidhāya sakkāyadiṭṭhiyā vasena vutto,",
  "tika-s0104t0:1263_26": "“rūpavantaṃ attāna”ntiādikāya pana pañcadasavidhāyapi tadavasesāya sakkāyadiṭṭhiyā vasena cattāro khandhe",
  "tika-s0104t0:1263_27": "“attā”ti gahetvā tadañño “loko”ti paññapentīti ayampi attho labbhateva.",
  "tika-s0104t0:1263_28": "Tathā ekaṃ khandhaṃ “attā”ti gahetvā añño attano upabhogabhūto “loko”ti ca.",
  "tika-s0104t0:1263_29": "Sasantatipatite khandhe “attā”ti gahetvā tadañño parasantatipatito “loko”ti ca paññapetīti evampettha attho daṭṭhabbo. Etthāha –",
  "tika-s0104t0:1263_30": "“sassato vādo etesa”nti kasmā heṭṭhā vuttaṃ,",
  "tika-s0104t0:1263_31": "nanu tesaṃ attā ca loko ca sassatoti adhippeto,",
  "tika-s0104t0:1263_32": "na vādoti?",
  "tika-s0104t0:1263_33": "Saccametaṃ,",
  "tika-s0104t0:1263_34": "sassatasahacaritatāya pana vādopi sassatoti vutto yathā “kuntā pacarantī”ti,",
  "tika-s0104t0:1263_35": "sassato iti vādo etesanti vā tattha iti-",
  "tika-s0104t0:1263_36": "saddalopo daṭṭhabbo.",
  "tika-s0104t0:1263_37": "Sassataṃ vadanti “idameva saccaṃ,",
  "tika-s0104t0:1263_38": "moghamañña”nti abhinivissa voharantīti sassatavādā tipi yujjati.",
  "tika-s0104t0:1264_0": "31.",
  "tika-s0104t0:1264_1": "Ātāpanabhāvenāti vibādhanassa bhāvena,",
  "tika-s0104t0:1264_2": "vibādhanaṭṭhena vā.",
  "tika-s0104t0:1264_3": "Pahānañcettha vibādhanaṃ.",
  "tika-s0104t0:1264_4": "Padahanavasenāti samādahanavasena.",
  "tika-s0104t0:1264_5": "Samādahanaṃ pana kosajjapakkhe patitumadatvā cittassa ussāhanaṃ.",
  "tika-s0104t0:1264_6": "Yathā samādhi visesabhāgiyataṃ pāpuṇāti,",
  "tika-s0104t0:1264_7": "evaṃ vīriyassa bahulīkaraṇaṃ anuyogo.",
  "tika-s0104t0:1264_8": "Iti padattayena vīriyameva vuttanti āha “evaṃ tippabhedaṃ vīriya”nti.",
  "tika-s0104t0:1264_9": "Yathākkamañhiha tīhi padehi upacārappanācittaparidamanavīriyāni dasseti.",
  "tika-s0104t0:1264_10": "Na pamajjati etenāti appamādo,",
  "tika-s0104t0:1264_11": "satiyā avippavāso.",
  "tika-s0104t0:1264_12": "So pana satipaṭṭhānā cattāro khandhā eva.",
  "tika-s0104t0:1264_13": "Sammā upāyena manasi karoti kammaṭṭhānametenāti sammāmanasikāro,",
  "tika-s0104t0:1264_14": "so pana ñāṇameva,",
  "tika-s0104t0:1264_15": "na ārammaṇavīthijavanapaṭipādakā,",
  "tika-s0104t0:1264_16": "tenāha “atthato ñāṇa”nti.",
  "tika-s0104t0:1264_17": "Pathamanasikāroti kāraṇamanasikāro.",
  "tika-s0104t0:1264_18": "Tadevatthaṃ samattheti “yasmiñhī”tiādinā.",
  "tika-s0104t0:1264_19": "Tattha yasmiṃ manasikāreti kammaṭṭhānamanasikaraṇūpāyabhūte ñāṇasaṅkhāte manasikāre.",
  "tika-s0104t0:1264_20": "“Imasmiṃ ṭhāne”ti iminā saddantarasampayogādinā viya pakaraṇavasenāpi saddo visesavisayoti dīpeti.",
  "tika-s0104t0:1264_21": "Vīriyañcāti yathāvuttehi tīhi padehi vuttaṃ tippabhedaṃ vīriyañca.",
  "tika-s0104t0:1264_22": "Etthāti “ātappa…pe…",
  "tika-s0104t0:1264_23": "manasikāramanvāyā”ti imasmiṃ pāṭhe,",
  "tika-s0104t0:1264_24": "sīlavisuddhiyā saddhiṃ catunnaṃ rūpāvacarajjhānānaṃ adhigamanapaṭipadā idha vattabbā,",
  "tika-s0104t0:1264_25": "sā pana visuddhimagge vitthārato vuttāti āha “saṅkhepattho”ti.",
  "tika-s0104t0:1264_26": "Tathājātikanti tathāsabhāvaṃ,",
  "tika-s0104t0:1264_27": "etena cuddasavidhehi cittaparidamanehi rūpāvacaracatutthajjhānassa paguṇatāpādanena damitataṃ dasseti.",
  "tika-s0104t0:1264_28": "Cetaso samādhi cetosamādhi,",
  "tika-s0104t0:1264_29": "so pana aṭṭhaṅgasamannāgatarūpāvacaracatutthajjhānasseva samādhi. Yathā-",
  "tika-s0104t0:1264_30": "saddo “yenā”ti atthe nipātoti āha “yena samādhinā”ti.",
  "tika-s0104t0:1265_0": "Vijambhanabhūtehi lokiyābhiññāsaṅkhātehi jhānānubhāvehi sampannoti jhānānubhāvasampanno.",
  "tika-s0104t0:1265_1": "So diṭṭhigatiko evaṃ vadatīti vattamānavacanaṃ,",
  "tika-s0104t0:1265_2": "tathāvadanassa avicchedabhāvena sabbakālikatādassanatthanti veditabbaṃ.",
  "tika-s0104t0:1265_3": "Aniyamite hi kālavisese vippakatakālavacananti.",
  "tika-s0104t0:1265_4": "Vanati yācati puttanti vañjhā jha- paccayaṃ, na-",
  "tika-s0104t0:1265_5": "kārassa ca niggahitaṃ katvā,",
  "tika-s0104t0:1265_6": "vadhati puttaṃ,",
  "tika-s0104t0:1265_7": "phalaṃ vā hanatītipi vañjhā sapaccayaghya-",
  "tika-s0104t0:1265_8": "kārassa jha- kāraṃ,",
  "tika-s0104t0:1265_9": "niggahitāgamañca katvā.",
  "tika-s0104t0:1265_10": "Sā viya kassaci phalassa ajanenāti vañjho,",
  "tika-s0104t0:1265_11": "tenāha “vañjhapasū”tiādi.",
  "tika-s0104t0:1265_12": "Evaṃ padatthavatā iminā kīdisaṃ sāmatthiyatthaṃ dassetīti antolīnacodanaṃ pariharituṃ “etenā”tiādimāha.",
  "tika-s0104t0:1265_13": "Jhānalābhissa visesena jhānadhammā āpāthamāgacchanti,",
  "tika-s0104t0:1265_14": "tammukhena pana sesadhammāpīti imamatthaṃ sandhāya “jhānādīna”nti vuttaṃ.",
  "tika-s0104t0:1265_15": "Rūpādijanakabhāvanti rūpādīnaṃ janakasāmatthiyaṃ.",
  "tika-s0104t0:1265_16": "Paṭikkhipatīti “nayime kiñci janentī”ti paṭikkhipati.",
  "tika-s0104t0:1265_17": "Kasmāti ce?",
  "tika-s0104t0:1265_18": "Sati hi janakabhāve rūpādidhammānaṃ viya,",
  "tika-s0104t0:1265_19": "sukhādidhammānaṃ viya ca paccayāyattavuttitāya uppādavantatā viññāyati,",
  "tika-s0104t0:1265_20": "uppāde ca sati avassaṃbhāvī nirodhoti anavakāsāva niccatā siyā,",
  "tika-s0104t0:1265_21": "tasmā taṃ paṭikkhipatīti.",
  "tika-s0104t0:1266_0": "Ṭhitoti niccalaṃ patiṭṭhito, kūṭaṭṭha-",
  "tika-s0104t0:1266_1": "saddoyeva vā loke accantaṃ nicce niruḷho daṭṭhabbo.",
  "tika-s0104t0:1266_2": "Tiṭṭhatīti ṭhāyī,",
  "tika-s0104t0:1266_3": "esikā ca sā ṭhāyī cāti esikaṭṭhāyī,",
  "tika-s0104t0:1266_4": "visesanaparanipāto cesa,",
  "tika-s0104t0:1266_5": "tasmā gambhīranemo niccalaṭṭhitiko indakhīlo viyāti attho,",
  "tika-s0104t0:1266_6": "tenāha “yathā”tiādi.",
  "tika-s0104t0:1266_7": "“Kūṭaṭṭho”ti iminā cettha aniccatābhāvamāha.",
  "tika-s0104t0:1266_8": "“Esikaṭṭhāyī ṭhito”ti iminā pana yathā esikā vātappahārādīhi na calati,",
  "tika-s0104t0:1266_9": "evaṃ na kenaci vikāramāpajjatīti vikārābhāvaṃ,",
  "tika-s0104t0:1266_10": "vikāropi atthato vināsoyevāti vuttaṃ “ubhayenāpi lokassa vināsābhāvaṃ dassetī”ti.",
  "tika-s0104t0:1267_0": "Evamaṭṭhakathāvādaṃ dassetvā idāni kecivādaṃ dassetuṃ “keci panā”tiādi vuttaṃ.",
  "tika-s0104t0:1267_1": "Muñjatoti [muñje (aṭṭhakathāyaṃ)] muñjatiṇato.",
  "tika-s0104t0:1267_2": "Īsikāti kaḷīro.",
  "tika-s0104t0:1267_3": "Yadidaṃ attasaṅkhātaṃ dhammajātaṃ jāyatīti vuccati,",
  "tika-s0104t0:1267_4": "taṃ sattirūpavasena pubbe vijjamānameva byattirūpavasena nikkhamati,",
  "tika-s0104t0:1267_5": "abhibyattiṃ gacchatīti attho.",
  "tika-s0104t0:1267_6": "“Vijjamānamevā”ti hi etena kāraṇe phalassa atthibhāvadassanena byattirūpavasena abhibyattivādaṃ dasseti.",
  "tika-s0104t0:1267_7": "Sāligabbhe saṃvijjamānaṃ sālisīsaṃ viya hi sattirūpaṃ,",
  "tika-s0104t0:1267_8": "tadabhinikkhantaṃ viya byattirūpanti.",
  "tika-s0104t0:1267_9": "Kathaṃ pana sattirūpavasena vijjamānoyeva pubbe anabhibyatto byattirūpavasena abhibyattiṃ gacchatīti?",
  "tika-s0104t0:1267_10": "Yathā andhakārena paṭicchanno ghaṭo ālokena abhibyattiṃ gacchati,",
  "tika-s0104t0:1267_11": "evamayampīti.",
  "tika-s0104t0:1268_0": "Idamettha vicāretabbaṃ –",
  "tika-s0104t0:1268_1": "kiṃ karonto āloko ghaṭaṃ pakāsetīti vuccati,",
  "tika-s0104t0:1268_2": "yadi ghaṭavisayaṃ buddhiṃ karonto pakāseti,",
  "tika-s0104t0:1268_3": "anuppannāya eva buddhiyā uppattidīpanato abhibyattivādo hāyati.",
  "tika-s0104t0:1268_4": "Atha ghaṭavisayāya buddhiyā āvaraṇabhūtaṃ andhakāraṃ vidhamanto pakāseti,",
  "tika-s0104t0:1268_5": "evampi abhibyattivādo hāyateva.",
  "tika-s0104t0:1268_6": "Sati hi ghaṭavisayāya buddhiyā kathaṃ andhakāro tassā āvaraṇaṃ hotīti.",
  "tika-s0104t0:1268_7": "Yathā ca ghaṭassa abhibyatti na yujjati,",
  "tika-s0104t0:1268_8": "evaṃ diṭṭhigatikaparikappitassa attanopi abhibyatti na yujjatiyeva.",
  "tika-s0104t0:1268_9": "Tatthāpi hi yadi indriyavisayādisannipātena anuppannā eva buddhi uppannā,",
  "tika-s0104t0:1268_10": "uppattivacaneneva abhibyattivādo hāyati abhibyattimattamatikkamma anuppannāya eva buddhiyā uppattidīpanato.",
  "tika-s0104t0:1268_11": "Tathā sassatavādopi teneva kāraṇena.",
  "tika-s0104t0:1268_12": "Atha buddhippavattiyā āvaraṇabhūtassa andhakāraṭṭhāniyassa mohassa vidhamanena buddhi uppannā.",
  "tika-s0104t0:1268_13": "Evampi sati atthavisayāya buddhiyā kathaṃ moho tassā āvaraṇaṃ hotīti,",
  "tika-s0104t0:1268_14": "hāyateva abhibyattivādo,",
  "tika-s0104t0:1268_15": "kiñca bhiyyo –",
  "tika-s0104t0:1268_16": "bhedasabbhāvatopi abhibyattivādo hāyati.",
  "tika-s0104t0:1268_17": "Na hi abhibyañjanakānaṃ candimasūriyamaṇipadīpādīnaṃ bhedena abhibyañjitabbānaṃ ghaṭādīnaṃ bhedo hoti,",
  "tika-s0104t0:1268_18": "hoti ca visayabhedena buddhibhedo yathāvisayaṃ buddhiyā sambhavatoti bhiyyopi abhibyatti na yujjatiyeva,",
  "tika-s0104t0:1268_19": "na cettha vijjamānatābhibyattivasena vuttikappanā yuttā vijjamānatābhibyattikiriyāsaṅkhātāya vuttiyā vuttimato ca anaññathānujānanato.",
  "tika-s0104t0:1268_20": "Anaññāyeva hi tathā vuttisaṅkhātā kiriyā tabbantavatthuto,",
  "tika-s0104t0:1268_21": "yathā phassādīhi phusanādibhāvo,",
  "tika-s0104t0:1268_22": "tasmā vuttimato anaññāya eva vijjamānatābhibyattisaṅkhātāya vuttiyā parikappito kesañci abhibyattivādo na yutto evāti.",
  "tika-s0104t0:1268_23": "Ye pana “īsikaṭṭhāyī ṭhito”ti paṭhitvā yathāvuttamatthamicchanti,",
  "tika-s0104t0:1268_24": "te tadidaṃ kāraṇabhāvena gahetvā “te ca sattā sandhāvanti saṃsaranti cavanti upapajjantī”ti padehi atthasambandhampi karonti,",
  "tika-s0104t0:1268_25": "na aṭṭhakathāyamiva asambandhanti dassento “yasmā cā”tiādimāha.",
  "tika-s0104t0:1268_26": "Te ca sattā sandhāvantīti ettha ye idha manussabhāvena avaṭṭhitā,",
  "tika-s0104t0:1268_27": "teyeva devabhāvādiupagamanena ito aññattha gacchantīti attho.",
  "tika-s0104t0:1268_28": "Aññathā katassa kammassa vināso,",
  "tika-s0104t0:1268_29": "akatassa ca abbhāgamo āpajjeyyāti adhippāyo.",
  "tika-s0104t0:1269_0": "Aparāparanti aparasmā bhavā aparaṃ bhavaṃ,",
  "tika-s0104t0:1269_1": "aparamaparaṃ vā,",
  "tika-s0104t0:1269_2": "punappunanti attho.",
  "tika-s0104t0:1269_3": "“Cavantī”ti padamulliṅgetvā “evaṃ saṅkhyaṃ gacchantī”ti atthaṃ vivarati,",
  "tika-s0104t0:1269_4": "attano tathāgahitassa niccasabhāvattā na cutūpapattiyo.",
  "tika-s0104t0:1269_5": "Sabbabyāpitāya nāpi sandhāvanasaṃsaraṇāni,",
  "tika-s0104t0:1269_6": "dhammānaṃyeva pana pavattivisesena evaṃ saṅkhyaṃ gacchanti evaṃ voharīyantīti adhippāyo.",
  "tika-s0104t0:1269_7": "Etena “avaṭṭhitasabhāvassa attano,",
  "tika-s0104t0:1269_8": "dhammino ca dhammamattaṃ uppajjati ceva vinassati cā”ti imaṃ vipariṇāmavādaṃ dasseti.",
  "tika-s0104t0:1269_9": "Yaṃ panettha vattabbaṃ,",
  "tika-s0104t0:1269_10": "taṃ imissaṃ sassatavādavicāraṇāyameva “evaṃgatikā”ti padatthavibhāvane vakkhāma.",
  "tika-s0104t0:1269_11": "Idāni aṭṭhakathāyaṃ vuttaṃ asambandhamattaṃ dassetuṃ “aṭṭhakathāyaṃ panā”tiādi vuttaṃ.",
  "tika-s0104t0:1269_12": "Sandhāvantītiādinā vacanena attano vādaṃ bhindati vināseti sandhāvanādivacanasiddhāya aniccatāya pubbe",
  "tika-s0104t0:1269_13": "attanā paṭiññātassa sassatavādassa viruddhabhāvatoti attho.",
  "tika-s0104t0:1269_14": "“Diṭṭhigatikassā”tiādi tadatthasamatthanaṃ.",
  "tika-s0104t0:1269_15": "Na nibaddhanti na thiraṃ.",
  "tika-s0104t0:1269_16": "“Sandhāvantī”tiādivacanaṃ,",
  "tika-s0104t0:1269_17": "sassatavādañca sandhāya “sundarampi asundarampi hotiyevā”ti vuttaṃ.",
  "tika-s0104t0:1269_18": "Sabbadā saranti pavattantīti sassatiyo ra-",
  "tika-s0104t0:1269_19": "kārassa sa- kāraṃ,",
  "tika-s0104t0:1269_20": "dvibhāvañca katvā,",
  "tika-s0104t0:1269_21": "pathavīsinerucandimasūriyā,",
  "tika-s0104t0:1269_22": "sassatīhi samaṃ sadisaṃ tathā,",
  "tika-s0104t0:1269_23": "bhāvanapuṃsakavacanañcetaṃ.",
  "tika-s0104t0:1269_24": "“Attā ca loko cā”ti hi kattuadhikāro.",
  "tika-s0104t0:1269_25": "Sassatisamanti vā liṅgabyattayena kattuniddeso.",
  "tika-s0104t0:1269_26": "Sassatisamo attā ca loko ca atthi evāti attho, iti-",
  "tika-s0104t0:1269_27": "saddo cettha padapūraṇamattaṃ. Eva-",
  "tika-s0104t0:1269_28": "saddassa hi e-",
  "tika-s0104t0:1269_29": "kāre pare iti- sadde i-",
  "tika-s0104t0:1269_30": "kārassa va-",
  "tika-s0104t0:1269_31": "kāramicchanti saddavidū.",
  "tika-s0104t0:1269_32": "Sassatisamanti sassataṃ thāvaraṃ niccakālantipi attho,",
  "tika-s0104t0:1269_33": "sassatisama-",
  "tika-s0104t0:1269_34": "saddassa sassatapadena samānatthataṃ sandhāya ṭīkāyaṃ vutto.",
  "tika-s0104t0:1270_0": "Hetuṃ dassentoti yesaṃ “sassato”ti attānañca lokañca paññapeti,",
  "tika-s0104t0:1270_1": "tesaṃ hetuṃ dassento ayaṃ diṭṭhigatiko āhāti sambandho.",
  "tika-s0104t0:1270_2": "Na hi attano diṭṭhiyā paccakkhakatamatthaṃ attanoyeva sādheti,",
  "tika-s0104t0:1270_3": "attano pana paccakkhakatena atthena attano appaccakkhabhūtampi atthaṃ sādheti,",
  "tika-s0104t0:1270_4": "attanā ca yathānicchitaṃ atthaṃ parepi viññāpeti,",
  "tika-s0104t0:1270_5": "na anicchitaṃ,",
  "tika-s0104t0:1270_6": "idaṃ pana hetudassanaṃ etesu anekesu jātisatasahassesu ekovāyaṃ me attā ca loko ca anussaraṇasambhavato.",
  "tika-s0104t0:1270_7": "Yo hi yamatthaṃ anubhavati,",
  "tika-s0104t0:1270_8": "so eva taṃ anussarati, na añño.",
  "tika-s0104t0:1270_9": "Na hi aññena anubhūtamatthaṃ añño anussarituṃ sakkoti yathā taṃ buddharakkhitena anubhūtaṃ dhammarakkhito.",
  "tika-s0104t0:1270_10": "Yathā cetāsu,",
  "tika-s0104t0:1270_11": "evaṃ ito purimatarāsupi jātīsu,",
  "tika-s0104t0:1270_12": "tasmā “sassato me attā ca loko ca,",
  "tika-s0104t0:1270_13": "yathā ca me,",
  "tika-s0104t0:1270_14": "evaṃ aññesampi sattānaṃ sassato attā ca loko cā”ti sassatavasena diṭṭhigahaṇaṃ pakkhandanto diṭṭhigatiko parepi tattha patiṭṭhapeti.",
  "tika-s0104t0:1270_15": "Pāḷiyaṃ pana “anekavihitāni adhimuttipathāni abhivadanti,",
  "tika-s0104t0:1270_16": "so evamāhā”ti vacanato parānugāhāpanavasena idha hetudassanaṃ adhippetanti viññāyati.",
  "tika-s0104t0:1270_17": "Etanti attano ca lokassa ca sassatabhāvaṃ.",
  "tika-s0104t0:1270_18": "“Na kevala”ntiādi atthato āpannadassanaṃ. Ṭhāna-",
  "tika-s0104t0:1270_19": "saddo kāraṇe,",
  "tika-s0104t0:1270_20": "tañca kho idha pubbenivāsānussatiyevāti āha “ida”ntiādi.",
  "tika-s0104t0:1270_21": "Kāraṇañca nāmetaṃ tividhaṃ sampāpakaṃ nibbattakaṃ ñāpakanti.",
  "tika-s0104t0:1270_22": "Tattha ariyamaggo nibbānassa sampāpakakāraṇaṃ,",
  "tika-s0104t0:1270_23": "bījaṃ aṅkurassa nibbattakakāraṇaṃ,",
  "tika-s0104t0:1270_24": "paccayuppannatādayo aniccatādīnaṃ ñāpakakāraṇaṃ,",
  "tika-s0104t0:1270_25": "idhāpi ñāpakakāraṇameva adhippetaṃ.",
  "tika-s0104t0:1270_26": "Ñāpako hi attho ñāpetabbatthavisayassa ñāṇassa hetubhāvato kāraṇaṃ.",
  "tika-s0104t0:1270_27": "Tadāyattavuttitāya taṃ ñāṇaṃ tiṭṭhati etthāti ṭhānaṃ,",
  "tika-s0104t0:1270_28": "vasati taṃ ñāṇamettha tiṭṭhatīti “vatthū”ti ca vuccati.",
  "tika-s0104t0:1270_29": "Tathā hi bhagavatā vatthu-",
  "tika-s0104t0:1270_30": "saddena uddisitvāpi ṭhāna-",
  "tika-s0104t0:1270_31": "saddena niddiṭṭhanti.",
  "tika-s0104t0:1271_0": "32- 33.",
  "tika-s0104t0:1271_1": "Dutiyatatiyavārānaṃ paṭhamavārato viseso natthi ṭhapetvā kālabhedanti āha “upari vāradvayepi eseva nayo”ti.",
  "tika-s0104t0:1271_2": "Tadetaṃ kālabhedaṃ yathāpāḷiṃ dassetuṃ “kevalañhī”tiādi vuttaṃ.",
  "tika-s0104t0:1271_3": "Itarena dutiyatatiyavārā yāva dasasaṃvaṭṭavivaṭṭakappā,",
  "tika-s0104t0:1271_4": "yāva cattālīsasaṃvaṭṭavivaṭṭakappā ca anussaraṇavasena vuttāti adhippāyo.",
  "tika-s0104t0:1271_5": "Yadevaṃ kasmā sassatavādo catudhā vibhatto,",
  "tika-s0104t0:1271_6": "nanu tidhā kālabhedamakatvā adhiccasamuppattikavādo viya duvidheneva vibhajitabbo siyāti codanaṃ sodhetuṃ “mandapañño hī”tiādimāha.",
  "tika-s0104t0:1271_7": "Mandapaññādīnaṃ tiṇṇaṃ pubbenivāsānussatiñāṇalābhīnaṃ vasena tidhā kālabhedaṃ katvā takkanena saha catudhā vibhattoti adhippāyo.",
  "tika-s0104t0:1271_8": "Nanu ca anussavādivasena takkikānaṃ viya mandapaññādīnampi visesalābhīnaṃ hīnādivasena anekabhedasambhavato bahudhā bhedo siyā,",
  "tika-s0104t0:1271_9": "atha kasmā sabbepi visesalābhino tayo eva rāsī katvā vuttāti?",
  "tika-s0104t0:1271_10": "Ukkaṭṭhaparicchedena dassetukāmattā.",
  "tika-s0104t0:1271_11": "Tīsu hi rāsīsu ye hīnamajjhimapaññā,",
  "tika-s0104t0:1271_12": "te vuttaparicchedato ūnakameva anussaranti.",
  "tika-s0104t0:1271_13": "Ye pana ukkaṭṭhapaññā,",
  "tika-s0104t0:1271_14": "te vuttaparicchedaṃ atikkamitvā nānussarantīti tattha tattha ukkaṭṭhaparicchedena dassetukāmato anekajātisatasahassadasacattārīsasaṃvaṭṭavivaṭṭānussaraṇavasena",
  "tika-s0104t0:1271_15": "tayo eva rāsī katvā vuttāti.",
  "tika-s0104t0:1271_16": "Na tato uddhanti yathāvuttakālattayato,",
  "tika-s0104t0:1271_17": "cattārīsasaṃvaṭṭavivaṭṭakappato vā uddhaṃ nānussarati, kasmā?",
  "tika-s0104t0:1271_18": "Dubbalapaññattā.",
  "tika-s0104t0:1271_19": "Tesañhi nāmarūpaparicchedavirahato dubbalā paññā hotīti aṭṭhakathāsu vuttaṃ.",
  "tika-s0104t0:1272_0": "34.",
  "tika-s0104t0:1272_1": "Tappakatiyattopi kattutthoyevāti āha “takkayatī”ti.",
  "tika-s0104t0:1272_2": "Tappakatiyattattā eva hi dutiyanayopi upapanno hoti.",
  "tika-s0104t0:1272_3": "Tattha takkayatīti ūhayati,",
  "tika-s0104t0:1272_4": "sassatādiākārena tasmiṃ tasmiṃ ārammaṇe cittaṃ abhiniropayatīti attho.",
  "tika-s0104t0:1272_5": "Takkoti ākoṭanalakkhaṇo,",
  "tika-s0104t0:1272_6": "vinicchayalakkhaṇo vā diṭṭhiṭṭhānabhūto vitakko.",
  "tika-s0104t0:1272_7": "Tena tena pariyāyena takkanaṃ sandhāya “takketvā vitakketvā”ti vuttaṃ vīmaṃsāya samannāgatoti atthavacanamattaṃ.",
  "tika-s0104t0:1272_8": "Nibbacanaṃ pana takkipade viya dvidhā vattabbaṃ.",
  "tika-s0104t0:1272_9": "Vīmaṃsā nāma vicāraṇā,",
  "tika-s0104t0:1272_10": "sā ca duvidhā paññā ceva paññāpatirūpikā ca.",
  "tika-s0104t0:1272_11": "Idha pana paññāpatirūpikāva,",
  "tika-s0104t0:1272_12": "sā catthato lobhasahagatacittuppādo,",
  "tika-s0104t0:1272_13": "micchābhinivesasaṅkhāto vā ayonisomanasikāro.",
  "tika-s0104t0:1272_14": "Pubbabhāge vā micchādassanabhūtaṃ diṭṭhivipphanditaṃ,",
  "tika-s0104t0:1272_15": "tadetamatthattayaṃ dassetuṃ “tulanā ruccanā khamanā”ti vuttaṃ.",
  "tika-s0104t0:1272_16": "“Tulayitvā”tiādīsupi yathākkamaṃ “lobhasahagatacittuppādenā”tiādinā yojetabbaṃ.",
  "tika-s0104t0:1272_17": "Samantato,",
  "tika-s0104t0:1272_18": "punappunaṃ vā āhananaṃ pariyāhataṃ,",
  "tika-s0104t0:1272_19": "taṃ pana vitakkassa ārammaṇaṃ ūhanameva,",
  "tika-s0104t0:1272_20": "bhāvanapuṃsakañcetaṃ padanti dasseti “tena tena pariyāyena takketvā”ti iminā.",
  "tika-s0104t0:1272_21": "Pariyāyenāti ca kāraṇenāti attho.",
  "tika-s0104t0:1272_22": "Vuttappakārāyāti tidhā vuttappabhedāya.",
  "tika-s0104t0:1272_23": "Anuvicaritanti anupavattitaṃ,",
  "tika-s0104t0:1272_24": "vīmaṃsānugatena vā vicārena anumajjitaṃ.",
  "tika-s0104t0:1272_25": "Tadanugatadhammakiccampi hi padhānadhamme āropetvā tathā vuccati.",
  "tika-s0104t0:1272_26": "Paṭibhāti dissatīti paṭibhānaṃ,",
  "tika-s0104t0:1272_27": "yathāsamāhitākāravisesavibhāvako diṭṭhigatasampayuttacittuppādo,",
  "tika-s0104t0:1272_28": "tato jātanti paṭibhānaṃ,",
  "tika-s0104t0:1272_29": "tathā paññāyanaṃ,",
  "tika-s0104t0:1272_30": "sayaṃ attano paṭibhānaṃ sayaṃpaṭibhānaṃ,",
  "tika-s0104t0:1272_31": "tenevāha “attano paṭibhānamattasañjāta”nti. Matta-",
  "tika-s0104t0:1272_32": "saddena cettha visesādhigamādayo nivatteti.",
  "tika-s0104t0:1272_33": "Anāmaṭṭhakālavacane vattamānavaseneva atthaniddeso upapannoti āha “evaṃ vadatī”ti.",
  "tika-s0104t0:1273_0": "Pāḷiyaṃ “takkī hoti vīmaṃsī”ti sāmaññaniddesena,",
  "tika-s0104t0:1273_1": "ekasesena vā vuttaṃ takkībhedaṃ vibhajanto “tattha catubbidho”tiādimāha.",
  "tika-s0104t0:1273_2": "Parehi puna savanaṃ anussuti,",
  "tika-s0104t0:1273_3": "sā yassāyaṃ anussutiko.",
  "tika-s0104t0:1273_4": "Purimaṃ anubhūtapubbaṃ jātiṃ saratīti jātissaro.",
  "tika-s0104t0:1273_5": "Labbhateti lābho,",
  "tika-s0104t0:1273_6": "yaṃ kiñci attanā paṭiladdhaṃ rūpādi,",
  "tika-s0104t0:1273_7": "sukhādi ca,",
  "tika-s0104t0:1273_8": "na pana jhānādiviseso,",
  "tika-s0104t0:1273_9": "tenevāha pāḷiyaṃ “so takkapariyāhataṃ vīmaṃsānuvicaritaṃ sayaṃpaṭibhānaṃ evamāhā”ti.",
  "tika-s0104t0:1273_10": "Aṭṭhakathāyampi vuttaṃ “attano paṭibhānamattasañjāta”nti.",
  "tika-s0104t0:1273_11": "Ācariyadhammapālattheropi vadati “matta-",
  "tika-s0104t0:1273_12": "saddena visesādhigamādayo nivattetī”ti so etassāti lābhī.",
  "tika-s0104t0:1273_13": "Suddhena purimehi asammissena,",
  "tika-s0104t0:1273_14": "suddhaṃ vā takkanaṃ suddhatakko,",
  "tika-s0104t0:1273_15": "so yassāyaṃ suddhatakkiko.",
  "tika-s0104t0:1273_16": "Tena hīti uyyojanatthe nipāto,",
  "tika-s0104t0:1273_17": "tena tathā vessantararaññova bhagavati samāneti diṭṭhiggāhaṃ uyyojeti.",
  "tika-s0104t0:1273_18": "Lābhitāyāti rūpādisukhādilābhībhāvato.",
  "tika-s0104t0:1273_19": "“Anāgatepi evaṃ bhavissatī”ti idaṃ lābhītakkino evampi sambhavatīti sambhavadassanavasena idhādhippetaṃ takkanaṃ sandhāya vuttaṃ.",
  "tika-s0104t0:1273_20": "Anāgataṃsatakkaneneva hi sassataggāhī bhavati.",
  "tika-s0104t0:1273_21": "“Atītepi evaṃ ahosī”ti idaṃ pana anāgataṃsatakkanassa upanissayanidassanamattaṃ.",
  "tika-s0104t0:1273_22": "So hi “yathā me idāni attā sukhī hoti,",
  "tika-s0104t0:1273_23": "evaṃ atītepīti paṭhamaṃ atītaṃsānutakkanaṃ upanissāya anāgatepi evaṃ bhavissatī”ti takkayanto diṭṭhiṃ gaṇhāti.",
  "tika-s0104t0:1273_24": "“Evaṃ sati idaṃ hotī”ti iminā aniccesu bhāvesu añño karoti,",
  "tika-s0104t0:1273_25": "añño paṭisaṃvedetīti doso āpajjati,",
  "tika-s0104t0:1273_26": "tathā ca sati katassa vināso akatassa ca ajjhāgamo siyā.",
  "tika-s0104t0:1273_27": "Niccesu pana bhāvesu añño karoti,",
  "tika-s0104t0:1273_28": "añño paṭisaṃvedetīti doso nāpajjati.",
  "tika-s0104t0:1273_29": "Evañca sati katassa avināso,",
  "tika-s0104t0:1273_30": "akatassa ca anajjhāgamo siyāti takkikassa yuttigavesanākāraṃ dasseti.",
  "tika-s0104t0:1274_0": "Takkamattenevāti suddhatakkaneneva. Matta-",
  "tika-s0104t0:1274_1": "saddena hi āgamādīnaṃ,",
  "tika-s0104t0:1274_2": "anussavādīnañca abhāvaṃ dasseti.",
  "tika-s0104t0:1274_3": "“Nanu ca visesalābhinopi sassatavādino visesādhigamahetu anekesu jātisatasahassesu,",
  "tika-s0104t0:1274_4": "dasasu saṃvaṭṭavivaṭṭesu,",
  "tika-s0104t0:1274_5": "cattālīsāya ca saṃvaṭṭavivaṭṭesu yathānubhūtaṃ attano santānaṃ,",
  "tika-s0104t0:1274_6": "tappaṭibaddhañca dhammajātaṃ “attā,",
  "tika-s0104t0:1274_7": "loko”ti ca anussaritvā tato purimatarāsupi jātīsu tathābhūtassa atthitānuvitakkanamukhena anāgatepi evaṃ bhavissatīti attano bhavissamānānutakkanaṃ,",
  "tika-s0104t0:1274_8": "sabbesampi sattānaṃ tathābhāvānutakkanañca katvā sassatābhinivesino jātā,",
  "tika-s0104t0:1274_9": "evañca sati sabbopi sassatavādī anussutikajātissaralābhītakkikā viya attano upaladdhavatthunimittena",
  "tika-s0104t0:1274_10": "takkanena pavattavādattā takkīpakkheyeva tiṭṭheyya,",
  "tika-s0104t0:1274_11": "tathā ca sati visesabhedarahitattā ekovāyaṃ sassatavādo vavatthito bhaveyya,",
  "tika-s0104t0:1274_12": "avassañca vuttappakāraṃ takkanamicchitabbaṃ,",
  "tika-s0104t0:1274_13": "aññathā visesalābhī sassatavādī ekaccasassatikapakkhaṃ,",
  "tika-s0104t0:1274_14": "adhiccasamuppannikapakkhaṃ vā bhajeyyāti?",
  "tika-s0104t0:1274_15": "Na kho panetaṃ evaṃ daṭṭhabbaṃ.",
  "tika-s0104t0:1274_16": "Visesalābhīnañhi khandhasantānassa dīghadīghataraṃ dīghatamakālānussaraṇaṃ sassataggāhassa asādhāraṇakāraṇaṃ.",
  "tika-s0104t0:1274_17": "Tathā hi “anekavihitaṃ pubbenivāsaṃ anussarāmi.",
  "tika-s0104t0:1274_18": "Imināmahaṃ etaṃ jānāmī”ti anussaraṇameva padhānakāraṇabhāvena dassitaṃ.",
  "tika-s0104t0:1274_19": "Yaṃ pana tassa “imināmahaṃ etaṃ jānāmī”ti pavattaṃ takkanaṃ,",
  "tika-s0104t0:1274_20": "na taṃ idha padhānaṃ anussaraṇaṃ paṭicca tassa apadhānabhāvato,",
  "tika-s0104t0:1274_21": "padhānakāraṇena ca asādhāraṇena niddeso sāsane,",
  "tika-s0104t0:1274_22": "lokepi ca niruḷho yathā “cakkhuviññāṇaṃ yavaṅkuro”tiādi.",
  "tika-s0104t0:1275_0": "Evaṃ panāyaṃ desanā padhānakāraṇavibhāvinī,",
  "tika-s0104t0:1275_1": "tasmā satipi anussavādivasena,",
  "tika-s0104t0:1275_2": "takkikānaṃ hīnādivasena ca mandapaññādīnaṃ visesalābhīnaṃ bahudhā bhede aññatarabhedasaṅgahavasena bhagavatā",
  "tika-s0104t0:1275_3": "cattāriṭṭhānāni vibhajitvā vavatthitā sassatavādānaṃ catubbidhatā. Na hi,",
  "tika-s0104t0:1275_4": "idha sāvasesaṃ dhammaṃ deseti dhammarājāti.",
  "tika-s0104t0:1275_5": "Yadevaṃ anussutikādīsupi anussavādīnaṃ padhānabhāvo āpajjatīti?",
  "tika-s0104t0:1275_6": "Na tesaṃ aññāya sacchikiriyāya abhāvena takkapadhānattā,",
  "tika-s0104t0:1275_7": "“padhānakāraṇena ca asādhāraṇena niddeso sāsane,",
  "tika-s0104t0:1275_8": "lokepi ca niruḷho”ti vuttovāyamatthoti.",
  "tika-s0104t0:1275_9": "Atha vā visesādhigamanimittarahitassa takkanassa sassataggāhe visuṃ kāraṇabhāvadassanatthaṃ visesādhigamo visuṃ sassataggāhakāraṇabhāvena vattabbo,",
  "tika-s0104t0:1275_10": "so ca mandamajjhimatikkhapaññāvasena tividhoti tidhā vibhajitvā,",
  "tika-s0104t0:1275_11": "sabbatakkino ca takkībhāvasāmaññato ekajjhaṃ gahetvā catudhā eva vavatthāpito sassatavādo bhagavatāti.",
  "tika-s0104t0:1276_0": "35.",
  "tika-s0104t0:1276_1": "“Aññatarenā”ti etassa atthaṃ dassetuṃ “ekenā”ti vuttaṃ.",
  "tika-s0104t0:1276_2": "Aṭṭhānapayuttassa pana vā-",
  "tika-s0104t0:1276_3": "saddassa aniyamatthataṃ sandhāyāha “dvīhi vā tīhi vā”ti,",
  "tika-s0104t0:1276_4": "tena catūsu vatthūsu yathārahamekaccaṃ ekaccassa paññāpane sahakārīkāraṇanti dasseti.",
  "tika-s0104t0:1276_5": "“Bahiddhā”ti bāhyatthavācako kattuniddiṭṭho nipātoti dassetuṃ “bahī”tiādi vuttaṃ. Etthāha –",
  "tika-s0104t0:1276_6": "kiṃ panetāni vatthūni attano abhinivesassa hetu,",
  "tika-s0104t0:1276_7": "udāhu paresaṃ patiṭṭhāpanassāti.",
  "tika-s0104t0:1276_8": "Kiñcettha,",
  "tika-s0104t0:1276_9": "yadi tāva attano abhinivesassa hetu,",
  "tika-s0104t0:1276_10": "atha kasmā anussaraṇatakkanāniyeva gahitāni,",
  "tika-s0104t0:1276_11": "na saññāvipallāsādayo.",
  "tika-s0104t0:1276_12": "Tathā hi viparītasaññāayonisomanasikāraasappurisūpanissayaasaddhammassavanādīnipi diṭṭhiyā pavattanaṭṭhena diṭṭhiṭṭhānāni.",
  "tika-s0104t0:1276_13": "Atha pana paresaṃ patiṭṭhāpanassa hetu,",
  "tika-s0104t0:1276_14": "anussaraṇahetubhūto adhigamo viya,",
  "tika-s0104t0:1276_15": "takkanapariyeṭṭhibhūtā yutti viya ca āgamopi vatthubhāvena vattabbo,",
  "tika-s0104t0:1276_16": "ubhayathāpi ca yathāvuttassa avasesakāraṇassa sambhavato “natthi ito bahiddhā”ti vacanaṃ na yujjatevāti?",
  "tika-s0104t0:1276_17": "No na yujjati, kasmā?",
  "tika-s0104t0:1276_18": "Abhinivesapakkhe tāva ayaṃ diṭṭhigatiko asappurisūpanissayaasaddhammassavanehi ayoniso ummujjitvā vipallāsasañño",
  "tika-s0104t0:1276_19": "rūpādidhammānaṃ khaṇe khaṇe bhijjanasabhāvassa anavabodhato dhammayuttiṃ atidhāvanto ekattanayaṃ micchā",
  "tika-s0104t0:1276_20": "gahetvā yathāvuttānussaraṇatakkanehi khandhesu “sassato attā ca loko cā”ti abhinivesaṃ upanesi,",
  "tika-s0104t0:1276_21": "iti āsannakāraṇattā,",
  "tika-s0104t0:1276_22": "padhānakāraṇattā ca taggahaṇeneva ca itaresampi gahitattā anussaraṇatakkanāniyeva idha gahitāni.",
  "tika-s0104t0:1276_23": "Patiṭṭhāpanapakkhe pana āgamopi yuttiyameva ṭhito visesena nirāgamānaṃ bāhirakānaṃ takkaggāhibhāvato,",
  "tika-s0104t0:1276_24": "tasmā anussaraṇatakkanāniyeva sassataggāhassa vatthubhāvena gahitāni.",
  "tika-s0104t0:1277_0": "Kiñca bhiyyo –",
  "tika-s0104t0:1277_1": "duvidhaṃ paramatthadhammānaṃ lakkhaṇaṃ sabhāvalakkhaṇaṃ,",
  "tika-s0104t0:1277_2": "sāmaññalakkhaṇañca.",
  "tika-s0104t0:1277_3": "Tattha sabhāvalakkhaṇāvabodho paccakkhañāṇaṃ,",
  "tika-s0104t0:1277_4": "sāmaññalakkhaṇāvabodho anumānañāṇaṃ.",
  "tika-s0104t0:1277_5": "Āgamo ca sutamayāya paññāya sādhanato anumānañāṇameva āvahati,",
  "tika-s0104t0:1277_6": "sutānaṃ pana dhammānaṃ ākāraparivitakkanena nijjhānakkhantiyaṃ ṭhito cintāmayapaññaṃ nibbattetvā anukkamena",
  "tika-s0104t0:1277_7": "bhāvanāya paccakkhañāṇaṃ adhigacchatīti evaṃ āgamopi takkanavisayaṃ nātikkamati,",
  "tika-s0104t0:1277_8": "tasmā cesa takkaggahaṇena gahitovāti veditabbo.",
  "tika-s0104t0:1277_9": "So aṭṭhakathāyaṃ anussutitakkaggahaṇena vibhāvito,",
  "tika-s0104t0:1277_10": "evaṃ anussaraṇatakkanehi asaṅgahitassa avasiṭṭhassa kāraṇassa asambhavato yuttamevidaṃ “natthi ito bahiddhā”ti vacananti veditabbaṃ.",
  "tika-s0104t0:1277_11": "“Anekavihitāni adhimuttipadāni abhivadantī”ti,",
  "tika-s0104t0:1277_12": "“sassataṃ attānañca lokañca paññapentī”ti ca vacanato pana patiṭṭhāpanavatthūniyeva idha desitāni taṃdesanāya eva abhinivesassāpi sijjhanato.",
  "tika-s0104t0:1277_13": "Anekabhedesu hi desitesu yasmiṃ desite tadaññepi desitā siddhā honti,",
  "tika-s0104t0:1277_14": "tameva desetīti daṭṭhabbaṃ.",
  "tika-s0104t0:1277_15": "Abhinivesapatiṭṭhāpanesu ca abhinivese desitepi patiṭṭhāpanaṃ na sijjhati abhinivesassa patiṭṭhāpane aniyamato.",
  "tika-s0104t0:1277_16": "Abhinivesinopi hi keci patiṭṭhāpenti,",
  "tika-s0104t0:1277_17": "keci na patiṭṭhāpenti.",
  "tika-s0104t0:1277_18": "Patiṭṭhāpane pana desite abhinivesopi sijjhati patiṭṭhāpanassa abhinivese niyamato.",
  "tika-s0104t0:1277_19": "Yo hi yattha pare patiṭṭhāpeti,",
  "tika-s0104t0:1277_20": "sopi tamabhinivisatīti.",
  "tika-s0104t0:1278_0": "36.",
  "tika-s0104t0:1278_1": "Tayidanti ettha ta-",
  "tika-s0104t0:1278_2": "saddena “sassataṃ attānañca lokañca paññapentī”ti etassa parāmasananti āha “taṃ idaṃ catubbidhampi diṭṭhigata”nti.",
  "tika-s0104t0:1278_3": "Tatoti tasmā pakārato jānanattā.",
  "tika-s0104t0:1278_4": "Paramavajjatāya anekavihitānaṃ anatthānaṃ kāraṇabhāvato diṭṭhiyo eva ṭhānā diṭṭhiṭṭhānā.",
  "tika-s0104t0:1278_5": "Yathāha “micchādiṭṭhiparamāhaṃ bhikkhave,",
  "tika-s0104t0:1278_6": "vajjaṃ vadāmī”ti tadevatthaṃ sandhāya “diṭṭhiyova diṭṭhiṭṭhānā”ti vuttaṃ.",
  "tika-s0104t0:1278_7": "Diṭṭhīnaṃ kāraṇampi diṭṭhiṭṭhānameva diṭṭhīnaṃ uppādāya samuṭṭhānaṭṭhena.",
  "tika-s0104t0:1278_8": "“Yathāhā”tiādi paṭisambhidāpāḷiyā sādhanaṃ.",
  "tika-s0104t0:1278_9": "Tattha khandhāpi diṭṭhiṭṭhānaṃ ārammaṇaṭṭhena.",
  "tika-s0104t0:1278_10": "Vuttañhi “rūpaṃ attato samanupassatī”tiādi,",
  "tika-s0104t0:1278_11": "avijjāpi upanissayādibhāvena.",
  "tika-s0104t0:1278_12": "Yathāha “assutavā bhikkhave,",
  "tika-s0104t0:1278_13": "puthujjano ariyānaṃ adassāvī ariyadhammassa akovido”tiādi phassopi phusitvā gahaṇūpāyaṭṭhena.",
  "tika-s0104t0:1278_14": "Tathā hi vuttaṃ “tadapi phassapaccayā phussa phussa paṭisaṃvedentī”ti saññāpi ākāramattaggahaṇaṭṭhena.",
  "tika-s0104t0:1278_15": "Vuttañhetaṃ “saññānidānā hi papañcasaṅkhā”ti pathaviṃ pathavito saññatvā”ti ca ādi.",
  "tika-s0104t0:1278_16": "Vitakkopi ākāraparivitakkanaṭṭhena.",
  "tika-s0104t0:1278_17": "Tena vuttaṃ “takkañca diṭṭhīsu pakappayitvā,",
  "tika-s0104t0:1278_18": "saccaṃ musāti dvayadhammamāhū”ti,",
  "tika-s0104t0:1278_19": "“takkī hoti vīmaṃsī”ti ca ādi.",
  "tika-s0104t0:1278_20": "Ayoniso manasikāropi akusalānaṃ sādhāraṇakāraṇaṭṭhena.",
  "tika-s0104t0:1278_21": "Tenāha “tassa evaṃ ayoniso manasi karoto channaṃ diṭṭhīnaṃ aññatarā diṭṭhi uppajjati.",
  "tika-s0104t0:1278_22": "Atthi me attā’ti vā assa saccato thetato diṭṭhiuppajjatī”tiādi pāpamittopi diṭṭhānugati āpajjanaṭṭhena.",
  "tika-s0104t0:1278_23": "Vuttampi ca “bāhiraṃ bhikkhave,",
  "tika-s0104t0:1278_24": "aṅganti karitvā nāññaṃ ekaṅgampi samanupasssāmi,",
  "tika-s0104t0:1278_25": "yaṃ evaṃ mahato anatthāya saṃvattati,",
  "tika-s0104t0:1278_26": "yathayidaṃ bhikkhave,",
  "tika-s0104t0:1278_27": "pāpamittatā”tiādi paratoghosopi durakkhātadhammassavanaṭṭhena.",
  "tika-s0104t0:1278_28": "Tathā ceva vuttaṃ “dveme bhikkhave,",
  "tika-s0104t0:1278_29": "paccayā micchādiṭṭhiyā uppādāya.",
  "tika-s0104t0:1278_30": "Katame dve?",
  "tika-s0104t0:1278_31": "Parato ca ghoso,",
  "tika-s0104t0:1278_32": "ayoniso ca manasikāro”tiādi parehi sutā,",
  "tika-s0104t0:1278_33": "desitā vā desanā paratoghoso.",
  "tika-s0104t0:1279_0": "“Khandhā hetū”tiādipāḷi tadatthavibhāvinī.",
  "tika-s0104t0:1279_1": "Tattha janakaṭṭhena hetu,",
  "tika-s0104t0:1279_2": "upatthambhakaṭṭhena paccayo.",
  "tika-s0104t0:1279_3": "Upādāyāti upādiyitvā,",
  "tika-s0104t0:1279_4": "paṭiccāti attho.",
  "tika-s0104t0:1279_5": "“Uppādāyā”tipi pāṭho,",
  "tika-s0104t0:1279_6": "uppajjanāyāti attho.",
  "tika-s0104t0:1279_7": "Samuṭṭhāti etenāti samuṭṭhānaṃ,",
  "tika-s0104t0:1279_8": "khandhādayo eva.",
  "tika-s0104t0:1279_9": "Idha pana samuṭṭhānabhāvoyeva samuṭṭhāna-",
  "tika-s0104t0:1279_10": "saddena vutto bhāvalopattā,",
  "tika-s0104t0:1279_11": "bhāvappadhānattā ca.",
  "tika-s0104t0:1279_12": "Ādinnā sakasantāne.",
  "tika-s0104t0:1279_13": "Pavattitā saparasantānesu. Para-",
  "tika-s0104t0:1279_14": "saddo abhiṇhatthoti vuttaṃ “punappuna”nti.",
  "tika-s0104t0:1279_15": "Pariniṭṭhāpitāti “idameva dassanaṃ saccaṃ,",
  "tika-s0104t0:1279_16": "aññaṃ pana moghaṃ tucchaṃ musā”ti abhinivesassa pariyosānaṃ matthakaṃ pāpitāti attho.",
  "tika-s0104t0:1279_17": "Ārammaṇavasenāti aṭṭhasu diṭṭhiṭṭhānesu khandhe sandhāyāha.",
  "tika-s0104t0:1279_18": "Pavattanavasenāti avijjāphassasaññāvitakkāyonisomanasikāre.",
  "tika-s0104t0:1279_19": "Āsevanavasenāti pāpamittaparatoghose.",
  "tika-s0104t0:1279_20": "Yadipi sarūpatthavasena vevacanaṃ,",
  "tika-s0104t0:1279_21": "saṅketatthavasena pana evaṃ vattabboti dassetuṃ “evaṃvidhaparalokā”ti vuttaṃ.",
  "tika-s0104t0:1279_22": "Yena kenaci hi visesaneneva vevacanaṃ sātthakaṃ siyā.",
  "tika-s0104t0:1279_23": "Paraloko ca kammavasena abhimukho sampareti gacchati pavattati etthāti abhisamparāyoti vuccati.",
  "tika-s0104t0:1279_24": "“Iti kho ānanda,",
  "tika-s0104t0:1279_25": "kusalāni sīlāni anupubbena aggāya parentī”tiādīsu viya hi curādigaṇavasena para-",
  "tika-s0104t0:1279_26": "saddaṃ gatiyamicchanti saddavidū,",
  "tika-s0104t0:1279_27": "ayamettha aṭṭhakathāto aparo nayo.",
  "tika-s0104t0:1280_0": "Evaṃgatikāti evaṃgamanā evaṃniṭṭhā,",
  "tika-s0104t0:1280_1": "evamanuyuñjanena bhijjananassanapariyosānāti attho. Gati-",
  "tika-s0104t0:1280_2": "saddo cettha “yehi samannāgatassa mahāpurisassa dveva gatiyo bhavantī”tiādīsu viya niṭṭhānattho.",
  "tika-s0104t0:1280_3": "Idaṃ vuttaṃ hoti –",
  "tika-s0104t0:1280_4": "ime diṭṭhisaṅkhātā diṭṭhiṭṭhānā evaṃ paramatthato asantaṃ attānaṃ,",
  "tika-s0104t0:1280_5": "sassatabhāvañca tasmiṃ ajjhāropetvā gahitā,",
  "tika-s0104t0:1280_6": "parāmaṭṭhā ca samānā bālalapanāyeva hutvā yāva paṇḍitā na samanuyuñjanti,",
  "tika-s0104t0:1280_7": "tāva gacchanti,",
  "tika-s0104t0:1280_8": "pātubhavanti ca,",
  "tika-s0104t0:1280_9": "paṇḍitehi samanuyuñjiyamānā pana anavaṭṭhitavatthukā avimaddakkhamā sūriyuggamane ussāvabindū viya,",
  "tika-s0104t0:1280_10": "khajjopanakā viya ca bhijjanti,",
  "tika-s0104t0:1280_11": "vinassanti cāti.",
  "tika-s0104t0:1281_0": "Tatthāyaṃ anuyuñjane saṅkhepakathā –",
  "tika-s0104t0:1281_1": "yadi hi parehi kappito attā loko vā sassato siyā,",
  "tika-s0104t0:1281_2": "tassa nibbikāratāya purimarūpāvijahanato kassaci visesādhānassa kātumasakkuṇeyyatāya ahitato nivattanatthaṃ,",
  "tika-s0104t0:1281_3": "hite ca paṭipajjanatthaṃ upadeso eva sassatavādino nippayojano siyā,",
  "tika-s0104t0:1281_4": "kathaṃ vā tena so upadeso pavattīyati vikārābhāvato.",
  "tika-s0104t0:1281_5": "Evañca sati parikappitassa attano ajaṭākāsassa viya dānādikiriyā,",
  "tika-s0104t0:1281_6": "hiṃsādikiriyā ca na sambhavati,",
  "tika-s0104t0:1281_7": "tathā sukhassa,",
  "tika-s0104t0:1281_8": "dukkhassa ca anubhavananibandho eva sassatavādino na yujjati kammabaddhābhāvato.",
  "tika-s0104t0:1281_9": "Jātiādīnañca asambhavato vimokkho na bhaveyya,",
  "tika-s0104t0:1281_10": "atha pana dhammamattaṃ tassa uppajjati ceva vinassati ca,",
  "tika-s0104t0:1281_11": "yassa vasenāyaṃ kiriyādivohāroti vadeyya,",
  "tika-s0104t0:1281_12": "evampi purimarūpāvijahanena avaṭṭhitassa attano dhammamattanti na sakkā sambhāvetuṃ,",
  "tika-s0104t0:1281_13": "te vā panassa dhammā avatthābhūtā,",
  "tika-s0104t0:1281_14": "tasmā tassa uppannā aññe vā siyuṃ anaññe vā,",
  "tika-s0104t0:1281_15": "yadi aññe,",
  "tika-s0104t0:1281_16": "na tāhi avatthāhi tassa uppannāhipi koci viseso atthi,",
  "tika-s0104t0:1281_17": "yāhi karoti paṭisaṃvedeti cavati uppajjati cāti icchitaṃ,",
  "tika-s0104t0:1281_18": "evañca dhammakappanāpi niratthakā siyā,",
  "tika-s0104t0:1281_19": "tasmā tadavattho eva yathāvuttadoso,",
  "tika-s0104t0:1281_20": "athānaññe,",
  "tika-s0104t0:1281_21": "uppādavināsavantīhi avatthāhi anaññassa attano tāsaṃ viya uppādavināsasabbhāvato kuto bhaveyya niccatāvakāso,",
  "tika-s0104t0:1281_22": "tāsampi vā attano viya niccatāpavatti,",
  "tika-s0104t0:1281_23": "tasmā bandhavimokkhānaṃ asambhavo evāti na yujjatiyeva sassatavādo,",
  "tika-s0104t0:1281_24": "na cettha koci vādī dhammānaṃ sassatabhāve parisuddaṃ yuttiṃ vattuṃ samattho bhaveyya,",
  "tika-s0104t0:1281_25": "yuttirahitañca vacanaṃ na paṇḍitānaṃ cittaṃ ārādheti,",
  "tika-s0104t0:1281_26": "tenāvocumha “yāva paṇḍitā na samanuyuñjanti,",
  "tika-s0104t0:1281_27": "tāva gacchanti,",
  "tika-s0104t0:1281_28": "pātubhavanti cā”ti.",
  "tika-s0104t0:1282_0": "Sakāraṇaṃ sagatikanti ettha saha-",
  "tika-s0104t0:1282_1": "saddo vijjamānattho “salomako sapakkhako”tiādīsu viya,",
  "tika-s0104t0:1282_2": "na pana samavāyattho ca-",
  "tika-s0104t0:1282_3": "saddena “tayidaṃ bhikkhave,",
  "tika-s0104t0:1282_4": "tathāgato pajānātī”ti vuttassa diṭṭhigatassa samuccinitattā,",
  "tika-s0104t0:1282_5": "“tañca tathāgato pajānātī”ti iminā ca kāraṇagatīnameva pajānanabhāvena vuttattā.",
  "tika-s0104t0:1282_6": "Idaṃ vuttaṃ hoti –",
  "tika-s0104t0:1282_7": "tayidaṃ bhikkhave,",
  "tika-s0104t0:1282_8": "kāraṇavantaṃ gativantaṃ diṭṭhigataṃ tathāgato pajānāti,",
  "tika-s0104t0:1282_9": "na kevalañca tadeva,",
  "tika-s0104t0:1282_10": "atha kho tassa kāraṇagatisaṅkhātaṃ tañca sabbanti. “Tato…pe…",
  "tika-s0104t0:1282_11": "pajānātī”ti vuttavākyassa atthaṃ vuttanayena saṃvaṇṇeti “tato cā”tiādinā.",
  "tika-s0104t0:1282_12": "Sabbaññutaññāṇassevidha vibhajananti pakaraṇānurūpamatthaṃ āha “sabbaññutaññāṇañcā”ti,",
  "tika-s0104t0:1282_13": "tasmiṃ vā vutte tadadhiṭṭhānato āsavakkhayañāṇaṃ,",
  "tika-s0104t0:1282_14": "tadavinābhāvato vā sabbampi dasabalādiñāṇaṃ gahitamevātipi tadeva vuttaṃ.",
  "tika-s0104t0:1283_0": "Evaṃvidhanti “sīlañcā”tiādinā evaṃvuttappakāraṃ.",
  "tika-s0104t0:1283_1": "Pajānantopīti ettha pi- saddena, api-",
  "tika-s0104t0:1283_2": "saddena vā “tañcā”ti vutta ca-",
  "tika-s0104t0:1283_3": "saddassa sambhāvanatthabhāvaṃ dasseti,",
  "tika-s0104t0:1283_4": "tena tato diṭṭigatato uttaritaraṃ sārabhūtaṃ sīlādiguṇavisesampi tathāgato nābhinivisati,",
  "tika-s0104t0:1283_5": "ko pana vādo vaṭṭāmiseti sambhāveti.",
  "tika-s0104t0:1283_6": "“Aha”nti diṭṭimānavasena parāmasanākāradassanaṃ.",
  "tika-s0104t0:1283_7": "Pajānāmīti ettha iti-",
  "tika-s0104t0:1283_8": "saddena pakāratthena,",
  "tika-s0104t0:1283_9": "nidassanatthena vā.",
  "tika-s0104t0:1283_10": "“Mama”nti taṇhāvasena parāmasanākāraṃ dasseti.",
  "tika-s0104t0:1283_11": "Taṇhādiṭṭhimānaparāmāsavasenāti taṇhādiṭṭhimānasaṅkhātaparāmāsavasena.",
  "tika-s0104t0:1283_12": "Dhammasabhāvamatikkamitvā “ahaṃ mama”nti parato abhūtato āmasanaṃ parāmāso,",
  "tika-s0104t0:1283_13": "taṇhādayo eva.",
  "tika-s0104t0:1283_14": "Na hi taṃ atthi,",
  "tika-s0104t0:1283_15": "yaṃ khandhesu “aha”nti vā “mama”nti vā gahetabbaṃ siyā,",
  "tika-s0104t0:1283_16": "aparāmasato aparāmasantassa assa tathāgatassa nibbuti viditāti sambandho.",
  "tika-s0104t0:1283_17": "“Aparāmasato”ti cedaṃ nibbutipavedanāya (nibbutivedanassa dī. ni. ṭī.",
  "tika-s0104t0:1283_18": "1.36) hetugabbhavisesanaṃ.",
  "tika-s0104t0:1283_19": "“Viditā”ti padamapekkhitvā kattari sāmivacanaṃ.",
  "tika-s0104t0:1283_20": "Aparāmasato parāmāsarahitapaṭipattihetu assa tathāgatassa kattubhūtassa nibbuti asaṅkhatadhātu viditā,",
  "tika-s0104t0:1283_21": "adhigatāti vā attho.",
  "tika-s0104t0:1283_22": "“Aparāmasato”ti hedaṃ hetumhi nissakkavacanaṃ.",
  "tika-s0104t0:1284_0": "“Aparāmāsapaccayā”ti paccattaññeva pavedanāya kāraṇadassanaṃ.",
  "tika-s0104t0:1284_1": "Assāti kattāraṃ vatvāpi paccattaññevāti visesadassanatthaṃ puna kattuvacananti āha “sayameva attanāyevā”ti. Sayaṃ,",
  "tika-s0104t0:1284_2": "attanāti vā bhāvanapuṃsakaṃ.",
  "tika-s0104t0:1284_3": "Nipātapadañhetaṃ.",
  "tika-s0104t0:1284_4": "“Aparāmasato”ti vacanato parāmāsānameva nibbuti idha desitā,",
  "tika-s0104t0:1284_5": "taṃdesanāya eva tadaññesampi nibbutiyā sijjhanatoti dasseti “tesaṃ parāmāsakilesāna”nti iminā,",
  "tika-s0104t0:1284_6": "parāmāsasaṅkhātānaṃ kilesānanti attho.",
  "tika-s0104t0:1284_7": "Apica kāmaṃ “aparāmasato”ti vacanato parāmāsānameva nibbuti idha desitāti viññāyati,",
  "tika-s0104t0:1284_8": "taṃdesanāya pana tadavasesānampi kilesānaṃ nibbuti desitā nāma bhavati pahānekaṭṭhatādibhāvato,",
  "tika-s0104t0:1284_9": "tasmā tesampi nibbuti niddhāretvā dassetabbāti vuttaṃ “tesaṃ parāmāsakilesāna”nti,",
  "tika-s0104t0:1284_10": "taṇhādiṭṭhimānasaṅkhātānaṃ parāmāsānaṃ,",
  "tika-s0104t0:1284_11": "tadaññesañca kilesānanti attho.",
  "tika-s0104t0:1284_12": "Gobalībaddanayo hesa.",
  "tika-s0104t0:1284_13": "Nibbutīti ca nibbāyanabhūtā asaṅkhatadhātu,",
  "tika-s0104t0:1284_14": "tañca bhagavā bodhimūleyeva patto,",
  "tika-s0104t0:1284_15": "tasmā sā paccattaññeva viditāti.",
  "tika-s0104t0:1285_0": "Yathāpaṭipannenāti yena paṭipannena.",
  "tika-s0104t0:1285_1": "Tappaṭipattiṃ dassetuṃ “tāsaṃyeva…pe…",
  "tika-s0104t0:1285_2": "ādimāhā”ti anusandhidassanaṃ.",
  "tika-s0104t0:1285_3": "Kasmā pana vedanānaññeva kammaṭṭhānamācikkhatīti āha “yāsū”tiādi,",
  "tika-s0104t0:1285_4": "iminā desanāvilāsaṃ dasseti.",
  "tika-s0104t0:1285_5": "Desanāvilāsappatto hi bhagavā desanākusalo khandhāyatanādivasena anekavidhāsu catusaccadesanāsu sambhavantīsupi",
  "tika-s0104t0:1285_6": "diṭṭhigatikā vedanāsu micchāpaṭipattiyā diṭṭhigahanaṃ pakkhandāti dassanatthaṃ tathāpakkhandanamūlabhūtā",
  "tika-s0104t0:1285_7": "vedanāyeva pariññābhūmibhāvena uddharatīti.",
  "tika-s0104t0:1285_8": "Idhāti imasmiṃ vāde.",
  "tika-s0104t0:1285_9": "Evaṃ etthātipi.",
  "tika-s0104t0:1285_10": "Kammaṭṭhānanti catusaccakammaṭṭhānaṃ.",
  "tika-s0104t0:1285_11": "Ettha hi vedanāgahaṇena gahitā pañcupādānakkhandhā dukkhasaccaṃ.",
  "tika-s0104t0:1285_12": "Vedanānaṃ samudayaggahaṇena gahito avijjāsamudayo samudayasaccaṃ,",
  "tika-s0104t0:1285_13": "atthaṅgamanissaraṇapariyāyehi nirodhasaccaṃ,",
  "tika-s0104t0:1285_14": "“yathābhūtaṃ viditvā”ti etena maggasaccanti evaṃ cattāri saccāni veditabbāni.",
  "tika-s0104t0:1285_15": "“Yathābhūtaṃ viditvā”ti idaṃ vibhajjabyākaraṇatthapadanti tadatthaṃ vibhajja dassetuṃ “tatthā”tiādi vuttaṃ.",
  "tika-s0104t0:1285_16": "Visesato hi “avijjāsamudayā vedanāsamudayo”tiādilakkhaṇānaṃ vasena samudayādīsu attho yathārahaṃ vibhajja dassetabbo.",
  "tika-s0104t0:1285_17": "Avisesato pana vedanāya samudayādīni vipassanāpaññāya ārammaṇapaṭivedhavasena,",
  "tika-s0104t0:1285_18": "maggapaññāya asammohapaṭivedhavasena jānitvā paṭivijjhitvāti attho.",
  "tika-s0104t0:1285_19": "Paccayasamudayaṭṭhenāti “imasmiṃ sati idaṃ hoti,",
  "tika-s0104t0:1285_20": "imassuppādā idaṃ uppajjatī”ti vuttalakkhaṇena avijjādīnaṃ paccayānaṃ uppādena ceva maggena asamugghāṭena ca.",
  "tika-s0104t0:1285_21": "Yāva hi maggena na samugghāṭīyati,",
  "tika-s0104t0:1285_22": "tāva paccayoti vuccati.",
  "tika-s0104t0:1285_23": "Nibbattilakkhaṇanti uppādalakkhaṇaṃ,",
  "tika-s0104t0:1285_24": "jātinti attho.",
  "tika-s0104t0:1285_25": "Pañcannaṃ lakkhaṇānanti ettha ca catunnampi paccayānaṃ uppādalakkhaṇameva aggahetvā paccayalakkhaṇampi",
  "tika-s0104t0:1285_26": "gahetabbaṃ samudayaṃ paṭicca tesaṃ yathārahaṃ upakārakattā.",
  "tika-s0104t0:1285_27": "Tathā ceva saṃvaṇṇitaṃ “maggena asamugghāṭena cā”ti.",
  "tika-s0104t0:1285_28": "Paccayanirodhaṭṭhenāti “imasmiṃ niruddhe idaṃ niruddhaṃ hoti,",
  "tika-s0104t0:1285_29": "imassa nirodhā idaṃ nirujjhatī”ti vuttalakkhaṇena avijjādīnaṃ paccayānaṃ nirodhena ceva maggena samugghāṭena ca.",
  "tika-s0104t0:1285_30": "Vipariṇāmalakkhaṇanti nirodhalakkhaṇaṃ,",
  "tika-s0104t0:1285_31": "bhaṅganti attho.",
  "tika-s0104t0:1285_32": "Vayanti nirodhaṃ.",
  "tika-s0104t0:1285_33": "Yanti yasmā paccayabhāvasaṅkhātahetuto.",
  "tika-s0104t0:1285_34": "Vedanaṃ paṭiccāti purimuppannaṃ ārammaṇādipaccayabhūtaṃ vedanaṃ labhitvā.",
  "tika-s0104t0:1285_35": "Sukhaṃ somanassanti sukhañceva somanassañca.",
  "tika-s0104t0:1285_36": "Ayanti purimavedanāya yathārahaṃ pacchimuppannānaṃ sukhasomanassānaṃ paccayabhāvo.",
  "tika-s0104t0:1285_37": "Assādo nāma assāditabboti katvā.",
  "tika-s0104t0:1286_0": "Aparo nayo –",
  "tika-s0104t0:1286_1": "yanti sukhaṃ,",
  "tika-s0104t0:1286_2": "somanassañca.",
  "tika-s0104t0:1286_3": "Ayanti ca napuṃsakaliṅgena niddiṭṭhaṃ sukhasomanassameva assādapadamapekkhitvā pulliṅgena niddisīyati,",
  "tika-s0104t0:1286_4": "imasmiṃ pana vikappe sukhasomanassānaṃ uppādoyeva tehi uppādavantehi niddiṭṭho, sattiyā,",
  "tika-s0104t0:1286_5": "sattimato ca abhinnattā.",
  "tika-s0104t0:1286_6": "Na hi sukhasomanassamantarena tesaṃ uppādo labbhati.",
  "tika-s0104t0:1286_7": "Iti purimavedanaṃ paṭicca sukhasomanassuppādopi purimavedanāya assādo nāma assādīyateti katvā.",
  "tika-s0104t0:1286_8": "Ayañhettha saṅkhepattho –",
  "tika-s0104t0:1286_9": "purimamuppannaṃ vedanaṃ ārabbha somanassuppattiyaṃ yo purimavedanāya paccayabhāvasaṅkhāto assādetabbākāro,",
  "tika-s0104t0:1286_10": "somanassassa vā uppādasaṅkhāto tadassādanākāro,",
  "tika-s0104t0:1286_11": "ayaṃ purimavedanāya assādoti.",
  "tika-s0104t0:1286_12": "Kathaṃ pana vedanaṃ ārabbha sukhaṃ uppajjati,",
  "tika-s0104t0:1286_13": "nanu phoṭṭhabbārammaṇanti?",
  "tika-s0104t0:1286_14": "Cetasikasukhasseva ārabbha pavattiyamadhippetattā nāyaṃ doso.",
  "tika-s0104t0:1286_15": "Ārabbha pavattiyañhi visesanameva somanassaggahaṇaṃ somanassaṃ sukhanti yathā “rukkho sīsapā”ti aññapaccayavasena",
  "tika-s0104t0:1286_16": "uppattiyaṃ pana kāyikasukhampi assādoyeva,",
  "tika-s0104t0:1286_17": "yathālābhakathā vā esāti daṭṭhabbaṃ.",
  "tika-s0104t0:1287_0": "“Yā vedanā aniccā”tiādinā sattimatā satti nidassitā.",
  "tika-s0104t0:1287_1": "Tatrāyamattho –",
  "tika-s0104t0:1287_2": "yā vedanā hutvā abhāvaṭṭhena aniccā,",
  "tika-s0104t0:1287_3": "udayabbayapaṭipīḷanaṭṭhena dukkhā, jarāya,",
  "tika-s0104t0:1287_4": "maraṇena cāti dvidhā vipariṇāmetabbaṭṭhena vipariṇāmadhammā.",
  "tika-s0104t0:1287_5": "Tassā evaṃbhūtāya ayaṃ aniccadukkhavipariṇāmabhāvo vedanāya sabbāyapiādīnavoti.",
  "tika-s0104t0:1287_6": "Ādīnaṃ paramakāruññaṃ vāti pavattati etasmāti hi ādīnavo.",
  "tika-s0104t0:1287_7": "Apicaādīnaṃ ativiya kapaṇaṃ pavattanaṭṭhena kapaṇamanusso ādīnavo,",
  "tika-s0104t0:1287_8": "ayampi evaṃsabhāvoti tathā vuccati.",
  "tika-s0104t0:1287_9": "Sattimatā hi satti abhinnā tadavinābhāvato.",
  "tika-s0104t0:1288_0": "Ettha ca “aniccā”ti iminā saṅkhāradukkhatāvasena upekkhāvedanāya,",
  "tika-s0104t0:1288_1": "sabbāsu vā vedanāsuādīnavamāha,",
  "tika-s0104t0:1288_2": "“dukkhā”ti iminā dukkhadukkhatāvasenadukkhavedanāya,",
  "tika-s0104t0:1288_3": "“vipariṇāmadhammā”ti iminā vipariṇāmadukkhatāvasena sukhavedanāya.",
  "tika-s0104t0:1288_4": "Avisesena vā tīṇipi padāni tissannampi vedanānaṃ vasena yojetabbāni.",
  "tika-s0104t0:1288_5": "Chandarāgavinayoti chandasaṅkhātarāgavinayanaṃ vināso.",
  "tika-s0104t0:1288_6": "“Atthavasā liṅgavibhattivipariṇāmo”ti vacanato yaṃ chandarāgappahānanti yojetabbaṃ.",
  "tika-s0104t0:1288_7": "Pariyāyavacanamevidaṃ padadvayaṃ.",
  "tika-s0104t0:1288_8": "Yathābhūtaṃ viditvāti maggassa vuttattā magganibbānavasena vā yathākkamaṃ yojanāpi vaṭṭati.",
  "tika-s0104t0:1288_9": "Vedanāyāti nissakkavacanaṃ.",
  "tika-s0104t0:1288_10": "Nissaraṇanti nekkhammaṃ.",
  "tika-s0104t0:1288_11": "Yāva hi vedanāpaṭibaddhaṃ chandarāgaṃ nappajahati,",
  "tika-s0104t0:1288_12": "tāvāyaṃ puriso vedanāya allīnoyeva hoti.",
  "tika-s0104t0:1288_13": "Yadā pana taṃ chandarāgaṃ pajahati,",
  "tika-s0104t0:1288_14": "tadāyaṃ puriso vedanāya nissaṭo visaṃyutto hoti,",
  "tika-s0104t0:1288_15": "tasmā chandarāgappahānaṃ vedanāya nissaraṇaṃ vuttaṃ.",
  "tika-s0104t0:1288_16": "Tabbacanena pana vedanāsahajātanissayārammaṇabhūtā rūpārūpadhammā gahitā eva hontītipi pañcahi upādānakkhandhehi nissaraṇavacanaṃ siddhameva.",
  "tika-s0104t0:1288_17": "Vedanāsīsena hi desanā āgatā,",
  "tika-s0104t0:1288_18": "tattha pana kāraṇaṃ heṭṭhā vuttameva.",
  "tika-s0104t0:1288_19": "Lakkhaṇahāravasenāpi ayamattho vibhāvetabbo.",
  "tika-s0104t0:1288_20": "Vuttañhi āyasmatā mahākaccānattherena –",
  "tika-s0104t0:1289_0": "“Vuttamhi ekadhamme, ye dhammā ekalakkhaṇā keci;",
  "tika-s0104t0:1290_0": "Vuttā bhavanti sabbo, so hāro lakkhaṇo nāmā”ti. ;",
  "tika-s0104t0:1291_0": "Kāmupādānamūlakattā sesupādānānaṃ pahīne ca kāmupādāne upādānasesābhāvato “vigatachandarāgatāya anupādāno”ti vuttaṃ,",
  "tika-s0104t0:1291_1": "etena “anupādāvimutto”ti etassatthaṃ saṅkhepena dasseti.",
  "tika-s0104t0:1291_2": "Idaṃ vuttaṃ hoti –",
  "tika-s0104t0:1291_3": "vigatachandarāgatāya anupādāno,",
  "tika-s0104t0:1291_4": "anupādānattā ca anupādāvimuttoti.",
  "tika-s0104t0:1291_5": "Tamatthaṃ vitthāretuṃ,",
  "tika-s0104t0:1291_6": "samatthetuṃ vā “yasmi”ntiādi vuttaṃ.",
  "tika-s0104t0:1291_7": "Tattha yasmiṃ upādāneti sesupādānamūlabhūte kāmupādāne.",
  "tika-s0104t0:1291_8": "Tassāti kāmupādānassa.",
  "tika-s0104t0:1291_9": "Anupādiyitvāti chandarāgavasena anādiyitvā,",
  "tika-s0104t0:1291_10": "etena “anupādāvimutto”ti padassa ya-",
  "tika-s0104t0:1291_11": "kāralopena samāsabhāvaṃ,",
  "tika-s0104t0:1291_12": "byāsabhāvaṃ vā dasseti.",
  "tika-s0104t0:1292_0": "37.",
  "tika-s0104t0:1292_1": "“Ime kho”tiādi yathāpuṭṭhassa dhammassa vissajjitabhāvena nigamanavacanaṃ,",
  "tika-s0104t0:1292_2": "“pajānātī”ti vuttapajānanameva ca ima-",
  "tika-s0104t0:1292_3": "saddena niddiṭṭhanti dassetuṃ “ye te”tiādimāha.",
  "tika-s0104t0:1292_4": "Ye te sabbaññutaññāṇadhamme…pe… apucchiṃ,",
  "tika-s0104t0:1292_5": "yehi sabbaññutaññāṇadhammehi…pe… vadeyyuṃ, tañca…pe…",
  "tika-s0104t0:1292_6": "pajānātīti evaṃ niddiṭṭhā ime sabbaññutaññāṇadhammā gambhīrā…pe…",
  "tika-s0104t0:1292_7": "paṇḍitavedanīyā cāti veditabbāti yojanā.",
  "tika-s0104t0:1292_8": "“Eva”ntiādi piṇḍatthadassanaṃ.",
  "tika-s0104t0:1292_9": "Tattha kiñcāpi “anupādāvimutto bhikkhave,",
  "tika-s0104t0:1292_10": "tathāgato”ti iminā aggamaggaphaluppattiṃ dasseti,",
  "tika-s0104t0:1292_11": "“vedanānaṃ,",
  "tika-s0104t0:1292_12": "samudayañcā”tiādinā ca catusaccakammaṭṭhānaṃ.",
  "tika-s0104t0:1292_13": "Tathāpi yassā dhammadhātuyā suppaṭividdhattā imaṃ diṭṭhigataṃ sakāraṇaṃ sagatikaṃ pabhedato vibhajituṃ samattho hoti,",
  "tika-s0104t0:1292_14": "tassā padaṭṭhānena ceva saddhiṃ pubbabhāgapaṭipadāya uppattibhūmiyā ca tadeva pākaṭataraṃ kattukāmo dhammarājā",
  "tika-s0104t0:1292_15": "evaṃ dassetīti vuttaṃ “tadeva niyyātita”nti,",
  "tika-s0104t0:1292_16": "nigamitaṃ niṭṭhāpitanti attho.",
  "tika-s0104t0:1292_17": "Antarāti pucchitavissajjitadhammadassanavacanānamantarā diṭṭhiyo vibhattā tassa pajānanākāradassanavasenāti attho.",
  "tika-s0104t0:1293_0": "Paṭhamabhāṇavāravaṇṇanāya līnatthappakāsanā.",
  "tika-s0104t0:1294_0": "Ekaccasassatavādavaṇṇanā",
  "tika-s0104t0:1295_0": "38.",
  "tika-s0104t0:1295_1": "“Ekaccasassatikā”ti taddhitapadaṃ samāsapadena vibhāvetuṃ “ekaccasassatavādā”ti vuttaṃ. Sattesu,",
  "tika-s0104t0:1295_2": "saṅkhāresu ca ekaccaṃ sassatametassāti ekaccasassato, vādo,",
  "tika-s0104t0:1295_3": "so etesanti ekaccasassatikā taddhitavasena,",
  "tika-s0104t0:1295_4": "samāsavasena pana ekaccasassato vādo etesanti ekaccasassatavādā.",
  "tika-s0104t0:1295_5": "Esa nayo ekaccaasassatikapadepi.",
  "tika-s0104t0:1295_6": "Nanu ca “ekaccasassatikā”ti vutte tadaññesaṃ ekaccaasassatikabhāvasanniṭṭhānaṃ siddhamevāti?",
  "tika-s0104t0:1295_7": "Saccaṃ atthato,",
  "tika-s0104t0:1295_8": "saddato pana asiddhameva tasmā saddato pākaṭataraṃ katvā dassetuṃ tathā vuttaṃ.",
  "tika-s0104t0:1295_9": "Na hi idha sāvasesaṃ katvā dhammaṃ deseti dhammassāmī.",
  "tika-s0104t0:1295_10": "“Issaro nicco,",
  "tika-s0104t0:1295_11": "aññe sattā aniccā”ti evaṃpavattavādā sattekaccasassatikā seyyathāpi issaravādā.",
  "tika-s0104t0:1295_12": "Tathā “nicco brahmā,",
  "tika-s0104t0:1295_13": "aññe aniccā”ti evaṃpavattavādāpi.",
  "tika-s0104t0:1295_14": "“Paramāṇavo niccā,",
  "tika-s0104t0:1295_15": "dviaṇukādayo aniccā”ti (visisikadassane sattamaparicchede paṭhamakaṇḍe passitabbaṃ) evaṃpavattavādā saṅkhārekaccasassatikā seyyathāpi kāṇādā.",
  "tika-s0104t0:1295_16": "Tathā “cakkhādayo aniccā,",
  "tika-s0104t0:1295_17": "viññāṇaṃ nicca”nti (nyāyadassane,",
  "tika-s0104t0:1295_18": "visesikadassane ca passitabbaṃ) evaṃpavattavādāpi.",
  "tika-s0104t0:1295_19": "Idhāti “ekaccasassatikā”ti imasmiṃ pade,",
  "tika-s0104t0:1295_20": "imissā vā desanāya.",
  "tika-s0104t0:1295_21": "Gahitāti vuttā,",
  "tika-s0104t0:1295_22": "desitabbabhāvena vā desanāñāṇena samādinnā tathā ceva desitattā.",
  "tika-s0104t0:1295_23": "Tathā hi idha purimakā tayo vādā sattavasena,",
  "tika-s0104t0:1295_24": "catuttho saṅkhāravasena desito.",
  "tika-s0104t0:1295_25": "“Saṅkhārekaccasassatikā”ti idaṃ pana tehi sassatabhāvena gayhamānānaṃ dhammānaṃ yāthāvasabhāvadassanavasena vuttaṃ,",
  "tika-s0104t0:1295_26": "na pana ekaccasassatikamatadassanavasena.",
  "tika-s0104t0:1295_27": "Tassa hi sassatābhimataṃ asaṅkhatamevāti laddhi.",
  "tika-s0104t0:1295_28": "Tenevāha pāḷiyaṃ “cittanti vā…pe…",
  "tika-s0104t0:1295_29": "ṭhassatī”ti.",
  "tika-s0104t0:1295_30": "Na hi yassa sabhāvassa paccayehi abhisaṅkhatabhāvaṃ paṭijānāti,",
  "tika-s0104t0:1295_31": "tasseva niccadhuvādibhāvo anummattakena sakkā paṭijānituṃ,",
  "tika-s0104t0:1295_32": "etena ca “uppādavayadhuvatāyuttā sabhāvā siyā niccā,",
  "tika-s0104t0:1295_33": "siyā aniccā,",
  "tika-s0104t0:1295_34": "siyā na vattabbā”tiādinā pavattasattabhaṅgavādassa ayuttatā vibhāvitā hoti.",
  "tika-s0104t0:1296_0": "Tatrāyaṃ ayuttatāvibhāvanā –",
  "tika-s0104t0:1296_1": "yadi hi “yena sabhāvena yo dhammo atthīti vuccati,",
  "tika-s0104t0:1296_2": "teneva sabhāvena so dhammo natthī”ti vucceyya,",
  "tika-s0104t0:1296_3": "siyā anekantavādo.",
  "tika-s0104t0:1296_4": "Atha aññena,",
  "tika-s0104t0:1296_5": "na siyā anekantavādo.",
  "tika-s0104t0:1296_6": "Na cettha desantarādisambandhabhāvo yutto vattuṃ tassa sabbalokasiddhattā,",
  "tika-s0104t0:1296_7": "vivādābhāvato ca.",
  "tika-s0104t0:1296_8": "Ye pana vadanti “yathā suvaṇṇaghaṭena makuṭe kate ghaṭabhāvo nassati,",
  "tika-s0104t0:1296_9": "makuṭabhāvo uppajjati,",
  "tika-s0104t0:1296_10": "suvaṇṇabhāvo tiṭṭhatiyeva,",
  "tika-s0104t0:1296_11": "evaṃ sabbasabhāvānaṃ koci dhammo nassati,",
  "tika-s0104t0:1296_12": "koci dhammo uppajjati,",
  "tika-s0104t0:1296_13": "sabhāvo eva tiṭṭhatī”ti.",
  "tika-s0104t0:1296_14": "Te vattabbā “kiṃ taṃ suvaṇṇaṃ,",
  "tika-s0104t0:1296_15": "yaṃ ghaṭe,",
  "tika-s0104t0:1296_16": "makuṭe ca avaṭṭhitaṃ,",
  "tika-s0104t0:1296_17": "yadi rūpādi,",
  "tika-s0104t0:1296_18": "so saddo viya anicco.",
  "tika-s0104t0:1296_19": "Atha rūpādisamūho sammutimattaṃ,",
  "tika-s0104t0:1296_20": "na tassa atthitā vā natthitā vā niccatā vā labbhatī”ti,",
  "tika-s0104t0:1296_21": "tasmā anekantavādo na siyā.",
  "tika-s0104t0:1296_22": "Dhammānañca dhammino aññathānaññathā ca pavattiyaṃ doso vuttoyeva sassatavādavicāraṇāyaṃ.",
  "tika-s0104t0:1296_23": "Tasmā so tattha vuttanayena veditabbo.",
  "tika-s0104t0:1296_24": "Apica na niccāniccanavattabbarūpo attā,",
  "tika-s0104t0:1296_25": "loko ca paramatthato vijjamānatāparijānanato yathā niccādīnaṃ aññataraṃ rūpaṃ,",
  "tika-s0104t0:1296_26": "yathā vā dīpādayo.",
  "tika-s0104t0:1296_27": "Na hi rūpādīnaṃ udayabbayasabhāvānaṃ niccāniccanavattabbasabhāvatā sakkā viññātuṃ,",
  "tika-s0104t0:1296_28": "jīvassa ca niccādīsu aññataraṃ rūpaṃ siyāti,",
  "tika-s0104t0:1296_29": "evaṃ sattabhaṅgo viya sesabhaṅgānampi asambhavoyevāti sattabhaṅgavādassa ayuttatā veditabbā.",
  "tika-s0104t0:1297_0": "Nanu ca “ekacce dhammā sassatā,",
  "tika-s0104t0:1297_1": "ekacce asassatā”ti etasmiṃ vāde cakkhādīnaṃ asassatabhāvasanniṭṭhānaṃ yathāsabhāvāvabodho eva,",
  "tika-s0104t0:1297_2": "atha evaṃvādīnaṃ kathaṃ micchādassanaṃ siyāti,",
  "tika-s0104t0:1297_3": "ko vā evamāha “cakkhādīnaṃ asassatabhāvasanniṭṭhānaṃ micchādassana”nti?",
  "tika-s0104t0:1297_4": "Asassatesuyeva pana kesañci dhammānaṃ sassatabhāvasanniṭṭhānaṃ idha micchādassananti gahetabbaṃ,",
  "tika-s0104t0:1297_5": "tena pana ekavāde pavattamānena cakkhādīnaṃ asassatabhāvāvabodho vidūsito saṃsaṭṭhabhāvato visasaṃsaṭṭho viya sappipiṇḍo,",
  "tika-s0104t0:1297_6": "tato ca tassa sakiccakaraṇāsamatthatāya sammādassanapakkhe ṭhapetabbataṃ nārahatīti.",
  "tika-s0104t0:1297_7": "Asassatabhāvena nicchitāpi vā cakkhuādayo samāropitajīvasabhāvā eva diṭṭhigatikehi gayhantīti tadavabodhassa micchādassanabhāvo na sakkā nivāretuṃ.",
  "tika-s0104t0:1297_8": "Tenevāha pāḷiyaṃ “cakkhuṃ itipi…pe…",
  "tika-s0104t0:1297_9": "kāyo itipi ayaṃ attā”tiādi.",
  "tika-s0104t0:1297_10": "Evañca katvā asaṅkhatāya,",
  "tika-s0104t0:1297_11": "saṅkhatāya ca dhātuyā vasena yathākkamaṃ “ekacce dhammā sassatā,",
  "tika-s0104t0:1297_12": "ekacce asassatā”ti evaṃpavatto vibhajjavādopi ekaccasassatavādoyeva bhaveyyāti evampakārā codanā anavakāsā",
  "tika-s0104t0:1297_13": "hoti aviparītadhammasabhāvapaṭipattibhāvato.",
  "tika-s0104t0:1297_14": "Aviparītadhammasabhāvapaṭipattiyeva hesa vuttanayena asaṃsaṭṭhattā,",
  "tika-s0104t0:1297_15": "anāropitajīvasabhāvattā ca.",
  "tika-s0104t0:1298_0": "Etthāha –",
  "tika-s0104t0:1298_1": "purimasmimpisassatavāde asassatānaṃ dhammānaṃ “sassatā”ti gahaṇaṃ visesato micchādassanaṃ bhavati.",
  "tika-s0104t0:1298_2": "Sassatānaṃ pana “sassatā”ti gāho na micchādassanaṃ yathāsabhāvaggāhabhāvato.",
  "tika-s0104t0:1298_3": "Evañca sati imassa vādassa vādantaratā na vattabbā,",
  "tika-s0104t0:1298_4": "idha viya purimepi ekaccesveva dhammesu sassataggāhasambhavatoti,",
  "tika-s0104t0:1298_5": "vattabbāyeva asassatesveva “kecideva dhammā sassatā,",
  "tika-s0104t0:1298_6": "keci asassatā”ti parikappanāvasena gahetabbadhammesu vibhāgappavattiyā imassa vādassa dassitattā.",
  "tika-s0104t0:1298_7": "Nanu ca ekadesassa samudāyantogadhattā ayaṃ sappadesasassataggāho purimasmiṃ nippadesasassataggāhe samodhānaṃ gaccheyyātī?",
  "tika-s0104t0:1298_8": "Tathāpi na sakkā vattuṃ vādī tabbisayavisesavasena vādadvayassa pavattattā.",
  "tika-s0104t0:1298_9": "Aññe eva hi diṭṭhigatikā “sabbe dhammā sassatā”ti abhiniviṭṭhā,",
  "tika-s0104t0:1298_10": "aññe “ekacceva sassatā,",
  "tika-s0104t0:1298_11": "ekacce asassatā”ti.",
  "tika-s0104t0:1298_12": "Saṅkhārānaṃ anavasesapariyādānaṃ,",
  "tika-s0104t0:1298_13": "ekadesapariggaho ca vādadvayassa paribyattoyeva.",
  "tika-s0104t0:1298_14": "Kiñca bhiyyo –",
  "tika-s0104t0:1298_15": "anekavidhasamussaye,",
  "tika-s0104t0:1298_16": "ekavidhasamussaye ca khandhapabandhena abhinivesabhāvato tathā na sakkā vattuṃ.",
  "tika-s0104t0:1298_17": "Catubbidhopi hi sassatavādī jātivisesavasena nānāvidharūpakāyasannissaye eva arūpadhammapuñje sassatābhinivesī jāto abhiññāṇena,",
  "tika-s0104t0:1298_18": "anussavādīhi ca rūpakāyabhedagahaṇato.",
  "tika-s0104t0:1298_19": "Tathā ca vuttaṃ “tato cuto amutra udapādi”nti,",
  "tika-s0104t0:1298_20": "“cavanti upapajjantī”ti ca ādi.",
  "tika-s0104t0:1298_21": "Visesalābhī pana ekaccasassatiko anupadhāritabhedasamussaye dhammapabandhe sassatākāragahaṇena abhinivesaṃ",
  "tika-s0104t0:1298_22": "janesi ekabhavapariyāpannakhandhasantānavisayattā tadabhinivesassa.",
  "tika-s0104t0:1298_23": "Tathā hi tīsupi vādesu “taṃ pubbenivāsaṃ anussarati,",
  "tika-s0104t0:1298_24": "tato paraṃ nānussaratī”ti ettakameva vuttaṃ.",
  "tika-s0104t0:1298_25": "Takkīnaṃ pana ubhinnampi sassatekaccasassatavādīnaṃ sassatābhinivesaviseso rūpārūpadhammavisayatāya supākaṭoyevāti.",
  "tika-s0104t0:1299_0": "39.",
  "tika-s0104t0:1299_1": "Saṃvaṭṭaṭṭhāyīvivaṭṭavivaṭṭaṭṭhāyīsaṅkhātānaṃ tiṇṇampi asaṅkhyeyyakappānamatikkamena puna saṃvaṭṭanato, addhā-",
  "tika-s0104t0:1299_2": "saddassa ca kālapariyāyattā evaṃ vuttanti āha “dīghassā”tiādi.",
  "tika-s0104t0:1299_3": "Atikkamma ayanaṃ pavattanaṃ accayo.",
  "tika-s0104t0:1299_4": "Anekatthattā dhātūnaṃ,",
  "tika-s0104t0:1299_5": "upasaggavasena ca atthavisesavācakattā saṃ-",
  "tika-s0104t0:1299_6": "saddena yutto vaṭṭa-",
  "tika-s0104t0:1299_7": "saddo vināsavācīti vuttaṃ “vinassatī”ti, vatu-",
  "tika-s0104t0:1299_8": "saddo vā gatiyameva.",
  "tika-s0104t0:1299_9": "Saṅkhayatthajotakena pana saṃ-",
  "tika-s0104t0:1299_10": "saddena yuttattā tadatthasambandhanena vināsattho labbhatīti dasseti “vinassatī”ti iminā.",
  "tika-s0104t0:1299_11": "Saṅkhayavasena vattatīti hi saddato attho, ta-",
  "tika-s0104t0:1299_12": "kārassa cettha ṭa- kārādeso.",
  "tika-s0104t0:1299_13": "Vipattikaramahāmeghasamuppattitto hi paṭṭhāya yāva aṇusahagatopi saṅkhāro na hoti,",
  "tika-s0104t0:1299_14": "tāva loko saṃvaṭṭatīti vuccati.",
  "tika-s0104t0:1299_15": "Pāḷiyaṃ lokoti pathavīādibhājanaloko adhippeto tadavasesassa bāhullato,",
  "tika-s0104t0:1299_16": "tadeva sandhāya “yebhuyyenā”ti vuttanti dasseti “ye”tiādinā.",
  "tika-s0104t0:1299_17": "Uparibrahmalokesūti ābhassarabhūmito uparibhūmīsu.",
  "tika-s0104t0:1299_18": "Agginā kappavuṭṭhānañhi idhādhippetaṃ,",
  "tika-s0104t0:1299_19": "tenevāha pāḷiyaṃ “ābhassarasaṃvattanikā hontī”ti.",
  "tika-s0104t0:1299_20": "Kasmā tadeva vuttanti ce?",
  "tika-s0104t0:1299_21": "Tasseva bahulaṃ pavattanato.",
  "tika-s0104t0:1299_22": "Ayañhi vāraniyamo –",
  "tika-s0104t0:1300_0": "“Sattasattagginā vārā, aṭṭhame aṭṭhame dakā;",
  "tika-s0104t0:1301_0": "Catusaṭṭhi yadā puṇṇā,",
  "tika-s0104t0:1301_1": "eko vāyuvaro siyā”ti.",
  "tika-s0104t0:1301_2": "(abhidhammatthavibhāvanīṭīkāya pañcamaparicchedavaṇṇanāyampi);",
  "tika-s0104t0:1302_0": "Āruppesu vāti ettha vikappanatthena vā-",
  "tika-s0104t0:1302_1": "saddena saṃvaṭṭamānalokadhātūhi aññalokadhātūsu vāti vikappeti.",
  "tika-s0104t0:1302_2": "Na hi sabbe apāyasattā tadā rūpārūpabhavesu uppajjantīti sakkā viññātuṃ apāyesu dīghatarāyukānaṃ manussalokūpapattiyā asambhavato,",
  "tika-s0104t0:1302_3": "manussalokūpapattiñca vinā tadā tesaṃ tatrūpapattiyā anupapattito.",
  "tika-s0104t0:1302_4": "Niyatamicchādiṭṭhikopi hi saṃvaṭṭhamāne kappe nirayato na muccati,",
  "tika-s0104t0:1302_5": "piṭṭhicakkavāḷeyeva nibbattatīti aṭṭhakathāsu vuttaṃ.",
  "tika-s0104t0:1302_6": "Satipi sabbasattānaṃ puññāpuññābhisaṅkhāramanasā nibbattabhāve bāhirapaccayehi vinā manasāva nibbattattā rūpāvacarasattā eva “manomayā”ti vuccanti,",
  "tika-s0104t0:1302_7": "na pana bāhirapaccayapaṭiyattā tadaññeti dassetuṃ “manena nibbattattā manomayā”ti āha.",
  "tika-s0104t0:1302_8": "Yadevaṃ kāmāvacarasattānampi opapātikānaṃ manomayabhāvo āpajjatīti?",
  "tika-s0104t0:1302_9": "Nāpajjati,",
  "tika-s0104t0:1302_10": "adhicittabhūtena atisayamanasā nibbattasattesuyeva manomayavohāratoti dassentena jhāna-",
  "tika-s0104t0:1302_11": "saddena visesetvā “jhānamanenā”ti vuttaṃ.",
  "tika-s0104t0:1302_12": "Evampi arūpāvacarasattānaṃ manomayabhāvo āpajjatīti?",
  "tika-s0104t0:1302_13": "Na tattha bāhirapaccayehi nibbattetabbatāsaṅkāya abhāvena manasā eva nibbattāti avadhāraṇāsambhavato.",
  "tika-s0104t0:1302_14": "Niruḷhovāyaṃ loke manomayavohāro rūpāvacarasattesu.",
  "tika-s0104t0:1302_15": "Tathā hi annamayo pānamayo manomayo ānandamayo viññāṇamayoti pañcadhā attānaṃ vedavādino parikappenti.",
  "tika-s0104t0:1302_16": "Ucchedavādepi vakkhati “dibbo rūpī manomayo”ti,",
  "tika-s0104t0:1302_17": "te pana jhānānubhāvato pītibhakkhā sayaṃpabhā antalikkhacarāti āha “pīti tesa”ntiādi,",
  "tika-s0104t0:1302_18": "tesaṃ attanova pabhā atthīti attho.",
  "tika-s0104t0:1302_19": "Sobhanā vā ṭhāyī sabhā etesanti subhaṭṭhāyinotipi yujjati.",
  "tika-s0104t0:1302_20": "Ukkaṃsenāti ābhassare sandhāya vuttaṃ.",
  "tika-s0104t0:1302_21": "Parittābhāppamāṇābhā pana dve,",
  "tika-s0104t0:1302_22": "cattāro ca kappe tiṭṭhanti.",
  "tika-s0104t0:1302_23": "Aṭṭha kappeti catunnamasaṅkhyeyyakappānaṃ samudāyabhūte aṭṭha mahākappe.",
  "tika-s0104t0:1303_0": "40.",
  "tika-s0104t0:1303_1": "Vināsavācīyeva vaṭṭa-",
  "tika-s0104t0:1303_2": "saddo paṭisedhajotakena upasaggena yuttattā saṇṭhāhanatthañāpakoti āha “saṇṭhātī”ti,",
  "tika-s0104t0:1303_3": "anekatthattā vā dhātūnaṃ nibbattati,",
  "tika-s0104t0:1303_4": "vaḍḍhatīti vā attho.",
  "tika-s0104t0:1303_5": "Sampattimahāmeghasamuppattito hi paṭṭhāya pathavīsandhārakudakataṃsandhārakavāyuādīnaṃ samuppattivasena yāva candimasūriyānaṃ pātubhāvo,",
  "tika-s0104t0:1303_6": "tāva loko vivaṭṭatīti vuccati.",
  "tika-s0104t0:1303_7": "Pakatiyāti sabhāvena,",
  "tika-s0104t0:1303_8": "tassa “suñña”nti iminā sambandho.",
  "tika-s0104t0:1303_9": "Tathāsuññatāya kāraṇamāha “nibbattasattānaṃ natthitāyā”ti.",
  "tika-s0104t0:1303_10": "Purimataraṃ aññesaṃ sattānamanuppannattāti bhāvo,",
  "tika-s0104t0:1303_11": "tena yathā ekaccāni vimānāni tattha nibbattasattānaṃ chaḍḍitattā suññāni,",
  "tika-s0104t0:1303_12": "na evamidanti dasseti.",
  "tika-s0104t0:1304_0": "Aparo nayo –",
  "tika-s0104t0:1304_1": "sakakammassa paṭhamaṃ karaṇaṃ pakati,",
  "tika-s0104t0:1304_2": "tāya nibbattasattānanti sambandho,",
  "tika-s0104t0:1304_3": "tena yathā etassa attano kammabalena paṭhamaṃ nibbatti,",
  "tika-s0104t0:1304_4": "na evaṃ aññesaṃ tassa purimataraṃ,",
  "tika-s0104t0:1304_5": "samānakāle vā nibbatti atthi,",
  "tika-s0104t0:1304_6": "tathā nibbattasattānaṃ natthitāya suññamidanti dasseti.",
  "tika-s0104t0:1304_7": "Brahmapārisajjabrahmapurohitamahābrahmāno idha brahmakāyikā,",
  "tika-s0104t0:1304_8": "tesaṃ nivāsatāya bhūmipi “brahmakāyikā”ti vuttā,",
  "tika-s0104t0:1304_9": "brahmakāyikabhūmīti pana pāṭhebrahmakāyikānaṃ sambandhinī bhūmīti attho.",
  "tika-s0104t0:1304_10": "Kattā sayaṃ kārako.",
  "tika-s0104t0:1304_11": "Kāretā paresaṃ āṇāpako.",
  "tika-s0104t0:1304_12": "Visuddhimagge pubbenivāsañāṇakathāyaṃ vuttanayena,",
  "tika-s0104t0:1304_13": "etena nibbattakkamaṃ kammapaccayautusamuṭṭhānabhāve ca kāraṇaṃ dasseti.",
  "tika-s0104t0:1304_14": "Kammaṃ upanissayabhāvena paccayo etissāti kammapaccayā.",
  "tika-s0104t0:1304_15": "Atha vā tattha nibbattasattānaṃ vipaccanakakammassa sahakārīkārakabhāvato kammassa paccayāti kammapaccayā.",
  "tika-s0104t0:1304_16": "Utu samuṭṭhānametissāti utusamuṭṭhānā.",
  "tika-s0104t0:1304_17": "“Kammapaccayautusamuṭṭhānā”tipi samāsavasena pāṭho kammasahāyo paccayo,",
  "tika-s0104t0:1304_18": "vuttanayena vā kammassa sahāyabhūto paccayoti kammapaccayo,",
  "tika-s0104t0:1304_19": "so eva utu tathā,",
  "tika-s0104t0:1304_20": "sova samuṭṭhānametissāti kammapaccayautusamuānā.",
  "tika-s0104t0:1304_21": "Ratanabhūmīti ukkaṃsagatapuññakammānubhāvato ratanabhūtā bhūmi,",
  "tika-s0104t0:1304_22": "na kevalaṃ bhūmiyeva,",
  "tika-s0104t0:1304_23": "atha kho tapparivārāpīti āha “pakatī”tiādi.",
  "tika-s0104t0:1304_24": "Pakatinibbattaṭṭhāneti purimakappesu purimakānaṃ nibbattaṭṭhāne.",
  "tika-s0104t0:1304_25": "Etthāti “brahmavimāna”nti vuttāya brahmakāyikabhūmiyā.",
  "tika-s0104t0:1304_26": "Sāmaññavisesavasena cetaṃ ādhāradvayaṃ.",
  "tika-s0104t0:1304_27": "Kathaṃ paṇītāya dutiyajjhānabhūmiyā ṭhitānaṃ hīnāya paṭhamajjhānabhūmiyā upapatti hotīti āha “atha sattāna”ntiādi,",
  "tika-s0104t0:1304_28": "nikantivasena paṭhamajjhānaṃ bhāvetvāti vuttaṃ hoti,",
  "tika-s0104t0:1304_29": "pakatiyā sabhāvena nikanti taṇhā uppajjatīti sambandho.",
  "tika-s0104t0:1304_30": "Vasitaṭṭhāneti vutthapubbaṭṭhāne.",
  "tika-s0104t0:1304_31": "Tato otarantīti upapattivasena dutiyajjhānabhūmito paṭhamajjhānabhūmiṃ apasakkanti,",
  "tika-s0104t0:1304_32": "gacchantīti attho.",
  "tika-s0104t0:1304_33": "Appāyuketi yaṃ uḷārapuññakammaṃ kataṃ,",
  "tika-s0104t0:1304_34": "tassa upajjanārahavipākapabandhato appaparimāṇāyuke.",
  "tika-s0104t0:1304_35": "Tassa devalokassāti tasmiṃ devaloke,",
  "tika-s0104t0:1304_36": "nissayavasena vā sambandhaniddeso.",
  "tika-s0104t0:1304_37": "Āyuppamāṇenevāti paramāyuppamāṇeneva.",
  "tika-s0104t0:1304_38": "Parittanti appakaṃ.",
  "tika-s0104t0:1304_39": "Antarāva cavantīti rājakoṭṭhāgāre pakkhittataṇḍulanāḷi viya puññakkhayā hutvā sakakammappamāṇena tassa devalokassa paramāyuantarā eva cavanti.",
  "tika-s0104t0:1305_0": "Kiṃ panetaṃ paramāyu nāma,",
  "tika-s0104t0:1305_1": "kathaṃ vā taṃ paricchinnappamāṇanti? Vuccate –",
  "tika-s0104t0:1305_2": "yo tesaṃ tesaṃ sattānaṃ tasmiṃ tasmiṃ bhavavisese vipākappabandhassa ṭhitikālaniyamo purimasiddhabhavapatthanūpanissayavasena",
  "tika-s0104t0:1305_3": "sarīrāvayavavaṇṇasaṇṭhānappamāṇādivisesā viya taṃtaṃgatinikāyādīsu yebhuyyena niyataparicchedo hoti,",
  "tika-s0104t0:1305_4": "gabbhaseyyakakāmāvacaradevarūpāvacarasattānaṃ sukkasoṇitādiutubhojanādiutuādipaccayuppannapaccayūpatthambhito ca,",
  "tika-s0104t0:1305_5": "so āyuhetukattā kāraṇūpacārena āyu,",
  "tika-s0104t0:1305_6": "ukkaṃsaparicchedavasena paramāyūti ca vuccati.",
  "tika-s0104t0:1305_7": "Yathāsakaṃ khaṇamattāvaṭṭhāyīnampi hi attanā sahajātānaṃ rūpārūpadhammānaṃ ṭhapanākāravuttitāya pavattakāni",
  "tika-s0104t0:1305_8": "rūpārūpajīvitindriyāni na kevalaṃ nesaṃ khaṇaṭṭhitiyā eva kāraṇabhāvena anupālakāni,",
  "tika-s0104t0:1305_9": "atha kho yāva bhaṅgupacchedā [bhavaṅgupacchedā ] anupabandhassa avicchedahetubhāvenāpi.",
  "tika-s0104t0:1305_10": "Tasmā cesa āyuhetukoyeva,",
  "tika-s0104t0:1305_11": "taṃ pana devānaṃ,",
  "tika-s0104t0:1305_12": "nerayikānañca yebhuyyena niyataparicchedaṃ,",
  "tika-s0104t0:1305_13": "uttarakurukānaṃ pana ekantaniyataparicchedameva.",
  "tika-s0104t0:1305_14": "Avasiṭṭhamanussapetatiracchānagatānaṃ pana ciraṭṭhitisaṃvattanikakammabahule kāle taṃkammasahitasantānajanitasukkasoṇitapaccayānaṃ,",
  "tika-s0104t0:1305_15": "tammūlakānañca candimasūriyasamavisamaparivattanādijanitautuāhārādisamavisamapaccayānaṃ vasena cirācirakālatāya aniyataparicchedaṃ,",
  "tika-s0104t0:1305_16": "tassa ca yathā purimasiddhabhavapatthanāvasena taṃtaṃgatinikāyādīsu vaṇṇasaṇṭhānādivisesaniyamo siddho,",
  "tika-s0104t0:1305_17": "dassanānussavādīhi tathāyeva ādito gahaṇasiddhiyā,",
  "tika-s0104t0:1305_18": "evaṃ tāsu tāsu upapattīsu nibbattasattānaṃ yebhuyyena samappamāṇaṃ ṭhitikālaṃ dassanānussavehi labhitvā",
  "tika-s0104t0:1305_19": "taṃ paramataṃ ajjhosāya pavattitabhavapatthanāvasena ādito paricchedaniyamo veditabbo.",
  "tika-s0104t0:1306_0": "Yasmā pana kammaṃ tāsu tāsu upapattīsu yathā taṃtaṃupapattinissitavaṇṇādinibbattane samatthaṃ,",
  "tika-s0104t0:1306_1": "evaṃ niyatāyuparicchedāsu upapattīsu paricchedātikkamena vipākanibbattane samatthaṃ na hoti,",
  "tika-s0104t0:1306_2": "tasmā vuttaṃ “āyuppamāṇeneva cavantī”ti.",
  "tika-s0104t0:1306_3": "Yasmā pana upatthambhakapaccayasahāyehi anupālakapaccayehi upādinnakakkhandhānaṃ pavattetabbākāro atthato",
  "tika-s0104t0:1306_4": "paramāyukassa hoti yathāvuttaparicchedānatikkamanato,",
  "tika-s0104t0:1306_5": "tasmā satipi kammāvasese ṭhānaṃ na sambhavati,",
  "tika-s0104t0:1306_6": "tena vuttaṃ “attano puññabalena ṭhātuṃ na sakkontī”ti.",
  "tika-s0104t0:1306_7": "“Āyukkhayā vā puññakkhayā vā ābhassarakāyā cavitvā”ti vacanato panettha kāmāvacaradevānaṃ viya brahmakāyikānampi",
  "tika-s0104t0:1306_8": "yebhuyyeneva niyatāyuparicchedabhāvo veditabbo.",
  "tika-s0104t0:1306_9": "Tathā hi devalokato devaputtā āyukkhayena puññakkhayena āhārakkhayena kopenāti catūhi kāraṇehi cavantīti aṭṭhakathāsu vuttaṃ.",
  "tika-s0104t0:1306_10": "Kappaṃ vā upaḍḍhakappaṃ vāti ettha asaṅkhyeyyakappo adhippeto,",
  "tika-s0104t0:1306_11": "so ca tathārūpo kāloyeva, vā-",
  "tika-s0104t0:1306_12": "saddo pana kappassa tatiyabhāgaṃ vā tato ūnamadhikaṃ vāti vikappanattho.",
  "tika-s0104t0:1307_0": "41.",
  "tika-s0104t0:1307_1": "Anabhiratīti ekakavihārena anabhiramaṇasaṅkhātā aññehi samāgamicchāyeva.",
  "tika-s0104t0:1307_2": "Tattha “ekakassa dīgharattaṃ nivasitattā”ti pāḷiyaṃ vacanatoti vuttaṃ “aparassāpī”tiādi.",
  "tika-s0104t0:1307_3": "Evamanvayamatthaṃ dassetvā nanu ukkaṇṭhitāpi siyāti codanāsodhanavasena byatirekaṃ dasseti “yā panā”tiādinā.",
  "tika-s0104t0:1307_4": "Piyavatthuvirahena,",
  "tika-s0104t0:1307_5": "piyavatthualābhena vā cittavigghāto ukkaṇṭhitā,",
  "tika-s0104t0:1307_6": "sā panatthato domanassacittuppādova,",
  "tika-s0104t0:1307_7": "tenāha “paṭighasampayuttā”ti.",
  "tika-s0104t0:1307_8": "Sā brahmaloke natthi jhānānubhāvapahīnattā.",
  "tika-s0104t0:1307_9": "Taṇhādiṭṭhisaṅkhātā cittassa purimāvatthāya ubbijjanā phandanā eva idha paritassanā.",
  "tika-s0104t0:1307_10": "Sā hi dīgharattaṃ jhānaratiyā ṭhitassa yathāvuttānabhiratinimittaṃ uppannā “ahaṃ mama”nti gahaṇassa ca kāraṇabhūtā.",
  "tika-s0104t0:1307_11": "Tena vakkhati “taṇhātassa nāpi diṭṭhitassanāpi vaṭṭatī”ti nanu vuttaṃ atthuddhāre imaṃyeva pāḷiṃ nīharitvā",
  "tika-s0104t0:1307_12": "“aho vata aññepi sattā itthattaṃ āgaccheyyunti ayaṃ taṇhātassanā nāmā”ti? Saccaṃ,",
  "tika-s0104t0:1307_13": "taṃ pana diṭṭhitassanāya visuṃ udāharaṇaṃ dassentena taṇhātassanameva tato niddhāretvā vuttaṃ,",
  "tika-s0104t0:1307_14": "na pana ettha diṭṭhitassanāya alabbhamānattāti na doso.",
  "tika-s0104t0:1307_15": "Idāni samānasaddavacanīyānaṃ atthānamuddharaṇaṃ katvā idhādhippetaṃ vibhāvetuṃ “sā panesā”tiādimāha.",
  "tika-s0104t0:1307_16": "Paṭighasaṅkhāto cittutrāso eva tāsatassanā.",
  "tika-s0104t0:1307_17": "Evamaññatthāpi yathārahaṃ.",
  "tika-s0104t0:1307_18": "“Jātiṃ paṭiccā”tiādi vibhaṅgapāḷi,",
  "tika-s0104t0:1307_19": "tatrāyamatthakathā –",
  "tika-s0104t0:1307_20": "jātiṃ paṭicca bhayanti jātipaccayā uppannabhayaṃ.",
  "tika-s0104t0:1307_21": "Bhayānakanti ākāraniddeso.",
  "tika-s0104t0:1307_22": "Chambhitattanti bhayavasena gattakampo,",
  "tika-s0104t0:1307_23": "visesato hadayamaṃsacalanaṃ.",
  "tika-s0104t0:1307_24": "Lomahaṃsoti lomānaṃ haṃsanaṃ,",
  "tika-s0104t0:1307_25": "bhittiyaṃ nāgadantānamiva uddhaggabhāvo,",
  "tika-s0104t0:1307_26": "iminā padadvayena kiccato bhayaṃ dassetvā puna cetaso utrāsoti sabhāvato dassitanti.",
  "tika-s0104t0:1307_27": "Ṭīkāyaṃ pana “bhayānakanti bheravārammaṇanimittaṃ balavabhayaṃ,",
  "tika-s0104t0:1307_28": "tena sarīrassa thaddhabhāvo chambhitatta”nti vuttaṃ,",
  "tika-s0104t0:1307_29": "aneneva bhayanti ettha khuddakabhayaṃ dassitaṃ,",
  "tika-s0104t0:1307_30": "iti ettha payoge ayaṃ tassanāti evaṃ sabbattha attho.",
  "tika-s0104t0:1307_31": "Paritassitavipphanditamevāti ettha “diṭṭhisaṅkhātena ceva taṇhāsaṅkhātena ca paritassitena vipphanditameva",
  "tika-s0104t0:1307_32": "calitameva kampitamevā”ti aṭṭhakathāyamatthaṃ vakkhati.",
  "tika-s0104t0:1307_33": "Tena viññāyati labbhamānampi taṇhātassanamantarena diṭṭhitassanāyeva nihaṭāti.",
  "tika-s0104t0:1307_34": "“Tepī”tiādi sīhopamasuttantapāḷi tattha tepīti dīghāyukā devāpi.",
  "tika-s0104t0:1307_35": "Bhayanti bhaṅgānupassanāpariciṇṇante sabbasaṅkhārato bhāyanavasena uppannaṃ bhayañāṇaṃ.",
  "tika-s0104t0:1307_36": "Saṃveganti sahottappañāṇaṃ,",
  "tika-s0104t0:1307_37": "ottappameva vā.",
  "tika-s0104t0:1307_38": "Santāsanti ādīnavanibbidānupassanāhi saṅkhārehi santāsanañāṇaṃ.",
  "tika-s0104t0:1307_39": "Upapattivasenāti paṭisandhivaseneva.",
  "tika-s0104t0:1308_0": "Sahabyatanti sahāyabhāvamiccheva saddato attho sahabya-",
  "tika-s0104t0:1308_1": "saddassa sahāyatthe pavattanato.",
  "tika-s0104t0:1308_2": "So hi saha byāyati pavattati,",
  "tika-s0104t0:1308_3": "dosaṃ vā paṭicchādetīti sahabyoti vuccati,",
  "tika-s0104t0:1308_4": "tassa bhāvo sahabyatā.",
  "tika-s0104t0:1308_5": "Sahāyabhāvo pana sahabhāvoyeva nāmāti adhippāyato atthaṃ dassetuṃ “sahabhāva”nti vuttaṃ.",
  "tika-s0104t0:1308_6": "Sasādhanasamavāyattho vā saha-",
  "tika-s0104t0:1308_7": "saddo adhikiccapade adhisaddo viya,",
  "tika-s0104t0:1308_8": "tasmā saha ekato vattamānassa bhāvo sahabyaṃ yathā “dāsabya”nti tadeva sahabyatā,",
  "tika-s0104t0:1308_9": "sakatthavuttivasena imamevatthaṃ sandhāyāha “sahabhāva”nti.",
  "tika-s0104t0:1308_10": "Apica saha vāti pavattatīti sahavo,",
  "tika-s0104t0:1308_11": "tassa bhāvo sahabyaṃ yathā “vīrassa bhāvo vīriya”nti,",
  "tika-s0104t0:1308_12": "tadeva sahabyatāti evaṃ vimānaṭṭhakathāyaṃ vuttaṃ,",
  "tika-s0104t0:1308_13": "tasmā tadatthaṃ dassetuṃ evaṃ vuttantipi daṭṭhabbaṃ.",
  "tika-s0104t0:1309_0": "42.",
  "tika-s0104t0:1309_1": "Ime satte abhibhavitvāti seso.",
  "tika-s0104t0:1309_2": "Abhibhavanā cettha pāpasabhāvena jeṭṭhabhāvena “te satte abhibhavitvā ṭhito”ti attano maññanāyevāti vuttaṃ “jeṭṭhakohamasmī”ti.",
  "tika-s0104t0:1309_3": "Aññadatthūti dassane antarāyābhāvavacanena,",
  "tika-s0104t0:1309_4": "dasoti ettha dassaneyyavisesapariggahābhāvena ca anāvaraṇadassāvitaṃ paṭijānātīti āha “sabbaṃ passāmīti attho”ti.",
  "tika-s0104t0:1309_5": "Dassaneyyavisesassa hi padesabhūtassa aggahaṇe sati gahetabbassa nippadesatā viññāyati yathā “dikkhito na dadātī”ti,",
  "tika-s0104t0:1309_6": "deyyadhammavisesassa cettha padesabhūtassa aggahaṇato pabbajito sabbampi na dadātīti gahetabbassa deyyadhammassa nippadesatā viññāyati.",
  "tika-s0104t0:1309_7": "Evamīdisesu.",
  "tika-s0104t0:1309_8": "Vase vattemīti vasavattī. Ahaṃ-",
  "tika-s0104t0:1309_9": "saddayogato hi sabbattha amhayogena vacanattho.",
  "tika-s0104t0:1309_10": "Sattabhājanabhūtassa lokassa nimmātā cāti sambandho.",
  "tika-s0104t0:1309_11": "“Pathavī”tiādi cettha bhājanalokavasena adhippāyakathanaṃ.",
  "tika-s0104t0:1309_12": "Sajitāti racitā,",
  "tika-s0104t0:1309_13": "vibhajitā vā,",
  "tika-s0104t0:1309_14": "tenāha “tvaṃ khattiyo nāmā”tiādi.",
  "tika-s0104t0:1309_15": "Ciṇṇavasitāyāti samāciṇṇapañcavidhavasibhāvato.",
  "tika-s0104t0:1309_16": "Tatthāti bhūtabhabyesu.",
  "tika-s0104t0:1309_17": "Antovatthimhīti antogabbhāsaye.",
  "tika-s0104t0:1309_18": "Paṭhamacittakkhaṇeti paṭisandhicittakkhaṇe.",
  "tika-s0104t0:1309_19": "Dutiyatoti paṭhamabhavaṅgacittakkhaṇato.",
  "tika-s0104t0:1309_20": "Paṭhamairiyāpatheti yena paṭisandhiṃ gaṇhāti,",
  "tika-s0104t0:1309_21": "tasmiṃ iriyāpathe.",
  "tika-s0104t0:1309_22": "Iti atītavasena, bhūta-",
  "tika-s0104t0:1309_23": "saddassa vattamānavasena ca bhabya-",
  "tika-s0104t0:1309_24": "saddassa attho dassito.",
  "tika-s0104t0:1309_25": "Ṭīkāyaṃ pana bhabya-",
  "tika-s0104t0:1309_26": "saddattho anāgatavasenāpi vutto.",
  "tika-s0104t0:1309_27": "Ahesunti hi bhūtā. Bhavanti,",
  "tika-s0104t0:1309_28": "bhavissanti cāti bhabyā tabbānīyā viya ṇyapaccayassa kattaripi pavattanato.",
  "tika-s0104t0:1310_0": "“Issaro kattā nimmātā”ti vatvāpi puna “mayā ime sattā nimmitā”ti vacanaṃ kimatthiyanti āha “idāni kāraṇavasenā”tiādi",
  "tika-s0104t0:1310_1": "[kāraṇato (aṭṭhakathāyaṃ)] kāraṇavasena sādhetukāmatāya paṭiññākaraṇatthanti vuttaṃ hoti.",
  "tika-s0104t0:1310_2": "Nanu cesa brahmā anavaṭṭhitadassanattā puthujjanassa purimatarajātiparicitampi kammassakatāñāṇaṃ vissajjetvā",
  "tika-s0104t0:1310_3": "vikubbaniddhivasena cittuppādamattapaṭibaddhena sattanimmānena vipallaṭṭho “mayā ime sattā nimmitā”tiādinā",
  "tika-s0104t0:1310_4": "issarakuttadassanaṃ pakkhandamāno abhinivisanavasena patiṭṭhito,",
  "tika-s0104t0:1310_5": "na pana patiṭṭhāpanavasena.",
  "tika-s0104t0:1310_6": "Atha kasmā kāraṇavasena sādhetukāmo paṭiññaṃ karotīti vuttanti?",
  "tika-s0104t0:1310_7": "Na cevaṃ daṭṭhabbaṃ.",
  "tika-s0104t0:1310_8": "Tesampi hi “evaṃ hotī”tiādinā pacchā uppajjantānampi tathāabhinivesassa vakkhamānattā paresaṃ patiṭṭhāpanakkameneva tassa so abhiniveso jāto,",
  "tika-s0104t0:1310_9": "na tu abhinivisanamattena,",
  "tika-s0104t0:1310_10": "tasmā evaṃ vuttanti daṭṭhabbaṃ.",
  "tika-s0104t0:1310_11": "Tenevāha “taṃ kissa hetū”tiādi.",
  "tika-s0104t0:1310_12": "Pāḷiyaṃ manaso paṇidhīti manaso patthanā,",
  "tika-s0104t0:1310_13": "tathā cittuppattimattamevāti vuttaṃ hoti.",
  "tika-s0104t0:1311_0": "Itthabhāvanti idappakārabhāvaṃ.",
  "tika-s0104t0:1311_1": "Yasmā pana so pakāro brahmattabhāvoyevidhādhippeto,",
  "tika-s0104t0:1311_2": "tasmā “brahmabhāva”nti vuttaṃ.",
  "tika-s0104t0:1311_3": "Ayaṃ pakāro itthaṃ,",
  "tika-s0104t0:1311_4": "tassa bhāvo itthattanti hi nibbacanaṃ.",
  "tika-s0104t0:1311_5": "Kevalanti kammassakatāñāṇena asammissaṃ suddhaṃ.",
  "tika-s0104t0:1311_6": "Maññanāmattenevāti diṭṭhimaññanāmatteneva,",
  "tika-s0104t0:1311_7": "na adhimānavasena.",
  "tika-s0104t0:1311_8": "Vaṅkachiddena vaṅkaāṇī viya onamitvā vaṅkaladdhikena vaṅkaladdhikā onamitvā tasseva brahmuno pādamūlaṃ gacchanti,",
  "tika-s0104t0:1311_9": "taṃpakkhakā bhavantīti attho.",
  "tika-s0104t0:1311_10": "Nanu ca devānaṃ upapattisamanantaraṃ “imāya nāma gatiyā cavitvā iminā nāma kammunā idhūpapannā”ti paccavekkhaṇā hoti,",
  "tika-s0104t0:1311_11": "atha kasmā tesaṃ evaṃ maññanā siyāti?",
  "tika-s0104t0:1311_12": "Purimajātīsu kammassakatāñāṇe sammadeva niviṭṭhajjhāsayānameva tathāpaccavekkhaṇāya pavattito.",
  "tika-s0104t0:1311_13": "Tādisānameva hi tathāpaccavekkhaṇā sambhavati,",
  "tika-s0104t0:1311_14": "sā ca kho yebhuyyavasena,",
  "tika-s0104t0:1311_15": "ime pana purimāsupi jātīsu issarakuttadiṭṭhivasena nibaddhābhinivesā evameva maññamānā ahesunti.",
  "tika-s0104t0:1311_16": "Tathā hi pāḷiyaṃ vuttaṃ “iminā maya”ntiādi.",
  "tika-s0104t0:1312_0": "43.",
  "tika-s0104t0:1312_1": "Īsati abhibhavatīti īso,",
  "tika-s0104t0:1312_2": "mahanto īso maheso,",
  "tika-s0104t0:1312_3": "suppatiṭṭhitamahesatāya parehi “maheso” iti akkhāyatīti mahesakkho,",
  "tika-s0104t0:1312_4": "mahesakkhānaṃ atisayena mahesakkhoti mahesakkhataroti vacanattho.",
  "tika-s0104t0:1312_5": "So pana mahesakkhatarabhāvo ādhipateyyaparivārasampattiyā kāraṇabhūtāya viññāyatīti vuttaṃ “issariyaparivāravasena mahāyasataro”ti.",
  "tika-s0104t0:1313_0": "44.",
  "tika-s0104t0:1313_1": "Kiṃ panetaṃ kāraṇanti anuyogenāha “so tato”tiādi,",
  "tika-s0104t0:1313_2": "tena “itthattaṃ āgacchatī”ti vuttaṃ idhāgamanameva kāraṇanti dasseti.",
  "tika-s0104t0:1313_3": "Idheva āgacchatīti imasmiṃ manussaloke eva paṭisandhivasena āgacchati.",
  "tika-s0104t0:1313_4": "Etanti “ṭhānaṃ kho panetaṃ bhikkhave,",
  "tika-s0104t0:1313_5": "vijjatī”ti vacanaṃ.",
  "tika-s0104t0:1313_6": "Pāḷiyaṃ yaṃ aññataro sattoti ettha yanti nipātamattaṃ,",
  "tika-s0104t0:1313_7": "kāraṇatthe vā esa nipāto,",
  "tika-s0104t0:1313_8": "hetumhi vā paccattaniddeso,",
  "tika-s0104t0:1313_9": "yena ṭhānenāti attho,",
  "tika-s0104t0:1313_10": "kiriyāparāmasanaṃ vā etaṃ.",
  "tika-s0104t0:1313_11": "“Itthattaṃ āgacchatī”ti ettha yadetaṃ itthattassa āgamanasaṅkhātaṃ ṭhānaṃ,",
  "tika-s0104t0:1313_12": "tadetaṃ vijjatīti attho.",
  "tika-s0104t0:1313_13": "Esa na so pabbajati,",
  "tika-s0104t0:1313_14": "cetosamādhiṃ phusati,",
  "tika-s0104t0:1313_15": "pubbenivāsaṃ anussatīti etesupi padesu.",
  "tika-s0104t0:1313_16": "“Ṭhānaṃ kho panetaṃ bhikkhave, vijjati,",
  "tika-s0104t0:1313_17": "yaṃ aññataro satto”ti hi imāni padāni “pabbajatī”tiādīhipi padehi paccekaṃ yojetabbāni.",
  "tika-s0104t0:1313_18": "Na gacchatīti agāraṃ, gehaṃ,",
  "tika-s0104t0:1313_19": "agārassa hitaṃ āgāriyaṃ,",
  "tika-s0104t0:1313_20": "kasigorakkhādikammaṃ,",
  "tika-s0104t0:1313_21": "tamettha natthīti anāgāriyaṃ, pabbajjā,",
  "tika-s0104t0:1313_22": "tenāha “agārasmā”tiādi. Pa-",
  "tika-s0104t0:1313_23": "saddena visiṭṭho vaja-",
  "tika-s0104t0:1313_24": "saddo upasaṅkamaneti vuttaṃ “upagacchatī”ti.",
  "tika-s0104t0:1313_25": "Paranti pacchā,",
  "tika-s0104t0:1313_26": "atisayaṃ vā,",
  "tika-s0104t0:1313_27": "aññaṃ pubbenivāsantipi attho.",
  "tika-s0104t0:1313_28": "“Na saratī”ti vutteyeva ayamattho āpajjatīti dasseti “saritu”ntiādinā.",
  "tika-s0104t0:1313_29": "Apassantoti pubbenivāsānussatiñāṇena apassanahetu,",
  "tika-s0104t0:1313_30": "passituṃ asakkonto hutvātipi vaṭṭati. Māna-",
  "tika-s0104t0:1313_31": "saddo viya hi anta-",
  "tika-s0104t0:1313_32": "saddo idha sāmatthiyattho.",
  "tika-s0104t0:1313_33": "Sadābhāvatoti sabbadā vijjamānattā.",
  "tika-s0104t0:1313_34": "Jarāvasenāpīti ettha pi-",
  "tika-s0104t0:1313_35": "saddena maraṇavasenāpīti sampiṇḍeti.",
  "tika-s0104t0:1314_0": "45.",
  "tika-s0104t0:1314_1": "Khiḍḍāpadosinoti kattuvasena padasiddhi,",
  "tika-s0104t0:1314_2": "khiḍḍāpadosikāti pana sakatthavuttivasena,",
  "tika-s0104t0:1314_3": "saddamanapekkhitvā pana atthameva dassetuṃ “khiḍḍāyā”tiādi vuttaṃ.",
  "tika-s0104t0:1314_4": "“Khiḍḍāpadosakā”ti vā vattabbe i-",
  "tika-s0104t0:1314_5": "kārāgamavasena evaṃ vuttaṃ.",
  "tika-s0104t0:1314_6": "Padussanaṃ vā padoso,",
  "tika-s0104t0:1314_7": "khiḍḍāya padoso khiḍḍāpadoso,",
  "tika-s0104t0:1314_8": "so etesanti khiḍḍāpadosikā.",
  "tika-s0104t0:1314_9": "“Padūsikātipi pāḷiṃ likhantī”ti aññanikāyikānaṃ pamādalekhataṃ dasseti.",
  "tika-s0104t0:1314_10": "Mahāvihāravāsīnikāyikānañhi vācanāmaggavasena ayaṃ saṃvaṇṇanā pavattā.",
  "tika-s0104t0:1314_11": "Apica tena potthakāruḷhakāle pamādalekhaṃ dasseti.",
  "tika-s0104t0:1314_12": "Tampi hi padatthasodhanāya aṭṭhakathāya sodhitaniyāmeneva gahetabbaṃ,",
  "tika-s0104t0:1314_13": "tenāha “sā aṭṭhakathāyaṃ natthī”ti.",
  "tika-s0104t0:1314_14": "Velaṃ atikkantaṃ ativelaṃ, taṃ.",
  "tika-s0104t0:1314_15": "Bhāvanapuṃsakañcetaṃ,",
  "tika-s0104t0:1314_16": "tenāha “aticira”nti,",
  "tika-s0104t0:1314_17": "āhārūpabhogakālaṃ atikkamitvāti vuttaṃ hoti.",
  "tika-s0104t0:1314_18": "Ratidhamma-",
  "tika-s0104t0:1314_19": "saddo hassakhiḍḍā-",
  "tika-s0104t0:1314_20": "saddehi paccekaṃ yojetabbo “hassakhiḍḍāsu ratidhammo ramaṇasabhāvo”ti.",
  "tika-s0104t0:1314_21": "Hasanaṃ hasso,",
  "tika-s0104t0:1314_22": "keḷihasso.",
  "tika-s0104t0:1314_23": "Kheḍanaṃ kīḷanaṃ khiḍḍā,",
  "tika-s0104t0:1314_24": "kāyikavācasikakīḷā.",
  "tika-s0104t0:1314_25": "Anuyogavasena taṃsamāpannāti dassento āha “hassaratidhammañcevā”tiādi.",
  "tika-s0104t0:1314_26": "Kīḷā yesaṃ te keḷino,",
  "tika-s0104t0:1314_27": "tesaṃ hasso tathā.",
  "tika-s0104t0:1314_28": "Kīḷāhassapayogena uppajjanakasukhañcettha keḷihassasukhaṃ.",
  "tika-s0104t0:1314_29": "Tadavasiṭṭhakīḷāpayogena uppajjanakaṃ kāyikavācasikakīḷāsukhaṃ.",
  "tika-s0104t0:1315_0": "“Te kirā”tiādi vitthāradassanaṃ. Kira-",
  "tika-s0104t0:1315_1": "saddo hettha vitthārajotakoyeva,",
  "tika-s0104t0:1315_2": "na tu anussavanāruciyādijotako tathāyeva pāḷiyaṃ,",
  "tika-s0104t0:1315_3": "aṭṭhakathāsu ca vuttattā.",
  "tika-s0104t0:1315_4": "Sirivibhavenāti sarīrasobhaggādisiriyā,",
  "tika-s0104t0:1315_5": "parivārādisampattiyā ca.",
  "tika-s0104t0:1315_6": "Nakkhattanti chaṇaṃ.",
  "tika-s0104t0:1315_7": "Yebhuyyena hi nakkhattayogena katattā tathāyogo vā hotu, mā vā,",
  "tika-s0104t0:1315_8": "nakkhattamicceva vuccati.",
  "tika-s0104t0:1315_9": "Āhāranti ettha ko devānamāhāro,",
  "tika-s0104t0:1315_10": "kā ca tesamāhāravelāti?",
  "tika-s0104t0:1315_11": "Sabbesampi kāmāvacaradevānaṃ sudhāhāro.",
  "tika-s0104t0:1315_12": "Dvādasapāpadhammavigghātena hi sukhassa dhāraṇato devānaṃ bhojanaṃ “sudhā”ti vuccati.",
  "tika-s0104t0:1315_13": "Sā pana setā saṅkhūpamā atulyadassanā suci sugandhā piyarūpā.",
  "tika-s0104t0:1315_14": "Yaṃ sandhāya sudhābhojanajātake vuttaṃ –",
  "tika-s0104t0:1316_0": "“Saṅkhūpamaṃ seta’matulyadassanaṃ,",
  "tika-s0104t0:1317_0": "Suciṃ sugandhaṃ piyarūpa’mabbhutaṃ;",
  "tika-s0104t0:1318_0": "Adiṭṭhapubbaṃ mama jātu cakkhubhi,",
  "tika-s0104t0:1319_0": "Kā devatā pāṇisu kiṃ sudho’dahī”ti. ;",
  "tika-s0104t0:1320_0": "“Bhuttā ca sā dvādasahanti pāpake,",
  "tika-s0104t0:1321_0": "Khuddaṃ pipāsaṃ aratiṃ daraklamaṃ;",
  "tika-s0104t0:1322_0": "Kodhūpanāhañca vivādapesuṇaṃ,",
  "tika-s0104t0:1323_0": "Sītuṇha tandiñca rasuttamaṃ ida”nti ca. ;",
  "tika-s0104t0:1324_0": "Sā ca heṭṭhimehi heṭṭhimehi uparimānaṃ uparimānaṃ paṇītatamā hoti,",
  "tika-s0104t0:1324_1": "taṃ yathāsakaṃ parimitadivasavasena divase divase bhuñjanti.",
  "tika-s0104t0:1324_2": "Keci pana vadanti “biḷārapadappamāṇaṃ sudhāhāraṃ te bhuñjanti,",
  "tika-s0104t0:1324_3": "so jivhāya ṭhapitamatto yāva kesagganakhaggā kāyaṃ pharati,",
  "tika-s0104t0:1324_4": "yathāsakaṃ gaṇitadivasavasena satta divase yāpanasamattho hotī”ti.",
  "tika-s0104t0:1324_5": "Kecivāde panettha biḷārapada-",
  "tika-s0104t0:1324_6": "saddo suvaṇṇasaṅkhātassa saṅkhyāvisesassa vācako.",
  "tika-s0104t0:1324_7": "Pamāṇato pana udumbaraphalappamāṇaṃ,",
  "tika-s0104t0:1324_8": "yaṃ pāṇitalaṃ kabaḷaggahantipi vuccati.",
  "tika-s0104t0:1324_9": "Vuttañhi madhukose –",
  "tika-s0104t0:1325_0": "“Pāṇirakkho picu cāpi, suvaṇṇakamudumbaraṃ;",
  "tika-s0104t0:1326_0": "Biḷārapadakaṃ pāṇi-talaṃ taṃ kabaḷaggaha”nti.",
  "tika-s0104t0:1327_0": "“Nirantaraṃ khādantāpi pivantāpī”ti idaṃ parikappanāvasena vuttaṃ,",
  "tika-s0104t0:1327_1": "na pana evaṃ niyamavasena tathā khādanapivanānamaniyamabhāvato.",
  "tika-s0104t0:1327_2": "Kammajatejassa balavabhāvo uḷārapuññanibbattattā,",
  "tika-s0104t0:1327_3": "uḷāragarusiniddhasudhāhārajīraṇato ca.",
  "tika-s0104t0:1327_4": "Karajakāyassa mandabhāvo pana sukhumālabhāvato.",
  "tika-s0104t0:1327_5": "Teneva hi bhagavā indasālaguhāyaṃ pakatipathaviyaṃ patiātuṃ asakkontaṃ sakkaṃ devarājānaṃ “oḷārikaṃ kāyaṃ adhiṭṭhehī”ti avoca.",
  "tika-s0104t0:1327_6": "Manussānaṃ pana kammajatejassa mandabhāvo,",
  "tika-s0104t0:1327_7": "karajakāyassa balavabhāvo ca vuttaviparītena veditabbo.",
  "tika-s0104t0:1327_8": "Karajakāyoti ettha ko vuccati sarīraṃ,",
  "tika-s0104t0:1327_9": "tattha pavatto.",
  "tika-s0104t0:1327_10": "Rajo karajo, kiṃ taṃ?",
  "tika-s0104t0:1327_11": "Sukkasoṇitaṃ.",
  "tika-s0104t0:1327_12": "Tañhi “rāgo rajo na ca pana reṇu vuccatī”ti evaṃ vuttarāgarajaphalattā sarīravācakena ka-",
  "tika-s0104t0:1327_13": "saddena visesetvā kāraṇavohārena “karajo”ti vuccati.",
  "tika-s0104t0:1327_14": "Tena sukkasoṇitasaṅkhātena karajena sambhūto kāyo karajakāyoti ācariyā.",
  "tika-s0104t0:1327_15": "Tathā hi kāyo mātāpettikasambhavoti vutto.",
  "tika-s0104t0:1327_16": "Mahāassapūrasuttantaṭīkāyaṃ pana “karīyati gabbhāsaye khipīyatīti karo, sambhavo,",
  "tika-s0104t0:1327_17": "karato jātoti karajo,",
  "tika-s0104t0:1327_18": "mātāpettikasambhavoti attho.",
  "tika-s0104t0:1327_19": "Mātuādīnaṃ saṇṭhāpanavasena karato hatthato jātoti karajoti apare.",
  "tika-s0104t0:1327_20": "Ubhayathāpi karajakāyanti catusantatirūpamāhā”ti vuttaṃ.",
  "tika-s0104t0:1327_21": "Karoti putte nibbattetīti karo,",
  "tika-s0104t0:1327_22": "sukkasoṇitaṃ,",
  "tika-s0104t0:1327_23": "tena jāto karajotipi vadanti.",
  "tika-s0104t0:1327_24": "Tathā asambhūtopi ca devādīnaṃ kāyo tabbohārena “karajakāyo”ti vuccati yathā “pūtikāyo,",
  "tika-s0104t0:1327_25": "jarasiṅgālo”ti.",
  "tika-s0104t0:1327_26": "Tesanti manussānaṃ.",
  "tika-s0104t0:1327_27": "Acchayāgu nāma pasannā akasaṭā yāgu.",
  "tika-s0104t0:1327_28": "Vatthunti karajakāyaṃ.",
  "tika-s0104t0:1327_29": "Ekaṃ āhāravelanti ekadivasamattaṃ,",
  "tika-s0104t0:1327_30": "kesañci matena pana sattāhaṃ.",
  "tika-s0104t0:1328_0": "Evaṃ anvayato byatirekato ca dassetvā upamāvasenapi tamāvikaronto “yathā nāmā”tiādimāha.",
  "tika-s0104t0:1328_1": "Tattapāsāṇeti accuṇhapāsāṇe.",
  "tika-s0104t0:1328_2": "Rattasetapadumato avasiṭṭhaṃ uppalaṃ.",
  "tika-s0104t0:1328_3": "Akathāyanti mahāaṭṭhakathāyaṃ.",
  "tika-s0104t0:1328_4": "Avisesenāti “devāna”nti avisesena,",
  "tika-s0104t0:1328_5": "devānaṃ kammajatejo balavā hoti,",
  "tika-s0104t0:1328_6": "karajaṃ mandanti vā kammajatejakarajakāyānaṃ balavamandatāsaṅkhāta kāraṇasāmaññena.",
  "tika-s0104t0:1328_7": "Tadetañhi kāraṇaṃ sabbesampi devānaṃ samānameva,",
  "tika-s0104t0:1328_8": "tasmā sabbepi devā gahetabbāti vuttaṃ hoti.",
  "tika-s0104t0:1328_9": "Kabaḷīkārabhūtaṃ sudhāhāraṃ upanissāya jīvantīti kabaḷīkārāhārūpajīvino.",
  "tika-s0104t0:1328_10": "Kecīti abhayagirivāsino.",
  "tika-s0104t0:1328_11": "“Khiḍḍāpadussanamatteneva hete khiḍḍāpadosikāti vuttā”ti ayaṃ pāṭho “teyeva cavantīti veditabbā”ti etassānantare paṭhitabbo tadanusandhikattā.",
  "tika-s0104t0:1328_12": "Ayañhetthānusandhi –",
  "tika-s0104t0:1328_13": "yadi sabbepi evaṃ karontā kāmāvacaradevā caveyyuṃ,",
  "tika-s0104t0:1328_14": "atha kasmā “khiḍḍāpadosikā”ti nāmavisesena bhagavatā vuttāti?",
  "tika-s0104t0:1328_15": "Vicāraṇāya evamāhāti,",
  "tika-s0104t0:1328_16": "etena imamatthaṃ dasseti “sabbepi devā evaṃ cavantāpi khiḍḍāya padussanasabhāvamattaṃ pati nāmavisesena tathā vuttā”ti.",
  "tika-s0104t0:1328_17": "Yadeke vadeyyuṃ “kecivādapatiṭṭhāpakoyaṃ pāṭho”ti,",
  "tika-s0104t0:1328_18": "tadayuttameva iti-",
  "tika-s0104t0:1328_19": "saddantarikattā,",
  "tika-s0104t0:1328_20": "ante ca tassa avijjamānattā.",
  "tika-s0104t0:1328_21": "Atthikehi pana tassa kecivādasamavarodhanaṃ ante itisaddo yojetabboti.",
  "tika-s0104t0:1329_0": "47- 48.",
  "tika-s0104t0:1329_1": "Manopadosinoti kattuvasena padasiddhi,",
  "tika-s0104t0:1329_2": "manopadosikāti ca sakatthavuttivasena,",
  "tika-s0104t0:1329_3": "atthamattaṃ pana dassetuṃ “manenā”tiādi vuttaṃ.",
  "tika-s0104t0:1329_4": "“Manopadosakā”ti vā vattabbe i-",
  "tika-s0104t0:1329_5": "kārāgamavasena evaṃ vuttaṃ.",
  "tika-s0104t0:1329_6": "Manenāti issāpakatattā paduṭṭhena manasā.",
  "tika-s0104t0:1329_7": "Aparo nayo –",
  "tika-s0104t0:1329_8": "usūyanavasena manasā padoso manopadoso,",
  "tika-s0104t0:1329_9": "vināsabhūto so etesamatthīti manopadosikāti.",
  "tika-s0104t0:1329_10": "“Te aññamaññamhi paduṭṭhacittā kilantakāyā kilantacittā te devā tamhā kāyā cavantī”ti vacanato “ete cātumahārājikā”ti āha.",
  "tika-s0104t0:1329_11": "Manena padussanamatteneva hete manopadosikāti vuttā.",
  "tika-s0104t0:1329_12": "“Tesu kirā”tiādi vitthāro.",
  "tika-s0104t0:1329_13": "Rathena vīthiṃ paṭipajjatīti upalakkhaṇamattaṃ aññehi aññatthāpi paṭipajjanasambhavato.",
  "tika-s0104t0:1329_14": "Etanti attano sampattiṃ.",
  "tika-s0104t0:1329_15": "Uddhumāto viyāti pītiyā karaṇabhūtāya unnato viya.",
  "tika-s0104t0:1329_16": "Bhijjamāno viyāti tāya bhijjanto viya,",
  "tika-s0104t0:1329_17": "pītiyā vā kattubhūtāya bhañjito viya.",
  "tika-s0104t0:1329_18": "Kuddhā nāma suvijānanā honti,",
  "tika-s0104t0:1329_19": "tasmā kuddhabhāvamassa ñatvāti attho.",
  "tika-s0104t0:1330_0": "Akuddho rakkhatīti kuddhassa so kodho itarasmiṃ akujjhante anupādāno ceva ekavāramattaṃ uppattiyā anāsevano ca hutvā cāvetuṃ na sakkoti,",
  "tika-s0104t0:1330_1": "udakantaṃ patvā aggi viya nibbāyati,",
  "tika-s0104t0:1330_2": "tasmā akuddho itaraṃ cavanato rakkhati.",
  "tika-s0104t0:1330_3": "Ubhosu pana kuddhesu bhiyyo bhiyyo aññamaññamhi parivaḍḍhanavasena tikhiṇasamudācāro nissayadahanaraso",
  "tika-s0104t0:1330_4": "kodho uppajjamāno hadayavatthuṃ nidahanto accantasukhumālakarajakāyaṃ vināseti,",
  "tika-s0104t0:1330_5": "tato sakalopi attabhāvo antaradhāyati,",
  "tika-s0104t0:1330_6": "tamatthaṃ dassetumāha “ubhosu panā”tiādi.",
  "tika-s0104t0:1330_7": "Tathā cāha pāḷiyaṃ “te aññamaññamhi paduṭṭhacittā kilantakāyā kilantacittā te devā tamhā kāyā cavantī”ti.",
  "tika-s0104t0:1330_8": "Ekassa kodho itarassa paccayo hoti,",
  "tika-s0104t0:1330_9": "tassapi kodho itarassa paccayo hotīti ettha kodhassa bhiyyo bhiyyo parivaḍḍhanāya eva paccayabhāvo veditabbo,",
  "tika-s0104t0:1330_10": "na cavanāya nissayadahanarasena attanoyeva kodhena hadayavatthuṃ nidahantena accantasukhumālassa karajakāyassa cavanato.",
  "tika-s0104t0:1330_11": "Kandantānaṃyeva orodhānanti anādaratthe sāmivacanaṃ.",
  "tika-s0104t0:1330_12": "Ayamettha dhammatāti ayaṃ tesaṃ karajakāyamandatāya,",
  "tika-s0104t0:1330_13": "tathāuppajjanakassa ca kodhassa balavatāya ṭhānaso cavanabhāvo etesu devesu rūpārūpadhammānaṃ dhammaniyāmo sabhāvoti attho.",
  "tika-s0104t0:1331_0": "49- 52.",
  "tika-s0104t0:1331_1": "Cakkhādīnaṃ bhedaṃ passatīti virodhipaccayasannipāte vikārāpattidassanato,",
  "tika-s0104t0:1331_2": "ante ca adassanūpagamanato vināsaṃ passati oḷārikattā rūpadhammabhedassa.",
  "tika-s0104t0:1331_3": "Paccayaṃ datvāti anantarapaccayādivasena paccayasattiṃ datvā,",
  "tika-s0104t0:1331_4": "paccayo hutvāti vuttaṃ hoti,",
  "tika-s0104t0:1331_5": "tasmā na passatīti sambandho,",
  "tika-s0104t0:1331_6": "balavatarampi samānaṃ iminā kāraṇena na passatīti adhippāyo.",
  "tika-s0104t0:1331_7": "Balavataranti ca cittassa lahutarabhedaṃ sandhāya vuttaṃ.",
  "tika-s0104t0:1331_8": "Tathā hi ekasmiṃ rūpe dharanteyeva soḷasa cittāni bhijjanti.",
  "tika-s0104t0:1331_9": "Cittassa bhedaṃ na passatīti ettha khaṇe khaṇe bhijjantampi cittaṃ parassa anantarapaccayabhāveneva bhijjati,",
  "tika-s0104t0:1331_10": "tasmā purimacittassa abhāvaṃ paṭicchādetvā viya pacchimacittassa uppattito bhāvapakkho balavataro pākaṭova hoti,",
  "tika-s0104t0:1331_11": "na abhāvapakkhoti idaṃ kāraṇaṃ dassetuṃ “cittaṃ panā”tiādi vuttanti daṭṭhabbaṃ.",
  "tika-s0104t0:1331_12": "Ayañcattho alābhacakkanidassanena dīpetabbo.",
  "tika-s0104t0:1331_13": "Yasmā pana takkīvādī nānattanayassa duravadhānatāya,",
  "tika-s0104t0:1331_14": "ekattanayassa ca micchāgahitattā “yadevidaṃ viññāṇaṃ sabbadāpi evarūpena pavattati,",
  "tika-s0104t0:1331_15": "ayaṃ me attā nicco”tiādinā abhinivesaṃ janesi,",
  "tika-s0104t0:1331_16": "tasmā tamatthaṃ “so taṃ apassanto”tiādinā saha upamāya vibhāveti.",
  "tika-s0104t0:1332_0": "Antānantavādavaṇṇanā",
  "tika-s0104t0:1333_0": "53.",
  "tika-s0104t0:1333_1": "Antānantasahacarito vādo antānanto yathā “kuntā pacarantī”ti,",
  "tika-s0104t0:1333_2": "antānantasannissayo vā yathā “mañcā ukkuṭṭhiṃ karontī”ti,",
  "tika-s0104t0:1333_3": "so etesanti antānantikāti atthaṃ dassetuṃ “antānantavādā”ti vuttaṃ.",
  "tika-s0104t0:1333_4": "Vuttanayena antānantasahacarito,",
  "tika-s0104t0:1333_5": "tannissayo vā,",
  "tika-s0104t0:1333_6": "antānantesu vā pavatto vādo etesanti antānantavādā.",
  "tika-s0104t0:1333_7": "Idāni “antavā ayaṃ loko”tiādinā vakkhamānapāṭhānurūpaṃ atthaṃ vibhajanto “antaṃ vā”tiādimāha.",
  "tika-s0104t0:1333_8": "Amati gacchati bhāvo osānametthāti hi anto, mariyādā,",
  "tika-s0104t0:1333_9": "tappaṭisedhanena ananto.",
  "tika-s0104t0:1333_10": "Anto ca ananto ca antānanto ca nevantanānanto ca antānanto tveva vutto sāmaññaniddesena,",
  "tika-s0104t0:1333_11": "ekasesenavā “nāmarūpapaccayā saḷāyatana”ntiādīsu viya.",
  "tika-s0104t0:1333_12": "Catutthapadañhettha tatiyapadena samānatthanti antānantapadeneva yathāvuttanayadvayena catudhā attho viññāyati.",
  "tika-s0104t0:1333_13": "Kassa panāyaṃ antānantoti?",
  "tika-s0104t0:1333_14": "Lokīyati saṃsāranissaraṇatthikehi diṭṭhigatikehi avapassīyati,",
  "tika-s0104t0:1333_15": "lokiyanti vā ettha tehi puññāpuññāni,",
  "tika-s0104t0:1333_16": "tabbipāko cāti “loko”ti saṅkhyaṃ gatassa attano.",
  "tika-s0104t0:1333_17": "Tenāha pāḷiyaṃ “antānantaṃ lokassa paññapentī”ti.",
  "tika-s0104t0:1333_18": "Ko paneso attāti?",
  "tika-s0104t0:1333_19": "Jhānavisayabhūtaṃ kasiṇanimittaṃ.",
  "tika-s0104t0:1333_20": "Ayañhi diṭṭhigatiko paṭibhāganimittaṃ cakkavāḷapariyantaṃ,",
  "tika-s0104t0:1333_21": "apariyantaṃ vā vaḍḍhanavasena,",
  "tika-s0104t0:1333_22": "tadanussavādivasena ca tattha lokasaññī viharati,",
  "tika-s0104t0:1333_23": "tathā ca aṭṭhakathāyaṃ vakkhati “taṃ ‘loko’ti gahetvā”ti keci pana vadanti “jhānaṃ,",
  "tika-s0104t0:1333_24": "taṃsampayuttadhammā ca idha attā,",
  "tika-s0104t0:1333_25": "lokoti ca gahitā”ti,",
  "tika-s0104t0:1333_26": "taṃ aṭṭhakathāya na sameti.",
  "tika-s0104t0:1334_0": "Etthāha –",
  "tika-s0104t0:1334_1": "yuttaṃ tāva purimānaṃ tiṇṇampi vādīnaṃ antānantikattaṃ antañca anantañca antānantañca ārabbha pavattavādattā,",
  "tika-s0104t0:1334_2": "pacchimassa pana takkikassa tadubhayapaṭisedhanavasena pavattavādattā kathaṃ antānantikattanti?",
  "tika-s0104t0:1334_3": "Tadubhayapaṭisedhanavasena pavattavādattā eva.",
  "tika-s0104t0:1334_4": "Antānantapaṭisedhanavādopi hi so antānantavisayoyeva tamārabbha pavattattā.",
  "tika-s0104t0:1334_5": "Etadatthameva hi sandhāya aṭṭhakathāyaṃ “antaṃ vā antantaṃ vā antānantaṃ vā nevantānānantaṃ vā ārabbha pavattavādā”ti vuttaṃ.",
  "tika-s0104t0:1334_6": "Atha vā yathā tatiyavāde desapabhedavasena ekasseva lokassa antavatā,",
  "tika-s0104t0:1334_7": "anantavatā ca sambhavati,",
  "tika-s0104t0:1334_8": "evamettha takkīvādepi kālapabhedavasena ekasseva tadubhayasambhavato aññamaññapaṭisedhena tadubhayaññeva vuccati,",
  "tika-s0104t0:1334_9": "dvinnampi ca paṭisedhānaṃ pariyudāsatā. Kathaṃ?",
  "tika-s0104t0:1334_10": "Antavantapaṭisedhena hi anantavā vuccati,",
  "tika-s0104t0:1334_11": "anantavantapaṭisedhena ca antavā.",
  "tika-s0104t0:1334_12": "Dvipaṭisedho hi pakatiyatthañāpako.",
  "tika-s0104t0:1334_13": "Iti paṭisedhanavasena antānantasaṅkhātassa ubhayassa vuttattā yuttoyeva tabbisayassa pacchimassāpi antānantikabhāvoti.",
  "tika-s0104t0:1334_14": "Yadevaṃ so antānantikavādabhāvato tatiyavādasamavarodheyeva siyāti? Na,",
  "tika-s0104t0:1334_15": "kālapabhedassa adhippetattā.",
  "tika-s0104t0:1334_16": "Desapabhedavasena hi antānantiko tatiyavādī viya pacchimopi takkiko kālapabhedavasena antānantiko hoti. Kathaṃ?",
  "tika-s0104t0:1334_17": "Yasmā ayaṃ lokasaññito attā ananto kadā ci sakkhidiṭṭhoti adhigatavisesehi mahesīhi anusuyyati,",
  "tika-s0104t0:1334_18": "tasmā nevantavā.",
  "tika-s0104t0:1334_19": "Yasmā panāyaṃ antavā kadāci,",
  "tika-s0104t0:1334_20": "sakkhidiṭṭhoti tehiyeva anusuyyati,",
  "tika-s0104t0:1334_21": "tasmā nānantavāti.",
  "tika-s0104t0:1334_22": "Ayaṃ takkiko avaḍḍhitabhāvapubbakattā paṭibhāganimittānaṃ vaḍḍhitabhāvassa ubhayathā labbhamānassa parikappitassa",
  "tika-s0104t0:1334_23": "attano appaccakkhakāritāya anussavādimatte ṭhatvā vaḍḍhitakālavasena “nevantavā”ti paṭikkhipati,",
  "tika-s0104t0:1334_24": "avaḍḍhitakālavasena pana “nānantavā”ti,",
  "tika-s0104t0:1334_25": "na pana antatānantatānaṃ accantamabhāvena yathā taṃ “nevasaññānāsaññā”ti.",
  "tika-s0104t0:1334_26": "Yathā cānussutikatakkino,",
  "tika-s0104t0:1334_27": "evaṃ jātissaratakkiādīnampi vasena yathāsambhavaṃ yojetabbaṃ.",
  "tika-s0104t0:1335_0": "Keci pana yadi panāyaṃ attā antavā,",
  "tika-s0104t0:1335_1": "evaṃ sati dūradese upapajjanānussaraṇādikiccanibbatti na siyā.",
  "tika-s0104t0:1335_2": "Atha anantavā,",
  "tika-s0104t0:1335_3": "evañca idha ṭhitasseva devalokanirayādīsu sukhadukkhānubhavanaṃ siyā.",
  "tika-s0104t0:1335_4": "Sace pana antavā ceva anantavā ca,",
  "tika-s0104t0:1335_5": "evampi tadubhayadosasamāyogo siyā.",
  "tika-s0104t0:1335_6": "Tasmā “antavā,",
  "tika-s0104t0:1335_7": "anantavā”ti ca abyākaraṇīyo attāti evaṃ takkanavasena catutthavādappavattiṃ vaṇṇenti.",
  "tika-s0104t0:1335_8": "Yadi panesa vuttanayena antānantiko bhaveyya,",
  "tika-s0104t0:1335_9": "atha kasmā “ye te samaṇabrāhmaṇā evamāhaṃsu ‘antavā ayaṃ loko parivaṭumo’ti,",
  "tika-s0104t0:1335_10": "tesaṃ musā”tiādinā tassa purimavādattayapaṭikkhepo vuttoti?",
  "tika-s0104t0:1335_11": "Purimavādattayassa tena yathādhippetappakāravilakkhaṇabhāvato.",
  "tika-s0104t0:1335_12": "Teneva hi kāraṇena tathā paṭikkhepo vutto,",
  "tika-s0104t0:1335_13": "na pana tassa antānantikattābhāvena,",
  "tika-s0104t0:1335_14": "na ca pariyantarahitadiṭṭhivācāhi paṭikkhepena,",
  "tika-s0104t0:1335_15": "avassañcetaṃ evameva ñātabbaṃ.",
  "tika-s0104t0:1335_16": "Aññathā hesa amarāvikkhepapakkhaññeva bhajeyya catutthavādo.",
  "tika-s0104t0:1335_17": "Na hi antatāanantatātadubhayavinimutto attano pakāro atthi,",
  "tika-s0104t0:1335_18": "takkīvādī ca yuttimaggakoyeva.",
  "tika-s0104t0:1335_19": "Kālabhedavasena ca ekasmimpi loke tadubhayaṃ no na yujjatīti.",
  "tika-s0104t0:1335_20": "Bhavatu tāva pacchimavādīdvayassa antānantikabhāvo yutto antānantānaṃ vasena ubhayavisayattā tesaṃ vādassa.",
  "tika-s0104t0:1335_21": "Kathaṃ pana purimavādīdvayassa paccekaṃ antānantikabhāvo yutto siyā ekekavisayattā tesaṃ vādassāti? Vuccate –",
  "tika-s0104t0:1335_22": "samudāye pavattamāna-",
  "tika-s0104t0:1335_23": "saddassa avayavepi upacāravuttito.",
  "tika-s0104t0:1335_24": "Samuditesu hi antānantavādīsu pavattamāno antānanti ka-",
  "tika-s0104t0:1335_25": "saddo tattha niruḷhatāya tadavayavesupi paccekaṃ antānantikavādīsu pavattati yathā “arūpajjhānesu paccekaṃ aṭṭhavimokkhapariyāyo”,",
  "tika-s0104t0:1335_26": "yathā ca “loke sattāsayo”ti.",
  "tika-s0104t0:1335_27": "Atha vā abhinivesato purimakāle pavattavitakkavasena ayaṃ tattha vohāro kato.",
  "tika-s0104t0:1335_28": "Tesañhi diṭṭhigatikānaṃ tathārūpacetosamādhisamadhigamato pubbakāle “antavā nu kho ayaṃ loko,",
  "tika-s0104t0:1335_29": "udāhu anantavā”ti ubhayākārāvalambino vitakkassa vasena niruḷho antānantikabhāvo pacchā visesalābhena",
  "tika-s0104t0:1335_30": "tesu antānantavādesu ekasseva vādassa saṅgahe uppannepi purimasiddharuḷhiyā vohārīyati yathā “sabbe sattā",
  "tika-s0104t0:1335_31": "maraṇadhammā”tiādīsu arahati sattapariyāyo,",
  "tika-s0104t0:1335_32": "yathā ca bhavantaragatepi maṇḍūkādivohāroti.",
  "tika-s0104t0:1336_0": "54- 60.",
  "tika-s0104t0:1336_1": "Paṭibhāganimittavaḍḍhanāya heṭṭhā, upari,",
  "tika-s0104t0:1336_2": "tiriyañca cakkavāḷapariyantagatāgatavasena antānantabhāvoti dassetuṃ “paṭibhāganimitta”ntiādi vuttaṃ.",
  "tika-s0104t0:1336_3": "Nti paṭibhāganimittaṃ.",
  "tika-s0104t0:1336_4": "Uddhamadho avaḍḍhetvā tiriyaṃ vaḍḍhetvāti etthāpi “cakkavāḷapariyantaṃ katvā”ti adhikāravasena yojetabbaṃ.",
  "tika-s0104t0:1336_5": "Vuttanayenāti “takkayatīti takkī”tiādinā saddato,",
  "tika-s0104t0:1336_6": "“catubbidho takkī”tiādinā atthato ca sassatavāde vuttanayena.",
  "tika-s0104t0:1336_7": "Diṭṭhapubbānusārenāti dassanabhūtena viññāṇena upaladdhapubbassa antavantādino anussaraṇena,",
  "tika-s0104t0:1336_8": "evañca katvā anussutitakkīsuddhatakkīnampi idha saṅgaho siddho hoti.",
  "tika-s0104t0:1336_9": "Atha vā diṭṭhaggahaṇeneva “naccagītavāditavisūkadassanā”tiādīsu viya sutādīnampi gahitabhāvo veditabbo.",
  "tika-s0104t0:1336_10": "“Antavā”tiādinā icchitassa attano sabbadābhāvaparāmasanavaseneva imesaṃ vādānaṃ pavattanato sassatadiṭṭhisaṅgaho daṭṭhabbo.",
  "tika-s0104t0:1336_11": "Tathā hi vakkhati “satteva ucchedadiṭṭhiyo,",
  "tika-s0104t0:1336_12": "sesā sassatadiṭṭhiyo”ti.",
  "tika-s0104t0:1337_0": "Amarāvikkhepavādavaṇṇanā",
  "tika-s0104t0:1338_0": "61.",
  "tika-s0104t0:1338_1": "Na maratīti “evamevā”ti sanniṭṭhānābhāvena na upacchijjati,",
  "tika-s0104t0:1338_2": "anekantikāyeva hotīti vuttaṃ hoti.",
  "tika-s0104t0:1338_3": "Pariyantarahitāti osānavigatā,",
  "tika-s0104t0:1338_4": "aniṭṭhaṅgatāti attho.",
  "tika-s0104t0:1338_5": "Vividhoti “evampi me no”tiādinā nānappakāro.",
  "tika-s0104t0:1338_6": "Khepoti sakavādena paravādānaṃ khipanaṃ.",
  "tika-s0104t0:1338_7": "Ko paneso amarāvikkhepoti?",
  "tika-s0104t0:1338_8": "Tathāpavatto diṭṭhippadhāno tādisāya vācāya samuṭṭhāpako cittuppādoyeva.",
  "tika-s0104t0:1338_9": "Amarāya diṭṭhiyā,",
  "tika-s0104t0:1338_10": "vācāya ca vikkhipanti,",
  "tika-s0104t0:1338_11": "vividhamapanentīti vā amarāvikkhepino,",
  "tika-s0104t0:1338_12": "teyeva “amarāvikkhepikā”tipi yujjati.",
  "tika-s0104t0:1338_13": "“Macchajāti” cceva avatvā “ekā”ti vadanto macchajātiviseso esoti dasseti.",
  "tika-s0104t0:1338_14": "Ito cito ca sandhāvati ekasmiṃ sabhāve anavaṭṭhānato.",
  "tika-s0104t0:1338_15": "Yathā gāhaṃ na upagacchati,",
  "tika-s0104t0:1338_16": "tathā sandhāvanato,",
  "tika-s0104t0:1338_17": "etena amarāya vikkhepo tathā,",
  "tika-s0104t0:1338_18": "so viyāti amarāvikkhepoti atthamāha “sā ummujjananimujjanādivasenā”tiādinā vikkhepapadatthena upamitattā.",
  "tika-s0104t0:1338_19": "Ayameva hi attho ācariyasāriputtattherenāpi sāratthadīpaniyaṃ vutto.",
  "tika-s0104t0:1338_20": "Amarā viya vikkhepo amarāvikkhepoti keci.",
  "tika-s0104t0:1338_21": "Atha vā amarā viya vikkhipantīti amarāvikkhepino,",
  "tika-s0104t0:1338_22": "teyeva amarāvikkhepikā.",
  "tika-s0104t0:1339_0": "62.",
  "tika-s0104t0:1339_1": "Vikkhepavādino uttarimanussadhamme,",
  "tika-s0104t0:1339_2": "abyākatadhamme ca (akusaladhammepi dī. ni. ṭī.",
  "tika-s0104t0:1339_3": "1.62) sabhāvabhedavasena paṭivijjhituṃ ñāṇaṃ natthīti kusalākusalapadānaṃ kusalākusalakammapathavaseneva attho vutto.",
  "tika-s0104t0:1339_4": "Vighāto vihesā kāyikadukkhaṃ “vippaṭisāruppattiyā”ti domanassassa hetubhāvena vacanato,",
  "tika-s0104t0:1339_5": "tenāha “dukkhaṃ bhaveyyā”ti.",
  "tika-s0104t0:1339_6": "Musāvādeti nimitte bhummavacanaṃ,",
  "tika-s0104t0:1339_7": "nissakkatthe vā.",
  "tika-s0104t0:1339_8": "Musāvādahetu,",
  "tika-s0104t0:1339_9": "musāvādato vā ottappena ceva hiriyā cāti attho.",
  "tika-s0104t0:1339_10": "Kīdisaṃ amarāvikkhepamāpajjatīti āha “apariyantavikkhepa”nti,",
  "tika-s0104t0:1339_11": "tena amarāsadisavikkhepasaṅkhātaṃ dutiyanayaṃ nivatteti.",
  "tika-s0104t0:1339_12": "Yathāvutte hi nayadvaye paṭhamanayavasenāyamattho dassito,",
  "tika-s0104t0:1339_13": "dutiyanayavasena pana amarāsadisavikkhepaṃ dassetuṃ “idaṃ kusalanti puṭṭho”tiādivacanaṃ vakkhati.",
  "tika-s0104t0:1340_0": "“Evantipi me no”ti yaṃ tayā puṭṭhaṃ,",
  "tika-s0104t0:1340_1": "taṃ evantipi me laddhi no hotīti attho.",
  "tika-s0104t0:1340_2": "Evaṃ sabbattha yathārahaṃ.",
  "tika-s0104t0:1340_3": "Aniyamitavikkhepoti sassatādīsu ekasmimpi pakāre aṭṭhatvā vikkhepakaraṇaṃ,",
  "tika-s0104t0:1340_4": "paravādinā yasmiṃ kismiñci pakāre pucchite tassa paṭikkhepavikkhepoti vuttaṃ hoti.",
  "tika-s0104t0:1340_5": "Atha vā apariyantavikkhepadassanaṃyeva aṭṭhakathāyaṃ kataṃ “evantipi me noti aniyamitavikkhepo”tiādinā,",
  "tika-s0104t0:1340_6": "“idaṃ kusalanti vā akusalanti vā puṭṭho”tiādinā ca.",
  "tika-s0104t0:1340_7": "“Evantipi me no”tiādinā hi aniyametvā,",
  "tika-s0104t0:1340_8": "niyametvā ca sassatekaccasassatucchedatakkīvādānaṃ paṭisedhanena taṃ taṃ vādaṃ paṭikkhipateva apariyantavikkhepavādattā.",
  "tika-s0104t0:1340_9": "“Amarāvikkhepino”ti dassetvā attanā pana anavaṭṭhitavādattā na kismiñci pakkhe avatiṭṭhatīti imamatthaṃ dassetuṃ “sayaṃ pana idaṃ…pe…",
  "tika-s0104t0:1340_10": "na byākarotī”ti āha.",
  "tika-s0104t0:1340_11": "Idāni kusalādīnaṃ abyākaraṇena tadeva anavaṭṭhānaṃ vibhāveti “idaṃ kusalanti puṭṭho”tiādinā.",
  "tika-s0104t0:1340_12": "Tenevāha “ekasmimpi pakkhe na tiṭṭhatī”ti.",
  "tika-s0104t0:1340_13": "Kiṃ no noti te laddhīti neva na hotīti tava laddhi hoti kinti attho.",
  "tika-s0104t0:1340_14": "No notipi me noti neva na hotītipi me laddhi no hoti.",
  "tika-s0104t0:1341_0": "63.",
  "tika-s0104t0:1341_1": "Attano paṇḍitabhāvavisayānaññeva rāgādīnaṃ vasena yojanaṃ kātuṃ “ajānantopī”tiādimāha.",
  "tika-s0104t0:1341_2": "Sahasāti anupadhāretvā vegena.",
  "tika-s0104t0:1341_3": "“Bhadramukhāti paṇḍitānaṃ samudāciṇṇamālapanaṃ,",
  "tika-s0104t0:1341_4": "sundaramukhāti attho.",
  "tika-s0104t0:1341_5": "Tatthāti tasmiṃ byākaraṇe,",
  "tika-s0104t0:1341_6": "nimitte cetaṃ bhummaṃ.",
  "tika-s0104t0:1341_7": "Chandarāgapadānaṃ samānatthabhāvepi vikappanajotakena vā-",
  "tika-s0104t0:1341_8": "saddena yogyattā gobalībaddādinayena bhinnatthatāva yuttāti āha “chando dubbalarāgo,",
  "tika-s0104t0:1341_9": "rāgo balavarāgo”ti.",
  "tika-s0104t0:1341_10": "Dosapaṭighesupi eseva nayo.",
  "tika-s0104t0:1341_11": "Ettakampi nāmāti ettha api-",
  "tika-s0104t0:1341_12": "saddo sampiṇḍane vattati, nāma-",
  "tika-s0104t0:1341_13": "saddo garahāyaṃ.",
  "tika-s0104t0:1341_14": "Na kevalaṃ ito uttaritarameva,",
  "tika-s0104t0:1341_15": "atha kho ettakampi na jānāmi nāma,",
  "tika-s0104t0:1341_16": "pageva taduttarijānaneti attho.",
  "tika-s0104t0:1341_17": "Parehi katasakkārasamānavisayānaṃ pana rāgādīnaṃ vasena ayaṃ yojanā –",
  "tika-s0104t0:1341_18": "kusalākusalaṃ yathābhūtaṃ apajānantopi yesamahaṃ samavāyena kusalameva “kusala”nti,",
  "tika-s0104t0:1341_19": "akusalameva “akusala”nti ca byākareyyaṃ,",
  "tika-s0104t0:1341_20": "tesu tathā byākaraṇahetu “aho vata re paṇḍito”ti sakkārasammānaṃ karontesu mama chando vā rāgo vā assāti.",
  "tika-s0104t0:1341_21": "Dosapaṭighesupi vuttavipariyāyena yojetabbaṃ.",
  "tika-s0104t0:1341_22": "“Taṃ mamassa upādānaṃ,",
  "tika-s0104t0:1341_23": "so mamassa vighāto”ti idaṃ abhidhammanayena yathālābhavacanaṃ yathāsambhavaṃ yojetabbanti āha “chandarāgadvaya”ntiādi.",
  "tika-s0104t0:1341_24": "Taṇhādiṭṭhiyo eva hi “upādāna”nti abhidhamme vuttā idāni suttantanayena avisesayojanaṃ dasseti “ubhayampi vā”tiādinā.",
  "tika-s0104t0:1341_25": "Suttante hi dosopi “upādāna”nti vutto “kodhupādānavinibandhā vighātaṃ āpajjantī”tiādīsu “ubhayampī”ti ca atthato vuttaṃ,",
  "tika-s0104t0:1341_26": "na saddato catunnampi saddānamatthadvayavācakattā.",
  "tika-s0104t0:1341_27": "Daḷhaggahaṇanti amuñcanaggahaṇaṃ.",
  "tika-s0104t0:1341_28": "Paṭighopi hi ārammaṇaṃ na muñcati upanāhādivasena pavattanato,",
  "tika-s0104t0:1341_29": "lobhasseva upādānabhāvena pākaṭattā dosassāpi upādānabhāvaṃ dassetuṃ idaṃ vuttaṃ.",
  "tika-s0104t0:1341_30": "Vihananaṃ vihiṃsanaṃ vibādhanaṃ.",
  "tika-s0104t0:1341_31": "Rāgopi hi pariḷāhavasena sāraddhavuttitāya nissayaṃ vihanati.",
  "tika-s0104t0:1341_32": "“Rāgo hī”tiādinā rāgadosānaṃ upādānabhāve visesadassanamukhena tadatthasamatthanaṃ.",
  "tika-s0104t0:1341_33": "Vināsetukāmatāya ārammaṇaṃ gaṇhātīti sambandho.",
  "tika-s0104t0:1341_34": "Itīti tasmā gahaṇavihananato.",
  "tika-s0104t0:1342_0": "64.",
  "tika-s0104t0:1342_1": "Paḍati sabhāvadhamme jānāti,",
  "tika-s0104t0:1342_2": "yathāsabhāvaṃ vā gacchatīti paṇḍā,",
  "tika-s0104t0:1342_3": "sā yesaṃ te paṇḍitāti atthaṃ dasseti “paṇḍiccenā”tiādinā.",
  "tika-s0104t0:1342_4": "Paṇḍitassa bhāvo paṇḍiccaṃ, paññā.",
  "tika-s0104t0:1342_5": "Yena hi dhammena pavattinimittabhūtena yutto “paṇḍito”ti vuccati,",
  "tika-s0104t0:1342_6": "soyeva dhammo paṇḍiccaṃ.",
  "tika-s0104t0:1342_7": "Tena sutacintāmayapaññā vuttā tāsameva visayabhāvato.",
  "tika-s0104t0:1342_8": "Samāpattilābhino hi bhāvanāmayapaññā.",
  "tika-s0104t0:1342_9": "“Nipuṇā”ti iminā pana kammanibbattaṃ paṭisandhipaññāsaṅkhātaṃ sābhāvikañāṇaṃ vuttanti āha “saṇhasukhumabuddhino”ti.",
  "tika-s0104t0:1342_10": "Atthantaranti atthanānattaṃ,",
  "tika-s0104t0:1342_11": "atthameva vā.",
  "tika-s0104t0:1342_12": "“Viññātaparappavādā”ti etena kata-",
  "tika-s0104t0:1342_13": "saddassa kiriyāsāmaññavācakattā “katavijjo”tiādīsu viya kata-",
  "tika-s0104t0:1342_14": "saddo ñāṇānuyuttataṃ vadatīti dasseti.",
  "tika-s0104t0:1342_15": "“Katavādaparicayā”ti etena pana “katasippo”tiādīsu viya samudāciṇṇavādataṃ.",
  "tika-s0104t0:1342_16": "Ubhinnamantarā pana samuccayadvayena sāmaññaniddesaṃ,",
  "tika-s0104t0:1342_17": "ekasesaṃ vāti daṭṭhabbaṃ.",
  "tika-s0104t0:1342_18": "Vālavedhīnaṃ rūpaṃ sabhāvo viya rūpametesanti vālavedhirūpāti āha “vālavedhidhanuggahasadisā”ti.",
  "tika-s0104t0:1342_19": "Satadhā bhinnassa vālaggassa aṃsukoṭivedhakadhanuggahasadisāti attho.",
  "tika-s0104t0:1342_20": "Tādisoyeva hi “vālavedhī”ti adhippeto. Maññe-",
  "tika-s0104t0:1342_21": "saddo upamājotakoti vuttaṃ “bhindantā viyā”ti.",
  "tika-s0104t0:1342_22": "Paññāgatenāti paññāpabhedena,",
  "tika-s0104t0:1342_23": "paññāya eva vā.",
  "tika-s0104t0:1342_24": "Samanuyuñjanā laddhiyā pucchā.",
  "tika-s0104t0:1342_25": "Samanugāhanā taṃkāraṇassāti dasseti “kiṃ kusala”ntiādinā.",
  "tika-s0104t0:1342_26": "Samanubhāsanāpi ovādavasena samanuyuñjanāyevāti āha “samanuyuñjeyyu”nti.",
  "tika-s0104t0:1342_27": "“Na sampāyeyya”nti ettha da-",
  "tika-s0104t0:1342_28": "kārassa ya-",
  "tika-s0104t0:1342_29": "kārādesataṃ, eyya-",
  "tika-s0104t0:1342_30": "saddassa ca sāmatthiyatthataṃ dassetuṃ “na sampādeyya”ntiādi vuttaṃ.",
  "tika-s0104t0:1343_0": "65- 66.",
  "tika-s0104t0:1343_1": "Mandā atikkhā paññā yassāti mandapañño,",
  "tika-s0104t0:1343_2": "tenāha “apaññassevetaṃ nāma”nti.",
  "tika-s0104t0:1343_3": "“Mohamūho”ti vattabbe ha-",
  "tika-s0104t0:1343_4": "kāralopena “momūho”ti vuttaṃ,",
  "tika-s0104t0:1343_5": "tañca atisayatthadīpakaṃ pariyāyadvayassa atirekatthabhāvatoti yathā “padaṭṭhāna”nti vuttaṃ “atisammūḷho”ti.",
  "tika-s0104t0:1343_6": "Siddhe hi sati punārambho niyamāya vā hoti,",
  "tika-s0104t0:1343_7": "atthantaraviññāpanāya vā.",
  "tika-s0104t0:1343_8": "Yathā pubbe kammunā āgato,",
  "tika-s0104t0:1343_9": "tathā idhāpīti tathāgato, satto.",
  "tika-s0104t0:1343_10": "Ettha ca kāmaṃ purimānampi tiṇṇaṃ kusalādidhammasabhāvānavabodhato attheva mandabhāvo,",
  "tika-s0104t0:1343_11": "tesaṃ pana attano kusalādidhammānavabodhassa avabodhanato viseso atthīti.",
  "tika-s0104t0:1343_12": "Pacchimoyeva tadabhāvato mandamomūhabhāvena vutto.",
  "tika-s0104t0:1343_13": "Nanu ca pacchimassāpi attano dhammānavabodhassa avabodho atthiyeva “atthi paro loko’ti iti ce me assa,",
  "tika-s0104t0:1343_14": "‘atthi paro loko’ti iti te naṃ byākareyyaṃ,",
  "tika-s0104t0:1343_15": "evantipi me no”tiādivacanatoti?",
  "tika-s0104t0:1343_16": "Kiñcāpi atthi,",
  "tika-s0104t0:1343_17": "na pana tassa purimānaṃ viya apariññātadhammabyākaraṇanimittamusāvādādibhāyanajigucchanākāro atthi,",
  "tika-s0104t0:1343_18": "atha kho mahāmūḷhoyevāti tathāvesa vutto.",
  "tika-s0104t0:1343_19": "Atha vā “evantipi me no”tiādinā pucchāya vikkhepakaraṇatthaṃ “atthi paro loko”ti iti ce maṃ pucchasīti pucchāṭhapanameva tena dassīyati,",
  "tika-s0104t0:1343_20": "na attano dhammānavabodhāvabodhoti ayameva visesena “mando momūho”ti vutto.",
  "tika-s0104t0:1343_21": "Teneva hi tathāvādīnaṃ sañcayaṃ belaṭṭhaputtaṃ ārabbha “ayañca imesaṃ samaṇabrāhmaṇānaṃ sabbabālo sabbamūḷho”ti vuttaṃ.",
  "tika-s0104t0:1343_22": "Tattha “atthi paro loko”ti sassatadassanavasena,",
  "tika-s0104t0:1343_23": "sammādiṭṭhivasena vā pucchā.",
  "tika-s0104t0:1343_24": "Yadi hi diṭṭhigatiko sassatadassanavasena puccheyya,",
  "tika-s0104t0:1343_25": "yadi ca sammādiṭṭhiko sammādassanavasenāti dvidhāpi attho vaṭṭati.",
  "tika-s0104t0:1343_26": "“Natthi paro loko”ti natthikadassanavasena,",
  "tika-s0104t0:1343_27": "sammādiṭṭhivasena vā,",
  "tika-s0104t0:1343_28": "“atthi ca natthi ca paro loko”ti ucchedadassanavasena,",
  "tika-s0104t0:1343_29": "sammādiṭṭhivasena vā,",
  "tika-s0104t0:1343_30": "“nevatthi na natthi paro loko”ti vuttapakārattayapaṭikkhepe sati pakārantarassa asambhavato atthitānatthitāhi",
  "tika-s0104t0:1343_31": "na vattabbākāro paro lokoti vikkhepaññeva purakkhārena,",
  "tika-s0104t0:1343_32": "sammādiṭṭhivasena vā pucchā.",
  "tika-s0104t0:1343_33": "Sesacatukkattayepi vuttanayānusārena attho veditabbo.",
  "tika-s0104t0:1343_34": "Puññasaṅkhārattiko viya hi kāyasaṅkhārattikena purimacatukkasaṅgahito eva attho sesacatukkattayena sattaparāmāsapuññādisaphalatācodanānayena",
  "tika-s0104t0:1343_35": "(attaparāmāsapuññādiphalatācodanānayena dī. ni. ṭī. 1.65,",
  "tika-s0104t0:1343_36": "66) saṅgahito.",
  "tika-s0104t0:1343_37": "Ettha hi tatiyacatukkena puññādikammasaphalatāya,",
  "tika-s0104t0:1343_38": "sesacatukkattayena ca sattaparāmāsatāya codanānayo vuttoti daṭṭhabbaṃ.",
  "tika-s0104t0:1344_0": "Amarāvikkhepiko pana sassatādīnaṃ attano aruccanatāya sabbattha “evantipi me no”tiādinā vikkhepaññeva karoti.",
  "tika-s0104t0:1344_1": "Tattha “evantipi me no”tiādi tattha tattha pucchitākārapaṭisedhanavasena vikkhepākāradassanaṃ.",
  "tika-s0104t0:1344_2": "Kasmā pana vikkhepavādino paṭikkhepova sabbattha vutto.",
  "tika-s0104t0:1344_3": "Nanu vikkhepapakkhassa “evameva”nti anujānanampi vikkhepapakkhe avaṭṭhānato yuttarūpaṃ siyāti? Na,",
  "tika-s0104t0:1344_4": "tatthāpi tassa sammūḷhattā,",
  "tika-s0104t0:1344_5": "paṭikkhepavaseneva ca vikkhepavādassa pavattanato.",
  "tika-s0104t0:1344_6": "Tathā hi sañcayo belaṭṭhaputto raññā ajātasattunā sandiṭṭhikaṃ sāmaññaphalaṃ puṭṭho paralokatthitādīnaṃ paṭisedhanamukheneva vikkhepaṃ byākāsi.",
  "tika-s0104t0:1345_0": "Etthāha –",
  "tika-s0104t0:1345_1": "nanu cāyaṃ sabbopi amarāvikkhepiko kusalādayo dhamme,",
  "tika-s0104t0:1345_2": "paralokatthitādīni ca yathābhūtaṃ anavabujjhamāno tattha tattha pañhaṃ puṭṭho pucchāya vikkhepanamattaṃ āpajjati,",
  "tika-s0104t0:1345_3": "atha tassa kathaṃ diṭṭhigatikabhāvo siyā.",
  "tika-s0104t0:1345_4": "Na hi avattukāmassa viya pucchitatthamajānantassa vikkhepakaraṇamattena diṭṭhigatikatā yuttāti? Vuccate –",
  "tika-s0104t0:1345_5": "na heva kho pucchāya vikkhepakaraṇamattena tassa diṭṭhigatikatā,",
  "tika-s0104t0:1345_6": "atha kho micchābhinivesavasena.",
  "tika-s0104t0:1345_7": "Sassatābhinivesavasena hi micchābhiniviṭṭhoyeva puggalo mandabuddhitāya kusalādidhamme,",
  "tika-s0104t0:1345_8": "paralokatthitādīni ca yāthāvato appaṭibujjhamāno attanā aviññātassa atthassa paraṃ viññāpetumasakkuṇeyyatāya musāvādabhayena ca vikkhepamāpajjatīti.",
  "tika-s0104t0:1345_9": "Tathā hi vakkhati “yāsaṃ satteva ucchedadiṭṭhiyo,",
  "tika-s0104t0:1345_10": "sesā sassatadiṭṭhiyo”ti atha vā puññapāpānaṃ,",
  "tika-s0104t0:1345_11": "tabbipākānañca anavabodhena,",
  "tika-s0104t0:1345_12": "asaddahanena ca tabbisayāya pucchāya vikkhepakaraṇameva sundaranti khantiṃ ruciṃ uppādetvā abhinivisantassa",
  "tika-s0104t0:1345_13": "uppannā visuṃyevesā ekā diṭṭhi sattabhaṅgadiṭṭhi viyāti daṭṭhabbaṃ.",
  "tika-s0104t0:1345_14": "Tathā ca vuttaṃ “pariyantarahitā diṭṭhigatikassa diṭṭhi ceva vācā” cāti.",
  "tika-s0104t0:1345_15": "Yaṃ panetaṃ vuttaṃ “imepi cattāro pubbe pavattadhammānusāreneva diṭṭhiyā gahitattā pubbantakappikesu paviṭṭhā”ti,",
  "tika-s0104t0:1345_16": "tadetassa amarāvikkhepavādassa sassatadiṭṭhisaṅgahavaseneva vuttaṃ.",
  "tika-s0104t0:1345_17": "Kathaṃ panassa sassatadiṭṭhisaṅgahoti?",
  "tika-s0104t0:1345_18": "Ucchedavasena anabhinivesanato.",
  "tika-s0104t0:1345_19": "Natthi hi koci dhammānaṃ yathābhūtavedī vivādabahulattā lokassa.",
  "tika-s0104t0:1345_20": "“Evameva”nti pana saddantarena dhammanijjhānanā anādikālikā loke,",
  "tika-s0104t0:1345_21": "tasmā sassatalesassa ettha labbhanato sassatadiṭṭhiyā etassa saṅgaho daṭṭhabbo.",
  "tika-s0104t0:1346_0": "Adhiccasamuppannavādavaṇṇanā",
  "tika-s0104t0:1347_0": "67.",
  "tika-s0104t0:1347_1": "Adhicca yadicchakaṃ yaṃ kiñci kāraṇaṃ kassaci buddhipubbaṃ vinā samuppannoti attalokasaññitānaṃ khandhānaṃ",
  "tika-s0104t0:1347_2": "adhiccuppattiākārārammaṇadassanaṃ adhiccasamuppannaṃ tadākārasannissayeneva pavattito,",
  "tika-s0104t0:1347_3": "tadākārasahacaritato ca yathā “mañcā ghosanti,",
  "tika-s0104t0:1347_4": "kuntā pacarantī”ti,",
  "tika-s0104t0:1347_5": "adhiccasamuppannadassanaṃ vā antapadalopena adhiccasamuppannaṃ yathā “rūpabhavo rūpa”nti,",
  "tika-s0104t0:1347_6": "imamatthaṃ sandhāya “adhiccasamuppanno”tiādi vuttaṃ.",
  "tika-s0104t0:1347_7": "Akāraṇasamuppannanti kāraṇamantarena yadicchakaṃ samuppannaṃ.",
  "tika-s0104t0:1348_0": "68- 73.",
  "tika-s0104t0:1348_1": "Asaññasattāti ettha etaṃ asaññāvacananti attho.",
  "tika-s0104t0:1348_2": "Desanāsīsanti desanāya jeṭṭhakaṃ padhānabhāvena gahitattā,",
  "tika-s0104t0:1348_3": "tena saññaṃ dhuraṃ katvā bhagavatā ayaṃ desanā katā,",
  "tika-s0104t0:1348_4": "na pana tattha aññesaṃ arūpadhammānampi atthitāyāti dasseti,",
  "tika-s0104t0:1348_5": "tenevāha “acittuppādā”tiādi.",
  "tika-s0104t0:1348_6": "Bhagavā hi yathā lokuttaradhammaṃ desento samādhiṃ,",
  "tika-s0104t0:1348_7": "paññaṃ vā dhuraṃ katvā deseti,",
  "tika-s0104t0:1348_8": "evaṃ lokiyadhammaṃ desento cittaṃ,",
  "tika-s0104t0:1348_9": "saññaṃ vā.",
  "tika-s0104t0:1348_10": "Tattha “yasmiṃ samaye lokuttaraṃ jhānaṃ bhāveti,",
  "tika-s0104t0:1348_11": "pañcaṅgiko sammāsamādhi pañcañāṇiko sammāsamādhi,",
  "tika-s0104t0:1348_12": "paññāya cassa disvā āsavā parikkhīṇā hontī”ti,",
  "tika-s0104t0:1348_13": "tathā “yasmiṃ samaye kāmāvacaraṃ kusalaṃ cittaṃ uppannaṃ hoti,",
  "tika-s0104t0:1348_14": "kiṃ citto tvaṃ bhikkhu manopubbaṅgamā dhammā,",
  "tika-s0104t0:1348_15": "santi bhikkhave,",
  "tika-s0104t0:1348_16": "sattā nānattakāyā nānattasaññino,",
  "tika-s0104t0:1348_17": "nevasaññānāsaññāyatana”nti ca evamādīni suttāni etassatthassa sādhakāni.",
  "tika-s0104t0:1348_18": "Titthaṃ vuccati micchāladdhi tattheva bāhullena paribbhamanato taranti bālā etthāti katvā,",
  "tika-s0104t0:1348_19": "tadeva anappakānamanatthānaṃ titthiyānañca sañjātidesaṭṭhena,",
  "tika-s0104t0:1348_20": "nivāsaṭṭhena vā āyatananti titthāyatanaṃ, tasmiṃ,",
  "tika-s0104t0:1348_21": "aññatitthiyasamayeti attho.",
  "tika-s0104t0:1348_22": "Titthiyā hi upapattivisese vimuttisaññino,",
  "tika-s0104t0:1348_23": "saññāvirāgāvirāgesu ādīnavānisaṃsadassāvino ca hutvā asaññasamāpattiṃ nibbattetvā akkhaṇabhūmiyaṃ upapajjanti,",
  "tika-s0104t0:1348_24": "na sāsanikā,",
  "tika-s0104t0:1348_25": "tena vuttaṃ “ekacco titthāyatane pabbajitvā”ti.",
  "tika-s0104t0:1348_26": "Vāyokasiṇe parikammaṃ katvāti catutthe bhūtakasiṇe paṭhamādīni tīṇi jhānāni nibbattetvā tatiyajjhāne",
  "tika-s0104t0:1348_27": "ciṇṇavasī hutvā tato vuṭṭhāya catutthajjhānādhigamāya parikammaṃ katvā,",
  "tika-s0104t0:1348_28": "tenevāha “catutthajjhānaṃ nibbattetvā”ti.",
  "tika-s0104t0:1349_0": "Kasmā panettha vāyokasiṇeyeva parikammaṃ vuttanti? Vuccate –",
  "tika-s0104t0:1349_1": "yatheva hi rūpapaṭibhāgabhūtesu kasiṇavisesesu rūpavibhāvanena rūpavirāgabhāvanāsaṅkhāto arūpasamāpattiviseso sacchikarīyati,",
  "tika-s0104t0:1349_2": "evaṃ aparibyattaviggahatāya arūpapaṭibhāgabhūte kasiṇavisese arūpavibhāvanena arūpavirāgabhāvanāsaṅkhāto rūpasamāpattiviseso adhigamīyati,",
  "tika-s0104t0:1349_3": "tasmā ettha “saññā rogo saññā gaṇḍo”tiādinā,",
  "tika-s0104t0:1349_4": "“dhi cittaṃ,",
  "tika-s0104t0:1349_5": "dhibbate taṃ citta”ntiādinā ca nayena arūpapavattiyā ādīnavadassanena,",
  "tika-s0104t0:1349_6": "tadabhāve ca santapaṇītabhāvasanniṭṭhānena rūpasamāpattiyā abhisaṅkharaṇaṃ,",
  "tika-s0104t0:1349_7": "rūpavirāgabhāvanā pana saddhiṃ upacārena arūpasamāpattiyo visesena paṭhamāruppajjhānaṃ.",
  "tika-s0104t0:1349_8": "Yadi evaṃ “paricchinnākāsakasiṇepī”ti vattabbaṃ.",
  "tika-s0104t0:1349_9": "Tassāpi hi arūpapaṭibhāgatā labbhatīti?",
  "tika-s0104t0:1349_10": "Vattabbamevetaṃ kesañci,",
  "tika-s0104t0:1349_11": "avacanaṃ pana pubbācariyehi aggahitabhāvena.",
  "tika-s0104t0:1349_12": "Yathā hi rūpavirāgabhāvanā virajjanīyadhammabhāvamatte parinibbindā (virajjanīyadhamma bhāvamattena parinipphannā dī. ni. ṭī. 1.6-",
  "tika-s0104t0:1349_13": "73) virajjanīyadhammapaṭibhāgabhūte ca visayavisese pātubhavati,",
  "tika-s0104t0:1349_14": "evaṃ arūpavirāgabhāvanāpīti vuccamāne na koci virodho.",
  "tika-s0104t0:1349_15": "Titthiyeheva pana tassā samāpattiyā paṭipajjitabbatāya,",
  "tika-s0104t0:1349_16": "tesañca visayapadesanimittasseva tassa jhānassa paṭipattito taṃ kāraṇaṃ passantehi pubbācariyehi catuttheyeva",
  "tika-s0104t0:1349_17": "bhūtakasiṇe arūpavirāgabhāvanāparikammaṃ vuttanti daṭṭhabbaṃ.",
  "tika-s0104t0:1349_18": "Kiñca bhiyyo –",
  "tika-s0104t0:1349_19": "vaṇṇakasiṇesu viya purimabhūtakasiṇattayepi vaṇṇapaṭicchāyāva paṇṇattiārammaṇaṃ jhānassa lokavohārānurodheneva pavattito,",
  "tika-s0104t0:1349_20": "evañca katvā visuddhimagge pathavīkasiṇassa ādāsacandamaṇḍalūpamāvacanañca samatthitaṃ hoti.",
  "tika-s0104t0:1349_21": "Catutthe pana bhūtakasiṇe bhūtapaṭicchāyā eva jhānassa gocarabhāvaṃ gacchatīti tasseva arūpapaṭibhāgatā yuttā,",
  "tika-s0104t0:1349_22": "tasmā vāyokasiṇeyeva parikammaṃ vuttanti veditabbaṃ.",
  "tika-s0104t0:1350_0": "Kathaṃ passatīti āha “citte satī”tiādi.",
  "tika-s0104t0:1350_1": "Santoti nibbuto,",
  "tika-s0104t0:1350_2": "diṭṭhadhammanibbānametanti vuttaṃ hoti.",
  "tika-s0104t0:1350_3": "Kālaṃ katvāti maraṇaṃ katvā,",
  "tika-s0104t0:1350_4": "yo vā manussaloke jīvanakālo upatthambhakapaccayehi karīyati,",
  "tika-s0104t0:1350_5": "taṃ karitvātipi attho.",
  "tika-s0104t0:1350_6": "Asaññasattesu nibbattatīti asaññasattasaṅkhāte sattanikāye rūpapaṭisandhivaseneva upapajjati,",
  "tika-s0104t0:1350_7": "aññesu vā cakkavāḷesu tassā bhūmiyā atthitāya anekavidhabhāvaṃ sandhāya puthuvacananiddesotipi daṭṭhabbaṃ.",
  "tika-s0104t0:1350_8": "Idhevāti pañcavokārabhaveyeva.",
  "tika-s0104t0:1350_9": "Tatthāti asaññībhave.",
  "tika-s0104t0:1350_10": "Yadi rūpakkhandhamattameva asaññībhave pātubhavati,",
  "tika-s0104t0:1350_11": "kathaṃ arūpasannissayena vinā tattha rūpaṃ pavattati,",
  "tika-s0104t0:1350_12": "nanu siyā arūpasannissitāyeva rūpakkhandhassa uppatti idheva pañcavokārabhave tathā uppattiyā adassanatoti?",
  "tika-s0104t0:1350_13": "Nāyamanuyogo aññatthāpi appaviṭṭho,",
  "tika-s0104t0:1350_14": "kathaṃ pana rūpasannissayena vinā arūpadhātuyā arūpaṃ pavattatīti.",
  "tika-s0104t0:1350_15": "Idampi hi tena samānajātiyameva. Kasmā?",
  "tika-s0104t0:1350_16": "Idheva adassanato,",
  "tika-s0104t0:1350_17": "kathañca kabaḷīkārāhārena vinā rūpadhātuyā rūpaṃ pavattatīti.",
  "tika-s0104t0:1350_18": "Idampi ca taṃsabhāvameva,",
  "tika-s0104t0:1350_19": "kiṃ kāraṇā?",
  "tika-s0104t0:1350_20": "Idha adassanatoyeva.",
  "tika-s0104t0:1350_21": "Iti aññatthāpi tathā pavattidassanato,",
  "tika-s0104t0:1350_22": "kimetena aññanidassanena idheva anuyogena.",
  "tika-s0104t0:1350_23": "Apica yathā yassa cittasantānassa nibbattikāraṇaṃ rūpe avigatataṇhaṃ,",
  "tika-s0104t0:1350_24": "tassa saha rūpena sambhavato rūpaṃ nissāya pavatti rūpasāpekkhatāya kāraṇassa.",
  "tika-s0104t0:1350_25": "Yassa pana nibbattikāraṇaṃ rūpe vigatataṇhaṃ,",
  "tika-s0104t0:1350_26": "tassa vinā rūpena pavatti rūpanirapekkhatāya kāraṇassa,",
  "tika-s0104t0:1350_27": "evaṃ yassa rūpappabandhassa nibbattikāraṇaṃ arūpe vigatataṇhaṃ,",
  "tika-s0104t0:1350_28": "tassa vinā arūpena pavatti arūpanirapekkhatāya kāraṇassa,",
  "tika-s0104t0:1350_29": "evaṃ bhāvanābalābhāvato pañcavokārabhave rūpārūpasambhavo viya,",
  "tika-s0104t0:1350_30": "bhāvanābalena catuvokārabhave arūpasseva sambhavo viya ca.",
  "tika-s0104t0:1350_31": "Asaññībhavepi bhāvanābalena rūpasseva sambhavo daṭṭhabboti.",
  "tika-s0104t0:1351_0": "Kathaṃ pana tattha kevalo rūpappabandho paccuppannapaccayarahito cirakālaṃ pavattatīti paccetabbaṃ,",
  "tika-s0104t0:1351_1": "kittakaṃ vā kālaṃ pavattatīti codanaṃ manasi katvā “yathā nāmā”tiādimāha.",
  "tika-s0104t0:1351_2": "Tena na kevalaṃ idha ceva aññattha ca vutto āgamoyeva etadatthañāpane,",
  "tika-s0104t0:1351_3": "atha kho ayaṃ panettha yuttīti dasseti.",
  "tika-s0104t0:1351_4": "Jiyāvegukkhittoti dhanujiyāya vegena khipito.",
  "tika-s0104t0:1351_5": "Jhānavego nāma jhānānubhāvo phaladāne samatthatā.",
  "tika-s0104t0:1351_6": "Tattakameva kālanti ukkaṃsato pañca mahākappasatāni.",
  "tika-s0104t0:1351_7": "Tiṭṭhantīti yathānibbattairiyāpathameva cittakammarūpakasadisā hutvā tiṭṭhanti.",
  "tika-s0104t0:1351_8": "Jhānavegeti asaññasamāpattiparikkhitte catutthajjhānakammavege,",
  "tika-s0104t0:1351_9": "pañcamajjhānakammavege vā.",
  "tika-s0104t0:1351_10": "Antaradhāyatīti paccayanirodhena nirujjhati na pavattati.",
  "tika-s0104t0:1351_11": "Idhāti kāmāvacarabhaveti attho aññattha tesamanuppattito.",
  "tika-s0104t0:1351_12": "Paṭisandhisaññāti paṭisandhicittuppādoyeva saññāsīsena vutto.",
  "tika-s0104t0:1351_13": "Kathaṃ pana anekakappasatamatikkamena ciraniruddhato viññāṇato idha viññāṇamuppajjati.",
  "tika-s0104t0:1351_14": "Na hi niruddhe cakkhupasāde cakkhuviññāṇamuppajjamānaṃ diṭṭhanti?",
  "tika-s0104t0:1351_15": "Nayidamekantato daṭṭhabbaṃ.",
  "tika-s0104t0:1351_16": "Niruddhampi hi cittaṃ samānajātikassa antarā anuppajjanato samanantarapaccayamattaṃ hotiyeva, na bījaṃ.",
  "tika-s0104t0:1351_17": "Bījaṃ pana kammameva,",
  "tika-s0104t0:1351_18": "tasmā kammato bījabhūtato ārammaṇādīhi paccayehi asaññībhavato cutānaṃ kāmadhātuyā upapattiviññāṇaṃ hotiyeva,",
  "tika-s0104t0:1351_19": "tenāha “idha paṭisandhisaññā uppajjatī”ti.",
  "tika-s0104t0:1351_20": "Ettha ca yathā nāma utuniyāmena pupphaggahaṇe niyatakālānaṃ rukkhānaṃ vidāraṇasaṅkhāte vekhe dinne vekhabalena aniyamatā hoti pupphaggahaṇassa,",
  "tika-s0104t0:1351_21": "evameva pañcavokārabhave avippayogena vattamānesu rūpārūpadhammesu rūpārūpavirāgabhāvanāsaṅkhāte vekhe",
  "tika-s0104t0:1351_22": "dinne tassa samāpattivekhabalassa anurūpato arūpabhave,",
  "tika-s0104t0:1351_23": "asaññabhave ca yathākkamaṃ rūparahitā,",
  "tika-s0104t0:1351_24": "arūparahitā ca khandhānaṃ pavatti hotīti veditabbaṃ.",
  "tika-s0104t0:1352_0": "Kasmā panettha puna saññuppādā ca pana “te devā tamhā kāyā cavantī”ti saññuppādo tesaṃ cavanassa kāraṇabhāvena vutto,",
  "tika-s0104t0:1352_1": "“saññuppādā”ti vacanaṃ vā kimatthadassananti codanāya “yasmā panā”tiādimāha.",
  "tika-s0104t0:1352_2": "Idha paṭisandhisaññuppādena tesaṃ cavanassa paññāyanato ñāpakahetubhāvena vutto,",
  "tika-s0104t0:1352_3": "“saññuppādā”ti vacanaṃ vā tesaṃ cavanassa paññāyanabhāvadassananti adhippāyo.",
  "tika-s0104t0:1352_4": "“Saññuppādā”ti hi etassa saññuppādena hetubhūtena cavanti,",
  "tika-s0104t0:1352_5": "saññuppādā vā uppādasaññā te devāti sambandho.",
  "tika-s0104t0:1352_6": "Santabhāvāyāti nibbānāya.",
  "tika-s0104t0:1352_7": "Nanu cettha jātisatasahassadasasaṃvaṭṭādīnamatthake,",
  "tika-s0104t0:1352_8": "tadabbhantare vā pavattāya asaññūpapattiyā vasena lābhīadhiccasamuppannikavādopi lābhīsassatavādo viya anekabhedo sambhavatīti?",
  "tika-s0104t0:1352_9": "Saccameva,",
  "tika-s0104t0:1352_10": "anantarattā pana āsannāya asaññūpapattiyā vasena lābhīadhiccasamuppannikavādo nayadassanavasena ekova dassitoti daṭṭhabbaṃ.",
  "tika-s0104t0:1352_11": "Atha vā sassatadiṭṭhisaṅgahato adhiccasamuppannikavādassa sassatavāde āgato sabbopi desanānayo yathāsambhavaṃ",
  "tika-s0104t0:1352_12": "adhiccasamuppannikavādepi gahetabboti imassa visesassa dassanatthaṃ bhagavatā lābhīadhiccasamuppannikavādo",
  "tika-s0104t0:1352_13": "avibhajitvā dassito,",
  "tika-s0104t0:1352_14": "avassañcassa sassatadiṭṭhisaṅgaho icchitabbo saṃkilesapakkhe sattānamajjhāsayassa sassatucchedavaseneva duvidhattā,",
  "tika-s0104t0:1352_15": "tesu ca ucchedappasaṅgābhāvato.",
  "tika-s0104t0:1352_16": "Tathā hi aṭṭhakathāyaṃ āsaya-",
  "tika-s0104t0:1352_17": "saddassa atthuddhāravasena vuttaṃ “sassatucchedadiṭṭhi cā”ti,",
  "tika-s0104t0:1352_18": "tathā ca vakkhati “yāsaṃ satteva ucchedadiṭṭhiyo,",
  "tika-s0104t0:1352_19": "sesā sassatadiṭṭhiyo”ti.",
  "tika-s0104t0:1353_0": "Nanu ca adhiccasamuppannikavādassa sassatadiṭṭhisaṅgaho na yutto “ahañhi pubbe nāhosi”ntiādivasena pavattanato apubbasattapātubhāvagāhakattā.",
  "tika-s0104t0:1353_1": "Sassatadiṭṭhi pana attano,",
  "tika-s0104t0:1353_2": "lokassa ca sadābhāvagāhinī “atthitveva sassatisama”nti pavattanatoti?",
  "tika-s0104t0:1353_3": "No na yutto anāgatakoṭiadassanena sassataggāhasamavarodhattā.",
  "tika-s0104t0:1353_4": "Yadipi hi ayaṃ vādo “somhi etarahi ahutvā santatāya pariṇato”ti attano,",
  "tika-s0104t0:1353_5": "lokassa ca atītakoṭiparāmasanavasena pavatto,",
  "tika-s0104t0:1353_6": "tathāpi vattamānakālato paṭṭhāya na tesaṃ katthaci anāgate pariyantaṃ passati,",
  "tika-s0104t0:1353_7": "visesena ca paccuppannānāgatakālesu apariyantadassanapabhāvito sassatavādo,",
  "tika-s0104t0:1353_8": "yathāha “sassatisamaṃ tatheva ṭhassatī”ti yadevaṃ siyā imassa ca vādassa,",
  "tika-s0104t0:1353_9": "sassatavādādīnañca pubbantakappikesu saṅgaho na yuttoyeva anāgatakālaparāmasanavasena pavattattāti?",
  "tika-s0104t0:1353_10": "Yutto eva samudāgamassa atītakoṭṭhāsikattā.",
  "tika-s0104t0:1353_11": "Tathā hi nesaṃ samudāgamo atītaṃsapubbenivāsañāṇehi,",
  "tika-s0104t0:1353_12": "tappatirūpakānussavādipabhāvitehi ca takkanehi saṅgahitoti,",
  "tika-s0104t0:1353_13": "tathā ceva saṃvaṇṇitaṃ.",
  "tika-s0104t0:1353_14": "Atha vā sabbattha appaṭihatañāṇacārena dhammassāminā niravasesato agatiṃ,",
  "tika-s0104t0:1353_15": "gatiñca yathābhūtaṃ sayaṃ abhiññā sacchikatvā paveditā etā diṭṭhiyo,",
  "tika-s0104t0:1353_16": "tasmā yāvatikā diṭṭhiyo bhagavatā desitā,",
  "tika-s0104t0:1353_17": "yathā ca desitā,",
  "tika-s0104t0:1353_18": "tāvatikā tathā ceva sanniṭṭhānato sampaṭicchitabbā,",
  "tika-s0104t0:1353_19": "na cettha yuttivicāraṇā kātabbā buddhavisayattā.",
  "tika-s0104t0:1353_20": "Acinteyyo hi buddhānaṃ buddhavisayo,",
  "tika-s0104t0:1353_21": "tathā ca vakkhati “tattha na ekantena kāraṇaṃ pariyesitabba”nti.",
  "tika-s0104t0:1354_0": "Dutiyabhāṇavāravaṇṇanā niṭṭhitā.",
  "tika-s0104t0:1355_0": "Aparantakappikavādavaṇṇanā",
  "tika-s0104t0:1356_0": "74.",
  "tika-s0104t0:1356_1": "“Aparanteñāṇaṃ,",
  "tika-s0104t0:1356_2": "aparantānudiṭṭhino”tiādīsu viya aparanta –saddānaṃ yathākkamaṃ anāgatakālakoṭṭhāsavācakataṃ sandhāyāha “anāgatakoṭṭhāsasaṅkhāta”nti.",
  "tika-s0104t0:1356_3": "“Pubbantaṃ kappetvā”tiādīsu vuttanayena “aparantaṃ kappetvā”tiādīsupi attho veditabbo.",
  "tika-s0104t0:1356_4": "Visesamattameva cettha vakkhāma.",
  "tika-s0104t0:1357_0": "Saññīvādavaṇṇanā",
  "tika-s0104t0:1358_0": "75.",
  "tika-s0104t0:1358_1": "Āghātanā uddhanti uddhamāghātanaṃ,",
  "tika-s0104t0:1358_2": "maraṇato uddhaṃ pavatto attāti attho.",
  "tika-s0104t0:1358_3": "“Uddhamāghātana”nti pavatto vādo uddhamāghātano sahacaraṇavasena,",
  "tika-s0104t0:1358_4": "taddhitavasena ca,",
  "tika-s0104t0:1358_5": "antalopaniddeso vā esa.",
  "tika-s0104t0:1358_6": "So etesanti uddhamāghātanikā.",
  "tika-s0104t0:1358_7": "Evaṃ saddato nipphannaṃ atthato eva dassetuṃ “uddhamāghātanā attānaṃ vadantī”ti vuttaṃ,",
  "tika-s0104t0:1358_8": "āghātanā uddhaṃ uparibhūtaṃ attabhāvanti attho.",
  "tika-s0104t0:1358_9": "Te hi diṭṭhigatikā “uddhaṃ maraṇato attā nibbikāro”ti vadanti.",
  "tika-s0104t0:1358_10": "“So etesa”ntiādinā assatthiyatthaṃ dasseti yathā “buddhamassa atthīti buddho”ti.",
  "tika-s0104t0:1358_11": "Ayaṃ aṭṭhakathāto aparo nayo –",
  "tika-s0104t0:1358_12": "saññīti pavatto vādo saññī sahacaraṇādinayena,",
  "tika-s0104t0:1358_13": "saññī vādo etesanti saññīvādā samāsavasena.",
  "tika-s0104t0:1358_14": "Saññīvādo eva vādo etesanti hi attho.",
  "tika-s0104t0:1359_0": "76- 77.",
  "tika-s0104t0:1359_1": "Rūpī attāti ettha kasiṇarūpaṃ “attā”ti kasmā vuttaṃ,",
  "tika-s0104t0:1359_2": "nanu rūpavinimuttena attanā bhavitabbaṃ “rūpamassa atthī”ti vutte saññāya viya rūpassāpi attaniyattā.",
  "tika-s0104t0:1359_3": "Na hi “saññī attā”ti ettha saññā eva attā,",
  "tika-s0104t0:1359_4": "atha kho “saññā assa atthī”ti atthena attaniyāva,",
  "tika-s0104t0:1359_5": "tathā ca vuttaṃ “tattha pavattasaññañcassa ‘saññā’ti gahetvā”ti?",
  "tika-s0104t0:1359_6": "Na kho panetamevaṃ daṭṭhabbaṃ “rūpamassa atthīti rūpī”ti,",
  "tika-s0104t0:1359_7": "atha kho “ruppanasīlo rūpī”ti.",
  "tika-s0104t0:1359_8": "Ruppanañcettha rūpasarikkhatāya kasiṇarūpassa vaḍḍhitāvaḍḍhitakālavasena visesāpatti.",
  "tika-s0104t0:1359_9": "Sā hi “natthī”ti na sakkā vattuṃ parittavipulatādivisesasabbhāvato.",
  "tika-s0104t0:1359_10": "Yadevaṃ siyā “ruppanasīlo rūpī”ti,",
  "tika-s0104t0:1359_11": "atha imassa vādassa sassatadiṭṭhisaṅgaho na yujjati ruppanasīlassa bhedasabbhāvatoti?",
  "tika-s0104t0:1359_12": "Yujjateva kāyabhedato uddhaṃ parikappitassa attano nibbikāratāya tena adhippetattā.",
  "tika-s0104t0:1359_13": "Tathā hi vuttaṃ “arogo paraṃ maraṇā”ti.",
  "tika-s0104t0:1359_14": "Atha vā “rūpamassa atthīti rūpī”ti vuttepi na koci doso kappanāsiddhena bhedena abhedassāpi niddesadassanato yathā “silāputtakassa sarīra”nti.",
  "tika-s0104t0:1360_0": "Apica avayavavasena avayavino tathāniddesanidassanato yathā “kāye kāyānupassī”ti,",
  "tika-s0104t0:1360_1": "ruppanaṃ vā rūpaṃ,",
  "tika-s0104t0:1360_2": "rūpasabhāvo,",
  "tika-s0104t0:1360_3": "tadassa atthīti rūpī,",
  "tika-s0104t0:1360_4": "attā “rūpino dhammā”tiādīsu viya,",
  "tika-s0104t0:1360_5": "evañca katvā attano rūpasabhāvattā “rūpī attā”ti vacanaṃ ñāyāgatamevāti vuttaṃ “kasiṇarūpaṃ attā”ti.",
  "tika-s0104t0:1360_6": "“Gahetvā”ti etena cetassa sambandho.",
  "tika-s0104t0:1360_7": "Tatthāti kasiṇarūpe.",
  "tika-s0104t0:1360_8": "Assāti parikappitassa attano,",
  "tika-s0104t0:1360_9": "ājīvakādayo takkamattena paññapenti viyāti attho.",
  "tika-s0104t0:1360_10": "Ājīvakā hi takkikāyeva,",
  "tika-s0104t0:1360_11": "na lābhino.",
  "tika-s0104t0:1360_12": "Niyatavāditāya hi kammaphalapaṭikkhepato natthi tesaṃ jhānasamāpattilābho.",
  "tika-s0104t0:1360_13": "Tathā hikaṇhābhijātiādīsu kāḷakādirūpaṃ “attā”ti ekacce ājīvakā paṭijānanti.",
  "tika-s0104t0:1360_14": "Purimanayena cettha lābhīnaṃ dasseti,",
  "tika-s0104t0:1360_15": "pacchimanayena pana takkikaṃ.",
  "tika-s0104t0:1360_16": "Evamīdisesu. Roga-",
  "tika-s0104t0:1360_17": "saddo bhaṅgapariyāyo bhaṅgassāpi rujjanabhāvato,",
  "tika-s0104t0:1360_18": "evañca katvā aroga-",
  "tika-s0104t0:1360_19": "saddassa niccapariyāyatā upapannā hoti,",
  "tika-s0104t0:1360_20": "tenāha “nicco”ti. Roga-",
  "tika-s0104t0:1360_21": "saddo vā byādhipariyāyo.",
  "tika-s0104t0:1360_22": "Arogoti pana rogarahitatāsīsena nibbikāratāya niccataṃ diṭṭhigatiko paṭijānātīti dassetuṃ “nicco”ti vuttaṃ.",
  "tika-s0104t0:1360_23": "Kasiṇugghāṭimākāsapaṭhamāruppaviññāṇanatthibhāvākiñcaññāyatanāni yathārahamarūpasamāpattinimittaṃ nāma.",
  "tika-s0104t0:1360_24": "Nimbapaṇṇe tapparimāṇo tittakaraso viya sarīrapparimāṇo arūpī attā sarīre tiṭṭhatīti takkamatteneva nigaṇṭhā",
  "tika-s0104t0:1360_25": "“arūpī attā saññī”ti paññapentīti āha “nigaṇṭhādayo viyā”ti.",
  "tika-s0104t0:1361_0": "Tatiyā panāti “rūpī ca arūpī ca attā”ti laddhi.",
  "tika-s0104t0:1361_1": "Missakagāhavasenāti rūpārūpasamāpattīnaṃ yathāvuttāni nimittāni ekajjhaṃ katvā ekova “attā”ti,",
  "tika-s0104t0:1361_2": "tattha pavattasaññañcassa “saññā”ti gahaṇavasena.",
  "tika-s0104t0:1361_3": "Ayañhi diṭṭhigatiko rūpārūpasamāpattilābhī tāsaṃ nimittaṃ rūpabhāvena,",
  "tika-s0104t0:1361_4": "arūpabhāvena ca “attā”ti gahetvā “rūpī ca arūpī cā”ti abhinivesaṃ janesi athetavādino viya,",
  "tika-s0104t0:1361_5": "takkamatteneva vā rūpārūpadhammānaṃ missakagahaṇavasena “rūpī ca arūpī ca attā”ti abhinivissa aṭṭhāsi.",
  "tika-s0104t0:1361_6": "Catutthāti “neva arūpī ca nārūpī ca attā”ti laddhi.",
  "tika-s0104t0:1361_7": "Takkagāhenevāti saṅkhārasesasukhumabhāvappattadhammā viya accantasukhumabhāvappattiyā sakiccasādhanāsamatthatāya",
  "tika-s0104t0:1361_8": "khambhakucchi [thambhakuṭṭa ] hatthapādādisaṅghāto viya neva rūpī,",
  "tika-s0104t0:1361_9": "rūpasabhāvānativattanato na ca arūpīti evaṃ pavattatakkagāheneva.",
  "tika-s0104t0:1362_0": "Ayaṃ aṭṭhakathāmuttako nayo –",
  "tika-s0104t0:1362_1": "nevarūpī nārūpīti ettha hi antānantikacatutthavāde viya aññamaññapaṭikkhepavasena attho veditabbo.",
  "tika-s0104t0:1362_2": "Satipi ca tatiyavādena imassa samānatthabhāve tattha desakālabhedavasena viya idha kālavatthubhedavasena tatiyacatutthavādānaṃ viseso daṭṭhabbo.",
  "tika-s0104t0:1362_3": "Kālabhedavasena hi idha tatiyavādassa pavatti rūpārūpanimittānaṃ sahaanupaṭṭhānato.",
  "tika-s0104t0:1362_4": "Catutthavādassa pana vatthubhedavasena pavatti rūpārūpadhammasamūhabhāvatoti.",
  "tika-s0104t0:1362_5": "Dutiyacatukkaṃ antānantikavāde vuttanayena veditabbaṃ sabbathā saddatthato samānatthattā.",
  "tika-s0104t0:1362_6": "Yaṃ panettha vattabbaṃ,",
  "tika-s0104t0:1362_7": "tampi “amati gacchati bhāvo osānametthā”tiādinā amhehi vuttameva,",
  "tika-s0104t0:1362_8": "kevalaṃ pana tattha pubbantakappanāvasena pavatto,",
  "tika-s0104t0:1362_9": "idha aparantakappanāvasenāti ayaṃ viseso pākaṭoyeva.",
  "tika-s0104t0:1362_10": "Kāmañca nānattasaññī attāti ayampi vādo samāpannakavasena labbhati.",
  "tika-s0104t0:1362_11": "Aṭṭhasamāpattilābhino diṭṭhigatikassa vasena saññābhedasambhavato.",
  "tika-s0104t0:1362_12": "Tathāpi samāpattiyaṃ ekarūpeneva saññāya upaṭṭhānato lābhīvasena ekattasaññitā sātisayaṃ yuttāti āha “samāpannakavasena ekattasaññī”ti.",
  "tika-s0104t0:1362_13": "Ekasamāpattilābhino eva vā vasena attho veditabbo.",
  "tika-s0104t0:1362_14": "Satipi ca samāpattibhedato saññābhedasambhave bahiddhā puthuttārammaṇeyeva saññānānattassa oḷārikassa",
  "tika-s0104t0:1362_15": "sambhavato takkīvaseneva nānattasaññitaṃ dassetuṃ “asamāpannakavasena nānattasaññī”ti vuttaṃ.",
  "tika-s0104t0:1362_16": "Parittakasiṇavasenāti avaḍḍhitattā appakakasiṇavasena,",
  "tika-s0104t0:1362_17": "kasiṇaggahaṇañcettha saññāya visayadassanaṃ.",
  "tika-s0104t0:1362_18": "Visayavasena hi saññāya parittatā,",
  "tika-s0104t0:1362_19": "iminā ca satipi saññāvinimuttadhamme “saññāyeva attā”ti vadatīti dasseti.",
  "tika-s0104t0:1362_20": "Esa nayo vipulakasiṇavasenāti etthāpi.",
  "tika-s0104t0:1362_21": "Evañca katvā antānantikavāde ceva idha ca antānantacatukke paṭhamadutiyavādesu saddatthamattato samānesupi",
  "tika-s0104t0:1362_22": "sabhāvato tehi dvīhi vādehi imesaṃ dvinnaṃ vādānaṃ viseso siddho hoti,",
  "tika-s0104t0:1362_23": "aññathā vuttappakāresu vādesu satipi pubbantāparantakappanabhedamattena kehici visese kehici avisesoyeva siyāti.",
  "tika-s0104t0:1363_0": "Ayaṃ pana aṭṭhakathāmuttako nayo –",
  "tika-s0104t0:1363_1": "“aṅguṭṭhappamāṇo attā,",
  "tika-s0104t0:1363_2": "aṇumatto attā”tiādiladdhivasena paritto ca so saññī cāti parittasaññī kāpilakāṇādapabhutayo [kapilakaṇādādayo ] viya.",
  "tika-s0104t0:1363_3": "Attano sabbagatabhāvapaṭijānanavasena appamāṇo ca so saññī cāti appamāṇasaññīti.",
  "tika-s0104t0:1364_0": "Dibbacakkhuparibhaṇḍattā yathākammūpagañāṇassa dibbacakkhupabhāvajanitena yathākammūpagañāṇena dissamānāpi",
  "tika-s0104t0:1364_1": "sattānaṃ sukhādisamaṅgitā dibbacakkhunāva diṭṭhā nāmāti āha “dibbena cakkhunā”tiādi.",
  "tika-s0104t0:1364_2": "Catukkanayaṃ,",
  "tika-s0104t0:1364_3": "pañcakanayañca sandhāya tikacatukkajjhānabhūmiya”nti vuttaṃ.",
  "tika-s0104t0:1364_4": "Diṭṭhigatikavisayāsu hi pañcavokārajhānabhūmīsu vehapphalabhūmiṃ ṭhapetvā avasesā yathārahaṃ catukkanaye tikajjhānassa,",
  "tika-s0104t0:1364_5": "pañcakanaye ca catukkajjhānassa vipākaṭṭhānattā tikacatukkajjhānabhūmiyo nāma.",
  "tika-s0104t0:1364_6": "Suddhāvāsā pana tesamavisayā.",
  "tika-s0104t0:1364_7": "Nibbattamānanti uppajjamānaṃ.",
  "tika-s0104t0:1364_8": "Nanu ca “ekantasukhī attā”tiādinā pavattavādānaṃ aparantadiṭṭhibhāvato “nibbattamānaṃ disvā”ti paccuppannavacanaṃ anupapannameva siyā.",
  "tika-s0104t0:1364_9": "Anāgatavisayā hi ete vādāti?",
  "tika-s0104t0:1364_10": "Upapannameva anāgatassa ekantasukhībhāvādikassa pakappanāya paccuppannanibbattidassanena adhippetattā.",
  "tika-s0104t0:1364_11": "Tenevāha “nibbattamānaṃ disvā ‘ekantasukhī’ti gaṇhātī”ti.",
  "tika-s0104t0:1364_12": "Ettha ca tassaṃ tassaṃ bhūmiyaṃ bāhullena sukhādisahitadhammappavattidassanaṃ paṭicca tesaṃ “ekantasukhī”tiādigahaṇato",
  "tika-s0104t0:1364_13": "tadanurūpāyeva bhūmi vuttāti daṭṭhabbaṃ.",
  "tika-s0104t0:1364_14": "Saddantarābhisambandhavasena viya hi atthapakaraṇādivasenapi atthaviseso labbhati.",
  "tika-s0104t0:1364_15": "“Ekantasukhī”tiādīsu ca ekantabhāvo bahulaṃ pavattimattaṃ pati payutto.",
  "tika-s0104t0:1364_16": "Tathāpavattimattadassanena tesaṃ evaṃ gahaṇato.",
  "tika-s0104t0:1364_17": "Atha vā hatthidassakaandhā viya diṭṭhigatikā yaṃ yadeva passanti,",
  "tika-s0104t0:1364_18": "taṃ tadeva abhinivissa voharanti.",
  "tika-s0104t0:1364_19": "Vuttañhetaṃ bhagavatā udāne “aññatitthiyā bhikkhave,",
  "tika-s0104t0:1364_20": "paribbājakā andhā acakkhukā”tiādi,",
  "tika-s0104t0:1364_21": "tasmā alamettha yuttimagganāti.",
  "tika-s0104t0:1364_22": "“Dibbena cakkhunā disvā”ti vuttamatthaṃ samatthetuṃ “visesato hī”tiādi vuttaṃ.",
  "tika-s0104t0:1365_0": "Asaññīnevasaññīnāsaññīvādavaṇṇanā",
  "tika-s0104t0:1366_0": "78- 83.",
  "tika-s0104t0:1366_1": "Atha na koci viseso atthīti codanaṃ sodheti “kevalañhī”tiādinā.",
  "tika-s0104t0:1366_2": "“Asaññī”ti ca “nevasaññīnāsaññī”ti ca gaṇhantānaṃ tā diṭṭhiyoti sambandho.",
  "tika-s0104t0:1366_3": "Kāraṇanti visesakāraṇaṃ,",
  "tika-s0104t0:1366_4": "diṭṭhisamudāgamakāraṇaṃ vā.",
  "tika-s0104t0:1366_5": "Satipi kiñci kāraṇapariyesanasambhave diṭṭhigatikavādānaṃ anādariyabhāvaṃ dassetuṃ “na ekantena kāraṇaṃ pariyesitabba”nti vuttaṃ.",
  "tika-s0104t0:1366_6": "Kasmāti āha “diṭṭhigatikassā”tiādi,",
  "tika-s0104t0:1366_7": "etena pariyesanakkhamābhāvatoti apariyesitabbakāraṇaṃ dasseti.",
  "tika-s0104t0:1366_8": "Idaṃ vuttaṃ hoti –",
  "tika-s0104t0:1366_9": "asaññīvāde asaññībhave nibbattasattavasena pavatto paṭhamavādo,",
  "tika-s0104t0:1366_10": "“saññaṃ attato samanupassatī”ti ettha vuttanayena saññaṃyeva “attā”ti gahetvā tassa kiñcanabhāvena ṭhitāya",
  "tika-s0104t0:1366_11": "aññāya saññāya abhāvato “asaññī”ti pavatto dutiyavādo,",
  "tika-s0104t0:1366_12": "tathā saññāya saha rūpadhamme,",
  "tika-s0104t0:1366_13": "sabbe eva vā rūpārūpadhamme “attā”ti gahetvā pavatto tatiyavādo,",
  "tika-s0104t0:1366_14": "takkagāhavaseneva catutthavādo pavatto.",
  "tika-s0104t0:1367_0": "Dutiyacatukkepi kasiṇarūpassa asañjānanasabhāvatāya asaññīti katvā antānantikavāde vuttanayena cattāro vikappā pavattā.",
  "tika-s0104t0:1367_1": "Nevasaññīnāsaññīvāde pana nevasaññīnāsaññībhave nibbattasattasseva cutipaṭisandhīsu,",
  "tika-s0104t0:1367_2": "sabbattha vā paṭusaññākiccaṃ kātuṃ asamatthāya sukhumāya saññāya atthibhāvapaṭijānanavasena paṭhamavādo,",
  "tika-s0104t0:1367_3": "asaññīvāde vuttanayena sukhumāya saññāya vasena,",
  "tika-s0104t0:1367_4": "sañjānanasabhāvatāpaṭijānanavasena ca dutiyavādādayo pavattāti.",
  "tika-s0104t0:1367_5": "Evaṃ kenaci pakārena satipi kāraṇapariyesanasambhave diṭṭhigatikavādānaṃ pariyesanakkhamābhāvato ādaraṃ",
  "tika-s0104t0:1367_6": "katvā mahussāhena tesaṃ kāraṇaṃ na pariyesitabbanti.",
  "tika-s0104t0:1367_7": "Etesaṃ pana saññīasaññīnevasaññīnāsaññīvādānaṃ sassatadiṭṭhisaṅgaho “arogo paraṃ maraṇā”ti vacanato pākaṭoyeva.",
  "tika-s0104t0:1368_0": "Ucchedavādavaṇṇanā",
  "tika-s0104t0:1369_0": "84.",
  "tika-s0104t0:1369_1": "Avijjamānassa vināsāsambhavato atthibhāvahetuko ucchedoti dassetuṃ vijjamānavācakena santa-",
  "tika-s0104t0:1369_2": "saddena “sato”ti pāḷiyaṃ vuttanti āha “vijjamānassā”ti.",
  "tika-s0104t0:1369_3": "Vijjamānatāpayutto cesa diṭṭhigatikavādavisayo sattoyeva idha adhippetoti dassanatthaṃ pāḷiyaṃ “sattassā”ti vuttaṃ,",
  "tika-s0104t0:1369_4": "tena imamatthaṃ dasseti –",
  "tika-s0104t0:1369_5": "yathā hetuphalabhāvena pavattamānānaṃ sabhāvadhammānaṃ satipi ekasantānapariyāpannānaṃ bhinnasantatipatitehi",
  "tika-s0104t0:1369_6": "visese hetuphalabhūtānaṃ paramatthato bhinnasabhāvattā bhinnasantānapatitānaṃ viya accantaṃ bhedasanniṭṭhānena",
  "tika-s0104t0:1369_7": "nānattanayassa micchāgahaṇaṃ ucchedābhinivesassa kāraṇaṃ,",
  "tika-s0104t0:1369_8": "evaṃ hetuphalabhūtānaṃ vijjamānepi sabhāvabhede ekasantatipariyāpannatāya ekattanayena accantamabhedagahaṇampi kāraṇamevāti.",
  "tika-s0104t0:1369_9": "Santānavasena hi pavattamānesu khandhesu ghanavinibbhogābhāvena tesaṃ idha sattagāho,",
  "tika-s0104t0:1369_10": "sattassa ca atthibhāvagāhahetuko ucchedavādo,",
  "tika-s0104t0:1369_11": "anupubbanirodhavasena pana nirantaravināso idha “ucchedo”ti adhippeto yāvāyaṃ attā ucchijjamāno bhavati,",
  "tika-s0104t0:1369_12": "tāvāyaṃ vijjatiyevāti gahaṇatoti āha “upaccheda”nti. U-",
  "tika-s0104t0:1369_13": "saddo hi upa-",
  "tika-s0104t0:1369_14": "saddapariyāyo,",
  "tika-s0104t0:1369_15": "so ca upasaṅkamanattho,",
  "tika-s0104t0:1369_16": "upasaṅkamanañcettha anupubbamuppajjitvā aparāparaṃ nirodhavasena nirantaratā.",
  "tika-s0104t0:1369_17": "Apica punānuppajjamānavasena nirudayavināsoyeva ucchedo nāma yathāvuttanayena gahaṇatoti āha “upaccheda”nti. U- saddo, hi upa-",
  "tika-s0104t0:1369_18": "saddo ca ettha uparibhāgattho.",
  "tika-s0104t0:1369_19": "Niruddhato parabhāgo ca idha uparibhāgoti vuccati.",
  "tika-s0104t0:1370_0": "Nirantaravasena,",
  "tika-s0104t0:1370_1": "nirudayavasena vā visesena nāso vināso,",
  "tika-s0104t0:1370_2": "so pana maṃsacakkhupaññācakkhūnaṃ dassanapathātikkamanato adassanamevāti āha “adassana”nti.",
  "tika-s0104t0:1370_3": "Adassane hi nāsa-",
  "tika-s0104t0:1370_4": "saddo loke niruḷho “dve cāpare vaṇṇavikāranāsā”tiādīsu (kāsikā 6- 3-",
  "tika-s0104t0:1370_5": "109 suttaṃ passitabbaṃ) viya.",
  "tika-s0104t0:1370_6": "Bhāvavigamanti sabhāvāpagamaṃ.",
  "tika-s0104t0:1370_7": "Yathādhammaṃ bhavanaṃ bhāvoti hi atthena idha bhāva-",
  "tika-s0104t0:1370_8": "saddo sabhāvavācako.",
  "tika-s0104t0:1370_9": "Yo pana nirantaraṃ nirudayavināsavasena ucchijjati,",
  "tika-s0104t0:1370_10": "so attano sabhāvena ṭhātumasakkuṇeyyatāya “bhāvāpagamo”ti vuccati.",
  "tika-s0104t0:1370_11": "“Tatthā”tiādinā ucchedavādassa yathāpāṭhaṃ samudāgamaṃ nidassanamattena dasseti,",
  "tika-s0104t0:1370_12": "tena vakkhati “tathā ca aññathā ca vikappetvāvā”ti.",
  "tika-s0104t0:1370_13": "Tatthāti “sato sattassa ucchedaṃ vināsaṃ vibhavaṃ paññapentī”ti vacane.",
  "tika-s0104t0:1370_14": "Lābhīti dibbacakkhuñāṇalābhī.",
  "tika-s0104t0:1370_15": "Tadavasesalābhī ceva sabbaso alābhī ca idha aparantakappikaṭṭhāne “alābhī” tveva vuccati.",
  "tika-s0104t0:1371_0": "Cutinti sekkhaputhujjanānampi cutimeva.",
  "tika-s0104t0:1371_1": "Esa nayo cutimattamevāti etthāpi.",
  "tika-s0104t0:1371_2": "Upapattiṃ apassantoti daṭṭhuṃ samatthepi sati anolokanavasena apassanto.",
  "tika-s0104t0:1371_3": "Na upapātanti pubbayogābhāvena,",
  "tika-s0104t0:1371_4": "parikammākaraṇena vā upapattiṃ daṭṭhuṃ na sakkoti,",
  "tika-s0104t0:1371_5": "evañca katvā nayadvaye viseso pākaṭo hoti.",
  "tika-s0104t0:1371_6": "Ko paralokaṃ jānāti,",
  "tika-s0104t0:1371_7": "na jānātiyevāti natthikavādavasena ucchedaṃ gaṇhātīti saha pāṭhasesena sambandho,",
  "tika-s0104t0:1371_8": "natthikavādavasena mahāmūḷhabhāveneva “ito añño paraloko atthī”ti anavabodhanato imaṃ diṭṭhiṃ gaṇhātīti adhippāyo.",
  "tika-s0104t0:1371_9": "“Ettakoyeva visayo,",
  "tika-s0104t0:1371_10": "yvāyaṃ indriyagocaro”ti attano dhītuyā hatthaggaṇhanakarājā viya kāmasukhābhirattatāyapi gaṇhātīti āha “kāmasukhagiddhatāya vā”ti.",
  "tika-s0104t0:1371_11": "Vaṇṭato patitapaṇṇānaṃ vaṇṭena apaṭisandhikabhāvaṃ sandhāya “na puna viruhantī”ti vuttaṃ.",
  "tika-s0104t0:1371_12": "Evameva sattāti yathā paṇḍupalāso bandhanā pavutto puna na paṭisandhīyati,",
  "tika-s0104t0:1371_13": "evameva sabbepi sattā appaṭisandhikā maraṇapariyosānā aponobbhavikā appaṭisandhikamaraṇameva nigacchantīti attho.",
  "tika-s0104t0:1371_14": "Udakapubbuḷakūpamā hi sattā puna anuppajjamānatoti tassa laddhi.",
  "tika-s0104t0:1371_15": "Tathāti “lābhī anussaranto”tiādinā [arahato (aṭṭha)] nidassanavasena vuttappakārena.",
  "tika-s0104t0:1371_16": "Aññathāti takkanassa anekappakārasambhavato tato aññenapi pakārena.",
  "tika-s0104t0:1371_17": "Lābhinopi cutito uddhaṃ upapātassa adassanamattaṃ pati takkaneneva imā diṭṭhiyo uppajjantīti vuttaṃ “vikappetvāvā”ti.",
  "tika-s0104t0:1371_18": "Tathā ca vikappetvāva uppannā aññathā ca vikappetvāva uppannāti hi sambandho.",
  "tika-s0104t0:1371_19": "Tattha “dve janā”tiādinā ucchedaggāhakappabhedadassanena imamatthaṃ dasseti.",
  "tika-s0104t0:1371_20": "Yathā amarāvikkhepikavādā ekantaalābhīvaseneva desitā,",
  "tika-s0104t0:1371_21": "yathā ca uddhamāghātanikasaññīvāde catutthacatukke saññīvādā ekantalābhīvaseneva desitā, nayime.",
  "tika-s0104t0:1371_22": "Ime pana sassatekaccasassatavādādayo viya lābhīalābhīvaseneva desitāti.",
  "tika-s0104t0:1371_23": "Yadevaṃ kasmā sassatavādādīsu viya lābhīvasena,",
  "tika-s0104t0:1371_24": "takkīvasena ca paccekaṃ desanamakatvā sassatavādādidesanāhi aññathā idha desanā katāti? Vuccate –",
  "tika-s0104t0:1371_25": "desanāvilāsappattito.",
  "tika-s0104t0:1371_26": "Desanāvilāsappattā hi buddhā bhagavanto,",
  "tika-s0104t0:1371_27": "te veneyyajjhāsayānurūpaṃ vividhenākārena dhammaṃ desenti,",
  "tika-s0104t0:1371_28": "na aññathā.",
  "tika-s0104t0:1371_29": "Yadi hi idhāpi ca tathādesanāya nibandhanabhūto veneyyajjhāsayo bhaveyya,",
  "tika-s0104t0:1371_30": "tathārūpameva bhagavā vadeyya, kathaṃ?",
  "tika-s0104t0:1371_31": "“Idha bhikkhave,",
  "tika-s0104t0:1371_32": "ekacco samaṇo vā brāhmaṇo vā ātappamanvāya…pe…",
  "tika-s0104t0:1371_33": "yathā samāhite citte sattānaṃ cutūpapātañāṇāya cittaṃ abhininnāmeti,",
  "tika-s0104t0:1371_34": "so dibbena cakkhunā visuddhena atikkantamānusakena arahato cuticittaṃ passati,",
  "tika-s0104t0:1371_35": "puthūnaṃ vā parasattānaṃ,",
  "tika-s0104t0:1371_36": "na heva kho taduddhaṃ upapattiṃ.",
  "tika-s0104t0:1371_37": "So evamāha ‘yato kho bho ayaṃ attā rūpī cātumahābhūtiko mātāpettikasambhavo kāyassa bhado ucchijjati vinassati,",
  "tika-s0104t0:1371_38": "na hoti paraṃ maraṇā’tiādinā” visesalābhino,",
  "tika-s0104t0:1371_39": "takkino ca visuṃ katvā.",
  "tika-s0104t0:1371_40": "Yasmā pana tathādesanāya nibandhanabhūto veneyyajjhāsayo na idha bhavati,",
  "tika-s0104t0:1371_41": "tasmā desanāvilāsena veneyyajjhāsayānurūpaṃ sassatavādādidesanāhi aññathāyevāyaṃ desanā katāti daṭṭhabbaṃ.",
  "tika-s0104t0:1372_0": "Atha vā sassatekaccasassatavādādīsu viya na idha takkīvādato visesalābhīvādo bhinnākāro,",
  "tika-s0104t0:1372_1": "atha kho samānappakāratāya samānākāroyevāti imassa visesassa pakāsanatthaṃ ayamucchedavādo bhagavatā purimavādehi visiṭṭhākārabhāvena desito.",
  "tika-s0104t0:1372_2": "Sambhavati hi idha takkinopi anussavādivasena adhigamavato viya abhiniveso.",
  "tika-s0104t0:1372_3": "Apica na imā diṭṭhiyo bhagavatā anāgate evaṃbhāvīvasena desitā,",
  "tika-s0104t0:1372_4": "nāpi evamete bhaveyyunti parikappanāvasena,",
  "tika-s0104t0:1372_5": "atha kho yathā yathā diṭṭhigatikehi “idameva saccaṃ,",
  "tika-s0104t0:1372_6": "moghamañña”nti maññitā,",
  "tika-s0104t0:1372_7": "tathā tathāyeva ime diṭṭhigatā yathābhuccaṃ sabbaññutaññāṇena paricchinditvā pakāsitā,",
  "tika-s0104t0:1372_8": "yehi gambhīrādippakārā aputhujjanagocarā buddhadhammā pakāsanti,",
  "tika-s0104t0:1372_9": "yesañca parikittanena tathāgatā sammadeva thomitā honti.",
  "tika-s0104t0:1373_0": "Aparo nayo –",
  "tika-s0104t0:1373_1": "yathā ucchedavādīhi diṭṭhigatikehi uttaruttarabhavadassīhi aparabhavadassīnaṃ tesaṃ vādapaṭisedhavasena sakasakavādā patiṭṭhāpitā,",
  "tika-s0104t0:1373_2": "tathāyevāyaṃ desanā katāti purimadesanāhi imissā desanāya pavattibhedo na codetabbo,",
  "tika-s0104t0:1373_3": "evañca katvā arūpabhavabhedavasena ucchedavādo catudhā vibhajitvā viya kāmarūpabhavabhedavasenāpi anekadhā vibhajitvāyeva vattabbo,",
  "tika-s0104t0:1373_4": "evaṃ sati bhagavatā vuttasattakato bahutarabhedo ucchedavādo āpajjatīti,",
  "tika-s0104t0:1373_5": "atha vā paccekaṃ kāmarūpabhavabhedavasena viya arūpabhavavasenāpi na vibhajitvā vattabbo,",
  "tika-s0104t0:1373_6": "evampi sati bhagavatā vuttasattakato appatarabhedova ucchedavādo āpajjatīti ca evaṃpakārāpi codanā anavakāsā eva hoti.",
  "tika-s0104t0:1373_7": "Diṭṭhigatikānañhi yathābhimataṃ desanā pavattāti.",
  "tika-s0104t0:1374_0": "85.",
  "tika-s0104t0:1374_1": "Mātāpitūnaṃ etanti taṃsambandhanato etaṃ mātāpitūnaṃ santakanti attho.",
  "tika-s0104t0:1374_2": "Sukkasoṇitanti pitu sukkaṃ,",
  "tika-s0104t0:1374_3": "mātu soṇitañca,",
  "tika-s0104t0:1374_4": "ubhinnaṃ vā sukkasaṅkhātaṃ soṇitaṃ.",
  "tika-s0104t0:1374_5": "Mātāpettiketi nimitte cetaṃ bhummaṃ.",
  "tika-s0104t0:1374_6": "Itīti imehi tīhi padehi.",
  "tika-s0104t0:1374_7": "“Rūpakāyavasenā”ti avatvā “rūpakāyasīsenā”ti vadanto arūpampi tesaṃ “attā”ti gahaṇaṃ ñāpeti.",
  "tika-s0104t0:1374_8": "Iminā pakārena itthanti āha “evameke”ti. Evaṃ-",
  "tika-s0104t0:1374_9": "saddo hettha idamattho,",
  "tika-s0104t0:1374_10": "iminā pakārenāti attho.",
  "tika-s0104t0:1374_11": "Eketi ekacce, aññe vā.",
  "tika-s0104t0:1375_0": "86.",
  "tika-s0104t0:1375_1": "Manussānaṃ pubbe gahitattā,",
  "tika-s0104t0:1375_2": "aññesañca asambhavato “kāmāvacaro”ti ettha chakāmāvacaradevapariyāpannoti attho.",
  "tika-s0104t0:1375_3": "Kabaḷīkāro cettha yathāvuttasudhāhāro.",
  "tika-s0104t0:1376_0": "87.",
  "tika-s0104t0:1376_1": "Jhānamanena nibbattoti ettha yaṃ vattabbaṃ,",
  "tika-s0104t0:1376_2": "taṃ heṭṭhā vuttameva.",
  "tika-s0104t0:1376_3": "Mahāvayavo aṅgo,",
  "tika-s0104t0:1376_4": "tattha visuṃ pavatto paccaṅgo,",
  "tika-s0104t0:1376_5": "sabbehi aṅgapaccaṅgehi yutto tathā.",
  "tika-s0104t0:1376_6": "Tesanti cakkhusotindriyānaṃ.",
  "tika-s0104t0:1376_7": "Itaresanti ghānajivhākāyindriyānaṃ.",
  "tika-s0104t0:1376_8": "Tesampi indriyānaṃ saṇṭhānaṃ purisavesavaseneva veditabbaṃ.",
  "tika-s0104t0:1376_9": "Tathā hi aṭṭhakathāsu vuttaṃ “samānepi tattha ubhayaliṅgābhāve purisasaṇṭhānāva tattha brahmāno,",
  "tika-s0104t0:1376_10": "na itthisaṇṭhānā”ti.",
  "tika-s0104t0:1377_0": "88- 92.",
  "tika-s0104t0:1377_1": "Ākāsānañcāyatana-",
  "tika-s0104t0:1377_2": "saddo idha bhaveyevāti āha “ākāsānañcāyatanabhava”nti. Etthāha –",
  "tika-s0104t0:1377_3": "yuttaṃ tāva purimesu tīsu vādesu “kāyassa bhedā”ti vattuṃ pañcavokārabhavapariyāpannaṃ attabhāvamārabbha pavattattā tesaṃ vādānaṃ,",
  "tika-s0104t0:1377_4": "catuvokārabhavapariyāpannaṃ pana attabhāvaṃ nissāya pavattesu catutthādīsu catūsu vādesu kasmā “kāyassa bhedā”ti vuttaṃ.",
  "tika-s0104t0:1377_5": "Na hi arūpīnaṃ kāyo vijjati.",
  "tika-s0104t0:1377_6": "Yo bhedoti vucceyyāti?",
  "tika-s0104t0:1377_7": "Saccametaṃ,",
  "tika-s0104t0:1377_8": "rūpattabhāve pana pavattavohāreneva diṭṭhigatiko arūpattabhāvepi kāyavohāraṃ āropetvā evamāha.",
  "tika-s0104t0:1377_9": "Lokasmiñhi dissati aññatthabhūtopi vohāro tadaññatthasamāropito yathā taṃ “sasavisāṇaṃ,",
  "tika-s0104t0:1377_10": "khaṃ puppha”nti.",
  "tika-s0104t0:1377_11": "Yathā ca diṭṭhigatikā diṭṭhiyo paññapenti,",
  "tika-s0104t0:1377_12": "tathāyeva bhagavāpi desetīti.",
  "tika-s0104t0:1377_13": "Apica nāmakāyabhāvato phassādidhammasamūhabhūte arūpattabhāve kāyaniddeso daṭṭhabbo.",
  "tika-s0104t0:1377_14": "Samūhaṭṭhenapi hi “kāyo”ti vuccati “hatthikāyo assakāyo”tiādīsu viya.",
  "tika-s0104t0:1377_15": "Ettha ca kāmāvacaradevattabhāvādiniravasesavibhavapatiṭṭhāpakānaṃ dutiyādivādānaṃ aparantakappikabhāvo yutto hotu anāgataddhavisayattā tesaṃ vādānaṃ,",
  "tika-s0104t0:1377_16": "kathaṃ pana diṭṭhigatikassa paccakkhabhūtamanussattabhāvāpagamapatiṭṭhāpakassa paṭhamavādassa aparantakappikabhāvo",
  "tika-s0104t0:1377_17": "yujjeyya paccuppannaddhavisayattā tassa vādassa.",
  "tika-s0104t0:1377_18": "Dutiyavādādīnañhi purimapurimavādasaṅgahitasseva attano anāgate taduttaribhavūpapannassa samucchedabodhanato yujjati aparantakappikatā,",
  "tika-s0104t0:1377_19": "tathā ceva vuttaṃ “no ca kho bho ayaṃ attā ettāvatā sammā samucchinno hotī”tiādi yaṃ pana tattha vuttaṃ “atthi kho bho añño attā”ti,",
  "tika-s0104t0:1377_20": "taṃ manussattabhāvādiheṭṭhimattabhāvavisesāpekkhāya vuttaṃ,",
  "tika-s0104t0:1377_21": "na sabbathā aññabhāvato.",
  "tika-s0104t0:1377_22": "Paṭhamavādassa pana anāgate taduttaribhavūpapannassa attano samucchedabodhanābhāvato,",
  "tika-s0104t0:1377_23": "“atthi kho bho añño attā”ti ettha aññabhāvena aggahaṇato ca na yujjateva aparantakappikatāti?",
  "tika-s0104t0:1377_24": "No na yujjati idhalokapariyāpannattepi paṭhamavādavisayassa anāgatakālikasseva tena adhippetattā.",
  "tika-s0104t0:1377_25": "Paṭhamavādināpi hi idhalokapariyāpannassa attano paraṃ maraṇā ucchedo anāgatakālavaseneva adhippeto,",
  "tika-s0104t0:1377_26": "tasmā cassa aparantakappikatāya na koci virodhoti.",
  "tika-s0104t0:1378_0": "Diṭṭhadhammanibbānavādavaṇṇanā",
  "tika-s0104t0:1379_0": "93.",
  "tika-s0104t0:1379_1": "Ñāṇena daṭṭhabboti diṭṭho,",
  "tika-s0104t0:1379_2": "diṭṭho ca so sabhāvaṭṭhena dhammo cāti diṭṭhadhammo,",
  "tika-s0104t0:1379_3": "dassanabhūtena ñāṇena upaladdhasabhāvoti attho.",
  "tika-s0104t0:1379_4": "So pana akkhānamindriyānaṃ abhimukhībhūto visayoyevāti vuttaṃ “paccakkhadhammo vuccatī”ti.",
  "tika-s0104t0:1379_5": "Tattha yo anindriyavisayo,",
  "tika-s0104t0:1379_6": "sopi supākaṭabhāvena indriyavisayo viya hotīti katvā tathā vuttanti daṭṭhabbaṃ,",
  "tika-s0104t0:1379_7": "tenevāha “tattha tattha paṭiladdhattabhāvassetaṃ adhivacana”nti,",
  "tika-s0104t0:1379_8": "tasmiṃ tasmiṃ bhave yathākammaṃ paṭilabhitabbattabhāvassa vācakaṃ padaṃ,",
  "tika-s0104t0:1379_9": "nāmanti vā attho.",
  "tika-s0104t0:1379_10": "Nibbānañcettha dukkhavūpasamanameva,",
  "tika-s0104t0:1379_11": "na aggaphalaṃ,",
  "tika-s0104t0:1379_12": "na ca asaṅkhatadhātu tesamavisayattāti āha “dukkhavūpasamana”nti.",
  "tika-s0104t0:1379_13": "Diṭṭhadhammanibbāne pavatto vādo etesanti diṭṭhadhammanibbānavādātipi yujjati.",
  "tika-s0104t0:1380_0": "94.",
  "tika-s0104t0:1380_1": "Kāmanīyattā kāmā ca te anekāvayavānaṃ samūhabhāvato sattānañca bandhanato guṇā cāti kāmaguṇāti atthaṃ sandhāyāha “manāpiyarūpādīhī”tiādi.",
  "tika-s0104t0:1380_2": "Yāva phoṭṭhabbārammaṇañcettha ādi-",
  "tika-s0104t0:1380_3": "saddena saṅgaṇhāti.",
  "tika-s0104t0:1380_4": "Suṭṭhu appitoti sammā ṭhapito.",
  "tika-s0104t0:1380_5": "Ṭhapanā cettha allīyanāti āha “allīno”ti.",
  "tika-s0104t0:1380_6": "Parito tattha tattha kāmaguṇesu yathāsakaṃ indriyāni cāreti gocaraṃ gaṇhāpetīti atthaṃ dassetuṃ “tesū”tiādi vuttaṃ,",
  "tika-s0104t0:1380_7": "tenāha “ito cito ca upanetī”ti. Pari-",
  "tika-s0104t0:1380_8": "saddavisiṭṭho vā idha cara-",
  "tika-s0104t0:1380_9": "saddo kīḷāyanti vuttaṃ “palaḷatī”tiādi [laḷati (aṭṭhakathāyaṃ)].",
  "tika-s0104t0:1380_10": "Palaḷatīti hi pakārena laḷati,",
  "tika-s0104t0:1380_11": "vilāsaṃ karotīti attho.",
  "tika-s0104t0:1380_12": "“Ettha cā”tiādinā uttamakāmaguṇikānameva diṭṭhadhammanibbānaṃ paññapentīti dasseti.",
  "tika-s0104t0:1380_13": "Mandhātumahārājavasavattīdevarājakāmaguṇā hi uttamatāya nidassitā,",
  "tika-s0104t0:1380_14": "kasmāti āha “evarūpe”tiādi.",
  "tika-s0104t0:1381_0": "95.",
  "tika-s0104t0:1381_1": "Aññathābhāvāti kāraṇe nissakkavacanaṃ.",
  "tika-s0104t0:1381_2": "Vuttanayenāti suttapadesu desitanayena,",
  "tika-s0104t0:1381_3": "etena sokādīnamuppajjanākāraṃ dasseti.",
  "tika-s0104t0:1381_4": "Ñātibhogarogasīladiṭṭhibyasanehi phuṭṭhassa cetaso abbhantaraṃ nijjhāyanaṃ socanaṃ antonijjhāyanaṃ,",
  "tika-s0104t0:1381_5": "tadeva lakkhaṇametassāti antonijjhāyanalakkhaṇo.",
  "tika-s0104t0:1381_6": "Tasmiṃ soke samuṭṭhānahetubhūte nissitaṃ tannissitaṃ.",
  "tika-s0104t0:1381_7": "Bhusaṃ vilapanaṃ lālappanaṃ,",
  "tika-s0104t0:1381_8": "tannissitameva lālappanaṃ,",
  "tika-s0104t0:1381_9": "tadeva lakkhaṇamassāti tannissitalālappanalakkhaṇo.",
  "tika-s0104t0:1381_10": "Pasādasaṅkhāte kāye nissitassa dukkhasahagatakāyaviññāṇassa paṭipīḷanaṃ kāyapaṭipīḷanaṃ,",
  "tika-s0104t0:1381_11": "sasambhārakathanaṃ vā etaṃ yathā “dhanunā vijjhatī”ti tadupanissayassa vā aniṭṭharūpassa pacchā pavattanato “rūpakāyassa paṭipīḷana”ntipi vaṭṭati.",
  "tika-s0104t0:1381_12": "Paṭighasampayuttassa manaso vihesanaṃ manovighātaṃ.",
  "tika-s0104t0:1381_13": "Tadeva lakkhaṇamassāti sabbattha yojetabbaṃ.",
  "tika-s0104t0:1381_14": "Ñātibyasanādinā phuṭṭhassa paridevanāyapi asakkuṇantassa antogatasokasamuṭṭhito bhuso āyāso upāyāso.",
  "tika-s0104t0:1381_15": "So pana cetaso appasannākāro evāti āha “visādalakkhaṇo”ti.",
  "tika-s0104t0:1381_16": "Sādanaṃ pasādanaṃ sādo,",
  "tika-s0104t0:1381_17": "pasannatā.",
  "tika-s0104t0:1381_18": "Anupasaggopi hi saddo saupasaggo viya yathāvuttassa atthassa bodhako yathā “gotrabhū”ti.",
  "tika-s0104t0:1381_19": "Evaṃ sabbattha.",
  "tika-s0104t0:1381_20": "Tato vigamanaṃ visādo,",
  "tika-s0104t0:1381_21": "appasannabhāvo.",
  "tika-s0104t0:1382_0": "96.",
  "tika-s0104t0:1382_1": "Vitakkanaṃ vitakkitaṃ,",
  "tika-s0104t0:1382_2": "taṃ panatthato vitakkova,",
  "tika-s0104t0:1382_3": "tathā vicāritanti etthāpi,",
  "tika-s0104t0:1382_4": "tena vuttaṃ “abhiniropanavasena pavatto vitakko”tiādi.",
  "tika-s0104t0:1382_5": "Etenāti vitakkavicāre parāmasitvā karaṇaniddeso,",
  "tika-s0104t0:1382_6": "hetuniddeso vā.",
  "tika-s0104t0:1382_7": "Tenetamatthaṃ dīpeti “khobhakarasabhāvattā vitakkavicārānaṃ taṃsahitampi jhānaṃ tehi sauppīḷanaṃ viya hotī”ti,",
  "tika-s0104t0:1382_8": "tenāha “sakaṇṭakaṃ [bhakaṇḍakaṃ (aṭṭhakathāyaṃ)] viya khāyatī”ti.",
  "tika-s0104t0:1382_9": "Oḷārikabhāvo hi vitakkavicārasaṅkhātena kaṇṭakena saha pavattakathā.",
  "tika-s0104t0:1382_10": "Kaṇṭakasahitabhāvo ca sauppīḷanatā eva,",
  "tika-s0104t0:1382_11": "loke hi sakaṇṭakaṃ pharusakaṃ oḷārikanti vadanti.",
  "tika-s0104t0:1383_0": "97.",
  "tika-s0104t0:1383_1": "Pītigataṃ pītiyeva “diṭṭhigata”ntiādīsu viya gata-",
  "tika-s0104t0:1383_2": "saddassa tabbhāvavuttito.",
  "tika-s0104t0:1383_3": "Ayañhi saṃvaṇṇakānaṃ pakati,",
  "tika-s0104t0:1383_4": "yadidaṃ anatthakapadaṃ,",
  "tika-s0104t0:1383_5": "tulyādhikaraṇapadañca ṭhapetvā atthavaṇṇanā.",
  "tika-s0104t0:1383_6": "Tathā hi tattha tattha dissati.",
  "tika-s0104t0:1383_7": "“Yopanāti yo yādiso,",
  "tika-s0104t0:1383_8": "nibbānadhātūti nibbāyanamatta”nti ca ādi.",
  "tika-s0104t0:1383_9": "Yāya nimittabhūtāya ubbilāvanapītiyā uppannāya cittaṃ ubbilāvitaṃ nāma,",
  "tika-s0104t0:1383_10": "sāyeva ubbilāvitattaṃ bhāvavācakassa nimitte pavattanato.",
  "tika-s0104t0:1383_11": "Iti pītiyā uppannāya eva cittassa ubbilāvanato tassa ubbilāvitabhāvo pītiyā kato nāmāti āha “ubbilabhāvakaraṇa”nti.",
  "tika-s0104t0:1384_0": "98.",
  "tika-s0104t0:1384_1": "Ābhujanaṃ manasikaraṇaṃ ābhogo.",
  "tika-s0104t0:1384_2": "Sammā anukkamena,",
  "tika-s0104t0:1384_3": "punappunaṃ vā ārammaṇassa āhāro samannāhāro.",
  "tika-s0104t0:1384_4": "Ayaṃ pana ṭīkāyaṃ vuttanayo –",
  "tika-s0104t0:1384_5": "cittassa ābhuggabhāvo ārammaṇe abhinatabhāvo ābhogo.",
  "tika-s0104t0:1384_6": "Sukhena hi cittaṃ ārammaṇe abhinataṃ hoti,",
  "tika-s0104t0:1384_7": "na dukkhena viya apanataṃ,",
  "tika-s0104t0:1384_8": "nāpi adukkhamasukhena viya anabhinataṃ,",
  "tika-s0104t0:1384_9": "anapanatañcāti.",
  "tika-s0104t0:1384_10": "Ettha ca “manuññabhojanādīsu khuppipāsādiabhibhūtassa viya kāmehi viveciyamānassa upādārammaṇapatthanāvisesato abhivaḍḍhati,",
  "tika-s0104t0:1384_11": "manuññabhojanaṃ bhuttāvino viya pana uḷārakāmarasassa yāvadatthaṃ nicitassa sahitassa bhuttakāmatāya kāmesu pātabyatā na hoti,",
  "tika-s0104t0:1384_12": "visayānabhigiddhanato visayehi dummociyehi jalūkā viya sayameva muccatī”ti ca ayoniso ummujjitvā kāmaguṇasantappitatāya",
  "tika-s0104t0:1384_13": "saṃsāradukkhavūpasamaṃ byākāsi paṭhamavādī.",
  "tika-s0104t0:1384_14": "Kāmādīnaṃ ādīnavadassitāya,",
  "tika-s0104t0:1384_15": "paṭhamādijhānasukhassa santabhāvadassitāya ca paṭhamādijhānasukhatittiyā saṃsāradukkhupacchedaṃ byākaṃsu dutiyādivādino.",
  "tika-s0104t0:1384_16": "Idhāpi ucchedavādeva vuttappakāro vicāro yathāsambhavaṃ ānetvā vattabbo.",
  "tika-s0104t0:1384_17": "Ayaṃ panettha viseso –",
  "tika-s0104t0:1384_18": "ekasmimpi attabhāve pañca vādā labbhanti.",
  "tika-s0104t0:1384_19": "Paṭhamavāde yadi kāmaguṇasamappito attā,",
  "tika-s0104t0:1384_20": "evaṃ so diṭṭhadhammanibbānappatto.",
  "tika-s0104t0:1384_21": "Dutiyādivādesu yadi paṭhamavādasaṅgahito soyeva attā paṭhamajjhānādisamaṅgī,",
  "tika-s0104t0:1384_22": "evaṃ sati diṭṭhadhammanibbānappattoti.",
  "tika-s0104t0:1384_23": "Teneva hi ucchedavāde viya idha pāḷiyaṃ “añño attā”ti aññaggahaṇaṃ na kataṃ.",
  "tika-s0104t0:1384_24": "Kathaṃ pana accantanibbānapaññāpakassa attano diṭṭhadhammanibbānavādassa sassatadiṭṭhiyā saṅgaho,",
  "tika-s0104t0:1384_25": "na ucchedadiṭṭhiyāti?",
  "tika-s0104t0:1384_26": "Taṃtaṃsukhavisesasamaṅgitāpaṭiladdhena bandhavimokkhena suddhassa attano sakarūpeneva avaṭṭhānadīpanato.",
  "tika-s0104t0:1384_27": "Tesañhi tathāpaṭiladdhena kammabandhavimokkhena suddho hutvā diṭṭhadhammanibbānappatto attā sakarūpeneva avaṭṭhāsīti laddhi.",
  "tika-s0104t0:1384_28": "Tathā hi pāḷiyaṃ “ettāvatā kho bho ayaṃ attā paramadiṭṭhadhammanibbānaṃ patto hotī”ti sassatabhāvañāpakacchāyāya eva tesaṃ vādadassanaṃ katanti.",
  "tika-s0104t0:1385_0": "“Ettāvatā”tiādinā pāḷiyatthasampiṇḍanaṃ.",
  "tika-s0104t0:1385_1": "Tattha yāsanti yathāvuttānaṃ diṭṭhīnaṃ aniyamaniddesavacanaṃ.",
  "tika-s0104t0:1385_2": "Tassa imā dvāsaṭṭhi diṭṭhiyo kathitāti niyamanaṃ,",
  "tika-s0104t0:1385_3": "niyatānapekkhavacanaṃ vā etaṃ “yaṃ sandhāya vutta”nti āgataṭṭhāne viya.",
  "tika-s0104t0:1385_4": "Sesāti pañcapaññāsa diṭṭhiyo.",
  "tika-s0104t0:1385_5": "Tāsu antānantikavādādīnaṃ sassatadiṭṭhisaṅgahabhāvo tattha tattha pakāsitoyeva.",
  "tika-s0104t0:1385_6": "Kiṃ panettha kāraṇaṃ,",
  "tika-s0104t0:1385_7": "pubbantāparantā eva diṭṭhābhinivesassa visayabhāvena dassitā,",
  "tika-s0104t0:1385_8": "na pana tadubhayamekajjhanti?",
  "tika-s0104t0:1385_9": "Asambhavo evettha kāraṇaṃ.",
  "tika-s0104t0:1385_10": "Na hi pubbantāparantesu viya tadubhayavinimutte majjhante diṭṭhikappanā sambhavati tadubhayantaramattena ittarakālattā.",
  "tika-s0104t0:1385_11": "Atha pana paccuppannattabhāvo tadubhayavemajjhaṃ,",
  "tika-s0104t0:1385_12": "evaṃ sati diṭṭhikappanākkhamo tassa ubhayasabhāvo pubbantāparantesuyeva antogadhoti kathaṃ tadubhayamekajjhaṃ adassitaṃ siyā.",
  "tika-s0104t0:1385_13": "Atha vā pubbantāparantavantatāya “pubbantāparanto”ti majjhanto vuccati,",
  "tika-s0104t0:1385_14": "sopi “pubbantakappikā ca aparantakappikā ca pubbantāparantakappikā cā”ti upari vadantena bhagavatā pubbantāparantehi",
  "tika-s0104t0:1385_15": "visuṃ katvā vuttoyevāti daṭṭhabbo.",
  "tika-s0104t0:1385_16": "Aṭṭhakathāyampi “sabbepi te pubbantāparantakappike”ti etena sāmaññaniddesena,",
  "tika-s0104t0:1385_17": "ekasesena vā saṅgahitoti veditabbaṃ.",
  "tika-s0104t0:1385_18": "Aññathā hi saṅkaḍḍhitvā vuttavacanassa niravasesasaṅkaḍḍhanābhāvato anatthakatā āpajjeyyāti.",
  "tika-s0104t0:1385_19": "Ke pana te pubbantāparantakappikāti?",
  "tika-s0104t0:1385_20": "Ye antānantikā hutvā diṭṭhadhammanibbānavādāti evamādinā ubhayasambandhābhinivesino veditabbā.",
  "tika-s0104t0:1386_0": "100- 104.",
  "tika-s0104t0:1386_1": "“Idānī”tiādinā appanāvacanadvayassa visesaṃ dasseti.",
  "tika-s0104t0:1386_2": "Tattha ekajjhanti rāsikaraṇatthe nipāto.",
  "tika-s0104t0:1386_3": "Ekadhā karotīti ekajjhantipi neruttikā,",
  "tika-s0104t0:1386_4": "bhāvanapuṃsakañcetaṃ. Iti-",
  "tika-s0104t0:1386_5": "saddo idamattho,",
  "tika-s0104t0:1386_6": "iminā pakārena pucchitvā vissajjesīti attho.",
  "tika-s0104t0:1386_7": "Ajjhāsayanti sassatucchedavasena diṭṭhijjhāsayaṃ.",
  "tika-s0104t0:1386_8": "Tadubhayavasena hi sattānaṃ saṃkilesapakkhe duvidho ajjhāsayo.",
  "tika-s0104t0:1386_9": "Tathā hi vuttaṃ –",
  "tika-s0104t0:1387_0": "“Sassatucchedadiṭṭhi ca, khanti cevānulomikā;",
  "tika-s0104t0:1388_0": "Yathābhūtañca yaṃ ñāṇaṃ, etaṃ āsayasaddita”nti. ;",
  "tika-s0104t0:1389_0": "Tañca bhagavā aparimāṇāsu lokadhātūsu aparimāṇānaṃ sattānaṃ aparimāṇe eva ñeyyavisese uppajjanavasena",
  "tika-s0104t0:1389_1": "anekabhedabhinnampi “cattāro janā sassatavādā”tiādinā dvāsaṭṭhiyā pabhedehi saṅgaṇhanavasena sabbaññutaññāṇena",
  "tika-s0104t0:1389_2": "paricchinditvā dassento pamāṇabhūtāya tulāya dhārayamāno viya hotīti āha “tulāya tulayanto viyā”ti.",
  "tika-s0104t0:1389_3": "Tathā hi vakkhati “antojālīkatā”tiādi “sinerupādato vālukaṃ uddharanto viyā”ti pana etena sabbaññutaññāṇato",
  "tika-s0104t0:1389_4": "aññassa ñāṇassa imissā desanāya asakkuṇeyyataṃ dasseti paramagambhīratāvacanato.",
  "tika-s0104t0:1390_0": "Ettha ca “sabbe te imeheva dvāsaṭṭhiyā vatthūhi,",
  "tika-s0104t0:1390_1": "etesaṃ vā aññatarena,",
  "tika-s0104t0:1390_2": "natthi ito bahiddhā”ti vacanato,",
  "tika-s0104t0:1390_3": "pubbantakappikādittayavinimuttassa ca kassaci diṭṭhigatikassa abhāvato yāni tāni sāmaññaphalādisuttantaresu",
  "tika-s0104t0:1390_4": "vuttappakārāni akiriyāhetukanatthikavādādīni,",
  "tika-s0104t0:1390_5": "yāni ca issarapakatipajāpatipurisakālasabhāvaniyatiyadicchāvādādippabhedāni diṭṭhigatāni bahiddhāpi dissamānāni,",
  "tika-s0104t0:1390_6": "tesaṃ ettheva saṅgahato antogadhatā veditabbā. Kathaṃ?",
  "tika-s0104t0:1390_7": "Akiriyavādo tāva “vañjho kūṭaṭṭho”tiādinā kiriyābhāvadīpanato sassatavāde antogadho,",
  "tika-s0104t0:1390_8": "tathā “sattime kāyā”tiādi nayappavatto pakudhavādo,",
  "tika-s0104t0:1390_9": "“natthi hetu natthi paccayo sattānaṃ saṃkilesāyā”tiādi nayappavatto ahetukavādo ca adhiccasamuppannavāde.",
  "tika-s0104t0:1390_10": "“Natthi paro loko”tiādi nayappavatto natthikavādo ucchedavāde.",
  "tika-s0104t0:1390_11": "Tathā hi tattha “kāyassa bhedā ucchijjatī”tiādi vuttaṃ.",
  "tika-s0104t0:1390_12": "Paṭhamena ādi-",
  "tika-s0104t0:1390_13": "saddena nigaṇṭhavādādayo saṅgahitā.",
  "tika-s0104t0:1391_0": "Yadipi pāḷiyaṃ nāṭaputtavādabhāvena cātuyāmasaṃvaro āgato,",
  "tika-s0104t0:1391_1": "tathāpi sattavatātikkamena vikkhepavāditāya nāṭaputtavādopi sañcayavādo viya amarāvikkhepavādesu antogadho.",
  "tika-s0104t0:1391_2": "“Taṃ jīvaṃ taṃ sarīraṃ,",
  "tika-s0104t0:1391_3": "aññaṃ jīvaṃ aññaṃ sarīra”nti evaṃpakārā vādā pana “rūpī attā hoti arogo paraṃ maraṇā”tiādivādesu saṅgahaṃ gacchanti.",
  "tika-s0104t0:1391_4": "“Hoti tathāgato paraṃ maraṇā,",
  "tika-s0104t0:1391_5": "atthi sattā opapātikā”ti evaṃpakārā sassatavāde.",
  "tika-s0104t0:1391_6": "“Na hoti tathāgato paraṃ maraṇā,",
  "tika-s0104t0:1391_7": "natthi sattā opapātikā”ti evaṃpakārā ucchedavāde.",
  "tika-s0104t0:1391_8": "“Hoti ca na hoti ca tathāgato paraṃ maraṇā,",
  "tika-s0104t0:1391_9": "atthi ca natthi ca sattā opapātikā”ti evaṃpakārā ekaccasassatavāde.",
  "tika-s0104t0:1391_10": "“Neva hoti na na hoti tathāgato paraṃ maraṇā,",
  "tika-s0104t0:1391_11": "nevatthi na natthi sattā opapātikā”ti evaṃpakārā amarāvikkhepavāde.",
  "tika-s0104t0:1391_12": "Issarapakatipajāpatipurisakālavādā ekaccasassatavāde.",
  "tika-s0104t0:1391_13": "Kaṇādavādo,",
  "tika-s0104t0:1391_14": "sabhāvaniyatiyadicchāvādā ca adhiccasamuppannavāde saṅgahaṃ gacchanti.",
  "tika-s0104t0:1391_15": "Iminā nayena suttantaresu,",
  "tika-s0104t0:1391_16": "bahiddhā ca aññatitthiyasamaye dissamānānaṃ diṭṭhigatānaṃ imāsuyeva dvāsaṭṭhiyā diṭṭhīsu antogadhatā veditabbā.",
  "tika-s0104t0:1391_17": "Te pana tattha tatthāgatanayena vuccamānā ganthavitthārakarā,",
  "tika-s0104t0:1391_18": "atitthe ca pakkhandanamiva hotīti na vitthārayimha.",
  "tika-s0104t0:1391_19": "Idha pāḷiyaṃ atthavicāraṇāya aṭṭhakathāyaṃ anuttānatthapakāsanameva hi amhākaṃ bhāroti.",
  "tika-s0104t0:1392_0": "“Evamayaṃ yathānusandhivasena desanā āgatā”ti vacanappasaṅgena suttassānusandhayo vibhajituṃ “tayo hī”tiādimāha.",
  "tika-s0104t0:1392_1": "Atthantaranisedhanatthañhi visesaniddhāraṇaṃ.",
  "tika-s0104t0:1392_2": "Tattha anusandhanaṃ anusandhi,",
  "tika-s0104t0:1392_3": "sambandhamattaṃ,",
  "tika-s0104t0:1392_4": "yaṃ desanāya kāraṇaṭṭhena “samuṭṭhāna”ntipi vuccati.",
  "tika-s0104t0:1392_5": "Pucchādayo hi desanāya bāhirakāraṇaṃ tadanurūpena desanāpavattanato.",
  "tika-s0104t0:1392_6": "Taṃsambandhopi tannissitattā kāraṇameva.",
  "tika-s0104t0:1392_7": "Abbhantarakāraṇaṃ pana mahākaruṇādesanāñāṇādayo.",
  "tika-s0104t0:1392_8": "Ayamattho upari āvi bhavissati.",
  "tika-s0104t0:1392_9": "Pucchāya kato anusandhi pucchānusandhi,",
  "tika-s0104t0:1392_10": "pucchaṃ anusandhiṃ katvā desitattā suttassa sambandho pucchāya kato nāma hoti.",
  "tika-s0104t0:1392_11": "Pucchāsaṅkhāto anusandhi pucchānusandhītipi yujjati.",
  "tika-s0104t0:1392_12": "Pucchānissitena hi anusandhinā tannissayabhūtā pucchāpi gahitāti.",
  "tika-s0104t0:1392_13": "Atha vā anusandhahatīti anusandhi,",
  "tika-s0104t0:1392_14": "pucchāsaṅkhāto anusandhi etassāti pucchānusandhi,",
  "tika-s0104t0:1392_15": "taṃtaṃsuttapadeso.",
  "tika-s0104t0:1392_16": "Pucchāya vā anusandhīyatīti pucchānusandhi,",
  "tika-s0104t0:1392_17": "pucchaṃ vacanasambandhaṃ katvā desito taṃsamuṭṭhāniko taṃtaṃsuttapadesova.",
  "tika-s0104t0:1392_18": "Ajjhāsayānusandhimhipi eseva nayo.",
  "tika-s0104t0:1392_19": "Anusandhīyatīti anusandhi,",
  "tika-s0104t0:1392_20": "yo yo anusandhi,",
  "tika-s0104t0:1392_21": "anusandhino anurūpaṃ vā yathānusandhi.",
  "tika-s0104t0:1393_0": "Pucchāya,",
  "tika-s0104t0:1393_1": "ajjhāsayena ca ananusandhiko ādimhi desitadhammassa anurūpadhammavasena vā tappaṭipakkhadhammavasena vā pavatto uparisuttapadeso.",
  "tika-s0104t0:1393_2": "Tathā hi so “yena pana dhammena…pe…",
  "tika-s0104t0:1393_3": "kakacūpamā āgatā”tiādinā aṭṭhakathāyaṃ vutto,",
  "tika-s0104t0:1393_4": "yathāpāḷimayaṃ vibhāgoti dasseti “tatthā”tiādinā.",
  "tika-s0104t0:1393_5": "Tattha “evaṃ vutte nando gopālako bhagavantaṃ etadavocā”ti paṭhanti,",
  "tika-s0104t0:1393_6": "taṃ na sundaraṃ sutte tathā abhāvato.",
  "tika-s0104t0:1393_7": "“Evaṃ vutte nandagopālakasutte bhagavantaṃ etadavocā”ti pana paṭhitabbaṃ tasmiṃ sutte “aññataro bhikkhu bhagavantaṃ etadavocā”ti atthassa upapattito.",
  "tika-s0104t0:1393_8": "Idañhi saṃyuttāgamavare saḷāyatanavagge saṅgītasuttaṃ.",
  "tika-s0104t0:1393_9": "Gaṅgāya vuyhamānaṃ dārukkhandhaṃ upamaṃ katvā saddhāpabbajite kulaputte desite nando gopālako “ahamimaṃ",
  "tika-s0104t0:1393_10": "paṭipattiṃ pūressāmī”ti bhagavato santike pabbajjaṃ,",
  "tika-s0104t0:1393_11": "upasampadañca gahetvā tathāpaṭipajjamāno nacirasseva arahattaṃ patto.",
  "tika-s0104t0:1393_12": "Tasmā “nandagopālakasutta”nti paññāyittha.",
  "tika-s0104t0:1393_13": "“Kiṃ nu kho bhante”tiādīni pana aññataroyeva bhikkhu avoca.",
  "tika-s0104t0:1393_14": "Vuttañhi tattha “evaṃ vutte aññataro bhikkhu bhagavantaṃ etadavoca ‘kiṃ nu kho bhante,",
  "tika-s0104t0:1393_15": "orimaṃ tīra’ntiādi”.",
  "tika-s0104t0:1394_0": "Tatrāyamattho –",
  "tika-s0104t0:1394_1": "evaṃ vutteti “sace kho bhikkhave,",
  "tika-s0104t0:1394_2": "dārukkhandho na orimaṃ tīraṃ upagacchatī”tiādinā gaṅgāya vuyhamānaṃ dārukkhandhaṃ upamaṃ katvā saddhāpabbajite kulaputte desite.",
  "tika-s0104t0:1394_3": "Bhagavantaṃ etadavocāti anusandhikusalatāya “kiṃ nu kho bhante”tiādivacanamavoca.",
  "tika-s0104t0:1394_4": "Tathāgato hi “imissaṃ parisati nisinno anusandhi kusalo atthi,",
  "tika-s0104t0:1394_5": "so maṃ pañhaṃ pucchissatī”ti ettakeneva desanaṃ niṭṭhāpesi.",
  "tika-s0104t0:1394_6": "Orimaṃ tīranti orimabhūtaṃ tīraṃ.",
  "tika-s0104t0:1394_7": "Tathā pārimaṃ tīranti.",
  "tika-s0104t0:1394_8": "Majjhe saṃsīdoti vemajjhe saṃsīdanaṃ nimmujjanaṃ.",
  "tika-s0104t0:1394_9": "Thale ussādoti jalamajjhe uṭṭhite thalasmiṃ ussārito āruḷho.",
  "tika-s0104t0:1394_10": "Manussaggāhoti manussānaṃ sambandhībhūtānaṃ,",
  "tika-s0104t0:1394_11": "manussehi vā gahaṇaṃ.",
  "tika-s0104t0:1394_12": "Tathā amanussaggāhoti āvaṭṭaggāhoti udakāvaṭṭena gahaṇaṃ.",
  "tika-s0104t0:1394_13": "Antopūtīti vakkahadayādīsu apūtikassāpi guṇānaṃ pūtibhāvena abbhantaraṃpūtīti.",
  "tika-s0104t0:1395_0": "“Atha kho aññatarassa bhikkhuno”tiādi majjhimāgamavare uparipaṇṇāsake mahāpuṇṇamasuttaṃ tatrāyamattho –",
  "tika-s0104t0:1395_1": "iti kirāti ettha kira-",
  "tika-s0104t0:1395_2": "saddo aruciyaṃ,",
  "tika-s0104t0:1395_3": "tena bhagavato yathādesitāya attasuññatāya attano aruciyabhāvaṃ dīpeti.",
  "tika-s0104t0:1395_4": "Bhoti dhammālapanaṃ,",
  "tika-s0104t0:1395_5": "ambho sabhāvadhammāti attho.",
  "tika-s0104t0:1395_6": "Yadi rūpaṃ anattā…pe…",
  "tika-s0104t0:1395_7": "viññāṇaṃ anattā.",
  "tika-s0104t0:1395_8": "Evaṃ satīti sapāṭhasesayojanā.",
  "tika-s0104t0:1395_9": "Anattakatānīti attanā na katāni,",
  "tika-s0104t0:1395_10": "anattabhūtehi vā khandhehi katāni.",
  "tika-s0104t0:1395_11": "Kamattānaṃ phusissantīti kīdisamattabhāvaṃ phusissanti.",
  "tika-s0104t0:1395_12": "Asati attani khandhānañca khaṇikattā tāni kammāni kaṃ nāma attānaṃ attano phalena phusissanti,",
  "tika-s0104t0:1395_13": "ko kammaphalaṃ paṭisaṃvedissatīti vuttaṃ hoti.",
  "tika-s0104t0:1395_14": "Tassa bhikkhuno cetoparivitakkaṃ attano cetasā ceto –",
  "tika-s0104t0:1395_15": "pariyañāṇasampayuttena sabbaññutaññāṇasampayuttena vā aññāya jānitvāti sambandho.",
  "tika-s0104t0:1396_0": "Avidvāti sutādivirahena ariyadhammassa akovidatāya apaṇḍito.",
  "tika-s0104t0:1396_1": "Vidvāti hi paṇḍitādhivacanaṃ vidati jānātīti katvā.",
  "tika-s0104t0:1396_2": "Avijjāgatoti avijjāya upagato,",
  "tika-s0104t0:1396_3": "ariyadhamme avinītatāya appahīnāvijjoti attho.",
  "tika-s0104t0:1396_4": "Taṇhādhipateyyena cetasāti “yadi ahaṃ nāma koci natthi,",
  "tika-s0104t0:1396_5": "evaṃ sati mayā katassa kammassa phalaṃ ko paṭisaṃvedeti,",
  "tika-s0104t0:1396_6": "sati pana tasmiṃ siyā kammaphalūpabhogo”ti taṇhādhipatito āgatena attavādupādānasahagatena cetasā.",
  "tika-s0104t0:1396_7": "Atidhāvitabbanti atikkamitvā dhāvitabbaṃ.",
  "tika-s0104t0:1396_8": "Idaṃ vuttaṃ hoti –",
  "tika-s0104t0:1396_9": "khaṇikattepi saṅkhārānaṃ yasmiṃ santāne kammaṃ kataṃ,",
  "tika-s0104t0:1396_10": "tattheva phalūpapattito dhammapuñjamattasseva siddhe kammaphalasambandhe ekattanayaṃ micchā gahetvā ekena kārakavedakabhūtena bhavitabbaṃ,",
  "tika-s0104t0:1396_11": "aññathā kammakammaphalānamasambandho siyāti attattaniyasuññatāpakāsanaṃ satthusāsanaṃ atikkamitabbaṃ maññeyyāti.",
  "tika-s0104t0:1396_12": "Idāni anatidhāvitabbataṃ vibhāvetuṃ “taṃ kiṃ maññathā”tiādimāha.",
  "tika-s0104t0:1397_0": "Upari desanāti desanāsamuṭṭhānadhammadīpikāya heṭṭhimadesanāya upari pavattitā desanā.",
  "tika-s0104t0:1397_1": "Desanāsamuṭṭhānadhammassa anurūpapaṭipakkhadhammappakāsanavasena duvidhesu yathānusandhīsu anurūpadhammappakāsanavasena",
  "tika-s0104t0:1397_2": "yathānusandhidassanametaṃ “upari cha abhiññā āgatā”ti.",
  "tika-s0104t0:1397_3": "Tadavasesaṃ pana sabbampi paṭipakkhadhammappakāsanavasena.",
  "tika-s0104t0:1397_4": "Majjhimāgamavare mūlapaṇṇāsakeyeva cetāni suttāni.",
  "tika-s0104t0:1397_5": "Kilesenāti “lobho cittassa upakkileso”tiādinā kilesavasena.",
  "tika-s0104t0:1397_6": "Bhaṇḍanenāti vivādena.",
  "tika-s0104t0:1397_7": "Akkhantiyāti kopena.",
  "tika-s0104t0:1397_8": "Kakacūpamāti kharapantiupamā.",
  "tika-s0104t0:1397_9": "Imasmimpīti pi-",
  "tika-s0104t0:1397_10": "saddo apekkhāyaṃ “ayampi pārājiko”tiādīsu viya,",
  "tika-s0104t0:1397_11": "sampiṇḍane vā,",
  "tika-s0104t0:1397_12": "tena yathā vatthasuttādīsu paṭipakkhadhammappakāsanavasena yathānusandhi,",
  "tika-s0104t0:1397_13": "evaṃ imasmimpi brahmajāleti apekkhanaṃ,",
  "tika-s0104t0:1397_14": "sampiṇḍanaṃ vā karoti.",
  "tika-s0104t0:1397_15": "Tathā hi niccasārādipaññāpakānaṃ diṭṭhigatānaṃ vasena uṭṭhitāyaṃ desanā niccasārādisuññatāpakāsanena niṭṭhāpitāti.",
  "tika-s0104t0:1397_16": "“Tenā”tiādinā yathāvuttasaṃvaṇṇanāya guṇaṃ dasseti.",
  "tika-s0104t0:1398_0": "Paritassitavipphanditavāravaṇṇanā",
  "tika-s0104t0:1399_0": "105- 117.",
  "tika-s0104t0:1399_1": "Mariyādavibhāgadassanatthanti diṭṭhigatikānaṃ taṇhādiṭṭhiparāmāsassa tathāgatānaṃ jānanapassanena,",
  "tika-s0104t0:1399_2": "sassatādimicchādassanassa ca sammādassanena saṅkarābhāva-",
  "tika-s0104t0:1399_3": "vibhāgappakāsanatthaṃ.",
  "tika-s0104t0:1399_4": "Taṇhādiṭṭhiparāmāsoyeva tesaṃ,",
  "tika-s0104t0:1399_5": "na tu tathāgatānamiva yathābhūtaṃ jānanapassanaṃ.",
  "tika-s0104t0:1399_6": "Taṇhādiṭṭhivipphandanamevetaṃ micchādassanavedayitaṃ,",
  "tika-s0104t0:1399_7": "na tu sotāpannassa sammādassanavedayitamiva niccalanti ca hi imāya desanāya mariyādavibhāgaṃ dasseti.",
  "tika-s0104t0:1399_8": "Tena vakkhati “yena diṭṭhiassādena…pe…",
  "tika-s0104t0:1399_9": "taṃ vedayita”nti,",
  "tika-s0104t0:1399_10": "“diṭṭhisaṅkhātena ceva…pe…",
  "tika-s0104t0:1399_11": "dassetī”ti ca.",
  "tika-s0104t0:1399_12": "“Tadapī”ti vuttattā yena somanassajātā paññapentīti attho labbhatīti dassetuṃ “yenā”tiādi vuttaṃ.",
  "tika-s0104t0:1399_13": "Sāmatthiyato hi avagatatthassevettha ta-",
  "tika-s0104t0:1399_14": "saddena parāmasanaṃ.",
  "tika-s0104t0:1399_15": "Diṭṭhiassādenāti diṭṭhiyā paccayabhūtena assādena.",
  "tika-s0104t0:1399_16": "“Diṭṭhisukhenā”tiādi tasseva vevacanaṃ.",
  "tika-s0104t0:1399_17": "Ajānantānaṃ apassantānaṃ tesaṃ bhavantānaṃ samaṇabrāhmaṇānaṃ tadapi vedayitaṃ taṇhāgatānaṃ vedayitanti sambandho.",
  "tika-s0104t0:1400_0": "“Yathābhūtadhammānaṃ sabhāva”nti ca avisesena vuttaṃ.",
  "tika-s0104t0:1400_1": "Na hi saṅkhatadhammasabhāvaṃ ajānanamattena micchā abhinivisanti.",
  "tika-s0104t0:1400_2": "Sāmaññajotanā ca visese avatiṭṭhati.",
  "tika-s0104t0:1400_3": "Tasmāyamettha visesayojanā kātabbā –",
  "tika-s0104t0:1400_4": "“sassato attā ca loko cā”ti idaṃ diṭṭhiṭṭhānaṃ evaṃgahitaṃ evaṃparāmaṭṭhaṃ evaṃgatikaṃ hoti evaṃabhisamparāyanti",
  "tika-s0104t0:1400_5": "yathābhūtamajānantānaṃ apassantānaṃ atha vā yasmiṃ vedayite avītataṇhatāya evaṃdiṭṭhigataṃ upādīyati,",
  "tika-s0104t0:1400_6": "taṃ vedayitaṃ samudayaatthaṅgamādito yathābhūtamajānantānaṃ apassantānanti.",
  "tika-s0104t0:1400_7": "Evaṃ visesayojanāya hi yathā anāvaraṇañāṇasamantacakkhūhi tathāgatānaṃ yathābhūtamettha jānanaṃ,",
  "tika-s0104t0:1400_8": "passanañca hoti,",
  "tika-s0104t0:1400_9": "na evaṃ diṭṭhigatikānaṃ,",
  "tika-s0104t0:1400_10": "atha kho tesaṃ taṇhādiṭṭhiparāmāsoyevāti imamatthaṃ imāya desanāya dassetīti pākaṭaṃ hoti.",
  "tika-s0104t0:1400_11": "Evampi cāyaṃ desanā mariyādavibhāgadassanatthaṃ jātā.",
  "tika-s0104t0:1401_0": "Vedayitanti “sassato attā ca loko cā”ti diṭṭhipaññāpanavasena pavattaṃ diṭṭhissādasukhapariyāyena vuttaṃ,",
  "tika-s0104t0:1401_1": "tadapi anubhavanaṃ.",
  "tika-s0104t0:1401_2": "Taṇhāgatānanti taṇhāya upagatānaṃ,",
  "tika-s0104t0:1401_3": "pavattānaṃ vā tadeva vuttinayena vivarati “kevalaṃ…pe…",
  "tika-s0104t0:1401_4": "vedayita”nti.",
  "tika-s0104t0:1401_5": "Tañca kho panetanti ca yathāvuttaṃ vedayitameva paccāmasati,",
  "tika-s0104t0:1401_6": "tenetaṃ dīpeti –",
  "tika-s0104t0:1401_7": "“tadapi vedayitaṃ taṇhāgatānaṃ vedayitamevā”ti vacchinditvā “tadapi vedayitaṃ paritassitavipphanditamevā”ti puna sambandho kātabboti.",
  "tika-s0104t0:1401_8": "Tadapi tāva na sampāpuṇātīti heṭṭhimaparicchedena mariyādavibhāgaṃ dassetuṃ “na sotāpannassa dassanamiva niccala”nti vuttaṃ.",
  "tika-s0104t0:1401_9": "Dassananti ca sammādassanasukhaṃ,",
  "tika-s0104t0:1401_10": "maggaphalasukhanti vuttaṃ hoti.",
  "tika-s0104t0:1401_11": "Kuto cāyamattho labbhatīti eva-",
  "tika-s0104t0:1401_12": "saddasāmatthiyato.",
  "tika-s0104t0:1401_13": "“Paritassitavipphanditamevā”ti hi vuttena maggaphalasukhaṃ viya avipphanditaṃ hutvā ekarūpe avatiṭṭhati,",
  "tika-s0104t0:1401_14": "atha kho taṃ vaṭṭāmisabhūtaṃ diṭṭhitaṇhāsallānuviddhatāya sauppīḷattā vipphanditamevāti attho āpanno hoti,",
  "tika-s0104t0:1401_15": "tenevāha “paritassitenā”tiādi.",
  "tika-s0104t0:1401_16": "Ayamettha aṭṭhakathāmuttako sasambandhanayo.",
  "tika-s0104t0:1402_0": "Evaṃ visesakāraṇato dvāsaṭṭhi diṭṭhigatāni vibhajitvā idāni avisesakāraṇato tāni dassetuṃ “tatra bhikkhave”tiādikā desanā āraddhā.",
  "tika-s0104t0:1402_1": "Sabbesañhi diṭṭhigatānaṃ vedanā, avijjā,",
  "tika-s0104t0:1402_2": "taṇhā ca avisiṭṭhakāraṇaṃ.",
  "tika-s0104t0:1402_3": "Tattha tadapīti “sassataṃ attānañca lokañca paññapentī”ti ettha yadetaṃ “sassato attā ca loko cā”ti paññāpanahetubhūtaṃ",
  "tika-s0104t0:1402_4": "sukhādibhedaṃ tividhampi vedayitaṃ,",
  "tika-s0104t0:1402_5": "tadapi yathākkamaṃ dukkhasallāniccato,",
  "tika-s0104t0:1402_6": "avisesena samudayatthaṅgamassādādīnavanissaraṇato vā yathābhūtamajānantānaṃ apassantānaṃ hoti,",
  "tika-s0104t0:1402_7": "tato eva ca sukhādipatthanāsambhavato,",
  "tika-s0104t0:1402_8": "taṇhāya ca upagatattā taṇhāgatānaṃ taṇhāparitassitena diṭṭhivipphanditameva diṭṭhicalanameva.",
  "tika-s0104t0:1402_9": "“Asati attani ko vedanaṃ anubhavatī”ti kāyavacīdvāresu diṭṭhiyā copanappattimattameva,",
  "tika-s0104t0:1402_10": "na pana diṭṭhiyā paññapetabbo koci dhammo sassato atthīti adhippāyoti.",
  "tika-s0104t0:1402_11": "Ekaccasassatādīsupi esa nayo.",
  "tika-s0104t0:1403_0": "Phassapaccayavāravaṇṇanā",
  "tika-s0104t0:1404_0": "118.",
  "tika-s0104t0:1404_1": "Paramparapaccayadassanatthanti yaṃ diṭṭhiyā mūlakāraṇaṃ,",
  "tika-s0104t0:1404_2": "tassāpi kāraṇaṃ,",
  "tika-s0104t0:1404_3": "puna tassapi kāraṇanti evaṃ paccayaparamparadassanatthaṃ.",
  "tika-s0104t0:1404_4": "Yena hi taṇhāparitassitena etāni diṭṭhigatāni pavattanti,",
  "tika-s0104t0:1404_5": "tassa vedayitaṃ paccayo,",
  "tika-s0104t0:1404_6": "vedayitassāpi phasso paccayoti evaṃ paccayaparamparavibhāvinī ayaṃ desanā.",
  "tika-s0104t0:1404_7": "Kimatthiyaṃ pana paccayaparamparadassananti ce?",
  "tika-s0104t0:1404_8": "Atthantaraviññāpanatthaṃ.",
  "tika-s0104t0:1404_9": "Tena hi yathā diṭṭhisaṅkhāto paññāpanadhammo,",
  "tika-s0104t0:1404_10": "tappaccayadhammā ca yathāsakaṃ paccayavaseneva uppajjanti,",
  "tika-s0104t0:1404_11": "na paccayehi vinā,",
  "tika-s0104t0:1404_12": "evaṃ paññapetabbadhammāpi rūpavedanādayo,",
  "tika-s0104t0:1404_13": "na ettha koci sassato attā vā loko vāti evamatthantaraṃ viññāpitaṃ hoti.",
  "tika-s0104t0:1404_14": "Taṇhādiṭṭhipariphanditaṃ tadapi vedayitaṃ diṭṭhikāraṇabhūtāya taṇhāya paccayabhūtaṃ phassapaccayā hotīti attho.",
  "tika-s0104t0:1405_0": "131.",
  "tika-s0104t0:1405_1": "Tassa paccayassāti tassa phassasaṅkhātassa paccayassa.",
  "tika-s0104t0:1405_2": "Diṭṭhivedayite diṭṭhiyā paccayabhūte vedayite,",
  "tika-s0104t0:1405_3": "phassapadhānehi attano paccayehi nipphādetabbe.",
  "tika-s0104t0:1405_4": "Sādhetabbe cetaṃ bhummaṃ.",
  "tika-s0104t0:1405_5": "Balavabhāvadassanatthanti balavakāraṇabhāvadassanatthaṃ.",
  "tika-s0104t0:1405_6": "Tathā hi vināpi cakkhādivatthūhi,",
  "tika-s0104t0:1405_7": "sampayuttadhammehi ca kehici vedanā uppajjati,",
  "tika-s0104t0:1405_8": "na pana kadācipi phassena vinā,",
  "tika-s0104t0:1405_9": "tasmā phasso vedanāya balavakāraṇaṃ.",
  "tika-s0104t0:1405_10": "Na kevalaṃ vedanāya eva,",
  "tika-s0104t0:1405_11": "atha kho sesasampayuttadhammānampi.",
  "tika-s0104t0:1405_12": "Sannihitopi hi visayo sace cittuppādo phusanākāravirahito hoti,",
  "tika-s0104t0:1405_13": "na tassa ārammaṇapaccayo bhavatīti phasso sabbesampi sampayuttadhammānaṃ visesapaccayo.",
  "tika-s0104t0:1405_14": "Tathā hi bhagavatā dhammasaṅgaṇīpakaraṇe cittuppādaṃ vibhajantena “phasso hotī”ti phassasseva paṭhamamuddharaṇaṃ kataṃ,",
  "tika-s0104t0:1405_15": "vedanāya pana sātisayamadhiṭṭhānapaccayo eva.",
  "tika-s0104t0:1405_16": "“Paṭisaṃvedissantī”ti vuttattā “tadapī”ti etthādhikāroti āha “taṃ vedayita”nti.",
  "tika-s0104t0:1405_17": "Gamyamānatthassa vā-",
  "tika-s0104t0:1405_18": "saddassa payogaṃ pati kāmacārattā, lopattā,",
  "tika-s0104t0:1405_19": "sesattāpi ca esa na payutto.",
  "tika-s0104t0:1405_20": "Evamīdisesu.",
  "tika-s0104t0:1405_21": "Hoti cettha –",
  "tika-s0104t0:1406_0": "“Gamyamānādhikārato, lopato sesato cāti;",
  "tika-s0104t0:1407_0": "Kāraṇehi catūhipi, na katthaci ravo yutto”ti.",
  "tika-s0104t0:1408_0": "“Yathā hī”tiādinā phassassa balavakāraṇatādassanena tadatthaṃ samattheti.",
  "tika-s0104t0:1408_1": "Tattha patatoti patantassa.",
  "tika-s0104t0:1408_2": "Thūṇāti upatthambhakadārussetaṃ adhivacanaṃ.",
  "tika-s0104t0:1409_0": "Diṭṭhigatikādhiṭṭhānavaṭṭakathāvaṇṇanā",
  "tika-s0104t0:1410_0": "144.",
  "tika-s0104t0:1410_1": "Kiñcāpi imasmiṃ ṭhāne pāḷiyaṃ vedayitamanāgataṃ,",
  "tika-s0104t0:1410_2": "heṭṭhā pana tīsupi vāresu adhikatattā,",
  "tika-s0104t0:1410_3": "upari ca “phussa phussa paṭisaṃvedentī”ti vakkhamānattā vedayitamevettha padhānanti āha “sabbadiṭṭhivedayitāni sampiṇḍetī”ti.",
  "tika-s0104t0:1410_4": "“Yepi te”ti tattha tattha āgatassa ca pi-",
  "tika-s0104t0:1410_5": "saddassa atthaṃ sandhāya “sampiṇḍetī”ti vuttaṃ.",
  "tika-s0104t0:1410_6": "Ye te samaṇabrāhmaṇā sassatavādā…pe…",
  "tika-s0104t0:1410_7": "sabbepi te chahi phassāyatanehi phussa phussa paṭisaṃvedentīti hi vedayitakiriyāvasena taṃtaṃdiṭṭhigatikānaṃ",
  "tika-s0104t0:1410_8": "sampiṇḍitattā vedayitasampiṇḍanameva jātaṃ.",
  "tika-s0104t0:1410_9": "Sabbampi hi vākyaṃ kiriyāpadhānanti.",
  "tika-s0104t0:1410_10": "Upari phasse pakkhipanatthāyāti “chahi phassāyatanehī”ti vutte upari phasse pakkhipanatthaṃ,",
  "tika-s0104t0:1410_11": "pakkhipanañcettha vedayitassa phassapaccayatādassanameva.",
  "tika-s0104t0:1410_12": "“Chahi phassāyatanehi phussa phussa paṭisaṃvedentī”ti iminā hi chahi ajjhattikāyatanehi chaḷārammaṇapaṭisaṃvedanaṃ",
  "tika-s0104t0:1410_13": "ekantato chaphassahetukamevāti dassitaṃ hoti,",
  "tika-s0104t0:1410_14": "tena vuttaṃ “sabbe te”tiādi.",
  "tika-s0104t0:1411_0": "Kambojoti evaṃnāmakaṃ raṭṭhaṃ.",
  "tika-s0104t0:1411_1": "Tathā dakkhiṇāpatho.",
  "tika-s0104t0:1411_2": "“Sañjātiṭṭhāne”ti iminā sañjāyanti etthāti adhikaraṇattho sañjāti-",
  "tika-s0104t0:1411_3": "saddoti dasseti.",
  "tika-s0104t0:1411_4": "Evaṃ samosaraṇa- saddo. Āyatana-",
  "tika-s0104t0:1411_5": "saddopi tadubhayatthe.",
  "tika-s0104t0:1411_6": "Āyataneti samosaraṇabhūte catumahāpathe.",
  "tika-s0104t0:1411_7": "Nanti mahānigrodharukkhaṃ.",
  "tika-s0104t0:1411_8": "Idañhi aṅguttarāgame pañcanipāte saddhānisaṃsasuttapadaṃ.",
  "tika-s0104t0:1411_9": "Tattha ca seyyathāpi bhikkhave subhūmiyaṃ catumahāpathe mahānigrodho samantā pakkhīnaṃ paṭisaraṇaṃ hotī”ti tanniddeso vutto.",
  "tika-s0104t0:1411_10": "Sati satiāyataneti satisaṅkhāte kāraṇe vijjamāne,",
  "tika-s0104t0:1411_11": "tatra tatreva sakkhitabbataṃ pāpuṇātīti attho.",
  "tika-s0104t0:1411_12": "Āyatanti ettha phalāni tadāyattavuttitāya pavattanti,",
  "tika-s0104t0:1411_13": "āyabhūtaṃ vā attano phalaṃ tanoti pavattetīti āyatanaṃ, kāraṇaṃ.",
  "tika-s0104t0:1411_14": "Sammantīti upasammanti assāsaṃ janenti. Āyatana-",
  "tika-s0104t0:1411_15": "saddo aññesu viya na ettha atthantarāvabodhakoti āha “paṇṇattimatte”ti,",
  "tika-s0104t0:1411_16": "tathā tathā paññattimatteti attho.",
  "tika-s0104t0:1411_17": "Rukkhagacchasamūhe paṇṇattimatte hi araññavohāro,",
  "tika-s0104t0:1411_18": "araññameva ca araññāyatananti.",
  "tika-s0104t0:1411_19": "Atthattayepīti ettha pi-",
  "tika-s0104t0:1411_20": "saddena ākaranivāsādhiṭṭhānatthe sampiṇḍeti.",
  "tika-s0104t0:1411_21": "“Hiraññāyatanaṃ suvaṇṇāyatana”ntiādīsu hi ākare,",
  "tika-s0104t0:1411_22": "“issarāyatanaṃ vāsudevāyatana”ntiādīsu nivāse,",
  "tika-s0104t0:1411_23": "“kammāyatanaṃ sippāyatana”ntiādīsu adhiṭṭhāne pavattati,",
  "tika-s0104t0:1411_24": "nissayeti attho.",
  "tika-s0104t0:1412_0": "Āyatanti ettha ākaronti,",
  "tika-s0104t0:1412_1": "nivasanti,",
  "tika-s0104t0:1412_2": "adhiṭṭhahantīti yathākkamaṃ vacanattho.",
  "tika-s0104t0:1412_3": "Cakkhādīsu ca phassādayo ākiṇṇā,",
  "tika-s0104t0:1412_4": "tāni ca nesaṃ vāso,",
  "tika-s0104t0:1412_5": "adhiṭṭhānañca nissayapaccayabhāvato.",
  "tika-s0104t0:1412_6": "Tasmā tadetampi atthattayamidha yujjatiyeva.",
  "tika-s0104t0:1412_7": "Kathaṃ yujjatīti āha “cakkhādīsu hī”tiādi.",
  "tika-s0104t0:1412_8": "Phasso vedanā saññā cetanā cittanti ime phassapañcamakā dhammā upalakkhaṇavasena vuttā aññesampi taṃsampayuttadhammānaṃ āyatanabhāvato,",
  "tika-s0104t0:1412_9": "padhānavasena vā.",
  "tika-s0104t0:1412_10": "Tathā hi cittuppādaṃ vibhajantena bhagavatā teyeva “phasso hoti, vedanā, saññā, cetanā,",
  "tika-s0104t0:1412_11": "cittaṃ hotī”ti paṭhamaṃ vibhattā.",
  "tika-s0104t0:1412_12": "Sañjāyanti tannissayārammaṇabhāvena tattheva uppattito.",
  "tika-s0104t0:1412_13": "Samosaranti tattha tattha vatthudvārārammaṇabhāvena samosaraṇato.",
  "tika-s0104t0:1412_14": "Tāni ca nesaṃ kāraṇaṃ tesamabhāve abhāvato.",
  "tika-s0104t0:1412_15": "Ayaṃ pana yathāvutto sañjātidesādiattho ruḷhivaseneva tattha tattha niruḷhatāya eva pavattattāti ācariyaānandattherena vuttaṃ.",
  "tika-s0104t0:1412_16": "Ayaṃ pana padatthavivaraṇamukhena pavatto attho –",
  "tika-s0104t0:1412_17": "āyatanato,",
  "tika-s0104t0:1412_18": "āyānaṃ tananato,",
  "tika-s0104t0:1412_19": "āyatassa ca nayanato āyatanaṃ.",
  "tika-s0104t0:1412_20": "Cakkhādīsu hi taṃtaṃdvārārammaṇā cittacetasikā dhammā sena sena anubhavanādikiccena āyatanti uṭṭhahanti ghaṭenti vāyamanti,",
  "tika-s0104t0:1412_21": "āyabhūte ca dhamme etāni tanonti vitthārenti,",
  "tika-s0104t0:1412_22": "āyatañca saṃsāradukkhaṃ nayanti pavattentīti.",
  "tika-s0104t0:1412_23": "Iti iminā nayenāti ettha ādiatthena iti saddena “sotaṃ paṭiccā”tiādipāḷiṃ saṅgaṇhāti.",
  "tika-s0104t0:1413_0": "Tattha tiṇṇanti cakkhupasādarūpārammaṇacakkhuviññāṇādīnaṃ tiṇṇaṃ visayindriyaviññāṇānaṃ.",
  "tika-s0104t0:1413_1": "Tesaṃ samāgamanabhāvena gahetabbato “phasso saṅgatī”ti vutto.",
  "tika-s0104t0:1413_2": "Tathā hi so “sannipātapaccupaṭṭhāno”ti vuccati.",
  "tika-s0104t0:1413_3": "Iminā nayena āropetvāti sambandho.",
  "tika-s0104t0:1413_4": "Tena imamatthaṃ dasseti –",
  "tika-s0104t0:1413_5": "yathā “cakkhuṃpaṭicca…pe…",
  "tika-s0104t0:1413_6": "phasso”ti etasmiṃ sutte vijjamānesupi saññādīsu sampayuttadhammesu vedanāya padhānakāraṇabhāvadassanatthaṃ phassasīsena desanā katā,",
  "tika-s0104t0:1413_7": "evamidhāpi “phassapaccayā vedanā”tiādinā phassaṃ ādiṃ katvā aparantapaṭisandhānena paccayaparamparaṃ",
  "tika-s0104t0:1413_8": "dassetuṃ “chahi phassāyatanehī”ti ca “phussa phussā”ti ca phassasīsena desanā katāti.",
  "tika-s0104t0:1413_9": "Phassāyatanādīnīti ādi-",
  "tika-s0104t0:1413_10": "saddena “phussa phussā”ti vacanaṃ saṅgaṇhāti.",
  "tika-s0104t0:1414_0": "“Kiñcāpī”tiādinā saddamattato codanālesaṃ dassetvā “tathāpī”tiādinā atthato taṃ pariharati.",
  "tika-s0104t0:1414_1": "Na āyatanāni phusanti rūpānamanārammaṇabhāvato.",
  "tika-s0104t0:1414_2": "Phasso arūpadhammo visamāno ekadesena ārammaṇaṃ analliyamānopi phusanākārena pavatto phusanto viya hotīti āha “phassova taṃ taṃ ārammaṇaṃ phusatī”ti.",
  "tika-s0104t0:1414_3": "Teneva so “phusanalakkhaṇo,",
  "tika-s0104t0:1414_4": "saṅghaṭṭanaraso”ti ca vuccati.",
  "tika-s0104t0:1414_5": "“Chahi phassāyatanehi phussa phussā”ti aphusanakiccānipi nissitavohārena phusanakiccāni katvā dassanameva",
  "tika-s0104t0:1414_6": "phasse upanikkhipanaṃ nāma yathā “mañcā ghosantī”ti.",
  "tika-s0104t0:1414_7": "Upanikkhipitvāti hi phusanakiccāropanavasena phassasmiṃ pavesetvāti attho.",
  "tika-s0104t0:1414_8": "Phassagatikāni katvā phassupacāraṃ āropetvāti vuttaṃ hoti.",
  "tika-s0104t0:1414_9": "Upacāro nāma vohāramattaṃ,",
  "tika-s0104t0:1414_10": "na tena atthasiddhi ataṃsabhāvato.",
  "tika-s0104t0:1414_11": "Atthasijjhanako pana taṃsabhāvoyeva attho gahetabboti dassetuṃ “tasmā”tiādimāha. Yathāhu –",
  "tika-s0104t0:1415_0": "“Atthañhi nātho saraṇaṃ avoca,",
  "tika-s0104t0:1416_0": "Na byañjanaṃ lokahito mahesī”ti.",
  "tika-s0104t0:1417_0": "Attano paccayabhūtānaṃ channaṃ phassānaṃ vasena cakkhusamphassajā yāva manosamphassajāti saṅkhepato chabbidhaṃ",
  "tika-s0104t0:1417_1": "sandhāya “chaphassāyatanasambhavā vedanā”ti vuttaṃ.",
  "tika-s0104t0:1417_2": "Vitthārato pana –",
  "tika-s0104t0:1418_0": "“Phassato chabbidhāpetā, upavicārabhedato;",
  "tika-s0104t0:1419_0": "Tidhā nissitato dvīhi, tidhā kālena vaḍḍhitā”ti. –",
  "tika-s0104t0:1420_0": "Aṭṭhasatapariyāye vuttanayena aṭṭhasatappabhedā.",
  "tika-s0104t0:1420_1": "Mahāvihāravāsino cettha yathā viññāṇaṃ nāmarūpaṃ saḷāyatanaṃ,",
  "tika-s0104t0:1420_2": "evaṃ phassaṃ,",
  "tika-s0104t0:1420_3": "vedanañca paccayapaccayuppannampi sasantatipariyāpannaṃ dīpento vipākameva icchanti,",
  "tika-s0104t0:1420_4": "aññe pana yathā tathā vā paccayabhāvo sati na sakkā vajjetunti sabbameva icchanti.",
  "tika-s0104t0:1420_5": "Sāti yathāvuttappabhedā vedanā.",
  "tika-s0104t0:1420_6": "Rūpataṇhādibhedāyāti “seṭṭhiputto brāhmaṇaputto”ti pitunāmavasena viya ārammaṇanāmavasena vuttāya rūpataṇhā yāva dhammataṇhāti saṅkhepato chabbidhāya.",
  "tika-s0104t0:1420_7": "Vitthārato pana –",
  "tika-s0104t0:1421_0": "“Rūpataṇhādikā kāma-taṇhādīhi tidhā puna;",
  "tika-s0104t0:1422_0": "Santānato dvidhā kāla-bhedena guṇitā siyu”nti. –",
  "tika-s0104t0:1423_0": "Evaṃ vuttaaṭṭhasatappabhedāya.",
  "tika-s0104t0:1423_1": "Upanissayakoṭiyāti upanissayasīsena.",
  "tika-s0104t0:1423_2": "Kasmā panettha upanissayapaccayova uddhaṭo,",
  "tika-s0104t0:1423_3": "nanu sukhā vedanā,",
  "tika-s0104t0:1423_4": "adukkhamasukhā ca taṇhāya ārammaṇamattaārammaṇādhipatiārammaṇūpanissayapakatūpanissayavasena catudhā paccayo,",
  "tika-s0104t0:1423_5": "dukkhā ca ārammaṇamattapakatūpanissayavasena dvidhāti?",
  "tika-s0104t0:1423_6": "Saccametaṃ,",
  "tika-s0104t0:1423_7": "upanissaye eva pana taṃ sabbampi antogadhanti evamuddhaṭo.",
  "tika-s0104t0:1423_8": "Yuttaṃ tāva ārammaṇūpanissayassa upanissayasāmaññato upanissaye antogadhatā,",
  "tika-s0104t0:1423_9": "kathaṃ pana ārammaṇamattaārammaṇādhipatīnaṃ tattha antogadhabhāvo siyāti?",
  "tika-s0104t0:1423_10": "Tesampi ārammaṇasāmaññato ārammaṇūpanissayena saṅgahitattā ārammaṇūpanissayavasamodhānabhūteva upanissaye eva antogadhatā hoti.",
  "tika-s0104t0:1423_11": "Etadatthameva hi sandhāya “upanissayenā”ti avatvā “upanissayakoṭiyā”ti vuttaṃ.",
  "tika-s0104t0:1423_12": "Siddhe hi satyārambho niyamāya vā hoti atthantaraviññāpanāya vāti.",
  "tika-s0104t0:1423_13": "Evamīdisesu.",
  "tika-s0104t0:1424_0": "Catubbidhassāti kāmupādānaṃ yāva attavādupādānanti catubbidhassa.",
  "tika-s0104t0:1424_1": "Nanu ca taṇhāva kāmupādānaṃ,",
  "tika-s0104t0:1424_2": "kathaṃ sāyeva tassa paccayo siyāti? Saccaṃ,",
  "tika-s0104t0:1424_3": "purimataṇhāya pana upanissayapaccayena pacchimataṇhāya daḷhabhāvato purimāyeva taṇhā pacchimāya paccayo bhavati.",
  "tika-s0104t0:1424_4": "Taṇhādaḷhattameva hi “kāmupādānaṃ upāyāso upakaṭṭhā”tiādīsu viya upa-",
  "tika-s0104t0:1424_5": "saddassa daḷhatthe pavattanato.",
  "tika-s0104t0:1424_6": "Apica dubbalā taṇhā taṇhāyeva,",
  "tika-s0104t0:1424_7": "balavatī taṇhā kāmupādānaṃ.",
  "tika-s0104t0:1424_8": "Atha vā apattavisayapatthanā taṇhā tamasi corānaṃ hatthapasāraṇaṃ viya,",
  "tika-s0104t0:1424_9": "sampattavisayaggahaṇaṃ kāmupādānaṃ corānaṃ hatthagatabhaṇḍaggahaṇaṃ viya.",
  "tika-s0104t0:1424_10": "Appicchatāpaṭipakkhā taṇhā.",
  "tika-s0104t0:1424_11": "Santuṭṭhitāpaṭipakkhaṃ kāmupādānaṃ.",
  "tika-s0104t0:1424_12": "Pariyesanadukkhamūlaṃ taṇhā,",
  "tika-s0104t0:1424_13": "ārakkhadukkhamūlaṃ kāmupādānaṃ.",
  "tika-s0104t0:1424_14": "Ayampi tesaṃ viseso kecivādavasena ācariyadhammapālattherena dassito purimanayasseva visuddhimagge sakavādabhāvena vuttattā.",
  "tika-s0104t0:1425_0": "Asahajātassa upādānassa upanissayakoṭiyā,",
  "tika-s0104t0:1425_1": "sahajātassa pana sahajātakoṭiyāti yathālābhamattho gahetabbo.",
  "tika-s0104t0:1425_2": "Tattha asahajātā anantaraniruddhā anantarasamanantaraanantarūpanissayanatthivigatāsevanapaccayehi chadhā paccayo.",
  "tika-s0104t0:1425_3": "Ārammaṇabhūtā pana ārammaṇamattaārammaṇādhipatiārammaṇūpanissayehi tidhā,",
  "tika-s0104t0:1425_4": "taṃ sabbampi vuttanayena upanissayeneva saṅgahetvā “upanissayakoṭiyā”ti vuttaṃ.",
  "tika-s0104t0:1425_5": "Yasmā ca taṇhāya rūpādīni assādetvā kāmesu pātabyataṃ āpajjati,",
  "tika-s0104t0:1425_6": "tasmā taṇhā kāmupādānassa upanissayakoṭiyā paccayo.",
  "tika-s0104t0:1425_7": "Tathā rūpādibhede sammūḷho “natthi dinna”ntiādinā micchādassanaṃ,",
  "tika-s0104t0:1425_8": "saṃsārato muccitukāmo asuddhimagge suddhimaggaparāmasanaṃ,",
  "tika-s0104t0:1425_9": "khandhesu attattaniyagāhabhūtaṃ sakkāyadassanañca gaṇhāti.",
  "tika-s0104t0:1425_10": "Tasmā itaresampi tiṇṇaṃ taṇhā upanissayakoṭiyā paccayoti daṭṭhabbaṃ.",
  "tika-s0104t0:1425_11": "Sahajātā pana sahajātaaññamaññanissayasampayuttaatthiavigatahetuvasena sattadhā sahajātānaṃ paccayo.",
  "tika-s0104t0:1425_12": "Tampi sabbaṃ sahajātapaccayeneva saṅgahetvā “sahajātakoṭiyā”ti vuttaṃ.",
  "tika-s0104t0:1426_0": "Bhavassāti kammabhavassa ceva upapattibhavassa ca.",
  "tika-s0104t0:1426_1": "Tattha cetanādisaṅkhātaṃ sabbaṃ bhavagāmikammaṃ kammabhavo.",
  "tika-s0104t0:1426_2": "Kāmabhavādinavavidho upapattibhavo.",
  "tika-s0104t0:1426_3": "Tesu upapattibhavassa catubbidhampi upādānaṃ upapattibhavahetubhūtassa kammabhavassa kāraṇabhāvato,",
  "tika-s0104t0:1426_4": "tassa ca sahāyabhāvūpagamanato pakatūpanissayavasena paccayo.",
  "tika-s0104t0:1426_5": "Kammārammaṇakaraṇakāle pana kammasahajātamupādānaṃ upapattibhavassa ārammaṇavasena paccayo.",
  "tika-s0104t0:1426_6": "Kammabhavassa pana sahajātassa sahajātamupādānaṃ sahajātaaññamaññanissayasampayuttaatthiavigatavasena ceva hetumaggavasena ca anekadhā paccayo.",
  "tika-s0104t0:1426_7": "Asahajātassa pana anantarassa asahajātamupādānaṃ anantarasamanantaraanantarūpanissayanatthivigatāsevanavasena,",
  "tika-s0104t0:1426_8": "itarassa ca nānantarassa pakatūpanissayavasena,",
  "tika-s0104t0:1426_9": "sammasanādikālesu ārammaṇādivasena ca paccayo.",
  "tika-s0104t0:1426_10": "Tattha anantarādike upanissayapaccaye,",
  "tika-s0104t0:1426_11": "sahajātādike ca sahajātapaccaye pakkhipitvā tathāti vuttaṃ,",
  "tika-s0104t0:1426_12": "rūpūpahārattho vā hesa anukaḍḍhanattho vā.",
  "tika-s0104t0:1426_13": "Tena hi upanissayakoṭiyā ceva sahajātakoṭiyā cāti atthaṃ dasseti.",
  "tika-s0104t0:1427_0": "Bhavo jātiyāti ettha bhavoti kammabhavo adhippeto.",
  "tika-s0104t0:1427_1": "So hi jātiyā paccayo,",
  "tika-s0104t0:1427_2": "na upapattibhavo.",
  "tika-s0104t0:1427_3": "Jātiyeva hi upapattibhavoti,",
  "tika-s0104t0:1427_4": "sā ca paṭhamābhinibbattakhandhā.",
  "tika-s0104t0:1427_5": "Tena vuttaṃ “jātīti panettha savikārā pañcakkhandhā daṭṭhabbā”ti,",
  "tika-s0104t0:1427_6": "tenāyaṃ codanā nivattitā “nanu jātipi bhavoyeva,",
  "tika-s0104t0:1427_7": "kathaṃ so jātiyā paccayo”ti,",
  "tika-s0104t0:1427_8": "kathaṃ panetaṃ jānitabbaṃ “kammabhavo jātiyā paccayo”ti ce?",
  "tika-s0104t0:1427_9": "Bāhirapaccayasamattepi kammavaseneva hīnapaṇītādivisesadassanato.",
  "tika-s0104t0:1427_10": "Yathāha bhagavā “kammaṃ satte vibhajati yadidaṃ hīnapaṇītatāyā”ti savikārāti nibbattivikārena savikārā,",
  "tika-s0104t0:1427_11": "na aññehi,",
  "tika-s0104t0:1427_12": "te ca atthato upapattibhavoyeva,",
  "tika-s0104t0:1427_13": "so eva ca tassa kāraṇaṃ bhavitumayutto taṇhāya kāmupādānassa paccayabhāve viya purimapacchimādivisesānamasambhavato,",
  "tika-s0104t0:1427_14": "tasmā kammabhavoyeva upapattibhavasaṅkhātāya jātiyā kammapaccayena ceva pakatūpanissayapaccayena ca paccayoti",
  "tika-s0104t0:1427_15": "atthaṃ dassetuṃ “kammapaccayaṃ upanissayeneva saṅgahetvā upanissayakoṭiyā paccayo”ti vuttaṃ.",
  "tika-s0104t0:1427_16": "Yasmā pana jātiyā sati jarāmaraṇaṃ,",
  "tika-s0104t0:1427_17": "jarāmaraṇādinā phuṭṭhassa ca bālassa sokādayo sambhavanti, nāsati,",
  "tika-s0104t0:1427_18": "tasmā jātijarāmaraṇādīnaṃ upanissayavasena paccayoti āha “jāti…pe…",
  "tika-s0104t0:1427_19": "paccayo”ti vitthārato atthavinicchayassa akatattā,",
  "tika-s0104t0:1427_20": "sahajātūpanissayasīseneva paccayavicāraṇāya ca,",
  "tika-s0104t0:1427_21": "dassitattā,",
  "tika-s0104t0:1427_22": "aṅgādividhānassa ca anāmaṭṭhattā “ayamettha saṅkhepo”tiādi vuttaṃ.",
  "tika-s0104t0:1427_23": "Mahāvisayattā paṭiccasamuppādavicāraṇāya niravasesā ayaṃ kuto laddhabbāti codanamapaneti “vitthārato”tiādinā.",
  "tika-s0104t0:1427_24": "“Idha panassā”tiādinā pāḷiyampi paṭiccasamuppādakathā ekadeseneva kathitāti dasseti.",
  "tika-s0104t0:1427_25": "Tattha idhāti imasmiṃ brahmajāle.",
  "tika-s0104t0:1427_26": "Assāti paṭiccasamuppādassa.",
  "tika-s0104t0:1427_27": "Payojanamattamevāti diṭṭhiyā kāraṇabhūtavedanāvasena ekadesamattaṃ payojanameva.",
  "tika-s0104t0:1427_28": "“Mattamevā”ti hi avadhāraṇatthe pariyāyavacanaṃ “appaṃ vassasataṃ āyu,",
  "tika-s0104t0:1427_29": "idānetarahi vijjatī”tiādīsu viya aññamaññatthāvabodhanavasena sapayojanattā, matta-",
  "tika-s0104t0:1427_30": "saddo vā pamāṇe,",
  "tika-s0104t0:1427_31": "payojanasaṅkhātaṃ pamāṇameva,",
  "tika-s0104t0:1427_32": "na taduttarīti attho. “Matta-",
  "tika-s0104t0:1427_33": "saddo avadhāraṇe eva-",
  "tika-s0104t0:1427_34": "saddo sanniṭṭhāne”tipi vadanti.",
  "tika-s0104t0:1427_35": "Evaṃ sabbattha.",
  "tika-s0104t0:1427_36": "Hoti cettha –",
  "tika-s0104t0:1428_0": "“Mattamevāti ekatthaṃ, mattapadaṃ pamāṇake;",
  "tika-s0104t0:1429_0": "Mattāvadhāraṇe vā, sanniṭṭhānamhi cetara”nti.",
  "tika-s0104t0:1430_0": "Ekadesenevidha pāḷiyaṃ kathitattā paṭiccasamuppādassa tathā kathane saddhiṃ udāharaṇena kāraṇaṃ dassento “bhagavā hī”tiādimāha.",
  "tika-s0104t0:1430_1": "Tena imamadhippāyaṃ dasseti “vaṭṭakathaṃ kathento bhagavā avijjā- taṇhā-",
  "tika-s0104t0:1430_2": "diṭṭhīnamaññatarasīsena kathesi,",
  "tika-s0104t0:1430_3": "tesu idha diṭṭhisīseneva kathento vedanāya diṭṭhiyā balavakāraṇattā vedanāmūlakaṃ ekadesameva paṭiccasamuppādaṃ kathesī”ti.",
  "tika-s0104t0:1430_4": "Etāni ca suttāni aṅguttaranikāye dasanipāte tattha purimakoṭi na paññāyatīti asukassa nāma sammāsambuddhassa,",
  "tika-s0104t0:1430_5": "cakkavattino vā kāle avijjā uppannā,",
  "tika-s0104t0:1430_6": "na tato pubbeti evaṃ avijjāya purimo ādimariyādo appaṭihatassa mama sabbaññutaññāṇassāpi na paññāyati tatā mariyādassa avijjamānattāti attho.",
  "tika-s0104t0:1430_7": "Evañcetanti iminā mariyādābhāvena ayaṃ avijjā kāmaṃ vuccati.",
  "tika-s0104t0:1430_8": "Atha ca panāti evaṃ kālaniyamena mariyādābhāvena vuccamānāpi.",
  "tika-s0104t0:1430_9": "Idappaccayāti imasmā pañcanīvaraṇasaṅkhātapaccayā avijjā sambhavatīti evaṃ dhammaniyāmena avijjāya koṭi paññāyatīti attho.",
  "tika-s0104t0:1430_10": "“Ko cāhāro avijjāya,",
  "tika-s0104t0:1430_11": "‘pañca nīvaraṇā’ tissa vacanīya”nti hi tattheva vuttaṃ,",
  "tika-s0104t0:1430_12": "ṭīkāyaṃ pana “āsavapaccayā”ti āha,",
  "tika-s0104t0:1430_13": "taṃ udāharaṇasuttena na sameti.",
  "tika-s0104t0:1430_14": "Ayaṃ paccayo idappaccayo ma-",
  "tika-s0104t0:1430_15": "kārassa da-",
  "tika-s0104t0:1430_16": "kārādesavasena.",
  "tika-s0104t0:1430_17": "Saddavidū pana “īdisassa payogassa dissanato ida-",
  "tika-s0104t0:1430_18": "saddoyeva pakatī”ti vadanti,",
  "tika-s0104t0:1430_19": "ayuttamevetaṃ vaṇṇavikārādivasena nānāpayogassa dissamānattā.",
  "tika-s0104t0:1430_20": "Yathā hi vaṇṇavikārena “amū”ti vuttepi “asū”ti dissati,",
  "tika-s0104t0:1430_21": "“imesū”ti vuttepi “esū”ti,",
  "tika-s0104t0:1430_22": "evamidhāpi vaṇṇavikāro ca vākye viya samāsepi labbhateva yathā “jānipati tudampatī”ti.",
  "tika-s0104t0:1430_23": "Kimettha vattabbaṃ,",
  "tika-s0104t0:1430_24": "pabhinnapaṭisambhidena āyasmatā mahākaccāyanattherena vuttameva pamāṇanti daṭṭhabbaṃ.",
  "tika-s0104t0:1431_0": "Bhavataṇhāyāti bhavasaññojanabhūtāya taṇhāya.",
  "tika-s0104t0:1431_1": "Idappaccayāti imasmā avijjāpaccayā.",
  "tika-s0104t0:1431_2": "“Ko cāhāro bhavataṇhāya,",
  "tika-s0104t0:1431_3": "‘avijjā’ tissa vacanīya”nti hi vuttaṃ.",
  "tika-s0104t0:1431_4": "Bhavadiṭṭhiyāti sassatadiṭṭhiyā.",
  "tika-s0104t0:1431_5": "Idappaccayāti idha pana vedanāpaccayātveva attho.",
  "tika-s0104t0:1431_6": "Nanu diṭṭhiyo eva kathetabbā,",
  "tika-s0104t0:1431_7": "kimatthiyaṃ pana paṭiccasamuppādakathananti anuyogenāha “tenā”tiādi.",
  "tika-s0104t0:1431_8": "Idaṃ vuttaṃ hoti –",
  "tika-s0104t0:1431_9": "anulomena paṭiccasamuppādakathā nāma vaṭṭakathā,",
  "tika-s0104t0:1431_10": "taṃ kathaneneva bhagavā ete diṭṭhigatikā yāvidaṃ micchādassanaṃ na paṭinissajjanti,",
  "tika-s0104t0:1431_11": "tāva iminā paccayaparamparena vaṭṭeyeva nimujjantīti dassesīti.",
  "tika-s0104t0:1431_12": "Ito bhavādito.",
  "tika-s0104t0:1431_13": "Ettha bhavādīsu.",
  "tika-s0104t0:1431_14": "Esa nayo sesapadadvayepi.",
  "tika-s0104t0:1431_15": "Iminā apariyantaṃ aparāparuppattiṃ dasseti.",
  "tika-s0104t0:1431_16": "Vipannaṭṭhāti vividhena nāsitā.",
  "tika-s0104t0:1432_0": "Vivaṭṭakathādivaṇṇanā",
  "tika-s0104t0:1433_0": "145.",
  "tika-s0104t0:1433_1": "Diṭṭhigatikādhiṭṭhānanti diṭṭhigatikānaṃ micchāgāhadassanavasena adhiṭṭhānabhūtaṃ,",
  "tika-s0104t0:1433_2": "diṭṭhigatikavasena puggalādhiṭṭhānanti vuttaṃ hoti.",
  "tika-s0104t0:1433_3": "Puggalādhiṭṭhānadhammadesanā hesā.",
  "tika-s0104t0:1433_4": "Yuttayogabhikkhuadhiṭṭhānanti yuttayogānaṃ bhikkhūnamadhiṭṭhānabhūtaṃ,",
  "tika-s0104t0:1433_5": "bhikkhuvasena puggalādhiṭṭhānanti vuttaṃ hoti.",
  "tika-s0104t0:1433_6": "Vivaṭṭanti vaṭṭato vigataṃ.",
  "tika-s0104t0:1433_7": "“Yehī”tiādinā diṭṭhigatikānaṃ micchādassanassa kāraṇabhūtāya vedanāya paccayabhūtaṃ heṭṭhā vuttameva",
  "tika-s0104t0:1433_8": "phassāyatanamidha gahitaṃ desanākusalena bhagavatāti dasseti.",
  "tika-s0104t0:1433_9": "Vedanākammaṭṭhāneti “vedanānaṃ samudaya”ntiādikaṃ imaṃ pāḷiṃ sandhāya vuttaṃ.",
  "tika-s0104t0:1433_10": "Kiñcimattameva visesoti āha “yathā panā”tiādi.",
  "tika-s0104t0:1433_11": "Nti “phassasamudayā,",
  "tika-s0104t0:1433_12": "phassanirodhā”ti vuttaṃ kāraṇaṃ.",
  "tika-s0104t0:1433_13": "“Āhārasamudayā”tiādīsu kabaḷīkāro āhāro veditabbo.",
  "tika-s0104t0:1433_14": "So hi “kabaḷīkāro āhāro imassa kāyassa āhārapaccayena paccayo”ti paṭṭhāne vacanato kammasamuṭṭhānānampi cakkhādīnaṃ upatthambhakapaccayo hotiyeva.",
  "tika-s0104t0:1433_15": "“Nāmarūpasamudayā”tiādīsu vedanādikkhandhattayameva nāmaṃ.",
  "tika-s0104t0:1433_16": "Nanu ca “nāmarūpapaccayā saḷāyatana”nti vacanato sabbesu chasu phassāyatanesu “nāmarūpasamudayā nāmarūpanirodhā” icceva vattabbaṃ,",
  "tika-s0104t0:1433_17": "atha kasmā cakkhāyatanādīsu “āhārasamudayā āhāranirodhā”ti vuttanti?",
  "tika-s0104t0:1433_18": "Saccametaṃ avisesena,",
  "tika-s0104t0:1433_19": "idha pana evampi cakkhādīsu sambhavatīti visesato dassetuṃ tathā vuttanti daṭṭhabbaṃ.",
  "tika-s0104t0:1434_0": "Uttaritarajānaneneva diṭṭhigatassa jānanampi siddhanti katvā pāḷiyamanāgatepi “diṭṭhiñca jānātī”ti vuttaṃ.",
  "tika-s0104t0:1434_1": "Sīlasamādhipaññāyo lokiyalokuttaramissakā,",
  "tika-s0104t0:1434_2": "vimutti pana ida heṭṭhimā phalasamāpattiyo “yāva arahattā”ti aggaphalassa visuṃ vacanato.",
  "tika-s0104t0:1434_3": "Paccakkhānumānena cettha pajānanā,",
  "tika-s0104t0:1434_4": "tenevāha “bahussuto ganthadharo bhikkhu jānātī”tiādi,",
  "tika-s0104t0:1434_5": "yathālābhaṃ vā yojetabbaṃ.",
  "tika-s0104t0:1434_6": "Desanā panāti ettha pana-",
  "tika-s0104t0:1434_7": "saddo aruciyattho,",
  "tika-s0104t0:1434_8": "tenimaṃ dīpeti –",
  "tika-s0104t0:1434_9": "yadipi anāgāmiādayo yathābhūtaṃ pajānanti,",
  "tika-s0104t0:1434_10": "tathāpi arahato ukkaṃsagativijānanavasena desanā arahattanikūṭena niṭṭhāpitāti.",
  "tika-s0104t0:1434_11": "Suvaṇṇageho viya ratanamayakaṇṇikāya desanā arahattakaṇṇikāya niṭṭhāpitāti attho.",
  "tika-s0104t0:1434_12": "Ettha ca “yato kho…pe…",
  "tika-s0104t0:1434_13": "pajānātī”ti etena dhammassa niyyānikabhāvena saddhiṃ saṅghassa suppaṭipattiṃ dasseti,",
  "tika-s0104t0:1434_14": "teneva aṭṭhakathāyaṃ “ko evaṃ jānātīti?",
  "tika-s0104t0:1434_15": "Khīṇāsavo jānāti,",
  "tika-s0104t0:1434_16": "yāva āraddhavipassako jānātī”ti paripuṇṇaṃ katvā bhikkhusaṅgho dassito,",
  "tika-s0104t0:1434_17": "tena yadetaṃ heṭṭhā vuttaṃ “bhikkhusaṅghavasenāpi dīpetu”nti,",
  "tika-s0104t0:1434_18": "taṃ yathārutavaseneva dīpitaṃ hotīti daṭṭhabbaṃ.",
  "tika-s0104t0:1435_0": "146.",
  "tika-s0104t0:1435_1": "“Desanājālavimutto diṭṭigatiko nāma natthī”ti dassanaṃ desanāya kevalaparipuṇṇataṃ ñāpetunti veditabbaṃ.",
  "tika-s0104t0:1435_2": "Anto jālassāti antojālaṃ,",
  "tika-s0104t0:1435_3": "dabbapavesanavasena antojāle akatāpi tannissitavādappavesanavasena katāti antojālīkatā,",
  "tika-s0104t0:1435_4": "anto jālassa tiṭṭhantīti vā antojālā,",
  "tika-s0104t0:1435_5": "dabbavasena anantojālāpi tannissitavādavasena antojālā katāti antojālīkatā.",
  "tika-s0104t0:1435_6": "Abhūtatabbhāve karāsabhūyoge vikāravācakato īpaccayo,",
  "tika-s0104t0:1435_7": "antasarassa vā īkārādesoti saddavidū yathā “dhavalīkāro,",
  "tika-s0104t0:1435_8": "kabaḷīkāro”ti,",
  "tika-s0104t0:1435_9": "imamatthaṃ dassetuṃ “imassā”tiādi vuttaṃ.",
  "tika-s0104t0:1435_10": "Nissitā avasitāva hutvā ummujjamānā ummujjantīti attho. Māna-",
  "tika-s0104t0:1435_11": "saddo cettha bhāvenabhāvalakkhaṇattho appahīnena ummujjanabhāvena puna ummujjanabhāvassa lakkhitattā,",
  "tika-s0104t0:1435_12": "tathā “osīdantā”tiādīsupi anta- saddo.",
  "tika-s0104t0:1435_13": "Ummujjaneneva avuttassāpi nimujjanassa gahaṇanti dasseti “osīdantā”tiādinā.",
  "tika-s0104t0:1435_14": "Tattha apāyūpapattivasena adho osīdanaṃ,",
  "tika-s0104t0:1435_15": "sampattibhavavasena uddhamuggamanaṃ.",
  "tika-s0104t0:1435_16": "Tathā parittabhūmimahaggatabhūmivasena,",
  "tika-s0104t0:1435_17": "diṭṭhiyā olīnatātidhāvanavasena,",
  "tika-s0104t0:1435_18": "pubbantānudiṭṭhiaparantānudiṭṭhivasena ca yathākkamaṃ yojetabbaṃ.",
  "tika-s0104t0:1435_19": "Pariyāpannāti antogadhā.",
  "tika-s0104t0:1435_20": "Tabbhāvo ca tadābaddhenāti vuttaṃ “etena ābaddhā”ti.",
  "tika-s0104t0:1435_21": "“Na hetthā”tiādinā yathāvuttapāḷiyā āpannatthaṃ dasseti.",
  "tika-s0104t0:1436_0": "Idāni upamāsaṃsandanamāha “kevaṭṭo viyā”tiādinā.",
  "tika-s0104t0:1436_1": "Ke udake vaṭṭati paricaratīti kevaṭṭo,",
  "tika-s0104t0:1436_2": "macchabandho.",
  "tika-s0104t0:1436_3": "Kāmaṃ kevaṭṭantevāsīpi pāḷiyaṃ vutto,",
  "tika-s0104t0:1436_4": "so pana tadanugatikovāti tathā vuttaṃ.",
  "tika-s0104t0:1436_5": "Dasasahassilokadhātūti jātikkhettaṃ sandhāyāha tattheva paṭivedhasambhavato,",
  "tika-s0104t0:1436_6": "aññesañca taggahaṇeneva gahitattā.",
  "tika-s0104t0:1436_7": "Aññatthāpi hi diṭṭhigatikā ettha pariyāpannā antojālīkatāva.",
  "tika-s0104t0:1436_8": "Oḷārikāti pākaṭabhāvena thūlā.",
  "tika-s0104t0:1436_9": "Tassāti parittodakassa.",
  "tika-s0104t0:1437_0": "147.",
  "tika-s0104t0:1437_1": "“Sabbadiṭṭhīnaṃ saṅgahitattā”ti etena vādasaṅgahaṇena puggalasaṅgahoti dasseti.",
  "tika-s0104t0:1437_2": "Attano…pe…",
  "tika-s0104t0:1437_3": "dassentoti desanākusalatāya yathāvuttesu diṭṭhigatikānaṃ ummujjananimujjanaṭṭhānabhūtesu katthacipi bhavādīsu attano anavarodhabhāvaṃ dassento.",
  "tika-s0104t0:1437_4": "Nayantīti satte icchitaṭṭhānamāvahanti,",
  "tika-s0104t0:1437_5": "taṃ pana tathāākaḍḍhanavasenāti āha “gīvāyā”tiādi.",
  "tika-s0104t0:1437_6": "“Nettisadisatāyā”ti iminā sadisavohāraṃ,",
  "tika-s0104t0:1437_7": "upamātaddhitaṃ vā dasseti.",
  "tika-s0104t0:1437_8": "“Sā hī”tiādi sadisatāvibhāvanā.",
  "tika-s0104t0:1437_9": "Gīvāyāti ettha mahājanānanti sambandhīniddeso netīti etthāpi kammabhāvena sambajjhitabbo nī-",
  "tika-s0104t0:1437_10": "saddassa dvikammikattā,",
  "tika-s0104t0:1437_11": "ākhyātapayoge ca bahulaṃ sāmivacanassa kattukammatthajotakattā.",
  "tika-s0104t0:1437_12": "Assāti anena bhagavatā,",
  "tika-s0104t0:1437_13": "sā bhavanetti ucchinnāti sambandho.",
  "tika-s0104t0:1437_14": "Puna appaṭisandhikabhāvāti sāmatthiyatthamāha.",
  "tika-s0104t0:1437_15": "Jīvitapariyādāne vutteyeva hi puna appaṭisandhikabhāvo vutto nāma tasseva adassanassa padhānakāraṇattā.",
  "tika-s0104t0:1437_16": "“Na dakkhantī”ti ettha anāgatavacanavasena padasiddhi “yatra hi nāma sāvako evarūpaṃ ñassati vā dakkhati",
  "tika-s0104t0:1437_17": "vā sakkhiṃ vā karissatī”tiādīsu viyāti dasseti “na dakkhissantī”ti iminā.",
  "tika-s0104t0:1437_18": "Kiṃ vuttaṃ hotīti āha “apaṇṇattikabhāvaṃ gamissantī”ti.",
  "tika-s0104t0:1437_19": "Apaṇṇattikabhāvanti ca dharamānakapaṇṇattiyā eva apaṇṇattikabhāvaṃ,",
  "tika-s0104t0:1437_20": "atītapaṇṇattiyā pana tathāgatapaṇṇatti yāva sāsanantaradhānā,",
  "tika-s0104t0:1437_21": "tato uddhampi aññabuddhuppādesu pavattati eva yathā adhunā vipassiādīnaṃ.",
  "tika-s0104t0:1437_22": "Tathā hi vakkhati “vohāramattameva bhavissatī”ti paññāya cettha paṇṇādesoti neruttikā.",
  "tika-s0104t0:1438_0": "Kāyoti attabhāvo,",
  "tika-s0104t0:1438_1": "yo rūpārūpadhammasamūho.",
  "tika-s0104t0:1438_2": "Evañhissa ambarukkhasadisatā,",
  "tika-s0104t0:1438_3": "tadavayavānañca rūpakkhandhacakkhāyatanacakkhudhātādīnaṃ ambapakkasadisatā yujjati.",
  "tika-s0104t0:1438_4": "Tanti kāyaṃ.",
  "tika-s0104t0:1438_5": "Pañcapakkadvādasapakkaaṭṭhārasapakkaparimāṇāti pañcapakkaparimāṇā ekā,",
  "tika-s0104t0:1438_6": "dvādasapakkaparimāṇā ekā,",
  "tika-s0104t0:1438_7": "aṭṭhārasapakkaparimāṇā ekāti tividhā pakkambaphalapiṇḍī viya.",
  "tika-s0104t0:1438_8": "Piṇḍo etassāti piṇḍī, thavako.",
  "tika-s0104t0:1438_9": "Tadanvayānīti vaṇṭānugatāni,",
  "tika-s0104t0:1438_10": "tenāha “taṃyeva vaṇṭaṃ anugatānī”ti.",
  "tika-s0104t0:1439_0": "Maṇḍūkakaṇṭakavisasamphassanti visavantassa bhekavisesassa kaṇṭakena,",
  "tika-s0104t0:1439_1": "tadaññena ca visena samphassaṃ,",
  "tika-s0104t0:1439_2": "maṇḍūkakaṇṭake vijjamānassa visassa samphassaṃ vā.",
  "tika-s0104t0:1439_3": "Sakaṇṭako jalacārī satto idha maṇḍūko nāma,",
  "tika-s0104t0:1439_4": "yo “pāsāṇakacchapo”ti voharanti,",
  "tika-s0104t0:1439_5": "tassa naṅguṭṭhe aggakoṭiyaṃ ṭhito kaṇṭakotipi vadanti.",
  "tika-s0104t0:1439_6": "Ekaṃ visamacchakaṇṭakantipi eke.",
  "tika-s0104t0:1439_7": "Kirāti anussavanatthe nipāto.",
  "tika-s0104t0:1439_8": "Ettha ca vaṇṭacchede vaṇṭūpanibandhānaṃ ambapakkānaṃ ambarukkhato vicchedo viya bhavanetticchede tadupanibandhānaṃ",
  "tika-s0104t0:1439_9": "khandhādīnaṃ santānato vicchedoti ettāvatāva pāḷiyamāgataṃ opammaṃ,",
  "tika-s0104t0:1439_10": "tadavasesaṃ pana atthato laddhamevāti daṭṭhabbaṃ.",
  "tika-s0104t0:1440_0": "148.",
  "tika-s0104t0:1440_1": "Buddhabalanti buddhānaṃ ñāṇabalaṃ.",
  "tika-s0104t0:1440_2": "Kathitasuttassa nāmāti ettha nāma-",
  "tika-s0104t0:1440_3": "saddo sambhāvane nipāto,",
  "tika-s0104t0:1440_4": "tena “evampi nāma kathitasuttassā”ti vuttanayena suttassa guṇaṃ sambhāveti.",
  "tika-s0104t0:1440_5": "Handāti vossaggatthe.",
  "tika-s0104t0:1440_6": "Tena hi adhunāva gaṇhāpessāmi.",
  "tika-s0104t0:1440_7": "Na papañcaṃ karissāmīti vossaggaṃ karoti.",
  "tika-s0104t0:1441_0": "Dhammapariyāyeti dhammadesanāsaṅkhātāya pāḷiyā.",
  "tika-s0104t0:1441_1": "Idhatthoti diṭṭhadhammahitaṃ.",
  "tika-s0104t0:1441_2": "Paratthoti samparāyahitaṃ,",
  "tika-s0104t0:1441_3": "tadubhayattho vā.",
  "tika-s0104t0:1441_4": "Bhāsitatthopi yujjati “dhammajāla”nti ettha tantidhammassa gahitattā.",
  "tika-s0104t0:1441_5": "Ihāti idha sāsane.",
  "tika-s0104t0:1441_6": "Nanti nipātamattaṃ “na naṃ suto samaṇo gotamo”tiādīsu viya.",
  "tika-s0104t0:1441_7": "Nti dhammāti pāḷidhammā.",
  "tika-s0104t0:1441_8": "Sabbena sabbaṃ saṅgaṇhanato atthasaṅkhātaṃ jālametthāti atthajālaṃ.",
  "tika-s0104t0:1441_9": "Tathā dhammajālaṃ brahmajālaṃ diṭṭhijālanti etthāpi.",
  "tika-s0104t0:1441_10": "Saṅgāmaṃ vijināti etenāti saṅgāmavijayo,",
  "tika-s0104t0:1441_11": "saṅgāmo cettha pañcahi mārehi samāgamanaṃ abhiyujjhananti āha “devaputtamārampī”tiādi.",
  "tika-s0104t0:1441_12": "Atthasampattiyā hi atthajālaṃ.",
  "tika-s0104t0:1441_13": "Byañjanasampattiyā,",
  "tika-s0104t0:1441_14": "sīlādianavajjadhammaniddesato ca dhammajālaṃ.",
  "tika-s0104t0:1441_15": "Seṭṭhaṭṭhena brahmabhūtānaṃ maggaphalanibbānānaṃ vibhattattā brahmajālaṃ.",
  "tika-s0104t0:1441_16": "Diṭṭivivecanamukhena suññatāpakāsanena sammādiṭṭhiyā vibhattattā diṭṭhijālaṃ.",
  "tika-s0104t0:1441_17": "Titthiyavādanimmaddanupāyattā anuttaro saṅgāmavijayoti evampettha atthayojanā veditabbā.",
  "tika-s0104t0:1442_0": "Nidānāvasānatoti “atha bhagavā anuppatto”ti vacanasaṅkhātanidānapariyosānato.",
  "tika-s0104t0:1442_1": "Mariyādāvadhivacanañhetaṃ.",
  "tika-s0104t0:1442_2": "Apica nidānāvasānatoti nidānapariyosāne vuttattā nidānāvasānabhūtato “mamaṃ vā bhikkhave,",
  "tika-s0104t0:1442_3": "pare avaṇṇaṃ bhāseyyu”ntiādi vacanato.",
  "tika-s0104t0:1442_4": "Ābhividhiavadhivacanañhetaṃ.",
  "tika-s0104t0:1442_5": "Idañca “avocā”ti kiriyāsambandhanena vuttaṃ.",
  "tika-s0104t0:1442_6": "“Nidānena ādikalyāṇa”nti vacanato pana nidānampi nigamanaṃ viya suttapariyāpannameva.",
  "tika-s0104t0:1442_7": "Alabbha…pe…",
  "tika-s0104t0:1442_8": "gambhīranti sabbaññutaññāṇassa visesanaṃ.",
  "tika-s0104t0:1443_0": "149.",
  "tika-s0104t0:1443_1": "Yathā anattamanā attano anatthacaratāya paramanā verimanā nāma honti,",
  "tika-s0104t0:1443_2": "yathāha dhammarājā dhammapade,",
  "tika-s0104t0:1443_3": "udāne ca –",
  "tika-s0104t0:1444_0": "“Diso disaṃ yaṃ taṃ kayirā, verī vā pana verinaṃ;",
  "tika-s0104t0:1445_0": "Micchāpaṇihitaṃ cittaṃ, pāpiyo naṃ tato kare”ti. ;",
  "tika-s0104t0:1446_0": "Na evamime anattamanā,",
  "tika-s0104t0:1446_1": "ime pana attano atthacaratāya attamanā nāma hontīti āha “sakamanā”ti.",
  "tika-s0104t0:1446_2": "Sakamanatā ca pītiyā gahitacittattāti dasseti “buddhagatāyā”tiādinā.",
  "tika-s0104t0:1447_0": "Ayaṃ pana aṭṭhakathāto aparo nayo –",
  "tika-s0104t0:1447_1": "attamanāti samattamanā,",
  "tika-s0104t0:1447_2": "imāya desanāya paripuṇṇamanasaṅkappāti attho.",
  "tika-s0104t0:1447_3": "Desanāvilāso desanāya vijambhanaṃ,",
  "tika-s0104t0:1447_4": "tañca desanākiccanipphādakaṃ sabbaññutaññāṇameva.",
  "tika-s0104t0:1447_5": "Karavīkassa rutamiva mañjumadhurassaro yassāti karavīkarutamañjū, tena.",
  "tika-s0104t0:1447_6": "Amatābhisekasadisenāti kāyacittadarathavūpasamakaṃ sabbasambhārābhisaṅkhataṃ udakaṃ dīghāyukatāsaṃvattanato amataṃ nāma.",
  "tika-s0104t0:1447_7": "Tenābhisekasadisena.",
  "tika-s0104t0:1447_8": "Brahmuno saro viya aṭṭhaṅgasamannāgato saro yassātibrahmassaro, tena.",
  "tika-s0104t0:1447_9": "Abhinandatīti taṇhāyati,",
  "tika-s0104t0:1447_10": "tenāha “taṇhāyampi āgato”ti.",
  "tika-s0104t0:1447_11": "Anekatthattā dhātūnaṃ abhinandantīti upagacchanti sevantīti atthoti āha “upagamanepī”ti.",
  "tika-s0104t0:1448_0": "Tathā abhinandantīti sampaṭicchantīti atthamāha “sampaṭicchanepī”ti.",
  "tika-s0104t0:1448_1": "Abhinanditvāti vuttoyevattho “anumoditvā”ti iminā pakāsitoti sandhāya “anumodanepī”ti vuttaṃ.",
  "tika-s0104t0:1449_0": "Imamevatthaṃ gāthābandhavasena dassetuṃ “subhāsita”ntiādimāha.",
  "tika-s0104t0:1449_1": "Tattha saddato subhāsitaṃ,",
  "tika-s0104t0:1449_2": "atthato sulapitaṃ.",
  "tika-s0104t0:1449_3": "Sīlappakāsanena vā subhāsitaṃ,",
  "tika-s0104t0:1449_4": "suññatāpakāsanena sulapitaṃ.",
  "tika-s0104t0:1449_5": "Diṭṭhivibhajanena vā subhāsitaṃ,",
  "tika-s0104t0:1449_6": "tannibbedhakasabbaññutaññāṇavibhajanena sulapitaṃ.",
  "tika-s0104t0:1449_7": "Evaṃ avaṇṇavaṇṇanisedhanādīhipi idha dassitappakārehi yojetabbaṃ.",
  "tika-s0104t0:1449_8": "Tādinoti iṭṭhāniṭṭhesu samapekkhanādīhi pañcahi kāraṇehi tādibhūtassa.",
  "tika-s0104t0:1449_9": "Imassa padassa vitthāro “iṭṭhāniṭṭhe tādī,",
  "tika-s0104t0:1449_10": "cattāvīti tādī,",
  "tika-s0104t0:1449_11": "vantāvīti tādī”tiādinā mahāniddese vutto,",
  "tika-s0104t0:1449_12": "so upari aṭṭhakathāyampi āvibhavissati.",
  "tika-s0104t0:1449_13": "Kiñcāpi “katamañca taṃ bhikkhave”tiādinā tattha tattha pavattāya kathetukamyatāpucchāya vissajjanavasena",
  "tika-s0104t0:1449_14": "vuttattā idaṃ suttaṃ veyyākaraṇaṃ nāma bhavati.",
  "tika-s0104t0:1449_15": "Byākaraṇameva hi veyyākaraṇaṃ,",
  "tika-s0104t0:1449_16": "tathāpi pucchāvissajjanāvasena pavattaṃ suttaṃ sagāthakaṃ ce,",
  "tika-s0104t0:1449_17": "geyyaṃ nāma bhavati.",
  "tika-s0104t0:1449_18": "Niggāthakaṃ,",
  "tika-s0104t0:1449_19": "ce aṅgantaraheturahitañca,",
  "tika-s0104t0:1449_20": "veyyākaraṇaṃ nāma.",
  "tika-s0104t0:1449_21": "Iti pucchāvissajjanāvasena pavattassāpi geyyasādhāraṇato,",
  "tika-s0104t0:1449_22": "aṅgantaraheturahitassa ca niggāthakabhāvasseva anaññasādhāraṇato pucchāvissajjanabhāvamanapekkhitvā niggāthakabhāvameva",
  "tika-s0104t0:1449_23": "veyyākaraṇahetutāya dassento “niggāthakattā hi idaṃ veyyākaraṇa”nti āha.",
  "tika-s0104t0:1450_0": "Kasmāti codanaṃ sodheti “bhaññamāneti hi vutta”nti iminā.",
  "tika-s0104t0:1450_1": "Ubhayasambandhapadañhetaṃ heṭṭhā,",
  "tika-s0104t0:1450_2": "upari ca sambajjhanato.",
  "tika-s0104t0:1450_3": "Idaṃ vuttaṃ hoti –",
  "tika-s0104t0:1450_4": "“bhaññamāne”ti vattamānakālavasena vuttattā na kevalaṃ suttapariyosāneyeva,",
  "tika-s0104t0:1450_5": "atha kho dvāsaṭṭhiyā ṭhānesu akampitthāti veditabbāti.",
  "tika-s0104t0:1450_6": "Yadevaṃ sakalepi imasmiṃ sutte bhaññamāne akampitthāti atthoyeva sambhavati,",
  "tika-s0104t0:1450_7": "na pana tassa tassa diṭṭhigatassa pariyosāne pariyosāneti atthoti?",
  "tika-s0104t0:1450_8": "Nāyamanuyogo katthacipi na pavisati sambhavamatteneva anuyuñjanato,",
  "tika-s0104t0:1450_9": "ayaṃ pana attho na sambhavamatteneva vutto,",
  "tika-s0104t0:1450_10": "atha kho desanākāle kampanākāreneva ācariyaparamparābhatena.",
  "tika-s0104t0:1450_11": "Teneva hi ākārenāyamattho saṅgītimāruḷho,",
  "tika-s0104t0:1450_12": "tathāruḷhanayeneva ca saṅgahakārena vuttoti niṭṭhamettha gantabbaṃ,",
  "tika-s0104t0:1450_13": "itarathā atakkāvacarassa imassatthassa takkapariyāhatakathanaṃ anupapannaṃ siyāti.",
  "tika-s0104t0:1450_14": "Evamīdisesu.",
  "tika-s0104t0:1450_15": "“Dhātukkhobhenā”tiādīsu attho mahāparinibbānasuttavaṇṇanāya gahetabbo.",
  "tika-s0104t0:1451_0": "Aparesupīti ettha pi-saddena pāramipavicayanaṃ sampiṇḍeti. Vuttañhi buddhavaṃse –",
  "tika-s0104t0:1452_0": "“Ime dhamme sammasato, sabhāvasarasalakkhaṇe;",
  "tika-s0104t0:1453_0": "Dhammatejena vasudhā, dasasahassī pakampathā”ti. ;",
  "tika-s0104t0:1454_0": "Tathā sāsanapatiṭṭhānantaradhānādayopi.",
  "tika-s0104t0:1454_1": "Tattha sāsanapatiṭṭhāne tāva bhagavato veḷuvanapaṭiggahaṇe,",
  "tika-s0104t0:1454_2": "mahāmahindattherassa mahāmeghavanapaṭiggahaṇe,",
  "tika-s0104t0:1454_3": "mahāariṭṭhattherassa vinayapiṭakasajjhāyaneti evamādīsu sāsanassa mūlāni otiṇṇānīti pītivasaṃ gatā naccantā viya ayaṃ mahāpathavī kampittha.",
  "tika-s0104t0:1454_4": "Sāsanantaradhāne pana “aho īdisassa saddhammassa antaradhāna”nti domanassappattā viya yathā taṃ kassapassa bhagavato sāsanantaradhāne.",
  "tika-s0104t0:1454_5": "Vuttañhetamapadāne –",
  "tika-s0104t0:1455_0": "“Tadāyaṃ pathavī sabbā, acalā sā calācalā;",
  "tika-s0104t0:1456_0": "Sāgaro ca sasokova, vinadī karuṇaṃ gira”nti. ;",
  "tika-s0104t0:1457_0": "Bodhimaṇḍūpasaṅkamaneti visākhāpuṇṇamadivase paṭhamaṃ bodhimaṇḍūpasaṅkamane.",
  "tika-s0104t0:1457_1": "Paṃsukūlaggahaṇeti puṇṇaṃ nāma dāsiṃ pārupitvā āmakasusāne chaḍḍitassa sāṇamayapaṃsukūlassa tumbamatte pāṇe vidhunitvā mahāariyavaṃse ṭhatvā gahaṇe.",
  "tika-s0104t0:1457_2": "Paṃsukūladhovaneti tasseva paṃsukūlassa dhovane.",
  "tika-s0104t0:1457_3": "Kāḷakārāmasuttaṃ aṅguttarāgame catukkanipāte.",
  "tika-s0104t0:1457_4": "Gotamakasuttampi tattheva tikanipāte.",
  "tika-s0104t0:1457_5": "Vīriyabalenāti mahābhinikkhamane cakkavattisiripariccāgahetubhūtavīriyappabhāvena.",
  "tika-s0104t0:1457_6": "Bodhimaṇḍūpasaṅkamane –",
  "tika-s0104t0:1458_0": "“Kāmaṃ taco ca nhāru ca, aṭṭhi ca avasissatu;",
  "tika-s0104t0:1459_0": "Upasussatu nissesaṃ, sarīre maṃsalohita”nti. ;",
  "tika-s0104t0:1460_0": "Vuttacaturaṅgasamannāgatavīriyānubhāvenāti yathārahamattho veditabbo.",
  "tika-s0104t0:1460_1": "Acchariyavegābhihatāti vimhayāvahakiriyānubhāvaghaṭṭitā.",
  "tika-s0104t0:1460_2": "Paṃsukūladhovane bhagavato puññatejenāti vadanti.",
  "tika-s0104t0:1460_3": "Paṃsukūlaggahaṇe yathā acchariyavegābhihatāti yuttaṃ viya dissati,",
  "tika-s0104t0:1460_4": "taṃ pana kadāci pavattattā “akālakampanenā”ti vuttaṃ.",
  "tika-s0104t0:1460_5": "Vessantarajātake pana pāramīpūraṇapuññatejena anekakkhattuṃ kampitattā akālakampanaṃ nāma bhavati.",
  "tika-s0104t0:1460_6": "Sakkhinidassane kathetabbassa atthassānurūpato sakkhi viya bhavatīti vuttaṃ “sakkhibhāvenā”ti yathā taṃ māravijayakāle.",
  "tika-s0104t0:1460_7": "Sādhukāradānenāti pakaraṇānurūpavasena vuttaṃ yathā taṃ dhammacakkappavattanasaṅgītikālādīsu.",
  "tika-s0104t0:1461_0": "“Na kevala”ntiādinā anekatthapathavīkampanadassanamukhena imassa suttassa mahānubhāvatāyeva dassitā.",
  "tika-s0104t0:1461_1": "Tattha jotivaneti nandavane.",
  "tika-s0104t0:1461_2": "Tañhi sāsanassa ñāṇālokasaṅkhātāya jotiyā pātubhūtaṭṭhānattā jotivananti vuccatīti vinayasaṃvaṇṇanāyaṃ vuttaṃ.",
  "tika-s0104t0:1461_3": "Dhammanti anamataggasuttādidhammaṃ.",
  "tika-s0104t0:1461_4": "Pācīnaambalaṭṭhikaṭṭhānanti pācīnadisābhāge taruṇambarukkhena lakkhitaṭṭhānaṃ.",
  "tika-s0104t0:1462_0": "Evanti bhagavatā desitakālādīsu pathavīkampanamatidisati.",
  "tika-s0104t0:1462_1": "Anekasoti anekadhā.",
  "tika-s0104t0:1462_2": "Sayambhunā desitassa brahmajālassa yassa suttaseṭṭhassāti yojanā.",
  "tika-s0104t0:1462_3": "Idhāti imasmiṃ sāsane.",
  "tika-s0104t0:1462_4": "Yonisoti micchādiṭṭhippahānasammādiṭṭhisamādānādinā ñāyena upāyena paṭipajjantūti attho.",
  "tika-s0104t0:1462_5": "Ayaṃ tāvettha aṭṭhakathāya līnatthavibhāvanā.",
  "tika-s0104t0:1463_0": "Pakaraṇanayavaṇṇanā",
  "tika-s0104t0:1464_0": "“Ito paraṃ ācariya-dhammapālena yā katā;",
  "tika-s0104t0:1465_0": "Samuṭṭhānādihārādi-vividhatthavibhāvanā.",
  "tika-s0104t0:1466_0": "Na sā amhehupekkheyyā, ayañhi tabbisodhanā;",
  "tika-s0104t0:1467_0": "Tasmā tampi pavakkhāma, sotūnaṃ ñāṇavuḍḍhiyā.",
  "tika-s0104t0:1468_0": "Ayañhi pakaraṇanayena pāḷiyā atthavaṇṇanā –",
  "tika-s0104t0:1468_1": "pakaraṇanayoti ca tambapaṇṇibhāsāya vaṇṇanānayo.",
  "tika-s0104t0:1468_2": "“Nettipeṭakappakaraṇe dhammakathikānaṃ yojanānayotipi vadantī”ti abhidhammaṭīkāyaṃ vuttaṃ.",
  "tika-s0104t0:1468_3": "Yasmā panāyaṃ desanāya samuṭṭhānapayojanabhājanesu,",
  "tika-s0104t0:1468_4": "piṇḍatthesu ca paṭhamaṃ niddhāritesu sukarā,",
  "tika-s0104t0:1468_5": "hoti suviññeyyā ca, tasmā –",
  "tika-s0104t0:1469_0": "Samuṭṭhānaṃ payojanaṃ, bhājanañcāpi piṇḍatthaṃ;",
  "tika-s0104t0:1470_0": "Niddhāretvāna paṇḍito, tato hārādayo saṃse.",
  "tika-s0104t0:1471_0": "Tattha samuṭṭhānaṃ nāma desanānidānaṃ,",
  "tika-s0104t0:1471_1": "taṃ sādhāraṇamasādhāraṇanti duvidhaṃ,",
  "tika-s0104t0:1471_2": "tathā sādhāraṇampi ajjhattikabāhirato.",
  "tika-s0104t0:1471_3": "Tattha sādhāraṇaṃ ajjhattikasamuṭṭhānaṃ nāma bhagavato mahākaruṇā.",
  "tika-s0104t0:1471_4": "Tāya hi samussāhitassa lokanāthassa veneyyānaṃ dhammadesanāya cittaṃ udapādi,",
  "tika-s0104t0:1471_5": "taṃ sandhāya vuttaṃ “sattesu kāruññataṃ paṭicca buddhacakkhunā lokaṃ volokesī”tiādi.",
  "tika-s0104t0:1471_6": "Ettha ca tividhāvatthāyapi mahākaruṇāya saṅgaho daṭṭhabbo yāvadeva saddhammadesanāhatthadānehi saṃsāramahoghato sattasantāraṇatthaṃ taduppattito.",
  "tika-s0104t0:1471_7": "Yathā ca mahākaruṇā,",
  "tika-s0104t0:1471_8": "evaṃ sabbaññutaññāṇadasabalañāṇādayopi desanāya sādhāraṇamajjhattikasamuṭṭhānaṃ nāma.",
  "tika-s0104t0:1471_9": "Sabbañhi ñeyyadhammaṃ tesaṃ desetabbākāraṃ,",
  "tika-s0104t0:1471_10": "sattānaṃ āsayānusayādikañca yāthāvato jānanto bhagavā ṭhānāṭṭhānādīsu kosallena veneyyajjhāsayānurūpaṃ vicitranayadesanaṃ pavattesi.",
  "tika-s0104t0:1471_11": "Bāhiraṃ pana sādhāraṇasamuṭṭhānaṃ dasasahassimahābrahmaparivārassa sahampatibrahmuno ajjhesanaṃ.",
  "tika-s0104t0:1471_12": "Tadajjhesanañhi pati dhammagambhīratāpaccavekkhaṇājanitaṃ appossukkataṃ paṭippassambhetvā dhammassāmī dhammadesanāya ussāhajāto ahosi.",
  "tika-s0104t0:1472_0": "Asādhāraṇampi ajjhattikabāhirato duvidhameva.",
  "tika-s0104t0:1472_1": "Tattha ajjhattikaṃ yāya mahākaruṇāya,",
  "tika-s0104t0:1472_2": "yena ca desanāñāṇena idaṃ suttaṃ pavattitaṃ,",
  "tika-s0104t0:1472_3": "tadubhayameva.",
  "tika-s0104t0:1472_4": "Sāmaññāvatthāya hi sādhāraṇampi samānaṃ mahākaruṇādivisesāvatthāya asādhāraṇaṃ bhavati,",
  "tika-s0104t0:1472_5": "bāhiraṃ pana asādhāraṇasamuṭṭhānaṃ vaṇṇāvaṇṇabhaṇananti aṭṭhakathāyaṃ vuttaṃ.",
  "tika-s0104t0:1472_6": "Apica nindāpasaṃsāsu sattānaṃ veneyyāghātānandādibhāvamanāpatti.",
  "tika-s0104t0:1472_7": "Tattha ca anādīnavadassanaṃ bāhiramasādhāraṇasamuṭṭhānameva,",
  "tika-s0104t0:1472_8": "tathā nindāpasaṃsāsu paṭipajjanakkamassa,",
  "tika-s0104t0:1472_9": "pasaṃsāvisayassa ca khuddakādivasena anekavidhassa sīlassa,",
  "tika-s0104t0:1472_10": "sabbaññutaññāṇassa ca sassatādidiṭṭhiṭṭhāne,",
  "tika-s0104t0:1472_11": "taduttari ca appaṭihatacāratāya,",
  "tika-s0104t0:1472_12": "tathāgatassa ca katthacipi bhavādīsu apariyāpannatāya sattānamanavabodhopi bāhiramasādhāraṇasamuṭṭhānaṃ.",
  "tika-s0104t0:1473_0": "Payojanampi sādhāraṇāsādhāraṇato duvidhaṃ.",
  "tika-s0104t0:1473_1": "Tattha sādhāraṇaṃ anupādāparinibbānaṃ vimuttirasattā sabbāyapi bhagavato desanāya,",
  "tika-s0104t0:1473_2": "tenevāha “etadatthā kathā,",
  "tika-s0104t0:1473_3": "etadatthā mantanā”tiādi asādhāraṇaṃ pana bāhirasamuṭṭhānato vipariyāyena veditabbaṃ.",
  "tika-s0104t0:1473_4": "Nindāpasaṃsāsu hi sattānanveneyyāghātānandādibhāvappattiādikaṃ imissā desanāya phalabhūtaṃ kāraṇabhāvena imaṃ desanaṃ payojeti.",
  "tika-s0104t0:1473_5": "Phalañhi taduppādakasattiyā kāraṇaṃ payojeti nāma phale satiyeva tāya sattiyā kāraṇabhāvappattito.",
  "tika-s0104t0:1473_6": "Atha vā yathāvuttaṃ phalaṃ imāya desanāya bhagavantaṃ payojetīti ācariyasāriputtattherena vuttaṃ.",
  "tika-s0104t0:1473_7": "Yañhi desanāya sādhetabbaṃ phalaṃ,",
  "tika-s0104t0:1473_8": "taṃ ākaṅkhitabbattā desanāya desakaṃ payojeti nāma.",
  "tika-s0104t0:1473_9": "Apica kuhanalapanādinānāvidhamicchājīvaviddhaṃsanaṃ,",
  "tika-s0104t0:1473_10": "dvāsaṭṭhidiṭṭhijālaviniveṭhanaṃ,",
  "tika-s0104t0:1473_11": "diṭṭhisīsena paccayākāravibhāvanaṃ,",
  "tika-s0104t0:1473_12": "chaphassāyatanavasena catusaccakammaṭṭhānaniddeso,",
  "tika-s0104t0:1473_13": "sabbadiṭṭhigatānaṃ anavasesapariyādānaṃ,",
  "tika-s0104t0:1473_14": "attano anupādāparinibbānadīpanañca payojanameva.",
  "tika-s0104t0:1474_0": "Bhājanaṃ pana desanādhiṭṭhānaṃ.",
  "tika-s0104t0:1474_1": "Ye hi vaṇṇāvaṇṇanimittaanurodhavirodhavantacittā kuhanādivividhamicchājīvaniratā sassatādidiṭṭhipaṅkanimuggā",
  "tika-s0104t0:1474_2": "sīlakkhandhādīsu aparipūrakārino abuddhaguṇavisesañāṇā veneyyā,",
  "tika-s0104t0:1474_3": "te imissā desanāya bhājanaṃ.",
  "tika-s0104t0:1475_0": "Piṇḍattho pana idha labbhamānapadehi,",
  "tika-s0104t0:1475_1": "samudāyena ca suttapadena yathāsambhavaṃ saṅgahito attho.",
  "tika-s0104t0:1475_2": "Āghātādīnaṃ akaraṇīyatāvacanena hi dassitaṃ paṭiññānurūpaṃ samaṇasaññāya niyojanaṃ,",
  "tika-s0104t0:1475_3": "tathā khantisoraccānuṭṭhānaṃ,",
  "tika-s0104t0:1475_4": "brahmavihārabhāvanānuyogo,",
  "tika-s0104t0:1475_5": "saddhāpaññāsamāyogo,",
  "tika-s0104t0:1475_6": "satisampajaññādhiṭṭhānaṃ,",
  "tika-s0104t0:1475_7": "paṭisaṅkhānabhāvanābalasiddhi,",
  "tika-s0104t0:1475_8": "pariyuṭṭhānānusayappahānaṃ,",
  "tika-s0104t0:1475_9": "ubhayahitapaṭipatti,",
  "tika-s0104t0:1475_10": "lokadhammehi anupalepo ca –",
  "tika-s0104t0:1476_0": "Pāṇātipātādīhi paṭivirativacanena dassitā sīlavisuddhi,",
  "tika-s0104t0:1476_1": "tāya ca hirottappasampatti,",
  "tika-s0104t0:1476_2": "mettākaruṇāsamaṅgitā,",
  "tika-s0104t0:1476_3": "vītikkamappahānaṃ,",
  "tika-s0104t0:1476_4": "tadaṅgappahānaṃ,",
  "tika-s0104t0:1476_5": "duccaritasaṃkilesappahānaṃ,",
  "tika-s0104t0:1476_6": "viratittayasiddhi,",
  "tika-s0104t0:1476_7": "piyamanāpagarubhāvanīyatānipphatti,",
  "tika-s0104t0:1476_8": "lābhasakkārasilokasamudāgamo,",
  "tika-s0104t0:1476_9": "samathavipassanānaṃ adhiṭṭhānabhāvo,",
  "tika-s0104t0:1476_10": "akusalamūlatanukaraṇaṃ,",
  "tika-s0104t0:1476_11": "kusalamūlaropanaṃ,",
  "tika-s0104t0:1476_12": "ubhayānatthadūrīkaraṇaṃ,",
  "tika-s0104t0:1476_13": "parisāsu visāradatā,",
  "tika-s0104t0:1476_14": "appamādavihāro,",
  "tika-s0104t0:1476_15": "parehi duppadhaṃsiyatā,",
  "tika-s0104t0:1476_16": "avippaṭisārādisamaṅgitā ca –",
  "tika-s0104t0:1477_0": "“Gambhīrā”tiādivacanehi dassitaṃ gambhīradhammavibhāvanaṃ,",
  "tika-s0104t0:1477_1": "alabbhaneyyapatiṭṭhatā,",
  "tika-s0104t0:1477_2": "kappānamasaṅkhyeyyenāpi dullabhapātubhāvatā,",
  "tika-s0104t0:1477_3": "sukhumenapi ñāṇena paccakkhato paṭivijjhitumasakkuṇeyyatā,",
  "tika-s0104t0:1477_4": "dhammanvayasaṅkhātena anumānañāṇenāpi duradhigamanīyatā,",
  "tika-s0104t0:1477_5": "passaddhasabbadarathatā,",
  "tika-s0104t0:1477_6": "santadhammavibhāvanaṃ,",
  "tika-s0104t0:1477_7": "sobhanapariyosānatā,",
  "tika-s0104t0:1477_8": "atittikarabhāvo,",
  "tika-s0104t0:1477_9": "padhānabhāvappatti,",
  "tika-s0104t0:1477_10": "yathābhūtañāṇagocaratā,",
  "tika-s0104t0:1477_11": "sukhumasabhāvatā,",
  "tika-s0104t0:1477_12": "mahāpaññāvibhāvanā ca.",
  "tika-s0104t0:1477_13": "Diṭṭhidīpakapadehi dassitā samāsato sassataucchedadiṭṭhiyo līnatātidhāvanavibhāvanaṃ,",
  "tika-s0104t0:1477_14": "ubhayavinibandhaniddeso,",
  "tika-s0104t0:1477_15": "micchābhinivesakittanaṃ,",
  "tika-s0104t0:1477_16": "kummaggapaṭipattippakāsanaṃ,",
  "tika-s0104t0:1477_17": "vipariyesaggāhañāpanaṃ,",
  "tika-s0104t0:1477_18": "parāmāsapariggaho,",
  "tika-s0104t0:1477_19": "pubbantāparantānudiṭṭhipatiṭṭhāpanā,",
  "tika-s0104t0:1477_20": "bhavavibhavadiṭṭhivibhāgā,",
  "tika-s0104t0:1477_21": "taṇhāvijjāpavatti,",
  "tika-s0104t0:1477_22": "antavānantavādiṭṭhiniddeso,",
  "tika-s0104t0:1477_23": "antadvayāvatāraṇaṃ,",
  "tika-s0104t0:1477_24": "āsavoghayogakilesaganthasaṃyojanupādānavisesavibhajanañca –",
  "tika-s0104t0:1478_0": "Tathā “vedanānaṃ samudaya”ntiādivacanehi dassitā catunnamariyasaccānaṃ anubodhapaṭibodhasiddhi,",
  "tika-s0104t0:1478_1": "vikkhambhanasamucchedappahānaṃ taṇhāvijjāvigamo,",
  "tika-s0104t0:1478_2": "saddhammaṭṭhitinimittapariggaho,",
  "tika-s0104t0:1478_3": "āgamādhigamasampatti,",
  "tika-s0104t0:1478_4": "ubhayahitapaṭipatti,",
  "tika-s0104t0:1478_5": "tividhapaññāpariggaho,",
  "tika-s0104t0:1478_6": "satisampajaññānuṭṭhānaṃ,",
  "tika-s0104t0:1478_7": "saddhāpaññāsamāyogo,",
  "tika-s0104t0:1478_8": "vīriyasamatānuyojanaṃ,",
  "tika-s0104t0:1478_9": "samathavipassanānipphatti ca –",
  "tika-s0104t0:1479_0": "“Ajānataṃ apassata”nti padehi dassitā avijjāsiddhi,",
  "tika-s0104t0:1479_1": "tathā “taṇhāgatānaṃ paritassitavipphandita”nti padehi taṇhāsiddhi,",
  "tika-s0104t0:1479_2": "tadubhayena ca nīvaraṇasaññojanadvayasiddhi,",
  "tika-s0104t0:1479_3": "anamataggasaṃsāravaṭṭānupacchedo,",
  "tika-s0104t0:1479_4": "pubbantāharaṇāparantānusandhānāni,",
  "tika-s0104t0:1479_5": "atītapaccuppannakālavasena hetuvibhāgo,",
  "tika-s0104t0:1479_6": "avijjātaṇhānaṃ aññamaññānativattanaṃ,",
  "tika-s0104t0:1479_7": "aññamaññūpakāritā,",
  "tika-s0104t0:1479_8": "paññāvimutticetovimuttīnaṃ paṭipakkhaniddeso ca –",
  "tika-s0104t0:1480_0": "“Tadapi phassapaccayā”ti padena dassitā sassatādipaññāpanassa paccayādhīnavuttitā,",
  "tika-s0104t0:1480_1": "tena ca dhammānaṃ niccatāpaṭisedho,",
  "tika-s0104t0:1480_2": "aniccatāpatiṭṭhāpanaṃ,",
  "tika-s0104t0:1480_3": "paramatthato kārakādipaṭikkhepo,",
  "tika-s0104t0:1480_4": "evaṃdhammatāniddeso,",
  "tika-s0104t0:1480_5": "suññatāpakāsanaṃ samatthanirīha paccayalakkhaṇavibhāvanañca –",
  "tika-s0104t0:1481_0": "“Ucchinnabhavanettiko”tiādinā dassitā bhagavato pahānasampatti,",
  "tika-s0104t0:1481_1": "vijjāvimuttivasībhāvo,",
  "tika-s0104t0:1481_2": "sikkhattayanipphatti,",
  "tika-s0104t0:1481_3": "nibbānadhātudvayavibhāgo,",
  "tika-s0104t0:1481_4": "caturadhiṭṭhānaparipūraṇaṃ,",
  "tika-s0104t0:1481_5": "bhavayoniādīsu apariyāpannatā ca –",
  "tika-s0104t0:1482_0": "Sakalena pana suttapadena dassito iṭṭhāniṭṭhesu bhagavato tādibhāvo,",
  "tika-s0104t0:1482_1": "tattha ca paresaṃ patiṭṭhāpanaṃ,",
  "tika-s0104t0:1482_2": "kusaladhammānaṃ ādibhūtadhammadvayaniddeso sikkhattayūpadeso,",
  "tika-s0104t0:1482_3": "attantapādipuggalacatukkasiddhi,",
  "tika-s0104t0:1482_4": "kaṇhakaṇhavipākādikammacatukkavibhāgo,",
  "tika-s0104t0:1482_5": "caturappamaññāvisayaniddeso,",
  "tika-s0104t0:1482_6": "samudayatthaṅgamādipañcakassa yathābhūtāvabodho,",
  "tika-s0104t0:1482_7": "chasāraṇīyadhammavibhāvanā,",
  "tika-s0104t0:1482_8": "dasanāthakadhammapatiṭṭhāpananti evamādayo yathāsambhavaṃ saṅgahetvā dassetabbā atthā piṇḍattho.",
  "tika-s0104t0:1483_0": "Soḷasahāravaṇṇanā",
  "tika-s0104t0:1484_0": "Desanāhāravaṇṇanā",
  "tika-s0104t0:1485_0": "Idāni nettiyā,",
  "tika-s0104t0:1485_1": "peṭakopadese ca vuttanayavasena hārādīnaṃ niddhāraṇaṃ.",
  "tika-s0104t0:1485_2": "Tattha “attā,",
  "tika-s0104t0:1485_3": "loko”ti ca diṭṭhiyā adhiṭṭhānabhāvena,",
  "tika-s0104t0:1485_4": "vedanāphassāyatanādimukhena ca gahitesu pañcasu upādānakkhandhesu taṇhāvajjitā pañcupādānakkhandhā dukkhasaccaṃ.",
  "tika-s0104t0:1485_5": "Taṇhā samudayasaccaṃ.",
  "tika-s0104t0:1485_6": "Taṃ pana “paritassanāgahaṇena taṇhāgatāna”nti,",
  "tika-s0104t0:1485_7": "“vedanāpaccayā taṇhā”ti ca padehi samudayaggahaṇenañca pāḷiyaṃ sarūpena gahitameva.",
  "tika-s0104t0:1485_8": "Ayaṃ tāva suttantanayo.",
  "tika-s0104t0:1486_0": "Abhidhamme pana vibhaṅgappakaraṇe āgatanayena āghātānandādivacanehi,",
  "tika-s0104t0:1486_1": "“ātappamanvāyā”tiādipadehi,",
  "tika-s0104t0:1486_2": "cittapadosavacanena,",
  "tika-s0104t0:1486_3": "sabbadiṭṭhigatikapadehi,",
  "tika-s0104t0:1486_4": "kusalākusalaggahaṇena,",
  "tika-s0104t0:1486_5": "bhavaggahaṇena,",
  "tika-s0104t0:1486_6": "sokādiggahaṇena,",
  "tika-s0104t0:1486_7": "diṭṭhiggahaṇena,",
  "tika-s0104t0:1486_8": "tattha tattha samudayaggahaṇena cāti saṅkhepato sabbalokiyakusalākusaladhammavibhāvanapadehi gahitā dhammakilesā samudayasaccaṃ.",
  "tika-s0104t0:1486_9": "Tadubhayesamappavatti nirodhasaccaṃ.",
  "tika-s0104t0:1486_10": "Tassa pana tattha tattha vedanānaṃ atthaṅgamanissaraṇapariyāyehi paccattaṃ nibbutivacanena,",
  "tika-s0104t0:1486_11": "anupādāvimuttivacanena ca pāḷiyaṃ gahaṇaṃ veditabbaṃ.",
  "tika-s0104t0:1486_12": "Nirodhapajānanā paṭipadā maggasaccaṃ.",
  "tika-s0104t0:1486_13": "Tassapi tattha tattha vedanānaṃ samudayādīni yathābhūtapaṭivedhanāpadesena channaṃ phassāyatanānaṃ samudayādīni yathābhūtapajānanapariyāyena,",
  "tika-s0104t0:1486_14": "bhavanettiyā ucchedavacanena ca gahaṇaṃ veditabbaṃ.",
  "tika-s0104t0:1487_0": "Tattha samudayena assādo,",
  "tika-s0104t0:1487_1": "dukkhena ādīnavo,",
  "tika-s0104t0:1487_2": "magganirodhehi nissaraṇanti evaṃ catusaccavasena,",
  "tika-s0104t0:1487_3": "yāni pāḷiyaṃ sarūpeneva āgatāni assādādīnavanissaraṇāni,",
  "tika-s0104t0:1487_4": "tesañca vasena idha assādādayo veditabbā.",
  "tika-s0104t0:1487_5": "Veneyyānaṃ tādibhāvāpattiādi phalaṃ.",
  "tika-s0104t0:1487_6": "Yañhi desanāya sādhetabbaṃ heṭṭhā vuttaṃ payojanaṃ.",
  "tika-s0104t0:1487_7": "Tadeva phalanti vuttovāyamattho.",
  "tika-s0104t0:1487_8": "Tadatthañhi idaṃ suttaṃ bhagavatā desitaṃ.",
  "tika-s0104t0:1487_9": "Āghātādīnamakaraṇīyatā,",
  "tika-s0104t0:1487_10": "āghātādiphalassa ca anaññasantānabhāvitā nindāpasaṃsāsu yathāsabhāvaṃ paṭijānananibbeṭhanānīti evaṃ taṃtaṃpayojanādhigamahetu upāyo.",
  "tika-s0104t0:1487_11": "Āghātādīnaṃ karaṇapaṭisedhanādiapadesena atthakāmehi tato cittaṃ sādhukaṃ rakkhitabbanti ayaṃ āṇārahassa dhammarājassa āṇattīti.",
  "tika-s0104t0:1487_12": "Ayaṃ assādādīnavanissaraṇaphalūpāyāṇattivasena chabbidhadhammasandassanalakkhaṇo desanāhāro nāma.",
  "tika-s0104t0:1487_13": "Vuttañca –",
  "tika-s0104t0:1488_0": "“Assādādīnavatā, nissaraṇampi ca phalaṃ upāyo ca;",
  "tika-s0104t0:1489_0": "Āṇattī ca bhagavato, yogīnaṃ desanāhāro”ti.",
  "tika-s0104t0:1490_0": "Vicayahāravaṇṇanā",
  "tika-s0104t0:1491_0": "Kappanābhāvepi vohāravasena,",
  "tika-s0104t0:1491_1": "anuvādavasena ca “mama”nti vuttaṃ.",
  "tika-s0104t0:1491_2": "Niyamābhāvato vikappanatthaṃ vāggahaṇaṃ.",
  "tika-s0104t0:1491_3": "Taṃguṇasamaṅgitāya,",
  "tika-s0104t0:1491_4": "abhimukhīkaraṇāya ca “bhikkhave”ti āmantanaṃ.",
  "tika-s0104t0:1491_5": "Aññabhāvato,",
  "tika-s0104t0:1491_6": "paṭiviruddhabhāvato ca “pare”ti vuttaṃ,",
  "tika-s0104t0:1491_7": "vaṇṇapaṭipakkhato,",
  "tika-s0104t0:1491_8": "avaṇṇanīyato ca “avaṇṇa”nti,",
  "tika-s0104t0:1491_9": "byattivasena,",
  "tika-s0104t0:1491_10": "vitthāravasena ca “bhāseyyu”nti,",
  "tika-s0104t0:1491_11": "dhāraṇasabhāvato,",
  "tika-s0104t0:1491_12": "adhammapaṭipakkhato ca “dhammassā”ti,",
  "tika-s0104t0:1491_13": "diṭṭhisīlehi saṃhatabhāvato,",
  "tika-s0104t0:1491_14": "kilesānaṃ saṅghātakaraṇato ca “saṅghassā”ti,",
  "tika-s0104t0:1491_15": "vuttapaṭiniddesato,",
  "tika-s0104t0:1491_16": "vacanupanyāsato ca “tatrā”ti,",
  "tika-s0104t0:1491_17": "sammukhībhāvato,",
  "tika-s0104t0:1491_18": "puthubhāvato ca “tumhehī”ti,",
  "tika-s0104t0:1491_19": "cittassa hananato,",
  "tika-s0104t0:1491_20": "ārammaṇābhighātato ca “āghāto”ti,",
  "tika-s0104t0:1491_21": "ārammaṇe saṅkocavuttiyā anabhimukhatāya,",
  "tika-s0104t0:1491_22": "atuṭṭhākāratāya ca “appaccayo”ti,",
  "tika-s0104t0:1491_23": "ārammaṇacintanato,",
  "tika-s0104t0:1491_24": "nissayato ca “cetaso”ti,",
  "tika-s0104t0:1491_25": "atthassa asādhanato,",
  "tika-s0104t0:1491_26": "anu anu anatthasādhanato ca “anabhiraddhī”ti,",
  "tika-s0104t0:1491_27": "kāraṇānarahattā,",
  "tika-s0104t0:1491_28": "satthusāsane",
  "tika-s0104t0:1492_0": "Ṭhitehi kātumasakkuṇeyyattā ca “na karaṇīyā”ti vuttaṃ.",
  "tika-s0104t0:1492_1": "Evaṃ tasmiṃ tasmiṃ adhippetatthe pavattatānidassanena,",
  "tika-s0104t0:1492_2": "atthaso ca –",
  "tika-s0104t0:1493_0": "Mamanti sāminiddiṭṭhaṃ sabbanāmapadaṃ.",
  "tika-s0104t0:1493_1": "Vāti vikappananiddiṭṭhaṃ nipātapadaṃ.",
  "tika-s0104t0:1493_2": "Bhikkhaveti ālapananiddiṭṭhaṃ nāmapadaṃ.",
  "tika-s0104t0:1493_3": "Pareti kattuniddiṭṭhaṃ nāmapadaṃ.",
  "tika-s0104t0:1493_4": "Avaṇṇanti kammaniddiṭṭhaṃ nāmapadaṃ.",
  "tika-s0104t0:1493_5": "Bhāseyyunti kiriyāniddiṭṭhaṃ ākhyātapadaṃ.",
  "tika-s0104t0:1493_6": "Dhammassa,",
  "tika-s0104t0:1493_7": "saṅghassāti ca sāminiddiṭṭhaṃ nāmapadaṃ.",
  "tika-s0104t0:1493_8": "Tatrāti ādhāraniddiṭṭhaṃ sabbanāmapadaṃ.",
  "tika-s0104t0:1493_9": "Tumhehīti kattuniddiṭṭhaṃ sabbanāmapadaṃ. Na-",
  "tika-s0104t0:1493_10": "iti paṭisedhaniddiṭṭhaṃ nipātapadaṃ. Āghāto,",
  "tika-s0104t0:1493_11": "appaccayo,",
  "tika-s0104t0:1493_12": "anabhiraddhīti ca kammaniddiṭṭhaṃ nāmapadaṃ.",
  "tika-s0104t0:1493_13": "Cetasoti sāminiddiṭṭhaṃ nāmapadaṃ.",
  "tika-s0104t0:1493_14": "Karaṇīyāti kiriyāniddiṭṭhaṃ nāmapadanti.",
  "tika-s0104t0:1493_15": "Evaṃ tassa tassa padassa visesatānidassanena,",
  "tika-s0104t0:1493_16": "byañjanaso ca vicayanaṃ padavicayo.",
  "tika-s0104t0:1493_17": "Ativitthārabhayena pana sakkāyeva aṭṭhakathaṃ,",
  "tika-s0104t0:1493_18": "tassā ca līnatthavibhāvanaṃ anugantvā ayamattho viññunā vibhāvetunti na vitthārayimha.",
  "tika-s0104t0:1494_0": "“Tatra ce tumhe assatha kupitā vā anattamanā vā,",
  "tika-s0104t0:1494_1": "api nu tumhe paresaṃ subhāsitaṃ dubbhāsitaṃ ājāneyyāthā”ti ayaṃ anumatipucchā.",
  "tika-s0104t0:1494_2": "Sattādhiṭṭhānā,",
  "tika-s0104t0:1494_3": "anekādhiṭṭhānā,",
  "tika-s0104t0:1494_4": "paramatthavisayā,",
  "tika-s0104t0:1494_5": "paccuppannavisayāti evaṃ sabbattha yathāsambhavaṃ pucchāvicayanaṃ pucchāvicayo.",
  "tika-s0104t0:1494_6": "“No hetaṃ bhante”ti idaṃ vissajjanaṃ ekaṃsabyākaraṇaṃ,",
  "tika-s0104t0:1494_7": "niravasesaṃ,",
  "tika-s0104t0:1494_8": "sauttaraṃ,",
  "tika-s0104t0:1494_9": "lokiyanti evaṃ sabbassāpi vissajjanassa yathārahaṃ vicayanaṃ vissajjanāvicayo.",
  "tika-s0104t0:1495_0": "“Mamaṃ vā bhikkhave pare avaṇṇaṃ bhāseyyuṃ…pe…",
  "tika-s0104t0:1495_1": "na cetaso anabhiraddhi karaṇīyā”ti imāya paṭhamadesanāya “mamaṃ vā…pe…",
  "tika-s0104t0:1495_2": "tumhaṃyevassa tena antarāyo”ti ayaṃ dutiyadesanā saṃsandati. Kasmā?",
  "tika-s0104t0:1495_3": "Paṭhamāya manopadosaṃ nivāretvā dutiyāya tatthādīnavassa dassitattā.",
  "tika-s0104t0:1495_4": "Tathā imāya dutiyadesanāya “mamaṃ vā…pe…",
  "tika-s0104t0:1495_5": "api nu tumhe paresaṃ subhāsitaṃ dubbhāsitaṃ ājāneyyāthā”ti ayaṃ tatiyadesanā saṃsandati. Kasmā?",
  "tika-s0104t0:1495_6": "Dutiyāya tatthādīnavaṃ dassetvā tatiyāya vacanatthasallakkhaṇamattepi asamatthabhāvassa dassitattā.",
  "tika-s0104t0:1495_7": "Tathā imāya tatiyadesanāya “mamaṃ vā…pe…",
  "tika-s0104t0:1495_8": "na ca panetaṃ amhesu saṃvijjatī”ti ayaṃ catutthadesanā saṃsandati. Kasmā?",
  "tika-s0104t0:1495_9": "Tatiyāya manopadosaṃ sabbathā nivāretvā catutthāya avaṇṇaṭṭhāne paṭipajjitabbākārassa dassitattāti iminā",
  "tika-s0104t0:1495_10": "nayena pubbena aparaṃ saṃsanditvā vicayanaṃ pubbāparavicayo.",
  "tika-s0104t0:1495_11": "Assādavicayādayo vuttanayāva.",
  "tika-s0104t0:1495_12": "Tesaṃ lakkhaṇasandassanamattameva hettha viseso.",
  "tika-s0104t0:1496_0": "“Api nu tumhe paresaṃ subhāsitaṃ dubbhāsitaṃ ājāneyyāthā”ti imāya pucchāya “no hetaṃ bhante”ti ayaṃ vissajjanā sameti.",
  "tika-s0104t0:1496_1": "Kupito hi neva buddhapaccekabuddhaariyasāvakānaṃ na mātāpitūnaṃ na paccatthikānaṃ subhāsitadubbhāsitassa atthaṃ ājānāti.",
  "tika-s0104t0:1496_2": "“Katamañca taṃ bhikkhave,",
  "tika-s0104t0:1496_3": "appamattakaṃ…pe…",
  "tika-s0104t0:1496_4": "tathāgatassa vaṇṇaṃ vadamāno vadeyyā”ti imāya pucchāya “pāṇātipātaṃ pahāya pāṇātipātā paṭivirato”tiādikā ayaṃ vissajjanā sameti.",
  "tika-s0104t0:1496_5": "Bhagavā hi anuttarena pāṇātipātaviramaṇādiguṇena samannāgato,",
  "tika-s0104t0:1496_6": "tañca kho samādhiṃ,",
  "tika-s0104t0:1496_7": "paññañca upanidhāya appamattakaṃ oramattakaṃ sīlamattakaṃ.",
  "tika-s0104t0:1496_8": "“Katame ca te bhikkhave,",
  "tika-s0104t0:1496_9": "dhammā gambhīrā duddasā”tiādikāya pucchāya “santi bhikkhave,",
  "tika-s0104t0:1496_10": "eke samaṇabrāhmaṇā pubbantakappikā”tiādikā vissajjanā sameti.",
  "tika-s0104t0:1496_11": "Sabbaññutaññāṇaguṇā hi aññatra tathāgatā aññesaṃ ñāṇena alabbhaneyyapatiṭṭhattā gambhīrā duddasā duranubodhā",
  "tika-s0104t0:1496_12": "santā paṇītā atakkāvacarā nipuṇā paṇḍitavedanīyāti iminā nayena vissajjanāya pucchānurūpatāvicayanameva",
  "tika-s0104t0:1496_13": "idha saṅgahagāthāya abhāvato anugītivicayoti.",
  "tika-s0104t0:1496_14": "Ayaṃ padapañhādiekādasadhammavicayanalakkhaṇo vicayahāro nāma.",
  "tika-s0104t0:1496_15": "Vuttañca “yaṃ pucchitañca vissajjitañcā”tiādi.",
  "tika-s0104t0:1497_0": "Yuttihārasaṃvaṇṇanā",
  "tika-s0104t0:1498_0": "Mamanti sāminiddeso yujjati sabhāvaniruttiyā tathāpayogadissanato,",
  "tika-s0104t0:1498_1": "avaṇṇassa ca tadapekkhattā.",
  "tika-s0104t0:1498_2": "Vāti vikappanatthaniddeso yujjati nepātikānamanekatthattā,",
  "tika-s0104t0:1498_3": "ettha ca niyamābhāvato.",
  "tika-s0104t0:1498_4": "Bhikkhaveti āmantananiddeso yujjati tadattheyeva etassa payogassa dissanato,",
  "tika-s0104t0:1498_5": "desakassa ca paṭiggāhakāpekkhatoti evamādinā byañjanato ca –",
  "tika-s0104t0:1499_0": "Sabbena sabbaṃ āghātādīnamakaraṇaṃ tādibhāvāya saṃvattatīti yujjati iṭṭhāniṭṭhesu samappavattisabbhāvato.",
  "tika-s0104t0:1499_1": "Yasmiṃ santāne āghātādayo uppannā,",
  "tika-s0104t0:1499_2": "tannimittakā antarāyā tasseva sampattivibandhāya saṃvattantīti yujjati kammānaṃ santānantaresu asaṅkamanato.",
  "tika-s0104t0:1499_3": "Cittamabhibhavitvā uppannā āghātādayo subhāsitadubbhāsitasallakkhaṇepi asamatthatāya saṃvattantīti yujjati kodhalobhānaṃ andhatamasabhāvato.",
  "tika-s0104t0:1499_4": "Pāṇātipātādidussīlyato veramaṇī sabbasattānaṃ pāmojjapāsaṃsāya saṃvattatīti yujjati sīlasampattiyā mahato kittisaddassa abbhuggatattā.",
  "tika-s0104t0:1499_5": "Gambhīratādivisesayuttena guṇena tathāgatassa vaṇṇanā ekadesabhūtāpi sakalasabbaññuguṇaggahaṇāya saṃvattatīti yujjati anaññasādhāraṇattā.",
  "tika-s0104t0:1499_6": "Tajjāayonisomanasikāraparikkhatāni adhigamatakkanāni sassatavādādiabhinivesāya saṃvattantīti yujjati kappanajālassa asamugghāṭitattā.",
  "tika-s0104t0:1499_7": "Vedanādīnaṃ anavabodhena vedanāpaccayā taṇhā vaḍḍhatīti yujjati assādānupassanāsabbhāvato,",
  "tika-s0104t0:1499_8": "sati ca vedayitabhāve (vedayitarāge tattha attattaniyagāho,",
  "tika-s0104t0:1499_9": "sassatādigāho ca viparipphandatīti yujjati kāraṇassa sannihitattā.",
  "tika-s0104t0:1499_10": "Taṇhāpaccayā hi upādānaṃ sambhavati.",
  "tika-s0104t0:1499_11": "Sassatādivāde paññapentānaṃ,",
  "tika-s0104t0:1499_12": "tadanucchavikañca vedanaṃ vedayantānaṃ phasso hetūti yujjati visayindriyaviññāṇasaṅgatiyā vinā tadabhāvato.",
  "tika-s0104t0:1499_13": "Chaphassāyatananimittaṃ vaṭṭassa anupacchedoti yujjati tattha avijjātaṇhānaṃ appahīnattā.",
  "tika-s0104t0:1499_14": "Channaṃ phassāyatanānaṃ samudayatthaṅgamādipajānanā sabbadiṭṭhigatikasaññaṃ aticca tiṭṭhatīti yujjati catusaccapaṭivedhabhāvato.",
  "tika-s0104t0:1499_15": "Imāhiyeva dvāsaṭṭhiyā sabbadiṭṭhigatānaṃ antojālīkatabhāvoti yujjati akiriyavādādīnaṃ,",
  "tika-s0104t0:1499_16": "issaravādādīnañca tadantogadhattā,",
  "tika-s0104t0:1499_17": "tathā ceva heṭṭhā saṃvaṇṇitaṃ.",
  "tika-s0104t0:1499_18": "Ucchinnabhavanettiko tathāgatassa kāyoti yujjati bhagavato abhinīhārasampattiyā catūsu satipaṭṭhānesu",
  "tika-s0104t0:1499_19": "ṭhatvā sattannaṃ bojjhaṅgānaṃ yathābhūtaṃ bhāvitattā.",
  "tika-s0104t0:1499_20": "Kāyassa bhedā parinibbutaṃ na dakkhantīti yujjati anupādisesanibbānappattiyaṃ rūpādīsu kassacipi anavasesatoti",
  "tika-s0104t0:1499_21": "iminā nayena atthato ca sutte byañjanatthānaṃ yuttitāvibhāvanalakkhaṇo yuttihāro nāma yathāha “sabbesaṃ hārānaṃ,",
  "tika-s0104t0:1499_22": "yā bhūmī”tiādi.",
  "tika-s0104t0:1500_0": "Padaṭṭhānahāravaṇṇanā",
  "tika-s0104t0:1501_0": "Vaṇṇārahāvaṇṇadubbaṇṇatānādeyyavacanatādi vipattīnaṃ padaṭṭhānaṃ.",
  "tika-s0104t0:1501_1": "Vaṇṇārahavaṇṇasubbaṇṇatāsaddheyyavacanatādi sampattīnaṃ padaṭṭhānaṃ.",
  "tika-s0104t0:1501_2": "Tathā āghātādayo nirayādidukkhassa padaṭṭhānaṃ.",
  "tika-s0104t0:1501_3": "Āghātādīnamakaraṇaṃ saggasampattiyādisabbasampattīnaṃ padaṭṭhānaṃ.",
  "tika-s0104t0:1501_4": "Pāṇātipātādipaṭivirati ariyassa sīlakkhandhassa padaṭṭhānaṃ,",
  "tika-s0104t0:1501_5": "ariyo sīlakkhandho ariyassa samādhikkhandhassa padaṭṭhānaṃ.",
  "tika-s0104t0:1501_6": "Ariyo samādhikkhandho ariyassa paññākkhandhassa padaṭṭhānaṃ.",
  "tika-s0104t0:1501_7": "Gambhīratādivisesayuttaṃ bhagavato paṭivedhappakārañāṇaṃ desanāñāṇassa padaṭṭhānaṃ.",
  "tika-s0104t0:1501_8": "Desanāñāṇaṃ veneyyānaṃ sakalavaṭṭadukkhanissaraṇassa padaṭṭhānaṃ.",
  "tika-s0104t0:1501_9": "Sabbāyapi diṭṭhiyā diṭṭhupādānabhāvato sā yathārahaṃ navavidhassapi bhavassa padaṭṭhānaṃ.",
  "tika-s0104t0:1501_10": "Bhavo jātiyā.",
  "tika-s0104t0:1501_11": "Jāti jarāmaraṇassa,",
  "tika-s0104t0:1501_12": "sokādīnañca padaṭṭhānaṃ.",
  "tika-s0104t0:1501_13": "Vedanānaṃ yathābhūtaṃ samudayatthaṅgamādipaṭivedhanā catunnaṃ ariyasaccānaṃ anubodhapaṭivedho hoti.",
  "tika-s0104t0:1501_14": "Tattha anubodho paṭivedhassa padaṭṭhānaṃ.",
  "tika-s0104t0:1501_15": "Paṭivedho catubbidhassa sāmaññaphalassa padaṭṭhānaṃ.",
  "tika-s0104t0:1501_16": "“Ajānataṃ apassata”nti avijjāgahaṇaṃ.",
  "tika-s0104t0:1501_17": "Tattha avijjā saṅkhārānaṃ padaṭṭhānaṃ,",
  "tika-s0104t0:1501_18": "saṅkhārā viññāṇassa.",
  "tika-s0104t0:1501_19": "Yāva vedanā taṇhāya padaṭṭhānanti netvā tesaṃ “vedanāpaccayā taṇhā”tiādinā pāḷiyamāgatanayena sambajjhitabbaṃ.",
  "tika-s0104t0:1501_20": "“Taṇhāgatānaṃ paritassitavipphandita”nti ettha taṇhā upādānassa padaṭṭhānaṃ.",
  "tika-s0104t0:1501_21": "“Tadapi phassapaccayā”ti ettha sassatādipaññāpanaṃ paresaṃ micchābhinivesassa padaṭṭhānaṃ.",
  "tika-s0104t0:1501_22": "Micchābhiniveso saddhammassavanasappurisūpanissayayonisomanasikāradhammānudhammapaṭipattīhi vimukhatāya asaddhammassavanādīnañca padaṭṭhānaṃ.",
  "tika-s0104t0:1501_23": "“Aññatra phassā”tiādīsu phasso vedanāya padaṭṭhānaṃ.",
  "tika-s0104t0:1501_24": "Cha phassāyatanāni phassassa,",
  "tika-s0104t0:1501_25": "sakalassa ca vaṭṭadukkhassa padaṭṭhānaṃ.",
  "tika-s0104t0:1501_26": "Channaṃ phassāyatanānaṃ yathābhūtaṃ samudayādipajānanaṃ nibbidāya padaṭṭhānaṃ,",
  "tika-s0104t0:1501_27": "nibbidā virāgassātiādinā yāva anupādāparinibbānaṃ netabbaṃ.",
  "tika-s0104t0:1501_28": "Bhagavato bhavanettisamucchedo sabbaññutāya padaṭṭhānaṃ,",
  "tika-s0104t0:1501_29": "tathā anupādāparinibbānassa cāti.",
  "tika-s0104t0:1501_30": "Ayaṃ sutte āgatadhammānaṃ padaṭṭhānadhammā,",
  "tika-s0104t0:1501_31": "tesañca padaṭṭhānadhammāti yathāsambhavaṃ padaṭṭhānadhammaniddhāraṇalakkhaṇo padaṭṭhānahāro nāma.",
  "tika-s0104t0:1501_32": "Vuttañhi “dhammaṃ deseti jino,",
  "tika-s0104t0:1501_33": "tassa ca dhammassa yaṃ padaṭṭhāna”ntiādi.",
  "tika-s0104t0:1502_0": "Lakkhaṇahāravaṇṇanā",
  "tika-s0104t0:1503_0": "Āghātādiggahaṇena kodhūpanāhamakkhapalāsaissāmacchariyasārambhaparavambhanādīnaṃ saṅgaho paṭighacittuppādapariyāpannatāya ekalakkhaṇattā.",
  "tika-s0104t0:1503_1": "Ānandādiggahaṇena abhijjhāvisamalobhamānātimānamadappamādānaṃ saṅgaho lobhacittuppādapariyāpannatāya ekalakkhaṇattā.",
  "tika-s0104t0:1503_2": "Tathā āghātaggahaṇena avasiṭṭhaganthanīvaraṇānaṃ saṅgaho kāyaganthanīvaraṇalakkhaṇena ekalakkhaṇattā.",
  "tika-s0104t0:1503_3": "Ānandaggahaṇena phassādīnaṃ saṅgaho saṅkhārakkhandhalakkhaṇena ekalakkhaṇattā.",
  "tika-s0104t0:1503_4": "Sīlaggahaṇena adhicittādhipaññāsikkhānaṃ saṅgaho sikkhālakkhaṇena ekalakkhaṇattā.",
  "tika-s0104t0:1503_5": "Diṭṭhiggahaṇena avasiṭṭhaupādānānaṃ saṅgaho upādānalakkhaṇena ekalakkhaṇattā.",
  "tika-s0104t0:1503_6": "“Vedanāna”nti ettha vedanāggahaṇena avasiṭṭhaupādānakkhandhānaṃ saṅgaho upādānakkhandhalakkhaṇena ekalakkhaṇattā.",
  "tika-s0104t0:1503_7": "Tathā dhammāyatanadhammadhātupariyāpannavedanāggahaṇena sammasanupagānaṃ sabbesampi āyatanānaṃ,",
  "tika-s0104t0:1503_8": "dhātūnañca saṅgaho āyatanalakkhaṇena,",
  "tika-s0104t0:1503_9": "dhātulakkhaṇena ca ekalakkhaṇattā.",
  "tika-s0104t0:1503_10": "“Ajānataṃ apassata”nti ettha avijjāggahaṇena hetuāsavoghayoganīvaraṇādīnaṃ saṅgaho hetādilakkhaṇena ekalakkhaṇattā,",
  "tika-s0104t0:1503_11": "tathā “taṇhāgatānaṃ paritassitavipphandita”nti ettha taṇhāggahaṇenapi.",
  "tika-s0104t0:1503_12": "“Tadapi phassapaccayā”ti ettha phassaggahaṇena saññāsaṅkhāraviññāṇānaṃ saṅgaho vipallāsahetubhāvena,",
  "tika-s0104t0:1503_13": "khandhalakkhaṇena ca ekalakkhaṇattā.",
  "tika-s0104t0:1503_14": "Chaphassāyatanaggahaṇena avasiṭṭhakhandhāyatanadhātindriyādīnaṃ saṅgaho phassuppattinimittatāya,",
  "tika-s0104t0:1503_15": "sammasanīyabhāvena ca ekalakkhaṇattā.",
  "tika-s0104t0:1503_16": "Bhavanettiggahaṇena avijjādīnaṃ saṃkilesadhammānaṃ saṅgaho vaṭṭahetubhāvena ekalakkhaṇattāti.",
  "tika-s0104t0:1503_17": "Ayaṃ sutte anāgatepi dhamme ekalakkhaṇatādinā āgate viya niddhāraṇalakkhaṇo lakkhaṇahāro nāma.",
  "tika-s0104t0:1503_18": "Tathā hi vuttaṃ “vuttamhi ekadhamme,",
  "tika-s0104t0:1503_19": "ye dhammā ekalakkhaṇā”tiādi.",
  "tika-s0104t0:1504_0": "Catubyūhahāravaṇṇanā",
  "tika-s0104t0:1505_0": "Mamanti aneruttapadaṃ,",
  "tika-s0104t0:1505_1": "tathā vāti ca.",
  "tika-s0104t0:1505_2": "Bhikkhanasīlā bhikkhū.",
  "tika-s0104t0:1505_3": "Parentiviruddhabhāvamupagacchantīti parā,",
  "tika-s0104t0:1505_4": "aññatthe panetaṃ aneruttapadanti evamādinā neruttaṃ,",
  "tika-s0104t0:1505_5": "taṃ pana “eva”ntiādinidānapadānaṃ,",
  "tika-s0104t0:1505_6": "“mama”ntiādipāḷipadānañca aṭṭhakathāvasena,",
  "tika-s0104t0:1505_7": "tassā līnatthavibhāvanīvasena ca suviññeyyattā ativitthārabhayena na vitthārayimha.",
  "tika-s0104t0:1505_8": "Ye te nindāpasaṃsāhi sammākampitacetasā micchājīvato anoratā sassatādimicchābhinivesino sīlādidhammakkhandhesu",
  "tika-s0104t0:1505_9": "appatiṭṭhitā sammāsambuddhaguṇarasassādavimukhā veneyyā,",
  "tika-s0104t0:1505_10": "te kathaṃ nu kho yathāvuttadosavinimuttā sammāpaṭipattiyā ubhayahitaparā bhaveyyunti ayamettha bhagavato adhippāyo.",
  "tika-s0104t0:1505_11": "Evamadhippetā puggalā,",
  "tika-s0104t0:1505_12": "desanābhājanaṭṭhāne ca dassitā imissā desanāya nidānaṃ.",
  "tika-s0104t0:1506_0": "Pubbāparānusandhi pana padasandhipadatthaniddesanikkhepasuttadesanāsandhivasena chabbidhā.",
  "tika-s0104t0:1506_1": "Tattha “mama”nti etassa “avaṇṇa”nti iminā sambandhotiādinā padassa padantarena sambandho padasandhi.",
  "tika-s0104t0:1506_2": "“Mama”nti vuttassa bhagavato “avaṇṇa”nti vuttena parehi upavaditena aguṇenasambandhotiādinā padatthassa padatthantarena sambandho padatthasandhi.",
  "tika-s0104t0:1506_3": "“Mamaṃ vā bhikkhave,",
  "tika-s0104t0:1506_4": "pare avaṇṇaṃ bhāseyyu”ntiādidesanā suppiyena paribbājakena vuttaavaṇṇānusandhivasena pavattā.",
  "tika-s0104t0:1506_5": "“Mamaṃ vā bhikkhave,",
  "tika-s0104t0:1506_6": "pare vaṇṇaṃ bhāseyyu”ntiādidesanā brahmadattena māṇavena vuttavaṇṇānusandhivasena pavattā.",
  "tika-s0104t0:1506_7": "“Atthi bhikkhave,",
  "tika-s0104t0:1506_8": "aññeva dhammā gambhīrā duddasā duranubodhā”tiādidesanā bhikkhūhi vuttavaṇṇānusandhivasena pavattāti evaṃ",
  "tika-s0104t0:1506_9": "nānānusandhikassa suttassa taṃtadanusandhīhi,",
  "tika-s0104t0:1506_10": "ekānusandhikassa ca pubbāparabhāgehi sambandho niddesasandhi.",
  "tika-s0104t0:1506_11": "Nikkhepasandhi pana catubbidhasuttanikkhepavasena.",
  "tika-s0104t0:1506_12": "Suttasandhi ca tividhasuttānusandhivasena aṭṭhakathāyaṃ eva vicāritā,",
  "tika-s0104t0:1506_13": "amhehi ca pubbe saṃvaṇṇitā.",
  "tika-s0104t0:1506_14": "Ekissā desanāya desanāntarehi saddhiṃ saṃsandanaṃ desanāsandhi,",
  "tika-s0104t0:1506_15": "sā panevaṃ veditabbā –",
  "tika-s0104t0:1506_16": "“mamaṃ vā bhikkhave…pe…",
  "tika-s0104t0:1506_17": "na cetaso anabhiraddhi karaṇīyā”ti ayaṃ desanā “ubhatodaṇḍakena cepi bhikkhave,",
  "tika-s0104t0:1506_18": "kakacena corā ocarakā aṅgamaṅgāni okanteyyuṃ,",
  "tika-s0104t0:1506_19": "tatrapi yo mano padūseñña,",
  "tika-s0104t0:1506_20": "na me so tena sāsanakaro”ti imāya desanāya saddhiṃ saṃsandati.",
  "tika-s0104t0:1506_21": "“Tumhaṃyevassa tena anantarāyo”ti ayaṃ “kammassakā māṇava sattā kammadāyādā kammayonī kammabandhū kammapaṭisaraṇā kammaṃ satte vibhajati,",
  "tika-s0104t0:1506_22": "yadidaṃ hīnapaṇītatāyā”ti imāya,",
  "tika-s0104t0:1506_23": "“api nu tumhe…pe…",
  "tika-s0104t0:1506_24": "ājāneyyāthā”ti ayaṃ –",
  "tika-s0104t0:1507_0": "“Kuddho atthaṃ na jānāti, kuddho dhammaṃ na passati;",
  "tika-s0104t0:1508_0": "Andhaṃ tamaṃ tadā hoti, yaṃ kodho sahate nara”nti. ; –",
  "tika-s0104t0:1509_0": "Imāya,",
  "tika-s0104t0:1509_1": "“mamaṃ vā bhikkhave,",
  "tika-s0104t0:1509_2": "pare vaṇṇaṃ…pe…",
  "tika-s0104t0:1509_3": "na cetaso ubbilāvitattaṃ karaṇīya”nti ayaṃ “dhammāpi vo bhikkhave,",
  "tika-s0104t0:1509_4": "pahātabbā,",
  "tika-s0104t0:1509_5": "pageva adhammā”ti,",
  "tika-s0104t0:1509_6": "“kullūpamaṃ vo bhikkhave,",
  "tika-s0104t0:1509_7": "dhammaṃ desessāmi nittharaṇatthāya,",
  "tika-s0104t0:1509_8": "no gahaṇatthāyā”ti ca imāya,",
  "tika-s0104t0:1509_9": "“tatra ce tumhe…pe…",
  "tika-s0104t0:1509_10": "tumhaṃyevassa tena antarāyo”ti ayaṃ –",
  "tika-s0104t0:1510_0": "“Luddho atthaṃ na jānāti, luddho dhammaṃ na passati;",
  "tika-s0104t0:1511_0": "Andhaṃ tamaṃ tadā hoti, yaṃ lobho sahate nara”nti. ca –",
  "tika-s0104t0:1512_0": "“Kāmandhā jālasañchannā, taṇhāchadanachāditā;",
  "tika-s0104t0:1513_0": "Pamattabandhunābaddhā, macchāva kumīnāmukhe;",
  "tika-s0104t0:1514_0": "Jarāmaraṇamanventi, vaccho khīrapakova mātara”nti. ca –",
  "tika-s0104t0:1515_0": "Imāya,",
  "tika-s0104t0:1515_1": "“appamattakaṃ kho panetaṃ sīlamattaka”nti ayaṃ “vivicceva kāmehi…pe…",
  "tika-s0104t0:1515_2": "paṭhamaṃ jhānaṃ upasampajja viharati,",
  "tika-s0104t0:1515_3": "ayampi kho brāhmaṇa yañño purimehi yaññehi appaṭṭhataro ca appasamārambhataro ca mahapphalataro ca mahānisaṃsataro",
  "tika-s0104t0:1515_4": "cā”ti imāya paṭhamajjhānassa sīlato mahapphalamahānisaṃsataratāvacanena jhānato sīlassa appaphalaappānisaṃsatarabhāvadīpanato.",
  "tika-s0104t0:1516_0": "“Pāṇātipātaṃ pahāyā”tiādidesanā “samaṇo khalu bho gotamo sīlavā ariyasīlena samannāgato”tiādidesanāya,",
  "tika-s0104t0:1516_1": "“aññeva dhammā gambhīrā”tiādidesanā “adhigato kho myāyaṃ dhammo gambhīro duddaso duranubodho”tiādidesanāya,",
  "tika-s0104t0:1516_2": "gambhīratādivisesayuttadhammapaṭivedhena hi ñāṇassa gambhīrādibhāvo viññāyati.",
  "tika-s0104t0:1517_0": "“Santi bhikkhave,",
  "tika-s0104t0:1517_1": "eke samaṇabrāhmaṇā pubbantakappikā”tiādidesanā “santi bhikkhave,",
  "tika-s0104t0:1517_2": "eke samaṇabrāhmaṇā pubbantakappikā…pe…",
  "tika-s0104t0:1517_3": "abhivadanti sassato attā ca loko ca,",
  "tika-s0104t0:1517_4": "idameva saccaṃ,",
  "tika-s0104t0:1517_5": "moghamaññanti ittheke abhivadanti, asassato,",
  "tika-s0104t0:1517_6": "sassato ca asassato ca,",
  "tika-s0104t0:1517_7": "nevasassato ca nāsassato ca, antavā, anantavā,",
  "tika-s0104t0:1517_8": "antavā ca anantavā ca,",
  "tika-s0104t0:1517_9": "nevantavā ca nānantavā ca attā ca loko ca,",
  "tika-s0104t0:1517_10": "idameva saccaṃ,",
  "tika-s0104t0:1517_11": "moghamaññanti ittheke abhivadantī”tiādidesanāya.",
  "tika-s0104t0:1518_0": "Tathā “santi bhikkhave,",
  "tika-s0104t0:1518_1": "eke samaṇabrāhmaṇā aparantakappikā”tiādidesanā “santi bhikkhave …pe…",
  "tika-s0104t0:1518_2": "abhivadanti saññī attā hoti arogo paraṃ maraṇā.",
  "tika-s0104t0:1518_3": "Ittheke abhivadanti asaññī,",
  "tika-s0104t0:1518_4": "saññī ca asaññī ca,",
  "tika-s0104t0:1518_5": "nevasaññī ca nāsaññī ca attā hoti arogo paraṃ maraṇā.",
  "tika-s0104t0:1518_6": "Ittheke abhivadanti sato vā pana sattassa ucchedaṃ vināsaṃ vibhavaṃ paññapenti,",
  "tika-s0104t0:1518_7": "diṭṭhadhammanibbānaṃ vā paneke abhivadantī”ntiādidesanāya,",
  "tika-s0104t0:1518_8": "“vedanānaṃ samudayañca…pe…",
  "tika-s0104t0:1518_9": "tathāgato”tiādidesanā “tadidaṃ saṅkhataṃ oḷārikaṃ,",
  "tika-s0104t0:1518_10": "atthi kho pana saṅkhārānaṃ nirodho,",
  "tika-s0104t0:1518_11": "atthetanti iti viditvā tassa nissaraṇadassāvī tathāgato tadupātivatto”tiādidesanāya,",
  "tika-s0104t0:1518_12": "“tadapi tesaṃ…pe…",
  "tika-s0104t0:1518_13": "vipphanditamevā”ti ayaṃ “idaṃ tesaṃ vata aññatreva saddhāya aññatra ruciyā aññatra anussavā aññatra ākāraparivitakkā",
  "tika-s0104t0:1518_14": "aññatra diṭṭhinijjhānakkhantiyā paccattaṃyeva ñāṇaṃ bhavissati parisuddhaṃ pariyodāta’nti netaṃ ṭhānaṃ vijjati.",
  "tika-s0104t0:1518_15": "Paccattaṃ kho pana bhikkhave,",
  "tika-s0104t0:1518_16": "ñāṇe asati parisuddhe pariyodāte yadapi te bhonto samaṇabrāhmaṇā tattha ñāṇabhāvamattameva pariyodāpenti,",
  "tika-s0104t0:1518_17": "tadapi tesaṃ bhavataṃ samaṇabrāhmaṇānaṃ upādānamakkhāyatī”tiādidesanāya,",
  "tika-s0104t0:1518_18": "“tadapi phassapaccayā”ti ayaṃ “cakkhuñca paṭicca rūpe ca uppajjati cakkhuviññāṇaṃ,",
  "tika-s0104t0:1518_19": "tiṇṇaṃ saṅgati phasso,",
  "tika-s0104t0:1518_20": "phassapaccayā vedanā,",
  "tika-s0104t0:1518_21": "vedanāpaccayā taṇhā,",
  "tika-s0104t0:1518_22": "taṇhāpaccayā upādāna”nti,",
  "tika-s0104t0:1518_23": "“chandamūlakā ime āvuso dhammā manasikārasamuṭṭhānā phassasamodhānā vedanāsamosaraṇā”ti (pariyesitabbaṃ) ca ādidesanāya,",
  "tika-s0104t0:1518_24": "“yato kho bhikkhave,",
  "tika-s0104t0:1518_25": "bhikkhu channaṃ phassāyatanāna”ntiādidesanā “yato kho bhikkhave,",
  "tika-s0104t0:1518_26": "bhikkhu neva vedanaṃ attato samanupassati,",
  "tika-s0104t0:1518_27": "na saññaṃ,",
  "tika-s0104t0:1518_28": "na saṅkhāre,",
  "tika-s0104t0:1518_29": "na viññāṇaṃ attato samanupassati,",
  "tika-s0104t0:1518_30": "so evaṃ asamanupassanto na kiñci loke upādiyati,",
  "tika-s0104t0:1518_31": "anupādiyaṃ na paritassati,",
  "tika-s0104t0:1518_32": "aparitassaṃ paccattaṃyeva parinibbāyatī”tiādidesanāya,",
  "tika-s0104t0:1518_33": "“sabbete imeheva dvāsaṭṭhiyā vatthūhi antojālīkatā”tiādidesanā “ye hi keci bhikkhave…pe…",
  "tika-s0104t0:1518_34": "abhivadanti,",
  "tika-s0104t0:1518_35": "sabbete imāneva pañca kāyāni abhivadanti etesaṃ vā aññatara”ntiādidesanāya,",
  "tika-s0104t0:1518_36": "“kāyassa bhedā…pe…",
  "tika-s0104t0:1518_37": "devamanussā”ti ayaṃ –",
  "tika-s0104t0:1519_0": "“Accī yathā vātavegena khittā (upasivāti bhagavā),",
  "tika-s0104t0:1520_0": "Atthaṃ paleti na upeti saṅkhaṃ;",
  "tika-s0104t0:1521_0": "Evaṃ munī nāmakāyā vimutto,",
  "tika-s0104t0:1522_0": "Atthaṃ paleti na upeti saṅkha”nti. –",
  "tika-s0104t0:1523_0": "Ādidesanāya saddhiṃ saṃsandatīti.",
  "tika-s0104t0:1523_1": "Ayaṃ neruttamadhippāyadesanānidānapubbāparānusandhīnaṃ catunnaṃ vibhāvanalakkhaṇo catubyūhahāro nāma.",
  "tika-s0104t0:1523_2": "Vuttampi cetaṃ “neruttamadhippāyo”tiādi.",
  "tika-s0104t0:1524_0": "Āvattahāravaṇṇanā",
  "tika-s0104t0:1525_0": "Āghātādīnamakaraṇīyatāvacanena khantisoraccānuṭṭhānaṃ.",
  "tika-s0104t0:1525_1": "Tattha khantiyā saddhāpaññāparāpakāradukkhasahagatānaṃ saṅgaho,",
  "tika-s0104t0:1525_2": "tathā soraccena sīlassa.",
  "tika-s0104t0:1525_3": "Saddhādiggahaṇena ca saddhindriyādisakalabodhipakkhiyadhammā āvattanti.",
  "tika-s0104t0:1525_4": "Sīlaggahaṇena avippaṭisārādayo sabbepi sīlānisaṃsadhammā āvattanti.",
  "tika-s0104t0:1525_5": "Pāṇātipātādīhi paṭivirativacanena appamādavihāro,",
  "tika-s0104t0:1525_6": "tena sakalaṃ sāsanabrahmacariyaṃ āvattati.",
  "tika-s0104t0:1525_7": "Gambhīratādivisesayuttadhammaggahaṇena mahābodhipakittanaṃ.",
  "tika-s0104t0:1525_8": "Anāvaraṇañāṇapadaṭṭhānañhi āsavakkhayañāṇaṃ,",
  "tika-s0104t0:1525_9": "āsavakkhayañāṇapadaṭṭhānañca anāvaraṇañāṇaṃ mahābodhīti vuccati,",
  "tika-s0104t0:1525_10": "tena dasabalādayo sabbe buddhaguṇā āvattanti.",
  "tika-s0104t0:1525_11": "Sassatādidiṭṭhiggahaṇena taṇhāvijjānaṃ saṅgaho,",
  "tika-s0104t0:1525_12": "tāhi anamataggaṃ saṃsāravaṭṭaṃ āvattati.",
  "tika-s0104t0:1525_13": "Vedanānaṃ yathābhūtaṃ samudayādipaṭivedhanena bhagavato pariññāttayavisuddhi,",
  "tika-s0104t0:1525_14": "tāya paññāpāramimukhena sabbāpi pāramiyo āvattanti.",
  "tika-s0104t0:1525_15": "“Ajānataṃ apassata”nti ettha avijjāggahaṇena ayonisomanasikārapariggaho,",
  "tika-s0104t0:1525_16": "tena ca nava ayonisomanasikāramūlakā dhammā āvattanti.",
  "tika-s0104t0:1525_17": "“Taṇhāgatānaṃ paritassitavipphandita”nti ettha taṇhāggahaṇena nava taṇhāmūlakā dhammā āvattanti.",
  "tika-s0104t0:1525_18": "“Tadapi phassapaccayā”tiādi sassatādipaññāpanassa paccayādhīnavuttidassanaṃ,",
  "tika-s0104t0:1525_19": "tena aniccatādilakkhaṇattayaṃ āvattati.",
  "tika-s0104t0:1525_20": "Channaṃ phassāyatanānaṃ yathābhūtaṃ pajānanena vimuttisampadāniddeso,",
  "tika-s0104t0:1525_21": "tena sattapi visuddhiyo āvattanti.",
  "tika-s0104t0:1525_22": "“Ucchinnabhavanettiko tathāgatassa kāyo”ti taṇhāpahānaṃ vuttaṃ,",
  "tika-s0104t0:1525_23": "tena bhagavato sakalasaṃkilesappahānaṃ āvattatīti ayaṃ desanāya gahitadhammānaṃ sabhāgavisabhāgadhammavasena āvattanalakkhaṇo āvattahāro nāma.",
  "tika-s0104t0:1525_24": "Yathāha “ekamhi padaṭṭhāne,",
  "tika-s0104t0:1525_25": "pariyesati sesakaṃ padaṭṭhāna”ntiādi.",
  "tika-s0104t0:1526_0": "Vibhattihāravaṇṇanā",
  "tika-s0104t0:1527_0": "Āghātānandādayo akusalā dhammā,",
  "tika-s0104t0:1527_1": "tesaṃ ayonisomanasikārādi padaṭṭhānaṃ.",
  "tika-s0104t0:1527_2": "Yehi pana dhammehi āghātānandādīnaṃ akaraṇaṃ appavatti,",
  "tika-s0104t0:1527_3": "te abyāpādādayo kusalā dhammā,",
  "tika-s0104t0:1527_4": "tesaṃ yonisomanasikārādi padaṭṭhānaṃ.",
  "tika-s0104t0:1527_5": "Tesu āghātādayokāmāvacarāva,",
  "tika-s0104t0:1527_6": "abyāpādādayo catubhūmakā,",
  "tika-s0104t0:1527_7": "tathā pāṇātipātādīhi paṭivirati kusalā vā abyākatā vā,",
  "tika-s0104t0:1527_8": "tassā hirottappādayo dhammā padaṭṭhānaṃ.",
  "tika-s0104t0:1527_9": "Tattha kusalā siyā kāmāvacarā,",
  "tika-s0104t0:1527_10": "siyā lokuttarā.",
  "tika-s0104t0:1527_11": "Abyākatā lokuttarāva.",
  "tika-s0104t0:1527_12": "“Atthi bhikkhave,",
  "tika-s0104t0:1527_13": "aññeva dhammā gambhīrā”ti vuttadhammā siyā kusalā,",
  "tika-s0104t0:1527_14": "siyā abyākatā.",
  "tika-s0104t0:1527_15": "Tattha kusalānaṃ vuṭṭhānagāminivipassanā padaṭṭhānaṃ.",
  "tika-s0104t0:1527_16": "Abyākatānaṃ maggadhammā,",
  "tika-s0104t0:1527_17": "vipassanā,",
  "tika-s0104t0:1527_18": "āvajjanā vā padaṭṭhānaṃ.",
  "tika-s0104t0:1527_19": "Tesu kusalā lokuttarāva,",
  "tika-s0104t0:1527_20": "abyākatā siyā kāmāvacarā,",
  "tika-s0104t0:1527_21": "siyā lokuttarā,",
  "tika-s0104t0:1527_22": "sabbāpi diṭṭhiyo akusalāva kāmāvacarāva,",
  "tika-s0104t0:1527_23": "tāsaṃ avisesena micchābhinivese ayonisomanasikāro padaṭṭhānaṃ.",
  "tika-s0104t0:1527_24": "Visesato pana santatighanavinibbhogābhāvato ekattanayassa micchāgāho atītajātianussaraṇatakkasahito sassatadiṭṭhiyā padaṭṭhānaṃ.",
  "tika-s0104t0:1527_25": "Hetuphalabhāvena sambandhabhāvassa aggahaṇato nānattanayassa micchāgāho tajjāsamannāhārasahito ucchedadiṭṭhiyā padaṭṭhānaṃ.",
  "tika-s0104t0:1527_26": "Evaṃ sesadiṭṭhīnampi yathāsambhavaṃ vattabbaṃ.",
  "tika-s0104t0:1528_0": "“Vedanāna”nti ettha vedanā siyā kusalā,",
  "tika-s0104t0:1528_1": "siyā akusalā,",
  "tika-s0104t0:1528_2": "siyā abyākatā,",
  "tika-s0104t0:1528_3": "siyā kāmāvacarā,",
  "tika-s0104t0:1528_4": "siyā rūpāvacarā,",
  "tika-s0104t0:1528_5": "siyā arūpāvacarā,",
  "tika-s0104t0:1528_6": "tāsaṃ phasso padaṭṭhānaṃ.",
  "tika-s0104t0:1528_7": "Vedanānaṃ yathābhūtaṃ vedanānaṃ samudayādipaṭivedhanaṃ maggañāṇaṃ,",
  "tika-s0104t0:1528_8": "anupādāvimutti ca phalañāṇaṃ,",
  "tika-s0104t0:1528_9": "tesaṃ “aññeva dhammā gambhīrā”ti ettha vuttanayena dhammādivibhāgo netabbo.",
  "tika-s0104t0:1528_10": "“Ajānataṃ apassata”ntiādīsu avijjātaṇhā akusalā kāmāvacarā,",
  "tika-s0104t0:1528_11": "tāsu avijjāya āsavā,",
  "tika-s0104t0:1528_12": "ayonisomanasikāro eva vā padaṭṭhānaṃ.",
  "tika-s0104t0:1528_13": "Taṇhāya saṃyojaniyesu dhammesu assādadassanaṃ padaṭṭhānaṃ.",
  "tika-s0104t0:1528_14": "“Tadapi phassapaccayā”ti ettha phassassa vedanāya viya dhammādivibhāgo veditabbo.",
  "tika-s0104t0:1528_15": "Iminā nayena phassāyatanādīnampi yathārahaṃ dhammādivibhāgo netabboti ayaṃ saṃkilesadhamme,",
  "tika-s0104t0:1528_16": "vodānadhamme ca sādhāraṇāsādhāraṇato,",
  "tika-s0104t0:1528_17": "padaṭṭhānato,",
  "tika-s0104t0:1528_18": "bhūmito ca vibhajanalakkhaṇo vibhattihāro nāma.",
  "tika-s0104t0:1528_19": "Yathāha “dhammañca padaṭṭhānaṃ,",
  "tika-s0104t0:1528_20": "bhūmiñca vibhajjate ayaṃ hāro”tiādi.",
  "tika-s0104t0:1529_0": "Parivattanahāravaṇṇanā",
  "tika-s0104t0:1530_0": "Āghātādīnamakaraṇaṃ khantisoraccāni anubrūhetvā paṭisaṅkhānabhāvanābalasiddhiyā ubhayahitapaṭipattimāvahati.",
  "tika-s0104t0:1530_1": "Āghātādayo pana pavattiyamānā dubbaṇṇataṃ,",
  "tika-s0104t0:1530_2": "dukkhaseyyaṃ,",
  "tika-s0104t0:1530_3": "bhogahāniṃ, akittiṃ,",
  "tika-s0104t0:1530_4": "parehi durupasaṅkamanatañca nipphādentā nirayādīsu mahādukkhamāvahanti.",
  "tika-s0104t0:1530_5": "Pāṇātipātādipaṭivirati avippaṭisārādikalyāṇaṃ paramparamāvahati.",
  "tika-s0104t0:1530_6": "Pāṇātipātādi pana vippaṭisārādiakalyāṇaṃ paramparamāvahati.",
  "tika-s0104t0:1530_7": "Gambhīratādivisesayuttaṃ ñāṇaṃ veneyyānaṃ yathārahaṃ vijjābhiññādiguṇavisesamāvahati sabbaññeyyassa yathāsabhāvāvabodhato.",
  "tika-s0104t0:1530_8": "Tathā gambhīratādivisesarahitaṃ pana ñāṇaṃ ñeyyesu sādhāraṇabhāvato yathāvuttaguṇavisesaṃ nāvahati.",
  "tika-s0104t0:1530_9": "Sabbāpi cetā diṭṭhiyo yathārahaṃ sassatucchedabhāvato antadvayabhūtā sakkāyatīraṃ nātivattanti aniyyānikasabhāvattā.",
  "tika-s0104t0:1530_10": "Sammādiṭṭhi pana saparikkhārā majjhimapaṭipadābhūtā sakkāyatīramatikkamma pāraṃ gacchati niyyānikasabhāvattā.",
  "tika-s0104t0:1530_11": "Vedanānaṃ yathābhūtaṃ samudayādipaṭivedhanā anupādāvimuttimāvahati maggabhāvato.",
  "tika-s0104t0:1530_12": "Vedanānaṃ yathābhūtaṃ samudayādiasampaṭivedho saṃsāracārakāvarodhamāvahati saṅkhārānaṃ paccayabhāvato.",
  "tika-s0104t0:1530_13": "Vedayitasabhāvapaṭicchādako sammoho tadabhinandanamāvahati,",
  "tika-s0104t0:1530_14": "yathābhūtāvabodho pana tattha nibbedhaṃ,",
  "tika-s0104t0:1530_15": "virāgañca āvahati.",
  "tika-s0104t0:1530_16": "Micchābhinivese ayonisomanasikārasahitā taṇhā anekavihitaṃ diṭṭhijālaṃ pasāreti.",
  "tika-s0104t0:1530_17": "Yathāvuttataṇhāsamucchedo paṭhamamaggo taṃ diṭṭhijālaṃ saṅkoceti.",
  "tika-s0104t0:1530_18": "Sassatavādādipaññāpanassa phasso paccayo asati phasse tadabhāvato.",
  "tika-s0104t0:1530_19": "Diṭṭhibandhanabaddhānaṃ phassāyatanādīnamanirodhanena phassādianirodho saṃsāradukkhassa anivattiyeva",
  "tika-s0104t0:1530_20": "yāthāvato phassāyatanādipariññā sabbadiṭṭhidassanāni ativattati,",
  "tika-s0104t0:1530_21": "tesaṃ pana tathā apariññā diṭṭhidassanaṃ nātivattati.",
  "tika-s0104t0:1530_22": "Bhavanettisamucchedo āyatiṃ attabhāvassa anibbattiyā saṃvattati,",
  "tika-s0104t0:1530_23": "asamucchinnāya bhavanettiyā anāgate bhavappabandho parivattatiyevāti ayaṃ sutte niddiṭṭhānaṃ dhammānaṃ",
  "tika-s0104t0:1530_24": "paṭipakkhato parivattanalakkhaṇo parivattanahāro nāma.",
  "tika-s0104t0:1530_25": "Kimāha “kusalākusale dhamme,",
  "tika-s0104t0:1530_26": "niddiṭṭhe bhāvite pahīne cā”tiādi.",
  "tika-s0104t0:1531_0": "Vevacanahāravaṇṇanā",
  "tika-s0104t0:1532_0": "“Mamaṃ mama me”ti pariyāyavacanaṃ.",
  "tika-s0104t0:1532_1": "‘Vā yadi cā”ti pariyāyavacanaṃ.",
  "tika-s0104t0:1532_2": "“Bhikkhave samaṇā tapassino”ti pariyāyavacanaṃ.",
  "tika-s0104t0:1532_3": "“Pare aññe paṭiviruddhā”ti…pe… naṃ.",
  "tika-s0104t0:1532_4": "“Avaṇṇaṃ akittiṃ ninda”nti…pe… naṃ.",
  "tika-s0104t0:1532_5": "“Bhāseyyuṃ bhaṇeyyuṃ katheyyu”nti…pe… naṃ.",
  "tika-s0104t0:1532_6": "“Dhammassa vinayassa satthusāsanassā”ti…pe… naṃ.",
  "tika-s0104t0:1532_7": "“Saṅghassa samūhassa gaṇassā”ti…pe… naṃ.",
  "tika-s0104t0:1532_8": "“Tatra tattha tesū”ti…pe… naṃ.",
  "tika-s0104t0:1532_9": "“Tumhehi vo bhavantehī”ti…pe… naṃ.",
  "tika-s0104t0:1532_10": "“Āghāto doso byāpādo”ti…pe…",
  "tika-s0104t0:1532_11": "naṃ “appaccayo domanassaṃ cetasikadukkha”nti…pe… naṃ.",
  "tika-s0104t0:1532_12": "“Cetaso cittassa manaso”ti…pe… naṃ.",
  "tika-s0104t0:1532_13": "“Anabhiraddhi byāpatti manopadoso”ti…pe… naṃ.",
  "tika-s0104t0:1532_14": "“Na no a mā”ti…pe… naṃ.",
  "tika-s0104t0:1532_15": "“Karaṇīyā uppādetabbā pavattetabbā”ti pariyāyavacanaṃ.",
  "tika-s0104t0:1532_16": "Iminā nayena sabbapadesu vevacanaṃ vattabbanti ayaṃ tassa tassa atthassa taṃtaṃpariyāyasaddayojanālakkhaṇo vevacanahāro nāma.",
  "tika-s0104t0:1532_17": "Vuttañhetaṃ “vevacanāni bahūni tu,",
  "tika-s0104t0:1532_18": "sutte vuttāni ekadhammassā”tiādi.",
  "tika-s0104t0:1533_0": "Paññattihāravaṇṇanā",
  "tika-s0104t0:1534_0": "Āghāto vatthuvasena dasavidhena,",
  "tika-s0104t0:1534_1": "ekūnavīsatividhena vā paññatto.",
  "tika-s0104t0:1534_2": "Apaccayo upavicāravasena chadhā paññatto.",
  "tika-s0104t0:1534_3": "Ānando pītiādivasena vevacanena navadhā paññatto.",
  "tika-s0104t0:1534_4": "Pīti sāmaññato pana khuddikādivasena pañcadhā paññatto.",
  "tika-s0104t0:1534_5": "Somanassaṃ upavicāravasena chadhā,",
  "tika-s0104t0:1534_6": "sīlaṃ vārittacārittādivasena anekadhā,",
  "tika-s0104t0:1534_7": "gambhīratādivisesayuttaṃ ñāṇaṃ cittuppādavasena catudhā,",
  "tika-s0104t0:1534_8": "dvādasadhā vā,",
  "tika-s0104t0:1534_9": "visayabhedato anekadhā ca,",
  "tika-s0104t0:1534_10": "diṭṭhisassatādivasena dvāsaṭṭhiyā bhedehi,",
  "tika-s0104t0:1534_11": "tadantogadhavibhāgena anekadhā ca,",
  "tika-s0104t0:1534_12": "vedanā chadhā,",
  "tika-s0104t0:1534_13": "aṭṭhasatadhā,",
  "tika-s0104t0:1534_14": "anekadhā ca,",
  "tika-s0104t0:1534_15": "tassā samudayo pañcadhā,",
  "tika-s0104t0:1534_16": "tathā atthaṅgamopi,",
  "tika-s0104t0:1534_17": "assādo duvidhena,",
  "tika-s0104t0:1534_18": "ādīnavo tividhena,",
  "tika-s0104t0:1534_19": "nissaraṇaṃ ekadhā,",
  "tika-s0104t0:1534_20": "catudhā ca,",
  "tika-s0104t0:1534_21": "anupādāvimutti duvidhena,",
  "tika-s0104t0:1534_22": "“ajānataṃ apassata”nti vuttā avijjā visayabhedena catudhā,",
  "tika-s0104t0:1534_23": "aṭṭhadhā ca,",
  "tika-s0104t0:1534_24": "“taṇhāgatāna”ntiādinā vuttā taṇhā chadhā,",
  "tika-s0104t0:1534_25": "aṭṭhasatadhā,",
  "tika-s0104t0:1534_26": "anekadhā ca,",
  "tika-s0104t0:1534_27": "phasso nissayavasena chadhā,",
  "tika-s0104t0:1534_28": "upādānaṃ catudhā,",
  "tika-s0104t0:1534_29": "bhavo dvidhā,",
  "tika-s0104t0:1534_30": "anekadhā ca,",
  "tika-s0104t0:1534_31": "jāti vevacanavasena chadhā,",
  "tika-s0104t0:1534_32": "tathā jarā sattadhā,",
  "tika-s0104t0:1534_33": "maraṇaṃ aṭṭhadhā,",
  "tika-s0104t0:1534_34": "navadhā ca,",
  "tika-s0104t0:1534_35": "soko pañcadhā,",
  "tika-s0104t0:1534_36": "paridevo chadhā,",
  "tika-s0104t0:1534_37": "dukkhaṃ catudhā,",
  "tika-s0104t0:1534_38": "tathā domanassaṃ,",
  "tika-s0104t0:1534_39": "upāyāso catudhā paññattoti ayaṃ pabhedapaññatti,",
  "tika-s0104t0:1534_40": "samūhapaññatti ca.",
  "tika-s0104t0:1535_0": "“Samudayo hotī”ti pabhavapaññatti,",
  "tika-s0104t0:1535_1": "“yathābhūtaṃ pajānātī”ti dukkhassa pariññāpaññatti,",
  "tika-s0104t0:1535_2": "samudayassa pahānapaññatti,",
  "tika-s0104t0:1535_3": "nirodhassa sacchikiriyāpaññatti,",
  "tika-s0104t0:1535_4": "maggassa bhāvanāpaññatti.",
  "tika-s0104t0:1535_5": "“Antojālīkatā”tiādisabbadiṭṭhīnaṃ saṅgahapaññatti.",
  "tika-s0104t0:1535_6": "“Ucchinnabhavanettiko”tiādi duvidhena parinibbānapaññattīti evaṃ āghātādīnaṃ pabhavapaññattipariññāpaññattiādivasena.",
  "tika-s0104t0:1535_7": "Tathā “āghāto”ti byāpādassa vevacanapaññatti.",
  "tika-s0104t0:1535_8": "“Appaccayo”ti domanassassavevacanapaññattītiādivasena ca paññattibhedo vibhajjitabboti ayaṃ ekekassa",
  "tika-s0104t0:1535_9": "dhammassa anekāhi paññattīhi paññapetabbākāravibhāvanalakkhaṇo paññattihāro nāma,",
  "tika-s0104t0:1535_10": "tena vuttaṃ “ekaṃ bhagavā dhammaṃ,",
  "tika-s0104t0:1535_11": "paṇṇattīhi vividhāhi desetī”tiādi.",
  "tika-s0104t0:1536_0": "Otaraṇahāravaṇṇanā",
  "tika-s0104t0:1537_0": "Āghātaggahaṇena saṅkhārakkhandhasaṅgaho,",
  "tika-s0104t0:1537_1": "tathā anabhiraddhiggahaṇena.",
  "tika-s0104t0:1537_2": "Appaccayaggahaṇena vedanākkhandhasaṅgahoti idaṃ khandhamukhena otaraṇaṃ.",
  "tika-s0104t0:1537_3": "Tathā āghātādiggahaṇena dhammāyatanaṃ,",
  "tika-s0104t0:1537_4": "dhammadhātu,",
  "tika-s0104t0:1537_5": "dukkhasaccaṃ,",
  "tika-s0104t0:1537_6": "samudayasaccaṃ vā gahitanti idaṃ āyatanamukhena,",
  "tika-s0104t0:1537_7": "dhātumukhena,",
  "tika-s0104t0:1537_8": "saccamukhena ca otaraṇaṃ.",
  "tika-s0104t0:1537_9": "Tathā āghātādīnaṃ sahajātā avijjā hetusahajātaaññamaññanissasampayuttaatthiavigatapaccayehi paccayo,",
  "tika-s0104t0:1537_10": "asahajātā pana anantaraniruddhā anantarasamanantaraanantarūpanissayanatthivigatāsevanapaccayehi paccayo.",
  "tika-s0104t0:1537_11": "Ananantarā pana upanissayavaseneva paccayo.",
  "tika-s0104t0:1537_12": "Taṇhāupādānādi phassādīnampi tesaṃ sahajātānaṃ,",
  "tika-s0104t0:1537_13": "asahajātānañca yathārahaṃ paccayabhāvo vattabbo.",
  "tika-s0104t0:1537_14": "Koci panettha adhipativasena,",
  "tika-s0104t0:1537_15": "koci kammavasena,",
  "tika-s0104t0:1537_16": "koci āhāravasena,",
  "tika-s0104t0:1537_17": "koci indriyavasena,",
  "tika-s0104t0:1537_18": "koci jhānavasena koci maggavasenāpi paccayoti ayampi viseso veditabboti idaṃ paṭiccasamuppādamukhena otaraṇaṃ.",
  "tika-s0104t0:1537_19": "Imināva nayena ānandādīnampi khandhādimukhena otaraṇaṃ vibhāvetabbaṃ.",
  "tika-s0104t0:1538_0": "Tathā sīlaṃ pāṇātipātādīhi viraticetanā,",
  "tika-s0104t0:1538_1": "abyāpādādicetasikadhammā ca,",
  "tika-s0104t0:1538_2": "pāṇātipātādayo cetanāva, tesaṃ,",
  "tika-s0104t0:1538_3": "tadupakārakadhammānañca lajjādayādīnaṃ saṅkhārakkhandhadhammāyatanādīsu saṅgahato purimanayeneva khandhādimukhena otaraṇaṃ vibhāvetabbaṃ.",
  "tika-s0104t0:1538_4": "Esa nayo ñāṇadiṭṭhivedanāavijjātaṇhādiggahaṇesupi.",
  "tika-s0104t0:1538_5": "Nissaraṇānupādāvimuttiggahaṇesu pana asaṅkhatadhātuvasenapi dhātumukhena otaraṇaṃ vibhāvetabbaṃ,",
  "tika-s0104t0:1538_6": "tathā “vedanānaṃ…pe…",
  "tika-s0104t0:1538_7": "anupādāvimutto”ti etena bhagavato sīlādayo pañcadhammakkhandhā,",
  "tika-s0104t0:1538_8": "satipaṭṭhānādayo ca bodhipakkhiyadhammā pakāsitā hontīti taṃmukhenapi otaraṇaṃ veditabbaṃ.",
  "tika-s0104t0:1538_9": "“Tadapi phassapaccayā”ti sassatādipaññāpanassa paccayādhīnavuttitādīpanena aniccatāmukhena otaraṇaṃ,",
  "tika-s0104t0:1538_10": "tathā evaṃdhammatāya paṭiccasamuppādamukhena otaraṇaṃ.",
  "tika-s0104t0:1538_11": "Aniccassa dukkhānattabhāvato appaṇihitamukhena,",
  "tika-s0104t0:1538_12": "suññatāmukhena otaraṇaṃ.",
  "tika-s0104t0:1538_13": "Sesapadesupi eseva nayo.",
  "tika-s0104t0:1538_14": "Ayaṃ paṭiccasamuppādādimukhehi suttatthassa otaraṇalakkhaṇo otaraṇahāro nāma.",
  "tika-s0104t0:1538_15": "Tathā hi vuttaṃ “yo ca paṭiccuppādo,",
  "tika-s0104t0:1538_16": "indriyakhandhā ca dhātuāyatanā”tiādi.",
  "tika-s0104t0:1539_0": "Sodhanahāravaṇṇanā",
  "tika-s0104t0:1540_0": "“Mamaṃ vā bhikkhave,",
  "tika-s0104t0:1540_1": "pare avaṇṇaṃ bhāseyyu”nti ārambho.",
  "tika-s0104t0:1540_2": "“Dhammassa vā avaṇṇaṃ bhāseyyuṃ saṅghassa vā avaṇṇaṃ bhāseyyu”nti padasuddhi,",
  "tika-s0104t0:1540_3": "no ārambhasuddhi.",
  "tika-s0104t0:1540_4": "“Tatra tumhehi na āghāto,",
  "tika-s0104t0:1540_5": "na appaccayo,",
  "tika-s0104t0:1540_6": "na cetaso anabhiraddhi karaṇīyā”ti padasuddhi ceva ārambhasuddhi ca.",
  "tika-s0104t0:1540_7": "Dutiyanayādīsupi eseva nayo,",
  "tika-s0104t0:1540_8": "tathā “appamattakaṃ kho paneta”ntiādi ārambho.",
  "tika-s0104t0:1540_9": "“Katama”ntiādi pucchā.",
  "tika-s0104t0:1540_10": "“Pāṇātipātaṃ pahāyā”tiādi padasuddhi,",
  "tika-s0104t0:1540_11": "no ārambhasuddhi.",
  "tika-s0104t0:1540_12": "No ca pucchāsuddhi.",
  "tika-s0104t0:1540_13": "“Idaṃ kho”tiādi pucchāsuddhi ceva padasuddhi ca,",
  "tika-s0104t0:1540_14": "ārambhasuddhi.",
  "tika-s0104t0:1541_0": "Tathā “atthi bhikkhave”tiādi ārambho.",
  "tika-s0104t0:1541_1": "“Katame ca te”tiādi pucchā.",
  "tika-s0104t0:1541_2": "“Santi bhikkhave”tiādi ārambho.",
  "tika-s0104t0:1541_3": "“Kimāgammā”tiādi ārambhapucchā.",
  "tika-s0104t0:1541_4": "“Yathā samāhite”tiādi padasuddhi,",
  "tika-s0104t0:1541_5": "no ārambhasuddhi,",
  "tika-s0104t0:1541_6": "no ca pucchāsuddhi.",
  "tika-s0104t0:1541_7": "“Ime kho”tiādi padasuddhi ceva pucchāsuddhi ca ārambhasuddhi ca.",
  "tika-s0104t0:1541_8": "Iminā nayena sabbattha ārambhādayo veditabbā.",
  "tika-s0104t0:1541_9": "Ayaṃ padārambhānaṃ sodhitāsodhitabhāvavicāraṇalakkhaṇo sodhanahāro nāma,",
  "tika-s0104t0:1541_10": "vuttampi ca “vissajjitamhi pañhe,",
  "tika-s0104t0:1541_11": "gāthāyaṃ pucchitāyamārabbhā”tiādi.",
  "tika-s0104t0:1542_0": "Adhiṭṭhānahāravaṇṇanā",
  "tika-s0104t0:1543_0": "“Avaṇṇa”nti sāmaññato adhiṭṭhānaṃ.",
  "tika-s0104t0:1543_1": "Tamavikappetvā visesavacanaṃ “mamaṃ vā”ti.",
  "tika-s0104t0:1543_2": "Dhammassa vā saṅghassa vāti pakkhepi esa nayo.",
  "tika-s0104t0:1543_3": "Tathā “sīla”nti sāmaññato adhiṭṭhānaṃ.",
  "tika-s0104t0:1543_4": "Tamavikappetvā visesavacanaṃ “pāṇātipātā paṭivirato”tiādi.",
  "tika-s0104t0:1543_5": "“Aññeva dhammā”tiādi sāmaññato adhiṭṭhānaṃ,",
  "tika-s0104t0:1543_6": "tamavikappetvā visesavacanaṃ “tayidaṃ bhikkhave,",
  "tika-s0104t0:1543_7": "tathāgato pajānātī”tiādi,",
  "tika-s0104t0:1543_8": "tathā “pubbantakappikā”tiādi sāmaññato adhiṭṭhānaṃ.",
  "tika-s0104t0:1543_9": "Tamavikappetvā visesavacanaṃ “sassatavādā”tiādi.",
  "tika-s0104t0:1543_10": "Iminā nayena sabbattha yathādesitameva sāmaññavisesā niddhāretabbā.",
  "tika-s0104t0:1543_11": "Ayaṃ suttāgatānaṃ dhammānaṃ avikappanāvasena yathādesitameva sāmaññavisesaniddhāraṇalakkhaṇo adhiṭṭhānahāro nāma,",
  "tika-s0104t0:1543_12": "yathāha “ekattatāya dhammā,",
  "tika-s0104t0:1543_13": "yepi ca vemattatāya niddiṭṭhā”tiādi.",
  "tika-s0104t0:1544_0": "Parikkhārahāravaṇṇanā",
  "tika-s0104t0:1545_0": "Āghātādīnaṃ “anatthaṃ me acarī”tiādīni ekūnavīsati āghātavatthūni hetu.",
  "tika-s0104t0:1545_1": "Ānandādīnaṃ ārammaṇābhisineho hetu.",
  "tika-s0104t0:1545_2": "Sīlassa hiriottappaṃ,",
  "tika-s0104t0:1545_3": "appicchatādayo ca hetu.",
  "tika-s0104t0:1545_4": "“Gambhīrā”tiādinā vuttadhammassa sabbāpi pāramiyo hetu.",
  "tika-s0104t0:1545_5": "Visesena paññāpāramī.",
  "tika-s0104t0:1545_6": "Diṭṭhīnaṃ asappurisūpanissayo,",
  "tika-s0104t0:1545_7": "asaddhammassavanaṃ micchābhinivesena ayonisomanasikāro ca avisesena hetu.",
  "tika-s0104t0:1545_8": "Visesena pana sassatavādādīnaṃ atītajātianussaraṇādi hetu.",
  "tika-s0104t0:1545_9": "Vedanānaṃ avijjā, taṇhā,",
  "tika-s0104t0:1545_10": "kammādiphasso ca hetu.",
  "tika-s0104t0:1545_11": "Anupādāvimuttiyā ariyamaggo hetu.",
  "tika-s0104t0:1545_12": "Aññāṇassa ayonisomanasikāro hetu.",
  "tika-s0104t0:1545_13": "Taṇhāya saṃyojaniyesu assādānupassanā hetu.",
  "tika-s0104t0:1545_14": "Phassassa saḷāyatanāni hetu.",
  "tika-s0104t0:1545_15": "Saḷāyatanassa nāmarūpaṃ hetu.",
  "tika-s0104t0:1545_16": "Bhavanettisamucchedassa visuddhibhāvanā hetūti ayaṃ parikkhārasaṅkhāte hetupaccaye niddhāretvā saṃvaṇṇanālakkhaṇo parikkhārahāro nāma,",
  "tika-s0104t0:1545_17": "tena vuttaṃ “ye dhammā yaṃ dhammaṃ,",
  "tika-s0104t0:1545_18": "janayantippaccayā paramparato”tiādi.",
  "tika-s0104t0:1546_0": "Samāropanahāravaṇṇanā",
  "tika-s0104t0:1547_0": "Āghātādīnamakaraṇīyatāvacanena khantisampadā dassitā hoti.",
  "tika-s0104t0:1547_1": "“Appamattakaṃ kho paneta”ntiādinā soraccasampadā.",
  "tika-s0104t0:1547_2": "“Atthi bhikkhave”tiādinā ñāṇasampadā.",
  "tika-s0104t0:1547_3": "“Aparāmasato cassa paccattaññeva nibbuti viditā”ti,",
  "tika-s0104t0:1547_4": "“vedanānaṃ…pe…",
  "tika-s0104t0:1547_5": "yathābhūtaṃ viditvā anupādāvimutto”ti ca etehi samādhisampadāya saddhiṃ vijjāvimuttivasībhāvasampadā dassitā.",
  "tika-s0104t0:1547_6": "Tattha khantisampadā paṭisaṅkhānabalasiddhito soraccasampadāya padaṭṭhānaṃ,",
  "tika-s0104t0:1547_7": "soraccasampadā pana atthato sīlameva,",
  "tika-s0104t0:1547_8": "sīlaṃ samādhisampadāya padaṭṭhānaṃ.",
  "tika-s0104t0:1547_9": "Samādhi ñāṇasampadāya padaṭṭhānanti ayaṃ padaṭṭhānasamāropanā.",
  "tika-s0104t0:1548_0": "Pāṇātipātādīhi paṭivirativacanaṃ sīlassa pariyāyavibhāgadassanaṃ.",
  "tika-s0104t0:1548_1": "Sassatavādādivibhāgadassanaṃ pana diṭṭhiyā pariyāyavacananti ayaṃ vevacanasamāropanā.",
  "tika-s0104t0:1549_0": "Sīlena vītikkamappahānaṃ,",
  "tika-s0104t0:1549_1": "tadaṅgappahānaṃ,",
  "tika-s0104t0:1549_2": "duccaritasaṃkilesappahānañca sijjhati.",
  "tika-s0104t0:1549_3": "Samādhinā pariyuṭṭhānappahānaṃ,",
  "tika-s0104t0:1549_4": "vikkhambhanappahānaṃ,",
  "tika-s0104t0:1549_5": "taṇhāsaṃkilesappahānañca sijjhati.",
  "tika-s0104t0:1549_6": "Paññāya diṭṭhisaṃkilesappahānaṃ,",
  "tika-s0104t0:1549_7": "samucchedappahānaṃ,",
  "tika-s0104t0:1549_8": "anusayappahānañca sijjhatīti ayaṃ pahānasamāropanā.",
  "tika-s0104t0:1550_0": "Sīlādidhammakkhandhehi samathavipassanābhāvanāpāripūriṃ gacchati pahānattayasiddhitoti ayaṃ bhāvanāsamāropanā.",
  "tika-s0104t0:1550_1": "Ayaṃ sutte āgatadhammānaṃ padaṭṭhānavevacanapahānabhāvanāsamāropanavicāraṇalakkhaṇo samāropanahāro nāma.",
  "tika-s0104t0:1550_2": "Vuttañhetaṃ “ye dhammā yaṃ mūlā,",
  "tika-s0104t0:1550_3": "ye cekatthā pakāsitā muninā”tiādi,",
  "tika-s0104t0:1550_4": "ayaṃ soḷasahārayojanā.",
  "tika-s0104t0:1551_0": "Soḷasahāravaṇṇanā niṭṭhitā.",
  "tika-s0104t0:1552_0": "Pañcavidhanayavaṇṇanā",
  "tika-s0104t0:1553_0": "Nandiyāvaṭṭanayavaṇṇanā",
  "tika-s0104t0:1554_0": "Āghātādīnamakaraṇavacanena taṇhāvijjāsaṅkoco dassito.",
  "tika-s0104t0:1554_1": "Sati hi attattaniyavatthūsu sinehe,",
  "tika-s0104t0:1554_2": "sammohe ca “anatthaṃ me acarī”tiādinā āghāto jāyati, nāsati.",
  "tika-s0104t0:1554_3": "Tathā “pāṇātipātā paṭivirato”tiādivacanehi “paccattaññeva nibbuti viditā,",
  "tika-s0104t0:1554_4": "anupādāvimutto,",
  "tika-s0104t0:1554_5": "channaṃ phassāyatanānaṃ…pe…",
  "tika-s0104t0:1554_6": "yathābhūtaṃ pajānātī”tiādivacanehi ca taṇhāvijjānaṃ accantappahānaṃ dassitaṃ hoti.",
  "tika-s0104t0:1554_7": "Tāsaṃ pana pubbantakappikādipadehi,",
  "tika-s0104t0:1554_8": "“ajānataṃ apassata”ntiādipadehi ca sarūpatopi dassitānaṃ taṇhāvijjānaṃ rūpadhammā,",
  "tika-s0104t0:1554_9": "arūpadhammā ca adhiṭṭhānaṃ.",
  "tika-s0104t0:1554_10": "Yathākkamaṃ samatho ca vipassanā ca paṭipakkho,",
  "tika-s0104t0:1554_11": "tesaṃ pana cetovimutti,",
  "tika-s0104t0:1554_12": "paññāvimutti ca phalaṃ.",
  "tika-s0104t0:1554_13": "Tattha taṇhā samudayasaccaṃ,",
  "tika-s0104t0:1554_14": "taṇhāvijjā vā,",
  "tika-s0104t0:1554_15": "tadadhiṭṭhānabhūtā rūpārūpadhammā dukkhasaccaṃ,",
  "tika-s0104t0:1554_16": "tesamappavatti nirodhasaccaṃ,",
  "tika-s0104t0:1554_17": "nirodhapajānanā samathavipassanā maggasaccanti evaṃ,",
  "tika-s0104t0:1554_18": "catusaccayojanā veditabbā.",
  "tika-s0104t0:1555_0": "Taṇhāggahaṇena cettha māyāsāṭheyyamānātimānamadapamādapāpicchatāpāpamittatāahirikānottappādivasena sabbopi akusalapakkho netabbo.",
  "tika-s0104t0:1555_1": "Tathā avijjāggahaṇenapi viparītamanasikārakodhupanāhamakkhapaḷāsaissāmacchariyasārambha dovacassatā bhavadiṭṭhivibhavadiṭṭhādivasena.",
  "tika-s0104t0:1555_2": "Vuttavipariyāyena pana amāyāasāṭheyyādivasena,",
  "tika-s0104t0:1555_3": "aviparītamanasikārādivasena ca sabbopi kusalapakkho netabbo.",
  "tika-s0104t0:1555_4": "Tathā samathapakkhiyānaṃ saddhindriyādīnaṃ,",
  "tika-s0104t0:1555_5": "vipassanāpakkhiyānañca aniccasaññādīnaṃ vasenāti ayaṃ taṇhāvijjāhi saṃkilesapakkhaṃ suttatthaṃ samathavipassanāhi",
  "tika-s0104t0:1555_6": "ca vodānapakkhaṃ catusaccayojanamukhena nayanalakkhaṇassa nandiyāvaṭṭanayassa bhūmi.",
  "tika-s0104t0:1555_7": "Vuttañhi “taṇhañca avijjampi ca,",
  "tika-s0104t0:1555_8": "samathena vipassanāya yo netī”tiādi.",
  "tika-s0104t0:1556_0": "Tipukkhalanayavaṇṇanā",
  "tika-s0104t0:1557_0": "Āghātādīnamakaraṇavacanena adosasiddhi,",
  "tika-s0104t0:1557_1": "tathā pāṇātipātapharusavācāhi paṭivirativacanenāpi.",
  "tika-s0104t0:1557_2": "Ānandādīnamakaraṇavacanena pana alobhasiddhi,",
  "tika-s0104t0:1557_3": "tathā abrahmacariyato paṭivirativacanenāpi.",
  "tika-s0104t0:1557_4": "Adinnādānādīhi pana paṭivirativacanena tadubhayasiddhi.",
  "tika-s0104t0:1557_5": "“Tayidaṃ bhikkhave,",
  "tika-s0104t0:1557_6": "tathāgato pajānātī”tiādinā amohasiddhi.",
  "tika-s0104t0:1557_7": "Iti tīhi akusalamūlehi gahitehi tappaṭipakkhato āghātādīnamakaraṇavacanena ca tīṇi kusalamūlāni siddhāniyeva honti.",
  "tika-s0104t0:1557_8": "Tattha tīhi akusalamūlehi tividhaduccaritasaṃkilesamalavisamākusalasaññāvitakkapañcādivasena sabbopi akusalapakkho vitthāretabbo.",
  "tika-s0104t0:1557_9": "Tathā tīhi kusalamūlehi tividhasucaritavodānasamakusalasaññāvitakkapaññāsaddhammasamādhi-",
  "tika-s0104t0:1557_10": "vimokkhamukhavimokkhādivasena sabbopi kusalapakkho vibhāvetabbo.",
  "tika-s0104t0:1558_0": "Ettha cāyaṃ saccayojanā –",
  "tika-s0104t0:1558_1": "lobho samudayasaccaṃ,",
  "tika-s0104t0:1558_2": "sabbāni vā kusalākusalamūlāni,",
  "tika-s0104t0:1558_3": "tehi pana nibbattā tesamadhiṭṭhānagocarabhūtā upādānakkhandhā dukkhasaccaṃ,",
  "tika-s0104t0:1558_4": "tesamappavatti nirodhasaccaṃ,",
  "tika-s0104t0:1558_5": "nirodhapajānanā vimokkhādikā maggasaccanti.",
  "tika-s0104t0:1558_6": "Ayaṃ akusalamūlehi saṃkilesapakkhaṃ,",
  "tika-s0104t0:1558_7": "kusalamūlehi ca vodānapakkhaṃ catusaccayojanamukhena nayanalakkhaṇassa tipukkhalanayassa bhūmi.",
  "tika-s0104t0:1558_8": "Tathā hi vuttaṃ –",
  "tika-s0104t0:1559_0": "“Yo akusale samūlehi,",
  "tika-s0104t0:1560_0": "Neti kusale ca kusalamūlehī”tiādi. ;",
  "tika-s0104t0:1561_0": "Sīhavikkīḷitanayavaṇṇanā",
  "tika-s0104t0:1562_0": "Āghātānandādīnamakaraṇa-",
  "tika-s0104t0:1562_1": "vacanena satisiddhi.",
  "tika-s0104t0:1562_2": "Micchājīvāpaṭivirativacanena vīriyasiddhi.",
  "tika-s0104t0:1562_3": "Vīriyena hi kāmabyāpādavihiṃsāvitakke vinodeti,",
  "tika-s0104t0:1562_4": "vīriyasādhanañca ājīvapārisuddhisīlanti.",
  "tika-s0104t0:1562_5": "Pāṇātipātādīhi paṭivirativacanena satisiddhi.",
  "tika-s0104t0:1562_6": "Satiyā hi sāvajjānavajjo diṭṭho hoti.",
  "tika-s0104t0:1562_7": "Tattha ca ādīnavānisaṃse sallakkhetvā sāvajjaṃ pahāya anavajjaṃ samādāya vattati.",
  "tika-s0104t0:1562_8": "Tathā hi sā “niyyātanapaccupaṭṭhānā”ti vuccati.",
  "tika-s0104t0:1562_9": "“Tayidaṃ bhikkhave,",
  "tika-s0104t0:1562_10": "tathāgato pajānātī”tiādinā samādhipaññāsiddhi.",
  "tika-s0104t0:1562_11": "Paññavā hi yathābhūtāvabodho samāhito ca yathābhūtaṃ pajānātīti.",
  "tika-s0104t0:1563_0": "Tathā “nicco dhuvo”tiādinā anicce “nicca”nti vipallāso,",
  "tika-s0104t0:1563_1": "“arogo paraṃ maraṇā,",
  "tika-s0104t0:1563_2": "ekantasukhī attā,",
  "tika-s0104t0:1563_3": "diṭṭhadhammanibbānappatto”ti ca evamādīhi asukhe “sukha”nti vipallāso.",
  "tika-s0104t0:1563_4": "“Pañcahi kāmaguṇehi samappito”tiādinā asubhe “subha”nti vipallāso.",
  "tika-s0104t0:1563_5": "Sabbeheva diṭṭhippakāsanapadehi anattani “attā”ti vipallāsoti evamettha cattāro vipallāsā siddhā honti,",
  "tika-s0104t0:1563_6": "tesaṃ paṭipakkhato cattāri satipaṭṭhānāni siddhāneva.",
  "tika-s0104t0:1563_7": "Tattha catūhi yathāvuttehi indriyehi cattāro puggalā niddisitabbā.",
  "tika-s0104t0:1563_8": "Kathaṃ duvidho hi taṇhācarito mudindriyo tikkhindriyoti,",
  "tika-s0104t0:1563_9": "tathā diṭṭhicaritopi.",
  "tika-s0104t0:1563_10": "Tesu paṭhamo asubhe “subha”nti vipallatthadiṭṭhiko satibalena yathābhūtaṃ kāyasabhāvaṃ sallakkhetvā sammattaniyāmaṃ okkamati.",
  "tika-s0104t0:1563_11": "Dutiyo asukhe “sukha”nti vipallatthadiṭṭhiko “uppannaṃ kāmavitakkaṃ nādhivāsetī”tiādinā vuttena vīriyasaṃvarasaṅkhātena",
  "tika-s0104t0:1563_12": "vīriyabalena taṃ vipallāsaṃ vidhamati.",
  "tika-s0104t0:1563_13": "Tatiyo anicce “nicca”nti vipallatthadiṭṭhiko samādhibalena samāhitabhāvato saṅkhārānaṃ khaṇikabhāvaṃ yathābhūtaṃ paṭivijjhati.",
  "tika-s0104t0:1563_14": "Catuttho santatisamūhakiccārammaṇaghanavicittattā phassādidhammapuñjamatte anattani “attā”ti vipallatthadiṭṭhiko",
  "tika-s0104t0:1563_15": "catukoṭikasuññatāmanasikārena taṃ micchābhinivesaṃ viddhaṃseti.",
  "tika-s0104t0:1563_16": "Catūhi cettha vipallāsehi caturāsavoghayogaganthaagatitaṇhuppādupādānasattaviññāṇaṭṭhitiapariññādivasena sabbopi akusalapakkho netabbo.",
  "tika-s0104t0:1563_17": "Tathā catūhi satipaṭṭhānehi catubbidhajhānavihārādhiṭṭhānasukhabhāgiyadhammaappamaññāsammappadhānaiddhipādādivasena sabbopi vodānapakkho netabbo.",
  "tika-s0104t0:1564_0": "Ettha cāyaṃ saccayojanā –",
  "tika-s0104t0:1564_1": "subhasaññāsukhasaññāhi,",
  "tika-s0104t0:1564_2": "catūhipi vā vipallāsehi samudayasaccaṃ,",
  "tika-s0104t0:1564_3": "tesamadhiṭṭhānārammaṇabhūtā pañcupādānakkhandhā dukkhasaccaṃ,",
  "tika-s0104t0:1564_4": "tesamappavatti nirodhasaccaṃ,",
  "tika-s0104t0:1564_5": "nirodhapajānanā satipaṭṭhānādikā maggasaccanti.",
  "tika-s0104t0:1564_6": "Ayaṃ vipallāsehi saṃkilesapakkhaṃ,",
  "tika-s0104t0:1564_7": "saddhindriyādīhi vodānapakkhaṃ catusaccayojanamukhena nayanalakkhaṇassa sīhavikkīḷitanayassa bhūmi,",
  "tika-s0104t0:1564_8": "yathāha “yo neti vipallāsehi,",
  "tika-s0104t0:1564_9": "kilese indriyehi saddhamme”tiādi.",
  "tika-s0104t0:1565_0": "Disālocanaaṅkusanayadvayavaṇṇanā",
  "tika-s0104t0:1566_0": "Iti tiṇṇaṃ atthanayānaṃ siddhiyā vohāranayadvayampi siddhameva hoti.",
  "tika-s0104t0:1566_1": "Tathā hi atthanayattayadisābhūtadhammānaṃ samālocanameva disālocananayo.",
  "tika-s0104t0:1566_2": "Tesaṃ samānayanameva aṅkusanayo.",
  "tika-s0104t0:1566_3": "Tasmā yathāvuttanayena atthanayānaṃ disābhūtadhammasamālokananayanavasena tampi nayadvayaṃ yojetabbanti,",
  "tika-s0104t0:1566_4": "tena vuttaṃ “veyyākaraṇesu hi ye,",
  "tika-s0104t0:1566_5": "kusalākusalā”tiādi.",
  "tika-s0104t0:1566_6": "Ayaṃ pañcanayayojanā.",
  "tika-s0104t0:1567_0": "Pañcavidhanayavaṇṇanā niṭṭhitā.",
  "tika-s0104t0:1568_0": "Sāsanapaṭṭhānavaṇṇanā",
  "tika-s0104t0:1569_0": "Idaṃ pana suttaṃ soḷasavidhe sāsanapaṭṭhāne saṃkilesavāsanāsekkhabhāgiyaṃ taṇhādiṭṭhādisaṃkilesānaṃ sīlādipuññakiriyassa,",
  "tika-s0104t0:1569_1": "asekkhasīlādikkhandhassa ca vibhattattā,",
  "tika-s0104t0:1569_2": "saṃkilesavāsanānibbedhāsekkhabhāgiyameva vā yathāvuttatthānaṃ sekkhasīlakkhandhādikassa ca vibhattattā.",
  "tika-s0104t0:1569_3": "Aṭṭhavīsatividhe pana sāsanapaṭṭhāne lokiyalokuttaraṃ sattadhammādhiṭṭhānaṃ ñāṇañeyyaṃ dassanabhāvanaṃ",
  "tika-s0104t0:1569_4": "sakavacanaparavacanaṃ vissajjanīyāvissajjanīyaṃ kammavipākaṃ kusalākusalaṃ anuññātapaṭikkhittaṃ bhavo",
  "tika-s0104t0:1569_5": "ca lokiyalokuttarādīnamatthānaṃ idha vibhattattāti.",
  "tika-s0104t0:1569_6": "Ayaṃ sāsanapaṭṭhānayojanā.",
  "tika-s0104t0:1570_0": "Pakaraṇanayavaṇṇanā niṭṭhitā.",
  "tika-s0104t0:1571_0": "Iti sumaṅgalavilāsiniyā dīghanikāyaṭṭhakathāya paramasukhumagambhīraduranubodhatthaparidīpanāya suvimalavipulapaññāveyyattiyajananāya",
  "tika-s0104t0:1571_1": "ajjavamaddavasoraccasaddhāsatidhitibuddhikhantivīriyādidhammasamaṅginā sāṭṭhakathe piṭakattaye asaṅgāsaṃhīravisāradañāṇacārinā",
  "tika-s0104t0:1571_2": "anekappabhedasakasamayasamayantaragahanajjhogāhinā mahāgaṇinā mahāveyyākaraṇena ñāṇābhivaṃsadhammasenāpatināmatherena",
  "tika-s0104t0:1571_3": "mahādhammarājādhirājagarunā katāya sādhuvilāsiniyā nāma līnatthapakāsaniyā brahmajālasuttavaṇṇanāya līnatthavibhāvanā.",
  "tika-s0104t0:1572_0": "Brahmajālasuttavaṇṇanā niṭṭhitā.",
  "tika-s0104t0:1573_0": "Paṭhamo bhāgo niṭṭhito."
}