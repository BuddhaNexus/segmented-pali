{
  "atk-s0517a12:0_0": "(2) Yuganaddhavaggo",
  "atk-s0517a12:1_0": "1. Yuganaddhakathā",
  "atk-s0517a12:2_0": "Yuganaddhakathāvaṇṇanā",
  "atk-s0517a12:3_0": "1.",
  "atk-s0517a12:3_1": "Idāni maṇḍapeyyaguṇassa ariyamaggassa yuganaddhaguṇaṁ dassentena kathitāya suttantapubbaṅgamāya yuganaddhakathāya apubbatthānuvaṇṇanā.",
  "atk-s0517a12:3_2": "Yasmā pana dhammasenāpati dhammarāje dharamāneyeva dhammarājassa parinibbānasaṁvacchare parinibbuto,",
  "atk-s0517a12:3_3": "tasmā dhammarāje dharamāneyeva dhammabhaṇḍāgārikena desitaṁ idaṁ suttantaṁ tasseva sammukhā sutvā evaṁ me sutantiādimāhāti veditabbaṁ.",
  "atk-s0517a12:3_4": "Tattha āyasmāti piyavacanaṁ garuvacanaṁ sagāravasappatissavacanaṁ,",
  "atk-s0517a12:3_5": "āyumāti attho.",
  "atk-s0517a12:3_6": "Ānandoti tassa therassa nāmaṁ.",
  "atk-s0517a12:3_7": "So hi jāyamānoyeva kule ānandaṁ bhusaṁ tuṭṭhiṁ akāsi.",
  "atk-s0517a12:3_8": "Tasmāssa “ānando”ti nāmaṁ katanti veditabbaṁ.",
  "atk-s0517a12:3_9": "Kosambiyanti evaṁnāmake nagare.",
  "atk-s0517a12:3_10": "Tassa hi nagarassa ārāmapokkharaṇīādīsu tesu tesu ṭhānesu kosambarukkhā ussannā ahesuṁ,",
  "atk-s0517a12:3_11": "tasmā taṁ kosambīti saṅkhaṁ agamāsi.",
  "atk-s0517a12:3_12": "“Kusambassa isino assamato avidūre māpitattā”ti eke.",
  "atk-s0517a12:4_0": "Ghositārāmeti ghositaseṭṭhinā kārite ārāme.",
  "atk-s0517a12:4_1": "Kosambiyañhi tayo seṭṭhino ahesuṁ ghositaseṭṭhi kukkuṭaseṭṭhi pāvārikaseṭṭhīti.",
  "atk-s0517a12:4_2": "Te tayopi “loke buddho uppanno”ti sutvā pañcahi pañcahi sakaṭasatehi dānūpakaraṇāni gāhāpetvā sāvatthiṁ",
  "atk-s0517a12:4_3": "gantvā jetavanasamīpe khandhāvāraṁ bandhitvā satthu santikaṁ gantvā vanditvā paṭisanthāraṁ katvā nisinnā",
  "atk-s0517a12:4_4": "satthu dhammadesanaṁ sutvā sotāpattiphale patiṭṭhahitvā satthāraṁ nimantetvā buddhappamukhassa bhikkhusaṅghassa",
  "atk-s0517a12:4_5": "aḍḍhamāsamattaṁ mahādānaṁ datvā bhagavato pādamūle nipajjitvā sakajanapadagamanatthaṁ bhagavantaṁ yācitvā",
  "atk-s0517a12:4_6": "“suññāgāre kho gahapatayo tathāgatā abhiramantī”ti bhagavatā vutte “dinnā no bhagavatā paṭiññā”ti ñatvā",
  "atk-s0517a12:4_7": "ativiya tuṭṭhā dasabalaṁ vanditvā nikkhantā antarāmagge yojane yojane bhagavato nivāsatthaṁ vihāraṁ kārentā",
  "atk-s0517a12:4_8": "anupubbena kosambiṁ patvā attano attano ārāme mahantaṁ dhanapariccāgaṁ katvā bhagavato vihāre kārāpayiṁsu.",
  "atk-s0517a12:4_9": "Tattha ghositaseṭṭhinā kārito ghositārāmo nāma ahosi,",
  "atk-s0517a12:4_10": "kukkuṭaseṭṭhinā kārito kukkuṭārāmo nāma,",
  "atk-s0517a12:4_11": "pāvārikaseṭṭhinā ambavane kārito pāvārikambavanaṁ nāma.",
  "atk-s0517a12:4_12": "Taṁ sandhāya vuttaṁ “ghositaseṭṭhinā kārite ārāme”ti.",
  "atk-s0517a12:5_0": "Āvuso bhikkhavoti ettha buddhā bhagavanto sāvake ālapantā “bhikkhavo”ti ālapanti.",
  "atk-s0517a12:5_1": "Sāvakā pana “buddhehi sadisā mā homā”ti “āvuso”ti paṭhamaṁ vatvā pacchā “bhikkhavo”ti vadanti.",
  "atk-s0517a12:5_2": "Buddhehi ca ālapite bhikkhusaṅgho “bhadante”ti paṭivacanaṁ deti,",
  "atk-s0517a12:5_3": "sāvakehi ālapite “āvuso”ti.",
  "atk-s0517a12:6_0": "Yo hi kocīti aniyamavacanaṁ.",
  "atk-s0517a12:6_1": "Etena tādisānaṁ sabbabhikkhūnaṁ pariyādānaṁ.",
  "atk-s0517a12:6_2": "Mama santiketi mama samīpe.",
  "atk-s0517a12:6_3": "Arahattappattanti attanā arahattassa pattaṁ.",
  "atk-s0517a12:6_4": "Napuṁsake bhāve siddhavacanaṁ.",
  "atk-s0517a12:6_5": "Arahattaṁ pattanti vā padacchedo,",
  "atk-s0517a12:6_6": "attanā pattaṁ arahattanti attho.",
  "atk-s0517a12:6_7": "Arahattappattaṁ attānanti vā pāṭhaseso.",
  "atk-s0517a12:6_8": "Catūhi maggehīti upari vuccamānehi catūhi paṭipadāmaggehi,",
  "atk-s0517a12:6_9": "na ariyamaggehi.",
  "atk-s0517a12:6_10": "“Catūhi maggehī”ti visuñca vuttattā kassaci arahato paṭhamassa ariyamaggassa dhammuddhaccapubbaṅgamo maggo,",
  "atk-s0517a12:6_11": "ekassa ariyamaggassa samathapubbaṅgamo,",
  "atk-s0517a12:6_12": "ekassa vipassanāpubbaṅgamo,",
  "atk-s0517a12:6_13": "ekassa yuganaddhapubbaṅgamoti evaṁ cattāropi paṭipadā maggā hontīti veditabbaṁ.",
  "atk-s0517a12:6_14": "Etesaṁ vā aññatarenāti etesaṁ catunnaṁ paṭipadānaṁ maggānaṁ ekena vā,",
  "atk-s0517a12:6_15": "paṭipadāmaggena arahattappattaṁ byākarotīti attho.",
  "atk-s0517a12:6_16": "Sukkhavipassakassa hi arahato dhammuddhaccapubbaṅgamaṁ sotāpattimaggaṁ patvā sesamaggattayampi suddhavipassanāhiyeva",
  "atk-s0517a12:6_17": "pattassa arahattappatti dhammuddhaccapubbaṅgamamaggā hoti.",
  "atk-s0517a12:6_18": "Dhammuddhaccaviggahaṁ patvā vā appatvā vā samathapubbaṅgamādīnaṁ tiṇṇaṁ paṭipadānaṁ maggānaṁ ekekassa",
  "atk-s0517a12:6_19": "vasena pattacatumaggassa arahato arahattappatti itaraekekamaggapubbaṅgamā hoti.",
  "atk-s0517a12:6_20": "Tasmā āha –",
  "atk-s0517a12:6_21": "“etesaṁ vā aññatarenā”ti.",
  "atk-s0517a12:7_0": "Samathapubbaṅgamaṁ vipassanaṁ bhāvetīti samathaṁ pubbaṅgamaṁ purecārikaṁ katvā vipassanaṁ bhāveti,",
  "atk-s0517a12:7_1": "paṭhamaṁ samādhiṁ uppādetvā pacchā vipassanaṁ bhāvetīti attho.",
  "atk-s0517a12:7_2": "Maggo sañjāyatīti paṭhamo lokuttaramaggo nibbattati.",
  "atk-s0517a12:7_3": "So taṁ maggantiādīsu ekacittakkhaṇikassa maggassa āsevanādīni nāma natthi,",
  "atk-s0517a12:7_4": "dutiyamaggādayo pana uppādento tameva maggaṁ “āsevati bhāveti bahulīkarotī”ti vuccati.",
  "atk-s0517a12:7_5": "Saññojanāni pahīyanti,",
  "atk-s0517a12:7_6": "anusayā byantīhontīti yāva arahattamaggā kamena sabbe saññojanā pahīyanti,",
  "atk-s0517a12:7_7": "anusayā byantīhonti.",
  "atk-s0517a12:7_8": "Anusayā byantīhontīti ca puna anuppattiyā vigatantā hontīti attho.",
  "atk-s0517a12:8_0": "Puna caparanti puna ca aparaṁ kāraṇaṁ.",
  "atk-s0517a12:8_1": "Vipassanāpubbaṅgamaṁ samathaṁ bhāvetīti vipassanaṁ pubbaṅgamaṁ purecārikaṁ katvā samathaṁ bhāveti,",
  "atk-s0517a12:8_2": "paṭhamaṁ vipassanaṁ uppādetvā pacchā samādhiṁ bhāvetīti attho.",
  "atk-s0517a12:8_3": "Yuganaddhaṁ bhāvetīti yuganaddhaṁ katvā bhāveti.",
  "atk-s0517a12:8_4": "Ettha teneva cittena samāpattiṁ samāpajjitvā teneva saṅkhāre sammasituṁ na sakkā.",
  "atk-s0517a12:8_5": "Ayaṁ pana yāvatā samāpattiyo samāpajjati,",
  "atk-s0517a12:8_6": "tāvatā saṅkhāre sammasati.",
  "atk-s0517a12:8_7": "Yāvatā saṅkhāre sammasati,",
  "atk-s0517a12:8_8": "tāvatā samāpattiyo samāpajjati. Kathaṁ?",
  "atk-s0517a12:8_9": "Paṭhamajjhānaṁ samāpajjati,",
  "atk-s0517a12:8_10": "tato vuṭṭhāya saṅkhāre sammasati.",
  "atk-s0517a12:8_11": "Saṅkhāre sammasitvā dutiyajjhānaṁ samāpajjati,",
  "atk-s0517a12:8_12": "tato vuṭṭhāya saṅkhāre sammasati.",
  "atk-s0517a12:8_13": "Saṅkhāre sammasitvā tatiyajjhānaṁ…pe…",
  "atk-s0517a12:8_14": "nevasaññānāsaññāyatanasamāpattiṁ samāpajjati,",
  "atk-s0517a12:8_15": "tato vuṭṭhāya saṅkhāre sammasati.",
  "atk-s0517a12:8_16": "Evaṁ samathavipassanaṁ yuganaddhaṁ bhāveti nāma.",
  "atk-s0517a12:9_0": "Dhammuddhaccaviggahitaṁ mānasaṁ hotīti ettha mandapaññānaṁ vipassakānaṁ upakkilesavatthuttā vipassanupakkilesasaññitesu",
  "atk-s0517a12:9_1": "obhāsādīsu dasasu dhammesu bhantatāvasena uddhaccasahagatacittuppattiyā vikkhepasaṅkhātaṁ uddhaccaṁ dhammuddhaccaṁ,",
  "atk-s0517a12:9_2": "tena dhammuddhaccena viggahitaṁ virūpaggahitaṁ virodhamāpāditaṁ mānasaṁ cittaṁ dhammuddhaccaviggahitaṁ mānasaṁ hoti,",
  "atk-s0517a12:9_3": "tena vā dhammuddhaccena kāraṇabhūtena tammūlakataṇhāmānadiṭṭhuppattiyā viggahitaṁ mānasaṁ hoti.",
  "atk-s0517a12:9_4": "Dhammuddhaccaviggahitamānasanti vā pāṭho.",
  "atk-s0517a12:9_5": "Hoti so āvuso samayoti iminā maggāmaggavavatthānena taṁ dhammuddhaccaṁ paṭibāhitvā puna vipassanāvīthiṁ paṭipannakālaṁ dasseti.",
  "atk-s0517a12:9_6": "Yaṁ taṁ cittanti yasmiṁ samaye taṁ vipassanāvīthiṁ okkamitvā pavattaṁ cittaṁ.",
  "atk-s0517a12:9_7": "Ajjhattameva santiṭṭhatīti vipassanāvīthiṁ paccotaritvā tasmiṁ samaye gocarajjhattasaṅkhāte ārammaṇe santiṭṭhati patiṭṭhāti.",
  "atk-s0517a12:9_8": "Sannisīdatīti tattheva pavattivasena sammā nisīdati.",
  "atk-s0517a12:9_9": "Ekodi hotīti ekaggaṁ hoti.",
  "atk-s0517a12:9_10": "Samādhiyatīti sammā ādhiyati suṭṭhu ṭhitaṁ hotīti.",
  "atk-s0517a12:10_0": "Ayaṁ suttantavaṇṇanā.",
  "atk-s0517a12:11_0": "1. Suttantaniddesavaṇṇanā",
  "atk-s0517a12:12_0": "2.",
  "atk-s0517a12:12_1": "Tassa suttantassa niddesakathāya tattha jāte dhammeti tasmiṁ samādhismiṁ jāte cittacetasike dhamme.",
  "atk-s0517a12:12_2": "Aniccato anupassanaṭṭhenātiādinā vipassanāya bhedaṁ dasseti.",
  "atk-s0517a12:12_3": "Sammādiṭṭhi maggoti sammādiṭṭhisaṅkhāto maggo.",
  "atk-s0517a12:12_4": "Aṭṭhasu maggaṅgesu ekekopi hi maggoti vuccati.Āsevatīti sotāpattimaggavasena.",
  "atk-s0517a12:12_5": "Bhāvetīti sakadāgāmimagguppādanena.",
  "atk-s0517a12:12_6": "Bahulīkarotīti anāgāmiarahattamagguppādanena.",
  "atk-s0517a12:12_7": "Imesaṁ tiṇṇaṁ avatthābhedepi sati āvajjanādīnaṁ sādhāraṇattā sadisameva vissajjanaṁ kataṁ.",
  "atk-s0517a12:13_0": "3.",
  "atk-s0517a12:13_1": "Ālokasaññāpaṭinissaggānupassanānaṁ antarāpeyyāle avikkhepādīni ca jhāna samāpattikasiṇānussatiasubhā",
  "atk-s0517a12:13_2": "ca dīghaṁ assāsādīni ca ānantarikasamādhiñāṇaniddese niddiṭṭhattā saṅkhittāni.",
  "atk-s0517a12:13_3": "Tattha ca avikkhepavasenāti pubbabhāgāvikkhepavasena gahetabbaṁ.",
  "atk-s0517a12:13_4": "Aniccānupassī assāsavasenātiādike suddhavipassanāvasena vuttacatukke pana taruṇavipassanākāle vipassanāsampayuttasamādhipubbaṅgamā",
  "atk-s0517a12:13_5": "balavavipassanā veditabbā.",
  "atk-s0517a12:14_0": "4.",
  "atk-s0517a12:14_1": "Vipassanāpubbaṅgamavāre paṭhamaṁ aniccatotiādinā ārammaṇaṁ aniyametvā vipassanā vuttā,",
  "atk-s0517a12:14_2": "pacchā rūpaṁ aniccatotiādinā ārammaṇaṁ niyametvā vuttā.",
  "atk-s0517a12:14_3": "Tattha jātānanti tassā vipassanāya jātānaṁ cittacetasikānaṁ dhammānaṁ.",
  "atk-s0517a12:14_4": "Vosaggārammaṇatāti ettha vosaggo nibbānaṁ.",
  "atk-s0517a12:14_5": "Nibbānañhi saṅkhatavosaggato pariccāgato “vosaggo”ti vutto.",
  "atk-s0517a12:14_6": "Vipassanā ca taṁsampayuttadhammā ca nibbānaninnatāya ajjhāsayavasena nibbāne patiṭṭhitattā nibbānapatiṭṭhā nibbānārammaṇā.",
  "atk-s0517a12:14_7": "Patiṭṭhāpi hi ālambīyatīti ārammaṇaṁ nāma hoti,",
  "atk-s0517a12:14_8": "nibbāne patiṭṭhaṭṭheneva nibbānārammaṇā.",
  "atk-s0517a12:14_9": "Aññattha pāḷiyampi hi patiṭṭhā “ārammaṇa”nti vuccanti. Yathāha –",
  "atk-s0517a12:14_10": "“seyyathāpi, āvuso,",
  "atk-s0517a12:14_11": "naḷāgāraṁ vā tiṇāgāraṁ vā sukkhaṁ koḷāpaṁ terovassikaṁ puratthimāya cepi disāya puriso ādittāya tiṇukkāya upasaṅkameyya,",
  "atk-s0517a12:14_12": "labhetha aggi otāraṁ,",
  "atk-s0517a12:14_13": "labhetha aggi ārammaṇa”ntiādi.",
  "atk-s0517a12:14_14": "Tasmā tattha jātānaṁ dhammānaṁ vosaggārammaṇatāya nibbānapatiṭṭhābhāvena hetubhūtena uppādito yo cittassa",
  "atk-s0517a12:14_15": "ekaggatāsaṅkhāto upacārappanābhedo avikkhepo,",
  "atk-s0517a12:14_16": "so samādhīti vipassanāto pacchā uppādito nibbedhabhāgiyo samādhi niddiṭṭho hoti.",
  "atk-s0517a12:14_17": "Tasmāyeva hi iti paṭhamaṁ vipassanā,",
  "atk-s0517a12:14_18": "pacchā samathoti vuttaṁ.",
  "atk-s0517a12:15_0": "5.",
  "atk-s0517a12:15_1": "Yuganaddhaniddese yasmā heṭṭhā suttantavaṇṇanāyaṁ vutto yuganaddhakkamo purimadvayaniddesanayeneva pākaṭo,",
  "atk-s0517a12:15_2": "maggakkhaṇe yuganaddhakkamo pana na pākaṭo,",
  "atk-s0517a12:15_3": "tasmā pubbabhāge anekantikaṁ yuganaddhabhāvanaṁ avatvā maggakkhaṇe ekantena labbhamānayuganaddhabhāvanameva dassento soḷasahi ākārehītiādimāha.",
  "atk-s0517a12:15_4": "Tattha ārammaṇaṭṭhenātiādīsu sattarasasu ākāresu ante uddiṭṭhaṁ yuganaddhaṁ mūlapadena ekaṭṭhattā taṁ vippahāya sesānaṁ vasena “soḷasahī”ti vuttaṁ.",
  "atk-s0517a12:15_5": "Ārammaṇaṭṭhenāti ālambanaṭṭhena,",
  "atk-s0517a12:15_6": "ārammaṇavasenāti attho.",
  "atk-s0517a12:15_7": "Evaṁ sesesupi.",
  "atk-s0517a12:15_8": "Gocaraṭṭhenāti ārammaṇaṭṭhepi sati nissayitabbaṭṭhānaṭṭhena.",
  "atk-s0517a12:15_9": "Pahānaṭṭhenāti pajahanaṭṭhena.",
  "atk-s0517a12:15_10": "Pariccāgaṭṭhenāti pahānepi sati puna anādiyanena pariccāgaṭṭhena.",
  "atk-s0517a12:15_11": "Vuṭṭhānaṭṭhenāti uggamanaṭṭhena.",
  "atk-s0517a12:15_12": "Vivaṭṭanaṭṭhenāti uggamanepi sati apunarāvaṭṭanena nivattanaṭṭhena.",
  "atk-s0517a12:15_13": "Santaṭṭhenāti nibbutaṭṭhena.",
  "atk-s0517a12:15_14": "Paṇītaṭṭhenāti nibbutaṭṭhepi sati uttamaṭṭhena,",
  "atk-s0517a12:15_15": "atappakaṭṭhena vā.",
  "atk-s0517a12:15_16": "Vimuttaṭṭhenāti bandhanāpagataṭṭhena.",
  "atk-s0517a12:15_17": "Anāsavaṭṭhenāti bandhanamokkhepi sati ārammaṇaṁ katvā pavattamānāsavavirahitaṭṭhena.",
  "atk-s0517a12:15_18": "Taraṇaṭṭhenāti anosīditvā pilavanaṭṭhena,",
  "atk-s0517a12:15_19": "atikkamanaṭṭhena vā.",
  "atk-s0517a12:15_20": "Animittaṭṭhenāti saṅkhāranimittavirahitaṭṭhena.",
  "atk-s0517a12:15_21": "Appaṇihitaṭṭhenāti paṇidhivirahitaṭṭhena.",
  "atk-s0517a12:15_22": "Suññataṭṭhenāti abhinivesavirahitaṭṭhena.",
  "atk-s0517a12:15_23": "Ekarasaṭṭhenāti ekakiccaṭṭhena.",
  "atk-s0517a12:15_24": "Anativattanaṭṭhenāti aññamaññaṁ anatikkamanaṭṭhena.",
  "atk-s0517a12:15_25": "Yuganaddhaṭṭhenāti yugalakaṭṭhena.",
  "atk-s0517a12:16_0": "Uddhaccaṁ pajahato,",
  "atk-s0517a12:16_1": "avijjaṁ pajahatoti yogino tassa tassa paṭipakkhappahānavasena vuttaṁ.",
  "atk-s0517a12:16_2": "Nirodho cettha nibbānameva.",
  "atk-s0517a12:16_3": "Aññamaññaṁ nātivattantīti samatho ce vipassanaṁ ativatteyya,",
  "atk-s0517a12:16_4": "līnapakkhikattā samathassa cittaṁ kosajjāya saṁvatteyya.",
  "atk-s0517a12:16_5": "Vipassanā ce samathaṁ ativatteyya,",
  "atk-s0517a12:16_6": "uddhaccapakkhikattā vipassanāya cittaṁ uddhaccāya saṁvatteyya.",
  "atk-s0517a12:16_7": "Tasmā samatho ca vipassanaṁ anativattamāno kosajjapātaṁ na karoti,",
  "atk-s0517a12:16_8": "vipassanā samathaṁ anativattamānā uddhaccapātaṁ na karoti.",
  "atk-s0517a12:16_9": "Samatho samaṁ pavattamāno vipassanaṁ uddhaccapātato rakkhati,",
  "atk-s0517a12:16_10": "vipassanā samaṁ pavattamānā samathaṁ kosajjapātato rakkhati.",
  "atk-s0517a12:16_11": "Evamime ubho aññamaññaṁ anativattanakiccena ekakiccā,",
  "atk-s0517a12:16_12": "samā hutvā pavattamānena aññamaññaṁ anativattamānā atthasiddhikarā honti.",
  "atk-s0517a12:16_13": "Tesaṁ maggakkhaṇe yuganaddhattaṁ vuṭṭhānagāminivipassanākkhaṇe yuganaddhattāyeva hoti.",
  "atk-s0517a12:16_14": "Pahānapariccāgavuṭṭhānavivaṭṭanakaraṇānaṁ maggakiccavasena vuttattā sakalassa maggakiccassa dassanatthaṁ",
  "atk-s0517a12:16_15": "uddhaccasahagatakilesā ca khandhā ca avijjāsahagatakilesā ca khandhā ca niddiṭṭhā.",
  "atk-s0517a12:16_16": "Sesānaṁ na tathā vuttattā paṭipakkhadhammamattadassanavasena uddhaccāvijjā eva niddiṭṭhā.",
  "atk-s0517a12:16_17": "Vivaṭṭatoti nivattantassa.",
  "atk-s0517a12:17_0": "Samādhi kāmāsavā vimutto hotīti samādhissa kāmacchandapaṭipakkhattā vuttaṁ.",
  "atk-s0517a12:17_1": "Rāgavirāgāti rāgassa virāgo samatikkamo etissā atthīti rāgavirāgā,",
  "atk-s0517a12:17_2": "“rāgavirāgato”ti nissakkavacanaṁ vā.",
  "atk-s0517a12:17_3": "Tathā avijjāvirāgā.",
  "atk-s0517a12:17_4": "Cetovimuttīti maggasampayutto samādhi.",
  "atk-s0517a12:17_5": "Paññāvimuttīti maggasampayuttā paññā.",
  "atk-s0517a12:17_6": "Taratoti tarantassa.",
  "atk-s0517a12:17_7": "Sabbapaṇidhīhīti rāgadosamohapaṇidhīhi,",
  "atk-s0517a12:17_8": "sabbapatthanāhi vā.",
  "atk-s0517a12:17_9": "Evaṁ cuddasa ākāre vissajjitvā ekarasaṭṭhañca anativattanaṭṭhañca avibhajitvāva imehi soḷasahi ākārehīti āha. Kasmā?",
  "atk-s0517a12:17_10": "Tesaṁ cuddasannaṁ ākārānaṁ ekekassa avasāne “ekarasā honti,",
  "atk-s0517a12:17_11": "yuganaddhā honti,",
  "atk-s0517a12:17_12": "aññamaññaṁ nātivattantī”ti niddiṭṭhattā te dvepi ākārā niddiṭṭhāva honti.",
  "atk-s0517a12:17_13": "Tasmā “soḷasahī”ti āha.",
  "atk-s0517a12:17_14": "Yuganaddhaṭṭho pana uddesepi na bhaṇitoyevāti.",
  "atk-s0517a12:18_0": "2. Dhammuddhaccavāraniddesavaṇṇanā",
  "atk-s0517a12:19_0": "6.",
  "atk-s0517a12:19_1": "Dhammuddhaccavāre aniccato manasikaroto obhāso uppajjatīti udayabbayānupassanāya ṭhitassa tīhi anupassanāhi",
  "atk-s0517a12:19_2": "punappunaṁ saṅkhāre vipassantassa vipassantassa vipassanāñāṇesu paripākagatesu tadaṅgavasena kilesappahānena",
  "atk-s0517a12:19_3": "parisuddhacittassa aniccato vā dukkhato vā anattato vā manasikārakkhaṇe vipassanāñāṇānubhāvena pakatiyāva",
  "atk-s0517a12:19_4": "obhāso uppajjatīti paṭhamaṁ tāva aniccato manasikaroto obhāso kathito.",
  "atk-s0517a12:19_5": "Akusalo vipassako tasmiṁ obhāse uppanne “na ca vata me ito pubbe evarūpo obhāso uppannapubbo,",
  "atk-s0517a12:19_6": "addhā maggaṁ pattomhi,",
  "atk-s0517a12:19_7": "phalaṁ pattomhī”ti amaggaṁyeva “maggo”ti,",
  "atk-s0517a12:19_8": "aphalameva “phala”nti gaṇhāti.",
  "atk-s0517a12:19_9": "Tassa amaggaṁ “maggo”ti,",
  "atk-s0517a12:19_10": "aphalaṁ “phala”nti gaṇhato vipassanāvīthi ukkantā hoti.",
  "atk-s0517a12:19_11": "So attano vipassanāvīthiṁ vissajjetvā vikkhepamāpanno vā obhāsameva taṇhādiṭṭhimaññanāhi maññamāno vā nisīdati.",
  "atk-s0517a12:19_12": "So kho panāyaṁ obhāso kassaci bhikkhuno pallaṅkaṭṭhānamattameva obhāsento uppajjati,",
  "atk-s0517a12:19_13": "kassaci antogabbhaṁ,",
  "atk-s0517a12:19_14": "kassaci bahigabbhampi,",
  "atk-s0517a12:19_15": "kassaci sakalavihāraṁ,",
  "atk-s0517a12:19_16": "gāvutaṁ aḍḍhayojanaṁ yojanaṁ dviyojanaṁ…pe…",
  "atk-s0517a12:19_17": "kassaci pathavitalato yāva akaniṭṭhabrahmalokā ekālokaṁ kurumāno.",
  "atk-s0517a12:19_18": "Bhagavato pana dasasahassilokadhātuṁ obhāsento udapādi.",
  "atk-s0517a12:19_19": "Ayañhi obhāso caturaṅgasamannāgatepi andhakāre taṁ taṁ ṭhānaṁ obhāsento uppajjati.",
  "atk-s0517a12:20_0": "Obhāso dhammoti obhāsaṁ āvajjatīti ayaṁ obhāso maggadhammo phaladhammoti vā taṁ taṁ obhāsaṁ manasi karoti.",
  "atk-s0517a12:20_1": "Tato vikkhepo uddhaccanti tato obhāsato dhammoti āvajjanakaraṇato vā yo uppajjati vikkhepo,",
  "atk-s0517a12:20_2": "so uddhaccaṁ nāmāti attho.",
  "atk-s0517a12:20_3": "Tena uddhaccena viggahitamānasoti tena evaṁ uppajjamānena uddhaccena virodhitacitto,",
  "atk-s0517a12:20_4": "tena vā uddhaccena kāraṇabhūtena tammūlakakilesuppattiyā virodhitacitto vipassako vipassanāvīthiṁ okkamitvā",
  "atk-s0517a12:20_5": "vikkhepaṁ vā tammūlakakilesesu vā ṭhitattā aniccato dukkhato anattato upaṭṭhānāni yathābhūtaṁ nappajānāti.",
  "atk-s0517a12:20_6": "“Tena vuccati dhammuddhaccaviggahitamānaso”ti evaṁ iti-",
  "atk-s0517a12:20_7": "saddo yojetabbo.",
  "atk-s0517a12:20_8": "Hoti so samayoti evaṁ assādavasena upakkiliṭṭhacittassāpi yogino sace upaparikkhā uppajjati,",
  "atk-s0517a12:20_9": "so evaṁ pajānāti –",
  "atk-s0517a12:20_10": "“vipassanā nāma saṅkhārārammaṇā,",
  "atk-s0517a12:20_11": "maggaphalāni nibbānārammaṇāni,",
  "atk-s0517a12:20_12": "imāni ca cittāni saṅkhārārammaṇāni,",
  "atk-s0517a12:20_13": "tasmā nāyamobhāso maggo,",
  "atk-s0517a12:20_14": "udayabbayānupassanāyeva nibbānassa lokiko maggo”ti maggāmaggaṁ vavatthapetvā taṁ vikkhepaṁ parivajjayitvā",
  "atk-s0517a12:20_15": "udayabbayānupassanāya ṭhatvā sādhukaṁ saṅkhāre aniccato dukkhato anattato vipassati.",
  "atk-s0517a12:20_16": "Evaṁ upaparikkhantassa so samayo hoti.",
  "atk-s0517a12:20_17": "Evaṁ apassanto pana “maggaphalappattomhī”ti adhimāniko hoti.",
  "atk-s0517a12:21_0": "Yaṁ taṁ cittanti yaṁ taṁ vipassanācittaṁ.",
  "atk-s0517a12:21_1": "Ajjhattamevāti aniccānupassanāya ārammaṇe gocarajjhatteyeva.",
  "atk-s0517a12:21_2": "Ñāṇaṁ uppajjatīti tasseva yogāvacarassa rūpārūpadhamme tulayantassa tīrayantassa vissaṭṭhaindavajiramiva",
  "atk-s0517a12:21_3": "avihatavegaṁ tikhiṇaṁ sūramativisadaṁ vipassanāñāṇaṁ uppajjati.",
  "atk-s0517a12:21_4": "Pīti uppajjatīti tasseva tasmiṁ samaye khuddikā pīti,",
  "atk-s0517a12:21_5": "khaṇikā pīti,",
  "atk-s0517a12:21_6": "okkantikā pīti,",
  "atk-s0517a12:21_7": "ubbegā pīti,",
  "atk-s0517a12:21_8": "pharaṇā pītīti ayaṁ pañcavidhā vipassanāsampayuttā pīti sakalasarīraṁ pūrayamānā uppajjati.",
  "atk-s0517a12:21_9": "Passaddhi uppajjatīti tasseva tasmiṁ samaye kāyacittānaṁ neva daratho,",
  "atk-s0517a12:21_10": "na gāravatā,",
  "atk-s0517a12:21_11": "na kakkhaḷatā,",
  "atk-s0517a12:21_12": "na akammaññatā,",
  "atk-s0517a12:21_13": "na gelaññatā,",
  "atk-s0517a12:21_14": "na vaṅkatā hoti.",
  "atk-s0517a12:21_15": "Atha kho panassa kāyacittāni passaddhāni lahūni mudūni kammaññāni paguṇāni suvisadāni ujukāniyeva honti.",
  "atk-s0517a12:21_16": "So imehi passaddhādīhi anuggahitakāyacitto tasmiṁ samaye amānusiṁ nāma ratiṁ anubhavati.",
  "atk-s0517a12:21_17": "Yaṁ sandhāya vuttaṁ –",
  "atk-s0517a12:22_0": "“Suññāgāraṁ paviṭṭhassa, santacittassa bhikkhuno;",
  "atk-s0517a12:23_0": "Amānusī ratī hoti, sammā dhammaṁ vipassato.",
  "atk-s0517a12:24_0": "“Yato yato sammasati, khandhānaṁ udayabbayaṁ;",
  "atk-s0517a12:25_0": "Labhatī pītipāmojjaṁ, amataṁ taṁ vijānata”nti. –",
  "atk-s0517a12:26_0": "Evamassa imaṁ amānusiṁ ratiṁ sādhayamānā lahutādīhi sahitā vipassanāsampayuttā kāyacittapassaddhi uppajjati.",
  "atk-s0517a12:26_1": "Sukhaṁ uppajjatīti tasseva tasmiṁ samaye sakalasarīraṁ abhisandayamānaṁ vipassanāsampayuttaṁ sukhaṁ uppajjati.",
  "atk-s0517a12:26_2": "Adhimokkho uppajjatīti tasseva tasmiṁ samaye cittacetasikānaṁ atisayapasādabhūtā vipassanāsampayuttā saddhā uppajjati.",
  "atk-s0517a12:26_3": "Paggaho uppajjatīti tasseva tasmiṁ samaye asithilamanaccāraddhaṁ supaggahitaṁ vipassanāsampayuttaṁ vīriyaṁ uppajjati.",
  "atk-s0517a12:26_4": "Upaṭṭhānaṁ uppajjatīti tasseva tasmiṁ samaye sūpaṭṭhitā suppatiṭṭhitā nikhātā acalā pabbatarājasadisā vipassanāsampayuttā sati uppajjati.",
  "atk-s0517a12:26_5": "So yaṁ yaṁ ṭhānaṁ āvajjati samannāharati manasi karoti paccavekkhati,",
  "atk-s0517a12:26_6": "taṁ taṁ ṭhānamassa okkantitvā pakkhanditvā dibbacakkhuno paraloko viya satiyā upaṭṭhāti.",
  "atk-s0517a12:27_0": "Upekkhāti vipassanupekkhā ceva āvajjanupekkhā ca.",
  "atk-s0517a12:27_1": "Tasmiñhi samaye sabbasaṅkhāresu majjhattabhūtā vipassanupekkhāpi balavatī uppajjati,",
  "atk-s0517a12:27_2": "manodvāre āvajjanupekkhāpi.",
  "atk-s0517a12:27_3": "Sā hissa taṁ taṁ ṭhānaṁ āvajjantassa vissaṭṭhaindavajiramiva pattapuṭe pakkhandatattanārāco viya ca sūrā tikhiṇā hutvā vahati.",
  "atk-s0517a12:27_4": "Evañhi visuddhimagge vuttaṁ.",
  "atk-s0517a12:27_5": "Vipassanupekkhāti cettha “vipassanāsampayuttā tatramajjhattupekkhā”ti ācariyā vadanti.",
  "atk-s0517a12:27_6": "Vipassanāñāṇe hi gayhamāne “ñāṇaṁ uppajjatī”ti vipassanāñāṇassa āgatattā punaruttidoso hoti.",
  "atk-s0517a12:27_7": "Tatiyajjhānavaṇṇanāyañca “saṅkhārupekkhāvipassanupekkhānampi atthato ekībhāvo.",
  "atk-s0517a12:27_8": "Paññā eva hi sā,",
  "atk-s0517a12:27_9": "kiccavasena dvidhā bhinnā”ti vuttaṁ.",
  "atk-s0517a12:27_10": "Tasmā vipassanāsampayuttāya tatramajjhattupekkhāya vuccamānāya punaruttidoso ca na hoti,",
  "atk-s0517a12:27_11": "tatiyajjhānavaṇṇanāya ca sameti.",
  "atk-s0517a12:27_12": "Yasmā ca pañcasu indriyesu “ñāṇaṁ adhimokkho paggaho upaṭṭhāna”nti paññindriyasaddhindriyavīriyindriyasatindriyāni niddiṭṭhāni,",
  "atk-s0517a12:27_13": "samādhindriyaṁ pana aniddiṭṭhaṁ hoti,",
  "atk-s0517a12:27_14": "yuganaddhavasenāpi ca samādhindriyaṁ niddisitabbameva hoti,",
  "atk-s0517a12:27_15": "tasmā samappavatto samādhi puna samādhāne byāpārappahānakaraṇena “upekkhā”ti vuttoti veditabbaṁ.",
  "atk-s0517a12:28_0": "Nikantiuppajjatīti evaṁ obhāsādipaṭimaṇḍitāya vipassanāya ālayaṁ kurumānā sukhumā santākārā nikanti uppajjati,",
  "atk-s0517a12:28_1": "yā kilesoti pariggahetumpi na sakkā hoti.",
  "atk-s0517a12:28_2": "Yathā ca obhāse,",
  "atk-s0517a12:28_3": "evaṁ etesupi aññatarasmiṁ uppanne yogāvacaro “na ca vata me ito pubbe evarūpaṁ ñāṇaṁ uppannapubbaṁ,",
  "atk-s0517a12:28_4": "evarūpā pīti passaddhi sukhaṁ adhimokkho paggaho upaṭṭhānaṁ upekkhā nikanti uppannapubbā,",
  "atk-s0517a12:28_5": "addhā maggaṁ pattomhi,",
  "atk-s0517a12:28_6": "phalaṁ pattomhī”ti amaggameva “maggo”ti,",
  "atk-s0517a12:28_7": "aphalameva “phala”nti gaṇhāti.",
  "atk-s0517a12:28_8": "Tassa amaggaṁ “maggo”ti,",
  "atk-s0517a12:28_9": "aphalañca “phala”nti gaṇhato vipassanāvīthi ukkantā hoti.",
  "atk-s0517a12:28_10": "So attano mūlakammaṭṭhānaṁ vissajjetvā nikantimeva assādento nisīdati.",
  "atk-s0517a12:28_11": "Ettha ca obhāsādayo upakkilesavatthutāya upakkilesāti vuttā,",
  "atk-s0517a12:28_12": "na akusalattā.",
  "atk-s0517a12:28_13": "Nikanti pana upakkileso ceva upakkilesavatthu ca.",
  "atk-s0517a12:28_14": "Vatthuvaseneva cete dasa,",
  "atk-s0517a12:28_15": "gāhavasena pana samatiṁsa honti. Kathaṁ?",
  "atk-s0517a12:28_16": "“Mama obhāso uppanno”ti gaṇhato hi diṭṭhiggāho hoti,",
  "atk-s0517a12:28_17": "“manāpo vata obhāso uppanno”ti gaṇhato mānaggāho,",
  "atk-s0517a12:28_18": "obhāsaṁ assādayato taṇhāggāho.",
  "atk-s0517a12:28_19": "Iti obhāse diṭṭhimānataṇhāvasena tayo gāhā.",
  "atk-s0517a12:28_20": "Tathā sesesupīti evaṁ gāhavasena samatiṁsa upakkilesā honti.",
  "atk-s0517a12:28_21": "Dukkhato manasikaroto,",
  "atk-s0517a12:28_22": "anattato manasikarototi vāresupi imināva nayena attho veditabbo.",
  "atk-s0517a12:28_23": "Ekekaanupassanāvasena hettha ekekassa vipassanupakkilesuppatti veditabbā,",
  "atk-s0517a12:28_24": "na ekasseva.",
  "atk-s0517a12:29_0": "Tīsu anupassanāsu.",
  "atk-s0517a12:29_1": "Evaṁ abhedato vipassanāvasena upakkilese dassetvā puna bhedavasena dassento rūpaṁ aniccato manasikarototiādimāha.",
  "atk-s0517a12:29_2": "Tattha jarāmaraṇaṁ aniccato upaṭṭhānanti jarāmaraṇassa aniccato upaṭṭhānaṁ.",
  "atk-s0517a12:30_0": "7.",
  "atk-s0517a12:30_1": "Yasmā pubbe vuttānaṁ samatiṁsāya upakkilesānaṁ vasena akusalo abyatto yogāvacaro obhāsādīsu vikampati,",
  "atk-s0517a12:30_2": "obhāsādīsu ekekaṁ “etaṁ mama,",
  "atk-s0517a12:30_3": "esohamasmi,",
  "atk-s0517a12:30_4": "eso me attā”ti samanupassati,",
  "atk-s0517a12:30_5": "tasmā tamatthaṁ dassento obhāse ceva ñāṇe cātiādigāthādvayamāha.",
  "atk-s0517a12:30_6": "Tattha vikampatīti obhāsādike ārammaṇe nānākilesavasena vividhā kampati vedhati.",
  "atk-s0517a12:30_7": "Yehi cittaṁ pavedhatīti yehi passaddhisukhehi cittaṁ nānākilesavasena nānappakārena vedhati kampati.",
  "atk-s0517a12:30_8": "Tasmā passaddhiyā sukhe ceva yogāvacaro vikampatīti sambandho veditabbo.",
  "atk-s0517a12:30_9": "Upekkhāvajjanāya cevāti upekkhāsaṅkhātāya āvajjanāya ceva vikampati,",
  "atk-s0517a12:30_10": "āvajjanupekkhāya ceva vikampatīti attho.",
  "atk-s0517a12:30_11": "Visuddhimagge pana “upekkhāvajjanāyañcā”ti vuttaṁ.",
  "atk-s0517a12:30_12": "Upekkhāya cāti heṭṭhā vuttappakārāya upekkhāya ca vikampati,",
  "atk-s0517a12:30_13": "nikantiyā ca vikampatīti attho.",
  "atk-s0517a12:30_14": "Ettha ca dvinnaṁ upekkhānaṁ niddiṭṭhattā heṭṭhā “upekkhā uppajjatī”ti vuttaṭṭhāne ca ubhayathā attho vutto.",
  "atk-s0517a12:30_15": "Aniccānupassanādīsu ca ekekissāyeva āvajjanupekkhāya sabbhāvato ekekāyeva anupassanā aniccaṁ aniccaṁ,",
  "atk-s0517a12:30_16": "dukkhaṁ dukkhaṁ,",
  "atk-s0517a12:30_17": "anattā anattāti punappunaṁ bhāvīyatīti vuttaṁ hoti.",
  "atk-s0517a12:30_18": "Yasmā pana kusalo paṇḍito byatto buddhisampanno yogāvacaro obhāsādīsu uppannesu “ayaṁ kho me obhāso uppanno,",
  "atk-s0517a12:30_19": "so kho panāyaṁ anicco saṅkhato paṭiccasamuppanno khayadhammo vayadhammo virāgadhammo nirodhadhammo”ti iti vā naṁ paññāya paricchindati upaparikkhati.",
  "atk-s0517a12:30_20": "Atha vā panassa evaṁ hoti –",
  "atk-s0517a12:30_21": "sace obhāso attā bhaveyya,",
  "atk-s0517a12:30_22": "“attā”ti gahetuṁ vaṭṭeyya.",
  "atk-s0517a12:30_23": "Anattāva panāyaṁ “attā”ti gahito.",
  "atk-s0517a12:30_24": "Tasmāyaṁ avasavattanaṭṭhena anattāti passanto diṭṭhiṁ ugghāṭeti.",
  "atk-s0517a12:30_25": "Sace obhāso nicco bhaveyya,",
  "atk-s0517a12:30_26": "“nicco”ti gahetuṁ vaṭṭeyya.",
  "atk-s0517a12:30_27": "Aniccova panāyaṁ “nicco”ti gahito.",
  "atk-s0517a12:30_28": "Tasmāyaṁ hutvā abhāvaṭṭhena aniccoti passanto mānaṁ samugghāṭeti.",
  "atk-s0517a12:30_29": "Sace obhāso sukho bhaveyya,",
  "atk-s0517a12:30_30": "“sukho”ti gahetuṁ vaṭṭeyya.",
  "atk-s0517a12:30_31": "Dukkhova panāyaṁ “sukho”ti gahito.",
  "atk-s0517a12:30_32": "Tasmāyaṁ uppādavayapaṭipīḷanaṭṭhena dukkhoti passanto nikantiṁ pariyādiyati.",
  "atk-s0517a12:30_33": "Yathā ca obhāse,",
  "atk-s0517a12:30_34": "evaṁ sesesupi.",
  "atk-s0517a12:31_0": "Evaṁ upaparikkhitvā obhāsaṁ “netaṁ mama,",
  "atk-s0517a12:31_1": "nesohamasmi,",
  "atk-s0517a12:31_2": "na meso attā”ti samanupassati. Ñāṇaṁ…pe…",
  "atk-s0517a12:31_3": "nikantiṁ “netaṁ mama,",
  "atk-s0517a12:31_4": "nesohamasmi,",
  "atk-s0517a12:31_5": "na meso attā”ti samanupassati.",
  "atk-s0517a12:31_6": "Evaṁ samanupassanto obhāsādīsu na kampati na vedhati.",
  "atk-s0517a12:31_7": "Tasmā tamatthaṁ dassento imāni dasa ṭhānānīti gāthamāha.",
  "atk-s0517a12:31_8": "Tattha dasa ṭhānānīti obhāsādīni.",
  "atk-s0517a12:31_9": "Paññā yassa pariccitāti yassa upakkilesavimuttāya paññāya paricitāni punappunaṁ phuṭṭhāni paribhāvitāni.",
  "atk-s0517a12:31_10": "Dhammuddhaccakusalo hotīti so paññāya paricitadasaṭṭhāno yogāvacaro pubbe vuttappakārassa dhammuddhaccassa yathāsabhāvapaṭivedhena cheko hoti.",
  "atk-s0517a12:31_11": "Na ca sammoha gacchatīti dhammuddhaccakusalattāyeva taṇhāmānadiṭṭhugghāṭavasena sammohañca na gacchati.",
  "atk-s0517a12:32_0": "Idāni pubbe vuttameva vidhiṁ aparena pariyāyena vibhāvetvā dassento vikkhipati ceva kilissati cātiādigāthamāha.",
  "atk-s0517a12:32_1": "Tattha mandapañño yogāvacaro obhāsādīsu vikkhepañca avasesakilesuppattiñca pāpuṇāti.",
  "atk-s0517a12:32_2": "Majjhimapañño vikkhepameva pāpuṇāti,",
  "atk-s0517a12:32_3": "nāvasesakilesuppattiṁ,",
  "atk-s0517a12:32_4": "so adhimāniko hoti.",
  "atk-s0517a12:32_5": "Tikkhapañño vikkhepaṁ pāpuṇitvāpi taṁ adhimānaṁ pahāya vipassanaṁ ārabhati.",
  "atk-s0517a12:32_6": "Atitikkhapañño na vikkhepaṁ pāpuṇāti,",
  "atk-s0517a12:32_7": "na cāvasesakilesuppattiṁ.",
  "atk-s0517a12:32_8": "Vikkhippati cevāti tesu mandapañño dhammuddhaccasaṅkhātaṁ vikkhepañceva pāpuṇīyati.",
  "atk-s0517a12:32_9": "Kilissati cāti taṇhāmānadiṭṭhikilesehi kilesīyati ca,",
  "atk-s0517a12:32_10": "upatāpīyati vibādhīyatīti attho.",
  "atk-s0517a12:32_11": "Cavati cittabhāvanāti tassa mandapaññassa vipassanācittabhāvanā kilesesuyeva ṭhānato paṭipakkhāvihatattā cavati,",
  "atk-s0517a12:32_12": "paripatatīti attho.",
  "atk-s0517a12:32_13": "Vikkhipati na kilissatīti majjhimapañño vikkhepena vikkhipati,",
  "atk-s0517a12:32_14": "kilesehi na kilissati.",
  "atk-s0517a12:32_15": "Bhāvanā parihāyatīti tassa majjhimapaññassa adhimānikattā vipassanārambhābhāvena vipassanā parihāyati,",
  "atk-s0517a12:32_16": "nappavattatīti attho.",
  "atk-s0517a12:32_17": "Vikkhipati na kilissatīti tikkhapaññopi vikkhepena vikkhipati,",
  "atk-s0517a12:32_18": "kilesehi na kilissati.",
  "atk-s0517a12:32_19": "Bhāvanā na parihāyatīti tassa tikkhapaññassa santepi vikkhepe taṁ adhimānavikkhepaṁ pahāya vipassanārambhasabbhāvena vipassanābhāvanā na parihāyati,",
  "atk-s0517a12:32_20": "pavattatīti attho.",
  "atk-s0517a12:32_21": "Na ca vikkhipate cittaṁ na kilissatīti atitikkhapaññassa cittaṁ na vikkhepena vikkhipati,",
  "atk-s0517a12:32_22": "na ca kilesehi kilissati.",
  "atk-s0517a12:32_23": "Na cavati cittabhāvanāti tassa vipassanācittabhāvanā na cavati,",
  "atk-s0517a12:32_24": "vikkhepakilesābhāvena yathāṭhāne tiṭṭhatīti attho.",
  "atk-s0517a12:33_0": "Imehi catūhi ṭhānehītiādīsu idāni vuttehi imehi catūhi ṭhānehi hetubhūtehi,",
  "atk-s0517a12:33_1": "karaṇabhūtehi vā obhāsādike dasa ṭhāne cittassa saṅkhepena ca vikkhepena ca viggahitaṁ mānasaṁ vikkhepakilesuppattivirahito",
  "atk-s0517a12:33_2": "catuttho kusalo mahāpañño yogāvacaro mandapaññādīnaṁ tiṇṇaṁ yogāvacarānaṁ mānasaṁ evañca evañca hotīti",
  "atk-s0517a12:33_3": "nānappakārato jānātīti sambandhato atthavaṇṇanā veditabbā.",
  "atk-s0517a12:33_4": "Saṅkhepoti cettha vikkhepassa ceva kilesānañca uppattivasena cittassa līnabhāvo veditabbo.",
  "atk-s0517a12:33_5": "Vikkhepoti “vikkhipati na kilissatī”ti dvīsu ṭhānesu vuttavikkhepavasena cittassa uddhatabhāvo veditabboti.",
  "atk-s0517a12:34_0": "Yuganaddhakathāvaṇṇanā niṭṭhitā.",
  "atk-s0517a12:35_0": "2. Saccakathā",
  "atk-s0517a12:36_0": "Saccakathāvaṇṇanā",
  "atk-s0517a12:37_0": "8.",
  "atk-s0517a12:37_1": "Idāni yuganaddhaguṇassa ariyamaggassa vasena saccaṭṭhaṁ saccapaṭivedhavisesaṁ saccalakkhaṇādividhānañca",
  "atk-s0517a12:37_2": "dassentena kathitāya suttantapubbaṅgamāya saccakathāya apubbatthānuvaṇṇanā.",
  "atk-s0517a12:37_3": "Tattha suttante tāva tathānīti yathāsabhāvavasena tacchāni.",
  "atk-s0517a12:37_4": "Yathāsabhāvabhūtāneva hi dhammajātāni saccaṭṭhena saccāni.",
  "atk-s0517a12:37_5": "Saccaṭṭho paṭhamañāṇaniddesavaṇṇanāyaṁ vutto.",
  "atk-s0517a12:37_6": "Avitathānīti vuttasabhāve vipariyāyavirahitāni.",
  "atk-s0517a12:37_7": "Na hi saccāni asaccāni nāma honti.",
  "atk-s0517a12:37_8": "Anaññathānīti aññasabhāvavirahitāni.",
  "atk-s0517a12:37_9": "Na hi asaccāni saccāni nāma honti.",
  "atk-s0517a12:37_10": "Idaṁ dukkhanti,",
  "atk-s0517a12:37_11": "bhikkhave,",
  "atk-s0517a12:37_12": "tathametanti bhikkhave,",
  "atk-s0517a12:37_13": "idaṁ dukkhanti yaṁ vuccati,",
  "atk-s0517a12:37_14": "etaṁ yathāsabhāvattā tathaṁ.",
  "atk-s0517a12:37_15": "Dukkhameva hi dukkhaṁ.",
  "atk-s0517a12:37_16": "Vuttasabhāve vipariyāyābhāvato avitathaṁ.",
  "atk-s0517a12:37_17": "Na hi dukkhaṁ adukkhaṁ nāma hoti.",
  "atk-s0517a12:37_18": "Aññasabhāvavirahitattā anaññathaṁ.",
  "atk-s0517a12:37_19": "Na hi dukkhaṁ samudayādisabhāvaṁ hoti.",
  "atk-s0517a12:37_20": "Samudayādīsupi eseva nayo.",
  "atk-s0517a12:38_0": "1. Paṭhamasuttantaniddesavaṇṇanā",
  "atk-s0517a12:39_0": "Tathaṭṭhenāti yathāsabhāvaṭṭhena. Pīḷanaṭṭhādayo ñāṇakathāyaṁ vuttatthāyeva.",
  "atk-s0517a12:40_0": "9.Ekappaṭivedhānīti ekena maggañāṇena paṭivedho,",
  "atk-s0517a12:40_1": "ekato vā paṭivedho etesanti ekappaṭivedhāni.",
  "atk-s0517a12:40_2": "Anattaṭṭhenāti catunnampi saccānaṁ attavirahitattā anattaṭṭhena.",
  "atk-s0517a12:40_3": "Vuttañhetaṁ visuddhimagge –",
  "atk-s0517a12:40_4": "paramatthato hi sabbāneva saccāni vedakakārakanibbutagamakābhāvato suññānīti veditabbāni.",
  "atk-s0517a12:40_5": "Tenetaṁ vuccati –",
  "atk-s0517a12:41_0": "“Dukkhameva hi, na koci dukkhito, kārako na, kiriyāva vijjati;",
  "atk-s0517a12:42_0": "Atthi nibbuti, na nibbuto pumā, maggamatthi, gamako na vijjatī”ti. ;",
  "atk-s0517a12:43_0": "Atha vā –",
  "atk-s0517a12:44_0": "“Dhuvasubhasukhattasuññaṁ, purimadvayamattasuññamamatapadaṁ;",
  "atk-s0517a12:45_0": "Dhuvasukhaattavirahito, maggo iti suññatā tesū”ti. ;",
  "atk-s0517a12:46_0": "Saccaṭṭhenāti avisaṁvādakaṭṭhena.",
  "atk-s0517a12:46_1": "Paṭivedhaṭṭhenāti maggakkhaṇe paṭivijjhitabbaṭṭhena.",
  "atk-s0517a12:46_2": "Ekasaṅgahitānīti tathaṭṭhādinā ekekeneva atthena saṅgahitāni,",
  "atk-s0517a12:46_3": "ekagaṇanaṁ gatānīti attho.",
  "atk-s0517a12:46_4": "Yaṁ ekasaṅgahitaṁ,",
  "atk-s0517a12:46_5": "taṁ ekattanti yasmā ekena saṅgahitaṁ,",
  "atk-s0517a12:46_6": "tasmā ekattanti attho.",
  "atk-s0517a12:46_7": "Saccānaṁ bahuttepi ekattamapekkhitvā ekavacanaṁ kataṁ.",
  "atk-s0517a12:46_8": "Ekattaṁ ekena ñāṇena paṭivijjhatīti pubbabhāge catunnaṁ saccānaṁ nānattekattaṁ svāvatthitaṁ vavatthapetvā",
  "atk-s0517a12:46_9": "ṭhito maggakkhaṇe ekena maggañāṇena tathaṭṭhāditaṁtaṁekattaṁ paṭivijjhati. Kathaṁ?",
  "atk-s0517a12:46_10": "Nirodhasaccassa tathaṭṭhādike ekatte paṭividdhe sesasaccānampi tathaṭṭhādikaṁ ekattaṁ paṭividdhameva hoti.",
  "atk-s0517a12:46_11": "Yathā pubbabhāge pañcannaṁ khandhānaṁ nānattekattaṁ svāvatthitaṁ vavatthapetvā ṭhitassa maggavuṭṭhānakāle",
  "atk-s0517a12:46_12": "aniccato vā dukkhato vā anattato vā vuṭṭhahantassa ekasmimpi khandhe aniccādito diṭṭhe sesakhandhāpi",
  "atk-s0517a12:46_13": "aniccādito diṭṭhāva honti,",
  "atk-s0517a12:46_14": "evamidanti daṭṭhabbaṁ.",
  "atk-s0517a12:46_15": "Dukkhassa dukkhaṭṭho tathaṭṭhoti dukkhasaccassa pīḷanaṭṭhādiko catubbidho attho sabhāvaṭṭhena tathaṭṭho.",
  "atk-s0517a12:46_16": "Sesasaccesupi eseva nayo.",
  "atk-s0517a12:46_17": "Soyeva catubbidho attho attābhāvato anattaṭṭho.",
  "atk-s0517a12:46_18": "Vuttasabhāve avisaṁvādakato saccaṭṭho.",
  "atk-s0517a12:46_19": "Maggakkhaṇe paṭivijjhitabbato paṭivedhaṭṭho vuttoti veditabbaṁ.",
  "atk-s0517a12:47_0": "10.Yaṁ aniccantiādi sāmaññalakkhaṇapubbaṅgamaṁ katvā dassitaṁ.",
  "atk-s0517a12:47_1": "Tattha yaṁ aniccaṁ,",
  "atk-s0517a12:47_2": "taṁ dukkhaṁ.",
  "atk-s0517a12:47_3": "Yaṁ dukkhaṁ,",
  "atk-s0517a12:47_4": "taṁ aniccanti dukkhasamudayamaggā gahitā.",
  "atk-s0517a12:47_5": "Tāni hi tīṇi saccāni aniccāni ceva aniccattā dukkhāni ca.",
  "atk-s0517a12:47_6": "Yaṁ aniccañca dukkhañca,",
  "atk-s0517a12:47_7": "taṁ anattāti tāniyeva tīṇi gahitāni.",
  "atk-s0517a12:47_8": "Yaṁ aniccañca dukkhañca anattā cāti tehi tīhi saha nirodhasaccañca saṅgahitaṁ.",
  "atk-s0517a12:47_9": "Cattāripi hi anattāyeva.",
  "atk-s0517a12:47_10": "Taṁ tathanti taṁ saccacatukkaṁ sabhāvabhūtaṁ.",
  "atk-s0517a12:47_11": "Taṁ saccanti tadeva saccacatukkaṁ yathāsabhāve avisaṁvādakaṁ.",
  "atk-s0517a12:47_12": "Navahākārehītiādīsu “sabbaṁ,",
  "atk-s0517a12:47_13": "bhikkhave,",
  "atk-s0517a12:47_14": "abhiññeyya”nti vacanato abhiññaṭṭhena,",
  "atk-s0517a12:47_15": "dukkhassa pariññaṭṭhe,",
  "atk-s0517a12:47_16": "samudayassa pahānaṭṭhe,",
  "atk-s0517a12:47_17": "maggassa bhāvanaṭṭhe,",
  "atk-s0517a12:47_18": "nirodhassa sacchikiriyaṭṭhe āvenikepi idha catūsupi saccesu ñātapariññāsabbhāvato pariññaṭṭhena,",
  "atk-s0517a12:47_19": "catusaccadassanena pahānasabbhāvato pahānaṭṭhena,",
  "atk-s0517a12:47_20": "catusaccabhāvanāsabbhāvato bhāvanaṭṭhena,",
  "atk-s0517a12:47_21": "catunnaṁ saccānaṁ sacchikiriyasabbhāvato sacchikiriyaṭṭhenāti niddiṭṭhanti veditabbaṁ.",
  "atk-s0517a12:47_22": "Navahākārehi tathaṭṭhenātiādīsu paṭhamaṁ vuttanayeneva yojanā kātabbā.",
  "atk-s0517a12:48_0": "11.Dvādasahi ākārehītiādīsu tathaṭṭhādayo ñāṇakathāyaṁ vuttatthā.",
  "atk-s0517a12:48_1": "Etesaṁ niddesepi vuttanayeneva yojanā veditabbā.",
  "atk-s0517a12:49_0": "12.Saccānaṁ kati lakkhaṇānītiādīsu upari vattabbāni cha lakkhaṇāni saṅkhatāsaṅkhatavasena dvidhā bhinditvā dve lakkhaṇānīti āha.",
  "atk-s0517a12:49_1": "Tattha saṅkhatalakkhaṇañca asaṅkhatalakkhaṇañcāti “tīṇimāni,",
  "atk-s0517a12:49_2": "bhikkhave,",
  "atk-s0517a12:49_3": "saṅkhatassa saṅkhatalakkhaṇāni uppādo paññāyati,",
  "atk-s0517a12:49_4": "vayo paññāyati,",
  "atk-s0517a12:49_5": "ṭhitassa aññathattaṁ paññāyati. Tīṇimāni,",
  "atk-s0517a12:49_6": "bhikkhave,",
  "atk-s0517a12:49_7": "asaṅkhatassa asaṅkhatalakkhaṇāni na uppādo paññāyati,",
  "atk-s0517a12:49_8": "na vayo paññāyati,",
  "atk-s0517a12:49_9": "na ṭhitassa aññathattaṁ paññāyatī”ti evaṁ vuttaṁ saṅkhatassa saṅkhatamiti lakkhaṇañca asaṅkhatassa asaṅkhatamiti lakkhaṇañca.",
  "atk-s0517a12:49_10": "Saṅkhataṁ pana na lakkhaṇaṁ,",
  "atk-s0517a12:49_11": "lakkhaṇaṁ na saṅkhataṁ.",
  "atk-s0517a12:49_12": "Na ca saṅkhataṁ vinā lakkhaṇaṁ paññāpetuṁ sakkā,",
  "atk-s0517a12:49_13": "napi lakkhaṇaṁ vinā saṅkhataṁ.",
  "atk-s0517a12:49_14": "Lakkhaṇena pana saṅkhataṁ pākaṭaṁ hoti.",
  "atk-s0517a12:50_0": "Puna tadeva lakkhaṇadvayaṁ vitthārato dassento cha lakkhaṇānīti āha.",
  "atk-s0517a12:50_1": "Saṅkhatānaṁ saccānanti dukkhasamudayamaggasaccānaṁ.",
  "atk-s0517a12:50_2": "Tāni hi paccayehi saṅgamma katattā saṅkhatāni.",
  "atk-s0517a12:50_3": "Uppādoti jāti.",
  "atk-s0517a12:50_4": "Paññāyatīti jānīyati.",
  "atk-s0517a12:50_5": "Vayoti bhaṅgo.",
  "atk-s0517a12:50_6": "Ṭhitānaṁ aññathattanti ṭhitippattānaṁ aññathābhāvo jarā.",
  "atk-s0517a12:50_7": "Tiṇṇaṁ saṅkhatasaccānaṁ nipphannattā uppādavayaññathattaṁ vuttaṁ,",
  "atk-s0517a12:50_8": "tesaṁyeva pana uppādassa,",
  "atk-s0517a12:50_9": "jarāya bhaṅgassa ca anipphannattā uppādavayaññathattaṁ na vattabbaṁ.",
  "atk-s0517a12:50_10": "Saṅkhatanissitattā uppādavayaññathattaṁ na paññāyatīti na vattabbaṁ.",
  "atk-s0517a12:50_11": "Saṅkhatavikārattā pana saṅkhatanti vattabbaṁ.",
  "atk-s0517a12:50_12": "Dukkhasamudayānaṁ uppādajarābhaṅgā saccapariyāpannā,",
  "atk-s0517a12:50_13": "maggasaccassa uppādajarābhaṅgā na saccapariyāpannāti vadanti.",
  "atk-s0517a12:50_14": "Tattha “saṅkhatānaṁ uppādakkhaṇe saṅkhatāpi uppādalakkhaṇampi kālasaṅkhāto tassa khaṇopi paññāyati,",
  "atk-s0517a12:50_15": "uppāde vītivatte saṅkhatāpi jarālakkhaṇampi kālasaṅkhāto tassa khaṇopi paññāyati,",
  "atk-s0517a12:50_16": "bhaṅgakkhaṇe saṅkhatāpi jarāpi bhaṅgalakkhaṇampi kālasaṅkhāto tassa khaṇopi paññāyatī”ti khandhakavaggaṭṭhakathāyaṁ vuttaṁ.",
  "atk-s0517a12:50_17": "Asaṅkhatassa saccassāti nirodhasaccassa.",
  "atk-s0517a12:50_18": "Tañhi paccayehi samāgamma akatattā sayameva nipphannanti asaṅkhataṁ.",
  "atk-s0517a12:50_19": "Ṭhitassāti niccattā ṭhitassa,",
  "atk-s0517a12:50_20": "na ṭhānappattattā.",
  "atk-s0517a12:50_21": "Puna tadeva lakkhaṇadvayaṁ vitthārato dassento dvādasa lakkhaṇānīti āha.",
  "atk-s0517a12:51_0": "Catunnaṁsaccānaṁ kati kusalātiādīsu abyākatanti vipākābyākataṁ kiriyābyākataṁ rūpābyākataṁ nibbānābyākatanti catūsu abyākatesu nibbānābyākataṁ.",
  "atk-s0517a12:51_1": "Cattāripi hi kusalākusalalakkhaṇena na byākatattā abyākatāni.",
  "atk-s0517a12:51_2": "Siyā kusalanti kāmāvacararūpāvacarārūpāvacarakusalānaṁ vasena kusalampi bhaveyya.",
  "atk-s0517a12:51_3": "Siyā akusalanti taṇhaṁ ṭhapetvā sesākusalavasena.",
  "atk-s0517a12:51_4": "Siyā abyākatanti kāmāvacararūpāvacarārūpāvacaravipākakiriyānaṁ rūpānañca vasena.",
  "atk-s0517a12:51_5": "Siyā tīṇi saccānītiādīsu saṅgahitānīti gaṇitāni.",
  "atk-s0517a12:51_6": "Vatthuvasenāti akusalakusalābyākatadukkhasamudayanirodhamaggasaṅkhātavatthuvasena.",
  "atk-s0517a12:51_7": "Yaṁ dukkhasaccaṁ akusalanti ṭhapetvā taṇhaṁ avasesaṁ akusalaṁ.",
  "atk-s0517a12:51_8": "Akusalaṭṭhena dve saccāni ekasaccena saṅgahitānīti imāni dve dukkhasamudayasaccāni akusalaṭṭhena ekasaccena saṅgahitāni,",
  "atk-s0517a12:51_9": "akusalasaccaṁ nāma hotīti attho.",
  "atk-s0517a12:51_10": "Ekasaccaṁ dvīhi saccehi saṅgahitanti ekaṁ akusalasaccaṁ dvīhi dukkhasamudayasaccehi saṅgahitaṁ.",
  "atk-s0517a12:51_11": "Yaṁ dukkhasaccaṁ kusalanti tebhūmakaṁ kusalaṁ.",
  "atk-s0517a12:51_12": "Imāni dve dukkhamaggasaccāni kusalaṭṭhena ekasaccena saṅgahitāni,",
  "atk-s0517a12:51_13": "kusalasaccaṁ nāma hoti.",
  "atk-s0517a12:51_14": "Ekaṁ kusalasaccaṁ dvīhi dukkhamaggasaccehi saṅgahitaṁ.",
  "atk-s0517a12:51_15": "Yaṁ dukkhasaccaṁ abyākatanti tebhūmakavipākakiriyā rūpañca.",
  "atk-s0517a12:51_16": "Imāni dve dukkhanirodhasaccāni abyākataṭṭhena ekasaccena saṅgahitāni,",
  "atk-s0517a12:51_17": "ekaṁ abyākatasaccaṁ nāma hoti.",
  "atk-s0517a12:51_18": "Ekaṁ abyākatasaccaṁ dvīhi dukkhanirodhasaccehi saṅgahitaṁ.",
  "atk-s0517a12:51_19": "Tīṇi saccāni ekasaccena saṅgahitānīti samudayamagganirodhasaccāni ekena akusalakusalābyākatabhūtena dukkhasaccena saṅgahitāni.",
  "atk-s0517a12:51_20": "Ekaṁ saccaṁ tīhi saccehi saṅgahitanti ekaṁ dukkhasaccaṁ visuṁ akusalakusalaabyākatabhūtehi samudayamagganirodhasaccehi saṅgahitaṁ.",
  "atk-s0517a12:51_21": "Keci pana “dukkhasamudayasaccāni akusalaṭṭhena samudayasaccena saṅgahitāni,",
  "atk-s0517a12:51_22": "dukkhamaggasaccāni kusalaṭṭhena maggasaccena saṅgahitāni,",
  "atk-s0517a12:51_23": "na dassanaṭṭhena.",
  "atk-s0517a12:51_24": "Dukkhanirodhasaccāni abyākataṭṭhena nirodhasaccena saṅgahitāni,",
  "atk-s0517a12:51_25": "na asaṅkhataṭṭhenā”ti vaṇṇayanti.",
  "atk-s0517a12:52_0": "2. Dutiyasuttantapāḷivaṇṇanā",
  "atk-s0517a12:53_0": "13.",
  "atk-s0517a12:53_1": "Puna aññassa suttantassa atthavasena saccappaṭivedhaṁ niddisitukāmo pubbe me,",
  "atk-s0517a12:53_2": "bhikkhavetiādikaṁ suttantaṁ āharitvā dassesi.",
  "atk-s0517a12:53_3": "Tattha pubbe me,",
  "atk-s0517a12:53_4": "bhikkhave,",
  "atk-s0517a12:53_5": "sambodhāti bhikkhave,",
  "atk-s0517a12:53_6": "mama sambodhito sabbaññutaññāṇato pubbe.",
  "atk-s0517a12:53_7": "Anabhisambuddhassāti sabbadhamme appaṭividdhassa.",
  "atk-s0517a12:53_8": "Bodhisattasseva satoti bodhisattabhūtasseva.",
  "atk-s0517a12:53_9": "Etadahosīti bodhipallaṅke nisinnassa etaṁ parivitakkitaṁ ahosi.",
  "atk-s0517a12:53_10": "Assādoti assādīyatīti assādo.",
  "atk-s0517a12:53_11": "Ādīnavoti doso.",
  "atk-s0517a12:53_12": "Nissaraṇanti apagamanaṁ.",
  "atk-s0517a12:53_13": "Sukhanti sukhayatīti sukhaṁ,",
  "atk-s0517a12:53_14": "yassuppajjati,",
  "atk-s0517a12:53_15": "taṁ sukhitaṁ karotīti attho.",
  "atk-s0517a12:53_16": "Somanassanti pītisomanassayogato sobhanaṁ mano assāti sumano,",
  "atk-s0517a12:53_17": "sumanassa bhāvo somanassaṁ,",
  "atk-s0517a12:53_18": "sukhameva pītiyogato visesitaṁ.",
  "atk-s0517a12:53_19": "Aniccanti addhuvaṁ.",
  "atk-s0517a12:53_20": "Dukkhanti dukkhavatthuttā saṅkhāradukkhattā ca dukkhaṁ.",
  "atk-s0517a12:53_21": "Vipariṇāmadhammanti avasī hutvā jarābhaṅgavasena parivattanapakatikaṁ.",
  "atk-s0517a12:53_22": "Etena anattabhāvo vutto hoti.",
  "atk-s0517a12:53_23": "Chandarāgavinayoti chandasaṅkhātassa rāgassa saṁvaraṇaṁ,",
  "atk-s0517a12:53_24": "na vaṇṇarāgassa.",
  "atk-s0517a12:53_25": "Chandarāgappahānanti tasseva chandarāgassa pajahanaṁ.",
  "atk-s0517a12:54_0": "Yāvakīvañcātiādīsu yāva imesaṁ pañcannaṁ upādānakkhandhānaṁ…pe…",
  "atk-s0517a12:54_1": "yathābhūtaṁ nābbhaññāsiṁ na adhikena ñāṇena paṭivijjhiṁ,",
  "atk-s0517a12:54_2": "tāva anuttaraṁ sammāsambodhiṁ anuttaraṁ sabbaññubhāvaṁ abhisambuddho abhisametāvī arahanti nevāhaṁ paccaññāsiṁ",
  "atk-s0517a12:54_3": "neva paṭiññaṁ akāsinti sambandhato attho.",
  "atk-s0517a12:54_4": "Kīvañcāti nipātamattaṁ.",
  "atk-s0517a12:54_5": "Yatoti yasmā, yadā vā.",
  "atk-s0517a12:54_6": "Athāti anantaraṁ.",
  "atk-s0517a12:54_7": "Ñāṇañca pana me dassanaṁ udapādīti dassanakiccakaraṇena dassanasaṅkhātaṁ paccavekkhaṇañāṇañca me uppajji.",
  "atk-s0517a12:54_8": "Akuppāti kopetuṁ cāletuṁ asakkuṇeyyā.",
  "atk-s0517a12:54_9": "Vimuttīti arahattaphalavimutti.",
  "atk-s0517a12:54_10": "Etāya eva phalapaccavekkhaṇāya magganibbānapaccavekkhaṇāpi vuttāva honti.",
  "atk-s0517a12:54_11": "Ayamantimā jātīti ayaṁ pacchimā khandhappavatti.",
  "atk-s0517a12:54_12": "Natthidāni punabbhavoti idāni puna uppatti natthi.",
  "atk-s0517a12:54_13": "Etena pahīnakilesapaccavekkhaṇā vuttā.",
  "atk-s0517a12:54_14": "Arahato hi avasiṭṭhakilesapaccavekkhaṇā na hoti.",
  "atk-s0517a12:55_0": "3. Dutiyasuttantaniddesavaṇṇanā",
  "atk-s0517a12:56_0": "14.",
  "atk-s0517a12:56_1": "Saccappaṭivedhañāṇayojanakkame ca ayaṁ rūpassa assādoti pahānappaṭivedhoti pubbabhāge “ayaṁ taṇhāsampayutto",
  "atk-s0517a12:56_2": "rūpassa assādo”ti ñatvā maggakkhaṇe samudayappahānasaṅkhāto samudayasaccappaṭivedho.",
  "atk-s0517a12:56_3": "Samudayasaccanti samudayasaccappaṭivedhañāṇaṁ.",
  "atk-s0517a12:56_4": "Ariyasaccārammaṇañāṇampi hi “ye keci kusalā dhammā,",
  "atk-s0517a12:56_5": "sabbe te catūsu ariyasaccesu saṅgahaṁ gacchantī”tiādīsu viya “sacca”nti vuccati.",
  "atk-s0517a12:56_6": "Ayaṁ rūpassa ādīnavoti pariññāpaṭivedhoti pubbabhāge “ayaṁ rūpassa ādīnavo”ti ñatvā maggakkhaṇe dukkhapariññāsaṅkhāto dukkhasaccappaṭivedho.",
  "atk-s0517a12:56_7": "Dukkhasaccanti dukkhasaccappaṭivedhañāṇaṁ.",
  "atk-s0517a12:56_8": "Idaṁ rūpassa nissaraṇanti sacchikiriyāpaṭivedhoti pubbabhāge “idaṁ rūpassa nissaraṇa”nti ñatvā maggakkhaṇe",
  "atk-s0517a12:56_9": "nirodhasacchikiriyāsaṅkhāto nirodhasaccappaṭivedho.",
  "atk-s0517a12:56_10": "Nirodhasaccanti nirodhasaccārammaṇaṁ nirodhasaccappaṭivedhañāṇaṁ.",
  "atk-s0517a12:56_11": "Yā imesu tīsu ṭhānesūti imesu yathāvuttesu tīsu samudayadukkhanirodhesu paṭivedhavasena pavattā yā diṭṭhi yo saṅkappoti yojanā.",
  "atk-s0517a12:56_12": "Bhāvanāpaṭivedhoti ayaṁ maggabhāvanāsaṅkhāto maggasaccappaṭivedho.",
  "atk-s0517a12:56_13": "Maggasaccanti maggasaccappaṭivedhañāṇaṁ.",
  "atk-s0517a12:57_0": "15.",
  "atk-s0517a12:57_1": "Puna aparena pariyāyena saccāni ca saccappaṭivedhañca dassento saccanti katihākārehi saccantiādimāha.",
  "atk-s0517a12:57_2": "Tattha yasmā sabbepi sabbaññubodhisattā bodhipallaṅke nisinnā jarāmaraṇādikassa dukkhasaccassa jātiādikaṁ samudayasaccaṁ “kiṁ nu kho”ti esanti,",
  "atk-s0517a12:57_3": "tathā esantā ca jarāmaraṇādikassa dukkhasaccassa jātiādikaṁ samudayasaccaṁ “paccayo”ti vavatthapento pariggaṇhanti,",
  "atk-s0517a12:57_4": "tasmā sā ca esanā so ca pariggaho saccānaṁ esanattā pariggahattā ca “sacca”nti katvā esanaṭṭhena pariggahaṭṭhenāti vuttaṁ.",
  "atk-s0517a12:57_5": "Ayañca vidhi paccekabuddhānampi paccayapariggahe labbhatiyeva,",
  "atk-s0517a12:57_6": "sāvakānaṁ pana anussavavasena paccayapariggahe labbhati.",
  "atk-s0517a12:57_7": "Paṭivedhaṭṭhenāti pubbabhāge tathā esitānaṁ pariggahitānañca maggakkhaṇe ekapaṭivedhaṭṭhena.",
  "atk-s0517a12:58_0": "Kiṁnidānantiādīsu nidānādīni sabbāni kāraṇavevacanāni.",
  "atk-s0517a12:58_1": "Kāraṇañhi yasmā phalaṁ nideti “handa naṁ gaṇhathā”ti appeti viya,",
  "atk-s0517a12:58_2": "tasmā “nidāna”nti vuccati.",
  "atk-s0517a12:58_3": "Yasmā phalaṁ tato samudeti, jāyati,",
  "atk-s0517a12:58_4": "pabhavati;",
  "atk-s0517a12:58_5": "tasmā samudayo, jāti,",
  "atk-s0517a12:58_6": "pabhavoti vuccati.",
  "atk-s0517a12:58_7": "Ayaṁ panettha attho –",
  "atk-s0517a12:58_8": "kiṁ nidānaṁ etassāti kiṁnidānaṁ.",
  "atk-s0517a12:58_9": "Ko samudayo etassāti kiṁsamudayaṁ.",
  "atk-s0517a12:58_10": "Kā jāti etassāti kiṁjātikaṁ.",
  "atk-s0517a12:58_11": "Ko pabhavo etassāti kiṁpabhavaṁ.",
  "atk-s0517a12:58_12": "Yasmā pana tassa jāti yathāvuttena atthena nidānañceva samudayo ca jāti ca pabhavo ca,",
  "atk-s0517a12:58_13": "tasmā jātinidānantiādimāha.",
  "atk-s0517a12:58_14": "Jarāmaraṇanti dukkhasaccaṁ.",
  "atk-s0517a12:58_15": "Jarāmaraṇasamudayanti tassa paccayaṁ samudayasaccaṁ.",
  "atk-s0517a12:58_16": "Jarāmaraṇanirodhanti nirodhasaccaṁ.",
  "atk-s0517a12:58_17": "Jarāmaraṇanirodhagāminiṁ paṭipadanti maggasaccaṁ.",
  "atk-s0517a12:58_18": "Imināva nayena sabbapadesu attho veditabbo.",
  "atk-s0517a12:59_0": "16.Nirodhappajānanāti ārammaṇakaraṇena nirodhassa pajānanā.",
  "atk-s0517a12:59_1": "Jāti siyā dukkhasaccaṁ,",
  "atk-s0517a12:59_2": "siyā samudayasaccanti bhavapaccayā paññāyanaṭṭhena dukkhasaccaṁ,",
  "atk-s0517a12:59_3": "jarāmaraṇassa paccayaṭṭhena samudayasaccaṁ.",
  "atk-s0517a12:59_4": "Esa nayo sesesupi.",
  "atk-s0517a12:59_5": "Avijjā siyā dukkhasaccanti pana āsavasamudayā avijjāsamudayaṭṭhenāti.",
  "atk-s0517a12:60_0": "Saccakathāvaṇṇanā niṭṭhitā.",
  "atk-s0517a12:61_0": "3. Bojjhaṅgakathā",
  "atk-s0517a12:62_0": "Bojjhaṅgakathāvaṇṇanā",
  "atk-s0517a12:63_0": "17.",
  "atk-s0517a12:63_1": "Idāni saccappaṭivedhasiddhaṁ bojjhaṅgavisesaṁ dassentena kathitāya suttantapubbaṅgamāya bojjhaṅgakathāya apubbatthānuvaṇṇanā.",
  "atk-s0517a12:63_2": "Tattha suttante tāva bojjhaṅgāti bodhiyā,",
  "atk-s0517a12:63_3": "bodhissa vā aṅgāti bojjhaṅgā.",
  "atk-s0517a12:63_4": "Kiṁ vuttaṁ hoti –",
  "atk-s0517a12:63_5": "yā hi ayaṁ dhammasāmaggī,",
  "atk-s0517a12:63_6": "yāya lokuttaramaggakkhaṇe uppajjamānāya līnuddhaccapatiṭṭhānāyūhanakāmasukhattakilamathānuyogaucchedasassatābhinivesādīnaṁ",
  "atk-s0517a12:63_7": "anekesaṁ upaddavānaṁ paṭipakkhabhūtāya satidhammavicayavīriyapītipassaddhisamādhiupekkhāsaṅkhātāya dhammasāmaggiyā",
  "atk-s0517a12:63_8": "ariyasāvako bujjhatīti katvā bodhīti vuccati,",
  "atk-s0517a12:63_9": "bujjhatīti kilesasantānaniddāya vuṭṭhahati,",
  "atk-s0517a12:63_10": "cattāri vā ariyasaccāni paṭivijjhati,",
  "atk-s0517a12:63_11": "nibbānameva vā sacchikarotīti vuttaṁ hoti. Yathāha –",
  "atk-s0517a12:63_12": "“satta bojjhaṅge bhāvetvā anuttaraṁ sammāsambodhiṁ abhisambuddho”ti.",
  "atk-s0517a12:63_13": "Tassā dhammasāmaggīsaṅkhātāya bodhiyā aṅgāti bojjhaṅgā jhānaṅgamaggaṅgādayo viya.",
  "atk-s0517a12:63_14": "Yopesa yathāvuttappakārāya etāya dhammasāmaggiyā bujjhatīti katvā ariyasāvako bodhīti vuccati,",
  "atk-s0517a12:63_15": "tassa bodhissa aṅgātipi bojjhaṅgā senaṅgarathaṅgādayo viya.",
  "atk-s0517a12:63_16": "Tenāhu aṭṭhakathācariyā “bujjhanakassa puggalassa aṅgāti bojjhaṅgā”ti.",
  "atk-s0517a12:63_17": "Satisambojjhaṅgādīnaṁ attho abhiññeyyaniddese vutto.",
  "atk-s0517a12:64_0": "Bojjhaṅgatthaniddese bodhāya saṁvattantīti bujjhanatthāya saṁvattanti.",
  "atk-s0517a12:64_1": "Kassa bujjhanatthāya?",
  "atk-s0517a12:64_2": "Maggaphalehi nibbānassa paccavekkhaṇāya katakiccassa bujjhanatthāya,",
  "atk-s0517a12:64_3": "maggena vā kilesaniddāto pabujjhanatthāya phalena pabuddhabhāvatthāyāpīti vuttaṁ hoti.",
  "atk-s0517a12:64_4": "Balavavipassanāyapi bojjhaṅgā bodhāya saṁvattanti.",
  "atk-s0517a12:64_5": "Tasmā ayaṁ vipassanāmaggaphalabojjhaṅgānaṁ sādhāraṇattho.",
  "atk-s0517a12:64_6": "Tīsupi hi ṭhānesu bodhāya nibbānapaṭivedhāya saṁvattanti.",
  "atk-s0517a12:64_7": "Etena bodhiyā aṅgāti bojjhaṅgāti vuttaṁ hoti.",
  "atk-s0517a12:64_8": "Bujjhantīti bojjhaṅgātiādīhi pañcahi catukkehi vuttānaṁ bojjhaṅgānaṁ uppattiṭṭhānaṁ abhiññeyyaniddese vuttaṁ.",
  "atk-s0517a12:64_9": "Api ca bujjhantīti bojjhaṅgānaṁ sakiccakaraṇe samatthabhāvadassanatthaṁ kattuniddeso.",
  "atk-s0517a12:64_10": "Bujjhanaṭṭhenāti sakiccakaraṇasamatthattepi sati kattuno abhāvadassanatthaṁ bhāvaniddeso.",
  "atk-s0517a12:64_11": "Bodhentīti bojjhaṅgabhāvanāya bujjhantānaṁ yogīnaṁ payojakattā bojjhaṅgānaṁ hetukattuniddeso.",
  "atk-s0517a12:64_12": "Bodhanaṭṭhenāti paṭhamaṁ vuttanayeneva payojakahetukattunā bhāvaniddeso.",
  "atk-s0517a12:64_13": "Etehi bodhiyā aṅgā bojjhaṅgāti vuttaṁ hoti.",
  "atk-s0517a12:64_14": "Bodhipakkhiyaṭṭhenāti bujjhanaṭṭhena bodhīti laddhanāmassa yogissa pakkhe bhavattā.",
  "atk-s0517a12:64_15": "Ayametesaṁ yogino upakārakattaniddeso.",
  "atk-s0517a12:64_16": "Etehi bodhissa aṅgāti bojjhaṅgāti vuttaṁ hoti.",
  "atk-s0517a12:64_17": "Buddhilabhanaṭṭhenātiādike chakke buddhilabhanaṭṭhenāti yogāvacarena buddhiyā pāpuṇanaṭṭhena.",
  "atk-s0517a12:64_18": "Ropanaṭṭhenāti sattānaṁ patiṭṭhāpanaṭṭhena.",
  "atk-s0517a12:64_19": "Pāpanaṭṭhenāti patiṭṭhāpitāya niṭṭhāpanaṭṭhena.",
  "atk-s0517a12:64_20": "Ime vipassanābojjhaṅgā pati- abhi- saṁ-",
  "atk-s0517a12:64_21": "iti tīhi upasaggehi visesitā maggaphalabojjhaṅgāti vadanti.",
  "atk-s0517a12:64_22": "Sabbesampi dhammavohārena niddiṭṭhānaṁ bojjhaṅgānaṁ bodhiyā aṅgāti bojjhaṅgāti vuttaṁ hotīti veditabbaṁ.",
  "atk-s0517a12:65_0": "Mūlamūlakādidasakavaṇṇanā",
  "atk-s0517a12:66_0": "18.Mūlaṭṭhenātiādike mūlamūlake dasake mūlaṭṭhenāti vipassanādīsu purimā purimā bojjhaṅgā pacchimānaṁ",
  "atk-s0517a12:66_1": "pacchimānaṁ bojjhaṅgānañca sahajātadhammānañca aññamaññañca mūlaṭṭhena.",
  "atk-s0517a12:66_2": "Mūlacariyaṭṭhenāti mūlaṁ hutvā cariyā pavatti mūlacariyā.",
  "atk-s0517a12:66_3": "Tena mūlacariyaṭṭhena,",
  "atk-s0517a12:66_4": "mūlaṁ hutvā pavattanaṭṭhenāti attho.",
  "atk-s0517a12:66_5": "Mūlapariggahaṭṭhenāti te eva bojjhaṅgā ādito pabhuti uppādanatthāya parigayhamānattā pariggahā,",
  "atk-s0517a12:66_6": "mūlāniyeva pariggahā mūlapariggahā.",
  "atk-s0517a12:66_7": "Tena mūlapariggahaṭṭhena.",
  "atk-s0517a12:66_8": "Te eva aññamaññaṁ parivāravasena parivāraṭṭhena.",
  "atk-s0517a12:66_9": "Bhāvanāpāripūrivasena paripūraṇaṭṭhena.",
  "atk-s0517a12:66_10": "Niṭṭhaṁ pāpuṇanavasena paripākaṭṭhena.",
  "atk-s0517a12:66_11": "Te eva mūlāni ca chabbidhā pabhedabhinnattā paṭisambhidā cāti mūlapaṭisambhidā.",
  "atk-s0517a12:66_12": "Tena mūlapaṭisambhidaṭṭhena.",
  "atk-s0517a12:66_13": "Mūlapaṭisambhidāpāpanaṭṭhenāti bojjhaṅgabhāvanānuyuttassa yogino taṁ mūlapaṭisambhidaṁ pāpanaṭṭhena.",
  "atk-s0517a12:66_14": "Tasseva yogino tassā mūlapaṭisambhidāya vasībhāvaṭṭhena.",
  "atk-s0517a12:66_15": "Sesesupi īdisesu puggalavohāresu bodhissa aṅgāti bojjhaṅgāti vuttaṁ hotīti veditabbaṁ.",
  "atk-s0517a12:66_16": "Mūlapaṭisambhidāya vasībhāvappattānampīti īdisesupi niṭṭhāvacanesu phalabojjhaṅgāti veditabbaṁ.",
  "atk-s0517a12:66_17": "Vasībhāvaṁ pattānantipi pāṭho.",
  "atk-s0517a12:67_0": "Mūlamūlakadasakaṁ niṭṭhitaṁ.",
  "atk-s0517a12:68_0": "Sesesupi hetumūlakādīsu navasu dasakesu imināva nayena sādhāraṇavacanānaṁ attho veditabbo.",
  "atk-s0517a12:68_1": "Asādhāraṇesu pana yathāvuttā eva bojjhaṅgā yathāvuttānaṁ dhammānaṁ janakattā hetū nāma honti.",
  "atk-s0517a12:68_2": "Upatthambhakattā paccayā nāma.",
  "atk-s0517a12:68_3": "Te eva tadaṅgasamucchedapaṭippassaddhivisuddhibhūtattā visuddhi nāma.",
  "atk-s0517a12:68_4": "Vajjavirahitattā anavajjā nāma.",
  "atk-s0517a12:68_5": "“Sabbepi kusalā dhammā nekkhamma”nti vacanato nekkhammaṁ nāma.",
  "atk-s0517a12:68_6": "Kilesehi vimuttattā tadaṅgavimuttiādivasena vimutti nāma.",
  "atk-s0517a12:68_7": "Maggaphalabojjhaṅgā visayībhūtehi āsavehi virahitattā anāsavā.",
  "atk-s0517a12:68_8": "Tividhāpi bojjhaṅgā kilesehi suññattā tadaṅgavivekādivasena vivekā.",
  "atk-s0517a12:68_9": "Vipassanāmaggabojjhaṅgā pariccāgavosaggattā pakkhandanavosaggattā ca vosaggā.",
  "atk-s0517a12:68_10": "Phalabojjhaṅgā pakkhandanavosaggattā vosaggā.",
  "atk-s0517a12:69_0": "19.Mūlaṭṭhaṁbujjhantītiādayo ekekapadavasena niddiṭṭhā nava dasakā vuttanayeneva veditabbā.",
  "atk-s0517a12:69_1": "Vasībhāvappattānanti padaṁ pana vattamānavacanābhāvena na yojitaṁ.",
  "atk-s0517a12:69_2": "Pariggahaṭṭhādayo abhiññeyyaniddese vuttatthā.",
  "atk-s0517a12:70_0": "20.",
  "atk-s0517a12:70_1": "Puna thero attanā desitaṁ suttantaṁ uddisitvā tassa niddesavasena bojjhaṅgavidhiṁ dassetukāmo ekaṁ samayantiādikaṁ",
  "atk-s0517a12:70_2": "nidānaṁ vatvā suttantaṁ tāva uddisi.",
  "atk-s0517a12:70_3": "Attanā desitasuttattā eva cettha evaṁ me sutanti na vuttaṁ.",
  "atk-s0517a12:70_4": "Āyasmā sāriputtoti panettha desakabyattibhāvatthaṁ attānaṁ paraṁ viya katvā vuttaṁ.",
  "atk-s0517a12:70_5": "Īdisañhi vacanaṁ loke ganthesu payujjanti.",
  "atk-s0517a12:70_6": "Pubbaṇhasamayanti sakalaṁ pubbaṇhasamayaṁ.",
  "atk-s0517a12:70_7": "Accantasaṁyogatthe upayogavacanaṁ.",
  "atk-s0517a12:70_8": "Sesadvayepi eseva nayo.",
  "atk-s0517a12:70_9": "Satisambojjhaṅgo iti ceme hotīti satisambojjhaṅgoti evañce mayhaṁ hoti.",
  "atk-s0517a12:70_10": "Appamāṇoti me hotīti appamāṇoti evaṁ me hoti.",
  "atk-s0517a12:70_11": "Susamāraddhoti me hotīti suṭṭhu paripuṇṇoti evaṁ me hoti.",
  "atk-s0517a12:70_12": "Tiṭṭhantanti nibbānārammaṇe pavattivasena tiṭṭhantaṁ.",
  "atk-s0517a12:70_13": "Cavatīti nibbānārammaṇato apagacchati.",
  "atk-s0517a12:70_14": "Sesabojjhaṅgesupi eseva nayo.",
  "atk-s0517a12:71_0": "Rājamahāmattassāti rañño mahāamaccassa,",
  "atk-s0517a12:71_1": "mahatiyā vā bhogamattāya bhogappamāṇena samannāgatassa.",
  "atk-s0517a12:71_2": "Nānārattānanti nānāraṅgarattānaṁ,",
  "atk-s0517a12:71_3": "pūraṇatthe sāmivacanaṁ,",
  "atk-s0517a12:71_4": "nānārattehīti attho.",
  "atk-s0517a12:71_5": "Dussakaraṇḍakoti dussapeḷā.",
  "atk-s0517a12:71_6": "Dussayuganti vatthayugalaṁ.",
  "atk-s0517a12:71_7": "Pārupitunti acchādetuṁ.",
  "atk-s0517a12:71_8": "Imasmiṁ suttante therassa phalabojjhaṅgā kathitā.",
  "atk-s0517a12:71_9": "Yadā hi thero satisambojjhaṅgaṁ sīsaṁ katvā phalasamāpattiṁ samāpajjati,",
  "atk-s0517a12:71_10": "tadā itare tadanvayā honti.",
  "atk-s0517a12:71_11": "Yadā dhammavicayādīsu aññataraṁ,",
  "atk-s0517a12:71_12": "tadā sesāpi tadanvayā hontīti evaṁ phalasamāpattiyā attano ciṇṇavasībhāvaṁ dassento thero imaṁ suttantaṁ kathesīti.",
  "atk-s0517a12:72_0": "Suttantaniddesavaṇṇanā",
  "atk-s0517a12:73_0": "21.Kathaṁsatisambojjhaṅgo iti ce hotīti bojjhaṅgoti satisambojjhaṅgaṁ sīsaṁ katvā phalasamāpattiṁ samāpajjantassa",
  "atk-s0517a12:73_1": "aññesu bojjhaṅgesu vijjamānesu evaṁ ayaṁ satisambojjhaṅgo hotīti iti ce pavattassa kathaṁ so satisambojjhaṅgo",
  "atk-s0517a12:73_2": "hotīti attho.",
  "atk-s0517a12:73_3": "Yāvatā nirodhūpaṭṭhātīti yattakena kālena nirodho upaṭṭhāti,",
  "atk-s0517a12:73_4": "yattake kāle ārammaṇato nibbānaṁ upaṭṭhātīti attho.",
  "atk-s0517a12:73_5": "Yāvatā accīti yattakena parimāṇena jālā.",
  "atk-s0517a12:73_6": "Kathaṁ appamāṇo iti ce hotīti bojjhaṅgoti na appamāṇepi satisambojjhaṅge vijjamāne evaṁ ayaṁ appamāṇo",
  "atk-s0517a12:73_7": "hotīti iti ce pavattassa so appamāṇo satisambojjhaṅgo kathaṁ hotīti attho.",
  "atk-s0517a12:73_8": "Pamāṇabaddhāti kilesā ca pariyuṭṭhānā ca ponobhavikasaṅkhārā ca pamāṇabaddhā nāma honti.",
  "atk-s0517a12:73_9": "“Rāgopamāṇakaraṇo,",
  "atk-s0517a12:73_10": "doso pamāṇakaraṇo,",
  "atk-s0517a12:73_11": "moho pamāṇakaraṇo”ti vacanato rāgādayo yassa uppajjanti,",
  "atk-s0517a12:73_12": "“ayaṁ ettako”ti tassa pamāṇakaraṇato pamāṇaṁ nāma.",
  "atk-s0517a12:73_13": "Tasmiṁ pamāṇe baddhā paṭibaddhā āyattāti kilesādayo pamāṇabaddhā nāma honti.",
  "atk-s0517a12:73_14": "Kilesāti anusayabhūtā,",
  "atk-s0517a12:73_15": "pariyuṭṭhānāti samudācārappattakilesā.",
  "atk-s0517a12:73_16": "Saṅkhārā ponobhavikāti punappunaṁ bhavakaraṇaṁ punabhavo,",
  "atk-s0517a12:73_17": "punabhavo sīlametesanti ponabhavikā,",
  "atk-s0517a12:73_18": "ponabhavikā eva ponobhavikā.",
  "atk-s0517a12:73_19": "Kusalākusalakammasaṅkhātā saṅkhārā.",
  "atk-s0517a12:73_20": "Appamāṇoti vuttappakārassa pamāṇassa abhāvena appamāṇo.",
  "atk-s0517a12:73_21": "Maggaphalānampi appamāṇattā tato visesanatthaṁ acalaṭṭhena asaṅkhataṭṭhenāti vuttaṁ.",
  "atk-s0517a12:73_22": "Bhaṅgābhāvato acalo,",
  "atk-s0517a12:73_23": "paccayābhāvato asaṅkhato.",
  "atk-s0517a12:73_24": "Yo hi acalo asaṅkhato ca,",
  "atk-s0517a12:73_25": "so ativiya pamāṇavirahito hoti.",
  "atk-s0517a12:74_0": "Kathaṁ susamāraddho iti ce hotīti bojjhaṅgoti anantaraṁ vuttanayena yojetabbaṁ.",
  "atk-s0517a12:74_1": "Visamāti sayañca visamattā,",
  "atk-s0517a12:74_2": "visamassa ca bhāvassa hetuttā visamā.",
  "atk-s0517a12:74_3": "Samadhammoti santaṭṭhena paṇītaṭṭhena samo dhammo.",
  "atk-s0517a12:74_4": "Pamāṇābhāvato santo. “Yāvatā,",
  "atk-s0517a12:74_5": "bhikkhave,",
  "atk-s0517a12:74_6": "dhammā saṅkhatā vā asaṅkhatā vā,",
  "atk-s0517a12:74_7": "virāgo tesaṁ dhammānaṁ aggamakkhāyatī”ti vacanato sabbadhammuttamaṭṭhena paṇīto.",
  "atk-s0517a12:74_8": "Tasmiṁ samadhammoti vutte susame āraddho susamāraddho.",
  "atk-s0517a12:74_9": "Āvajjitattāti phalasamāpattiyā pavattakālaṁ sandhāya vuttaṁ.",
  "atk-s0517a12:74_10": "Anuppādādisaṅkhāte nibbāne manodvārāvajjanassa uppannattāti vuttaṁ hoti.",
  "atk-s0517a12:74_11": "Tiṭṭhatīti pavattati.",
  "atk-s0517a12:74_12": "Uppādādīni heṭṭhā vuttatthāni.",
  "atk-s0517a12:74_13": "Sesabojjhaṅgamūlakesupi vāresu eseva nayo.",
  "atk-s0517a12:75_0": "Bojjhaṅgakathāvaṇṇanā niṭṭhitā.",
  "atk-s0517a12:76_0": "4. Mettākathā",
  "atk-s0517a12:77_0": "Mettākathāvaṇṇanā",
  "atk-s0517a12:78_0": "22.",
  "atk-s0517a12:78_1": "Idāni bojjhaṅgakathānantaraṁ kathitāya bojjhaṅgakathāgatiyā suttantapubbaṅgamāya mettākathāya apubbatthānuvaṇṇanā.",
  "atk-s0517a12:78_2": "Tattha suttante tāva āsevitāyāti ādarena sevitāya.",
  "atk-s0517a12:78_3": "Bhāvitāyāti vaḍḍhitāya.",
  "atk-s0517a12:78_4": "Bahulīkatāyāti punappunaṁ katāya.",
  "atk-s0517a12:78_5": "Yānīkatāyāti yuttayānasadisāya katāya.",
  "atk-s0517a12:78_6": "Vatthukatāyāti patiṭṭhānaṭṭhena vatthu viya katāya.",
  "atk-s0517a12:78_7": "Anuṭṭhitāyāti paccupaṭṭhitāya.",
  "atk-s0517a12:78_8": "Paricitāyāti samantato citāya upacitāya.",
  "atk-s0517a12:78_9": "Susamāraddhāyāti suṭṭhu samāraddhāya sukatāya.",
  "atk-s0517a12:78_10": "Ānisaṁsāti guṇā.",
  "atk-s0517a12:78_11": "Pāṭikaṅkhāti paṭikaṅkhitabbā icchitabbā.",
  "atk-s0517a12:78_12": "Sukhaṁ supatīti yathā sesajanā samparivattamānā kākacchamānā dukkhaṁ supanti,",
  "atk-s0517a12:78_13": "evaṁ asupitvā sukhaṁ supati.",
  "atk-s0517a12:78_14": "Niddaṁ okkantopi samāpattiṁ samāpanno viya hoti.",
  "atk-s0517a12:78_15": "Sukhaṁ paṭibujjhatīti yathā aññe nitthunantā vijambhantā samparivattantā dukkhaṁ paṭibujjhanti,",
  "atk-s0517a12:78_16": "evaṁ apaṭibujjhitvā vikasamānamiva padumaṁ sukhaṁ nibbikāraṁ paṭibujjhati.",
  "atk-s0517a12:78_17": "Na pāpakaṁ supinaṁ passatīti supinaṁ passantopi bhaddakameva supinaṁ passati.",
  "atk-s0517a12:78_18": "Cetiyaṁ vandanto viya pūjaṁ karonto viya dhammaṁ suṇanto viya ca hoti.",
  "atk-s0517a12:78_19": "Yathā panaññe attānaṁ corehi parivāritaṁ viya vāḷehi upaddutaṁ viya papāte patantaṁ viya ca passanti,",
  "atk-s0517a12:78_20": "na evaṁ pāpakaṁ supinaṁ passati.",
  "atk-s0517a12:78_21": "Manussānaṁ piyo hotīti ure āmuttamuttāhāro viya sīse piḷandhamālā viya ca manussānaṁ piyo hoti manāpo.",
  "atk-s0517a12:78_22": "Amanussānaṁ piyo hotīti yatheva ca manussānaṁ,",
  "atk-s0517a12:78_23": "evaṁ amanussānampi piyo hoti.",
  "atk-s0517a12:78_24": "Devatā rakkhantīti puttamiva mātāpitaro devatā rakkhanti.",
  "atk-s0517a12:78_25": "Nāssa aggi vā visaṁ vā satthaṁ vā kamatīti mettāvihārissa kāye aggi vā visaṁ vā satthaṁ vā na kamati na pavisati,",
  "atk-s0517a12:78_26": "nāssa kāyaṁ vikopetīti vuttaṁ hoti.",
  "atk-s0517a12:78_27": "Tuvaṭaṁ cittaṁ samādhiyatīti mettāvihārino khippameva cittaṁ samādhiyati,",
  "atk-s0517a12:78_28": "natthi tassa dandhāyitattaṁ.",
  "atk-s0517a12:78_29": "Mukhavaṇṇo vippasīdatīti bandhanā pamuttatālapakkaṁ viya cassa vippasannavaṇṇaṁ mukhaṁ hoti.",
  "atk-s0517a12:78_30": "Asammūḷho kālaṁ karotīti mettāvihārino sammohamaraṇaṁ nāma natthi,",
  "atk-s0517a12:78_31": "asammūḷho niddaṁ okkamanto viya kālaṁ karoti.",
  "atk-s0517a12:78_32": "Uttari appaṭivijjhantoti mettāsamāpattito uttariṁ arahattaṁ adhigantuṁ asakkonto ito cavitvā suttappabuddho",
  "atk-s0517a12:78_33": "viya brahmalokūpago hotīti brahmalokaṁ upapajjatīti attho.",
  "atk-s0517a12:79_0": "Mettāniddese anodhiso pharaṇāti odhi mariyādā,",
  "atk-s0517a12:79_1": "na odhi anodhi.",
  "atk-s0517a12:79_2": "Tato anodhiso,",
  "atk-s0517a12:79_3": "anodhitoti attho,",
  "atk-s0517a12:79_4": "nippadesato phusanāti vuttaṁ hoti.",
  "atk-s0517a12:79_5": "Odhisoti padesavasena.",
  "atk-s0517a12:79_6": "Disāpharaṇāti disāsu pharaṇā.",
  "atk-s0517a12:79_7": "Sabbeti anavasesapariyādānaṁ.",
  "atk-s0517a12:79_8": "Sattātipadassa attho ñāṇakathāmātikāvaṇṇanāyaṁ vutto,",
  "atk-s0517a12:79_9": "ruḷhīsaddena pana vītarāgesupi ayaṁ vohāro vattati vilīvamayepi bījanivisese tālavaṇṭavohāro viya.",
  "atk-s0517a12:79_10": "Averāti verarahitā.",
  "atk-s0517a12:79_11": "Abyāpajjāti byāpādarahitā.",
  "atk-s0517a12:79_12": "Anīghāti niddukkhā.",
  "atk-s0517a12:79_13": "Anigghātipi pāṭho.",
  "atk-s0517a12:79_14": "Sukhī attānaṁpariharantūti sukhitā hutvā attabhāvaṁ vattayantu.",
  "atk-s0517a12:79_15": "“Averā”ti ca sakasantāne ca pare paṭicca,",
  "atk-s0517a12:79_16": "parasantāne ca itare paṭicca verābhāvo dassito,",
  "atk-s0517a12:79_17": "“abyāpajjā”tiādīsu verābhāvā tammūlakabyāpādābhāvo,",
  "atk-s0517a12:79_18": "“anīghā”ti byāpādābhāvā tammūlakadukkhābhāvo,",
  "atk-s0517a12:79_19": "“sukhī attānaṁ pariharantū”ti dukkhābhāvāsukhena attabhāvapariharaṇaṁ dassitanti evamettha vacanasambandho veditabboti.",
  "atk-s0517a12:79_20": "Imesu ca “averā hontū”tiādīsu catūsupi vacanesu yaṁ yaṁ pākaṭaṁ hoti,",
  "atk-s0517a12:79_21": "tassa tassa vasena mettāya pharati.",
  "atk-s0517a12:80_0": "Pāṇātiādīsu pāṇanatāya pāṇā,",
  "atk-s0517a12:80_1": "assāsapassāsāyattavuttitāyāti attho.",
  "atk-s0517a12:80_2": "Bhūtattā bhūtā,",
  "atk-s0517a12:80_3": "abhinibbattāti attho.",
  "atk-s0517a12:80_4": "Puṁ vuccati nirayo,",
  "atk-s0517a12:80_5": "taṁ puṁ galanti gacchantīti puggalā.",
  "atk-s0517a12:80_6": "Attabhāvo vuccati sarīraṁ,",
  "atk-s0517a12:80_7": "khandhapañcakameva vā,",
  "atk-s0517a12:80_8": "taṁ upādāya paññattimattasabbhāvato,",
  "atk-s0517a12:80_9": "tasmiṁ attabhāve pariyāpannā paricchinnā antogadhāti attabhāvapariyāpannā.",
  "atk-s0517a12:80_10": "Yathā ca sattāti vacanaṁ,",
  "atk-s0517a12:80_11": "evaṁ sesānipi ruḷhīvasena āropetvā sabbānetāni sabbasattavevacanānīti veditabbāni.",
  "atk-s0517a12:80_12": "Kāmañca aññānipi “sabbe jantū sabbe jīvā”tiādīni sabbasattavevacanāni atthi,",
  "atk-s0517a12:80_13": "pākaṭavasena pana imāneva pañca gahetvā “pañcahākārehi anodhiso pharaṇā mettācetovimuttī”ti vuccati.",
  "atk-s0517a12:80_14": "Ye pana “sattā pāṇā”tiādīnaṁ na kevalaṁ vacanamattatova,",
  "atk-s0517a12:80_15": "atha kho atthatopi nānattameva iccheyyuṁ,",
  "atk-s0517a12:80_16": "tesaṁ anodhiso pharaṇā virujjhati.",
  "atk-s0517a12:80_17": "Tasmā tathā atthaṁ aggahetvā imesu pañcasu ākāresu aññataravasena anodhiso mettāya pharati.",
  "atk-s0517a12:81_0": "Odhiso pharaṇe pana itthiyo purisāti liṅgavasena vuttaṁ,",
  "atk-s0517a12:81_1": "ariyā anariyāti ariyaputhujjanavasena,",
  "atk-s0517a12:81_2": "devāmanussā vinipātikāti upapattivasena.",
  "atk-s0517a12:81_3": "Disāpharaṇepi disāvibhāgaṁ akatvā sabbadisāsu “sabbe sattā”tiādinā nayena pharaṇato anodhiso pharaṇā hoti,",
  "atk-s0517a12:81_4": "sabbadisāsu “sabbā itthiyo”tiādinā nayena pharaṇato odhiso pharaṇā.",
  "atk-s0517a12:82_0": "Yasmā pana ayaṁ tividhāpi mettāpharaṇā appanāpattacittassa vasena vuttā,",
  "atk-s0517a12:82_1": "tasmā tīsu vāresu appanā gahetabbā.",
  "atk-s0517a12:82_2": "Anodhiso pharaṇe tāva “sabbe sattā averā hontū”ti ekā,",
  "atk-s0517a12:82_3": "“abyāpajjā hontū”ti ekā “anīghā hontū”ti ekā,",
  "atk-s0517a12:82_4": "“sukhī attānaṁ pariharantū”ti ekā.",
  "atk-s0517a12:82_5": "Tānipi hi cattāri hitopasaṁhāravaseneva vuttāni.",
  "atk-s0517a12:82_6": "Hitopasaṁhāralakkhaṇā hi mettā.",
  "atk-s0517a12:82_7": "Iti “sattā”tiādīsu pañcasu ākāresu catassannaṁ catassannaṁ appanānaṁ vasena vīsati appanā honti,",
  "atk-s0517a12:82_8": "odhiso pharaṇe “sabbā itthiyo”tiādīsu sattasu ākāresu catassannaṁ catassannaṁ vasena aṭṭhavīsati appanā.",
  "atk-s0517a12:82_9": "Disāpharaṇe pana “sabbe puratthimāya disāya sattā”tiādinā nayena ekamekissā disāya vīsati vīsati katvā dve satāni,",
  "atk-s0517a12:82_10": "“sabbā puratthimāya disāya itthiyo”tiādinā nayena ekamekissā disāya aṭṭhavīsati aṭṭhavīsati katvā asīti dve satānīti cattāri satāni asīti ca appanā.",
  "atk-s0517a12:82_11": "Iti sabbānipi idha vuttāni aṭṭhavīsādhikāni pañca appanāsatāni honti.",
  "atk-s0517a12:82_12": "Yathā ca mettāya tividhena pharaṇā vuttā,",
  "atk-s0517a12:82_13": "tathā karuṇāmuditāupekkhānampi vuttāva hotīti veditabbaṁ.",
  "atk-s0517a12:83_0": "1. Indriyavāravaṇṇanā",
  "atk-s0517a12:84_0": "23.",
  "atk-s0517a12:84_1": "Atha mettūpasaṁhārākāraṁ indriyādiparibhāvanañca dassetuṁ sabbesaṁ sattānaṁ pīḷanaṁ vajjetvātiādimāha.",
  "atk-s0517a12:84_2": "Tattha pīḷananti abbhantarato sarīrapīḷanaṁ.",
  "atk-s0517a12:84_3": "Upaghātanti bāhirato sarīropaghātaṁ.",
  "atk-s0517a12:84_4": "Santāpanti yathā tathā vā cittasantāpanaṁ.",
  "atk-s0517a12:84_5": "Pariyādānanti pakatiyā jīvitādiparikkhayaṁ.",
  "atk-s0517a12:84_6": "Vihesanti parato jīvitaviheṭhanaṁ.",
  "atk-s0517a12:84_7": "Vajjetvāti pīḷanādīsu ekekaṁ attano citteneva apanetvā.",
  "atk-s0517a12:84_8": "Imāni pīḷanādīni pañca padāni mettopasaṁhārassa paṭipakkhavivajjanavasena vuttāni,",
  "atk-s0517a12:84_9": "apīḷanāyātiādīni mettopasaṁhāravasena.",
  "atk-s0517a12:84_10": "Apīḷanāyāti apīḷanākārena,",
  "atk-s0517a12:84_11": "sabbe satte mettāyatīti sambandho.",
  "atk-s0517a12:84_12": "Evaṁ sesesupi.",
  "atk-s0517a12:84_13": "Mā verino mā dukkhino mā dukkhitattāti imānipi tīṇi mettopasaṁhārassa paṭipakkhapaṭikkhepavacanāni. Mā-",
  "atk-s0517a12:84_14": "vacanassa mā hontūti attho.",
  "atk-s0517a12:84_15": "Averino sukhino sukhitattāti imāni tīṇi mettopasaṁhāravacanāni.",
  "atk-s0517a12:84_16": "“Abyāpajjā anīghā”ti idaṁ dvayaṁ “sukhino”ti vacanena saṅgahitanti veditabbaṁ.",
  "atk-s0517a12:84_17": "Sukhitattāti tasseva sukhassa niccappavattidassanaṁ.",
  "atk-s0517a12:84_18": "“Sukhitattā”ti ca “sukhī attānaṁ pariharantū”ti ca atthato ekaṁ.",
  "atk-s0517a12:84_19": "“Apīḷanāyā”tiādīhi vā abyāpajjānīghavacanāni saṅgahitāni.",
  "atk-s0517a12:84_20": "Aṭṭhahākārehīti “apīḷanāyā”tiādayo pañca mettopasaṁhārākārā “averino hontū”tiādayo tayo mettopasaṁhārākārāti imehi aṭṭhahākārehi.",
  "atk-s0517a12:84_21": "Mettāyatīti siniyhati.",
  "atk-s0517a12:84_22": "Taṁ dhammaṁ cetayatīti taṁ hitopasaṁhāraṁ cetayati abhisandahati,",
  "atk-s0517a12:84_23": "pavattetīti attho.",
  "atk-s0517a12:84_24": "Sabbabyāpādapariyuṭṭhānehivimuccatīti mettāya paṭipakkhabhūtehi sabbehi byāpādasamudācārehi vikkhambhanato vimuccati.",
  "atk-s0517a12:84_25": "Mettā ca ceto ca vimutti cāti ekāyeva mettā tidhā vaṇṇitā.",
  "atk-s0517a12:85_0": "Averino khemino sukhinoti imāni tīṇi padāni pubbe vutte ākāre saṅkhepena saṅgahetvā vuttāni.",
  "atk-s0517a12:85_1": "Saddhāya adhimuccatītiādinā nayena vuttāni pañcindriyāni mettāya sampayuttāniyeva.",
  "atk-s0517a12:85_2": "Āsevanātiādīsu chasu vāresu āsevīyati etehi mettāti āsevanā.",
  "atk-s0517a12:85_3": "Tathā bhāvanā bahulīkammaṁ.",
  "atk-s0517a12:85_4": "Alaṅkārāti vibhūsanā.",
  "atk-s0517a12:85_5": "Svālaṅkatāti suṭṭhu alaṅkatā bhūsitā.",
  "atk-s0517a12:85_6": "Parikkhārāti sambhārā.",
  "atk-s0517a12:85_7": "Suparikkhatāti suṭṭhu sambhatā.",
  "atk-s0517a12:85_8": "Parivārāti rakkhanaṭṭhena.",
  "atk-s0517a12:85_9": "Puna āsevanādīni aṭṭhavīsati padāni mettāya vaṇṇabhaṇanatthaṁ vuttāni.",
  "atk-s0517a12:85_10": "Tattha pāripūrīti paripuṇṇabhāvā.",
  "atk-s0517a12:85_11": "Sahagatāti mettāya sahagatā.",
  "atk-s0517a12:85_12": "Tathā sahajātādayo.",
  "atk-s0517a12:85_13": "Pakkhandanāti mettāya pavisanā,",
  "atk-s0517a12:85_14": "pakkhandati etehi mettāti vā pakkhandanā.",
  "atk-s0517a12:85_15": "Tathā saṁsīdanādayo.",
  "atk-s0517a12:85_16": "Etaṁ santanti phassanāti esā mettā santāti etehi phassanā hotīti etaṁ santanti phassanā “etadagga”ntiādīsu viya napuṁsakavacanaṁ.",
  "atk-s0517a12:85_17": "Svādhiṭṭhitāti suṭṭhu patiṭṭhitā.",
  "atk-s0517a12:85_18": "Susamuggatāti suṭṭhu samussitā.",
  "atk-s0517a12:85_19": "Suvimuttāti attano attano paccanīkehi suṭṭhu vimuttā.",
  "atk-s0517a12:85_20": "Nibbattentīti mettāsampayuttā hutvā mettaṁ nibbattenti.",
  "atk-s0517a12:85_21": "Jotentīti pākaṭaṁ karonti.",
  "atk-s0517a12:85_22": "Patāpentīti virocenti.",
  "atk-s0517a12:86_0": "2-4. Balādivārattayavaṇṇanā",
  "atk-s0517a12:87_0": "24- 27.",
  "atk-s0517a12:87_1": "Indriyavāre vuttanayeneva balavāropi veditabbo.",
  "atk-s0517a12:87_2": "Bojjhaṅgamaggaṅgavārā pariyāyena vuttā,",
  "atk-s0517a12:87_3": "na yathālakkhaṇavasena.",
  "atk-s0517a12:87_4": "Maggaṅgavāre sammāvācākammantājīvā mettāya pubbabhāgavasena vuttā,",
  "atk-s0517a12:87_5": "na appanāvasena.",
  "atk-s0517a12:87_6": "Na hi ete mettāya saha bhavanti.",
  "atk-s0517a12:87_7": "Sabbesaṁ pāṇānantiādīnaṁ sesavārānampi sattavāre vuttanayeneva attho veditabbo.",
  "atk-s0517a12:87_8": "Mettābhāvanāvidhānaṁ pana visuddhimaggato gahetabbanti.",
  "atk-s0517a12:88_0": "Mettākathāvaṇṇanā niṭṭhitā.",
  "atk-s0517a12:89_0": "5. Virāgakathā",
  "atk-s0517a12:90_0": "Virāgakathāvaṇṇanā",
  "atk-s0517a12:91_0": "28.",
  "atk-s0517a12:91_1": "Idāni maggapayojanapariyosānāya mettākathāya anantaraṁ kathitāya virāgasaṅkhātamaggapubbaṅgamāya virāgakathāya apubbatthānuvaṇṇanā.",
  "atk-s0517a12:91_2": "Tattha paṭhamaṁ tāva “nibbindaṁ virajjati virāgā vimuccatī”ti (mahāva 23) vuttānaṁ dvinnaṁ suttantapadānaṁ atthaṁ niddisitukāmena virāgo maggo,",
  "atk-s0517a12:91_3": "vimutti phalanti uddeso ṭhapito.",
  "atk-s0517a12:91_4": "Tattha paṭhamaṁ vacanatthaṁ tāva niddisitukāmo kathaṁ virāgo maggotiādimāha.",
  "atk-s0517a12:91_5": "Tattha virajjatīti virattā hoti.",
  "atk-s0517a12:91_6": "Sesāni maggañāṇaniddese vuttatthāni.",
  "atk-s0517a12:91_7": "Virāgoti yasmā sammādiṭṭhi virajjati,",
  "atk-s0517a12:91_8": "tasmā virāgo nāmāti attho.",
  "atk-s0517a12:91_9": "So ca virāgo yasmā virāgārammaṇo…pe…",
  "atk-s0517a12:91_10": "virāge patiṭṭhito,",
  "atk-s0517a12:91_11": "tasmā ca virāgoti evaṁ “virāgārammaṇo”tiādīnaṁ pañcannaṁ vacanānaṁ sambandho veditabbo.",
  "atk-s0517a12:91_12": "Tattha virāgārammaṇoti nibbānārammaṇo.",
  "atk-s0517a12:91_13": "Virāgagocaroti nibbānavisayo.",
  "atk-s0517a12:91_14": "Virāge samudāgatoti nibbāne samuppanno.",
  "atk-s0517a12:91_15": "Virāge ṭhitoti pavattivasena nibbāne ṭhito.",
  "atk-s0517a12:91_16": "Virāge patiṭṭhitoti anivattanavasena nibbāne patiṭṭhito.",
  "atk-s0517a12:92_0": "Nibbānañca virāgoti nibbānaṁ virāgahetuttā virāgo.",
  "atk-s0517a12:92_1": "Nibbānārammaṇatājātāti nibbānārammaṇe jātā,",
  "atk-s0517a12:92_2": "nibbānārammaṇabhāvena vā jātā.",
  "atk-s0517a12:92_3": "Te maggasampayuttā sabbeva phassādayo dhammā virajjanaṭṭhena virāgā hontīti virāgā nāma honti.",
  "atk-s0517a12:92_4": "Sahajātānīti sammādiṭṭhisahajātāni sammāsaṅkappādīni satta maggaṅgāni.",
  "atk-s0517a12:92_5": "Virāgaṁ gacchantīti virāgo maggoti virāgaṁ nibbānaṁ ārammaṇaṁ katvā gacchantīti virāgārammaṇattā virāgo nāma,",
  "atk-s0517a12:92_6": "magganaṭṭhena maggo nāma hotīti attho.",
  "atk-s0517a12:92_7": "Ekekampi maggaṅgaṁ maggoti nāmaṁ labhati.",
  "atk-s0517a12:92_8": "Iti ekekassa aṅgassa maggatte vutte sammādiṭṭhiyāpi maggattaṁ vuttameva hoti.",
  "atk-s0517a12:92_9": "Tasmāyeva ca etena maggenāti aṭṭha maggaṅgāni gahetvā vuttaṁ.",
  "atk-s0517a12:92_10": "Buddhā cāti paccekabuddhāpi saṅgahitā.",
  "atk-s0517a12:92_11": "Tepi hi “dveme,",
  "atk-s0517a12:92_12": "bhikkhave,",
  "atk-s0517a12:92_13": "buddhā tathāgato ca arahaṁ sammāsambuddho paccekabuddho cā”ti vuttattā buddhāyeva.",
  "atk-s0517a12:92_14": "Agatanti anamatagge saṁsāre agatapubbaṁ.",
  "atk-s0517a12:92_15": "Disanti sakalāyapaṭipattiyā dissati apadissati abhisandahīyatīti disā,",
  "atk-s0517a12:92_16": "sabbabuddhehi vā paramaṁ sukhanti dissati apadissati kathīyatīti disā,",
  "atk-s0517a12:92_17": "sabbadukkhaṁ vā dissanti vissajjenti ujjhanti etāyāti disā.",
  "atk-s0517a12:92_18": "Taṁ disaṁ.",
  "atk-s0517a12:92_19": "Aṭṭhaṅgiko maggoti kiṁ vuttaṁ hoti?",
  "atk-s0517a12:92_20": "Yo so aṭṭhaṅgiko dhammasamūho,",
  "atk-s0517a12:92_21": "so etena nibbānaṁ gacchantīti gamanaṭṭhena maggo nāmāti vuttaṁ hoti.",
  "atk-s0517a12:92_22": "Puthusamaṇabrāhmaṇānaṁ parappavādānanti visuṁ visuṁ samaṇānaṁ brāhmaṇānañca ito aññaladdhikānaṁ.",
  "atk-s0517a12:92_23": "Aggoti tesaṁ sesamaggānaṁ visiṭṭho.",
  "atk-s0517a12:92_24": "Seṭṭhoti sesamaggato ativiya pasaṁsanīyo.",
  "atk-s0517a12:92_25": "Mokkhoti mukhe sādhu,",
  "atk-s0517a12:92_26": "sesamaggānaṁ abhimukhe ayameva sādhūti attho.",
  "atk-s0517a12:92_27": "Uttamoti sesamagge ativiya uttiṇṇo.",
  "atk-s0517a12:92_28": "Pavaroti sesamaggato nānappakārehi saṁbhajanīyo.",
  "atk-s0517a12:92_29": "Itīti kāraṇatthe nipāto.",
  "atk-s0517a12:92_30": "Tasmā bhagavatā “maggānaṁ aṭṭhaṅgiko seṭṭho”ti vuttoti adhippāyo.",
  "atk-s0517a12:92_31": "Vuttañhi bhagavatā –",
  "atk-s0517a12:93_0": "“Maggānaṭṭhaṅgiko seṭṭho, saccānaṁ caturo padā;",
  "atk-s0517a12:94_0": "Virāgo seṭṭho dhammānaṁ, dvipadānañca cakkhumā”ti. ;",
  "atk-s0517a12:95_0": "Taṁ idha vicchinditvā “maggānaṁ aṭṭhaṅgiko seṭṭho”ti vuttaṁ.",
  "atk-s0517a12:95_1": "Sesavāresupi iminā ca nayena heṭṭhā vuttanayena ca attho veditabbo.",
  "atk-s0517a12:96_0": "Dassanavirāgotiādīsu dassanasaṅkhāto virāgo dassanavirāgo.",
  "atk-s0517a12:96_1": "Indriyaṭṭhato balassa visiṭṭhattā idha indriyato balaṁ paṭhamaṁ vuttanti veditabbaṁ.",
  "atk-s0517a12:96_2": "Ādhipateyyaṭṭhena indriyānītiādi indriyādīnaṁ atthavibhāvanā,",
  "atk-s0517a12:96_3": "na virāgassa.",
  "atk-s0517a12:96_4": "Tathaṭṭhena saccāti saccañāṇaṁ veditabbaṁ.",
  "atk-s0517a12:96_5": "Sīlavisuddhīti sammāvācākammantājīvā.",
  "atk-s0517a12:96_6": "Cittavisuddhīti sammāsamādhi.",
  "atk-s0517a12:96_7": "Diṭṭhivisuddhīti sammādiṭṭhisaṅkappā.",
  "atk-s0517a12:96_8": "Vimuttaṭṭhenāti taṁtaṁmaggavajjhakilesehi muttaṭṭhena.",
  "atk-s0517a12:96_9": "Vijjāti sammādiṭṭhi.",
  "atk-s0517a12:96_10": "Vimuttīti samucchedavimutti.",
  "atk-s0517a12:96_11": "Amatogadhaṁ nibbānaṁ pariyosānaṭṭhena maggoti maggaphalapaccavekkhaṇāhi maggīyatīti maggo.",
  "atk-s0517a12:97_0": "Imasmiṁ virāganiddese vuttā dhammā sabbepi maggakkhaṇeyeva.",
  "atk-s0517a12:97_1": "Vimuttiniddese phalakkhaṇe.",
  "atk-s0517a12:97_2": "Tasmā chandamanasikārāpi maggaphalasampayuttā.",
  "atk-s0517a12:98_0": "29.",
  "atk-s0517a12:98_1": "Virāganiddese vuttanayeneva vimuttiniddesepi attho veditabbo.",
  "atk-s0517a12:98_2": "Phalaṁ panettha paṭippassaddhivimuttattā vimutti,",
  "atk-s0517a12:98_3": "nibbānaṁ nissaraṇavimuttattā vimutti.",
  "atk-s0517a12:98_4": "“Sahajātāni sattaṅgānī”tiādīni vacanāni idha na labbhantīti na vuttāni.",
  "atk-s0517a12:98_5": "Sayaṁ phalavimuttattā pariccāgaṭṭhena vimuttīti ettakameva vuttaṁ.",
  "atk-s0517a12:98_6": "Sesaṁ vuttanayamevāti.",
  "atk-s0517a12:99_0": "Virāgakathāvaṇṇanā niṭṭhitā.",
  "atk-s0517a12:100_0": "6. Paṭisambhidākathā",
  "atk-s0517a12:101_0": "1. Dhammacakkapavattanavāravaṇṇanā",
  "atk-s0517a12:102_0": "30.",
  "atk-s0517a12:102_1": "Idāni virāgasaṅkhātamaggavasena siddhaṁ paṭisambhidāpabhedaṁ dassentena kathitāya dhammacakkappavattanasuttantapubbaṅgamāya",
  "atk-s0517a12:102_2": "paṭisambhidākathāya apubbatthānuvaṇṇanā.",
  "atk-s0517a12:102_3": "Suttante tāva bārāṇasiyanti bārāṇasā nāma nadī,",
  "atk-s0517a12:102_4": "bārāṇasāya avidūre bhavā nagarī bārāṇasī.",
  "atk-s0517a12:102_5": "Tassaṁ bārāṇasiyaṁ.",
  "atk-s0517a12:102_6": "Isipatane migadāyeti isīnaṁ patanuppatanavasena evaṁladdhanāme migānaṁ abhayadānadinnaṭṭhānattā migadāyasaṅkhāte ārāme.",
  "atk-s0517a12:102_7": "Tattha hi uppannuppannā sabbaññuisayo patanti,",
  "atk-s0517a12:102_8": "dhammacakkappavattanatthaṁ nisīdantīti attho.",
  "atk-s0517a12:102_9": "Nandamūlakapabbhārato sattāhaccayena nirodhasamāpattito vuṭṭhitā anotattadahe katamukhadhovanakiccā ākāsena",
  "atk-s0517a12:102_10": "āgantvā paccekabuddhaisayopettha samosaraṇavasena patanti,",
  "atk-s0517a12:102_11": "uposathatthañca anuposathatthañca sannipatanti,",
  "atk-s0517a12:102_12": "gandhamādanaṁ paṭigacchantā ca tato ca uppatantītipi iminā isīnaṁ patanuppatanavasena taṁ “isipatana”nti vuccati.",
  "atk-s0517a12:102_13": "“Isipadana”ntipi pāṭho.",
  "atk-s0517a12:102_14": "Pañcavaggiyeti –",
  "atk-s0517a12:103_0": "“Koṇḍañño bhaddiyo vappo, mahānāmo ca assaji;",
  "atk-s0517a12:104_0": "Ete pañca mahātherā, pañcavaggāti vuccare”ti. –",
  "atk-s0517a12:105_0": "Evaṁ vuttānaṁ pañcannaṁ bhikkhūnaṁ vaggo pañcavaggo.",
  "atk-s0517a12:105_1": "Tasmiṁ pañcavagge bhavā taṁpariyāpannattāti pañcavaggiyā,",
  "atk-s0517a12:105_2": "te pañcavaggiye.",
  "atk-s0517a12:105_3": "Bhikkhū āmantesīti dīpaṅkaradasabalassa pādamūle katābhinīhārato paṭṭhāya pāramiyo pūrento anupubbena",
  "atk-s0517a12:105_4": "pacchimabhavaṁ patvā pacchimabhave ca katābhinikkhamano anupubbena bodhimaṇḍaṁ patvā tattha aparājitapallaṅke",
  "atk-s0517a12:105_5": "nisinno mārabalaṁ bhinditvā paṭhamayāme pubbenivāsaṁ anussaritvā majjhimayāme dibbacakkhuṁ visodhetvā",
  "atk-s0517a12:105_6": "pacchimayāmāvasāne dasasahassilokadhātuṁ unnādento sampakampento sabbaññutaṁ patvā satta sattāhāni bodhimaṇḍe",
  "atk-s0517a12:105_7": "vītināmetvā mahābrahmunā āyācitadhammadesanā buddhacakkhunā lokaṁ voloketvā lokānuggahena bārāṇasiṁ gantvā",
  "atk-s0517a12:105_8": "pañcavaggiye bhikkhū saññāpetvā dhammacakkaṁ pavattetukāmo āmantesi.",
  "atk-s0517a12:106_0": "Dveme,",
  "atk-s0517a12:106_1": "bhikkhave,",
  "atk-s0517a12:106_2": "antāti dveme,",
  "atk-s0517a12:106_3": "bhikkhave, koṭṭhāsā.",
  "atk-s0517a12:106_4": "Imassa pana vacanassa samudāhārena samudāhāranigghoso heṭṭhā avīciṁ upari bhavaggaṁ patvā dasasahassiṁ lokadhātuṁ pattharitvā aṭṭhāsi,",
  "atk-s0517a12:106_5": "tasmiṁyeva samaye aṭṭhārasakoṭisaṅkhā brahmāno samāgacchiṁsu.",
  "atk-s0517a12:106_6": "Pacchimadisāya sūriyo atthaṅgameti,",
  "atk-s0517a12:106_7": "puratthimāya disāya uttarāsāḷhanakkhattena yutto puṇṇacando uggacchati.",
  "atk-s0517a12:106_8": "Tasmiṁ samaye bhagavā dhammacakkappavattanasuttantaṁ ārabhanto “dveme,",
  "atk-s0517a12:106_9": "bhikkhave,",
  "atk-s0517a12:106_10": "antā”tiādimāha.",
  "atk-s0517a12:107_0": "Tattha pabbajitenāti gihisaṁyojanaṁ vatthukāmaṁ chetvā pabbajitena.",
  "atk-s0517a12:107_1": "Na sevitabbāti na valañjetabbā.",
  "atk-s0517a12:107_2": "Pabbajitānaṁyeva visesato paṭipattiyā bhājanabhūtattā “pabbajitena na sevitabbā”ti vuttaṁ.",
  "atk-s0517a12:107_3": "Yo cāyaṁ kāmesu kāmasukhallikānuyogoti yo ca ayaṁ vatthukāmesu kilesakāmasukhassa,",
  "atk-s0517a12:107_4": "kilesakāmasukhanissayassa vā anuyogo.",
  "atk-s0517a12:107_5": "Hīnoti lāmako.",
  "atk-s0517a12:107_6": "Gammoti gāmavāsīnaṁ santako.",
  "atk-s0517a12:107_7": "Pothujjanikoti puthujjanena andhabālajanena āciṇṇo.",
  "atk-s0517a12:107_8": "Anariyoti na ariyo.",
  "atk-s0517a12:107_9": "Atha vā na visuddhānaṁ uttamānaṁ ariyānaṁ santako.",
  "atk-s0517a12:107_10": "Anatthasaṁhitoti na atthasaṁhito,",
  "atk-s0517a12:107_11": "sukhāvahakāraṇaṁ anissitoti attho.",
  "atk-s0517a12:107_12": "Attakilamathānuyogoti attano kilamathassa anuyogo,",
  "atk-s0517a12:107_13": "attano dukkhakaraṇanti attho.",
  "atk-s0517a12:107_14": "Dukkhoti kaṇṭakāpassayaseyyādīhi attamāraṇehi dukkhāvaho.",
  "atk-s0517a12:107_15": "Tapassīhi “uttamaṁ tapo”ti gahitattā tesaṁ cittānurakkhanatthaṁ idha “hīno”ti na vuttaṁ,",
  "atk-s0517a12:107_16": "pabbajitānaṁ dhammattā “gammo”ti ca,",
  "atk-s0517a12:107_17": "gihīhi asādhāraṇattā “pothujjaniko”ti ca na vuttaṁ.",
  "atk-s0517a12:107_18": "Tattha pana kehici pabbajitapaṭiññehi diṭṭhadhammanibbānavādehi “yato kho, bho,",
  "atk-s0517a12:107_19": "ayaṁ attā pañcahi kāmaguṇehi samappito samaṅgibhūto paricāreti,",
  "atk-s0517a12:107_20": "ettāvatā kho, bho,",
  "atk-s0517a12:107_21": "ayaṁ attā diṭṭhadhammanibbānappatto hotī”ti gahitattā tesaṁ cittānurakkhanatthañca paccuppanne sukhattā",
  "atk-s0517a12:107_22": "ca tassa dhammasamādānassa “dukkho”ti na vuttaṁ.",
  "atk-s0517a12:107_23": "Kāmasukhallikānuyogo paccuppanne taṇhādiṭṭhisaṁkiliṭṭhasukhattā āyatiñca dukkhavipākattā tadanuyuttānaṁ taṇhādiṭṭhibandhanabaddhattā ca na sevitabbo,",
  "atk-s0517a12:107_24": "attakilamathānuyogo paccuppanne diṭṭhisaṁkiliṭṭhadukkhattā āyatiñca dukkhavipākattā tadanuyuttānaṁ diṭṭhibandhanabaddhattā ca na sevitabbo,",
  "atk-s0517a12:107_25": "ete khoti te ete.",
  "atk-s0517a12:107_26": "Anupagammāti na upagantvā.",
  "atk-s0517a12:107_27": "Majjhimāti saṁkiliṭṭhasukhadukkhānaṁ abhāvā majjhe bhavāti majjhimā.",
  "atk-s0517a12:107_28": "Sā eva nibbānaṁ paṭipajjanti etāyāti paṭipadā.",
  "atk-s0517a12:107_29": "Abhisambuddhāti paṭividdhā.",
  "atk-s0517a12:107_30": "Cakkhukaraṇītiādīsu paññācakkhuṁ karotīti cakkhukaraṇī.",
  "atk-s0517a12:107_31": "Ñāṇakaraṇīti tasseva vevacanaṁ.",
  "atk-s0517a12:107_32": "Upasamāyāti kilesūpasamāya.",
  "atk-s0517a12:107_33": "Abhiññāyāti catunnaṁ saccānaṁ abhijānanatthāya.",
  "atk-s0517a12:107_34": "Sambodhāyāti tesaṁyeva sambujjhanatthāya.",
  "atk-s0517a12:107_35": "Nibbānāyāti nibbānasacchikiriyatthāya.",
  "atk-s0517a12:107_36": "Atha vā dassanamaggañāṇaṁ karotīti cakkhukaraṇī.",
  "atk-s0517a12:107_37": "Bhāvanāmaggañāṇaṁ karotīti ñāṇakaraṇī.",
  "atk-s0517a12:107_38": "Sabbakilesānaṁ upasamāya.",
  "atk-s0517a12:107_39": "Sabbadhammānaṁ abhiññāya.",
  "atk-s0517a12:107_40": "Arahattaphalasambodhāya.",
  "atk-s0517a12:107_41": "Kilesānañca khandhānañca nibbānāya.",
  "atk-s0517a12:107_42": "Saccakathā abhiññeyyaniddese vuttā.",
  "atk-s0517a12:108_0": "Evaṁ bhagavā saccāni pakāsetvā attani katabahumānānaṁ tesaṁ attano paṭivedhakkamaṁ sutvā paṭipattiyā",
  "atk-s0517a12:108_1": "bahumānāropanena paṭipattiyaṁ ṭhatvā saccappaṭivedhaṁ passanto idaṁ dukkhaṁ ariyasaccanti me,",
  "atk-s0517a12:108_2": "bhikkhavetiādinā attano paṭivedhakkamaṁ dassesi.",
  "atk-s0517a12:108_3": "Tattha ananussutesūti na anussutesu,",
  "atk-s0517a12:108_4": "paraṁ anugantvā assutesūti attho.",
  "atk-s0517a12:108_5": "Cakkhūtiādīnaṁ attho parato āvi bhavissati.",
  "atk-s0517a12:108_6": "Idaṁ dukkhaṁ ariyasaccaṁ,",
  "atk-s0517a12:108_7": "idaṁ dukkhasamudayaṁ,",
  "atk-s0517a12:108_8": "idaṁ dukkhanirodhaṁ,",
  "atk-s0517a12:108_9": "idaṁ dukkhanirodhagāminī paṭipadā ariyasaccanti catunnaṁ saccānaṁ dassanapaṭivedho sekhabhūmiyaṁ.",
  "atk-s0517a12:108_10": "Pariññeyyaṁ pahātabbaṁ sacchikātabbaṁ bhāvetabbanti catunnaṁ saccānaṁ bhāvanāpaṭivedho sekhabhūmiyaṁyeva.",
  "atk-s0517a12:108_11": "Pariññātaṁ pahīnaṁ sacchikataṁ bhāvitanti catunnaṁ saccānaṁ paccavekkhaṇā asekhabhūmiyaṁ.",
  "atk-s0517a12:109_0": "Tiparivaṭṭanti saccañāṇakiccañāṇakatañāṇasaṅkhātānaṁ tiṇṇaṁ parivaṭṭānaṁ vasena tayo parivaṭṭā assāti tiparivaṭṭaṁ.",
  "atk-s0517a12:109_1": "Ettha hi “idaṁ dukkhaṁ,",
  "atk-s0517a12:109_2": "idaṁ dukkhasamudayaṁ,",
  "atk-s0517a12:109_3": "idaṁ dukkhanirodhaṁ,",
  "atk-s0517a12:109_4": "idaṁ dukkhanirodhagāminī paṭipadā ariyasacca”nti evaṁ catūsu saccesu yathābhūtañāṇaṁ saccañāṇaṁ nāma.",
  "atk-s0517a12:109_5": "Tesuyeva “pariññeyyaṁ pahātabbaṁ sacchikātabbaṁ bhāvetabba”nti evaṁ kattabbakiccajānanañāṇaṁ kiccañāṇaṁ nāma.",
  "atk-s0517a12:109_6": "“Pariññātaṁ pahīnaṁ sacchikataṁ bhāvita”nti evaṁ tassa kiccassa katabhāvajānanañāṇaṁ katañāṇaṁ nāma.",
  "atk-s0517a12:109_7": "Dvādasākāranti tesaṁyeva ekekasmiṁ sacce tiṇṇaṁ tiṇṇaṁ ākārānaṁ vasena dvādasa ākārā assāti dvādasākāraṁ.",
  "atk-s0517a12:109_8": "Ñāṇadassananti etesaṁ tiparivaṭṭānaṁ dvādasannaṁ ākārānaṁ vasena uppannaṁ ñāṇasaṅkhātaṁ dassanaṁ.",
  "atk-s0517a12:109_9": "Attamanāti sakamanā.",
  "atk-s0517a12:109_10": "Sattānañhi sukhakāmattā dukkhapaṭikūlattā pītisomanassayuttamano sakamano nāma,",
  "atk-s0517a12:109_11": "pītisomanassehi attamanā gahitamanā byāpitamanāti vā attho.",
  "atk-s0517a12:109_12": "Abhinandunti abhimukhā hutvā nandiṁsu.",
  "atk-s0517a12:109_13": "Veyyākaraṇeti suttante.",
  "atk-s0517a12:109_14": "Niggāthako hi suttanto kevalaṁ atthassa byākaraṇato veyyākaraṇaṁ nāma.",
  "atk-s0517a12:109_15": "Bhaññamāneti kathiyamāne.",
  "atk-s0517a12:109_16": "Vattamānasamīpe vattamānavacanaṁ kataṁ,",
  "atk-s0517a12:109_17": "bhaṇiteti attho.",
  "atk-s0517a12:109_18": "Virajanti vigatarāgādirajaṁ.",
  "atk-s0517a12:109_19": "Vītamalanti vigatarāgādimalaṁ.",
  "atk-s0517a12:109_20": "Rāgādayo hi ajjhottharaṇaṭṭhena rajo nāma,",
  "atk-s0517a12:109_21": "dūsanaṭṭhena malaṁ nāma.",
  "atk-s0517a12:109_22": "Dhammacakkhunti katthaci paṭhamamaggañāṇaṁ,",
  "atk-s0517a12:109_23": "katthaci ādīni tīṇi maggañāṇāni,",
  "atk-s0517a12:109_24": "katthaci catutthamaggañāṇampi.",
  "atk-s0517a12:109_25": "Idha pana paṭhamamaggañāṇameva.",
  "atk-s0517a12:109_26": "Yaṁ kiñci samudayadhammaṁ,",
  "atk-s0517a12:109_27": "sabbaṁ taṁ nirodhadhammanti vipassanāvasena evaṁ pavattassa dhammacakkhuṁ udapādīti attho.",
  "atk-s0517a12:110_0": "Dhammacakketi paṭivedhañāṇe ca desanāñāṇe ca.",
  "atk-s0517a12:110_1": "Bodhipallaṅke nisinnassa hi bhagavato catūsu saccesu dvādasākāraṁ paṭivedhañāṇampi isipatane nisinnassa",
  "atk-s0517a12:110_2": "dvādasākārameva saccadesanāya pavattakadesanāñāṇampi dhammacakkaṁ nāma.",
  "atk-s0517a12:110_3": "Ubhayampi hetaṁ dasabalassa pavattañāṇameva.",
  "atk-s0517a12:110_4": "Taṁ imāya desanāya pakāsentena bhagavatā dhammacakkaṁ pavattitaṁ nāma.",
  "atk-s0517a12:110_5": "Taṁ panetaṁ dhammacakkaṁ yāva aññātakoṇḍaññatthero aṭṭhārasahi brahmakoṭīhi saddhiṁ sotāpattiphale na patiṭṭhāti,",
  "atk-s0517a12:110_6": "tāva bhagavā pavatteti nāma,",
  "atk-s0517a12:110_7": "patiṭṭhite pana pavattitaṁ nāma.",
  "atk-s0517a12:110_8": "Taṁ sandhāya “pavattite ca bhagavatā dhammacakke”ti vuttaṁ.",
  "atk-s0517a12:111_0": "Bhummādevāti bhūmaṭṭhakā devā.",
  "atk-s0517a12:111_1": "Saddamanussāvesunti ekappahāreneva sādhukāraṁ datvā etaṁ bhagavatātiādīni vadantā saddaṁ anussāvayiṁsu.",
  "atk-s0517a12:111_2": "Appaṭivattiyanti “nayidaṁ tathā”ti paṭilomaṁ vattetuṁ asakkuṇeyyaṁ.",
  "atk-s0517a12:111_3": "Sannipatitā cettha devabrahmāno desanāpariyosāne ekappahāreneva sādhukāraṁ adaṁsu,",
  "atk-s0517a12:111_4": "sannipātaṁ anāgatā pana bhummadevādayo tesaṁ tesaṁ saddaṁ sutvā sādhukāramadaṁsūti veditabbaṁ.",
  "atk-s0517a12:111_5": "Tesu pana pabbatarukkhādīsu nibbattā bhummadevā.",
  "atk-s0517a12:111_6": "Te cātumahārājikapariyāpannā hontāpi idha visuṁ katvā vuttā.",
  "atk-s0517a12:111_7": "Cātumahārājikāti ca dhataraṭṭhavirūḷhakavirūpakkhakuverasaṅkhātā catumahārājā devatā etesanti cātumahārājikā.",
  "atk-s0517a12:111_8": "Te sineruvemajjhe honti.",
  "atk-s0517a12:111_9": "Tesu pabbataṭṭhakāpi atthi ākāsaṭṭhakāpi.",
  "atk-s0517a12:111_10": "Tesaṁ paramparā cakkavāḷapabbataṁ pattā.",
  "atk-s0517a12:111_11": "Khiḍḍāpadosikā manopadosikā sītavalāhakā uṇhavalāhakā candimā devaputto sūriyo devaputtoti ete sabbepi cātumahārājikadevalokaṭṭhā eva.",
  "atk-s0517a12:111_12": "Tettiṁsa janā tattha uppannāti tāvatiṁsā.",
  "atk-s0517a12:111_13": "Apica “tāvatiṁsā”ti tesaṁ devānaṁ nāmamevātipi vuttaṁ.",
  "atk-s0517a12:111_14": "Tepi atthi pabbataṭṭhakā atthi ākāsaṭṭhakā.",
  "atk-s0517a12:111_15": "Tesaṁ paramparā cakkavāḷapabbataṁ pattā,",
  "atk-s0517a12:111_16": "tathā yāmādīnaṁ.",
  "atk-s0517a12:111_17": "Ekadevalokepi hi devānaṁ paramparā cakkavāḷapabbataṁ appattā nāma natthi.",
  "atk-s0517a12:111_18": "Dibbaṁ sukhaṁ yātā payātā sampattāti yāmā.",
  "atk-s0517a12:111_19": "Tuṭṭhā pahaṭṭhāti tusitā.",
  "atk-s0517a12:111_20": "Pakatipaṭiyattārammaṇato atirekena ramitukāmakāle yathārucite bhoge nimminitvā nimminitvā ramantīti nimmānaratī.",
  "atk-s0517a12:111_21": "Cittācāraṁ ñatvā paranimmitesu bhogesu vasaṁ vattentīti paranimmitavasavattī.",
  "atk-s0517a12:111_22": "Brahmakāye brahmaghaṭāya niyuttāti brahmakāyikā.",
  "atk-s0517a12:111_23": "Sabbepi pañcavokārabrahmāno gahitā.",
  "atk-s0517a12:112_0": "Tena khaṇenāti vacanaṁ visesetvā tena muhuttenāti vuttaṁ.",
  "atk-s0517a12:112_1": "Muhuttasaṅkhātena khaṇena,",
  "atk-s0517a12:112_2": "na paramatthakhaṇenāti vuttaṁ hoti.",
  "atk-s0517a12:112_3": "Yāva brahmalokāti brahmalokaṁ antokatvā.",
  "atk-s0517a12:112_4": "Saddoti sādhukārasaddo.",
  "atk-s0517a12:112_5": "Dasasahassīti dasasahassacakkavāḷavatī.",
  "atk-s0517a12:112_6": "Saṅkampīti uddhaṁ uggacchantī suṭṭhu kampi.",
  "atk-s0517a12:112_7": "Sampakampīti uddhaṁ uggacchantī adho okkamantī suṭṭhu pakampi.",
  "atk-s0517a12:112_8": "Sampavedhīti catudisā gacchantī suṭṭhu pavedhi.",
  "atk-s0517a12:112_9": "Sambuddhabhāvāya mātukucchiṁ okkamante ca bodhisatte tato nikkhamante ca mahāpathavī puññatejena akampittha,",
  "atk-s0517a12:112_10": "abhisambodhiyaṁ paṭivedhañāṇatejena.",
  "atk-s0517a12:112_11": "Dhammacakkappavattane desanāñāṇatejena sādhukāraṁ dātukāmā viya pathavī devatānubhāvena akampittha,",
  "atk-s0517a12:112_12": "āyusaṅkhārossajjane mahāparinibbāne ca kāruññena cittasaṅkhobhaṁ asahamānā viya pathavī devatānubhāvena akampittha.",
  "atk-s0517a12:112_13": "Appamāṇoti vuddhappamāṇo.",
  "atk-s0517a12:112_14": "Uḷāroti ettha “uḷārāni uḷārāni khādanīyāni khādantī”tiādīsu madhuraṁ uḷāranti vuttaṁ.",
  "atk-s0517a12:112_15": "“Uḷārāya vatthabhogāya cittaṁ na namatī”tiādīsu paṇītaṁ uḷāranti vuttaṁ.",
  "atk-s0517a12:112_16": "“Uḷārāya khalu bhavaṁ vacchāyano samaṇaṁ gotamaṁ pasaṁsāya pasaṁsatī”tiādīsu seṭṭhaṁ uḷāranti vuttaṁ.",
  "atk-s0517a12:112_17": "Idha pana “vipulo uḷāro”ti vutto.",
  "atk-s0517a12:112_18": "Obhāsoti desanāñāṇānubhāvena ca devatānubhāvena ca jātaobhāso.",
  "atk-s0517a12:112_19": "Loketi cakkavāḷassa dasasahassiyaṁyeva.",
  "atk-s0517a12:112_20": "Atikkammeva devānaṁ devānubhāvanti devānaṁ ayamānubhāvo –",
  "atk-s0517a12:112_21": "nivatthavatthappabhā dvādasa yojanāni pharati,",
  "atk-s0517a12:112_22": "tathā sarīrassa alaṅkārassa vimānassa ca.",
  "atk-s0517a12:112_23": "Taṁ devānaṁ devānubhāvaṁ atikkamitvāyevāti attho.",
  "atk-s0517a12:112_24": "Udānanti somanassañāṇamayikaṁ udāhāraṁ.",
  "atk-s0517a12:112_25": "Udānesīti udāhari.",
  "atk-s0517a12:112_26": "Aññāsi vata,",
  "atk-s0517a12:112_27": "bho koṇḍaññoti imassapi udānassa udāharaṇaghoso dasasahassilokadhātuṁ pharitvā aṭṭhāsi.",
  "atk-s0517a12:112_28": "Aññāsikoṇḍaññoti bhusaṁ ñātakoṇḍaññoti attho.",
  "atk-s0517a12:113_0": "Cakkhuādīnaṁ niddese dassanaṭṭhenātiādīsu ekameva ñāṇaṁ yathāvuttassa neyyassa cakkhu viya dassanakiccakaraṇena cakkhu.",
  "atk-s0517a12:113_1": "Ñāṇakiccakaraṇena ñāṇaṁ.",
  "atk-s0517a12:113_2": "Nānappakārato jānanakiccakaraṇena paññā.",
  "atk-s0517a12:113_3": "Anavasesapaṭivedhakaraṇena vijjā.",
  "atk-s0517a12:113_4": "Sabbathā obhāsakiccakaraṇena āloko nāmāti attho.",
  "atk-s0517a12:113_5": "Cakkhuṁ dhammotiādīsupi ekaṁyeva ñāṇaṁ kiccanānattena pañcadhā vaṇṇitaṁ.",
  "atk-s0517a12:113_6": "Ārammaṇāti upatthambhanaṭṭhena.",
  "atk-s0517a12:113_7": "Gocarāti visayaṭṭhena.",
  "atk-s0517a12:113_8": "Dassanaṭṭhenātiādīsu ñāṇakiccaṁ pañcadhā vuttaṁ.",
  "atk-s0517a12:113_9": "Iminā nayena tīsu vāresu ekekasmiṁ pañca pañca katvā pannarasa dhammā,",
  "atk-s0517a12:113_10": "pannarasa atthā,",
  "atk-s0517a12:113_11": "dvīsu pannarasakesu tiṁsa niruttiyo,",
  "atk-s0517a12:113_12": "pannarasasu dhammesu pannarasasu atthesu tiṁsāya niruttīsūti saṭṭhi ñāṇāni veditabbāni.",
  "atk-s0517a12:113_13": "Sesaariyasaccesupi eseva nayo.",
  "atk-s0517a12:113_14": "Catūsu ariyasaccesu ekekasmiṁ ariyasacce pannarasannaṁ pannarasannaṁ dhammānaṁ atthānañca vasena saṭṭhi dhammā,",
  "atk-s0517a12:113_15": "saṭṭhi atthā,",
  "atk-s0517a12:113_16": "saṭṭhiyā dhammesu saṭṭhiyā atthesu ca vīsasataṁ niruttiyo,",
  "atk-s0517a12:113_17": "vīsādhikaṁ satanti attho.",
  "atk-s0517a12:113_18": "Saṭṭhiyā dhammesu saṭṭhiyā atthesu vīsuttarasate niruttīsūti evaṁ cattārīsañca dve ca ñāṇasatāni.",
  "atk-s0517a12:114_0": "2-3. Satipaṭṭhānavārādivaṇṇanā",
  "atk-s0517a12:115_0": "31- 32.",
  "atk-s0517a12:115_1": "Satipaṭṭhānasuttantapubbaṅgame iddhipādasuttantapubbaṅgame ca paṭisambhidāniddese imināva nayena attho ca gaṇanā ca veditabbā.",
  "atk-s0517a12:116_0": "4-8. Sattabodhisattavārādivaṇṇanā",
  "atk-s0517a12:117_0": "33- 37.",
  "atk-s0517a12:117_1": "Sattannaṁ bodhisattānaṁ suttantesu ekekasmiṁyeva samudaye cakkhādayo pañca,",
  "atk-s0517a12:117_2": "nirodhe pañcāti dasa dhammā,",
  "atk-s0517a12:117_3": "samudaye dassanaṭṭhādayo pañca,",
  "atk-s0517a12:117_4": "nirodhe pañcāti dasa atthā,",
  "atk-s0517a12:117_5": "tesaṁ vasena vīsati niruttiyo cattārīsaṁ ñāṇāni.",
  "atk-s0517a12:117_6": "Satta ekato katvā vuttagaṇanā suviññeyyā eva.",
  "atk-s0517a12:117_7": "Sabbaññutaññāṇavasena vuttapaṭisambhidāniddese ekekamūlakesu “ñāto diṭṭho vidito sacchikato phassito",
  "atk-s0517a12:117_8": "paññāyā”ti imesu pañcasu vacanesu ekekasmiṁyeva cakkhādayo pañca,",
  "atk-s0517a12:117_9": "dassanaṭṭhādayo pañcāti pañcapañcakānaṁ vasena pañcavīsati dhammā,",
  "atk-s0517a12:117_10": "pañcavīsati atthā,",
  "atk-s0517a12:117_11": "taddiguṇā niruttiyo,",
  "atk-s0517a12:117_12": "taddiguṇāni ñāṇāni ñeyyāni.",
  "atk-s0517a12:117_13": "Pañca ekato katvā vuttavārepi pañcakkhattuṁ pañca pañcavīsati katvā pañcavīsasataṁ dhammā,",
  "atk-s0517a12:117_14": "pañcavīsasataṁ atthā,",
  "atk-s0517a12:117_15": "taddiguṇā niruttiyo,",
  "atk-s0517a12:117_16": "taddiguṇāni ñāṇāni ñeyyāni.",
  "atk-s0517a12:117_17": "Aḍḍhateyyānīti cettha dve satāni ca paññāsañca.",
  "atk-s0517a12:117_18": "Khandhādīsupi eseva nayo.",
  "atk-s0517a12:117_19": "Imināva nayena saccavārapaṭisambhidāvāre ca dhammādigaṇanā veditabbā.",
  "atk-s0517a12:118_0": "9. Chabuddhadhammavāravaṇṇanā",
  "atk-s0517a12:119_0": "38.",
  "atk-s0517a12:119_1": "Buddhadhammavāre diyaḍḍhasatanti chakkhattuṁ pañcavīsati satañca paññāsañca honti,",
  "atk-s0517a12:119_2": "taddiguṇā niruttiyo taddiguṇāni ñāṇāni.",
  "atk-s0517a12:119_3": "Paṭisambhidādhikaraṇeti paṭisambhidādhikāre.",
  "atk-s0517a12:119_4": "Aḍḍhanavadhammasatānīti paṭhamaṁ vuttesu catūsu saccesu saṭṭhi,",
  "atk-s0517a12:119_5": "catūsu satipaṭṭhānesu saṭṭhi,",
  "atk-s0517a12:119_6": "catūsu sammappadhānesu saṭṭhi,",
  "atk-s0517a12:119_7": "sattabodhisattaveyyākaraṇesu sattati,",
  "atk-s0517a12:119_8": "abhiññaṭṭhādīsu pañcasu pañcavīsasataṁ,",
  "atk-s0517a12:119_9": "khandhaṭṭhādīsu pañcasu pañcavīsasataṁ,",
  "atk-s0517a12:119_10": "puna catūsu ariyasaccesu sataṁ,",
  "atk-s0517a12:119_11": "catūsu paṭisambhidāsu sataṁ,",
  "atk-s0517a12:119_12": "chasu buddhadhammesu diyaḍḍhasatanti evaṁ aṭṭhasatāni ca paññāsañca dhammā honti.",
  "atk-s0517a12:119_13": "Evaṁ atthāpi tattakā eva honti.",
  "atk-s0517a12:119_14": "Evameva saccādīsu tīsu ṭhānesu vīsasataṁ niruttiyo,",
  "atk-s0517a12:119_15": "sattasu veyyākaraṇesu cattārīsasataṁ niruttiyo,",
  "atk-s0517a12:119_16": "abhiññaṭṭhādīsu khandhaṭṭhādīsu ca aḍḍhateyyāni aḍḍhateyyāni niruttisatāni,",
  "atk-s0517a12:119_17": "ariyasaccesu paṭisambhidāsu ca dve dve niruttisatāni,",
  "atk-s0517a12:119_18": "buddhadhammesu tīṇi niruttisatānīti evaṁ niruttisahassañca sattaniruttisatāni ca honti.",
  "atk-s0517a12:119_19": "Evameva saccādīsu tīsu ṭhānesu cattārīsādhikāni dve dve ñāṇasatāni,",
  "atk-s0517a12:119_20": "sattasu veyyākaraṇesu asītiadhikāni dve ñāṇasatāni,",
  "atk-s0517a12:119_21": "abhiññaṭṭhādīsu khandhaṭṭhādīsu ca pañcapañcañāṇasatāni,",
  "atk-s0517a12:119_22": "saccesu paṭisambhidāsu ca cattāri cattāri ñāṇasatāni,",
  "atk-s0517a12:119_23": "buddhadhammesu cha ñāṇasatānīti evaṁ tīṇi ca ñāṇasahassāni cattāri ca ñāṇasatāni hontīti.",
  "atk-s0517a12:120_0": "Paṭisambhidākathāvaṇṇanā niṭṭhitā.",
  "atk-s0517a12:121_0": "7. Dhammacakkakathā",
  "atk-s0517a12:122_0": "1. Saccavāravaṇṇanā",
  "atk-s0517a12:123_0": "39.",
  "atk-s0517a12:123_1": "Puna dhammacakkappavattanasuttantameva pubbaṅgamaṁ katvā kathitāya dhammacakkakathāya apubbatthānuvaṇṇanā.",
  "atk-s0517a12:123_2": "Tattha dukkhavatthukāti ekābhisamayavasena dukkhaṁ vatthu etesanti dukkhavatthukā.",
  "atk-s0517a12:123_3": "Tadeva dukkhaṁ visesetvā saccavatthukātiādimāha.",
  "atk-s0517a12:123_4": "Tattha saccaṁ ārammaṇaṁ upatthambho etesanti saccārammaṇā.",
  "atk-s0517a12:123_5": "Saccaṁ gocaro visayo etesanti saccagocarā.",
  "atk-s0517a12:123_6": "Saccasaṅgahitāti maggasaccena saṅgahitā.",
  "atk-s0517a12:123_7": "Saccapariyāpannāti maggasaccāyattā.",
  "atk-s0517a12:123_8": "Sacce samudāgatāti dukkhaparijānanena dukkhasacce samuppannā.",
  "atk-s0517a12:123_9": "Tathā tattheva ṭhitā patiṭṭhitā ca.",
  "atk-s0517a12:124_0": "40.",
  "atk-s0517a12:124_1": "Idāni “pavattite ca bhagavatā dhammacakke”ti vuttaṁ dhammacakkaṁ niddisitukāmo dhammacakkantiādimāha.",
  "atk-s0517a12:124_2": "Tattha duvidhaṁ dhammacakkaṁ paṭivedhadhammacakkaṁ desanādhammacakkañca.",
  "atk-s0517a12:124_3": "Paṭivedhadhammacakkaṁ bodhipallaṅke,",
  "atk-s0517a12:124_4": "desanādhammacakkaṁ isipatane.",
  "atk-s0517a12:124_5": "Dhammañca pavatteti cakkañcāti paṭivedhadhammacakkaṁ vuttaṁ,",
  "atk-s0517a12:124_6": "cakkañca pavatteti dhammañcāti desanādhammacakkaṁ. Kathaṁ?",
  "atk-s0517a12:124_7": "Bhagavā hi bodhipallaṅke nisinno maggakkhaṇe indriyabalabojjhaṅgamaggaṅgādibhedaṁ dhammañca pavatteti,",
  "atk-s0517a12:124_8": "soyeva ca dhammo kilesasattughātāya pavattanato paharaṇacakkaṁ viyāti cakkañca.",
  "atk-s0517a12:124_9": "Dhammaṁ pavattentoyeva bhagavā taṁ cakkaṁ pavatteti nāma.",
  "atk-s0517a12:124_10": "Etena dhammoyeva cakkanti kammadhārayasamāsatā vuttā hoti.",
  "atk-s0517a12:124_11": "Isipatane nisinno bhagavā dhammadesanakkhaṇe veneyyasantāne kilesasattughātāya pavattanato paharaṇacakkasadisaṁ desanācakkañca pavatteti,",
  "atk-s0517a12:124_12": "veneyyasantāne indriyabalabojjhaṅgamaggaṅgādibhedaṁ dhammacakkañca pavatteti.",
  "atk-s0517a12:124_13": "Etena dhammo ca cakkañca dhammacakkanti dvandasamāsatā vuttā hoti.",
  "atk-s0517a12:124_14": "Yasmā pana pavattake sati pavattanā nāma hoti,",
  "atk-s0517a12:124_15": "tasmā sabbatthāpi “pavattetī”ti vuttaṁ,",
  "atk-s0517a12:124_16": "pavattanaṭṭhena pana “cakka”nti vuttaṁ hotīti veditabbaṁ.",
  "atk-s0517a12:124_17": "Dhammena pavattetīti dhammacakkantiādīni desanādhammacakkameva sandhāya vuttānīti veditabbāni.",
  "atk-s0517a12:125_0": "Tattha dhammena pavattetīti yathāsabhāvattā dhammena pavattaṁ cakkanti dhammacakkanti vuttaṁ hoti.",
  "atk-s0517a12:125_1": "Dhammacariyāya pavattetīti veneyyasantāne dhammatthāya pavattaṁ cakkanti dhammacakkanti vuttaṁ hoti.",
  "atk-s0517a12:125_2": "Dhamme ṭhitotiādīhi bhagavato dhammabhūtatā dhammassāmitā ca vuttā hoti. Yathāha –",
  "atk-s0517a12:125_3": "“so hāvuso,",
  "atk-s0517a12:125_4": "bhagavā jānaṁ jānāti passaṁ passati cakkhubhūto ñāṇabhūto dhammabhūto brahmabhūto vattā pavattā atthassa",
  "atk-s0517a12:125_5": "ninnetā amatassa dātā dhammassāmī tathāgato”ti.",
  "atk-s0517a12:125_6": "Tasmā tehi dhammassa cakkanti dhammacakkanti vuttaṁ hoti.",
  "atk-s0517a12:125_7": "Ṭhitoti visayībhāvena ṭhito.",
  "atk-s0517a12:125_8": "Patiṭṭhitoti acalabhāvena patiṭṭhito.",
  "atk-s0517a12:125_9": "Vasippattoti issarabhāvaṁ patto.",
  "atk-s0517a12:125_10": "Pāramippattoti koṭippatto.",
  "atk-s0517a12:125_11": "Vesārajjappattoti visāradabhāvaṁ patto.",
  "atk-s0517a12:125_12": "Dhamme patiṭṭhāpentotiādīhi veneyyasantānamapekkhitvā vuttehi pana vacanehi dhammassāmitāya ca dhammatthāya cakkanti vuttaṁ hoti.",
  "atk-s0517a12:125_13": "Dhammaṁ sakkarontotihaādīhi dhammatthāya cakkanti vuttaṁ hoti.",
  "atk-s0517a12:125_14": "Yo hi dhammaṁ sakkārādivasena pavatteti,",
  "atk-s0517a12:125_15": "so dhammatthaṁ pavatteti.",
  "atk-s0517a12:125_16": "Dhammaṁ sakkarontoti yathā kato so dhammo sukato hoti,",
  "atk-s0517a12:125_17": "evameva naṁ karonto.",
  "atk-s0517a12:125_18": "Dhammaṁ garuṁ karontoti tasmiṁ gāravuppattiyā taṁ garuṁ karonto.",
  "atk-s0517a12:125_19": "Dhammaṁ mānentoti dhammaṁ piyañca bhāvanīyañca katvā viharanto.",
  "atk-s0517a12:125_20": "Dhammaṁ pūjentoti taṁ apadisitvā desanāpaṭipattipūjāya pūjaṁ karonto.",
  "atk-s0517a12:125_21": "Dhammaṁ apacāyamānoti tasseva dhammassa sakkāragarukārehi nīcavuttitaṁ karonto.",
  "atk-s0517a12:125_22": "Dhammaddhajo dhammaketūti taṁ dhammaṁ dhajamiva purakkhatvā ketumiva ca ukkhipitvā pavattiyā dhammaddhajo dhammaketu ca hutvāti attho.",
  "atk-s0517a12:125_23": "Dhammādhipateyyoti dhammādhipatito āgato bhāvanādhammavaseneva ca sabbakiriyānaṁ karaṇena dhammādhipateyyo hutvā.",
  "atk-s0517a12:125_24": "Taṁ kho pana dhammacakkaṁ appaṭivattiyanti kenaci nivattetuṁ asakkuṇeyyatāya appaṭihatapavattitā vuttā.",
  "atk-s0517a12:125_25": "Tasmā so dhammo pavattanaṭṭhena cakkanti vuttaṁ hoti.",
  "atk-s0517a12:126_0": "Saddhindriyaṁ dhammo,",
  "atk-s0517a12:126_1": "taṁ dhammaṁ pavattetīti veneyyasantāne maggasampayuttasaddhindriyuppādanena taṁ saddhindriyaṁ dhammaṁ pavattetīti attho.",
  "atk-s0517a12:126_2": "Eseva nayo sesesupi.",
  "atk-s0517a12:126_3": "Saccāti saccañāṇāni.",
  "atk-s0517a12:126_4": "Vipassanā ca vijjā ca maggañāṇameva.",
  "atk-s0517a12:126_5": "Anuppāde ñāṇanti arahattaphale ñāṇaṁ.",
  "atk-s0517a12:126_6": "Tampi veneyyasantāne pavattetiyeva,",
  "atk-s0517a12:126_7": "nibbānañca paṭivedhaṁ karonto pavattetiyeva nāma.",
  "atk-s0517a12:127_0": "Samudayavārādīsu samudayavatthukā nirodhavatthukā maggavatthukāti visesapadaṁ dassetvā saṅkhittā.",
  "atk-s0517a12:127_1": "Etthāpi vuttasadisaṁ paṭhamaṁ vuttanayeneva veditabbaṁ.",
  "atk-s0517a12:128_0": "2-3. Satipaṭṭhānavārādivaṇṇanā",
  "atk-s0517a12:129_0": "41- 42.",
  "atk-s0517a12:129_1": "Satipaṭṭhānaiddhipādapubbaṅgamavārāpi maggakkhaṇavasena vuttā.",
  "atk-s0517a12:129_2": "Tepi tattha tattha visesapadaṁ dassetvā saṅkhittāti.",
  "atk-s0517a12:130_0": "Dhammacakkakathāvaṇṇanā niṭṭhitā.",
  "atk-s0517a12:131_0": "8. Lokuttarakathā",
  "atk-s0517a12:132_0": "Lokuttarakathāvaṇṇanā",
  "atk-s0517a12:133_0": "43.",
  "atk-s0517a12:133_1": "Idāni lokuttaradhammavatiyā dhammacakkakathāya anantaraṁ kathitāya lokuttarakathāya apubbatthānuvaṇṇanā.",
  "atk-s0517a12:133_2": "Tattha lokuttarapadassa attho niddesavāre āvi bhavissati.",
  "atk-s0517a12:133_3": "Cattāro satipaṭṭhānātiādayo sattatiṁsa bodhipakkhiyadhammā yathāyogaṁ maggaphalasampayuttā.",
  "atk-s0517a12:133_4": "Te bujjhanaṭṭhena bodhīti evaṁladdhanāmassa ariyassa pakkhe bhavattā bodhipakkhiyā nāma.",
  "atk-s0517a12:133_5": "Pakkhe bhavattāti upakārabhāve ṭhitattā.",
  "atk-s0517a12:133_6": "Tesu ārammaṇesu okkantitvā pakkhanditvā upaṭṭhānato upaṭṭhānaṁ,",
  "atk-s0517a12:133_7": "satiyeva upaṭṭhānaṁ satipaṭṭhānaṁ.",
  "atk-s0517a12:133_8": "Kāyavedanācittadhammesu panassa asubhadukkhāniccānattākāragahaṇavasena subhasukhaniccaattasaññāpahānakiccasādhanavasena",
  "atk-s0517a12:133_9": "ca pavattito catudhā bhedo hoti.",
  "atk-s0517a12:133_10": "Tasmā cattāro satipaṭṭhānāti vuccati.",
  "atk-s0517a12:133_11": "Padahanti etenāti padhānaṁ,",
  "atk-s0517a12:133_12": "sobhanaṁ padhānaṁ sammappadhānaṁ,",
  "atk-s0517a12:133_13": "sammā vā padahanti etenāti sammappadhānaṁ,",
  "atk-s0517a12:133_14": "sobhanaṁ vā taṁ kilesavirūpapavattavirahitato padhānañca hitasukhanipphādakaṭṭhena seṭṭhabhāvāvahanato padhānabhāvakaraṇato vāti sammappadhānaṁ.",
  "atk-s0517a12:133_15": "Vīriyassetaṁ adhivacanaṁ.",
  "atk-s0517a12:133_16": "Tayidaṁ uppannānuppannānaṁ akusalānaṁ pahānānuppattikiccaṁ,",
  "atk-s0517a12:133_17": "anuppannuppannānañca kusalānaṁ uppattiṭṭhitikiccaṁ sādhayatīti catubbidhaṁ hoti.",
  "atk-s0517a12:133_18": "Tasmā cattāro sammappadhānāti vuccati.",
  "atk-s0517a12:133_19": "Nipphattipariyāyena ijjhanaṭṭhena,",
  "atk-s0517a12:133_20": "ijjhanti etāya sattā iddhā vuddhā ukkaṁsagatā hontīti iminā vā pariyāyena iddhi,",
  "atk-s0517a12:133_21": "tassā sampayuttāya pubbaṅgamaṭṭhena phalabhūtāya pubbabhāgakāraṇaṭṭhena ca iddhiyā pādoti iddhipādo.",
  "atk-s0517a12:133_22": "So chandavīriyacittavīmaṁsāvasena catubbidhova hoti.",
  "atk-s0517a12:133_23": "Tasmā cattāro iddhipādāti vuccati.",
  "atk-s0517a12:133_24": "Assaddhiyakosajjapamādavikkhepasammohānaṁ abhibhavanato abhibhavanasaṅkhātena adhipatiyaṭṭhena indriyaṁ.",
  "atk-s0517a12:133_25": "Assaddhiyādīhi anabhibhavanīyato akampiyaṭṭhena balaṁ.",
  "atk-s0517a12:133_26": "Tadubhayampi saddhāvīriyasatisamādhipaññāvasena pañcavidhaṁ hoti.",
  "atk-s0517a12:133_27": "Tasmā pañcindriyāni pañca balānīti vuccanti.",
  "atk-s0517a12:133_28": "Bujjhanakasattassa pana aṅgabhāvena satiādayo satta dhammā bojjhaṅgā,",
  "atk-s0517a12:133_29": "niyyānaṭṭhena ca sammādiṭṭhiādayo aṭṭha maggaṅgā honti.",
  "atk-s0517a12:133_30": "Tena vuccati satta bojjhaṅgā ariyo aṭṭhaṅgiko maggoti.",
  "atk-s0517a12:134_0": "Iti ime sattatiṁsa bodhipakkhiyā dhammā pubbabhāge lokiyavipassanāya vattamānāya cuddasavidhena kāyaṁ pariggaṇhato ca kāyānupassanāsatipaṭṭhānaṁ,",
  "atk-s0517a12:134_1": "navavidhena vedanaṁ pariggaṇhato ca vedanānupassanāsatipaṭṭhānaṁ,",
  "atk-s0517a12:134_2": "soḷasavidhena cittaṁ pariggaṇhato ca cittānupassanāsatipaṭṭhānaṁ,",
  "atk-s0517a12:134_3": "pañcavidhena dhamme pariggaṇhato ca dhammānupassanāsatipaṭṭhānaṁ.",
  "atk-s0517a12:134_4": "Iti imasmiṁ attabhāve anuppannapubbaṁ parassa uppannaṁ akusalaṁ disvā “yathā paṭipannassa tassa taṁ uppannaṁ,",
  "atk-s0517a12:134_5": "na tathā paṭipajjissāmi,",
  "atk-s0517a12:134_6": "evaṁ me etaṁ nuppajjissatī”ti tassa anuppādāya vāyamanakāle paṭhamaṁ sammappadhānaṁ,",
  "atk-s0517a12:134_7": "attano samudācārappattamakusalaṁ disvā tassa pahānāya vāyamanakāle dutiyaṁ,",
  "atk-s0517a12:134_8": "imasmiṁ attabhāve anuppannapubbaṁ jhānaṁ vā vipassanaṁ vā uppādetuṁ vāyamantassa tatiyaṁ,",
  "atk-s0517a12:134_9": "uppannaṁ yathā na parihāyati,",
  "atk-s0517a12:134_10": "evaṁ punappunaṁ uppādentassa catutthaṁ sammappadhānaṁ.",
  "atk-s0517a12:134_11": "Chandaṁ dhuraṁ katvā kusaluppādanakāle chandiddhipādo, vīriyaṁ, cittaṁ,",
  "atk-s0517a12:134_12": "vīmaṁsaṁ dhuraṁ katvā kusaluppādanakāle vīmaṁsiddhipādo.",
  "atk-s0517a12:134_13": "Micchāvācāya viramaṇakāle sammāvācā,",
  "atk-s0517a12:134_14": "micchākammantā,",
  "atk-s0517a12:134_15": "micchājīvā viramaṇakāle sammājīvoti evaṁ nānācittesu labbhanti.",
  "atk-s0517a12:134_16": "Catumaggakkhaṇe pana ekacitte labbhanti,",
  "atk-s0517a12:134_17": "phalakkhaṇe ṭhapetvā cattāro sammappadhāne avasesā tettiṁsa labbhanti.",
  "atk-s0517a12:134_18": "Evaṁ ekacitte labbhamānesu cetesu ekāva nibbānārammaṇā sati kāyādīsu subhasaññādipahānakiccasādhanavasena “cattāro satipaṭṭhānā”ti vuccati.",
  "atk-s0517a12:134_19": "Ekameva ca vīriyaṁ anuppannuppannānaṁ anuppādādikiccasādhanavasena “cattāro sammappadhānā”ti vuccati.",
  "atk-s0517a12:134_20": "Sesesu hāpanavaḍḍhanaṁ natthi.",
  "atk-s0517a12:135_0": "Apica tesu –",
  "atk-s0517a12:136_0": "Nava ekavidhā eko, dvedhātha catupañcadhā;",
  "atk-s0517a12:137_0": "Aṭṭhadhā navadhā ceva, iti chaddhā bhavanti te.",
  "atk-s0517a12:138_0": "Navaekavidhāti chando cittaṁ pīti passaddhi upekkhā saṅkappo vācā kammanto ājīvoti ime nava chandiddhipādādivasena ekavidhāva honti,",
  "atk-s0517a12:138_1": "aññakoṭṭhāsaṁ na bhajanti.",
  "atk-s0517a12:138_2": "Eko dvedhāti saddhā indriyabalavasena dvedhā ṭhitā.",
  "atk-s0517a12:138_3": "Atha catupañcadhāti athañño eko catudhā,",
  "atk-s0517a12:138_4": "añño pañcadhā ṭhitoti attho.",
  "atk-s0517a12:138_5": "Tattha samādhi eko indriyabalabojjhaṅgamaggaṅgavasena catudhā ṭhito,",
  "atk-s0517a12:138_6": "paññā tesaṁ catunnaṁ iddhipādakoṭṭhāsassa ca vasena pañcadhā.",
  "atk-s0517a12:138_7": "Aṭṭhadhā navadhā cevāti aparo eko aṭṭhadhā,",
  "atk-s0517a12:138_8": "eko navadhā ṭhitoti attho.",
  "atk-s0517a12:138_9": "Catusatipaṭṭhānaindriyabalabojjhaṅgamaggaṅgavasena sati aṭṭhadhā ṭhitā,",
  "atk-s0517a12:138_10": "catusammappadhānaiddhipādaindriyabalabojjhaṅgamaggaṅgavasena vīriyaṁ navadhāti. Evaṁ –",
  "atk-s0517a12:139_0": "Cuddaseva asambhinnā, hontete bodhipakkhiyā;",
  "atk-s0517a12:140_0": "Koṭṭhāsato sattavidhā, sattatiṁsa pabhedato.",
  "atk-s0517a12:141_0": "Sakiccanipphādanato, sarūpena ca vuttito;",
  "atk-s0517a12:142_0": "Sabbeva ariyamaggassa, sambhave sambhavanti te.",
  "atk-s0517a12:143_0": "Evaṁ maggaphalasampayutte sattatiṁsa bodhipakkhiyadhamme dassetvā puna te maggaphalesu saṅkhipitvā cattāro ariyamaggā cattāri ca sāmaññaphalānīti āha.",
  "atk-s0517a12:143_1": "Samaṇabhāvo sāmaññaṁ,",
  "atk-s0517a12:143_2": "catunnaṁ ariyamaggānametaṁ nāmaṁ.",
  "atk-s0517a12:143_3": "Sāmaññānaṁ phalāni sāmaññaphalāni.",
  "atk-s0517a12:143_4": "Nibbānaṁ pana sabbehi asammissameva.",
  "atk-s0517a12:143_5": "Iti vitthārato sattatiṁsabodhipakkhiyacatumaggacatuphalanibbānānaṁ vasena chacattālīsa lokuttaradhammā,",
  "atk-s0517a12:143_6": "tato saṅkhepena catumaggacatuphalanibbānānaṁ vasena nava lokuttaradhammā,",
  "atk-s0517a12:143_7": "tatopi saṅkhepena maggaphalanibbānānaṁ vasena tayo lokuttaradhammāti veditabbaṁ.",
  "atk-s0517a12:143_8": "Satipaṭṭhānādīnaṁ maggaphalānañca lokuttaratte vutte taṁsampayuttānaṁ phassādīnampi lokuttarattaṁ vuttameva hoti.",
  "atk-s0517a12:143_9": "Padhānadhammavasena pana satipaṭṭhānādayova vuttā.",
  "atk-s0517a12:143_10": "Abhidhamme ca lokuttaradhammaniddese maggaphalasampayuttānaṁ phassādīnaṁ lokuttarattaṁ vuttamevāti.",
  "atk-s0517a12:144_0": "Lokaṁ tarantīti lokaṁ atikkamanti.",
  "atk-s0517a12:144_1": "Sabbamidha īdisaṁ vattamānakālavacanaṁ cattāro ariyamagge sandhāya vuttaṁ.",
  "atk-s0517a12:144_2": "Sotāpattimaggo hi apāyalokaṁ tarati,",
  "atk-s0517a12:144_3": "sakadāgāmimaggo kāmāvacaralokekadesaṁ tarati,",
  "atk-s0517a12:144_4": "anāgāmimaggo kāmāvacaralokaṁ tarati,",
  "atk-s0517a12:144_5": "arahattamaggo rūpārūpāvacaralokaṁ tarati.",
  "atk-s0517a12:144_6": "Lokā uttarantīti lokā uggacchanti.",
  "atk-s0517a12:144_7": "Lokatoti ca lokamhāti ca tadeva nissakkavacanaṁ visesetvā dassitaṁ.",
  "atk-s0517a12:144_8": "Lokaṁ samatikkamantīti paṭhamaṁ vuttatthameva.",
  "atk-s0517a12:144_9": "Tattha upasaggatthaṁ anapekkhitvā vuttaṁ,",
  "atk-s0517a12:144_10": "idha saha upasaggatthena vuttaṁ.",
  "atk-s0517a12:144_11": "Lokaṁ samatikkantāti yathāvuttaṁ lokaṁ sammā atikkantā.",
  "atk-s0517a12:144_12": "Sabbamidha īdisaṁ atītakālavacanaṁ phalanibbānāni sandhāya vuttaṁ,",
  "atk-s0517a12:144_13": "sotāpattiphalādīni hi yathāvuttaṁ lokaṁ atikkamitvā ṭhitāni,",
  "atk-s0517a12:144_14": "sadā nibbānaṁ sabbalokaṁ atikkamitvā ṭhitaṁ.",
  "atk-s0517a12:144_15": "Lokena atirekāti lokato adhikabhūtā.",
  "atk-s0517a12:144_16": "Idaṁ sabbepi lokuttaradhamme sandhāya vuttaṁ.",
  "atk-s0517a12:144_17": "Nissarantīti niggacchanti.",
  "atk-s0517a12:144_18": "Nissaṭāti niggatā.",
  "atk-s0517a12:144_19": "Loke na tiṭṭhantītiādīni aṭṭhārasa vacanāni sabbalokuttaresupi yujjanti.",
  "atk-s0517a12:144_20": "Na tiṭṭhantīti loke apariyāpannattā vuttaṁ.",
  "atk-s0517a12:144_21": "Loke na limpantīti khandhasantāne vattamānāpi tasmiṁ na limpantīti attho.",
  "atk-s0517a12:144_22": "Lokena na limpantīti akatapaṭivedhānaṁ kenaci cittena,",
  "atk-s0517a12:144_23": "katapaṭivedhānaṁ akusalena appamattenapi cittena na limpantīti attho.",
  "atk-s0517a12:144_24": "Asaṁlittā anupalittāti upasaggena visesitaṁ.",
  "atk-s0517a12:145_0": "Vippamuttāti alittattameva nānābyañjanena visesitaṁ.",
  "atk-s0517a12:145_1": "Ye keci hi yattha yena vā alittā,",
  "atk-s0517a12:145_2": "te tattha tena vā vippamuttā honti.",
  "atk-s0517a12:145_3": "Lokā vippamuttātiādīni tīṇi nissakkavasena vuttāni.",
  "atk-s0517a12:145_4": "Visaññuttāti vippamuttattavisesanaṁ.",
  "atk-s0517a12:145_5": "Ye keci hi yattha yena yato vippamuttā,",
  "atk-s0517a12:145_6": "te tattha tena tato visaññuttā nāma honti.",
  "atk-s0517a12:145_7": "Lokā sujjhantīti lokamalaṁ dhovitvā lokā sujjhanti.",
  "atk-s0517a12:145_8": "Visujjhantīti tadeva upasaggena visesitaṁ.",
  "atk-s0517a12:145_9": "Vuṭṭhahantīti uṭṭhitā honti.",
  "atk-s0517a12:145_10": "Vivaṭṭantīti nivaṭṭanti.",
  "atk-s0517a12:145_11": "Na sajjantīti na lagganti.",
  "atk-s0517a12:145_12": "Na gayhantīti na gaṇhīyanti.",
  "atk-s0517a12:145_13": "Na bajjhantīti na bādhīyanti.",
  "atk-s0517a12:145_14": "Samucchindantīti appavattiṁ karonti.",
  "atk-s0517a12:145_15": "Yathā ca lokaṁ samucchinnattāti,",
  "atk-s0517a12:145_16": "tatheva “lokā visuddhattā”tiādi vuttameva hoti.",
  "atk-s0517a12:145_17": "Paṭippassambhentīti nirodhenti.",
  "atk-s0517a12:145_18": "Apathātiādīni cattāri sabbesupi lokuttaresu yujjanti.",
  "atk-s0517a12:145_19": "Apathāti amaggā.",
  "atk-s0517a12:145_20": "Agatīti appatiṭṭhā.",
  "atk-s0517a12:145_21": "Avisayāti anāyattā.",
  "atk-s0517a12:145_22": "Asādhāraṇāti asamānā.",
  "atk-s0517a12:145_23": "Vamantīti uggilanti.",
  "atk-s0517a12:145_24": "Na paccāvamantīti vuttapaṭipakkhanayena vuttaṁ,",
  "atk-s0517a12:145_25": "vantaṁ puna na adantīti attho.",
  "atk-s0517a12:145_26": "Etena vantassa suvantabhāvo vutto hoti.",
  "atk-s0517a12:145_27": "Anantaradukattayepi eseva nayo.",
  "atk-s0517a12:145_28": "Visīnentīti vikiranti vimuccanti,",
  "atk-s0517a12:145_29": "na bandhantīti attho.",
  "atk-s0517a12:145_30": "Na ussīnentīti na vikiranti na vimuccanti.",
  "atk-s0517a12:145_31": "“Visinentī”ti “na ussinentī”ti rassaṁ katvā pāṭho sundaro.",
  "atk-s0517a12:145_32": "Vidhūpentīti nibbāpenti.",
  "atk-s0517a12:145_33": "Nasaṁdhūpentīti na ujjalanti.",
  "atk-s0517a12:145_34": "Lokaṁ samatikkamma abhibhuyya tiṭṭhantīti sabbepi lokuttarā dhammā lokaṁ sammā atikkamitvā abhibhavitvā ca tiṭṭhantīti lokuttarā.",
  "atk-s0517a12:145_35": "Sabbehipi imehi yathāvuttehi pakārehi lokuttarānaṁ lokato uttarabhāvo adhikabhāvo ca vutto hotīti.",
  "atk-s0517a12:146_0": "Lokuttarakathāvaṇṇanā niṭṭhitā.",
  "atk-s0517a12:147_0": "9. Balakathā",
  "atk-s0517a12:148_0": "Balakathāvaṇṇanā",
  "atk-s0517a12:149_0": "44.",
  "atk-s0517a12:149_1": "Idāni lokuttarakathāya anantaraṁ kathitāya lokuttarakathāvatiyā suttantapubbaṅgamāya balakathāya apubbatthānuvaṇṇanā.",
  "atk-s0517a12:149_2": "Tattha ādito suttantavasena pañca balāni dassetvā tadaññānipi balāni dassetukāmo apica aṭṭhasaṭṭhi balānītiādimāha.",
  "atk-s0517a12:149_3": "Sabbānipi taṁtaṁpaṭipakkhehi akampiyaṭṭhena balāni nāma honti.",
  "atk-s0517a12:149_4": "Hiribalantiādīsu pāpato hirīyanti etāyāti hirī,",
  "atk-s0517a12:149_5": "lajjāyetaṁ nāmaṁ.",
  "atk-s0517a12:149_6": "Pāpato ottappanti etenāti ottappaṁ,",
  "atk-s0517a12:149_7": "pāpato ubbegassetaṁ nāmaṁ.",
  "atk-s0517a12:149_8": "Ajjhattasamuṭṭhānā hirī,",
  "atk-s0517a12:149_9": "bahiddhāsamuṭṭhānaṁ ottappaṁ.",
  "atk-s0517a12:149_10": "Attādhipati hirī,",
  "atk-s0517a12:149_11": "lokādhipati ottappaṁ.",
  "atk-s0517a12:149_12": "Lajjāsabhāvasaṇṭhitā hirī,",
  "atk-s0517a12:149_13": "bhayasabhāvasaṇṭhitaṁ ottappaṁ.",
  "atk-s0517a12:149_14": "Sappatissavalakkhaṇā hirī,",
  "atk-s0517a12:149_15": "vajjabhīrukabhayadassāvilakkhaṇaṁ ottappaṁ.",
  "atk-s0517a12:149_16": "Sā eva hirī ahirikena na kampatīti hiribalaṁ.",
  "atk-s0517a12:149_17": "Tadeva ottappaṁ anottappena na kampatīti ottappabalaṁ.",
  "atk-s0517a12:149_18": "Appaṭisaṅkhānena na kampatīti paṭisaṅkhānabalaṁ.",
  "atk-s0517a12:149_19": "Upaparikkhaṇapaññāyetaṁ nāmaṁ.",
  "atk-s0517a12:149_20": "Vīriyasīsena satta bojjhaṅge bhāventassa uppannabalaṁ bhāvanābalaṁ.",
  "atk-s0517a12:149_21": "Tathāpavattānaṁ catunnaṁ khandhānametaṁ nāmaṁ.",
  "atk-s0517a12:149_22": "Parisuddhāni sīlādīni anavajjabalaṁ.",
  "atk-s0517a12:149_23": "Cattāri saṅgahavatthūni saṅgahabalaṁ.",
  "atk-s0517a12:149_24": "Saṅgahe balantipi pāṭho.",
  "atk-s0517a12:149_25": "Dukkhamānaṁ adhivāsanaṁ khantibalaṁ.",
  "atk-s0517a12:149_26": "Dhammakathāya paresaṁ tosanaṁ paññattibalaṁ.",
  "atk-s0517a12:149_27": "Adhitassa atthassa adhigamāpanaṁ nijjhattibalaṁ.",
  "atk-s0517a12:149_28": "Kusalesu bahubhāvo issariyabalaṁ.",
  "atk-s0517a12:149_29": "Kusalesu yathāruci patiṭṭhānaṁ adhiṭṭhānabalaṁ.",
  "atk-s0517a12:149_30": "Hiribalādīnaṁ attho mātikāpadesu byañjanavasena visesato yujjamānaṁ gahetvā vutto.",
  "atk-s0517a12:149_31": "Samathabalaṁ vipassanābalanti balappattā samathavipassanā eva.",
  "atk-s0517a12:150_0": "Mātikāniddese assaddhiye na kampatīti saddhābalanti mūlabalaṭṭhaṁ vatvā tameva aparehi navahi pariyāyehi visesetvā dassesi.",
  "atk-s0517a12:150_1": "Yo hi dhammo akampiyo balappatto hoti,",
  "atk-s0517a12:150_2": "so sahajāte upatthambheti,",
  "atk-s0517a12:150_3": "attano paṭipakkhe kilese pariyādiyati,",
  "atk-s0517a12:150_4": "paṭivedhassa ādibhūtaṁ sīlaṁ diṭṭhiñca visodheti,",
  "atk-s0517a12:150_5": "cittaṁ ārammaṇe patiṭṭhāpeti,",
  "atk-s0517a12:150_6": "cittaṁ pabhassaraṁ karonto vodāpeti,",
  "atk-s0517a12:150_7": "vasiṁ pāpento visesaṁ adhigamāpeti,",
  "atk-s0517a12:150_8": "tato uttariṁ pāpento uttaripaṭivedhaṁ kāreti,",
  "atk-s0517a12:150_9": "kamena ariyamaggaṁ pāpetvā saccābhisamayaṁ kāreti,",
  "atk-s0517a12:150_10": "phalappattiyā nirodhe patiṭṭhāpeti.",
  "atk-s0517a12:150_11": "Tasmā navadhā balaṭṭho visesito.",
  "atk-s0517a12:150_12": "Esa nayo vīriyabalādīsu catūsu.",
  "atk-s0517a12:151_0": "Kāmacchandaṁ hirīyatīti nekkhammayutto yogī nekkhammena kāmacchandato hirīyati.",
  "atk-s0517a12:151_1": "Ottappepi eseva nayo.",
  "atk-s0517a12:151_2": "Etehi sabbākusalehipi hirīyanā ottappanā vuttāyeva honti.",
  "atk-s0517a12:151_3": "Byāpādantiādīnampi imināva nayena attho veditabbo.",
  "atk-s0517a12:151_4": "Paṭisaṅkhātīti asammohavasena ādīnavato upaparikkhati.",
  "atk-s0517a12:151_5": "Bhāvetīti vaḍḍheti.",
  "atk-s0517a12:151_6": "Vajjanti rāgādivajjaṁ.",
  "atk-s0517a12:151_7": "Saṅgaṇhātīti bandhati.",
  "atk-s0517a12:151_8": "Khamatīti tassa yogissa khamati ruccati.",
  "atk-s0517a12:151_9": "Paññāpetīti toseti.",
  "atk-s0517a12:151_10": "Nijjhāpetīti cintāpeti.",
  "atk-s0517a12:151_11": "Vasaṁ vattetīti citte pahu hutvā cittaṁ attano vasaṁ katvā pavatteti.",
  "atk-s0517a12:151_12": "Adhiṭṭhātīti vidahati.",
  "atk-s0517a12:151_13": "Bhāvanābalādīni sabbānipi nekkhammādīniyeva.",
  "atk-s0517a12:151_14": "Mātikāvaṇṇanāya aññathā vutto,",
  "atk-s0517a12:151_15": "attho pana byañjanavaseneva pākaṭattā idha na vuttoti veditabbaṁ.",
  "atk-s0517a12:151_16": "Samathabalaṁ vipassanābalañca vitthārato niddisitvā avasāne uddhaccasahagatakilese ca khandhe ca na kampatītiādi",
  "atk-s0517a12:151_17": "ca avijjāsahagatakilese ca khandhe ca na kampatītiādi ca samathabalavipassanābalānaṁ lakkhaṇadassanatthaṁ vuttaṁ.",
  "atk-s0517a12:152_0": "Sekhāsekhabalesu sammādiṭṭhiṁ sikkhatīti sekhabalanti sekhapuggalo sammādiṭṭhiṁ sikkhatīti sekho,",
  "atk-s0517a12:152_1": "sā sammādiṭṭhi tassa sekhassa balanti sekhabalanti attho.",
  "atk-s0517a12:152_2": "Tattha sikkhitattā asekhabalanti asekhapuggalo tattha sammādiṭṭhiyā sikkhitattā na sikkhatīti asekho,",
  "atk-s0517a12:152_3": "sāyeva sammādiṭṭhi tassa asekhassa balanti asekhabalaṁ.",
  "atk-s0517a12:152_4": "Eseva nayo sammāsaṅkappādīsu.",
  "atk-s0517a12:152_5": "Sammāñāṇanti paccavekkhaṇañāṇaṁ.",
  "atk-s0517a12:152_6": "Tampi hi lokikampi hontaṁ sekhassa pavattattā sekhabalaṁ,",
  "atk-s0517a12:152_7": "asekhassa pavattattā asekhabalanti vuttaṁ.",
  "atk-s0517a12:152_8": "Sammāvimuttīti aṭṭha maggaṅgāni ṭhapetvā sesā phalasampayuttā dhammā.",
  "atk-s0517a12:152_9": "Keci pana “ṭhapetvā lokuttaravimuttiṁ avasesā vimuttiyo sammāvimuttī”ti vadanti.",
  "atk-s0517a12:152_10": "Tassa sekhāsekhabalattaṁ vuttanayameva.",
  "atk-s0517a12:153_0": "Khīṇāsavabalesu sabbānipi ñāṇabalāni.",
  "atk-s0517a12:153_1": "Khīṇāsavassa bhikkhunoti karaṇatthe sāmivacanaṁ,",
  "atk-s0517a12:153_2": "khīṇāsavena bhikkhunāti attho.",
  "atk-s0517a12:153_3": "Aniccatoti hutvā abhāvākārena aniccato.",
  "atk-s0517a12:153_4": "Yathābhūtanti yathāsabhāvato.",
  "atk-s0517a12:153_5": "Paññāyāti sahavipassanāya maggapaññāya.",
  "atk-s0517a12:153_6": "Aniccato sudiṭṭhā dukkhato anattato sudiṭṭhā honti tammūlakattā.",
  "atk-s0517a12:153_7": "Yanti bhāvanapuṁsakavacanaṁ,",
  "atk-s0517a12:153_8": "yena kāraṇenāti vā attho.",
  "atk-s0517a12:153_9": "Āgammāti paṭicca.",
  "atk-s0517a12:153_10": "Paṭijānātīti sampaṭicchati paṭiññaṁ karoti.",
  "atk-s0517a12:153_11": "Aṅgārakāsūpamāti mahābhitāpaṭṭhena aṅgārakāsuyā upamitā.",
  "atk-s0517a12:153_12": "Kāmāti vatthukāmā ca kilesakāmā ca.",
  "atk-s0517a12:154_0": "Vivekaninnanti phalasamāpattivasena upadhivivekasaṅkhātanibbānaninnaṁ.",
  "atk-s0517a12:154_1": "Tayo hi vivekā –",
  "atk-s0517a12:154_2": "kāyaviveko cittaviveko upadhivivekoti.",
  "atk-s0517a12:154_3": "Kāyaviveko ca vivekaṭṭhakāyānaṁ nekkhammābhiratānaṁ.",
  "atk-s0517a12:154_4": "Cittaviveko ca adhicittamanuyuttānaṁ.",
  "atk-s0517a12:154_5": "Upadhiviveko ca nirupadhīnaṁ puggalānaṁ visaṅkhāragatānaṁ,",
  "atk-s0517a12:154_6": "nissaraṇavivekasaṅkhātanibbānaninnaṁ vā.",
  "atk-s0517a12:154_7": "Pañca hi vivekā –",
  "atk-s0517a12:154_8": "vikkhambhanaviveko tadaṅgaviveko samucchedaviveko paṭippassaddhiviveko nissaraṇavivekoti.",
  "atk-s0517a12:154_9": "Vivekaninnanti viveke ninnaṁ.",
  "atk-s0517a12:154_10": "Vivekapoṇanti viveke nataṁ.",
  "atk-s0517a12:154_11": "Vivekapabbhāranti vivekasīsabhāraṁ.",
  "atk-s0517a12:154_12": "Dvepi purimasseva vevacanāni.",
  "atk-s0517a12:154_13": "Vivekaṭṭhanti kilesehi vajjitaṁ,",
  "atk-s0517a12:154_14": "dūrībhūtaṁ vā.",
  "atk-s0517a12:154_15": "Nekkhammābhiratanti nibbāne abhirataṁ,",
  "atk-s0517a12:154_16": "pabbajjāya abhirataṁ vā.",
  "atk-s0517a12:154_17": "Byantībhūtanti vigatantībhūtaṁ,",
  "atk-s0517a12:154_18": "ekadesenāpi anallīnaṁ vippamuttaṁ visaṁsaṭṭhaṁ.",
  "atk-s0517a12:154_19": "Sabbasoti sabbathā.",
  "atk-s0517a12:154_20": "Āsavaṭṭhāniyehi dhammehīti saṁyogavasena āsavānaṁ kāraṇabhūtehi kilesadhammehīti attho.",
  "atk-s0517a12:154_21": "Atha vā byantībhūtanti vigatanikantibhūtaṁ,",
  "atk-s0517a12:154_22": "nittaṇhanti attho. Kuto?",
  "atk-s0517a12:154_23": "Sabbaso āsavaṭṭhāniyehi dhammehi sabbehi tebhūmakadhammehīti attho.",
  "atk-s0517a12:154_24": "Idha dasahi khīṇāsavabalehi khīṇāsavassa lokiyalokuttaro maggo kathito.",
  "atk-s0517a12:154_25": "“Aniccato sabbe saṅkhārā”ti dukkhapariññābalaṁ,",
  "atk-s0517a12:154_26": "“aṅgārakāsūpamā kāmā”ti samudayapahānabalaṁ,",
  "atk-s0517a12:154_27": "“vivekaninnaṁ cittaṁ hotī”ti nirodhasacchikiriyābalaṁ,",
  "atk-s0517a12:154_28": "“cattāro satipaṭṭhānā”tiādi sattavidhaṁ maggabhāvanābalantipi vadanti.",
  "atk-s0517a12:154_29": "Dasa iddhibalāni iddhikathāya āvi bhavissanti.",
  "atk-s0517a12:155_0": "Tathāgatabalaniddese tathāgatabalānīti aññehi asādhāraṇāni tathāgatasseva balāni.",
  "atk-s0517a12:155_1": "Yathā vā pubbabuddhānaṁ balāni puññussayasampattiyā āgatāni,",
  "atk-s0517a12:155_2": "tathā āgatabalānītipi attho.",
  "atk-s0517a12:155_3": "Tattha duvidhaṁ tathāgatabalaṁ –",
  "atk-s0517a12:155_4": "kāyabalaṁ ñāṇabalañca.",
  "atk-s0517a12:155_5": "Tesu kāyabalaṁ hatthikulānusārena veditabbaṁ.",
  "atk-s0517a12:155_6": "Vuttañhetaṁ porāṇehi –",
  "atk-s0517a12:156_0": "“Kāḷāvakañca gaṅgeyyaṁ, paṇḍaraṁ tambapiṅgalaṁ;",
  "atk-s0517a12:157_0": "Gandhamaṅgalahemañca, uposathachaddantime dasā”ti. ;",
  "atk-s0517a12:158_0": "Imāni dasa hatthikulāni.",
  "atk-s0517a12:158_1": "Tattha kāḷāvakanti pakatihatthikulaṁ daṭṭhabbaṁ.",
  "atk-s0517a12:158_2": "Yaṁ dasannaṁ purisānaṁ kāyabalaṁ,",
  "atk-s0517a12:158_3": "taṁ ekassa kāḷāvakassa hatthino balaṁ.",
  "atk-s0517a12:158_4": "Yaṁ dasannaṁ kāḷāvakānaṁ balaṁ,",
  "atk-s0517a12:158_5": "taṁ ekassa gaṅgeyyassa balaṁ.",
  "atk-s0517a12:158_6": "Yaṁ dasannaṁ gaṅgeyyānaṁ,",
  "atk-s0517a12:158_7": "taṁ ekassa paṇḍarassa.",
  "atk-s0517a12:158_8": "Yaṁ dasannaṁ paṇḍarānaṁ,",
  "atk-s0517a12:158_9": "taṁ ekassa tambassa.",
  "atk-s0517a12:158_10": "Yaṁ dasannaṁ tambānaṁ,",
  "atk-s0517a12:158_11": "taṁ ekassa piṅgalassa.",
  "atk-s0517a12:158_12": "Yaṁ dasannaṁ piṅgalānaṁ,",
  "atk-s0517a12:158_13": "taṁ ekassa gandhahatthino.",
  "atk-s0517a12:158_14": "Yaṁ dasannaṁ gandhahatthīnaṁ,",
  "atk-s0517a12:158_15": "taṁ ekassa maṅgalahatthino.",
  "atk-s0517a12:158_16": "Yaṁ dasannaṁ maṅgalahatthīnaṁ,",
  "atk-s0517a12:158_17": "taṁ ekassa hemavatassa.",
  "atk-s0517a12:158_18": "Yaṁ dasannaṁ hemavatānaṁ,",
  "atk-s0517a12:158_19": "taṁ ekassa uposathassa.",
  "atk-s0517a12:158_20": "Yaṁ dasannaṁ uposathānaṁ,",
  "atk-s0517a12:158_21": "taṁ ekassa chaddantassa.",
  "atk-s0517a12:158_22": "Yaṁ dasannaṁ chaddantānaṁ,",
  "atk-s0517a12:158_23": "taṁ ekassa tathāgatassa balaṁ.",
  "atk-s0517a12:158_24": "Nārāyanasaṅghātabalantipi idameva vuccati.",
  "atk-s0517a12:158_25": "Tadetaṁ pakatihatthino gaṇanāya hatthīnaṁ koṭisahassassa,",
  "atk-s0517a12:158_26": "purisagaṇanāya dasannaṁ purisakoṭisahassānaṁ balaṁ hoti.",
  "atk-s0517a12:158_27": "Idaṁ tāva tathāgatassa kāyabalaṁ.",
  "atk-s0517a12:159_0": "Ñāṇabalaṁ pana idha tāva aññattha ca pāḷiyaṁ āgatameva dasabalañāṇaṁ,",
  "atk-s0517a12:159_1": "majjhime āgataṁ catuvesārajjañāṇaṁ,",
  "atk-s0517a12:159_2": "aṭṭhasu parisāsu akampanañāṇaṁ,",
  "atk-s0517a12:159_3": "catuyoniparicchedakañāṇaṁ,",
  "atk-s0517a12:159_4": "pañcagatiparicchedakañāṇaṁ,",
  "atk-s0517a12:159_5": "saṁyuttake āgatāni tesattati ñāṇāni,",
  "atk-s0517a12:159_6": "sattasattati ñāṇānīti evamaññānipi anekāni ñāṇasahassāni.",
  "atk-s0517a12:159_7": "Etaṁ ñāṇabalaṁ nāma.",
  "atk-s0517a12:159_8": "Idhāpi ñāṇabalameva adhippetaṁ.",
  "atk-s0517a12:159_9": "Ñāṇañhi akampiyaṭṭhena upatthambhanaṭṭhena ca balanti vuttaṁ.",
  "atk-s0517a12:160_0": "Ṭhānañca ṭhānatoti kāraṇañca kāraṇato.",
  "atk-s0517a12:160_1": "Kāraṇañhi yasmā tattha phalaṁ tiṭṭhati tadāyattavuttitāya uppajjati ceva pavattati ca,",
  "atk-s0517a12:160_2": "tasmā ṭhānanti vuccati.",
  "atk-s0517a12:160_3": "Taṁ bhagavā ye ye dhammā yesaṁ yesaṁ dhammānaṁ hetū paccayā uppādāya,",
  "atk-s0517a12:160_4": "taṁ taṁ ṭhānanti,",
  "atk-s0517a12:160_5": "ye ye dhammā yesaṁ yesaṁ dhammānaṁ na hetū na paccayā uppādāya,",
  "atk-s0517a12:160_6": "taṁ taṁ aṭṭhānanti pajānanto ṭhānañca ṭhānato aṭṭhānañca aṭṭhānato yathābhūtaṁ pajānāti.",
  "atk-s0517a12:160_7": "Yampīti yena ñāṇena.",
  "atk-s0517a12:160_8": "Idampīti idampi ṭhānāṭṭhānañāṇaṁ,",
  "atk-s0517a12:160_9": "tathāgatassa tathāgatabalaṁ nāma hotīti attho.",
  "atk-s0517a12:160_10": "Evaṁ sesapadesupi yojanā veditabbā.",
  "atk-s0517a12:161_0": "Āsabhaṁṭhānanti seṭṭhaṭṭhānaṁ uttamaṭṭhānaṁ,",
  "atk-s0517a12:161_1": "āsabhā vā pubbabuddhā,",
  "atk-s0517a12:161_2": "tesaṁ ṭhānanti attho.",
  "atk-s0517a12:161_3": "Apica gavasatajeṭṭhako usabho,",
  "atk-s0517a12:161_4": "gavasahassajeṭṭhako vasabho,",
  "atk-s0517a12:161_5": "vajasatajeṭṭhako vā usabho,",
  "atk-s0517a12:161_6": "vajasahassajeṭṭhako vasabho,",
  "atk-s0517a12:161_7": "sabbagavaseṭṭho sabbaparissayasaho seto pāsādiko mahābhāravaho asanisatasaddehipi asantasanīyo nisabho,",
  "atk-s0517a12:161_8": "so idha usabhoti adhippeto.",
  "atk-s0517a12:161_9": "Idampi hi tassa pariyāyavacanaṁ.",
  "atk-s0517a12:161_10": "Usabhassa idanti āsabhaṁ.",
  "atk-s0517a12:161_11": "Ṭhānanti catūhi pādehi pathaviṁ uppīḷetvā avaṭṭhānaṁ.",
  "atk-s0517a12:161_12": "Idaṁ pana āsabhaṁ viyāti āsabhaṁ yatheva hi nisabhasaṅkhāto usabho usabhabalena samannāgato catūhi pādehi pathaviṁ uppīḷetvā acalaṭṭhānena tiṭṭhati,",
  "atk-s0517a12:161_13": "evaṁ tathāgatopi dasahi tathāgatabalehi samannāgato catūhi vesārajjapādehi aṭṭhaparisapathaviṁ uppīḷetvā",
  "atk-s0517a12:161_14": "sadevake loke kenaci paccatthikena paccāmittena akampiyo acalaṭṭhānena tiṭṭhati,",
  "atk-s0517a12:161_15": "evaṁ tiṭṭhamāno ca taṁ āsabhaṁ ṭhānaṁ paṭijānāti upagacchati na paccakkhāti,",
  "atk-s0517a12:161_16": "attani āropeti.",
  "atk-s0517a12:161_17": "Tena vuttaṁ –",
  "atk-s0517a12:161_18": "“āsabhaṁ ṭhānaṁ paṭijānātī”ti.",
  "atk-s0517a12:162_0": "Parisāsūti khattiyabrāhmaṇagahapatisamaṇacātumahārājikatāvatiṁsamārabrahmānaṁ vasena aṭṭhasu parisāsu.",
  "atk-s0517a12:162_1": "Sīhanādaṁ nadatīti seṭṭhanādaṁ achambhitanādaṁ nadati,",
  "atk-s0517a12:162_2": "sīhanādasadisaṁ vā nādaṁ nadati.",
  "atk-s0517a12:162_3": "Ayamattho sīhanādasuttena dīpetabbo.",
  "atk-s0517a12:162_4": "Yathā vā sīho sahanato hananato ca sīhoti vuccati,",
  "atk-s0517a12:162_5": "evaṁ tathāgato lokadhammānaṁ sahanato parappavādānaṁ hananato sīhoti vuccati.",
  "atk-s0517a12:162_6": "Evaṁ vuttassa sīhassa nādaṁ sīhanādaṁ.",
  "atk-s0517a12:162_7": "Tattha yathā sīho sīhabalena samannāgato sabbattha visārado vigatalomahaṁso sīhanādaṁ nadati,",
  "atk-s0517a12:162_8": "evaṁ tathāgatasīhopi tathāgatabalehi samannāgato aṭṭhasu parisāsu visārado vigatalomahaṁso “iti rūpa”ntiādinā",
  "atk-s0517a12:162_9": "nayena nānāvidhadesanāvilāsasampannaṁ sīhanādaṁ nadati.",
  "atk-s0517a12:162_10": "Tena vuttaṁ –",
  "atk-s0517a12:162_11": "“parisāsu sīhanādaṁ nadatī”ti.",
  "atk-s0517a12:163_0": "Brahmacakkaṁ pavattetīti ettha brahmanti seṭṭhaṁ uttamaṁ visuddhaṁ. Cakkasaddo panāyaṁ –",
  "atk-s0517a12:164_0": "Sampattiyaṁ lakkhaṇe ca, rathaṅge iriyāpathe;",
  "atk-s0517a12:165_0": "Dāne ratanadhammūra, cakkādīsu ca dissati;",
  "atk-s0517a12:166_0": "Dhammacakke idha mato, tampi dvedhā vibhāvaye.",
  "atk-s0517a12:167_0": "“Cattārimāni,",
  "atk-s0517a12:167_1": "bhikkhave, cakkāni,",
  "atk-s0517a12:167_2": "yehi samannāgatānaṁ devamanussāna”ntiādīsu hi ayaṁ sampattiyaṁ dissati.",
  "atk-s0517a12:167_3": "“Heṭṭhā pādatalesu cakkāni jātāni hontī”ti ettha lakkhaṇe.",
  "atk-s0517a12:167_4": "“Cakkaṁva vahato pada”nti ettha rathaṅge.",
  "atk-s0517a12:167_5": "“Catucakkaṁ navadvāra”nti ettha iriyāpathe.",
  "atk-s0517a12:167_6": "“Dadaṁ bhuñja mā ca pamādo,",
  "atk-s0517a12:167_7": "cakkaṁ vattaya kosalādhipā”ti ettha dāne.",
  "atk-s0517a12:167_8": "“Dibbaṁ cakkaratanaṁ pāturahosī”ti ettha ratanacakke.",
  "atk-s0517a12:167_9": "“Mayā pavattitaṁ cakka”nti ettha dhammacakke.",
  "atk-s0517a12:167_10": "“Icchāhatassa posassa,",
  "atk-s0517a12:167_11": "cakkaṁ bhamati matthake”ti ettha uracakke.",
  "atk-s0517a12:167_12": "“Khurapariyantena cepi cakkenā”ti ettha paharaṇacakke.",
  "atk-s0517a12:167_13": "“Asanivicakka”nti ettha asanimaṇḍale.",
  "atk-s0517a12:167_14": "Idha panāyaṁ dhammacakke mato.",
  "atk-s0517a12:168_0": "Taṁ panetaṁ dhammacakkaṁ duvidhaṁ hoti paṭivedhañāṇañca desanāñāṇañca.",
  "atk-s0517a12:168_1": "Tattha paññāpabhāvitaṁ attano ariyaphalāvahaṁ paṭivedhañāṇaṁ,",
  "atk-s0517a12:168_2": "karuṇāpabhāvitaṁ sāvakānaṁ ariyaphalāvahaṁ desanāñāṇaṁ.",
  "atk-s0517a12:168_3": "Tattha paṭivedhañāṇaṁ uppajjamānaṁ uppannanti duvidhaṁ.",
  "atk-s0517a12:168_4": "Tañhi abhinikkhamanato yāva arahattamaggā uppajjamānaṁ nāma,",
  "atk-s0517a12:168_5": "phalakkhaṇe uppannaṁ nāma.",
  "atk-s0517a12:168_6": "Tusitabhavanato vā yāva bodhipallaṅke arahattamaggā uppajjamānaṁ nāma,",
  "atk-s0517a12:168_7": "phalakkhaṇe uppannaṁ nāma.",
  "atk-s0517a12:168_8": "Dīpaṅkaradasabalato vā paṭṭhāya yāva arahattamaggā uppajjamānaṁ nāma,",
  "atk-s0517a12:168_9": "phalakkhaṇe uppannaṁ nāma.",
  "atk-s0517a12:168_10": "Desanāñāṇampi pavattamānaṁ pavattanti duvidhaṁ.",
  "atk-s0517a12:168_11": "Tañhi yāva aññātakoṇḍaññattherassa arahattamaggā pavattamānaṁ nāma,",
  "atk-s0517a12:168_12": "phalakkhaṇe pavattaṁ nāma.",
  "atk-s0517a12:168_13": "Tattha paṭivedhañāṇaṁ lokuttaraṁ,",
  "atk-s0517a12:168_14": "desanāñāṇaṁ lokiyaṁ.",
  "atk-s0517a12:168_15": "Ubhayampi panetaṁ aññehi asādhāraṇaṁ,",
  "atk-s0517a12:168_16": "buddhānaṁyeva orasañāṇaṁ.",
  "atk-s0517a12:168_17": "Tena vuttaṁ –",
  "atk-s0517a12:168_18": "“brahmacakkaṁ pavattetī”ti.",
  "atk-s0517a12:169_0": "Kammasamādānānanti samādiyitvā katānaṁ kusalākusalakammānaṁ,",
  "atk-s0517a12:169_1": "kammameva vā kammasamādānaṁ.",
  "atk-s0517a12:169_2": "Ṭhānaso hetusoti paccayato ceva hetuto ca.",
  "atk-s0517a12:169_3": "Tattha gatiupadhikālapayogā vipākassa ṭhānaṁ.",
  "atk-s0517a12:169_4": "Kammaṁ hetu.",
  "atk-s0517a12:170_0": "Sabbatthagāmininti sabbagatigāminiñca agatigāminiñca.",
  "atk-s0517a12:170_1": "Paṭipadanti maggaṁ.",
  "atk-s0517a12:170_2": "Yathābhūtaṁ pajānātīti bahūsupi manussesu ekameva pāṇaṁ ghātentesu imassa cetanā nirayagāminī bhavissati,",
  "atk-s0517a12:170_3": "imassa tiracchānayonigāminīti iminā nayena ekavatthusmimpi kusalākusalacetanāsaṅkhātānaṁ paṭipattīnaṁ aviparītato sabhāvaṁ jānāti.",
  "atk-s0517a12:171_0": "Anekadhātunti cakkhudhātuādīhi,",
  "atk-s0517a12:171_1": "kāmadhātuādīhi vā dhātūhi bahudhātuṁ.",
  "atk-s0517a12:171_2": "Nānādhātunti tāsaṁyeva dhātūnaṁ vilakkhaṇattā nānappakāradhātuṁ.",
  "atk-s0517a12:171_3": "Lokanti khandhāyatanadhātulokaṁ.",
  "atk-s0517a12:171_4": "Yathābhūtaṁ pajānātīti tāsaṁ tāsaṁ dhātūnaṁ aviparītato sabhāvaṁ paṭivijjhati.",
  "atk-s0517a12:172_0": "Nānādhimuttikatanti hīnapaṇītādiadhimuttīhi nānādhimuttikabhāvaṁ.",
  "atk-s0517a12:173_0": "Parasattānanti padhānasattānaṁ.",
  "atk-s0517a12:173_1": "Parapuggalānanti tato paresaṁ hīnasattānaṁ.",
  "atk-s0517a12:173_2": "Ekatthameva vā etaṁ padadvayaṁ veneyyavasena bhagavatā dvedhā vuttaṁ.",
  "atk-s0517a12:173_3": "Idhāpi bhagavatā vuttanayeneva vuttaṁ.",
  "atk-s0517a12:173_4": "Indriyaparopariyattanti saddhādīnaṁ indriyānaṁ parabhāvañca aparabhāvañca,",
  "atk-s0517a12:173_5": "vuddhiñca hāniñcāti attho.",
  "atk-s0517a12:174_0": "Jhānavimokkhasamādhisamāpattīnanti paṭhamādīnaṁ catunnaṁ jhānānaṁ,",
  "atk-s0517a12:174_1": "“rūpī rūpāni passatī”tiādīnaṁ aṭṭhannaṁ vimokkhānaṁ,",
  "atk-s0517a12:174_2": "savitakkasavicārādīnaṁ tiṇṇaṁ samādhīnaṁ,",
  "atk-s0517a12:174_3": "paṭhamajjhānasamāpattiādīnañca navannaṁ anupubbasamāpattīnaṁ.",
  "atk-s0517a12:174_4": "Saṁkilesanti hānabhāgiyadhammaṁ.",
  "atk-s0517a12:174_5": "Vodānanti visesabhāgiyadhammaṁ.",
  "atk-s0517a12:174_6": "Vuṭṭhānanti yena kāraṇena jhānādīhi vuṭṭhahanti,",
  "atk-s0517a12:174_7": "taṁ kāraṇaṁ.",
  "atk-s0517a12:174_8": "Taṁ pana “vodānampi vuṭṭhānaṁ,",
  "atk-s0517a12:174_9": "tamhā tamhā samādhimhā vuṭṭhānampi vuṭṭhāna”nti evaṁ vuttaṁ paguṇajjhānañceva bhavaṅgaphalasamāpattiyo ca.",
  "atk-s0517a12:174_10": "Heṭṭhimaṁ heṭṭhimañhi paguṇajjhānaṁ uparimassa uparimassa padaṭṭhānaṁ hoti,",
  "atk-s0517a12:174_11": "tasmā “vodānampi vuṭṭhāna”nti vuttaṁ.",
  "atk-s0517a12:174_12": "Bhavaṅgena pana sabbajjhānehi vuṭṭhānaṁ hoti,",
  "atk-s0517a12:174_13": "nirodhasamāpattito phalasamāpattiyā vuṭṭhānaṁ hoti.",
  "atk-s0517a12:174_14": "Taṁ sandhāya “tamhā tamhā samādhimhā vuṭṭhānampi vuṭṭhāna”nti vuttaṁ.",
  "atk-s0517a12:175_0": "Pubbenivāsadibbacakkhuāsavakkhayañāṇāni heṭṭhā pakāsitāneva.",
  "atk-s0517a12:176_0": "Tattha āsavānaṁ khayāti arahattamaggena sabbakilesānaṁ khayā.",
  "atk-s0517a12:176_1": "Anāsavanti āsavavirahitaṁ.",
  "atk-s0517a12:176_2": "Cetovimuttiṁ paññāvimuttinti ettha cetovacanena arahattaphalasampayutto samādhi,",
  "atk-s0517a12:176_3": "paññāvacanena taṁsampayuttā ca paññā vuttā.",
  "atk-s0517a12:176_4": "Tattha ca samādhi rāgato vimuttattā cetovimutti,",
  "atk-s0517a12:176_5": "paññā avijjāya vimuttattā paññāvimuttīti veditabbā.",
  "atk-s0517a12:176_6": "Vuttañhetaṁ bhagavatā –",
  "atk-s0517a12:176_7": "“yo hissa,",
  "atk-s0517a12:176_8": "bhikkhave, samādhi,",
  "atk-s0517a12:176_9": "tadassa samādhindriyaṁ. Yā hissa,",
  "atk-s0517a12:176_10": "bhikkhave, paññā,",
  "atk-s0517a12:176_11": "tadassa paññindriyaṁ. Iti kho,",
  "atk-s0517a12:176_12": "bhikkhave,",
  "atk-s0517a12:176_13": "rāgavirāgā cetovimutti avijjāvirāgā paññāvimuttī”ti.",
  "atk-s0517a12:176_14": "Apicettha samathabalaṁ cetovimutti,",
  "atk-s0517a12:176_15": "vipassanābalaṁ paññāvimuttīti veditabbaṁ.",
  "atk-s0517a12:176_16": "Diṭṭheva dhammeti imasmiṁyeva attabhāve.",
  "atk-s0517a12:176_17": "Sayaṁ abhiññā sacchikatvāti adhikāya paññāya attanāyeva paccakkhaṁ katvā,",
  "atk-s0517a12:176_18": "aparappaccayena ñatvāti attho.",
  "atk-s0517a12:176_19": "Upasampajjāti adhigantvā,",
  "atk-s0517a12:176_20": "nipphādetvā vā.",
  "atk-s0517a12:176_21": "Imesaṁ pana dasannaṁ dasabalañāṇānaṁ vitthāro abhidhamme vuttanayena veditabbo.",
  "atk-s0517a12:177_0": "Tattha paravādikathā hoti –",
  "atk-s0517a12:177_1": "dasabalañāṇaṁ nāma pāṭiyekkaṁ ñāṇaṁ natthi,",
  "atk-s0517a12:177_2": "sabbaññutaññāṇassevāyaṁ pabhedoti.",
  "atk-s0517a12:177_3": "Na taṁ tathā daṭṭhabbaṁ.",
  "atk-s0517a12:177_4": "Aññameva hi dasabalañāṇaṁ,",
  "atk-s0517a12:177_5": "aññaṁ sabbaññutaññāṇaṁ.",
  "atk-s0517a12:177_6": "Dasabalañāṇañhi sakasakakiccameva jānāti,",
  "atk-s0517a12:177_7": "sabbaññutaññāṇaṁ tampi,",
  "atk-s0517a12:177_8": "tato avasesampi jānāti.",
  "atk-s0517a12:177_9": "Dasabalañāṇesu hi paṭhamaṁ kāraṇākāraṇameva jānāti,",
  "atk-s0517a12:177_10": "dutiyaṁ kammantaravipākantarameva,",
  "atk-s0517a12:177_11": "tatiyaṁ kammaparicchedameva,",
  "atk-s0517a12:177_12": "catutthaṁ dhātunānattakāraṇameva,",
  "atk-s0517a12:177_13": "pañcamaṁ sattānaṁ ajjhāsayādhimuttimeva,",
  "atk-s0517a12:177_14": "chaṭṭhaṁ indriyānaṁ tikkhamudubhāvameva,",
  "atk-s0517a12:177_15": "sattamaṁ jhānādīhi saddhiṁ tesaṁ saṁkilesādimeva,",
  "atk-s0517a12:177_16": "aṭṭhamaṁ pubbenivutthakhandhasantatimeva,",
  "atk-s0517a12:177_17": "navamaṁ sattānaṁ cutipaṭisandhimeva,",
  "atk-s0517a12:177_18": "dasamaṁ saccaparicchedameva.",
  "atk-s0517a12:177_19": "Sabbaññutaññāṇaṁ pana etehi jānitabbañca,",
  "atk-s0517a12:177_20": "tato uttariñca pajānāti.",
  "atk-s0517a12:177_21": "Etesaṁ pana kiccaṁ na sabbaṁ karoti.",
  "atk-s0517a12:177_22": "Tañhi jhānaṁ hutvā appetuṁ na sakkoti,",
  "atk-s0517a12:177_23": "iddhi hutvā vikubbituṁ na sakkoti,",
  "atk-s0517a12:177_24": "maggo hutvā kilese khepetuṁ na sakkoti.",
  "atk-s0517a12:178_0": "Apica paravādī evaṁ pucchitabbo “dasabalañāṇaṁ nāmetaṁ savitakkasavicāraṁ avitakkavicāramattaṁ avitakkāvicāraṁ",
  "atk-s0517a12:178_1": "kāmāvacaraṁ rūpāvacaraṁ arūpāvacaraṁ lokiyaṁ lokuttara”nti.",
  "atk-s0517a12:178_2": "Jānanto “paṭipāṭiyā satta ñāṇāni savitakkasavicārānī”ti vakkhati.",
  "atk-s0517a12:178_3": "“Tato parāni dve avitakkaavicārānī”ti vakkhati.",
  "atk-s0517a12:178_4": "“Āsavakkhayañāṇaṁ siyā savitakkasavicāraṁ,",
  "atk-s0517a12:178_5": "siyā avitakkavicāramattaṁ,",
  "atk-s0517a12:178_6": "siyā avitakkaavicāra”nti vakkhati.",
  "atk-s0517a12:178_7": "Tathā “paṭipāṭiyā satta kāmāvacarāni,",
  "atk-s0517a12:178_8": "tato parāni dve rūpāvacarāni,",
  "atk-s0517a12:178_9": "tato avasāne ekaṁ lokuttara”nti vakkhati.",
  "atk-s0517a12:178_10": "“Sabbaññutaññāṇaṁ pana savitakkasavicārameva kāmāvacarameva lokiyamevā”ti vakkhati.",
  "atk-s0517a12:179_0": "Evamettha apubbatthānuvaṇṇanaṁ ñatvā idāni yasmā tathāgato paṭhamaṁyeva ṭhānāṭṭhānañāṇena veneyyasattānaṁ",
  "atk-s0517a12:179_1": "āsavakkhayādhigamassa ceva anadhigamassa ca ṭhānāṭṭhānabhūtaṁ kilesāvaraṇābhāvaṁ passati lokiyasammādiṭṭhiṭṭhānadassanato",
  "atk-s0517a12:179_2": "niyatamicchādiṭṭhiṭṭhānābhāvadassanato ca.",
  "atk-s0517a12:179_3": "Atha nesaṁ kammavipākañāṇena vipākāvaraṇābhāvaṁ passati tihetukapaṭisandhidassanato.",
  "atk-s0517a12:179_4": "Sabbatthagāminipaṭipadāñāṇena kammāvaraṇābhāvaṁ passati ānantarikakammābhāvadassanato.",
  "atk-s0517a12:179_5": "Evaṁ anāvaraṇānaṁ anekadhātunānādhātuñāṇena anukūladhammadesanatthaṁ cariyāvisesaṁ passati dhātuvemattadassanato.",
  "atk-s0517a12:179_6": "Atha nesaṁ nānādhimuttikatāñāṇena adhimuttiṁ passati payogaṁ anādiyitvāpi adhimuttivasena dhammadesanatthaṁ.",
  "atk-s0517a12:179_7": "Athevaṁ diṭṭhaadhimuttīnaṁ yathāsatti yathābalaṁ dhammaṁ desetuṁ indriyaparopariyattañāṇena indriyaparopariyattaṁ",
  "atk-s0517a12:179_8": "passati saddhādīnaṁ tikkhamudubhāvadassanato.",
  "atk-s0517a12:179_9": "Evaṁ pariññātindriyaparopariyattāpi panete sace dūre honti,",
  "atk-s0517a12:179_10": "atha jhānādiñāṇena jhānādīsu vasībhūtattā iddhivisesena khippaṁ upagacchati.",
  "atk-s0517a12:179_11": "Upagantvā ca nesaṁ pubbenivāsānussatiñāṇena pubbajātivibhāvanaṁ dibbacakkhānubhāvato pattabbena cetopariyañāṇena",
  "atk-s0517a12:179_12": "sampati cittavisesaṁ passanto āsavakkhayañāṇānubhāvena āsavakkhayagāminiyā paṭipadāya vigatasammohattā",
  "atk-s0517a12:179_13": "āsavakkhayāya dhammaṁ deseti.",
  "atk-s0517a12:179_14": "Tasmā iminānukkamena imāni dasa balāni vuttānīti veditabbānīti.",
  "atk-s0517a12:180_0": "45.",
  "atk-s0517a12:180_1": "Idāni sabbabalāni lakkhaṇato niddisitukāmo kenaṭṭhena saddhābalantiādinā nayena pucchaṁ katvā assaddhiye",
  "atk-s0517a12:180_2": "akampiyaṭṭhenātiādinā nayena vissajjanaṁ akāsi.",
  "atk-s0517a12:180_3": "Tattha hirīyatītiādi puggalādhiṭṭhānā desanā.",
  "atk-s0517a12:180_4": "Bhāvanābalādīsu adhiṭṭhānabalapariyantesu “tatthā”ti ca,",
  "atk-s0517a12:180_5": "“tenā”ti ca,",
  "atk-s0517a12:180_6": "“ta”nti ca nekkhammādikameva sandhāya vuttanti veditabbaṁ.",
  "atk-s0517a12:180_7": "Tena cittaṁ ekagganti tena samādhinā cittaṁ ekaggaṁ hotīti vuttaṁ hoti.",
  "atk-s0517a12:180_8": "Tattha jāteti tattha samathe sampayogavasena jāte,",
  "atk-s0517a12:180_9": "tasmiṁ vā vipassanārammaṇaṁ hutvā jāte.",
  "atk-s0517a12:180_10": "Tattha sikkhatīti tattha sekhabale sekho sikkhatīti sekhabalanti attho.",
  "atk-s0517a12:180_11": "Tattha sikkhitattāti tattha asekhabale asekhassa sikkhitattā asekhabalaṁ.",
  "atk-s0517a12:180_12": "Tena āsavā khīṇāti tena lokiyalokuttarena ñāṇena āsavā khīṇāti taṁ ñāṇaṁ khīṇāsavabalaṁ.",
  "atk-s0517a12:180_13": "Lokiyenāpi hi ñāṇena āsavā khīṇā nāma vipassanāya abhāve lokuttaramaggābhāvato.",
  "atk-s0517a12:180_14": "Evaṁ khīṇāsavassa balanti khīṇāsavabalaṁ.",
  "atk-s0517a12:180_15": "Tassa ijjhatīti iddhibalanti tassa iddhimato ijjhatīti iddhiyeva balaṁ iddhibalaṁ.",
  "atk-s0517a12:180_16": "Appameyyaṭṭhenāti yasmā sāvakā ṭhānāṭṭhānādīni ekadesena jānanti,",
  "atk-s0517a12:180_17": "sabbākārena pajānanaṁyeva sandhāya “yathābhūtaṁ pajānātī”ti vuttaṁ.",
  "atk-s0517a12:180_18": "Kiñcāpi tīsu vijjāsu “yathābhūtaṁ pajānātī”ti na vuttaṁ,",
  "atk-s0517a12:180_19": "aññattha pana vuttattā tāsupi vuttameva hoti.",
  "atk-s0517a12:180_20": "Aññatthāti sesesu sattasu ñāṇabalesu ca abhidhamme ca dasasupi balesu.",
  "atk-s0517a12:180_21": "Indriyaparopariyattañāṇaṁ pana sabbathāpi sāvakehi asādhāraṇameva.",
  "atk-s0517a12:180_22": "Tasmā dasapi balāni sāvakehi asādhāraṇānīti.",
  "atk-s0517a12:180_23": "Adhimattaṭṭhena atuliyaṭṭhena appameyyāni,",
  "atk-s0517a12:180_24": "tasmāyeva ca “appameyyaṭṭhena tathāgatabala”nti vuttanti.",
  "atk-s0517a12:181_0": "Balakathāvaṇṇanā niṭṭhitā.",
  "atk-s0517a12:182_0": "10. Suññakathā",
  "atk-s0517a12:183_0": "Suññakathāvaṇṇanā",
  "atk-s0517a12:184_0": "46.",
  "atk-s0517a12:184_1": "Idāni lokuttarabalapariyosānāya balakathāya anantaraṁ kathitāya lokuttarasuññatāpariyosānāya suttantapubbaṅgamāya suññatākathāya apubbatthānuvaṇṇanā.",
  "atk-s0517a12:184_2": "Suttante tāva athāti vacanopādāne nipāto.",
  "atk-s0517a12:184_3": "Etena āyasmātiādivacanassa upādānaṁ kataṁ hoti.",
  "atk-s0517a12:184_4": "Khoti padapūraṇatthe nipāto.",
  "atk-s0517a12:184_5": "Yena bhagavā tenupasaṅkamīti bhummatthe karaṇavacanaṁ.",
  "atk-s0517a12:184_6": "Tasmā yattha bhagavā,",
  "atk-s0517a12:184_7": "tattha upasaṅkamīti evamettha attho daṭṭhabbo.",
  "atk-s0517a12:184_8": "Yena vā kāraṇena bhagavā devamanussehi upasaṅkamitabbo,",
  "atk-s0517a12:184_9": "teneva kāraṇena upasaṅkamīti evamettha attho daṭṭhabbo.",
  "atk-s0517a12:184_10": "Kena ca kāraṇena bhagavā upasaṅkamitabbo?",
  "atk-s0517a12:184_11": "Nānappakāraguṇavisesādhigamādhippāyena,",
  "atk-s0517a12:184_12": "sāduphalūpabhogādhippāyena dijagaṇehi niccaphalitamahārukkho viya,",
  "atk-s0517a12:184_13": "tena kāraṇena upasaṅkamīti evamettha attho daṭṭhabbo.",
  "atk-s0517a12:184_14": "Upasaṅkamīti ca gatoti vuttaṁ hoti.",
  "atk-s0517a12:184_15": "Upasaṅkamitvāti upasaṅkamanapariyosānadīpanaṁ.",
  "atk-s0517a12:184_16": "Atha vā evañca gato tato āsannataraṁ ṭhānaṁ bhagavato samīpasaṅkhātaṁ gantvātipi vuttaṁ hoti.",
  "atk-s0517a12:185_0": "Abhivādetvāti pañcapatiṭṭhitena vanditvā.",
  "atk-s0517a12:185_1": "Idāni yenaṭṭhena loke aggapuggalassa upaṭṭhānaṁ āgato,",
  "atk-s0517a12:185_2": "taṁ pucchitukāmo dasanakhasamodhānasamujjalaṁ añjaliṁ sirasi patiṭṭhapetvā ekamantaṁ nisīdi.",
  "atk-s0517a12:185_3": "Ekamantanti ca bhāvanapuṁsakaniddeso “visamaṁ candimasūriyā pariharantī”tiādīsu viya.",
  "atk-s0517a12:185_4": "Tasmā yathā nisinno ekamantaṁ nisinno hoti,",
  "atk-s0517a12:185_5": "tathā nisīdīti evamettha attho daṭṭhabbo.",
  "atk-s0517a12:185_6": "Bhummatthe vā etaṁ upayogavacanaṁ.",
  "atk-s0517a12:185_7": "Nisīdīti nisajjaṁ kappesi.",
  "atk-s0517a12:185_8": "Paṇḍitā hi devamanussā garuṭṭhānīyaṁ upasaṅkamitvā āsanakusalatāya ekamantaṁ nisīdanti,",
  "atk-s0517a12:185_9": "ayañca thero tesaṁ aññataro,",
  "atk-s0517a12:185_10": "tasmā ekamantaṁ nisīdi.",
  "atk-s0517a12:186_0": "Kathaṁ nisinno pana ekamantaṁ nisinno hotīti?",
  "atk-s0517a12:186_1": "Cha nisajjadose vajjetvā.",
  "atk-s0517a12:186_2": "Seyyathidaṁ –",
  "atk-s0517a12:186_3": "atidūraṁ accāsannaṁ uparivātaṁ unnatappadesaṁ atisammukhaṁ atipacchāti.",
  "atk-s0517a12:186_4": "Atidūre nisinno hi sace kathetukāmo hoti,",
  "atk-s0517a12:186_5": "uccāsaddena kathetabbaṁ hoti.",
  "atk-s0517a12:186_6": "Accāsanne nisinno saṅghaṭṭanaṁ karoti.",
  "atk-s0517a12:186_7": "Uparivāte nisinno sarīragandhena bādhati.",
  "atk-s0517a12:186_8": "Unnatappadese nisinno agāravaṁ pakāseti.",
  "atk-s0517a12:186_9": "Atisammukhā nisinno sace daṭṭhukāmo hoti,",
  "atk-s0517a12:186_10": "cakkhunā cakkhuṁ āhacca daṭṭhabbaṁ hoti.",
  "atk-s0517a12:186_11": "Atipacchā nisinno sace daṭṭhukāmo hoti,",
  "atk-s0517a12:186_12": "gīvaṁ pasāretvā daṭṭhabbaṁ hoti.",
  "atk-s0517a12:186_13": "Tasmā ayampi ete cha nisajjadose vajjetvā nisīdi.",
  "atk-s0517a12:186_14": "Tena vuttaṁ “ekamantaṁ nisīdī”ti.",
  "atk-s0517a12:186_15": "Etadavocāti etaṁ avoca.",
  "atk-s0517a12:187_0": "Suñño loko suñño lokoti, bhante,",
  "atk-s0517a12:187_1": "vuccatīti imasmiṁ sāsane paṭipannehi tehi tehi bhikkhūhi “suñño loko suñño loko”ti kathīyatīti attho.",
  "atk-s0517a12:187_2": "Tahiṁ tahiṁ tādisānaṁ vacanānaṁ bahukattā tesaṁ sabbesaṁ saṅgaṇhanatthaṁ āmeḍitavacanaṁ kataṁ.",
  "atk-s0517a12:187_3": "Evañhi vutte sabbāni tāni vacanāni saṅgahitāni honti.",
  "atk-s0517a12:187_4": "Kittāvatāti kittakena parimāṇena. Nu-",
  "atk-s0517a12:187_5": "iti saṁsayatthe nipāto.",
  "atk-s0517a12:187_6": "Suññaṁ attena vā attaniyena vāti “kārako vedako sayaṁvasī”ti evaṁ lokaparikappitena attanā ca attābhāvatoyeva attano santakena parikkhārena ca suññaṁ.",
  "atk-s0517a12:187_7": "Sabbaṁ cakkhādi lokiyaṁ dhammajātaṁ,",
  "atk-s0517a12:187_8": "taṁyeva lujjanapalujjanaṭṭhena loko nāma.",
  "atk-s0517a12:187_9": "Yasmā ca attā ca ettha natthi,",
  "atk-s0517a12:187_10": "attaniyañca ettha natthi,",
  "atk-s0517a12:187_11": "tasmā suñño lokoti vuccatīti attho.",
  "atk-s0517a12:187_12": "Lokuttaropi ca dhammo attattaniyehi suñño eva,",
  "atk-s0517a12:187_13": "pucchānurūpena pana lokiyova dhammo vutto.",
  "atk-s0517a12:187_14": "Suññoti ca dhammo natthīti vuttaṁ na hoti,",
  "atk-s0517a12:187_15": "tasmiṁ dhamme attattaniyasārassa natthibhāvo vutto hoti.",
  "atk-s0517a12:187_16": "Loke ca “suññaṁ gharaṁ,",
  "atk-s0517a12:187_17": "suñño ghaṭo”ti vutte gharassa ghaṭassa ca natthibhāvo vutto na hoti,",
  "atk-s0517a12:187_18": "tasmiṁ ghare ghaṭe ca aññassa natthibhāvo vutto hoti.",
  "atk-s0517a12:187_19": "Bhagavatā ca “iti yañhi kho tattha na hoti,",
  "atk-s0517a12:187_20": "tena taṁ suññaṁ samanupassati.",
  "atk-s0517a12:187_21": "Yaṁ pana tattha avasiṭṭhaṁ hoti,",
  "atk-s0517a12:187_22": "taṁ santaṁ idamatthīti pajānātī”ti ayameva attho vutto.",
  "atk-s0517a12:187_23": "Tathā ñāyaganthe ca saddaganthe ca ayameva attho.",
  "atk-s0517a12:187_24": "Iti imasmiṁ suttante anattalakkhaṇameva kathitaṁ.",
  "atk-s0517a12:188_0": "47.",
  "atk-s0517a12:188_1": "Suttantaniddese suññasuññantiādīni pañcavīsati mātikāpadāni suññasambandhena uddisitvā tesaṁ niddeso kato.",
  "atk-s0517a12:188_2": "Tattha mātikāya tāva suññasaṅkhātaṁ suññaṁ,",
  "atk-s0517a12:188_3": "na aññena upapadena visesitanti suññasuññaṁ.",
  "atk-s0517a12:188_4": "Asukanti aniddiṭṭhattā cettha suññattameva vā apekkhitvā napuṁsakavacanaṁ kataṁ.",
  "atk-s0517a12:188_5": "Evaṁ sesesupi.",
  "atk-s0517a12:188_6": "Saṅkhāroyeva sesasaṅkhārehi suññoti saṅkhārasuññaṁ.",
  "atk-s0517a12:188_7": "Jarābhaṅgavasena virūpo pariṇāmo vipariṇāmo,",
  "atk-s0517a12:188_8": "tena vipariṇāmena suññaṁ vipariṇāmasuññaṁ.",
  "atk-s0517a12:188_9": "Aggañca taṁ attattaniyehi,",
  "atk-s0517a12:188_10": "sabbasaṅkhārehi vā suññañcāti aggasuññaṁ.",
  "atk-s0517a12:188_11": "Lakkhaṇameva sesalakkhaṇehi suññanti lakkhaṇasuññaṁ.",
  "atk-s0517a12:188_12": "Nekkhammādinā vikkhambhanena suññaṁ.",
  "atk-s0517a12:188_13": "Vikkhambhanasuññaṁ.",
  "atk-s0517a12:188_14": "Tadaṅgasuññādīsupi catūsu eseva nayo.",
  "atk-s0517a12:188_15": "Ajjhattañca taṁ attattaniyādīhi suññañcāti ajjhattasuññaṁ.",
  "atk-s0517a12:188_16": "Bahiddhā ca taṁ attattaniyādīhi suññañcāti bahiddhāsuññaṁ.",
  "atk-s0517a12:188_17": "Tadubhayaṁ attattaniyādīhi suññanti dubhatosuññaṁ.",
  "atk-s0517a12:188_18": "Samāno bhāgo etassāti sabhāgaṁ,",
  "atk-s0517a12:188_19": "sabhāgañca taṁ attattaniyādīhi suññañcāti sabhāgasuññaṁ,",
  "atk-s0517a12:188_20": "sadisasuññanti attho.",
  "atk-s0517a12:188_21": "Vigataṁ sabhāgaṁ visabhāgaṁ,",
  "atk-s0517a12:188_22": "visabhāgañca taṁ attattaniyādīhi suññañcāti visabhāgasuññaṁ,",
  "atk-s0517a12:188_23": "visadisasuññanti attho.",
  "atk-s0517a12:188_24": "Kesuci potthakesu sabhāgasuññaṁ visabhāgasuññaṁ nissaraṇasuññānantaraṁ likhitaṁ.",
  "atk-s0517a12:188_25": "Nekkhammādiesanā kāmacchandādinā suññāti esanāsuññaṁ.",
  "atk-s0517a12:188_26": "Pariggahasuññādīsu tīsupi eseva nayo.",
  "atk-s0517a12:188_27": "Ekārammaṇe patiṭṭhitattā nānārammaṇavikkhepābhāvato ekattañca taṁ nānattena suññañcāti ekattasuññaṁ.",
  "atk-s0517a12:188_28": "Tabbiparītena nānattañca taṁ ekattena suññañcāti nānattasuññaṁ.",
  "atk-s0517a12:188_29": "Nekkhammādikhanti kāmacchandādinā suññāti khantisuññaṁ.",
  "atk-s0517a12:188_30": "Adhiṭṭhānasuññe pariyogāhanasuññe ca eseva nayo.",
  "atk-s0517a12:188_31": "Pariyogahanasuññantipi pāṭho.",
  "atk-s0517a12:188_32": "Sampajānassāti sampajaññena samannāgatassa parinibbāyantassa arahato.",
  "atk-s0517a12:188_33": "Pavattapariyādānanti anupādāparinibbānaṁ.",
  "atk-s0517a12:188_34": "Sabbasuññatānanti sabbasuññānaṁ.",
  "atk-s0517a12:188_35": "Paramatthasuññanti sabbasaṅkhārābhāvato uttamatthabhūtaṁ suññaṁ.",
  "atk-s0517a12:189_0": "48.",
  "atk-s0517a12:189_1": "Mātikāniddese niccena vāti bhaṅgaṁ atikkamitvā pavattamānassa kassaci niccassa abhāvato niccena ca suññaṁ.",
  "atk-s0517a12:189_2": "Dhuvena vāti vijjamānakālepi paccayāyattavuttitāya thirassa kassaci abhāvato dhuvena ca suññaṁ.",
  "atk-s0517a12:189_3": "Sassatena vāti abbocchinnassa sabbakāle vijjamānassa kassaci abhāvato sassatena ca suññaṁ.",
  "atk-s0517a12:189_4": "Avipariṇāmadhammena vāti jarābhaṅgavasena avipariṇāmapakatikassa kassaci abhāvato avipariṇāmadhammena ca suññaṁ.",
  "atk-s0517a12:189_5": "Suttante attasuññatāya eva vuttāyapi niccasuññatañca sukhasuññatañca dassetuṁ idha niccena vātiādīnipi vuttāni.",
  "atk-s0517a12:189_6": "Aniccasseva hi pīḷāyogena dukkhattā niccasuññatāya vuttāya sukhasuññatāpi vuttāva hoti.",
  "atk-s0517a12:189_7": "Rūpādayo panettha cha visayā,",
  "atk-s0517a12:189_8": "cakkhuviññāṇādīni cha viññāṇāni,",
  "atk-s0517a12:189_9": "cakkhusamphassādayo cha phassā,",
  "atk-s0517a12:189_10": "cakkhusamphassajā vedanādayo cha vedanā cha saṅkhittāti veditabbaṁ.",
  "atk-s0517a12:190_0": "Puññābhisaṅkhārotiādīsu punāti attano kārakaṁ,",
  "atk-s0517a12:190_1": "pūreti cassa ajjhāsayaṁ,",
  "atk-s0517a12:190_2": "pujjañca bhavaṁ nibbattetīti puññaṁ,",
  "atk-s0517a12:190_3": "abhisaṅkharoti vipākaṁ kaṭattārūpañcāti abhisaṅkhāro,",
  "atk-s0517a12:190_4": "puññaṁ abhisaṅkhāro puññābhisaṅkhāro.",
  "atk-s0517a12:190_5": "Puññapaṭipakkhato apuññaṁ abhisaṅkhāro apuññābhisaṅkhāro.",
  "atk-s0517a12:190_6": "Na iñjaṁ aneñjaṁ,",
  "atk-s0517a12:190_7": "aneñjaṁ bhavaṁ abhisaṅkharotīti āneñjābhisaṅkhāro.",
  "atk-s0517a12:190_8": "Puññābhisaṅkhāro dānasīlabhāvanāvasena pavattā aṭṭha kāmāvacarakusalacetanā,",
  "atk-s0517a12:190_9": "bhāvanāvaseneva pavattā pañca rūpāvacarakusalacetanāti terasa cetanā honti,",
  "atk-s0517a12:190_10": "apuññābhisaṅkhāro pāṇātipātādivasena pavattā dvādasa akusalacetanā,",
  "atk-s0517a12:190_11": "āneñjābhisaṅkhāro bhāvanāvaseneva pavattā catasso arūpāvacaracetanāti tayopi saṅkhārā ekūnatiṁsa cetanā honti.",
  "atk-s0517a12:190_12": "Kāyasaṅkhārotiādīsu kāyato vā pavatto,",
  "atk-s0517a12:190_13": "kāyassa vā saṅkhāroti kāyasaṅkhāro.",
  "atk-s0517a12:190_14": "Vacīsaṅkhāracittasaṅkhāresupi eseva nayo.",
  "atk-s0517a12:190_15": "Ayaṁ tiko kammāyūhanakkhaṇe puññābhisaṅkhārādīnaṁ dvārato pavattidassanatthaṁ vutto.",
  "atk-s0517a12:190_16": "Kāyaviññattiṁ samuṭṭhāpetvā hi kāyadvārato pavattā aṭṭha kāmāvacarakusalacetanā,",
  "atk-s0517a12:190_17": "dvādasa akusalacetanā,",
  "atk-s0517a12:190_18": "abhiññācetanā cāti ekavīsati cetanā kāyasaṅkhāro nāma,",
  "atk-s0517a12:190_19": "tā eva ca vacīviññattiṁ samuṭṭhāpetvā vacīdvārato pavattā vacīsaṅkhāro nāma,",
  "atk-s0517a12:190_20": "manodvāre pavattā pana sabbāpi ekūnatiṁsa cetanā cittasaṅkhāro nāma.",
  "atk-s0517a12:190_21": "Atītā saṅkhārātiādīsu sabbepi saṅkhatadhammā sakakkhaṇaṁ patvā niruddhā atītā saṅkhārā,",
  "atk-s0517a12:190_22": "sakakkhaṇaṁ appattā anāgatā saṅkhārā,",
  "atk-s0517a12:190_23": "sakakkhaṇaṁ pattā paccuppannā saṅkhārāti.",
  "atk-s0517a12:191_0": "Vipariṇāmasuññe paccuppannaṁ dassetvā tassa tassa vipariṇāmo sukhena vattuṁ sakkāti paṭhamaṁ paccuppannadhammā dassitā.",
  "atk-s0517a12:191_1": "Tattha jātaṁ rūpanti paccuppannaṁ rūpaṁ.",
  "atk-s0517a12:191_2": "Sabhāvena suññanti ettha sayaṁ bhāvo sabhāvo,",
  "atk-s0517a12:191_3": "sayameva uppādoti attho.",
  "atk-s0517a12:191_4": "Sato vā bhāvo sabhāvo,",
  "atk-s0517a12:191_5": "attatoyeva uppādoti attho.",
  "atk-s0517a12:191_6": "Paccayāyattavuttittā paccayaṁ vinā sayameva bhāvo,",
  "atk-s0517a12:191_7": "attato eva vā bhāvo etasmiṁ natthīti sabhāvena suññaṁ,",
  "atk-s0517a12:191_8": "sayameva bhāvena,",
  "atk-s0517a12:191_9": "attato eva vā bhāvena suññanti vuttaṁ hoti.",
  "atk-s0517a12:191_10": "Atha vā sakassa bhāvo sabhāvo.",
  "atk-s0517a12:191_11": "Pathavīdhātuādīsu hi anekesu rūpārūpadhammesu ekeko dhammo paraṁ upādāya sako nāma.",
  "atk-s0517a12:191_12": "Bhāvoti ca dhammapariyāyavacanametaṁ.",
  "atk-s0517a12:191_13": "Ekassa ca dhammassa añño bhāvasaṅkhāto dhammo natthi,",
  "atk-s0517a12:191_14": "tasmā sakassa aññena bhāvena suññaṁ,",
  "atk-s0517a12:191_15": "sako aññena bhāvena suññoti attho.",
  "atk-s0517a12:191_16": "Tena ekassa dhammassa ekasabhāvatā vuttā hoti.",
  "atk-s0517a12:191_17": "Atha vā sabhāvena suññanti suññasabhāveneva suññaṁ.",
  "atk-s0517a12:191_18": "Kiṁ vuttaṁ hoti?",
  "atk-s0517a12:191_19": "Suññasuññatāya eva suññaṁ,",
  "atk-s0517a12:191_20": "na aññāhi pariyāyasuññatāhi suññanti vuttaṁ hoti.",
  "atk-s0517a12:192_0": "Sace pana keci vadeyyuṁ “sako bhāvo sabhāvo,",
  "atk-s0517a12:192_1": "tena sabhāvena suñña”nti.",
  "atk-s0517a12:192_2": "Kiṁ vuttaṁ hoti?",
  "atk-s0517a12:192_3": "Bhāvoti dhammo,",
  "atk-s0517a12:192_4": "so paraṁ upādāya sapadena visesito sabhāvo nāma hoti.",
  "atk-s0517a12:192_5": "Dhammassa kassaci avijjamānattā “jātaṁ rūpaṁ sabhāvena suñña”nti rūpassa avijjamānatā vuttā hotīti.",
  "atk-s0517a12:192_6": "Evaṁ sati “jātaṁ rūpa”ntivacanena virujjhati.",
  "atk-s0517a12:192_7": "Na hi uppādarahitaṁ jātaṁ nāma hoti.",
  "atk-s0517a12:192_8": "Nibbānañhi uppādarahitaṁ,",
  "atk-s0517a12:192_9": "taṁ jātaṁ nāma na hoti,",
  "atk-s0517a12:192_10": "jātijarāmaraṇāni ca uppādarahitāni jātāni nāma na honti.",
  "atk-s0517a12:192_11": "Tenevettha “jātā jāti sabhāvena suññā,",
  "atk-s0517a12:192_12": "jātaṁ jarāmaraṇaṁ sabhāvena suñña”nti evaṁ anuddharitvā bhavameva avasānaṁ katvā niddiṭṭhaṁ.",
  "atk-s0517a12:192_13": "Yadi uppādarahitassāpi “jāta”ntivacanaṁ yujjeyya,",
  "atk-s0517a12:192_14": "“jātā jāti,",
  "atk-s0517a12:192_15": "jātaṁ jarāmaraṇa”nti vattabbaṁ bhaveyya.",
  "atk-s0517a12:192_16": "Yasmā uppādarahitesu jātijarāmaraṇesu “jāta”ntivacanaṁ na vuttaṁ,",
  "atk-s0517a12:192_17": "tasmā “sabhāvena suññaṁ avijjamāna”nti vacanaṁ avijjamānassa uppādarahitattā “jāta”ntivacanena virujjhati.",
  "atk-s0517a12:192_18": "Avijjamānassa ca “suñña”ntivacanaṁ heṭṭhā vuttena lokavacanena ca bhagavato vacanena ca ñāyasaddaganthavacanena ca virujjhati,",
  "atk-s0517a12:192_19": "anekāhi ca yuttīhi virujjhati,",
  "atk-s0517a12:192_20": "tasmā taṁ vacanaṁ kacavaramiva chaḍḍitabbaṁ. “Yaṁ,",
  "atk-s0517a12:192_21": "bhikkhave,",
  "atk-s0517a12:192_22": "atthisammataṁ loke paṇḍitānaṁ,",
  "atk-s0517a12:192_23": "ahampi taṁ atthīti vadāmi. Yaṁ,",
  "atk-s0517a12:192_24": "bhikkhave,",
  "atk-s0517a12:192_25": "natthisammataṁ loke paṇḍitānaṁ,",
  "atk-s0517a12:192_26": "ahampi taṁ natthīti vadāmi. Kiñca,",
  "atk-s0517a12:192_27": "bhikkhave,",
  "atk-s0517a12:192_28": "atthisammataṁ loke paṇḍitānaṁ,",
  "atk-s0517a12:192_29": "yamahaṁ atthīti vadāmi? Rūpaṁ,",
  "atk-s0517a12:192_30": "bhikkhave,",
  "atk-s0517a12:192_31": "aniccaṁ dukkhaṁ vipariṇāmadhammaṁ atthisammataṁ loke paṇḍitānaṁ,",
  "atk-s0517a12:192_32": "ahampi taṁ atthīti vadāmī”tiādīhi anekehi buddhavacanappamāṇehi anekāhi ca yuttīhi dhammā sakakkhaṇe vijjamānā evāti niṭṭhamettha gantabbaṁ.",
  "atk-s0517a12:193_0": "Vigataṁ rūpanti uppajjitvā bhaṅgaṁ patvā niruddhaṁ atītaṁ rūpaṁ.",
  "atk-s0517a12:193_1": "Vipariṇatañceva suññañcāti jarābhaṅgavasena virūpaṁ pariṇāmaṁ pattañca vattamānasseva vipariṇāmasabbhāvato",
  "atk-s0517a12:193_2": "atītassa vipariṇāmābhāvato tena vipariṇāmena suññañcāti attho.",
  "atk-s0517a12:193_3": "Jātā vedanātiādīsupi eseva nayo.",
  "atk-s0517a12:193_4": "Jātijarāmaraṇaṁ pana anipphannattā sakabhāvena anupalabbhanīyato idha na yujjati,",
  "atk-s0517a12:193_5": "tasmā “jātā jāti,",
  "atk-s0517a12:193_6": "jātaṁ jarāmaraṇa”ntiādike dve naye pahāya bhavādikameva nayaṁ pariyosānaṁ katvā ṭhapitaṁ.",
  "atk-s0517a12:194_0": "Agganti agge bhavaṁ.",
  "atk-s0517a12:194_1": "Seṭṭhanti ativiya pasaṁsanīyaṁ.",
  "atk-s0517a12:194_2": "Visiṭṭhanti atisayabhūtaṁ.",
  "atk-s0517a12:194_3": "Viseṭṭhantipi pāṭho.",
  "atk-s0517a12:194_4": "Tidhāpi pasatthaṁ nibbānaṁ sammāpaṭipadāya paṭipajjitabbato padaṁ nāma.",
  "atk-s0517a12:194_5": "Yadidanti yaṁ idaṁ.",
  "atk-s0517a12:194_6": "Idāni vattabbaṁ nibbānaṁ nidasseti.",
  "atk-s0517a12:194_7": "Yasmā nibbānaṁ āgamma sabbasaṅkhārānaṁ samatho hoti,",
  "atk-s0517a12:194_8": "khandhūpadhikilesūpadhiabhisaṅkhārūpadhikāmaguṇūpadhisaṅkhātānaṁ upadhīnaṁ paṭinissaggo hoti,",
  "atk-s0517a12:194_9": "taṇhānaṁ khayo virāgo nirodho ca hoti,",
  "atk-s0517a12:194_10": "tasmā sabbasaṅkhārasamatho sabbūpadhipaṭinissaggotaṇhakkhayo virāgo nirodhoti vuccati.",
  "atk-s0517a12:194_11": "Nibbānanti sabhāvalakkhaṇena nigamitaṁ.",
  "atk-s0517a12:195_0": "Lakkhaṇesu hi “tīṇimāni,",
  "atk-s0517a12:195_1": "bhikkhave,",
  "atk-s0517a12:195_2": "bālassa bālalakkhaṇāni bālanimittāni bālāpadānāni.",
  "atk-s0517a12:195_3": "Katamāni tīṇi? Idha,",
  "atk-s0517a12:195_4": "bhikkhave,",
  "atk-s0517a12:195_5": "bālo duccintitacintī ca hoti dubbhāsitabhāsī ca dukkaṭakammakārī ca.",
  "atk-s0517a12:195_6": "Imāni kho,",
  "atk-s0517a12:195_7": "bhikkhave,",
  "atk-s0517a12:195_8": "tīṇi bālassa bālalakkhaṇāni bālanimittāni bālāpadānānī”ti vuttaṁ.",
  "atk-s0517a12:195_9": "Paṇḍitehi bālassa bāloti sallakkhaṇato tividhaṁ bālalakkhaṇaṁ.",
  "atk-s0517a12:195_10": "“Tīṇimāni,",
  "atk-s0517a12:195_11": "bhikkhave,",
  "atk-s0517a12:195_12": "paṇḍitassa paṇḍitalakkhaṇāni paṇḍitanimittāni paṇḍitāpadānāni.",
  "atk-s0517a12:195_13": "Katamāni tīṇi? Idha,",
  "atk-s0517a12:195_14": "bhikkhave,",
  "atk-s0517a12:195_15": "paṇḍito sucintitacintī ca hoti subhāsitabhāsī ca sukatakammakārī ca.",
  "atk-s0517a12:195_16": "Imāni kho,",
  "atk-s0517a12:195_17": "bhikkhave,",
  "atk-s0517a12:195_18": "tīṇi paṇḍitassa paṇḍitalakkhaṇāni paṇḍitanimittāni paṇḍitāpadānānī”ti vuttaṁ.",
  "atk-s0517a12:195_19": "Paṇḍitehi paṇḍitassa paṇḍitoti sallakkhaṇato tividhaṁ paṇḍitalakkhaṇaṁ.",
  "atk-s0517a12:196_0": "“Tīṇimāni,",
  "atk-s0517a12:196_1": "bhikkhave,",
  "atk-s0517a12:196_2": "saṅkhatassa saṅkhatalakkhaṇāni.",
  "atk-s0517a12:196_3": "Katamāni tīṇi?",
  "atk-s0517a12:196_4": "Uppādo paññāyati,",
  "atk-s0517a12:196_5": "vayo paññāyati,",
  "atk-s0517a12:196_6": "ṭhitassa aññathattaṁ paññāyati.",
  "atk-s0517a12:196_7": "Imāni kho,",
  "atk-s0517a12:196_8": "bhikkhave,",
  "atk-s0517a12:196_9": "tīṇi saṅkhatassa saṅkhatalakkhaṇānī”ti vuttaṁ.",
  "atk-s0517a12:196_10": "Uppādo eva saṅkhatamiti lakkhaṇanti saṅkhatalakkhaṇaṁ.",
  "atk-s0517a12:196_11": "Evamitaradvayepi attho veditabbo.",
  "atk-s0517a12:196_12": "Iminā uppādakkhaṇe sesadvinnaṁ,",
  "atk-s0517a12:196_13": "ṭhitikkhaṇe sesadvinnaṁ,",
  "atk-s0517a12:196_14": "bhaṅgakkhaṇe ca sesadvinnaṁ abhāvo dassito.",
  "atk-s0517a12:196_15": "Yaṁ panettha peyyālamukhena jātiyā ca jarāmaraṇassa ca uppādādilakkhaṇaṁ vuttaṁ,",
  "atk-s0517a12:196_16": "taṁ vipariṇāmasuññatāya jātijarāmaraṇāni hitvā bhavapariyosānasseva nayassa vacanena ca uppādādīnaṁ uppādādiavacanasamayena ca virujjhati.",
  "atk-s0517a12:196_17": "Lakkhaṇasote patitattā pana sotapatitaṁ katvā likhitanti veditabbaṁ.",
  "atk-s0517a12:196_18": "Yathā ca abhidhamme ahetukavipākamanodhātumanoviññāṇadhātūnaṁ saṅgahavāre labbhamānampi jhānaṅgaṁ pañcaviññāṇasote",
  "atk-s0517a12:196_19": "patitvā gatanti na uddhaṭanti vuttaṁ,",
  "atk-s0517a12:196_20": "evamidhāpi sotapatitatā veditabbā.",
  "atk-s0517a12:196_21": "Atha vā jātijarāmaraṇavantānaṁ saṅkhārānaṁ uppādādayo “jātijarāmaraṇaṁ aniccato”tiādīsu viya tesaṁ viya katvā vuttanti veditabbaṁ.",
  "atk-s0517a12:197_0": "Nekkhammenakāmacchando vikkhambhito ceva suñño cāti kāmacchando nekkhammena vikkhambhito ceva nekkhammassa",
  "atk-s0517a12:197_1": "tattha abhāvato teneva vikkhambhanasaṅkhātena nekkhammena suñño ca.",
  "atk-s0517a12:197_2": "Evaṁ sesesupi yojanā kātabbā.",
  "atk-s0517a12:197_3": "Tadaṅgappahānasamucchedappahānesupi cettha tadaṅgavasena ca samucchedavasena ca pahīnaṁ dūrīkatameva",
  "atk-s0517a12:197_4": "hotīti iminā dūrīkaraṇaṭṭhena vikkhambhanaṁ vuttaṁ.",
  "atk-s0517a12:198_0": "Nekkhammenakāmacchando tadaṅgasuññoti nekkhammena pahīno kāmacchando tena nekkhammasaṅkhātena aṅgena suñño.",
  "atk-s0517a12:198_1": "Atha vā yo koci kāmacchando nekkhammassa tattha abhāvato nekkhammena tena aṅgena suñño.",
  "atk-s0517a12:198_2": "Evaṁ sesesupi yojanā kātabbā.",
  "atk-s0517a12:198_3": "Tassa tassa aṅgassa tattha tattha abhāvamatteneva cettha upacārappanājhānavasena ca vipassanāvasena ca tadaṅgasuññatā niddiṭṭhā.",
  "atk-s0517a12:198_4": "Pahānadīpakassa vacanassa abhāvena pana vivaṭṭanānupassanaṁyeva pariyosānaṁ katvā vipassanā niddiṭṭhā,",
  "atk-s0517a12:198_5": "cattāro maggā na niddiṭṭhā.",
  "atk-s0517a12:198_6": "Nekkhammena kāmacchando samucchinno ceva suñño cātiādīsu vikkhambhane vuttanayeneva attho veditabbo.",
  "atk-s0517a12:198_7": "Tadaṅgavikkhambhanavasena pahīnānipi cettha samudācārābhāvato samucchinnāni nāma hontīti iminā pariyāyena samucchedo vutto,",
  "atk-s0517a12:198_8": "taṁtaṁsamucchedakiccasādhanavasena vā maggasampayuttanekkhammādivasena vuttantipi veditabbaṁ.",
  "atk-s0517a12:198_9": "Paṭippassaddhinissaraṇasuññesu ca idha vuttanayeneva attho veditabbo.",
  "atk-s0517a12:198_10": "Tadaṅgavikkhambhanasamucchedapahānesu panettha paṭippassaddhimattattaṁ nissaṭamattattañca gahetvā vuttaṁ.",
  "atk-s0517a12:198_11": "Pañcasupi etesu suññesu nekkhammādīniyeva vikkhambhanatadaṅgasamucchedapaṭippassaddhinissaraṇanāmena vuttāni.",
  "atk-s0517a12:198_12": "Ajjhattanti ajjhattabhūtaṁ.",
  "atk-s0517a12:198_13": "Bahiddhāti bahiddhābhūtaṁ.",
  "atk-s0517a12:198_14": "Dubhatosuññanti ubhayasuññaṁ.",
  "atk-s0517a12:198_15": "Paccattādīsupi hi to-",
  "atk-s0517a12:198_16": "itivacanaṁ hotiyeva.",
  "atk-s0517a12:199_0": "Cha ajjhattikāyatanādīni chaajjhattikāyatanādīnaṁ bhāvena sabhāgāni.",
  "atk-s0517a12:199_1": "Parehi visabhāgāni.",
  "atk-s0517a12:199_2": "Viññāṇakāyātiādīsu cettha kāyavacanena viññāṇādīniyeva vuttāni.",
  "atk-s0517a12:199_3": "Nekkhammesanādīsu nekkhammādīniyeva tadatthikehi viññūhi esīyantīti esanā.",
  "atk-s0517a12:199_4": "Atha vā pubbabhāge nekkhammādīnaṁ esanāpi kāmacchandādīhi suññā,",
  "atk-s0517a12:199_5": "kiṁ pana nekkhammādīnītipi vuttaṁ hoti?",
  "atk-s0517a12:199_6": "Pariggahādīsu nekkhammādīniyeva pubbabhāge esitāni aparabhāge pariggayhantīti pariggahoti,",
  "atk-s0517a12:199_7": "pariggahitāni pattivasena paṭilabbhantīti paṭilābhoti,",
  "atk-s0517a12:199_8": "paṭiladdhāni ñāṇavasena paṭivijjhīyantīti paṭivedhoti ca vuttāni.",
  "atk-s0517a12:199_9": "Ekattasuññañca nānattasuññañca sakiṁyeva pucchitvā ekattasuññaṁ vissajjetvā nānattasuññaṁ avissajjetvāva sakiṁ nigamanaṁ kataṁ.",
  "atk-s0517a12:199_10": "Kasmā na vissajjitanti ce?",
  "atk-s0517a12:199_11": "Vuttapariyāyenevettha yojanā ñāyatīti na vissajjitanti veditabbaṁ.",
  "atk-s0517a12:199_12": "Ayaṁ panettha yojanā –",
  "atk-s0517a12:199_13": "nekkhammaṁ ekattaṁ,",
  "atk-s0517a12:199_14": "kāmacchando nānattaṁ,",
  "atk-s0517a12:199_15": "kāmacchando nānattaṁ,",
  "atk-s0517a12:199_16": "nekkhammekattena suññanti.",
  "atk-s0517a12:199_17": "Evaṁ sesesupi yojanā veditabbā.",
  "atk-s0517a12:200_0": "Khantiādīsu nekkhammādīniyeva khamanato ruccanato khantīti,",
  "atk-s0517a12:200_1": "rocitāniyeva pavisitvā tiṭṭhanato adhiṭṭhānanti,",
  "atk-s0517a12:200_2": "pavisitvā ṭhitānaṁ yathārucimeva sevanato pariyogāhananti ca vuttāni.",
  "atk-s0517a12:200_3": "Idhasampajānotiādiko paramatthasuññaniddeso parinibbānañāṇaniddese vaṇṇitoyeva.",
  "atk-s0517a12:201_0": "Imesu ca sabbesu suññesu saṅkhārasuññaṁ vipariṇāmasuññaṁ lakkhaṇasuññañca yathāvuttānaṁ dhammānaṁ aññamaññaasammissatādassanatthaṁ.",
  "atk-s0517a12:201_1": "Yattha pana akusalapakkhikānaṁ kusalapakkhikena suññatā vuttā,",
  "atk-s0517a12:201_2": "tena akusale ādīnavadassanatthaṁ.",
  "atk-s0517a12:201_3": "Yattha pana kusalapakkhikānaṁ akusalapakkhikena suññatā vuttā,",
  "atk-s0517a12:201_4": "tena kusale ānisaṁsadassanatthaṁ.",
  "atk-s0517a12:201_5": "Yattha attattaniyādīhi suññatā vuttā,",
  "atk-s0517a12:201_6": "taṁ sabbasaṅkhāresu nibbidājananatthaṁ.",
  "atk-s0517a12:201_7": "Aggasuññaṁ paramatthasuññañca nibbāne ussāhajananatthaṁ vuttanti veditabbaṁ.",
  "atk-s0517a12:202_0": "Tesu aggasuññañca paramatthasuññañcāti dve suññāni atthato ekameva nibbānaṁ aggaparamatthavasena saupādisesaanupādisesavasena ca dvidhā katvā vuttaṁ.",
  "atk-s0517a12:202_1": "Tāni dve attattaniyasuññato saṅkhārasuññato ca sabhāgāni.",
  "atk-s0517a12:202_2": "“Suññasuññaṁ ajjhattasuññaṁ bahiddhāsuññaṁ dubhatosuññaṁ sabhāgasuññaṁ visabhāgasuñña”nti imāni cha suññāni suññasuññameva hoti.",
  "atk-s0517a12:202_3": "Ajjhattādibhedato pana chadhā vuttāni.",
  "atk-s0517a12:202_4": "Tāni cha ca attattaniyādisuññato sabhāgāni.",
  "atk-s0517a12:202_5": "Saṅkhāravipariṇāmalakkhaṇasuññāni,",
  "atk-s0517a12:202_6": "vikkhambhanatadaṅgasamucchedapaṭippassaddhinissaraṇasuññāni,",
  "atk-s0517a12:202_7": "esanāpariggahapaṭilābhapaṭivedhasuññāni,",
  "atk-s0517a12:202_8": "ekattanānattasuññāni,",
  "atk-s0517a12:202_9": "khantiadhiṭṭhānapariyogāhanasuññāni cāti sattarasa suññāni attani avijjamānehi tehi tehi dhammehi suññattā avijjamānānaṁ vasena visuṁ visuṁ vuttāni.",
  "atk-s0517a12:202_10": "Saṅkhāravipariṇāmalakkhaṇasuññāni pana itarena itarena asammissavasena sabhāgāni,",
  "atk-s0517a12:202_11": "vikkhambhanādīni pañca kusalapakkhena suññattā sabhāgāni,",
  "atk-s0517a12:202_12": "esanādīni cattāri,",
  "atk-s0517a12:202_13": "khantiādīni ca tīṇi akusalapakkhena suññattā sabhāgāni,",
  "atk-s0517a12:202_14": "ekattanānattasuññāni aññamaññapaṭipakkhavasena sabhāgāni.",
  "atk-s0517a12:203_0": "Sabbe dhammā samāsena, tidhā dvedhā tathekadhā;",
  "atk-s0517a12:204_0": "Suññāti suññatthavidū, vaṇṇayantīdha sāsane.",
  "atk-s0517a12:205_0": "Kathaṁ?",
  "atk-s0517a12:205_1": "Sabbe tāva lokiyā dhammā dhuvasubhasukhaattavirahitattā dhuvasubhasukhaattasuññā.",
  "atk-s0517a12:205_2": "Maggaphaladhammā dhuvasukhattavirahitattā dhuvasukhattasuññā.",
  "atk-s0517a12:205_3": "Aniccattāyeva sukhena suññā.",
  "atk-s0517a12:205_4": "Anāsavattā na subhena suññā.",
  "atk-s0517a12:205_5": "Nibbānadhammo attasseva abhāvato attasuñño.",
  "atk-s0517a12:205_6": "Lokiyalokuttarā pana sabbepi saṅkhatā dhammā sattassa kassaci abhāvato sattasuññā.",
  "atk-s0517a12:205_7": "Asaṅkhato nibbānadhammo tesaṁ saṅkhārānampi abhāvato saṅkhārasuñño.",
  "atk-s0517a12:205_8": "Saṅkhatāsaṅkhatā pana sabbepi dhammā attasaṅkhātassa puggalassa abhāvato attasuññāti.",
  "atk-s0517a12:206_0": "Saddhammappakāsiniyā paṭisambhidāmaggaaṭṭhakathāya",
  "atk-s0517a12:207_0": "Suññakathāvaṇṇanā niṭṭhitā.",
  "atk-s0517a12:208_0": "Yuganaddhavaggavaṇṇanā niṭṭhitā.",
  "atk-s0517a12:209_0": "Niṭṭhitā ca majjhimavaggassa apubbatthānuvaṇṇanā."
}