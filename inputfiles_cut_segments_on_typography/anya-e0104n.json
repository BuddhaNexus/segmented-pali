{
  "anya-e0104n:6_0": "Namo tassa bhagavato arahato sammāsambuddhassa",
  "anya-e0104n:7_0": "Visuddhimagga-mahāṭīkā",
  "anya-e0104n:8_0": "(Dutiyo bhāgo)",
  "anya-e0104n:9_0": "12. Iddhividhaniddesavaṇṇanā",
  "anya-e0104n:10_0": "Abhiññākathāvaṇṇanā",
  "anya-e0104n:11_0": "365.",
  "anya-e0104n:11_1": "Saṃvaṇṇanāvasena anantarasamādhikathāya āsannapaccakkhataṃ dīpento “ayaṃ samādhibhāvanā”ti āha.",
  "anya-e0104n:11_2": "“Abhiññā sampādetuṃ yogo kātabbo”ti vatvā tattha payojanavisese dassetuṃ “evañhī”tiādi vuttaṃ.",
  "anya-e0104n:11_3": "Kiñcāpi thiratarabhāvo,",
  "anya-e0104n:11_4": "vipassanābhāvanāsukhatā ca samādhibhāvanāya ānisaṃso eva,",
  "anya-e0104n:11_5": "tathāpi pañca lokiyābhiññā yathāvuttasamādhibhāvanāya ānisaṃsabhāvena pākaṭā paññātāti tāsaṃyeva vasena yogino adhigatānisaṃsatā vuttā,",
  "anya-e0104n:11_6": "cuddasadhā cittaparidamanena thirataratā vuttā.",
  "anya-e0104n:11_7": "Lokiyābhiññāsu vasībhāvopi samādhisseva vasībhāvo,",
  "anya-e0104n:11_8": "tathā ca “samāhito yathābhūtaṃ pajānātī”ti vacanato “sukheneva paññābhāvanaṃ sampādessatī”ti vuttaṃ.",
  "anya-e0104n:11_9": "Tasmāti yasmā samādhibhāvanāya ānisaṃsalābho thirataratā,",
  "anya-e0104n:11_10": "sukheneva ca paññābhāvanā ijjhati,",
  "anya-e0104n:11_11": "tasmā abhiññākathaṃ tāva ārabhissāma,",
  "anya-e0104n:11_12": "paññābhāvanāya okāse sampattepīti adhippāyo.",
  "anya-e0104n:12_0": "Bhagavatā pañca lokikābhiññā vuttāti sambandho.",
  "anya-e0104n:12_1": "Na catukkajjhānamattameva idha sāsane sampādetabbaṃ,",
  "anya-e0104n:12_2": "napi iddhividhañāṇameva,",
  "anya-e0104n:12_3": "atha kho aññampi atthīti uttaruttaripaṇītapaṇītadhammadesanatthañca.",
  "anya-e0104n:13_0": "Iddhivikubbananti iddhisaṅkhātaṃ pakativaṇṇajahanakiriyaṃ,",
  "anya-e0104n:13_1": "idaṃ iddhīsu vikubbaniddhiyā padhānatāya vuttaṃ,",
  "anya-e0104n:13_2": "iddhiṃ vikubbanañcāti evaṃ vā attho daṭṭhabbo.",
  "anya-e0104n:13_3": "Vikubbanassa visuṃ gahaṇampi vuttakāraṇeneva daṭṭhabbaṃ.",
  "anya-e0104n:13_4": "Ākāsakasiṇavasena arūpasamāpattiyo na sambhavanti,",
  "anya-e0104n:13_5": "ālokakasiṇañca odātakasiṇantogadhaṃ katvā “odātakasiṇapariyantesū”ti vuttaṃ kasiṇānulomādicittaparidamanavidhino adhippetattā,",
  "anya-e0104n:13_6": "ākāsanimmānādiatthaṃ pana tadubhayampi icchitabbameva.",
  "anya-e0104n:13_7": "Aṭṭha aṭṭhāti yathāvuttesu kasiṇesu ekekasmiṃ aṭṭha aṭṭha samāpattiyo.",
  "anya-e0104n:13_8": "Kasiṇānulomatoti kasiṇapaṭipāṭito,",
  "anya-e0104n:13_9": "paṭipāṭi ca desanāvasena veditabbā.",
  "anya-e0104n:13_10": "Jhānānulomo pana paṭipattivasenapi.",
  "anya-e0104n:13_11": "Ukkamanaṃ ukkantaṃ,",
  "anya-e0104n:13_12": "ukkantameva ukkantikaṃ,",
  "anya-e0104n:13_13": "jhānassa ukkantikaṃ jhānukkantikaṃ, tato,",
  "anya-e0104n:13_14": "jhānalaṅghanatoti attho.",
  "anya-e0104n:13_15": "Aṅgasaṅkantito aṅgātikkamato.",
  "anya-e0104n:13_16": "Cittaṃ paridametabbaṃ yadicchakaṃ yatthicchakaṃ jhānānaṃ samāpajjanādisukhatthaṃ,",
  "anya-e0104n:13_17": "tesaṃ ārammaṇānañca sallakkhaṇatthaṃ.",
  "anya-e0104n:13_18": "Evañhissa tattha visavitā samijjhatīti.",
  "anya-e0104n:14_0": "366.",
  "anya-e0104n:14_1": "Jhānaṃ samāpajjatīti kiṃ catubbidhampi jhānaṃ samāpajjati,",
  "anya-e0104n:14_2": "udāhu ekekanti?",
  "anya-e0104n:14_3": "Kiñcettha yadi catubbidhampi samāpajjati,",
  "anya-e0104n:14_4": "aṅgasaṅkantito viseso na siyā,",
  "anya-e0104n:14_5": "atha ekekaṃ ārammaṇasaṅkantito.",
  "anya-e0104n:14_6": "Nāyaṃ doso ābhogavasena tesaṃ visesasiddhito.",
  "anya-e0104n:14_7": "Yadā hi kasiṇānulomameva ābhujitvā tattha tattha kasiṇe jhānāni samāpajjati,",
  "anya-e0104n:14_8": "na aṅgasaṅkantiṃ,",
  "anya-e0104n:14_9": "tadā kasiṇānulomo.",
  "anya-e0104n:14_10": "Yadā pana aṅgasaṅkantiṃ ābhujitvā jhānāni samāpajjati,",
  "anya-e0104n:14_11": "tadā aṅgasaṅkanti veditabbā.",
  "anya-e0104n:14_12": "Iminā nayena kasiṇānulomaārammaṇasaṅkantiādīnampi aññamaññaṃ viseso veditabbo.",
  "anya-e0104n:14_13": "Idaṃ kasiṇānulomaṃ nāma cittaparidamananti adhippāyo.",
  "anya-e0104n:15_0": "Tathevāti “paṭipāṭiyā aṭṭhasu kasiṇesu satakkhattumpi sahassakkhattumpī”ti etassa upasaṃhārattho tathā- saddo.",
  "anya-e0104n:15_1": "Paṭilomato cettha paṭipāṭi.",
  "anya-e0104n:15_2": "Tenāha “paṭilomakkamenā”ti.",
  "anya-e0104n:15_3": "Ayañhettha attho –",
  "anya-e0104n:15_4": "paṭhamaṃ odātakasiṇe jhānaṃ samāpajjati,",
  "anya-e0104n:15_5": "tato lohitakasiṇeti yāva pathavīkasiṇā vattabbā.",
  "anya-e0104n:16_0": "Punappunaṃ samāpajjananti “satakkhattuṃ sahassakkhattu”nti vuttaṃ bahulākāramāha.",
  "anya-e0104n:17_0": "Tatthevāti pathavīkasiṇeyeva.",
  "anya-e0104n:17_1": "Tatoti pacchā tatiyajjhānato vuṭṭhānantarakālaṃ.",
  "anya-e0104n:17_2": "Tadevāti pathavīkasiṇameva.",
  "anya-e0104n:17_3": "Tato ākiñcaññāyatananti tato pathavīkasiṇugghāṭimākāse pavattitaākāsānañcāyatanasamāpattito vuṭṭhāya",
  "anya-e0104n:17_4": "viññāṇañcāyatanaṃ amanasikaritvā taṃ laṅghitvā yathāvuttaākāsānañcāyatanaviññāṇassa abhāve pavattitaṃ",
  "anya-e0104n:17_5": "ākiñcaññāyatanaṃ samāpajjati.",
  "anya-e0104n:17_6": "Pathavīkasiṇugghāṭimākāsakasiṇaṃ pathavīkasiṇapakkhikameva hotīti vuttaṃ “kasiṇaṃ anukkamitvā”ti.",
  "anya-e0104n:17_7": "Atha vā aṭṭhasu kasiṇesu kassaci ukkamanaṃ idha kasiṇukkantikaṃ nāmāti āha “kasiṇaṃ anukkamitvā”ti.",
  "anya-e0104n:17_8": "Jhānukkantikanti ettha icchitaṃ avadhāraṇena nivattetabbaṃ,",
  "anya-e0104n:17_9": "ukkamanassa ca sarūpaṃ dassetuṃ “evaṃ kasiṇa”ntiādiṃ vatvā puna taṃ pakāraṃ saha nissayena sesakasiṇesu atidisanto “evaṃ āpokasiṇādi…pe…",
  "anya-e0104n:17_10": "kātabbā”ti āha.",
  "anya-e0104n:17_11": "Tenāha “iminā nayenā”tiādi.",
  "anya-e0104n:17_12": "Yathā paṭhamajjhānamūlakaṃ pathavīkasiṇādīsu jhānukkantikaṃ dassitaṃ,",
  "anya-e0104n:17_13": "evaṃ dutiyajjhānādimūlakampi taṃ yathārahaṃ dassetabbaṃ.",
  "anya-e0104n:18_0": "Tadevāti paṭhamajjhānameva.",
  "anya-e0104n:18_1": "Kasiṇukkantikepi āpokasiṇādimūlikā yojanā vuttanayeneva kātabbā,",
  "anya-e0104n:18_2": "tathā yathārahaṃ dutiyajjhānādimūlikā.",
  "anya-e0104n:19_0": "Lohitakasiṇato ākiñcaññāyatananti lohitakasiṇaṃ āvajjento abhimukhaṃ katvā tassa ugghāṭanena upaṭṭhite",
  "anya-e0104n:19_1": "kasiṇugghāṭimākāse amanasikārena ākāsānañcāyatanajjhānaṃ samāpajjitvā tattha pubbe pavattaviññāṇassa",
  "anya-e0104n:19_2": "apagamaṃ ārammaṇaṃ katvā ākiñcaññāyatanaṃ samāpajjati.",
  "anya-e0104n:20_0": "Itaresanti avasiṭṭharūpāvacarajjhānānaṃ.",
  "anya-e0104n:20_1": "Na hi arūpajjhānesu aṅgasaṅkanti atthi,",
  "anya-e0104n:20_2": "nāpi tāni pathavīkasiṇe pavattanti.",
  "anya-e0104n:20_3": "Yaṃ pana aṅgārammaṇasaṅkantivacane “nīlakasiṇaṃ ugghāṭetvā ākāsānañcāyatana”ntiādi vuttaṃ,",
  "anya-e0104n:20_4": "taṃ yathālābhavasena vuttaṃ,",
  "anya-e0104n:20_5": "pariyāyena vāti daṭṭhabbaṃ.",
  "anya-e0104n:20_6": "Nippariyāyato pana yathā aṅgasaṅkanti rūpajjhānesu eva labbhati,",
  "anya-e0104n:20_7": "evaṃ arūpajjhānesu eva ārammaṇasaṅkanti.",
  "anya-e0104n:20_8": "Tassa tasseva hi jhānassa ārammaṇantare pavatti ārammaṇasaṅkanti.",
  "anya-e0104n:20_9": "Tenāha “sabbakasiṇesu ekasseva jhānassa samāpajjanaṃ ārammaṇasaṅkantikaṃ nāmā”ti.",
  "anya-e0104n:21_0": "Yathā pana “sabbakasiṇesū”ti iminā ākāsaviññāṇakasiṇānampi saṅgaho hotīti na sakkā vattuṃ idha aṭṭhannaṃyeva kasiṇānaṃ adhigatattā,",
  "anya-e0104n:21_1": "evaṃ sabbampi arūpajjhānaṃ “ekaṃ jhāna”nti na sakkā vattuṃ aṭṭhannaṃ samāpattīnaṃ vasena cittaparidamanassa icchitattā.",
  "anya-e0104n:21_2": "Tasmā āruppajjhānānaṃ vasena aṅgārammaṇasaṅkanti pariyāyena vuttāti veditabbaṃ.",
  "anya-e0104n:21_3": "Tathā hi pītakasiṇugghāṭimākāse yaṃ paṭhamāruppaviññāṇaṃ,",
  "anya-e0104n:21_4": "tadārammaṇaṃ viññāṇañcāyatanaṃ sandhāyāha “pītakasiṇato viññāṇañcāyatanaṃ samāpajjitvā”ti.",
  "anya-e0104n:21_5": "Iminā nayena sesadvayepi attho veditabbo.",
  "anya-e0104n:21_6": "Ekantarikavasenāti aññattho antara- saddo.",
  "anya-e0104n:21_7": "Antarameva antarikaṃ,",
  "anya-e0104n:21_8": "ekajjhaṃ antarikaṃ etasminti ekantarikaṃ,",
  "anya-e0104n:21_9": "jhānasamāpajjanaṃ,",
  "anya-e0104n:21_10": "tassa vasena.",
  "anya-e0104n:21_11": "Yathā aṅgānaṃ,",
  "anya-e0104n:21_12": "ārammaṇassa ca ekajjhaṃ aññathā viseso hoti,",
  "anya-e0104n:21_13": "tathā samāpajjanavasenāti.",
  "anya-e0104n:21_14": "So pana viseso heṭṭhimānaṃ tesaṃ aṅgārammaṇānaṃ samatikkamanavasena hotīti vuttaṃ “ekantarikavasena aṅgānañca ārammaṇānañca saṅkamana”nti.",
  "anya-e0104n:21_15": "“Idaṃ jhānaṃ pañcaṅgika”ntiādinā aṅgesu,",
  "anya-e0104n:21_16": "“idaṃ pathavīkasiṇa”ntiādinā ārammaṇesu ca vavatthāpitesu ekajjhaṃ tesaṃ vavatthāpane na koci viseso atthīti aṭṭhakathāsu ayaṃ vidhi nābhato.",
  "anya-e0104n:21_17": "Evañca katvā jhānukkantikādīsu paṭilomakkamena,",
  "anya-e0104n:21_18": "anulomapaṭilomakkamena ca ekantarikabhāvena labbhamānampi jhānādīnaṃ ukkamanaṃ na uddhaṭaṃ,",
  "anya-e0104n:21_19": "tehi nayehi vināpi cittaparidamanaṃ ijjhatīti papañcaparihāratthaṃ vā te aṭṭhakathāsu anāgatāti daṭṭhabbaṃ.",
  "anya-e0104n:22_0": "367.",
  "anya-e0104n:22_1": "Abhāvitabhāvano jhānābhiññāsu akatādhikāro.",
  "anya-e0104n:22_2": "Tattha upanissayarahitopīti keci.",
  "anya-e0104n:22_3": "Ādibhūtaṃ yogakammaṃ ādikammaṃ,",
  "anya-e0104n:22_4": "taṃ etassa atthīti ādikammiko,",
  "anya-e0104n:22_5": "pubbe akataparicayo bhāvanaṃ anuyuñjanto.",
  "anya-e0104n:22_6": "Tenāha “yogāvacaro”ti.",
  "anya-e0104n:22_7": "Kasiṇaparikammampi bhāroti dosavivajjanādividhinā kasiṇamaṇḍale paṭipatti yāva uggahanimittuppatti kasiṇaparikammaṃ,",
  "anya-e0104n:22_8": "tampi nāma bhāro,",
  "anya-e0104n:22_9": "pageva iddhivikubbanāti adhippāyo.",
  "anya-e0104n:22_10": "Nimittuppādananti paṭibhāganimittuppādanaṃ.",
  "anya-e0104n:22_11": "Taṃ vaḍḍhetvāti taṃ nimittaṃ,",
  "anya-e0104n:22_12": "bhāvanañca vaḍḍhetvā.",
  "anya-e0104n:22_13": "Na hi bhāvanāya vināva nimittavaḍḍhanaṃ labbhati.",
  "anya-e0104n:22_14": "Keci upacārasamādhiṃ labhitvā appanāsamādhiṃ adhigantuṃ na sakkonti,",
  "anya-e0104n:22_15": "tādisāpi bahū hontevāti āha “appanādhigamo bhāro”ti.",
  "anya-e0104n:22_16": "Appanādhigamoti vā aṭṭhannaṃ samāpattīnaṃ adhigamamāha.",
  "anya-e0104n:22_17": "Aññova samāpattīnaṃ upanissayo,",
  "anya-e0104n:22_18": "añño abhiññānanti āha “paridamitacittassāpi iddhivikubbanaṃ nāma bhāro”ti.",
  "anya-e0104n:22_19": "Khippaṃ nisanti nisāmanaṃ jhānacakkhunā pathavīkasiṇādijhānārammaṇassa dassanaṃ etassāti khippanisanti,",
  "anya-e0104n:22_20": "sīghataraṃ jhānaṃ samāpajjitā,",
  "anya-e0104n:22_21": "tassa bhāvo khippanisantibhāvo.",
  "anya-e0104n:22_22": "Ambatarunicitaṃ mahāmahindattherādīhi otiṇṇaṭṭhānaṃ therambatthalaṃ.",
  "anya-e0104n:22_23": "Yathā paṭipakkhavijayāya yodhājīvā nimmalameva asitomarādiṃ gahetvā vicaranti,",
  "anya-e0104n:22_24": "evaṃ bhikkhunāpi kilesavijayāya nimmalāva jhānābhiññā vaḷañjitabbāti imamatthaṃ dassetuṃ “tasmā”tiādi vuttaṃ.",
  "anya-e0104n:23_0": "Patiṭṭhābhāvoti idha parassa upaddavūpasamanaṃ adhippetaṃ.",
  "anya-e0104n:23_1": "Taṃ hi khippanisantibhāvatopi garutaraṃ accāyikakiccasādhanavasena vidhātabbato durabhisambhavatarattā.",
  "anya-e0104n:23_2": "Taṃ pana rakkhitattheranidassaneneva siddhampi tato garutarena aṅgāravassaparittāṇena vibhāvetuṃ “giribhaṇḍavāhanapūjāya…pe…",
  "anya-e0104n:23_3": "thero viyā”ti āha.",
  "anya-e0104n:23_4": "Giribhaṇḍavāhanapūjā nāma cetiyagirimādiṃ katvā sakaladīpe,",
  "anya-e0104n:23_5": "samudde ca yāva yojanā mahatī dīpapūjā.",
  "anya-e0104n:23_6": "Pathaviṃ māpetvāti mārena pavattitaṃ aṅgāravassaṃ phuliṅgamattenapi yāva manusse na pāpuṇāti,",
  "anya-e0104n:23_7": "tāvadeva ākāse pathaviṃ nimminitvā.",
  "anya-e0104n:24_0": "Balavapubbayogānanti garutarūpanissayānaṃ,",
  "anya-e0104n:24_1": "iddhividhādīnaṃ hetubhūtamahābhinīhārānanti attho.",
  "anya-e0104n:24_2": "Aggasāvakādīnanti ādi-",
  "anya-e0104n:24_3": "saddena ekacce mahāsāvake saṅgaṇhāti.",
  "anya-e0104n:24_4": "Bhāvanānukkamo yathāvuttaṃ cittaparidamanaṃ.",
  "anya-e0104n:24_5": "Paṭisambhidādīti ādi-",
  "anya-e0104n:24_6": "saddena ṭhānāṭhānañāṇādīnampi saṅgaho veditabbo,",
  "anya-e0104n:24_7": "na sesābhiññānameva.",
  "anya-e0104n:24_8": "Sāvakānampi hi ṭhānāṭhānañāṇādīni padesavasena ijjhanti.",
  "anya-e0104n:24_9": "Tasmāti yasmā pubbahetusampannasseva yathāvuttaṃ bhāvanānukkamaṃ vinā abhiññāyo ijjhanti,",
  "anya-e0104n:24_10": "na itarassa, tasmā.",
  "anya-e0104n:24_11": "Aggidhamanādīhīti aggimhi tāpanakoṭṭanādīhi.",
  "anya-e0104n:24_12": "Yathā cāti ca-",
  "anya-e0104n:24_13": "saddena lākhākārādīnaṃ lākhākoṭṭanādiṃ avuttampi saṅgaṇhāti.",
  "anya-e0104n:24_14": "Chanda…pe…",
  "anya-e0104n:24_15": "vasenāti “chandavato ce abhiññā sijjhati,",
  "anya-e0104n:24_16": "mayhampi sijjhatī”ti kattukamyatāchandaṃ sīsaṃ dhuraṃ jeṭṭhaṃ pubbaṅgamaṃ katvā,",
  "anya-e0104n:24_17": "chandaṃ vā uppādetvā taṃ bhāvanāya mukhaṃ katvā jhānassa samāpajjanavasena.",
  "anya-e0104n:24_18": "Eseva nayo sesesupi.",
  "anya-e0104n:24_19": "“Āvajjanādivasībhāvavasenā”ti idaṃ aṭṭhasupi samāpattīsu sātisayaṃ vasībhāvāpādanaṃ sandhāya vuttaṃ.",
  "anya-e0104n:24_20": "Tañca kho ādikammikavasena,",
  "anya-e0104n:24_21": "na katādhikāravasenāti āha “pubbahetu…pe…",
  "anya-e0104n:24_22": "vaṭṭatī”ti.",
  "anya-e0104n:24_23": "Pubbahetusampannassa hi yaṃ jhānaṃ pādakaṃ katvā abhiññā nibbattetabbā,",
  "anya-e0104n:24_24": "tattheva sātisayaṃ ciṇṇavasitāpi icchitabbā,",
  "anya-e0104n:24_25": "na sabbatthevāti adhippāyo.",
  "anya-e0104n:24_26": "“Catutthajjhānamatte ciṇṇavasinā”ti vacanato arūpasamāpattiyo vināpi abhiññā ijjhantīti vadanti.",
  "anya-e0104n:24_27": "Tampi yadi pubbahetusampannassa vasena vuttaṃ,",
  "anya-e0104n:24_28": "yuttameva.",
  "anya-e0104n:24_29": "Athetarassa,",
  "anya-e0104n:24_30": "tesaṃ matimattaṃ.",
  "anya-e0104n:24_31": "Yathāti yena pakārena yena vidhinā.",
  "anya-e0104n:24_32": "Etthāti etasmiṃ iddhividhanipphādane.",
  "anya-e0104n:25_0": "368.",
  "anya-e0104n:25_1": "Tatrāti ca tadeva paccāmasati.",
  "anya-e0104n:25_2": "Pāḷinayānusārenevāti pāḷigatiyā anusaraṇeneva,",
  "anya-e0104n:25_3": "pāṭhasaṃvaṇṇanānukkamenevāti attho.",
  "anya-e0104n:25_4": "“Catutthajjhānaṃ upasampajja viharatī”ti vatvā “so”ti vuttattā āha “adhigatacatutthajjhāno yogī”ti.",
  "anya-e0104n:25_5": "“Evaṃ samāhite”ti ettha evaṃ-",
  "anya-e0104n:25_6": "saddo heṭṭhājhānattayādhigamapaṭipāṭisiddhassa catutthajjhānasamādhānassa nidassanatthoti āha “evanti catutthajjhānakkamanidassanameta”nti,",
  "anya-e0104n:25_7": "catutthajjhānassa,",
  "anya-e0104n:25_8": "tassa ca adhigamakkamassa nidassanaṃ.",
  "anya-e0104n:25_9": "Yena samādhānānukkamena catutthajjhānasamādhi laddho,",
  "anya-e0104n:25_10": "tadubhayanidassananti attho.",
  "anya-e0104n:25_11": "Tenāha “iminā…pe…",
  "anya-e0104n:25_12": "vuttaṃ hotī”ti.",
  "anya-e0104n:25_13": "Yadipi “eva”nti idaṃ āgamanasamādhinā saddhiṃ catutthajjhānasamādhānaṃ dīpeti.",
  "anya-e0104n:25_14": "Satipārisuddhisamādhi eva pana iddhiyā adhiṭṭhānabhāvato padhānanti āha “catutthajjhānasamādhinā samāhite”ti.",
  "anya-e0104n:25_15": "Upekkhāsatipārisuddhibhāvenāti upekkhāya janitasatipārisuddhisabbhāvena.",
  "anya-e0104n:25_16": "Sabbapaccanīkadhammūpakkilesaparisuddhāya hi paccanīkasamanepi abyāvaṭāya pārisuddhiupekkhāya vattamānāya catutthajjhānaṃ,",
  "anya-e0104n:25_17": "taṃsampayuttadhammā ca suparisuddhā,",
  "anya-e0104n:25_18": "suvisadā ca honti,",
  "anya-e0104n:25_19": "satisīsena pana tattha desanā katāti āha “upekkhāsatipārisuddhibhāvena parisuddhe”ti.",
  "anya-e0104n:25_20": "Parisuddhiyā eva paccayavisesena pavattiviseso pariyodātatā sudhantasuvaṇṇassa nighaṃsanena pabhassaratā viyāti āha “parisuddhattāyeva pariyodāte,",
  "anya-e0104n:25_21": "pabhassareti vuttaṃ hotī”ti.",
  "anya-e0104n:26_0": "Sukhādīnaṃ paccayānaṃ ghātenāti sukhasomanassānaṃ,",
  "anya-e0104n:26_1": "dukkhadomanassānañca yathākkamaṃ rāgadosapaccayānaṃ vikkhambhanena.",
  "anya-e0104n:26_2": "“Sukhaṃ somanassassa paccayo,",
  "anya-e0104n:26_3": "somanassaṃ rāgassa,",
  "anya-e0104n:26_4": "dukkhaṃ domanassassā”ti hi vuttaṃ.",
  "anya-e0104n:26_5": "Yathā rāgādayo cetaso malāsucibhāvena “aṅgaṇānī”ti vuccanti,",
  "anya-e0104n:26_6": "evaṃ upagantvā kilesanaṭṭhena upakkilesāti āha “anaṅgaṇattāyeva vigatūpakkilese”ti.",
  "anya-e0104n:26_7": "Tenāha “aṅgaṇena hi taṃ cittaṃ upakkilissatī”ti,",
  "anya-e0104n:26_8": "vibādhīyati upatāpīyatīti attho.",
  "anya-e0104n:26_9": "Subhāvitattāti paguṇabhāvāpādanena suṭṭhu bhāvitattā.",
  "anya-e0104n:26_10": "Tenāha “vasībhāvappatte”ti,",
  "anya-e0104n:26_11": "āvajjanādinā pañcadhā,",
  "anya-e0104n:26_12": "cuddasavidhena vā paridamanena vasavattitaṃ upagateti attho.",
  "anya-e0104n:26_13": "Vase vattamānaṃ hi cittaṃ paguṇabhāvāpattiyā suparimadditaṃ viya cammaṃ,",
  "anya-e0104n:26_14": "suparikammakatā viya ca lākhā mudunti vuccati.",
  "anya-e0104n:26_15": "Kammakkhameti vikubbanādiiddhikammakkhame.",
  "anya-e0104n:26_16": "Tañca ubhayanti mudutākammaniyadvayaṃ.",
  "anya-e0104n:27_0": "Nāhantiādīsu na-",
  "anya-e0104n:27_1": "kāro paṭisedhattho.",
  "anya-e0104n:27_2": "Ahanti satthā attānaṃ niddisati.",
  "anya-e0104n:27_3": "Bhikkhaveti bhikkhū ālapati.",
  "anya-e0104n:27_4": "Aññanti idāni vuccamānacittato aññaṃ.",
  "anya-e0104n:27_5": "Ekadhammampīti ekampi sabhāvadhammaṃ na samanupassāmīti sambandho.",
  "anya-e0104n:27_6": "Ayaṃ hettha attho – ahaṃ,",
  "anya-e0104n:27_7": "bhikkhave,",
  "anya-e0104n:27_8": "sabbaññutaññāṇena olokentopi aññaṃ ekadhammampi na samanupassāmi.",
  "anya-e0104n:27_9": "Yaṃ vasībhāvāpādanena bhāvitaṃ,",
  "anya-e0104n:27_10": "tathā punappunaṃ karaṇena bahulīkataṃ,",
  "anya-e0104n:27_11": "evaṃ savisesamudubhāvappattiyā muduṃ,",
  "anya-e0104n:27_12": "kammakkhamatāya kammaniyañca hoti.",
  "anya-e0104n:27_13": "Yathayidaṃ cittanti attano,",
  "anya-e0104n:27_14": "tesañca paccakkhatāya evamāhāti.",
  "anya-e0104n:27_15": "Yathā yathāvuttā parisuddhatādayo na vigacchanti,",
  "anya-e0104n:27_16": "evaṃ subhāvitaṃ cittaṃ.",
  "anya-e0104n:28_0": "Tattha avaṭṭhitaṃ idha “ṭhitaṃ,",
  "anya-e0104n:28_1": "āneñjappatta”nti ca vuttanti āha “etesu parisuddhatādīsu ṭhitattā ṭhite,",
  "anya-e0104n:28_2": "ṭhitattāyeva āneñjappatte”ti.",
  "anya-e0104n:28_3": "Yathā mudukammaññatā vasībhāvappattiyā lakkhīyanti,",
  "anya-e0104n:28_4": "evaṃ vasībhāvappattipi mudukammaññatāhi lakkhīyatīti,",
  "anya-e0104n:28_5": "mudukammaññabhāvena vā attano vase ṭhitattā “ṭhite”ti vuttaṃ.",
  "anya-e0104n:28_6": "Yathā hi kāraṇena phalaṃ niddharīyati,",
  "anya-e0104n:28_7": "evaṃ phalenāpi kāraṇaṃ niddharīyatīti niccalabhāvena avaṭṭhānaṃ āneñjappatti.",
  "anya-e0104n:28_8": "Sā ca sampayuttadhammesu thirabhāvena,",
  "anya-e0104n:28_9": "paṭipakkhehi akammaniyatāya ca sambhavantī saddhādibalānaṃ ānubhāvena hotīti “saddhādīhi pariggahitattā",
  "anya-e0104n:28_10": "āneñjappatte”ti saṅkhepato vuttamatthaṃ vivarituṃ “saddhāpariggahitaṃ hī”tiādi vuttaṃ.",
  "anya-e0104n:28_11": "Tattha saddhāpariggahitanti evaṃ subhāvitaṃ vasībhāvappattaṃ etaṃ cittaṃ ekaṃsena abhiññāsacchikaraṇīyānaṃ",
  "anya-e0104n:28_12": "dhammānaṃ abhiññāsacchikiriyāya saṃvattatīti evaṃ pavattāya saddhāya pariggahitaṃ yathāvuttasaddhābalena",
  "anya-e0104n:28_13": "upatthambhitaṃ.",
  "anya-e0104n:28_14": "Assaddhiyenāti tappaṭipakkhena assaddhiyena hetunā na iñjati na calati na kampati,",
  "anya-e0104n:28_15": "aññadatthu upari visesāvahabhāveneva tiṭṭhati.",
  "anya-e0104n:28_16": "Vīriyapariggahitantiādīsupi iminā nayena attho veditabbo.",
  "anya-e0104n:28_17": "Ayaṃ pana viseso –",
  "anya-e0104n:28_18": "vīriyapariggahitanti vasībhāvāpādanaparidamanasādhanena vīriyena upatthambhitaṃ.",
  "anya-e0104n:28_19": "Satipariggahitanti yathāvutte bhāvanābahulīkāre asammosasādhikāya,",
  "anya-e0104n:28_20": "kusalānañca dhammānaṃ gatiyo samannesamānāya satiyā upatthambhitaṃ.",
  "anya-e0104n:28_21": "Samādhipariggahitanti tattheva avikkhepasādhanena samādhānena upatthambhitaṃ.",
  "anya-e0104n:28_22": "Paññāpariggahitanti tassā eva bhāvanāya upakārānupakāradhammānaṃ pajānanalakkhaṇāya paññāya upatthambhitaṃ.",
  "anya-e0104n:28_23": "Obhāsagatanti ñāṇobhāsasahagataṃ.",
  "anya-e0104n:28_24": "Obhāsabhūtena hi yathāvuttasamādhānasaṃvaddhitena ñāṇena saṃkilesapakkhaṃ yāthāvato passanto tato utrasanto ottappanto taṃ adhibhavati,",
  "anya-e0104n:28_25": "na tena abhibhūyati.",
  "anya-e0104n:28_26": "Tenāha “kilesandhakārena na iñjatī”ti.",
  "anya-e0104n:28_27": "Etena ñāṇapariggahitaṃ hirottappabalaṃ dasseti.",
  "anya-e0104n:29_0": "Aṭṭhaṅgasamannāgatanti catutthajjhānasamādhinā samāhitatā,",
  "anya-e0104n:29_1": "parisuddhatā,",
  "anya-e0104n:29_2": "pariyodātatā,",
  "anya-e0104n:29_3": "anaṅgaṇatā,",
  "anya-e0104n:29_4": "vigatūpakkilesatā,",
  "anya-e0104n:29_5": "mudubhāvo,",
  "anya-e0104n:29_6": "kammaniyatā,",
  "anya-e0104n:29_7": "āneñjappattiyā ṭhitatā,",
  "anya-e0104n:29_8": "samāhitassa vā cittassa imāni aṅgānīti “samāhite”ti imaṃ aṅgabhāvena aggahetvā ṭhitiāneñjappattiyo visuṃ gahetvā imehi aṭṭhahi aṅgehi samannāgataṃ.",
  "anya-e0104n:29_9": "Abhinīhārakkhamanti iddhividhādiatthaṃ abhinīhārakkhamaṃ tadabhimukhaṃ karaṇayoggaṃ.",
  "anya-e0104n:29_10": "Tenāha “abhiññāsacchikaraṇīyānaṃ dhammānaṃ abhiññāsacchikiriyāyā”ti.",
  "anya-e0104n:30_0": "Kāmaṃ nīvaraṇāni vikkhambhetvā eva paṭhamajjhānasamadhigamo,",
  "anya-e0104n:30_1": "vitakkādike vūpasame eva ca dutiyajjhānādisamadhigamo,",
  "anya-e0104n:30_2": "tathāpi na tathā tehi dūrībhūtā apetā vā yathā catutthajjhānato,",
  "anya-e0104n:30_3": "cetaso malīnabhāvasaṅkhātauppilābhogakarehi nīvaraṇādīhi suṭṭhu vimuttiyā tassa parisuddhi,",
  "anya-e0104n:30_4": "pariyodātatā ca yuttāti āha “nīvaraṇa…pe…",
  "anya-e0104n:30_5": "pariyodāte”ti.",
  "anya-e0104n:30_6": "Jhānapaṭilābhapaccayānanti jhānapaṭilābhahetukānaṃ jhānapaṭilābhaṃ nissāya uppajjanakānaṃ.",
  "anya-e0104n:30_7": "Pāpakānanti lāmakānaṃ.",
  "anya-e0104n:30_8": "Icchāvacarānanti icchāya avacarānaṃ icchāvasena otiṇṇānaṃ “aho vata mameva satthā paṭipucchitvā paṭipucchitvā",
  "anya-e0104n:30_9": "bhikkhūnaṃ dhammaṃ deseyyā”tiādinayappavattānaṃ mānamāyāsāṭheyyādīnaṃ.",
  "anya-e0104n:30_10": "Abhijjhādīnanti ādi-",
  "anya-e0104n:30_11": "saddenāpi tesaṃyeva saṅgaho.",
  "anya-e0104n:30_12": "Abhijjhā cettha paṭhamajjhānena avikkhambhaneyyā,",
  "anya-e0104n:30_13": "mānādayo ca tadekaṭṭhā daṭṭhabbā “jhānapaṭilābhapaccayāna”nti anuvattamānattā.",
  "anya-e0104n:30_14": "Vikkhambhaneyyā pana nīvaraṇaggahaṇeneva gahitā,",
  "anya-e0104n:30_15": "kathaṃ pana paṭhamajjhānena avikkhambhaneyyā idha vigacchantīti?",
  "anya-e0104n:30_16": "“Sabbe kusalā dhammā sabbākusalānaṃ paṭipakkhā”ti sallekhapaṭipattivasena evaṃ vuttaṃ jhānassa aparāmaṭṭhabhāvadassanato.",
  "anya-e0104n:30_17": "Ye panettha “icchāvacarānaṃ abhijjhādīna”nti imehi padehi kopaapaccayakaāmarāgabyāpādādayo gahitāti adhippāyena",
  "anya-e0104n:30_18": "“jhānapaṭilābhapaccayāna”nti pāṭhaṃ paṭikkhipitvā “jhānapaṭilābhapaccanīkāna”nti pāṭhoti vadanti,",
  "anya-e0104n:30_19": "taṃ tesaṃ matimattaṃ tathā pāṭhasseva abhāvato.",
  "anya-e0104n:30_20": "Jhānapaṭilābhapaccanīkā ca nīvaraṇā ceva tadekaṭṭhā ca tesaṃ dūrībhāvaṃ vatvā puna abhāvavigamacodanāya ayujjamānattā.",
  "anya-e0104n:30_21": "Nanu ca anaṅgaṇasutta-",
  "anya-e0104n:30_22": "vatthasuttesu ayamattho na labbhati,",
  "anya-e0104n:30_23": "oḷārikānaṃyeva pāpadhammānaṃ tattha adhippetattā?",
  "anya-e0104n:30_24": "Saccametaṃ,",
  "anya-e0104n:30_25": "idha pana adhigatacatutthajjhānassa vasena vuttattā sukhumāyeva te gahitā,",
  "anya-e0104n:30_26": "aṅgaṇūpakkilesatāsāmaññena panettha suttānaṃ apadisanaṃ.",
  "anya-e0104n:30_27": "Tathā hi “suttānusārenā”ti vuttaṃ,",
  "anya-e0104n:30_28": "na pana suttavasenāti.",
  "anya-e0104n:30_29": "Avassaṃ ce tamevaṃ sampaṭicchitabbaṃ adhigatajjhānānampi kesañci icchāvacarānaṃ pavattisabbhāvato.",
  "anya-e0104n:31_0": "Iddhipādabhāvūpagamenāti iddhiyā pādakabhāvassa padaṭṭhānabhāvassa upagamanena.",
  "anya-e0104n:31_1": "Bhāvanāpāripūriyāti ito paraṃ kattabbassa abhāvavasena abhinīhārakkhamabhāvanāya paripuṇṇattā.",
  "anya-e0104n:31_2": "Paṇītabhāvūpagamenāti tato eva padhānabhāvaṃ nītatāya uttamaṭṭhena,",
  "anya-e0104n:31_3": "atittikaraṭṭhena ca paṇītabhāvassa upagamanena.",
  "anya-e0104n:31_4": "Ubhayañcetaṃ ṭhitiyā kāraṇavacanaṃ paripuṇṇāya bhāvanāya paṇītabhāvappattiyā “ṭhite”ti.",
  "anya-e0104n:31_5": "“Āneñjappatte”ti idaṃ ṭhitiyā visesanaṃ.",
  "anya-e0104n:31_6": "Tenāha “yathā āneñjappattaṃ hoti,",
  "anya-e0104n:31_7": "evaṃ ṭhite”ti.",
  "anya-e0104n:31_8": "Imasmiṃ pakkhe “ṭhite āneñjappatte”ti ubhayamekaṃ aṅgaṃ,",
  "anya-e0104n:31_9": "“samāhite”ti pana idampi ekamaṅgaṃ.",
  "anya-e0104n:31_10": "Tenevassa paṭhamavikappato visesaṃ sandhāyāha “evampi aṭṭhaṅgasamannāgata”nti.",
  "anya-e0104n:32_0": "Dasaiddhikathāvaṇṇanā",
  "anya-e0104n:33_0": "369.",
  "anya-e0104n:33_1": "Nipphattiatthenāti sijjhanaṭṭhena.",
  "anya-e0104n:33_2": "Paṭilābhaṭṭhenāti pāpuṇanaṭṭhena.",
  "anya-e0104n:33_3": "Tanti kāmitaṃ vatthuṃ.",
  "anya-e0104n:33_4": "Samijjhatīti nipphajjati.",
  "anya-e0104n:33_5": "Pabbajjaṃ ādiṃ katvā yāva jhānamaggā idha nekkhammaṃ.",
  "anya-e0104n:33_6": "Ijjhatīti pāpuṇīyati.",
  "anya-e0104n:33_7": "Paṭiharatīti pāṭihāriyanti yasmā paṭipakkhaṃ harati apaneti,",
  "anya-e0104n:33_8": "tasmā pāṭihāriyaṃ.",
  "anya-e0104n:33_9": "Attano paṭipakkhaṃ haratīti paṭihāriyaṃ,",
  "anya-e0104n:33_10": "nekkhammādi,",
  "anya-e0104n:33_11": "paṭihāriyameva pāṭihāriyaṃ,",
  "anya-e0104n:33_12": "yathā “vekataṃ,",
  "anya-e0104n:33_13": "vesama”nti ca.",
  "anya-e0104n:34_0": "Ijjhanaṭṭhenāti nipphajjanaṭṭhena.",
  "anya-e0104n:34_1": "Upāyasampadāyāti sampannaupāyassa,",
  "anya-e0104n:34_2": "ñāyārambhassāti attho.",
  "anya-e0104n:34_3": "Ijjhatīti pasaveti.",
  "anya-e0104n:34_4": "Sīlavāti ācārasīlena sīlavā.",
  "anya-e0104n:34_5": "Kalyāṇadhammoti dasakusalakammapathavasena sundaradhammo.",
  "anya-e0104n:34_6": "Sīlasampattiyā vā sīlavā.",
  "anya-e0104n:34_7": "Dānādisesapuññakiriyavatthuvasena kalyāṇadhammo.",
  "anya-e0104n:34_8": "Paṇidahissatīti patthessati.",
  "anya-e0104n:35_0": "Ijjhantīti vaḍḍhanti,",
  "anya-e0104n:35_1": "ukkaṃsaṃ pāpuṇantīti attho.",
  "anya-e0104n:35_2": "Sātisayanipphajjanapaṭilābhasijjhanabuddhiatthe hi iddhi vuttā.",
  "anya-e0104n:35_3": "Sā dasavidhāti sabbā iddhiyo ānetvā atthuddhāravasena idhādhippetaṃ iddhiṃ dassetuṃ vuttaṃ.",
  "anya-e0104n:35_4": "Bahubhāvādikassa adhiṭṭhānaṃ adhiṭṭhahanaṃ etissā atthīti adhiṭṭhānā.",
  "anya-e0104n:35_5": "Vividhaṃ rūpanimmānasaṅkhātaṃ kubbanaṃ etissā atthīti vikubbanā.",
  "anya-e0104n:35_6": "Manomayāti jhānamanena nibbattibhāvato manomayā.",
  "anya-e0104n:35_7": "Ñāṇassa vipphāro vegāyitattaṃ etissā atthīti ñāṇavipphārā.",
  "anya-e0104n:35_8": "Ariyānaṃ ayanti ariyā.",
  "anya-e0104n:35_9": "Yato kutoci kammavipākato jātā iddhi kammavipākajā.",
  "anya-e0104n:35_10": "Sātisayapuññanibbattā iddhi puññavato iddhi.",
  "anya-e0104n:35_11": "Kammavipākajā iddhi jātito paṭṭhāya hoti,",
  "anya-e0104n:35_12": "itarā yadā tadā puññassa vipaccanakāleti evaṃ vā imāsaṃ viseso veditabbo.",
  "anya-e0104n:35_13": "Āthabbanavijjābhinibbattā vijjāmayā.",
  "anya-e0104n:35_14": "Sammāpayogo upāyapayogo ñāyārambho.",
  "anya-e0104n:36_0": "370.",
  "anya-e0104n:36_1": "Pakatiyā ekoti sabhāvena eko.",
  "anya-e0104n:36_2": "Bahukanti bahuṃ.",
  "anya-e0104n:36_3": "Tena aggahitaparicchedaṃ adhiṭṭhātabbassa anekabhāvaṃ dassetvā puna paricchedato dassetuṃ “sataṃ vā”tiādi vuttaṃ.",
  "anya-e0104n:36_4": "Āvajjatīti parikammasaṅkhātena ābhogena ābhujati bhāvirūpe tena parikammamanasikārena manasi karoti.",
  "anya-e0104n:36_5": "Ñāṇena adhiṭṭhātīti tathā parikammaṃ katvā abhiññāñāṇena yathādhippete bahuke adhiṭṭhāti,",
  "anya-e0104n:36_6": "adhiṭṭhānacittena saheva bahubhāvāpattito bahubhāvāpādakaṃ iddhividhañāṇaṃ pavattento ca tathā adhiṭṭhātīti vuccati.",
  "anya-e0104n:36_7": "Sesesupi eseva nayo.",
  "anya-e0104n:36_8": "Evanti pakārattho evaṃ- saddo,",
  "anya-e0104n:36_9": "tena sabbampi adhiṭṭhānappakāraṃ saṅgaṇhāti.",
  "anya-e0104n:36_10": "Adhiṭṭhānavasenāti “ñāṇena adhiṭṭhātī”ti evaṃ vuttaadhiṭṭhānavasena nipphannattā.",
  "anya-e0104n:37_0": "371.",
  "anya-e0104n:37_1": "Pakativaṇṇanti pakatisaṇṭhānaṃ attano pākatikarūpaṃ.",
  "anya-e0104n:37_2": "Pakativaṇṇavijahanavikāravasenāti attano pakativaṇṇavijahanapubbakassa kumārakavaṇṇādivaṇṇavikārassa vasena.",
  "anya-e0104n:38_0": "372.",
  "anya-e0104n:38_1": "Imamhā kāyāti paccakkhabhāvena “imamhā”ti vuttā bhikkhussa karajakāyā.",
  "anya-e0104n:38_2": "Aññaṃ kāyanti aññaṃ iddhimayaṃ kāyaṃ.",
  "anya-e0104n:38_3": "Tato eva iddhimayarūpavantatāya rūpiṃ.",
  "anya-e0104n:38_4": "Abhiññāmanena nibbattattā manomayaṃ.",
  "anya-e0104n:38_5": "Nipphattivasenāti nipphajjanavasena.",
  "anya-e0104n:38_6": "Abhiññāñāṇassa hi yathā manomayo kāyo nipphajjati,",
  "anya-e0104n:38_7": "tathā pavatti manomayiddhi.",
  "anya-e0104n:38_8": "Eseva nayo sesesupi.",
  "anya-e0104n:38_9": "Yadi evaṃ kathamayameva manomayiddhīti?",
  "anya-e0104n:38_10": "Ruḷhīvesā veditabbā yathā “manomayo attabhāvo”ti,",
  "anya-e0104n:38_11": "yathā vā “gosamaññā visāṇādimati piṇḍe”.",
  "anya-e0104n:38_12": "Atha vā abbhantarato nikkhante,",
  "anya-e0104n:38_13": "iddhimatā ca ekantasadise imasmiṃ nimmāne supākaṭo manasā nibbattitabhāvoti yathā sātisayo manomayavohāro,",
  "anya-e0104n:38_14": "na tathā aññāsu adhiṭṭhānavikubbaniddhīsu samaññantaravantāsūti veditabbaṃ.",
  "anya-e0104n:39_0": "373.",
  "anya-e0104n:39_1": "Ñāṇuppattito pubbe vāti arahattamaggañāṇuppattito pubbe vā vipassanākkhaṇe,",
  "anya-e0104n:39_2": "tatopi vā pubbe antimabhavikassa paṭisandhiggahaṇato paṭṭhāya.",
  "anya-e0104n:39_3": "Pacchā vā yāva khandhaparinibbānā.",
  "anya-e0104n:39_4": "Taṅkhaṇe vā magguppattisamaye.",
  "anya-e0104n:39_5": "Ñāṇānubhāvanibbatto visesoti sūriyassa uṭṭhitaṭṭhāne,",
  "anya-e0104n:39_6": "samantato ca ālokakaraṇasamatthatā viya tasseva ñāṇassa ānubhāvena nibbatto sabbaso pahātabbapahānabhāvetabbabhāvanāpāripūrisaṅkhāto viseso.",
  "anya-e0104n:39_7": "Vatthūni pana anantarāyatāvasena āgatāni.",
  "anya-e0104n:39_8": "Aniccānupassanāyāti saṅkhāre aniccato anupassantiyā balavavipassanāya.",
  "anya-e0104n:39_9": "Āraddhavipassanassa hi yathāvuttavipassanāya pavattikkhaṇe tato pubbe,",
  "anya-e0104n:39_10": "pacchā ca pakiṇṇakasammasanavāre niccasaññāya pahānaṭṭho ijjhati.",
  "anya-e0104n:39_11": "Eseva nayo sabbattha.",
  "anya-e0104n:39_12": "Kāmaṃ ettakāya saṅkhepakathāyapi adhippetattho pakāsitova,",
  "anya-e0104n:39_13": "vitthārakathāya pana vibhūtataro hotīti āha “vitthārena kathetabba”nti.",
  "anya-e0104n:40_0": "Gabbhagatassevāti anādare sāmivacanaṃ.",
  "anya-e0104n:40_1": "Vuttanayenāti “pacchimabhavikassā”tiādinā bākulattheravatthumhi vuttanayena.",
  "anya-e0104n:41_0": "Dārubhāraṃ katvāti dārubhāraṃ sakaṭe katvā,",
  "anya-e0104n:41_1": "āropetvāti attho.",
  "anya-e0104n:41_2": "Ossajjitvāti chaḍḍetvā.",
  "anya-e0104n:41_3": "Sakaṭamūleti sakaṭasamīpe.",
  "anya-e0104n:41_4": "Vāḷayakkhānucariteti kururehi yakkhehi anuvicaritabbe.",
  "anya-e0104n:41_5": "Yakkhapariggahitañhi rājagahanagaraṃ.",
  "anya-e0104n:42_0": "374.",
  "anya-e0104n:42_1": "Samādhitoti paṭhamajjhānādisamādhito.",
  "anya-e0104n:42_2": "Pubbeti upacārajjhānakkhaṇe.",
  "anya-e0104n:42_3": "Pacchāti samāpattiyā ciṇṇapariyante.",
  "anya-e0104n:42_4": "Taṅkhaṇeti samāpannakkhaṇe.",
  "anya-e0104n:42_5": "Samathānubhāvanibbatto visesoti tasmiṃ tasmiṃ jhāne samādhitejena nibbatto nīvaraṇavikkhambhanavitakkādisamatikkamasaññāvedayitanirodhaparissayasahanādiko viseso.",
  "anya-e0104n:43_0": "Kapotakandarāyanti evaṃnāmake araññavihāre.",
  "anya-e0104n:43_1": "Juṇhāya rattiyāti candālokavatiyā rattiyā.",
  "anya-e0104n:43_2": "Navoropitehi kesehīti itthambhūtalakkhaṇe karaṇavacanaṃ.",
  "anya-e0104n:43_3": "Yassāti pahārassa.",
  "anya-e0104n:43_4": "Tassāti yakkhassa.",
  "anya-e0104n:43_5": "Khippanisantibhāvassa ukkaṃsagatattā thero tasmiṃ paharante eva samāpattiṃ samāpajjīti āha “paharaṇasamaye samāpattiṃ appesī”ti.",
  "anya-e0104n:43_6": "Pāḷiyaṃ pana “nisinno hoti aññataraṃ samādhiṃ samāpajjitvā”ti vuttaṃ.",
  "anya-e0104n:43_7": "Ime pana therā samāpattito vuṭṭhānasamakālaṃ tena pahāro dinnoti vadanti.",
  "anya-e0104n:44_0": "Sañjīvattheranti kakusandhassa bhagavato dutiyaṃ aggasāvakaṃ mahātheraṃ sandhāyāha.",
  "anya-e0104n:44_1": "So hi āyasmā araññādīsu yattha katthaci nisinno appakasireneva nirodhaṃ samāpajjati,",
  "anya-e0104n:44_2": "tasmā ekadivasaṃ aññatarasmiṃ rukkhamūle nirodhaṃ samāpajji,",
  "anya-e0104n:44_3": "taṃ sandhāya vuttaṃ “nirodhasamāpanna”ntiādi.",
  "anya-e0104n:44_4": "Cīvare aṃsumattampi na jhāyittha,",
  "anya-e0104n:44_5": "sarīre kā kathā.",
  "anya-e0104n:44_6": "Teneva hi thero “sañjīvo” tveva paññāyittha.",
  "anya-e0104n:44_7": "Ayamassāti assa āyasmato sañjīvattherassa yo nirodhasamāpattiyaṃ aggiparissayābhāvo,",
  "anya-e0104n:44_8": "ayaṃ samādhivipphārā iddhīti yojanā.",
  "anya-e0104n:44_9": "Kathaṃ pana nirodhasamāpattiyaṃ samādhivipphārasambhavoti āha “anupubba…pe…",
  "anya-e0104n:44_10": "nibbattattā”ti.",
  "anya-e0104n:45_0": "Paṭhamaṃ ṭhapitabhaṇḍakassāti sabbapaṭhamaṃ ṭhapitabhaṇḍakassa.",
  "anya-e0104n:45_1": "Tañhi gahaṇakāle sabbapacchimaṃ gayhati.",
  "anya-e0104n:45_2": "Kālaparicchedavasenāti “ettake kāle gate vuṭṭhahissāmī”ti samāpattito pubbe katakālaparicchedavasena.",
  "anya-e0104n:45_3": "Bhītā viraviṃsūti rattandhakāre rūpadassanena “pisāco uṭṭhahatī”ti maññamānā.",
  "anya-e0104n:45_4": "Ettakehi nāma bhaṇḍakehi ajjhotthaṭo nibbikāro “aho mahānubhāvo,",
  "anya-e0104n:45_5": "aho vivekavāsī”ti ca theragatena pasādena.",
  "anya-e0104n:46_0": "Tattatelakaṭāhanti ādhārasīsena ādheyyamāha,",
  "anya-e0104n:46_1": "kaṭāhe tattatelaṃ kaṭāhena āsiñcīti adhippāyo.",
  "anya-e0104n:46_2": "Vivaṭṭamānanti katthacipi alagganavasena bhassantaṃ.",
  "anya-e0104n:47_0": "Saparivārāti pañcahi itthisatehi saparivārā.",
  "anya-e0104n:47_1": "Rājānaṃ mettāya pharīti odissakamettāsamāpattiyā rājānaṃ phusi.",
  "anya-e0104n:47_2": "Khipitunti vijjhituṃ.",
  "anya-e0104n:47_3": "Oropetunti sarasannāhaṃ paṭisaṃharituṃ.",
  "anya-e0104n:48_0": "375.",
  "anya-e0104n:48_1": "Paṭikkūlādīsūti aniṭṭhādīsu.",
  "anya-e0104n:48_2": "Aniṭṭhaṃ hi paṭikkūlaṃ,",
  "anya-e0104n:48_3": "amanuññampi “paṭikkūla”nti vuccati. Ādi-",
  "anya-e0104n:48_4": "saddena apaṭikkūlādiṃ saṅgaṇhāti.",
  "anya-e0104n:48_5": "Tatthāti paṭikkūlārammaṇe.",
  "anya-e0104n:48_6": "Upekkhakoti chaḷaṅgupekkhāya upekkhako.",
  "anya-e0104n:48_7": "Tatthāti paṭikkūlāpaṭikkūlabhede vatthusmiṃ.",
  "anya-e0104n:48_8": "Satoti sativepullappattiyā satimā.",
  "anya-e0104n:48_9": "Sampajānoti paññāvepullappattiyā sampajānakārī.",
  "anya-e0104n:48_10": "Ayanti ayaṃ paṭikkūlādivatthūsu apaṭikkūlasaññīvihārādikā khīṇāsavānaṃ aggamaggādhigamasiddhā cittissariyatā.",
  "anya-e0104n:48_11": "Tenāha “cetovasippattānaṃ…pe…",
  "anya-e0104n:48_12": "vuccatī”ti.",
  "anya-e0104n:49_0": "Aniṭṭhe vatthusmiṃ sattasaññite mettāpharaṇaṃ vā dhātuso paccavekkhaṇāya dhātumanasikāraṃ vā gūthādike dhātumanasikāraṃ karontoti yojetabbaṃ.",
  "anya-e0104n:49_1": "Apaṭikkūlasaññī viharatīti hitesitāya,",
  "anya-e0104n:49_2": "dhammasabhāvacintanāya ca na paṭikkūlasaññī hutvā iriyāpathavihārena viharati.",
  "anya-e0104n:49_3": "Iṭṭhe vatthusmiṃ ñātimittādike.",
  "anya-e0104n:49_4": "Kesādiasucikoṭṭhāsamattamevāti asubhapharaṇaṃ vā asubhamanasikāraṃ vā.",
  "anya-e0104n:49_5": "Tattha rūpadhammajātaṃ aniccanti ādiattho iti- saddo,",
  "anya-e0104n:49_6": "tasmā aniccadukkhānattavipariṇāmadhammoti manasikāraṃ vā karontoti yojanā.",
  "anya-e0104n:49_7": "Paṭikkūlāpaṭikkūlesūti iṭṭhāniṭṭhāni vatthūni ekajjhaṃ gahetvā vadati.",
  "anya-e0104n:49_8": "Esa nayo itarattha.",
  "anya-e0104n:49_9": "Yaṃ vā sattānaṃ paṭhamaṃ paṭikkūlato upaṭṭhitameva pacchā apaṭikkūlato upatiṭṭhati,",
  "anya-e0104n:49_10": "yañca apaṭikkūlato upaṭṭhitameva pacchā paṭikkūlato upatiṭṭhati,",
  "anya-e0104n:49_11": "tadubhayepi khīṇāsavo sace ākaṅkhati,",
  "anya-e0104n:49_12": "vuttanayena apaṭikkūlasaññī vā vihareyya,",
  "anya-e0104n:49_13": "paṭikkūlasaññī vāti ayamariyiddhi vuttā.",
  "anya-e0104n:50_0": "Cakkhunā rūpaṃ disvāti kāraṇavasena “cakkhū”ti laddhavohārena rūpadassanasamatthena cakkhuviññāṇena,",
  "anya-e0104n:50_1": "cakkhunā vā kāraṇabhūtena,",
  "anya-e0104n:50_2": "dvārabhūtena vā rūpaṃ passitvā.",
  "anya-e0104n:50_3": "Neva sumano hotīti gehassitasomanassassāyaṃ paṭikkhepo,",
  "anya-e0104n:50_4": "na nekkhammapakkhikāya kiriyāsomanassavedanāya.",
  "anya-e0104n:50_5": "Chaḷaṅgupekkhanti iṭṭhāniṭṭhachaḷārammaṇāpāthe parisuddhapakatibhāvāvijahanalakkhaṇaṃ chasu dvāresu pavattiyā",
  "anya-e0104n:50_6": "“chaḷaṅgupekkhā”ti laddhanāmaṃ tatramajjhattupekkhaṃ.",
  "anya-e0104n:50_7": "Yathāvuttamatthaṃ pāḷiyā samatthetuṃ “paṭisambhidāya”ntiādi vuttaṃ.",
  "anya-e0104n:51_0": "376.",
  "anya-e0104n:51_1": "Pakkhīādīnanti ādi-",
  "anya-e0104n:51_2": "saddena devādīnaṃ saṅgaho.",
  "anya-e0104n:51_3": "Vehāsagamanādikāti pana ādi-",
  "anya-e0104n:51_4": "saddena cakkhuvisuddhiādiṃ saṅgaṇhāti.",
  "anya-e0104n:51_5": "Kusalakammena nibbattitvāpi akusalavipākānubhāvena sukhasamussayato vinipatitattā vinipātikānaṃ.",
  "anya-e0104n:51_6": "Jhānanti abhiññāpattaṃ jhānaṃ sandhāyāha.",
  "anya-e0104n:51_7": "Vipassanāpi ukkaṃsagatā ubbegapītisahitā ākāse laṅghāpanamattāpi hotīti vuttaṃ “vipassanaṃ vā”ti.",
  "anya-e0104n:51_8": "“Paṭhamakappikāna”nti idaṃ “ekaccānaṃ manussāna”nti imassa visesanaṃ daṭṭhabbaṃ.",
  "anya-e0104n:51_9": "Evamādīnanti ādi-",
  "anya-e0104n:51_10": "saddena punabbasumātādīnaṃ saṅgaho daṭṭhabbo.",
  "anya-e0104n:52_0": "377.",
  "anya-e0104n:52_1": "Vehāsanti bhummatthe upayogavacanaṃ,",
  "anya-e0104n:52_2": "accantasaṃyoge vā.",
  "anya-e0104n:52_3": "Cakkavattī hi cakkaratanaṃ purakkhatvā attano bhavanato abbhuggantvā ākāseneva sineruṃ padakkhiṇaṃ katvā sakalacakkavāḷaṃ anusaṃyāyatīti.",
  "anya-e0104n:52_4": "Assabandhāti assapālā,",
  "anya-e0104n:52_5": "ye assānaṃ yavadāyakā.",
  "anya-e0104n:52_6": "Tathā gobandhā.",
  "anya-e0104n:53_0": "Cakkavattiādīnaṃ puññiddhiyā vitthāriyamānāya atipapañco hotīti puññavato iddhiṃ lakkhaṇato dassentena",
  "anya-e0104n:53_1": "“paripākaṃ gate puññasambhāre ijjhanakaviseso”ti vatvāpi jotikādīnaṃ puññiddhiṃ ekadesena dassetuṃ “ettha",
  "anya-e0104n:53_2": "cā”tiādi vuttaṃ.",
  "anya-e0104n:53_3": "Tattha suvaṇṇapabbatoti sabbasuvaṇṇamayo pabbato.",
  "anya-e0104n:53_4": "Tassa kira gahitagahitaṭṭhāne odhi na paññāyati.",
  "anya-e0104n:53_5": "Ekasītāmatteti ettha sītā nāma kasanavasena naṅgalassa gatamaggo.",
  "anya-e0104n:53_6": "Tumbaṃ nāma āḷhakaṃ.",
  "anya-e0104n:53_7": "Cuddasa maggāti catuddasa kasanamaggā.",
  "anya-e0104n:54_0": "378.",
  "anya-e0104n:54_1": "Vijjaṃ parijapitvāti gandhārīvijjādikaṃ attano vijjaṃ katūpacāraṃ parivattetvā mantapaṭhanakkamena paṭhitvā.",
  "anya-e0104n:55_0": "379.",
  "anya-e0104n:55_1": "Sammāpayogenāti upāyapayogena,",
  "anya-e0104n:55_2": "yathā yathicchitatthasiddhi hoti,",
  "anya-e0104n:55_3": "tathā pavattitañāyārambhena.",
  "anya-e0104n:55_4": "Tassa tassa kammassāti yathādhippetassa nipphādetabbakammassa.",
  "anya-e0104n:55_5": "Ettha cāti “tattha tattha sammāpayogappaccayā ijjhanaṭṭhena iddhī”ti imissā dasamāya iddhiyā niddesepi.",
  "anya-e0104n:55_6": "Purimapāḷisadisāvā”ti samādhivipphāraiddhiādīnaṃ niddesasadisāva.",
  "anya-e0104n:55_7": "Sakaṭabyūhādikaraṇavasenāti sakaṭabyūhacakkabyūhapadumabyūhādīnaṃ saṃvidhānavasena nibbattavisesoti sambandho.",
  "anya-e0104n:55_8": "Gaṇitagandhabbādi sippakammaṃ.",
  "anya-e0104n:55_9": "Sallakattakādi vejjakammaṃ.",
  "anya-e0104n:55_10": "Irubbedādīnaṃ tiṇṇaṃ vedānaṃ.",
  "anya-e0104n:56_0": "“Ekopi hutvā bahudhāva hotī”tiādinā adhiṭṭhāniddhiyā eva gahitattā āha “adhiṭṭhānā iddhiyeva āgatā”ti.",
  "anya-e0104n:56_1": "Imasmiṃ panattheti imasmiṃ abhiññānisaṃsasaṅkhāte,",
  "anya-e0104n:56_2": "iddhividhasaṅkhāte vā atthe.",
  "anya-e0104n:57_0": "380.",
  "anya-e0104n:57_1": "“Ekavidhena ñāṇavatthu”ntiādīsu koṭṭhāsattho vidhasaddo,",
  "anya-e0104n:57_2": "“vividhampi senābyūhaṃ dassetī”tiādīsu vikappattho,",
  "anya-e0104n:57_3": "tadubhayampettha yujjatīti dassento āha “iddhividhāyāti iddhikoṭṭhāsāya,",
  "anya-e0104n:57_4": "iddhivikappāya vā”ti.",
  "anya-e0104n:57_5": "Iddhi hi abhiññāsu eko koṭṭhāso,",
  "anya-e0104n:57_6": "vakkhamānehi bhedehi anekappabhedā ca.",
  "anya-e0104n:57_7": "Vuttappakāravasenāti vuttassa cuddasappakārassa,",
  "anya-e0104n:57_8": "cittaparidamanassa samāhitatādippakārassa ca vasena.",
  "anya-e0104n:57_9": "“Iddhividhāyā”ti tadatthassa sampadānavacananti āha “iddhividhādhigamatthāyā”ti.",
  "anya-e0104n:57_10": "“Kasiṇārammaṇato apanetvā”ti idaṃ abhiññāpādakaparikammacittānaṃ samānasantānatāya vuttaṃ,",
  "anya-e0104n:57_11": "na parikammacittassa kasiṇārammaṇattā.",
  "anya-e0104n:57_12": "Iddhividhābhimukhaṃ pesetīti nipphādetabbassa iddhividhassa abhimukhabhāvena pavatteti.",
  "anya-e0104n:57_13": "Yaṃ hi “sataṃ homī”tiādinā parikammacittassa pavattanaṃ,",
  "anya-e0104n:57_14": "tadevassa abhinīharaṇaṃ,",
  "anya-e0104n:57_15": "iddhividhābhimukhapesanañca tatheva iddhividhassa pavattanato abhininnāmanaṃ idha parikammacittassa iddhividhe",
  "anya-e0104n:57_16": "adhimuttīti āha “adhigantabbaiddhipoṇaṃ iddhipabbhāraṃ karotī”ti.",
  "anya-e0104n:57_17": "Idha paccanubhavanaphusanā sacchikiriyāpattipariyāyā evāti dassento “pāpuṇātīti attho”ti āha.",
  "anya-e0104n:57_18": "Assāti iddhividhassa.",
  "anya-e0104n:58_0": "Ekopīti pi-",
  "anya-e0104n:58_1": "saddo vakkhamānaṃ bahubhāvaṃ upādāya sampiṇḍanattho.",
  "anya-e0104n:58_2": "So hissa paṭiyogī “ekopi hutvā bahudhā hoti,",
  "anya-e0104n:58_3": "bahudhāpi hutvā eko hotī”ti.",
  "anya-e0104n:58_4": "So ca kho bahubhāvaṃ nimminitvā ṭhitassa antarāva ekabhāvūpagamo.",
  "anya-e0104n:58_5": "Yathākālaparicchedaṃ pana saraseneva ekabhāvūpagamo idha nādhippeto aniddhinimmānabhāvato.",
  "anya-e0104n:58_6": "Tampi pubbe katakālaparicchedavasena siddhattā iddhānubhāvoyevāti keci.",
  "anya-e0104n:58_7": "Aṭṭhāne vāyaṃ pi- saddo,",
  "anya-e0104n:58_8": "eko hutvā bahudhāpi hoti,",
  "anya-e0104n:58_9": "bahudhā hutvā ekopi hotīti sambandho.",
  "anya-e0104n:58_10": "Imasmiṃ pakkhe pi-",
  "anya-e0104n:58_11": "saddo vakkhamānaṃ ekabhāvaṃ upādāya “sampiṇḍanattho”ti vatvā “so hī”tiādi sabbaṃ yathārahaṃ vattabbaṃ.",
  "anya-e0104n:58_12": "Bahubhāvanimmāne payojanaṃ dassetuṃ “bahūnaṃ santike”tiādi vuttaṃ.",
  "anya-e0104n:58_13": "Tattha bahūnaṃ santiketi attanā nimmitānaṃ bahūnaṃ samīpe,",
  "anya-e0104n:58_14": "tehi parivārito hutvāti adhippāyo. Vā-",
  "anya-e0104n:58_15": "saddo avuttavikappattho,",
  "anya-e0104n:58_16": "tena “dhammaṃ vā kathetukāmo”ti evamādi saṅgayhati.",
  "anya-e0104n:58_17": "“Ñāṇena adhiṭṭhahanto evaṃ hotī”ti ānetvā sambandhitabbaṃ.",
  "anya-e0104n:59_0": "381.",
  "anya-e0104n:59_1": "Bhavati ettha iddhīti bhūmiyo, jhānāni.",
  "anya-e0104n:59_2": "Etthāti ca hetumhi bhummavacanaṃ.",
  "anya-e0104n:59_3": "Vivekato jātā bhūmi vivekajabhūmi.",
  "anya-e0104n:59_4": "Vivekajaṃ hi paṭhamaṃ jhānaṃ nīvaraṇavivekasambhūtattā.",
  "anya-e0104n:59_5": "Pītisukhabhūtā bhūmi pītisukhabhūmi.",
  "anya-e0104n:59_6": "Dutiyajjhānañhi pītisukhabhūmibhūtañceva pītisukhasañjātañca samādhivasena.",
  "anya-e0104n:59_7": "Upari dvīsupi eseva nayo.",
  "anya-e0104n:59_8": "Iddhilābhāyāti iddhiyā adhigamāya.",
  "anya-e0104n:59_9": "Iddhipaṭilābhāyāti iddhiyā punappunaṃ labhamānāya,",
  "anya-e0104n:59_10": "bahulīkaraṇāyāti attho.",
  "anya-e0104n:59_11": "Iddhivikubbanatāyāti iddhiyā vividharūpakāraṇāya,",
  "anya-e0104n:59_12": "vikubbaniddhiyāti attho.",
  "anya-e0104n:59_13": "Iddhivisavitāyāti iddhiyā vividhānisaṃsapasavanāya.",
  "anya-e0104n:59_14": "Iddhivasitāyāti iddhiyā khippanisantiādibhāvāvahavasībhāvatthāya.",
  "anya-e0104n:59_15": "Iddhivesārajjāyāti iddhiyā paṭipakkhadūrībhāvena vigatasaṃkilesatāya suṭṭhu visāradabhāvāya.",
  "anya-e0104n:59_16": "Catutthajjhānaṃ tāva iddhiyā bhūmi hotu tattha patiṭṭhāya nipphādetabbato,",
  "anya-e0104n:59_17": "itarāni pana kathanti āha “ettha cā”tiādi.",
  "anya-e0104n:59_18": "Tattha tīṇi jhānāni sambhārabhūmiyoti veditabbānīti sambandho.",
  "anya-e0104n:59_19": "Tatiyajjhāne sukhapharaṇena,",
  "anya-e0104n:59_20": "paṭhamadutiyesu pītipharaṇena sukhapharaṇena ca hetubhūtenāti yathārahavasena yojanā.",
  "anya-e0104n:59_21": "Pharaṇaṃ cettha jhānassa subhāvitabhāvena sātisayānaṃ pītisukhānaṃ vasena jhānappaccayādinā sahajātanāmakāyassa paribrūhanaṃ,",
  "anya-e0104n:59_22": "rūpakāyassa ca taṃsamuṭṭhānehi paṇītarūpehi paripphuṭatā.",
  "anya-e0104n:59_23": "Tenāha bhagavā “pītisukhena abhisandeti parisandeti paripūreti parippharatī”ti.",
  "anya-e0104n:59_24": "Sukhasaññanti jhānasukhena sahagataṃ saññaṃ.",
  "anya-e0104n:59_25": "Lahusaññanti taṃsampayuttalahutāsahagataṃ saññaṃ.",
  "anya-e0104n:59_26": "Okkamitvāti anupavisitvā.",
  "anya-e0104n:59_27": "Tesu hi jhānesu sātisayāya lahutāya sampayuttaṃ sukhaṃ santānavasena pavattento yogī taṃ samokkanto viya hotīti evaṃ vuttaṃ.",
  "anya-e0104n:59_28": "Saññāsīsena niddeso.",
  "anya-e0104n:59_29": "Jhānasampayuttā hi lahutā vināpi iddhiyā ākāsaṃ laṅghāpanappamāṇappattā viya hoti.",
  "anya-e0104n:59_30": "Lahubhāvaggahaṇeneva cettha mudukammaññabhāvāpi gahitā eva.",
  "anya-e0104n:59_31": "Tenāha “lahumudukammaññakāyo hutvā”ti.",
  "anya-e0104n:60_0": "Iminā pariyāyenāti tiṇṇaṃ jhānānaṃ samāpajjanena sukhalahubhāvappattanāmarūpakāyassa sati cittaparidamane",
  "anya-e0104n:60_1": "catutthaṃ jhānaṃ sukheneva iddhipaṭilābhāya saṃvattatīti iminā pariyāyena.",
  "anya-e0104n:60_2": "Pakatibhūmiyā hi adhiṭṭhānabhūtā sambhārabhūmiyo pākārassa nemippadeso viyāti.",
  "anya-e0104n:61_0": "382.",
  "anya-e0104n:61_1": "Iddhipādaniddese cattāroti gaṇanaparicchedo.",
  "anya-e0104n:61_2": "Iddhipādāti ettha ijjhatīti iddhi,",
  "anya-e0104n:61_3": "samijjhati nipphajjatīti attho.",
  "anya-e0104n:61_4": "Ijjhanti vā etāya sattā iddhā vuddhā ukkaṃsagatā hontīti iddhi.",
  "anya-e0104n:61_5": "Paṭhamenatthena iddhi eva pādoti iddhipādo,",
  "anya-e0104n:61_6": "iddhikoṭṭhāsoti attho.",
  "anya-e0104n:61_7": "Dutiyenatthena iddhiyā pādoti iddhipādo.",
  "anya-e0104n:61_8": "Pādoti patiṭṭhā,",
  "anya-e0104n:61_9": "adhigamūpāyoti attho.",
  "anya-e0104n:61_10": "Tena hi uparūparivisesasaṅkhātaṃ iddhiṃ pajjanti pāpuṇanti.",
  "anya-e0104n:61_11": "Ayaṃ tāva aṭṭhakathānayo.",
  "anya-e0104n:61_12": "Tattha iddhi-",
  "anya-e0104n:61_13": "saddassa paṭhamo kattuattho,",
  "anya-e0104n:61_14": "dutiyo karaṇattho vutto. Pāda-",
  "anya-e0104n:61_15": "saddassa eko karaṇatthova.",
  "anya-e0104n:61_16": "Pajjitabbāva iddhi vuttā,",
  "anya-e0104n:61_17": "na ca ijjhantī,",
  "anya-e0104n:61_18": "pajjitabbā ca iddhi pajjanakaraṇena pādena samānādhikaraṇā hotīti paṭhamena atthena “iddhi eva pādo iddhipādo”ti na sakkā vattuṃ.",
  "anya-e0104n:61_19": "Tathā iddhikiriyākaraṇena sādhetabbāva vuddhisaṅkhātā iddhi pajjanakiriyākaraṇena pajjitabbāti dvinnaṃ",
  "anya-e0104n:61_20": "karaṇānaṃ na asamānādhikaraṇatā sambhavatīti dutiyenatthena “iddhiyā pādo iddhipādo”ti ca na sakkā vattuṃ.",
  "anya-e0104n:61_21": "Tasmā paṭhamenatthena samānādhikaraṇasamāso,",
  "anya-e0104n:61_22": "dutiyena sāmivacanasamāso na yujjatīti paṭhamenatthena iddhiyā pādo iddhipādo,",
  "anya-e0104n:61_23": "dutiyenatthena iddhi eva pādo iddhipādoti samāso yutto,",
  "anya-e0104n:61_24": "yathāvuttopi vā,",
  "anya-e0104n:61_25": "pādassa ijjhamānakoṭṭhāsaijjhanakaraṇūpāyabhāvato.",
  "anya-e0104n:62_0": "Pubbabhāgachandavasena chandahetuko.",
  "anya-e0104n:62_1": "Sampayuttachandavasena chandādhiko.",
  "anya-e0104n:62_2": "Pubbābhisaṅkhāravasena eva pana sahajātachandassāpi adhikatā veditabbā.",
  "anya-e0104n:62_3": "Atha vā “chandañce bhikkhu adhipatiṃ karitvā labhati samādhiṃ,",
  "anya-e0104n:62_4": "labhati cittassekaggataṃ,",
  "anya-e0104n:62_5": "ayaṃ vuccati chandasamādhī”ti imāya pāḷiyā chandādhipatisamādhi chandasamādhīti adhipati-",
  "anya-e0104n:62_6": "saddalopaṃ katvā samāso vuttoti viññāyati.",
  "anya-e0104n:62_7": "Adhipatisaddatthadassanavasena pana aṭṭhakathāyaṃ “chandahetuko chandādhiko vā samādhī”ti vuttaṃ.",
  "anya-e0104n:62_8": "Tenevāha “chandaṃ adhipatiṃ karitvā”tiādi.",
  "anya-e0104n:62_9": "Padhānabhūtāti vīriyabhūtāti keci vadanti.",
  "anya-e0104n:62_10": "Saṅkhatasaṅkhāranivattanatthaṃ pana padhānaggahaṇaṃ.",
  "anya-e0104n:62_11": "Atha vā taṃ taṃ visesaṃ saṅkharotīti saṅkhāro,",
  "anya-e0104n:62_12": "sabbampi vīriyaṃ.",
  "anya-e0104n:62_13": "Tattha catukiccasādhakato aññassa nivattanatthaṃ padhānaggahaṇaṃ.",
  "anya-e0104n:62_14": "Padhānabhūtā seṭṭhabhūtāti attho.",
  "anya-e0104n:62_15": "Catubbidhassa pana vīriyassa adhippetattā bahuvacananiddeso.",
  "anya-e0104n:62_16": "Yo pana “iddhiyā pādo iddhipādo”ti evaṃ samāsayojanāvasena pādassa upāyatthataṃ gahetvā iddhipādattho vutto,",
  "anya-e0104n:62_17": "so paṭilābhapubbabhāgānaṃ kattukaraṇiddhibhāvaṃ “chandiddhipādo”tiādinā vā abhidhamme āgatattā chandādīhi",
  "anya-e0104n:62_18": "iddhipādehi sādhetabbāya vuddhiyā kattiddhibhāvaṃ,",
  "anya-e0104n:62_19": "chandādīnaṃ karaṇiddhibhāvañca sandhāya vuttoti veditabbo.",
  "anya-e0104n:63_0": "Vīriyiddhipāde “vīriyasamādhipadhānasaṅkhārasamannāgata”nti dvikkhattuṃ vīriyaṃ āgataṃ.",
  "anya-e0104n:63_1": "Tattha purimaṃ samādhivisesanaṃ vīriyādhipati samādhi vīriyasamādhīti.",
  "anya-e0104n:63_2": "Dutiyaṃ samannāgamaṅgadassanaṃ.",
  "anya-e0104n:63_3": "Dve eva hi sabbattha samannāgamaṅgāni samādhi,",
  "anya-e0104n:63_4": "padhānasaṅkhāro ca.",
  "anya-e0104n:63_5": "Chandādayo samādhivisesanāni,",
  "anya-e0104n:63_6": "padhānasaṅkhāro pana padhānavacaneneva visesito,",
  "anya-e0104n:63_7": "na chandādīhīti na idha vīriyādhipatitā padhānasaṅkhārassa vuttā hoti.",
  "anya-e0104n:63_8": "Vīriyañca samādhiṃ visesetvā ṭhitameva samannāgamaṅgavasena padhānasaṅkhāravacanena vuttanti nāpi dvīhi vīriyehi samannāgamo vutto hotīti.",
  "anya-e0104n:63_9": "Yasmā pana chandādīhi visiṭṭho samādhi,",
  "anya-e0104n:63_10": "tathā visiṭṭheneva ca tena sampayutto padhānasaṅkhāro,",
  "anya-e0104n:63_11": "sesadhammā ca,",
  "anya-e0104n:63_12": "tasmā samādhivisesanānaṃ vasena cattāro iddhipādā vuttā.",
  "anya-e0104n:63_13": "Visesanabhāvo ca chandādīnaṃ taṃtaṃavassayavasena hotīti.",
  "anya-e0104n:64_0": "Atha vātiādinā nissayaṭṭhepi pāda-",
  "anya-e0104n:64_1": "sadde upāyaṭṭhena chandādīnaṃ iddhipādatā vuttā.",
  "anya-e0104n:64_2": "Teneva abhidhamme uttaracūḷabhājanīye “cattāro iddhipādā chandiddhipādo”tiādinā chandādīnameva iddhipādatā vuttā.",
  "anya-e0104n:64_3": "Pañhāpucchake ca “cattāro iddhipādā idha bhikkhu chandasamādhī”tiādināva uddesaṃ katvāpi puna chandādīnaṃyeva kusalādibhāvo vibhatto.",
  "anya-e0104n:64_4": "Upāyiddhipādadassanatthameva hi sutte,",
  "anya-e0104n:64_5": "abhidhamme ca nissayiddhipādadassanaṃ kataṃ,",
  "anya-e0104n:64_6": "aññathā catubbidhatā na hotīti.",
  "anya-e0104n:65_0": "383.",
  "anya-e0104n:65_1": "Chandādīni aṭṭhāti chandasamādhi vīriyasamādhi cittasamādhi vīmaṃsāsamādhīti evaṃ chandādīni aṭṭha.",
  "anya-e0104n:65_2": "Kāmaṃ cettha catūsupi ṭhānesu samādhi samādhi eva,",
  "anya-e0104n:65_3": "tathāpi iddhiṃ uppādetukāmatāchandasahitova samādhi iddhipaṭilābhāya saṃvattati,",
  "anya-e0104n:65_4": "na kevalo.",
  "anya-e0104n:65_5": "Evaṃ vīriyasamādhiādayopi.",
  "anya-e0104n:65_6": "Tasmā chandādisahitā ete cattāro ca samādhī,",
  "anya-e0104n:65_7": "chandādayo ca cattāroti aṭṭha pajjati iddhi etehi pāpuṇīyati,",
  "anya-e0104n:65_8": "sayaṃ vā pajjanti iddhipaṭilābhāya sampajjantīti padānīti vuccanti.",
  "anya-e0104n:65_9": "Tenāha “iddhipaṭilābhāya saṃvattantī”ti.",
  "anya-e0104n:65_10": "Yaṃ pana pāḷiyaṃ “chando na samādhī”tiādi,",
  "anya-e0104n:65_11": "taṃ yadipi chandādayo samādhisahitāva iddhiṃ nipphādenti,",
  "anya-e0104n:65_12": "tathāpi visuṃ nesaṃ padabhāvadassanaṃ.",
  "anya-e0104n:65_13": "Ekato niyuttova,",
  "anya-e0104n:65_14": "na ekeko hutvāti adhippāyo.",
  "anya-e0104n:65_15": "Niyuttovāti sahito eva,",
  "anya-e0104n:65_16": "na viyutto.",
  "anya-e0104n:66_0": "384.",
  "anya-e0104n:66_1": "Anonatanti na onataṃ,",
  "anya-e0104n:66_2": "vīriyena paggahitattā alīnanti attho.",
  "anya-e0104n:66_3": "Tenāha “kosajje na iñjatī”ti,",
  "anya-e0104n:66_4": "kosajjanimittaṃ na calatīti attho.",
  "anya-e0104n:66_5": "Uddhaṃ nataṃ unnataṃ,",
  "anya-e0104n:66_6": "uddhataṃ vikkhittaṃ.",
  "anya-e0104n:66_7": "Na unnataṃ anunnataṃ,",
  "anya-e0104n:66_8": "avikkhittaṃ samāhitanti attho.",
  "anya-e0104n:66_9": "Tenāha “uddhacce na iñjatī”ti.",
  "anya-e0104n:66_10": "Abhisaṅgavasena nataṃ abhinataṃ,",
  "anya-e0104n:66_11": "na abhinataṃ anabhinataṃ, arattaṃ.",
  "anya-e0104n:66_12": "Apagamanavasena nataṃ apanataṃ,",
  "anya-e0104n:66_13": "kodhavasena vimukhaṃ.",
  "anya-e0104n:66_14": "Na apanataṃ anapanataṃ, aduṭṭhaṃ.",
  "anya-e0104n:66_15": "Diṭṭhiyā “ahaṃ,",
  "anya-e0104n:66_16": "mama”nti nissayavasena na nissitanti anissitaṃ.",
  "anya-e0104n:66_17": "Chandarāgavasena na paṭibaddhanti appaṭibaddhaṃ.",
  "anya-e0104n:66_18": "Rāgo kevalaṃ āsattimattaṃ,",
  "anya-e0104n:66_19": "chandarāgo pana bahalakileso.",
  "anya-e0104n:66_20": "Tathā hissa dūre ṭhitampi ārammaṇaṃ paṭibaddhameva.",
  "anya-e0104n:66_21": "Vippamuttanti visesato pamuttaṃ.",
  "anya-e0104n:66_22": "Jhānānaṃ kāmarāgapaṭipakkhatāya āha “kāmarāge”ti.",
  "anya-e0104n:66_23": "Visaṃyuttanti vivittaṃ saṃkilesato,",
  "anya-e0104n:66_24": "na vā saṃyuttaṃ catūhipi yogehi.",
  "anya-e0104n:66_25": "Vimariyādikataṃ kilesamariyādāya,",
  "anya-e0104n:66_26": "yathā īsakampi kilesamariyādā na hoti,",
  "anya-e0104n:66_27": "tathā paṭipannaṃ.",
  "anya-e0104n:66_28": "Ekattagatanti ekaggataṃ upagataṃ accantameva samāhitaṃ.",
  "anya-e0104n:66_29": "Tato eva nānattakilesehi nānāsabhāvehi kilesehi na iñjati.",
  "anya-e0104n:67_0": "Esa atthoti kosajjādinimittaṃ.",
  "anya-e0104n:67_1": "Imassa cittassa āneñjanattho siddho eva āneñjappattiyā pakāsanavasena dassitattā.",
  "anya-e0104n:67_2": "Puna vuttoti iddhiyā bhūmipādapadadassanappasaṅgena “imāni mūlāni nāmā”ti mūlabhāvadassanatthaṃ puna vutto.",
  "anya-e0104n:67_3": "Purimoti “saddhādīhi pariggahitattā”tiādinā pubbe chadhā dassitanayo.",
  "anya-e0104n:67_4": "Ayanti adhunā soḷasadhā dassitanayo.",
  "anya-e0104n:67_5": "Suttanaye,",
  "anya-e0104n:67_6": "paṭisambhidānaye ca dassite tattha sammoho na hoti,",
  "anya-e0104n:67_7": "na adassiteti āha “ubhayattha asammohattha”nti.",
  "anya-e0104n:68_0": "385.",
  "anya-e0104n:68_1": "Ñāṇena adhiṭṭhahantoti “kathaṃ panāyaṃ evaṃ hotī”ti ettha pubbe attanā vuttapadaṃ uddharati adhiṭṭhānavidhiṃ",
  "anya-e0104n:68_2": "dassetuṃ “abhiññāpādakaṃ jhānaṃ samāpajjitvā vuṭṭhāyā”ti.",
  "anya-e0104n:68_3": "Ettha anupubbena cattāri jhānāni samāpajjitvā catutthajjhānato vuṭṭhāyāti keci,",
  "anya-e0104n:68_4": "taṃ ayuttaṃ.",
  "anya-e0104n:68_5": "Yathicchitajjhānasamāpajjanatthañhi cittaparidamanaṃ,",
  "anya-e0104n:68_6": "catutthajjhānameva ca abhiññāpādakaṃ,",
  "anya-e0104n:68_7": "na itarāni.",
  "anya-e0104n:68_8": "Parikammaṃ katvāti pādakajjhānato vuṭṭhāya kāmāvacaracittena “sataṃ homī”tiādinā cintanamevettha parikammakaraṇaṃ,",
  "anya-e0104n:68_9": "tathāvajjanameva ca āvajjanaṃ.",
  "anya-e0104n:68_10": "Dutiyampīti pi-",
  "anya-e0104n:68_11": "saddo samuccayattho,",
  "anya-e0104n:68_12": "tena tatiyampi,",
  "anya-e0104n:68_13": "tato bhiyyopīti imamatthaṃ dīpeti.",
  "anya-e0104n:68_14": "Yathā hi jhānabhāvanā,",
  "anya-e0104n:68_15": "evamabhiññābhāvanāpi.",
  "anya-e0104n:68_16": "“Ekavāraṃ dvevāra”nti idampi nidassanamattaṃ daṭṭhabbaṃ.",
  "anya-e0104n:68_17": "Nimittārammaṇanti paṭibhāganimittārammaṇaṃ.",
  "anya-e0104n:68_18": "Parikammacittānīti ettha ekekassa parikammacittassa satārammaṇatā daṭṭhabbā “sataṃ homī”ti pavattanato.",
  "anya-e0104n:68_19": "Sahassārammaṇānīti etthāpi eseva nayo.",
  "anya-e0104n:68_20": "Vaṇṇavasenāti attanā parikappitavaṇṇavasena.",
  "anya-e0104n:68_21": "No paṇṇattivasenāti na sattapaṇṇattivasena.",
  "anya-e0104n:68_22": "Taṃ adhiṭṭhānacittaṃ appanācittamivāti ivaggahaṇaṃ abhiññācittassa jhānacittassa paṭhamuppattisadisabhāvato vuttaṃ,",
  "anya-e0104n:68_23": "na tassa appanābhāvato.",
  "anya-e0104n:68_24": "Rūpāvacaracatutthajjhānikanti rūpāvacaracatutthajhānavantaṃ,",
  "anya-e0104n:68_25": "tena sampayuttaṃ.",
  "anya-e0104n:69_0": "386.",
  "anya-e0104n:69_1": "Yadi evaṃ “āvajjitvā ñāṇena adhiṭṭhātī”ti paṭisambhidāvacanaṃ kathanti āha “yampī”tiādi.",
  "anya-e0104n:69_2": "Tatrāpīti paṭisambhidāyampi.",
  "anya-e0104n:69_3": "Āvajjatīti “bahukaṃ āvajjatī”ti idaṃ pāṭhapadaṃ parikammavaseneva vuttaṃ,",
  "anya-e0104n:69_4": "na āvajjanavasena.",
  "anya-e0104n:69_5": "Āvajjitvā ñāṇena adhiṭṭhātīti abhiññāñāṇavasena vuttaṃ,",
  "anya-e0104n:69_6": "na parikammacittasampayuttassa,",
  "anya-e0104n:69_7": "aññassa vā kāmāvacarassa ñāṇassa vasena.",
  "anya-e0104n:69_8": "Na hi tassa tādiso ānubhāvo atthīti.",
  "anya-e0104n:69_9": "Tasmāti yasmā appanāppattassa abhiññāñāṇasseva vasena adhiṭṭhānaṃ, tasmā.",
  "anya-e0104n:69_10": "Ayamadhiṭṭhānakkamoti dassento “bahukaṃ āvajjatī”tiādimāha.",
  "anya-e0104n:69_11": "Tattha sanniṭṭhāpanavasenāti nipphādanavasena.",
  "anya-e0104n:70_0": "Kāyasakkhidassanatthanti na kevalaṃ vacanamattameva,",
  "anya-e0104n:70_1": "atha kho ayametassatthassa attano kāyena sacchikatattā kāyasakkhīti sakkhidassanatthaṃ.",
  "anya-e0104n:71_0": "Kokanadanti padumavisesanaṃ yathā “kokāsaka”nti.",
  "anya-e0104n:71_1": "Taṃ kira bahupattaṃ,",
  "anya-e0104n:71_2": "vaṇṇasampannaṃ,",
  "anya-e0104n:71_3": "ativiya sugandhañca hoti.",
  "anya-e0104n:71_4": "Pātoti pageva.",
  "anya-e0104n:71_5": "Ayañhettha attho –",
  "anya-e0104n:71_6": "yathā kokanadasaṅkhātaṃ padumaṃ pāto sūriyassuggamanavelāyaṃ phullaṃ vikasitaṃ avītagandhaṃ siyā virocamānaṃ,",
  "anya-e0104n:71_7": "evaṃ sarīragandhena,",
  "anya-e0104n:71_8": "guṇagandhena ca sugandhaṃ saradakāle antalikkhe ādiccamiva attano tejasā tapantaṃ aṅgehi niccharaṇakajutitāya aṅgīrasaṃ sammāsambuddhaṃ passāti.",
  "anya-e0104n:72_0": "Abhabboti paṭipattisāramidaṃ sāsanaṃ,",
  "anya-e0104n:72_1": "paṭipatti ca pariyattimūlikā,",
  "anya-e0104n:72_2": "tvañca pariyattiṃ uggahetuṃ asamattho,",
  "anya-e0104n:72_3": "tasmā abhabboti adhippāyo.",
  "anya-e0104n:72_4": "Abhabbo nāma na hoti vāsadhurasseva padhānabhāvato.",
  "anya-e0104n:73_0": "Bhikkhūti pabbajitavohārena vuttaṃ,",
  "anya-e0104n:73_1": "bhāvinaṃ vā bhikkhubhāvaṃ upādāya yathā “agamā rājagahaṃ buddho”ti.",
  "anya-e0104n:73_2": "Pilotikakhaṇḍanti suvisuddhaṃ coḷakhaṇḍaṃ.",
  "anya-e0104n:73_3": "Rajo haratīti rajoharaṇaṃ.",
  "anya-e0104n:73_4": "Abhinimminitvā adāsi tattha pubbe katādhikārattā.",
  "anya-e0104n:73_5": "Tathā hi yoniso ummujjanto “attabhāvassa panāyaṃ doso”ti asubhasaññaṃ,",
  "anya-e0104n:73_6": "aniccasaññañca paṭilabhitvā nāmarūpapariggahādinā pañcasu khandhesu ñāṇaṃ otāretvā kalāpasammasanādikkamena",
  "anya-e0104n:73_7": "vipassanaṃ vaḍḍhetvā udayabbayañāṇādipaṭipāṭiyā vipassanaṃ anulomagotrabhusamīpaṃ pāpesi.",
  "anya-e0104n:73_8": "Obhāsavissajjanapubbikā bhāsitagāthā obhāsagāthā.",
  "anya-e0104n:74_0": "Rāgo rajo ariyassa vinaye,",
  "anya-e0104n:74_1": "na ca pana reṇu vuccati “rajo”ti. Kasmā?",
  "anya-e0104n:74_2": "Cittassa malīnabhāvakaraṇato.",
  "anya-e0104n:74_3": "Rāgassetaṃ adhivacanaṃ “rajo”ti.",
  "anya-e0104n:74_4": "Etaṃ rajanti etaṃ rāgasaṅkhātaṃ rajaṃ.",
  "anya-e0104n:74_5": "Vippajahitvāti aggamaggena visesato pajahanahetu.",
  "anya-e0104n:74_6": "Paṇḍitā viharanti teti te pajahanakā paṇḍitā hutvā viharanti.",
  "anya-e0104n:74_7": "Vītarajassa sabbaso pahīnarāgādirajassa buddhassa bhagavato sāsane.",
  "anya-e0104n:74_8": "Tathā hi vadanti –",
  "anya-e0104n:75_0": "“Cittamhi saṃkiliṭṭhamhi, saṃkilissanti māṇavā;",
  "anya-e0104n:76_0": "Citte suddhe visujjhanti, iti vuttaṃ mahesinā”ti. ;",
  "anya-e0104n:77_0": "Chaḷabhiññāgahaṇena gahitāya chaḷabhiññāya vibhāvitepi ariyamagge anuttarabhāvasāmaññena phalanibbānehi",
  "anya-e0104n:77_1": "saddhiṃ saṅgaṇhanto āha “nava lokuttaradhammā”ti.",
  "anya-e0104n:78_0": "Pattassa pidahanākārena hatthaṃ ṭhapento “hatthaṃ pidahī”ti vutto.",
  "anya-e0104n:78_1": "Hatthanti vā karaṇatthe upayogavacanaṃ,",
  "anya-e0104n:78_2": "hatthena pidahīti attho.",
  "anya-e0104n:79_0": "Sahassakkhattunti sahassadhā.",
  "anya-e0104n:79_1": "Sahassadhā hi attānaṃ ekacitteneva nimminantopi sahassavāraṃ nimminanto viya hoti.",
  "anya-e0104n:79_2": "Asatipi kiriyābyāvuttiyaṃ tadatthasiddhitoti imamatthaṃ dassetuṃ “sahassakkhattu”nti vuttaṃ.",
  "anya-e0104n:79_3": "Ambavaneti ambavane katavihāre.",
  "anya-e0104n:79_4": "Rammeti ramaṇīye.",
  "anya-e0104n:79_5": "Yāva kālappavedanā,",
  "anya-e0104n:79_6": "tāva nisīdīti yojanā.",
  "anya-e0104n:80_0": "Aniyametvāti vaṇṇāvayavasarīrāvayavaparikkhārakiriyāvisesādīhi niyamaṃ akatvā.",
  "anya-e0104n:80_1": "Nānāvaṇṇeti nānākāre yathāvuttavaṇṇādivasena nānāvidhe.",
  "anya-e0104n:80_2": "Missakakeseti palitehi missitakese.",
  "anya-e0104n:80_3": "Upaḍḍharattavaṇṇaupaḍḍhapaṇḍuvaṇṇādīsu aññataravaṇṇanti evaṃ upaḍḍharattacīvare.",
  "anya-e0104n:80_4": "Padavasena atthassa,",
  "anya-e0104n:80_5": "gamanavasena pāḷiyā bhaṇanaṃ padabhāṇaṃ.",
  "anya-e0104n:80_6": "Parikathādivasena dhammassa kathanaṃ dhammakathā.",
  "anya-e0104n:80_7": "Sarena bhaññaṃ suttādīnaṃ uccāraṇaṃ sarabhaññaṃ.",
  "anya-e0104n:80_8": "Aparepīti vuttākārato aññepi dīgharassakisathūlādike nānappakārake.",
  "anya-e0104n:80_9": "Icchiticchitappakārāyeva hontīti yathā yathā icchitā,",
  "anya-e0104n:80_10": "taṃtaṃpakārāyeva honti.",
  "anya-e0104n:80_11": "Yattakā hi visesā vaṇṇādivasena tesu icchitā,",
  "anya-e0104n:80_12": "tattakavisesavantova te honti.",
  "anya-e0104n:80_13": "Te pana tathā bahudhā bhinnākārepi vaṇṇavasena ārammaṇaṃ katvā ekameva adhiṭṭhānacittaṃ pavattati.",
  "anya-e0104n:80_14": "Ayaṃ hissa ānubhāvo –",
  "anya-e0104n:80_15": "yathā ekāva cetanā nānāvisesavantaṃ attabhāvaṃ nibbatteti,",
  "anya-e0104n:80_16": "tattha bhavapatthanā kammassa visesapaccayo hoti.",
  "anya-e0104n:80_17": "Acinteyyo ca kammavipākoti ce,",
  "anya-e0104n:80_18": "idhāpi parikammacittaṃ visesapaccayo hoti,",
  "anya-e0104n:80_19": "acinteyyo ca iddhivisayoti gahetabbaṃ.",
  "anya-e0104n:80_20": "Esa nayoti yvāyaṃ bahubhāvanimmāne “abhiññāpādakaṃ jhānaṃ samāpajjitvā”tiādinā adhiṭṭhānanayo vutto,",
  "anya-e0104n:80_21": "esa nayo itaresupi adhiṭṭhānesu.",
  "anya-e0104n:81_0": "Iti avisesaṃ atidesena dassetvā visesaṃ sarūpato dassetuṃ “ayaṃ pana viseso”tiādi vuttaṃ.",
  "anya-e0104n:81_1": "Tattha iminā bhikkhunā icchantenāti sambandho.",
  "anya-e0104n:81_2": "Maṃ jānissantīti “iddhimā”ti maṃ jānissanti.",
  "anya-e0104n:81_3": "Antarāvāti paricchinnakālassa abbhantare eva.",
  "anya-e0104n:81_4": "Pādakajjhānantiādi parikammakaraṇākāradassanatthaṃ vuttaṃ,",
  "anya-e0104n:81_5": "itaraṃ pana atideseneva vibhāvitanti.",
  "anya-e0104n:81_6": "Evaṃ akarontoti “eko homī”ti antarā adhiṭṭhānaṃ akaronto.",
  "anya-e0104n:81_7": "“Yathāparicchinnakālavasenā”ti iminā “sataṃ homī”tiādinā adhiṭṭhānaṃ karontena kālaparicchedavaseneva kātabbanti dasseti.",
  "anya-e0104n:81_8": "Sayameva eko hoti adhiṭṭhānassa paṭippassaddhattā.",
  "anya-e0104n:81_9": "Ettha ca parikammādhiṭṭhānacittānaṃ iddhimā vaṇṇavasena sayameva ārammaṇaṃ hoti.",
  "anya-e0104n:81_10": "Tesu parikammacittāni santatipaccuppannārammaṇāni.",
  "anya-e0104n:81_11": "Adhiṭṭhānacittaṃ sampativattamānārammaṇaṃ adhiṭṭhānassa ekacittakkhaṇikattāti vadanti.",
  "anya-e0104n:82_0": "387.",
  "anya-e0104n:82_1": "“Āvibhāva”nti padassa heṭṭhā vuttena hoti-",
  "anya-e0104n:82_2": "saddena sambandho na yujjati upayogavacanena vuttattā,",
  "anya-e0104n:82_3": "tathā vakkhamānena ca gacchati-",
  "anya-e0104n:82_4": "saddena attano,",
  "anya-e0104n:82_5": "paresañca āvibhāvassa icchitattā,",
  "anya-e0104n:82_6": "nāmapadañca kiriyāpadāpekkhanti kiriyāsāmaññavācinā karoti-",
  "anya-e0104n:82_7": "saddena yojetvā āha “āvibhāvaṃ karotī”ti.",
  "anya-e0104n:82_8": "Tirobhāvanti etthāpi eseva nayo.",
  "anya-e0104n:82_9": "Yadi evaṃ kathaṃ paṭisambhidāyanti codanaṃ sandhāyāha “idameva hī”tiādi.",
  "anya-e0104n:82_10": "Kāmaṃ paṭisambhidāyaṃ “āvibhāvanti kenaci anāvaṭaṃ hotī”tiādinā āgataṃ,",
  "anya-e0104n:82_11": "tampi idameva āvibhāvakaraṇaṃ,",
  "anya-e0104n:82_12": "tirobhāvakaraṇañca sandhāya vuttaṃ.",
  "anya-e0104n:82_13": "Sesapadāni tesaṃyeva vevacanāni.",
  "anya-e0104n:82_14": "Andhakāranti rattandhakāraṃ,",
  "anya-e0104n:82_15": "divāpi vā bilaguhādigataṃ andhakāraṃ.",
  "anya-e0104n:82_16": "Paṭicchannanti kuṭṭakavāṭādinā paṭicchāditaṃ.",
  "anya-e0104n:82_17": "Anāpāthanti dūratāsukhumataratādinā na āpāthagataṃ.",
  "anya-e0104n:82_18": "Ayanti iddhimā.",
  "anya-e0104n:82_19": "Paṭicchannopi dūre ṭhitopi attā vā paro vā yathā dissatīti vibhattiṃ pariṇāmetvā yojetabbaṃ.",
  "anya-e0104n:82_20": "Ālokajātanti ālokabhūtaṃ,",
  "anya-e0104n:82_21": "jātālokaṃ vā.",
  "anya-e0104n:83_0": "388.",
  "anya-e0104n:83_1": "Etaṃ pana pāṭihāriyanti āvibhāvapāṭihāriyamāha.",
  "anya-e0104n:83_2": "Kena katapubbanti tattha kāyasakkhiṃ pucchitvā “satthā tāva kāyasakkhī”ti dassentena “bhagavatā”ti vatvā",
  "anya-e0104n:83_3": "tamatthaṃ vibhāvetuṃ “bhagavā hī”tiādi vuttaṃ.",
  "anya-e0104n:83_4": "Sāvatthivāsike passantīti ānetvā sambandho,",
  "anya-e0104n:83_5": "tathā “yāva avīciṃ dassesī”ti.",
  "anya-e0104n:83_6": "Ākāsagatesu heṭṭhimaheṭṭhimavimānesu uparūparivimānaṃ byavadhāyakesu byūhiyamānesu taggataṃ ākāsaṃ byūḷhaṃ",
  "anya-e0104n:83_7": "nāma hotīti vuttaṃ “ākāsañca dvidhā viyūhitvā”ti.",
  "anya-e0104n:84_0": "Ayamatthoti āvibhāvapāṭihāriyassa satthārā katabhāvo.",
  "anya-e0104n:84_1": "Purimabuddhānaṃ paṭipattiāvajjanaṃ buddhappaveṇiyā anupālanatthaṃ.",
  "anya-e0104n:84_2": "“Ekena pādenā”tiādi tivikkamadassanaṃ.",
  "anya-e0104n:84_3": "Nayaṃ deti yassa nayassa anusārena vācanāmaggaṃ ṭhapesi.",
  "anya-e0104n:85_0": "Cūḷaanāthapiṇḍiko nāma anāthapiṇḍikamahāseṭṭhissa kaniṭṭhabhātā.",
  "anya-e0104n:86_0": "Sinerupabbataṃ nibbijjhitvāti taṃ parisāya dissamānarūpaṃyeva katvā nibbijjhitvā.",
  "anya-e0104n:86_1": "Nanti sinerupabbataṃ.",
  "anya-e0104n:87_0": "Anekasatasahassasaṅkhassa okāsalokassa,",
  "anya-e0104n:87_1": "taṃnivāsisattalokassa ca vivaṭabhāvakaraṇapāṭihāriyaṃ lokavivaraṇaṃ nāma.",
  "anya-e0104n:87_2": "Mahābrahmāti sahampatimahābrahmā.",
  "anya-e0104n:88_0": "Passatha tāva apaṇṇakapaṭipadāya phalanti nirayabhayena tajjetvā satthu anupubbikathānayena saggasukhena palobhetvā,",
  "anya-e0104n:88_1": "na pana saggasampattiyaṃ ninnabhāvāpādanena.",
  "anya-e0104n:89_0": "389.",
  "anya-e0104n:89_1": "Yathā āvibhāvakaraṇe ālokakasiṇaṃ samāpajjitabbaṃ ālokanimmānāya,",
  "anya-e0104n:89_2": "evaṃ tirobhāvakaraṇe andhakāranimmānāya nīlakasiṇaṃ samāpajjitabbaṃ.",
  "anya-e0104n:89_3": "Kāmañcetaṃ pāḷiyaṃ sarūpato nāgataṃ,",
  "anya-e0104n:89_4": "“vivaṭaṃ āvaṭa”nti pana vacanato atthato āgatameva.",
  "anya-e0104n:89_5": "Odātakasiṇantogadhaṃ vā ālokakasiṇanti vuttovāyamattho.",
  "anya-e0104n:89_6": "Andhakāranti andhakāravantaṃ.",
  "anya-e0104n:90_0": "390. Avasese iṭṭiyattherādike.",
  "anya-e0104n:91_0": "391.",
  "anya-e0104n:91_1": "Pākaṭo iddhimā etassa atthīti pākaṭaṃ,",
  "anya-e0104n:91_2": "pākaṭañca taṃ pāṭihāriyañcāti pākaṭapāṭihāriyaṃ.",
  "anya-e0104n:91_3": "Na ettha iddhimā pākaṭoti apākaṭaṃ,",
  "anya-e0104n:91_4": "apākaṭañca taṃ pāṭihāriyañcāti apākaṭapāṭihāriyaṃ.",
  "anya-e0104n:91_5": "Iddhimato eva hi pākaṭāpākaṭabhāvenāyaṃ bhedo,",
  "anya-e0104n:91_6": "na pāṭihāriyassa.",
  "anya-e0104n:91_7": "Na hi taṃ apākaṭaṃ atthi.",
  "anya-e0104n:92_0": "Uttarimanussadhammāti manussadhammo vuccati dasa kusalakammapathadhammā,",
  "anya-e0104n:92_1": "tato manussadhammato uttari.",
  "anya-e0104n:92_2": "Iddhisaṅkhātaṃ pāṭihāriyaṃ iddhipāṭihāriyaṃ.",
  "anya-e0104n:92_3": "Āḷindeti pamukhe.",
  "anya-e0104n:92_4": "Okāsehīti pakira.",
  "anya-e0104n:92_5": "Iddhābhisaṅkhāranti iddhipayogaṃ.",
  "anya-e0104n:92_6": "Abhisaṅkhāsīti abhisaṅkhari,",
  "anya-e0104n:92_7": "akāsīti attho.",
  "anya-e0104n:92_8": "Tālacchiggaḷenāti kuñcikacchiddena.",
  "anya-e0104n:92_9": "Aggaḷantarikāyāti piṭṭhasaṅghātānaṃ antarena.",
  "anya-e0104n:93_0": "Antarahitoti antaradhāyitukāmo.",
  "anya-e0104n:93_1": "Bako brahmā yathā antaradhāyituṃ na sakkoti,",
  "anya-e0104n:93_2": "tathā katvā bhagavā sayaṃ tassa,",
  "anya-e0104n:93_3": "brahmagaṇassa ca anāpāthabhāvagamanena antarahito hutvā “samaṇassa gotamassa imasmiṃ ṭhāne atthibhāvo",
  "anya-e0104n:93_4": "vā natthibhāvo vā na sakkā jānitu”nti evaṃ brahmagaṇassa vacanokāso mā hotūti “bhavevāha”nti imaṃ gāthaṃ abhāsi.",
  "anya-e0104n:94_0": "Tattha bhavevāhaṃ bhayaṃ disvāti ahaṃ bhave saṃsāre jātijarādibhedaṃ bhayaṃ disvā eva.",
  "anya-e0104n:94_1": "Bhavañca vibhavesinanti imañca kāmabhavādiṃ tividhampi sattabhavaṃ,",
  "anya-e0104n:94_2": "vibhavesinaṃ vibhavaṃ gavesamānampi pariyesamānampi punappunaṃ bhave eva disvā.",
  "anya-e0104n:94_3": "Bhavaṃ nābhivadinti taṇhādiṭṭhivasena kiñci bhavaṃ na abhivadiṃ na gahesiṃ.",
  "anya-e0104n:94_4": "Nandiñca na upādiyinti bhavataṇhaṃ na upagacchiṃ,",
  "anya-e0104n:94_5": "na aggahesinti attho.",
  "anya-e0104n:95_0": "392.",
  "anya-e0104n:95_1": "Alaggamānoti vinivijjhitvā gamanena kuṭṭādīsu katthaci na laggamāno.",
  "anya-e0104n:95_2": "Āvajjitvā kataparikammenāti yassa parato gantukāmo,",
  "anya-e0104n:95_3": "taṃ āvajjitvā “ākāso hotu,",
  "anya-e0104n:95_4": "ākāso hotū”ti evaṃ kataparikammena iddhimatā.",
  "anya-e0104n:95_5": "Pākārapabbatāpekkhāya “susiro,",
  "anya-e0104n:95_6": "chiddo”ti ca pulliṅgavasena vuttaṃ.",
  "anya-e0104n:95_7": "Ubbedhavasena pavattaṃ vivaraṃ susiraṃ.",
  "anya-e0104n:95_8": "Tiriyaṃ pavattaṃ chiddaṃ.",
  "anya-e0104n:96_0": "Yattha katthaci kasiṇe parikammaṃ katvāti pathavīkasiṇādīsu yattha katthaci kasiṇe jhānaṃ samāpajjitvā parikammaṃ katvā “ākāso hotū”ti adhiṭṭhātabbo.",
  "anya-e0104n:96_1": "Tattha kāraṇamāha “aṭṭhasamāpattivasībhāvoyeva pamāṇa”nti.",
  "anya-e0104n:96_2": "Tasmā yaṃ yaṃ icchati,",
  "anya-e0104n:96_3": "taṃ tadeva hoti.",
  "anya-e0104n:96_4": "Etena pathaviyā ummujjananimujjane āpokasiṇasamāpajjanaṃ,",
  "anya-e0104n:96_5": "udakādīsu pathavīnimmāne pathavīkasiṇasamāpajjanaṃ na ekantato icchitabbanti vuttaṃ hoti.",
  "anya-e0104n:96_6": "Etanti etaṃ tirokuṭṭādigamanapāṭihāriyakaraṇe ākāsakasiṇasamāpajjanaṃ avassaṃ vattabbaṃ anucchavikabhāvato.",
  "anya-e0104n:96_7": "Evañca katvā “ākāsakasiṇavasena paṭicchannānaṃ vivaṭakaraṇa”ntiādivacanaṃ viya pathavīkasiṇavasena “ekopi",
  "anya-e0104n:96_8": "hutvā bahudhā hotī”tiādibhāvo “ākāse vā udake vā pathaviṃ nimminitvā padasā gamanaṃ icchatī”tiādinā yaṃ",
  "anya-e0104n:96_9": "pakiṇṇakanaye vuttaṃ,",
  "anya-e0104n:96_10": "tampi samatthitaṃ hoti.",
  "anya-e0104n:97_0": "“Doso natthī”ti dvikkhattuṃ baddhaṃ subaddhaṃ viya daḷhīkaraṇaṃ nāma hotīti adhippāyena vatvā tena payojanābhāvaṃ",
  "anya-e0104n:97_1": "dassetuṃ “puna samāpajjitvā”tiādi vuttaṃ.",
  "anya-e0104n:97_2": "Adhiṭṭhitattā ākāso hotiyevāti sacepi kiñci antarā upaṭṭhitaṃ pabbatādi siyā,",
  "anya-e0104n:97_3": "tampi “ākāso hotū”ti adhiṭṭhitattā ākāso hotiyeva.",
  "anya-e0104n:97_4": "Idampi aṭṭhānaparikappanamattaṃ,",
  "anya-e0104n:97_5": "tādisassa upaṭṭhānameva natthīti dassetuṃ “antarā”tiādi vuttaṃ.",
  "anya-e0104n:98_0": "393.",
  "anya-e0104n:98_1": "Paricchinditvāti yathicchitaṭṭhānaṃ ñāṇena paricchinditvā.",
  "anya-e0104n:98_2": "Tatrāti tasmiṃ pathaviyā udakabhāvādhiṭṭhāne ayaṃ yathāvuttapaṭipattivibhāvinī pāḷi.",
  "anya-e0104n:98_3": "Parato “tatrāyaṃ pāḷī”ti āgataṭṭhānesupi iminā nayena attho veditabbo.",
  "anya-e0104n:99_0": "Soti iddhimā.",
  "anya-e0104n:99_1": "Adhiṭṭhānakāle kālaparicchedaṃ katvā adhiṭṭhātīti vuttaṃ “paricchinnakālaṃ pana atikkamitvā”ti.",
  "anya-e0104n:99_2": "Pakatiyā udakaṃ animmānaudakaṃ.",
  "anya-e0104n:100_0": "394.",
  "anya-e0104n:100_1": "Viparītanti yaṃ udakaṃ akkamitvā akkamanto na saṃsīdati,",
  "anya-e0104n:100_2": "taṃ panettha iddhiyā pathavīnimmānavasena veditabbaṃ.",
  "anya-e0104n:100_3": "Pathavīkasiṇanti pathavīkasiṇajjhānaṃ.",
  "anya-e0104n:101_0": "395.",
  "anya-e0104n:101_1": "Pallaṅkanti samantato ūrubaddhāsanaṃ.",
  "anya-e0104n:101_2": "Chinnapakkho,",
  "anya-e0104n:101_3": "asañjātapakkho vā sakuṇo ḍetuṃ na sakkotīti pāḷiyaṃ “pakkhī sakuṇo”ti pakkhī-",
  "anya-e0104n:101_4": "saddena visesetvā sakuṇo vuttoti “pakkhehi yuttasakuṇo”ti āha.",
  "anya-e0104n:101_5": "Parikammaṃ katvāti “pathavī hotū”ti parikammaṃ katvā.",
  "anya-e0104n:102_0": "Ākāse antalikkheti antalikkhasaññite ākāse.",
  "anya-e0104n:102_1": "Yattha yattha hi āvaraṇaṃ natthi,",
  "anya-e0104n:102_2": "taṃ taṃ “ākāsa”nti vuccati.",
  "anya-e0104n:102_3": "Ayañca iddhimā na pathaviyā āsanne ākāse gacchati.",
  "anya-e0104n:102_4": "Yattha pana pakkhīnaṃ agocaro,",
  "anya-e0104n:102_5": "tattha gacchati,",
  "anya-e0104n:102_6": "tādisañca loke “antalikkha”nti vuccati.",
  "anya-e0104n:102_7": "Tena vuttaṃ “antalikkhasaññite ākāse”ti.",
  "anya-e0104n:103_0": "Theroti pubbe vutta tipiṭakacūḷābhayatthero.",
  "anya-e0104n:103_1": "Samāpattisamāpajjananti puna samāpattisamāpajjanaṃ.",
  "anya-e0104n:103_2": "Nanu samāhitamevassa cittanti iddhimato pāṭihāriyavasena pavattamānassa cittaṃ accantaṃ samāhitameva hoti,",
  "anya-e0104n:103_3": "na aññadā viya asamāhitanti adhippāyo.",
  "anya-e0104n:103_4": "Taṃ pana therassa matimattaṃ.",
  "anya-e0104n:103_5": "Pubbe hi pathavīkasiṇaṃ samāpajjitvā pathaviṃ adhiṭṭhāya gacchati,",
  "anya-e0104n:103_6": "idāni pana ākāso icchitabbo,",
  "anya-e0104n:103_7": "tasmā ākāsakasiṇaṃ samāpajjitabbameva.",
  "anya-e0104n:103_8": "Tenāha “kiñcāpī”tiādi.",
  "anya-e0104n:103_9": "Tirokuṭṭapāṭihāriye vuttanayeneva paṭipajjitabbanti yathā tattha kuṭṭādi “ākāso hotū”ti adhiṭṭhānena ākāso hoti,",
  "anya-e0104n:103_10": "evaṃ idhāpi pabbatarukkhādiṃ adhiṭṭhānena ākāsaṃ katvā gantabbanti attho.",
  "anya-e0104n:103_11": "Atha vā tirokuṭṭapāṭihāriye vuttanayenevāti “sace panassa bhikkhuno adhiṭṭhahitvā gacchantassā”tiādinā tattha vuttanayena.",
  "anya-e0104n:103_12": "Etena “purimādhiṭṭhānabaleneva cassa antarā añño pabbato vā rukkho vā utumayo uṭṭhahissatīti aṭṭhānameveta”nti",
  "anya-e0104n:103_13": "nāgādīhi kayiramāno vibandho gamanantarāyaṃ na karotīti dasseti.",
  "anya-e0104n:104_0": "Okāseti janavivitte yuttaṭṭhāne. Pākaṭo hoti ākāsacārī ayaṃ samaṇoti.",
  "anya-e0104n:105_0": "396.",
  "anya-e0104n:105_1": "Dvācattālīsayojanasahassaggahaṇaṃ paṭhamakappavasena kataṃ,",
  "anya-e0104n:105_2": "tato paraṃ pana anukkamena pathaviyā ussitabhāvena tato katipayayojanūnatā siyā,",
  "anya-e0104n:105_3": "appakaṃ adhikaṃ vā ūnaṃ vā gaṇanūpagaṃ na hotīti tathā vuttaṃ.",
  "anya-e0104n:105_4": "Tīsu dīpesu ekakkhaṇe ālokakaraṇenāti yadā yasmiṃ dīpe majjhe tiṭṭhanti,",
  "anya-e0104n:105_5": "tadā tato purimasmiṃ atthaṃ gacchantā pacchime udentā hutvā ālokakaraṇena.",
  "anya-e0104n:105_6": "Aññajotīnaṃ vā abhibhavanena,",
  "anya-e0104n:105_7": "duddasatāya ca mahiddhike.",
  "anya-e0104n:105_8": "Sattānaṃ sītapariḷāhavūpasamanena,",
  "anya-e0104n:105_9": "osadhitiṇavanappatīnaṃ paribrūhanena ca mahānubhāve.",
  "anya-e0104n:105_10": "Chupatīti phusati.",
  "anya-e0104n:105_11": "Parimajjatīti hatthaṃ ito cito ca sañcārento ghaṃseti.",
  "anya-e0104n:105_12": "Abhiññāpādakajjhānavasenevāti yassa kassaci abhiññāpādakajjhānavasena. Eva-",
  "anya-e0104n:105_13": "kārena pādakajjhānavisesaṃ nivatteti,",
  "anya-e0104n:105_14": "na adhiṭṭhānaṃ.",
  "anya-e0104n:105_15": "Tenevāha “natthettha kasiṇasamāpattiniyamo”ti.",
  "anya-e0104n:105_16": "Tirokuṭṭapāṭihāriyādīsu viya imasmiṃ nāma kasiṇe jhānaṃ samāpajjitvā adhiṭṭhātabbanti na ettha koci niyamo atthīti attho.",
  "anya-e0104n:105_17": "Tathā hi pāḷiyaṃ kiñci samāpattiṃ aparāmasitvā “idha so iddhimā”tiādi vuttaṃ.",
  "anya-e0104n:105_18": "Hatthapāse hoti “candimasūriye”ti evaṃ vuttaṃ candimasūriyamaṇḍalaṃ.",
  "anya-e0104n:105_19": "Rūpagataṃ hatthapāseti hatthapāse ṭhitaṃ rūpagataṃ,",
  "anya-e0104n:105_20": "hatthapāse vā rūpagataṃ.",
  "anya-e0104n:105_21": "Hatthaṃ vā vaḍḍhetvā parāmasatīti yojanā.",
  "anya-e0104n:106_0": "Upādinnakaṃ nissāya anupādinnakassa vaḍḍhanaṃ vuttaṃ.",
  "anya-e0104n:106_1": "Yuttiyā panettha upādinnakassapi vaḍḍhanacchāyā dissati.",
  "anya-e0104n:106_2": "Attano aṇumahantabhāvāpādane upādinnakassa hāpanaṃ viya vaḍḍhanampi labbhateva.",
  "anya-e0104n:106_3": "Yathā āyasmato mahāmoggallānassa nandopanandadamaneti evaṃ pavattaṃ sahavatthunā theravādaṃ āharitvā",
  "anya-e0104n:106_4": "tamatthaṃ dassetuṃ “tipiṭakacūḷanāgatthero āhā”tiādi āraddhaṃ.",
  "anya-e0104n:106_5": "Kiṃ pana na hoti,",
  "anya-e0104n:106_6": "hotiyevāti adhippāyo.",
  "anya-e0104n:106_7": "Dve hi paṭisedhā pakatiṃ gamentīti.",
  "anya-e0104n:106_8": "“Tadā mahantaṃ hoti mahāmoggallānattherassa viyā”ti idaṃ yathādhikatatthadassanavasena vuttaṃ,",
  "anya-e0104n:106_9": "khuddakabhāvāpādanampettha labbhateva.",
  "anya-e0104n:107_0": "Nandopanandanāgadamanakathāvaṇṇanā",
  "anya-e0104n:108_0": "Olokesi buddhāciṇṇavasena “atthi nu kho assa upanissayo”ti.",
  "anya-e0104n:108_1": "Lokiyaṃ ratanattaye pasādalakkhaṇaṃ sāsanāvatāraṃ sandhāyāha “appasanno”ti.",
  "anya-e0104n:108_2": "Micchādiṭṭhito vivecetvā pasādetabboti adhippāyo.",
  "anya-e0104n:108_3": "Tenāha “ko nu kho…pe…",
  "anya-e0104n:108_4": "viveceyyā”ti.",
  "anya-e0104n:109_0": "Taṃ divasanti yadā bhagavā bhikkhusaṅghaparivuto tāvatiṃsabhavanābhimukho gacchati,",
  "anya-e0104n:109_1": "taṃ divasabhāgaṃ.",
  "anya-e0104n:109_2": "Āpānabhūmiṃ sajjayiṃsūti yattha so nisinno bhojanakiccaṃ karoti,",
  "anya-e0104n:109_3": "taṃ parivesanaṭṭhānaṃ sittaṃ sammaṭṭhaṃ bhojanūpakaraṇūpanayanādinā sajjayiṃsu paṭiyādesuṃ.",
  "anya-e0104n:109_4": "Tividhanāṭakehīti vadhūkumārikaññāvatthāhi tividhāhi nāṭakitthīhi.",
  "anya-e0104n:109_5": "Olokayamānoti pekkhanto,",
  "anya-e0104n:109_6": "vicārento vā.",
  "anya-e0104n:110_0": "Uparūparīti matthakamatthake.",
  "anya-e0104n:110_1": "Bhavanenāti bhavanapadesena.",
  "anya-e0104n:110_2": "Bhogehīti sarīrabhogehi.",
  "anya-e0104n:110_3": "Avakujjenāti nikujjitena.",
  "anya-e0104n:110_4": "Gahetvāti yathā tāvatiṃsabhavanassa padesopi nāvasissati,",
  "anya-e0104n:110_5": "evaṃ pariyādāya.",
  "anya-e0104n:111_0": "Sineruparibhaṇḍanti sinerumekhalaṃ.",
  "anya-e0104n:111_1": "Sinerussa kira samantato bahalato,",
  "anya-e0104n:111_2": "puthulato ca pañcayojanasahassaparimāṇāni cattāri paribhaṇḍāni tāvatiṃsabhavanassa ārakkhāya nāgehi, garuḷehi,",
  "anya-e0104n:111_3": "kumbhaṇḍehi,",
  "anya-e0104n:111_4": "yakkhehi ca adhiṭṭhitāni,",
  "anya-e0104n:111_5": "tāni paribhaṇḍabhāvasāmaññena ekajjhaṃ katvā “paribhaṇḍa”nti vuttaṃ.",
  "anya-e0104n:111_6": "Tehi kira sinerussa upaḍḍhaṃ pariyādinnaṃ.",
  "anya-e0104n:112_0": "Attabhāvaṃ vijahitvāti manussarūpaṃ antaradhāpetvā. Bādhatīti khedamattaṃ uppādeti.",
  "anya-e0104n:113_0": "Attabhāvaṃ vijahitvāti sukhumattabhāvanimmānena nāgarūpaṃ vijahitvā.",
  "anya-e0104n:113_1": "Mukhaṃ vivari “mukhagataṃ samaṇaṃ saṃkhādissāmī”ti.",
  "anya-e0104n:113_2": "Pācīnena ca pacchimena cāti nāgassa tathānipannattā vuttaṃ.",
  "anya-e0104n:113_3": "Suṭṭhu satiyā paccupaṭṭhāpanatthamāha “manasi karohī”ti.",
  "anya-e0104n:114_0": "Ādito paṭṭhāya sabbapāṭihāriyānīti tadā therena katapāṭihāriyāni sandhāya vuttaṃ.",
  "anya-e0104n:114_1": "Imaṃ pana ṭhānanti imaṃ nāsāvātavissajjanakāraṇaṃ.",
  "anya-e0104n:115_0": "Anubandhīti “na sakkā evaṃmahiddhikassa imassa samaṇassa paṭipaharitu”nti bhayena palāyantaṃ anubandhi.",
  "anya-e0104n:116_0": "Ekapaṭipāṭiyāti ekāya paṭipāṭiyā,",
  "anya-e0104n:116_1": "nirantaranti attho.",
  "anya-e0104n:116_2": "Ayamevāti yā upādinnakaṃ nissāya anupādinnakassa vaḍḍhi, ayameva.",
  "anya-e0104n:116_3": "Ettha edise hatthavaḍḍhanādipāṭihāriye yutti yuttarūpā cittato,",
  "anya-e0104n:116_4": "ututo vā upādinnakarūpānaṃ anuppajjanato.",
  "anya-e0104n:116_5": "Atha vā upādinnanti sakalameva indriyabaddhaṃ adhippetaṃ.",
  "anya-e0104n:116_6": "Evampi tassa tathā vaḍḍhi na yujjati evāti vuttanayeneva vaḍḍhi veditabbā.",
  "anya-e0104n:116_7": "Ekasantāne upādinnaṃ,",
  "anya-e0104n:116_8": "anupādinnañca sambhinnaṃ viya pavattamānampi atthato asambhinnameva.",
  "anya-e0104n:116_9": "Tattha yathā āḷhakamatte khīre anekāḷhake udake āsitte yadipi khīraṃ sabbena sambhinnaṃ sabbatthakameva lambamānaṃ hutvā tiṭṭhati,",
  "anya-e0104n:116_10": "tathāpi na tattha khīraṃ vaḍḍhati,",
  "anya-e0104n:116_11": "udakameva vaḍḍhati,",
  "anya-e0104n:116_12": "evamevaṃ yadipi upādinnaṃ anupādinnañca sambhinnaṃ viya pavattati,",
  "anya-e0104n:116_13": "tathāpi upādinnaṃ na vaḍḍhati,",
  "anya-e0104n:116_14": "iddhānubhāvena cittajaṃ,",
  "anya-e0104n:116_15": "tadanusārena utujañca vaḍḍhatīti daṭṭhabbaṃ.",
  "anya-e0104n:117_0": "Soti so iddhimā.",
  "anya-e0104n:117_1": "Evaṃ katvāti vuttākārena hatthaṃ vā vaḍḍhetvā te vā āgantvā hatthapāse ṭhite katvā.",
  "anya-e0104n:117_2": "Pādaṭṭhapanādipi vuttanayeneva veditabbaṃ.",
  "anya-e0104n:117_3": "Aparopi iddhimā.",
  "anya-e0104n:117_4": "Tathevāti pāṭihāriyakaraṇato pubbe viya.",
  "anya-e0104n:117_5": "Tathūpamametanti yathā udakapuṇṇāsu nānāpātīsu bahūhi nānācandamaṇḍalesu dissamānesu na tena candamaṇḍalassa gamanādiuparodho,",
  "anya-e0104n:117_6": "bahūnañca paccekaṃ dassanaṃ ijjhati,",
  "anya-e0104n:117_7": "tathūpamametaṃ pāṭihāriyaṃ candimasūriyānaṃ gamanādiuparodhābhāvato,",
  "anya-e0104n:117_8": "bahūnañca iddhimantānaṃ tattha iddhipayogassa yathicchitaṃ samijjhanatoti adhippāyo.",
  "anya-e0104n:118_0": "397.",
  "anya-e0104n:118_1": "Paricchedaṃ katvāti abhividhivasena pana paricchedaṃ katvā,",
  "anya-e0104n:118_2": "na mariyādavasena.",
  "anya-e0104n:118_3": "Tathā hesa brahmaloke attano kāyena vasaṃ vatteti.",
  "anya-e0104n:118_4": "Pāḷīti paṭisambhidāmaggapāḷi.",
  "anya-e0104n:119_0": "Yāva brahmalokāpi kāyena vasaṃ vattetīti ettha yasmā na brahmalokasseva gamanaṃ adhippetaṃ,",
  "anya-e0104n:119_1": "nāpi brahmalokassa gamanameva,",
  "anya-e0104n:119_2": "atha kho aññathā aññampi.",
  "anya-e0104n:119_3": "Yāva brahmalokāti pana dūrāvadhinidassanametaṃ,",
  "anya-e0104n:119_4": "tasmā “sace brahmalokaṃ gantukāmā hotī”ti vatvāpi itarampi dassetuṃ “santikepi dūre adhiṭṭhātī”tiādi vuttaṃ.",
  "anya-e0104n:119_5": "Tattha pi-",
  "anya-e0104n:119_6": "saddo samuccayattho,",
  "anya-e0104n:119_7": "tena vuttāvasesassa adhiṭṭhāniddhiyā nipphādetabbassa sabbassāpi saṅgaho,",
  "anya-e0104n:119_8": "na vuttassevāti daṭṭhabbaṃ.",
  "anya-e0104n:120_0": "Yamakapāṭihāriyāvasānetiādinā tivikkamassa adhiṭṭhāniddhinipphannatā vuttā,",
  "anya-e0104n:120_1": "aññattha pana lakkhaṇānisaṃsatā.",
  "anya-e0104n:120_2": "Tadubhayaṃ yathā aññamaññaṃ na virujjhati,",
  "anya-e0104n:120_3": "tathā vicāretvā gahetabbaṃ.",
  "anya-e0104n:121_0": "Nīlamātikanti nīlavaṇṇodakamātikaṃ.",
  "anya-e0104n:122_0": "Mahābodhinti aparājitapallaṅkaṃ mahābodhiṃ.",
  "anya-e0104n:122_1": "Citte uppanne santike akāsīti tathā cittuppattisamanantarameva pathaviṃ,",
  "anya-e0104n:122_2": "samuddañca saṃkhipitvā mahābodhisantike akāsi.",
  "anya-e0104n:123_0": "Nakkhattadivaseti mahadivase.",
  "anya-e0104n:123_1": "Candapūveti candasadise candamaṇḍalākāre pūve.",
  "anya-e0104n:123_2": "Ekapattapūramattamakāsīti yathā te pamāṇato sarūpeneva antopattapariyāpannā honti,",
  "anya-e0104n:123_3": "tathā akāsi.",
  "anya-e0104n:124_0": "Kākavaliyavatthusmiñca “bhagavā thokaṃ bahuṃ akāsī”ti ānetvā sambandhitabbaṃ.",
  "anya-e0104n:124_1": "Taṃ pana vatthuṃ saṅkhepatova dassetuṃ “mahākassapatthero kirā”tiādi vuttaṃ.",
  "anya-e0104n:124_2": "Samāpattiyāti nirodhasamāpattiyā.",
  "anya-e0104n:125_0": "Gaṅgātīreti tambapaṇṇidīpe gaṅgānadiyā tīre.",
  "anya-e0104n:125_1": "Saññaṃ adāsīti yathā te yathādhiṭṭhitaṃ sappiṃ passanti,",
  "anya-e0104n:125_2": "tathā saññaṃ adāsi.",
  "anya-e0104n:126_0": "Tassāti yassa brahmuno rūpaṃ daṭṭhukāmo,",
  "anya-e0104n:126_1": "tassa brahmuno rūpaṃ passati.",
  "anya-e0104n:126_2": "Saddaṃ suṇātīti dibbāya sotadhātuyā brahmuno saddaṃ suṇāti.",
  "anya-e0104n:126_3": "Cittaṃ pajānātīti cetopariyañāṇena brahmuno cittaṃ pajānāti.",
  "anya-e0104n:126_4": "Karajakāyassa vasenāti cātumahābhūtikarūpakāyassa vasena.",
  "anya-e0104n:126_5": "“Cittaṃ pariṇāmetī”ti ettha kiṃ taṃ cittaṃ,",
  "anya-e0104n:126_6": "kathaṃ vā pariṇāmananti āha “pādakajjhānacittaṃ gahetvā kāye āropetī”ti.",
  "anya-e0104n:126_7": "Kathaṃ pana kāye āropetīti āha “kāyānugatikaṃ karotī”ti.",
  "anya-e0104n:126_8": "Evampi saddadandharovāyanti vacanapathaṃ pacchindanto āha “dandhagamana”nti.",
  "anya-e0104n:126_9": "Karotīti sambandho.",
  "anya-e0104n:126_10": "Kāyagamanaṃ hi dandhaṃ,",
  "anya-e0104n:126_11": "dandhamahābhūtapaccayattāti adhippāyo.",
  "anya-e0104n:126_12": "Ayañhettha attho –",
  "anya-e0104n:126_13": "dissamānena kāyena gantukāmatāya vasena cittaṃ pariṇāmento yogī pādakajjhānaṃ samāpajjitvā vuṭṭhāya “idaṃ",
  "anya-e0104n:126_14": "cittaṃ kāyo viya dandhagamanaṃ hotū”ti parikammaṃ karoti.",
  "anya-e0104n:126_15": "Tathā parikammakaraṇaṃ hi sandhāya “pādakajjhānacittaṃ gahetvā”ti vuttaṃ.",
  "anya-e0104n:126_16": "Parikammaṃ pana katvā puna samāpajjitvā ñāṇena adhiṭṭhahanto taṃ cittaṃ kāye āropeti,",
  "anya-e0104n:126_17": "kāyānugatikaṃ dandhagamanaṃ karoti.",
  "anya-e0104n:127_0": "Sukhasaññanti sukhasahagataṃ saññaṃ,",
  "anya-e0104n:127_1": "saññāsīsena niddeso.",
  "anya-e0104n:127_2": "Lahubhāvena saññātanti lahusaññaṃ.",
  "anya-e0104n:127_3": "Kathaṃ pana iddhicittena saha sukhasaññāya sambhavoti āha “sukhasaññā nāma upekkhāsampayuttā saññā”ti.",
  "anya-e0104n:127_4": "Sukhanti saññātanti vā sukhasaññaṃ.",
  "anya-e0104n:127_5": "Tenevāha “upekkhā hi santaṃ sukhanti vuttā”ti ekantagarukehi nīvaraṇehi,",
  "anya-e0104n:127_6": "oḷārikehi anupasantasabhāvehi ca vitakkādīhi vippayogo cittacetasikānaṃ lahubhāvassa kāraṇanti dassento āha “sāyeva…pe…",
  "anya-e0104n:127_7": "veditabbā”ti.",
  "anya-e0104n:127_8": "Taṃ okkantassāti taṃ sukhalahusaññaṃ anuppattassa.",
  "anya-e0104n:127_9": "Assāti yogino.",
  "anya-e0104n:127_10": "Gantukāmatā eva ettha pamāṇanti ettha etasmiṃ dissamānena kāyena gamane yaṃ ṭhānaṃ gantukāmo,",
  "anya-e0104n:127_11": "taṃ uddissa gantukāmatāvasena pavattaparikammādhiṭṭhānāni eva pamāṇaṃ,",
  "anya-e0104n:127_12": "tāvatā gamanaṃ ijjhati.",
  "anya-e0104n:127_13": "Tasmā magganimmānavāyuadhiṭṭhānehi vināpi icchitadesappatti hotīti.",
  "anya-e0104n:127_14": "Idāni tamevatthaṃ pākaṭataraṃ kātuṃ “sati hī”tiādi vuttaṃ.",
  "anya-e0104n:128_0": "Kāyaṃ gahetvāti karajakāyaṃ ārammaṇakaraṇavasena parikammacittena gahetvā.",
  "anya-e0104n:128_1": "Citte āropetīti “ayaṃ kāyo idaṃ cittaṃ viya hotū”ti pādakajjhānacitte āropeti taggatikaṃ karoti.",
  "anya-e0104n:128_2": "Tenāha “cittānugatikaṃ karoti sīghagamana”nti.",
  "anya-e0104n:128_3": "Cittagamananti cittappavattimāha.",
  "anya-e0104n:128_4": "Idaṃ pana cittavasena kāyapariṇāmanapāṭihāriyaṃ.",
  "anya-e0104n:128_5": "Cittagamanamevāti cittena samānagamanameva.",
  "anya-e0104n:128_6": "Kathaṃ pana kāyo dandhappavattiko lahuparivattinā cittena samānagatiko hotīti?",
  "anya-e0104n:128_7": "Na sabbathā samānagatiko.",
  "anya-e0104n:128_8": "Yatheva hi kāyavasena cittapariṇāmane cittaṃ sabbathā kāyena samānagatikaṃ na hoti.",
  "anya-e0104n:128_9": "Na hi tadā cittaṃ sabhāvasiddhena attano khaṇena avattitvā garuvuttikassa rūpadhammassa khaṇena vattati.",
  "anya-e0104n:128_10": "“Idaṃ cittaṃ ayaṃ kāyo viya hotū”ti pana adhiṭṭhānena dandhagatikassa kāyassa anuvattanato yāva icchitaṭṭhānappatti,",
  "anya-e0104n:128_11": "tāva kāyagatianulomeneva hutvā santānavasena pavattamānaṃ cittaṃ kāyagatiyā pariṇāmitaṃ nāma hoti,",
  "anya-e0104n:128_12": "evaṃ “ayaṃ kāyo idaṃ cittaṃ viya hotū”ti adhiṭṭhānena pageva sukhalahusaññāya sampāditattā abhāvitiddhipādānaṃ",
  "anya-e0104n:128_13": "viya dandhaṃ avattitvā yathā lahukatipayacittavāreheva icchitaṭṭhānappatti hoti,",
  "anya-e0104n:128_14": "evaṃ pavattamāno kāyo cittagatiyā pariṇāmito nāma hoti,",
  "anya-e0104n:128_15": "na ekacittakkhaṇeneva icchitaṭṭhānappattiyā.",
  "anya-e0104n:129_0": "Evañca katvā “seyyathāpi nāma balavā puriso samiñjitaṃ vā bāhaṃ pasāreyya,",
  "anya-e0104n:129_1": "pasāritaṃ vā bāhaṃ samiñjeyyā”ti idampi upamāvacanaṃ nippariyāyeneva samatthitaṃ hoti.",
  "anya-e0104n:129_2": "Avassaṃ cetaṃ evaṃ sampaṭicchitabbaṃ,",
  "anya-e0104n:129_3": "aññathā suttābhidhammapāṭhehi,",
  "anya-e0104n:129_4": "vinayaaṭṭhakathāya ca virodho siyā,",
  "anya-e0104n:129_5": "dhammatā ca vilomitā. “Nāhaṃ,",
  "anya-e0104n:129_6": "bhikkhave,",
  "anya-e0104n:129_7": "aññaṃ ekadhammampī”ti hi ettha aññagahaṇena rūpadhammā gahitā alahuparivattitāya.",
  "anya-e0104n:129_8": "Abhidhamme ca purejātapaccayo rūpameva vutto,",
  "anya-e0104n:129_9": "pacchājātapaccayo ca tasseva.",
  "anya-e0104n:129_10": "Yattha yattha ca dhammā uppajjanti,",
  "anya-e0104n:129_11": "tattha tattheva bhijjanti.",
  "anya-e0104n:129_12": "Natthi desantarasaṅkamanaṃ,",
  "anya-e0104n:129_13": "na ca sabhāvo aññathā hotīti.",
  "anya-e0104n:129_14": "Na hi iddhibalena dhammānaṃ kenaci lakkhaṇaṃ aññathattaṃ kātuṃ sakkā,",
  "anya-e0104n:129_15": "bhāvaññathattameva pana kātuṃ sakkā.",
  "anya-e0104n:129_16": "“Tīsupi khaṇesū”ti idampi gamanārambhaṃ sandhāya vuttaṃ,",
  "anya-e0104n:129_17": "na gamananiṭṭhānanti vadanti.",
  "anya-e0104n:129_18": "Theroti aṭṭhakathācariyānaṃ antare eko thero.",
  "anya-e0104n:129_19": "Idhāti idaṃ pāṭihāriyaṃ vibhajitvā vuttapāṭhe.",
  "anya-e0104n:129_20": "Sayaṃ gamanameva āgataṃ “brahmalokaṃ gacchatī”ti vuttattā.",
  "anya-e0104n:130_0": "Cakkhusotādīnanti cakkhusotādīnaṃ aṅgānaṃ.",
  "anya-e0104n:130_1": "Tathā hi vuttaṃ “sabbaṅgapaccaṅga”nti,",
  "anya-e0104n:130_2": "sabbaaṅgapaccaṅgavantanti attho.",
  "anya-e0104n:130_3": "Pasādo nāma natthīti imināva bhāvajīvitindriyānampi abhāvo vuttoti daṭṭhabbaṃ.",
  "anya-e0104n:130_4": "Rucivasenāti icchāvasena.",
  "anya-e0104n:130_5": "Aññampīti bhagavatā kariyamānato aññampi kiriyaṃ karoti.",
  "anya-e0104n:130_6": "Ayañcettha buddhānubhāvo.",
  "anya-e0104n:130_7": "Yadi sāvakanimmitesu nānappakāratā natthi,",
  "anya-e0104n:130_8": "“sace pana nānāvaṇṇe kātukāmo hotī”tiādi yaṃ heṭṭhā vuttaṃ,",
  "anya-e0104n:130_9": "taṃ kathanti?",
  "anya-e0104n:130_10": "Taṃ tathā tathā parikammaṃ katvā adhiṭṭhahantassa te te vaṇṇavayādivisesā parikammānurūpaṃ ijjhantīti katvā vuttaṃ.",
  "anya-e0104n:130_11": "Idha pana yathādhiṭṭhite nimmitarūpe sace sāvako “ime visesā hontū”ti icchati,",
  "anya-e0104n:130_12": "na ijjhati,",
  "anya-e0104n:130_13": "buddhānaṃ pana ijjhatīti ayamattho dassitoti na koci virodho.",
  "anya-e0104n:131_0": "Idāni yāni tāni “yāva brahmalokāpi kāyena vasaṃ vattetī”ti pāḷiyā atthadassanavasena vibhattāni “dūrepi",
  "anya-e0104n:131_1": "santike adhiṭṭhātī”tiādīni cuddasa pāṭihāriyāni,",
  "anya-e0104n:131_2": "tattha sikhāppattaṃ kāyena vasavattanapāṭihāriyaṃ dassetuṃ “ettha cā”tiādi āraddhaṃ.",
  "anya-e0104n:131_3": "Tattha yanti kiriyāparāmasanaṃ,",
  "anya-e0104n:131_4": "tena “rūpaṃ passatī”ti ettha yadetaṃ rūpadassanaṃ,",
  "anya-e0104n:131_5": "“saddaṃ suṇātī”ti ettha yadetaṃ saddasavanaṃ,",
  "anya-e0104n:131_6": "“cittaṃ pajānātī”ti ettha yadetaṃ cittajānananti evaṃ dibbacakkhusotacetopariyañāṇakattukaṃ dassanasavanajānanakiriyaṃ parāmasatīti daṭṭhabbaṃ.",
  "anya-e0104n:131_7": "Ito paresu santiṭṭhatītiādīsupi eseva nayo.",
  "anya-e0104n:131_8": "Yampissāti yampi assa.",
  "anya-e0104n:131_9": "Yogino adhiṭṭhānanti sambandho.",
  "anya-e0104n:131_10": "Yañca khoti ettha kho-",
  "anya-e0104n:131_11": "saddo avadhāraṇattho,",
  "anya-e0104n:131_12": "visesattho vā,",
  "anya-e0104n:131_13": "tena ayamevettha kāyena vasavattanapāṭihāriyesu ukkaṭṭhataranti dīpeti. Kasmā?",
  "anya-e0104n:131_14": "“Ayaṃ nu kho iddhimā,",
  "anya-e0104n:131_15": "ayaṃ nu kho nimmito”ti ekaccassa brahmuno āsaṅkuppādanato.",
  "anya-e0104n:131_16": "Yadaggena cetaṃ adhiṭṭhitaṃ visesato manomayanti vuccati,",
  "anya-e0104n:131_17": "tadaggena ukkaṭṭhataranti veditabbaṃ.",
  "anya-e0104n:131_18": "Tenāha “ettāvatā kāyena vasaṃ vatteti nāmā”ti.",
  "anya-e0104n:131_19": "Yadi evaṃ kasmā idha sesāni gahitānīti āha “sesaṃ…pe…",
  "anya-e0104n:131_20": "vutta”nti.",
  "anya-e0104n:132_0": "398.",
  "anya-e0104n:132_1": "Idaṃ nānākaraṇanti kāmamimāpi dve iddhiyo adhiṭṭhānavaseneva ijjhanti,",
  "anya-e0104n:132_2": "tathāpi idaṃ idāni vuccamānaṃ imāsaṃ nānākaraṇaṃ viseso.",
  "anya-e0104n:132_3": "Pakativaṇṇaṃ vijahitvāti attano pakatirūpaṃ vijahitvā apanetvā,",
  "anya-e0104n:132_4": "paresaṃ adassetvāti attho.",
  "anya-e0104n:132_5": "Kumārakavaṇṇanti kumārakasaṇṭhānaṃ.",
  "anya-e0104n:132_6": "Dassetīti tathā vikubbanto attani dasseti.",
  "anya-e0104n:132_7": "Nāgavaṇṇaṃ vātiādīsupi eseva nayo.",
  "anya-e0104n:132_8": "Hatthimpi dassetīti attānampi hatthiṃ katvā dasseti,",
  "anya-e0104n:132_9": "bahiddhāpi hatthiṃ dasseti.",
  "anya-e0104n:132_10": "Etadatthameva hi idha “hatthivaṇṇaṃ vā dassetī”ti avatvā “hatthimpi dassetī”ti vuttaṃ.",
  "anya-e0104n:132_11": "Yaṃ pana keci bahiddhā hatthiādidassanavacanaṃ “pakativaṇṇaṃ vijahitvā”ti vacanena vikubbaniddhibhāvena virujjhatīti vadanti,",
  "anya-e0104n:132_12": "tadayuttaṃ. Kasmā?",
  "anya-e0104n:132_13": "Pakativaṇṇavijahanaṃ nāma attano pakatirūpassa aññesaṃ adassanaṃ,",
  "anya-e0104n:132_14": "na sabbena sabbaṃ tassa nirodhanaṃ.",
  "anya-e0104n:132_15": "Evaṃ sati attānaṃ adassetvā bahiddhā hatthiṃ dassento “pakativaṇṇaṃ vijahitvā hatthiṃ dassetī”ti vuccamāne ko ettha virodho,",
  "anya-e0104n:132_16": "attanā pana hatthivaṇṇo hutvā bahiddhāpi hatthiṃ dassante vattabbameva natthi.",
  "anya-e0104n:132_17": "Tenevāha “bahiddhāpi hatthiādidassanavasena vutta”nti.",
  "anya-e0104n:132_18": "Evañca katvā vikubbaniddhibhāvena ca na koci virodho.",
  "anya-e0104n:133_0": "Pāḷiyañca kumārakavaṇṇaṃ vātiādīsu aniyamattho vā-",
  "anya-e0104n:133_1": "saddo vutto.",
  "anya-e0104n:133_2": "Tesu ekekasseva karaṇadassanatthaṃ.",
  "anya-e0104n:133_3": "Hatthimpītiādīsu pana hatthiādīnaṃ bahūnaṃ ekajjhaṃ kātabbābhāvadassanatthaṃ samuccayattho pi-",
  "anya-e0104n:133_4": "saddo vutto.",
  "anya-e0104n:133_5": "Tena “hatthimpi dassetī”tiādīsu dutiye vuttanayeneva attho gahetabbo.",
  "anya-e0104n:134_0": "Iddhimato attano kumārakākārena paresaṃ dassanaṃ kumārakavaṇṇanimmānaṃ,",
  "anya-e0104n:134_1": "na ettha kiñci apubbaṃ pathavīādivatthu nipphādīyatīti kasiṇaniyamena payojanābhāvato “pathavīkasiṇādīsu aññatarārammaṇato”ti vuttaṃ.",
  "anya-e0104n:134_2": "Satipi vā vatthunipphādane yathārahaṃ taṃ pathavīkasiṇādivaseneva ijjhatīti evampettha kasiṇaniyamena payojanaṃ nattheva.",
  "anya-e0104n:134_3": "Kumārakavaṇṇañhi dassentena nīlavaṇṇaṃ vā dassetabbaṃ siyā,",
  "anya-e0104n:134_4": "pītādīsu aññataravaṇṇaṃ vā.",
  "anya-e0104n:134_5": "Tathā sati nīlādikasiṇāni samāpajjitabbānīti āpannova kasiṇaniyamo.",
  "anya-e0104n:134_6": "Eseva nayo sesesupi.",
  "anya-e0104n:134_7": "Evamadhiṭṭhite yadeke pathavīkasiṇavasena “ekopi hutvā bahudhā hotī”tiādi bhāvoti evaṃ pavattena kasiṇaniddesena",
  "anya-e0104n:134_8": "idha vikubbaniddhiniddese “pathavīkasiṇādīsu aññatarārammaṇato”tiādivacanassa virodhaṃ āsaṅkanti,",
  "anya-e0104n:134_9": "so anokāsovāti daṭṭhabbaṃ.",
  "anya-e0104n:134_10": "Nimminitabbabhāvena attanā icchitoti attano kumārakavaṇṇo,",
  "anya-e0104n:134_11": "na pana attano daharakāle kumārakavaṇṇoti.",
  "anya-e0104n:134_12": "Nāgādivaṇṇesupi ayaṃ nayo byāpī evāti yadeke “nāgādinimmāne na yujjati viyā”ti vadanti,",
  "anya-e0104n:134_13": "tadapohataṃ daṭṭhabbaṃ.",
  "anya-e0104n:135_0": "Bahiddhāpīti pi-",
  "anya-e0104n:135_1": "saddena ajjhattaṃ sampiṇḍeti.",
  "anya-e0104n:135_2": "Ayañhettha attho –",
  "anya-e0104n:135_3": "hatthimpi dassetītiādi ajjhattaṃ,",
  "anya-e0104n:135_4": "bahiddhāpi hatthiādidassanavasena vuttaṃ,",
  "anya-e0104n:135_5": "na “kumārakavaṇṇaṃ vā”tiādi viya ajjhattameva kumārakavaṇṇādīnaṃ dassanavasenāti.",
  "anya-e0104n:135_6": "Yaṃ ettha vattabbaṃ adhiṭṭhānavidhānaṃ,",
  "anya-e0104n:135_7": "taṃ heṭṭhā vuttameva.",
  "anya-e0104n:136_0": "399.",
  "anya-e0104n:136_1": "Kāyanti attano karajakāyaṃ.",
  "anya-e0104n:136_2": "Vuttanayenevāti “ayaṃ kāyo susiro hotū”ti parikammaṃ katvā puna “pādakajjhānaṃ samāpajjitvā vuṭṭhāyā”ti imaṃ heṭṭhā vuttanayānusāramāha.",
  "anya-e0104n:136_3": "Aññaṃ kāyanti yaṃ manomayaṃ kāyaṃ nimminitukāmo, taṃ.",
  "anya-e0104n:136_4": "Muñjamhāti muñjatiṇato.",
  "anya-e0104n:136_5": "Īsikanti tassa kaṇḍaṃ.",
  "anya-e0104n:136_6": "Kosiyāti asikosato.",
  "anya-e0104n:136_7": "Karaṇḍāyāti peḷāya,",
  "anya-e0104n:136_8": "nimmokatoti ca vadanti.",
  "anya-e0104n:136_9": "Abbāhatīti uddharati.",
  "anya-e0104n:136_10": "Pavāheyyāti ākaḍḍheyya.",
  "anya-e0104n:137_0": "Iddhividhaniddesavaṇṇanā niṭṭhitā.",
  "anya-e0104n:138_0": "Iti dvādasamaparicchedavaṇṇanā.",
  "anya-e0104n:139_0": "13. Abhiññāniddesavaṇṇanā",
  "anya-e0104n:140_0": "Dibbasotadhātukathāvaṇṇanā",
  "anya-e0104n:141_0": "400.",
  "anya-e0104n:141_1": "Tatthāti dibbasotadhātuyā niddese.",
  "anya-e0104n:141_2": "Abhiññāpāḷiyā hi niddesamukhena abhiññānaṃ nibbattanavidhi vidhīyati.",
  "anya-e0104n:141_3": "Abhiññāsīsenettha abhiññāpāḷi vuttā.",
  "anya-e0104n:141_4": "Tenāha “tato parāsu ca tīsu abhiññāsū”ti.",
  "anya-e0104n:141_5": "Tato parāsūti ca satthuno desanākkamaṃ,",
  "anya-e0104n:141_6": "attano ca uddesakkamaṃ sandhāya vuttaṃ,",
  "anya-e0104n:141_7": "na paṭipattikkamaṃ.",
  "anya-e0104n:141_8": "Na hi paṭipajjantā imināva kamena paṭipajjanti.",
  "anya-e0104n:141_9": "Sabbatthāti dibbasotadhātupāḷiyaṃ,",
  "anya-e0104n:141_10": "sesābhiññāpāḷiyañcāti sabbattha.",
  "anya-e0104n:141_11": "Tatrāti vākyopaññāse nipātamattaṃ,",
  "anya-e0104n:141_12": "tatra vā yathāvuttapāṭhe.",
  "anya-e0104n:141_13": "Dibbasadisattāti dibbe bhavāti dibbā,",
  "anya-e0104n:141_14": "devānaṃ sotadhātu,",
  "anya-e0104n:141_15": "tāya dibbāya sadisattā.",
  "anya-e0104n:141_16": "Idāni taṃ dibbasadisataṃ vibhāvetuṃ “devānaṃ hī”tiādi vuttaṃ.",
  "anya-e0104n:141_17": "Tattha sucaritakammanibbattāti saddhābahulatāvisuddhadiṭṭhitānisaṃsadassāvitādisampattiyā suṭṭhu caritattā",
  "anya-e0104n:141_18": "sucaritena devūpapattijanakena puññakammena nibbattā.",
  "anya-e0104n:141_19": "Pittasemharuhirādīhīti ādi-",
  "anya-e0104n:141_20": "saddena vātarogādīnaṃ saṅgaho.",
  "anya-e0104n:141_21": "Apalibuddhāti anupaddutā.",
  "anya-e0104n:141_22": "Pittādīhi anupaddutattā,",
  "anya-e0104n:141_23": "kammassa ca uḷāratāya upakkilesavimutti veditabbā.",
  "anya-e0104n:141_24": "Upakkilesadosarahitaṃ hi kammaṃ tiṇādidosarahitaṃ viya sassaṃ uḷāraphalaṃ anupakkiliṭṭhaṃ hoti.",
  "anya-e0104n:141_25": "Kāraṇūpacārena cassa phalaṃ tathā voharīyati,",
  "anya-e0104n:141_26": "yathā “sukkaṃ sukkavipāka”nti.",
  "anya-e0104n:141_27": "Dūrepīti pi-",
  "anya-e0104n:141_28": "saddena sukhumassāpi ārammaṇassa sampaṭicchanasamatthataṃ saṅgaṇhāti.",
  "anya-e0104n:141_29": "Pasādasotadhātūti catumahābhūtānaṃ pasādalakkhaṇā sotadhātu.",
  "anya-e0104n:142_0": "Vīriyārambhavaseneva ijjhanato sabbāpi kusalabhāvanā vīriyabhāvanā,",
  "anya-e0104n:142_1": "padhānasaṅkhārasamannāgatā vā iddhipādabhāvanāpi visesato vīriyabhāvanā,",
  "anya-e0104n:142_2": "tassā ānubhāvena nibbattā vīriyabhāvanābalanibbattā.",
  "anya-e0104n:142_3": "Ñāṇamayā sotadhātu ñāṇasotadhātu.",
  "anya-e0104n:142_4": "Tādisāyevāti upakkilesavimuttatāya,",
  "anya-e0104n:142_5": "dūrepi sukhumassapi ārammaṇassa sampaṭicchanasamatthatāya ca taṃsadisā eva.",
  "anya-e0104n:142_6": "Dibbavihāravasena paṭiladdhattāti dibbavihārasaṅkhātānaṃ catunnaṃ bhūmīnaṃ vasena paṭiladdhattā,",
  "anya-e0104n:142_7": "iminā kāraṇavasenassā dibbabhāvamāha.",
  "anya-e0104n:142_8": "Yaṃ cettha vattabbaṃ,",
  "anya-e0104n:142_9": "taṃ heṭṭhā vuttameva.",
  "anya-e0104n:142_10": "Dibbavihārasannissitattāti aṭṭhaṅgasamannāgamena ukkaṃsagataṃ pādakajjhānasaṅkhātaṃ dibbavihāraṃ sannissāya pavattattā,",
  "anya-e0104n:142_11": "dibbavihārapariyāpannaṃ vā attanā sampayuttaṃ rūpāvacaracatutthajjhānaṃ nissayapaccayabhūtaṃ sannissitattāti evampettha attho daṭṭhabbo.",
  "anya-e0104n:142_12": "Savanaṭṭhenāti saddagahaṇaṭṭhena.",
  "anya-e0104n:142_13": "Yāthāvato hi saddūpaladdhi saddasabhāvāvabodho savanaṃ.",
  "anya-e0104n:142_14": "Santesupi aññesu sabhāvadhāraṇādīsu dhātuatthesu attasuññatāsandassanatthā satthu dhātudesanāti āha “nijjīvaṭṭhena cā”ti.",
  "anya-e0104n:142_15": "Sotadhātukiccaṃ saddasampaṭicchanaṃ,",
  "anya-e0104n:142_16": "saddasanniṭṭhānapaccayatā ca.",
  "anya-e0104n:143_0": "Ñāṇassa parisuddhi upakkilesavigamenevāti āha “nirupakkilesāyā”ti.",
  "anya-e0104n:143_1": "Mānusikā manussa santakā,",
  "anya-e0104n:143_2": "maṃsasotadhātu,",
  "anya-e0104n:143_3": "dibbavidūrādivisayaggahaṇasaṅkhātena attano kiccavisesena atikkantaṃ mānusikaṃ etāyāti atikkantamānusikā.",
  "anya-e0104n:143_4": "Tenāha “manussūpacāraṃ atikkamitvā saddasavanenā”ti.",
  "anya-e0104n:143_5": "Tattha manussūpacāranti manussehi upacaritabbaṭṭhānaṃ,",
  "anya-e0104n:143_6": "pakatiyā sotadvārena gahetabbaṃ visayanti adhippāyo.",
  "anya-e0104n:143_7": "Tenāha “saddasavanenā”ti.",
  "anya-e0104n:143_8": "Dibbeti devalokapariyāpanne.",
  "anya-e0104n:143_9": "Te pana visesato devānaṃ kathā saddā hontīti āha “devānaṃ sadde”ti.",
  "anya-e0104n:143_10": "Manussānaṃ eteti mānusā,",
  "anya-e0104n:143_11": "te mānuse.",
  "anya-e0104n:143_12": "Evaṃ devamanussasaddānaṃyeva gahitattā vuttaṃ “padesapariyādāna”nti,",
  "anya-e0104n:143_13": "ekadesaggahaṇanti attho.",
  "anya-e0104n:143_14": "Sadehasannissitā attano sarīre sannissitā.",
  "anya-e0104n:143_15": "Nippadesapariyādānaṃ ṭhānabhedaggahaṇamukhena saviññāṇakādibhedabhinnassa saddassa anavasesena saṅgaṇhanato.",
  "anya-e0104n:144_0": "Ayaṃ dibbasotadhātu.",
  "anya-e0104n:144_1": "Parikammasamādhicittenāti parikammabhūtāveṇikasamādhicittena,",
  "anya-e0104n:144_2": "dibbasotañāṇassa parikammavasena pavattakkhaṇikasamādhinā samāhitacittenāti attho.",
  "anya-e0104n:144_3": "Parikammasamādhi nāma dibbasotadhātuyā upacārāvatthātipi vadanti.",
  "anya-e0104n:144_4": "Sā pana nānāvajjanavasena vuttāti daṭṭhabbā.",
  "anya-e0104n:144_5": "Sabboḷārikasaddadassanatthaṃ sīhādīnaṃ saddo paṭhamaṃ gahito.",
  "anya-e0104n:144_6": "Tiyojanamatthakepi kira kesarasīhassa sīhanādasaddo suyyati. Ādi-",
  "anya-e0104n:144_7": "saddena meghasaddabyagghasaddādīnaṃ saṅgaho daṭṭhabbo.",
  "anya-e0104n:144_8": "Ettha ca yathā oḷārikasaddāvajjanaṃ yāvadeva sukhumasaddāvajjanūpāyadassanatthaṃ,",
  "anya-e0104n:144_9": "tathā saddaggahaṇabhāvanābalena sukhumatarasaddaggahaṇasaṃsiddhito.",
  "anya-e0104n:145_0": "Evaṃ āsannasaddaggahaṇānusārena dūradūratarasaddaggahaṇampi samijjhatīti dassetuṃ “puratthimāya disāyā”tiādinā",
  "anya-e0104n:145_1": "disāsambandhavasena saddānaṃ manasikāravidhi āraddho.",
  "anya-e0104n:145_2": "Tattha saddanimittanti ñāṇuppattihetubhāvato saddo eva saddanimittaṃ,",
  "anya-e0104n:145_3": "yo vā yathāvutto upādāyupādāya labbhamāno saddānaṃ oḷārikasukhumākāro,",
  "anya-e0104n:145_4": "taṃ saddanimittaṃ.",
  "anya-e0104n:145_5": "Tenevāha “saddānaṃ saddanimitta”nti.",
  "anya-e0104n:145_6": "Yaṃ pana vuttaṃ “oḷārikānampi sukhumānampi saddānaṃ saddanimittaṃ manasi kātabba”nti,",
  "anya-e0104n:145_7": "taṃ oḷārikasukhumasammatesupi oḷārikasukhumasabbhāvadassanatthaṃ.",
  "anya-e0104n:145_8": "Tañca sabbaṃ sukhume ñāṇaparicayadassanatthaṃ daṭṭhabbaṃ.",
  "anya-e0104n:145_9": "Saddanimittassa apaccuppannasabhāvattā “saddova saddanimitta”nti ayameva pakkho ñāyāgatoti keci,",
  "anya-e0104n:145_10": "taṃ na oḷārikasukhumānaṃ saddānaṃ vaṇṇārammaṇena ñāṇena nīlapītādivaṇṇānaṃ viya tattheva gahetabbato.",
  "anya-e0104n:145_11": "Oḷārikasukhumabhāvo cettha saddanimittanti adhippetanti.",
  "anya-e0104n:145_12": "Tassāti yathāvuttena vidhinā paṭipajjantassa yogino.",
  "anya-e0104n:145_13": "Te saddāti ye sabboḷārikato pabhuti āvajjantassa anukkamena sukhumasukhumā saddā āvajjitā, te.",
  "anya-e0104n:145_14": "Pākatikacittassāpīti pādakajjhānasamāpajjanato pubbe pavattacittassāpi.",
  "anya-e0104n:145_15": "Parikammasamādhicittassāti dibbasotadhātuyā uppādanatthaṃ pādakajjhānaṃ samāpajjitvā vuṭṭhitassa saddaṃ",
  "anya-e0104n:145_16": "ārabbha parikammakaraṇavasena pavattakkhaṇikasamādhicittassa.",
  "anya-e0104n:145_17": "Pubbepi ñāṇena parimadditattā ativiya pākaṭā hontīti sambandho.",
  "anya-e0104n:146_0": "Tesu saddesūti ye parikammassa visayadassanatthaṃ bahū saddā vuttā,",
  "anya-e0104n:146_1": "tesu saddesu.",
  "anya-e0104n:146_2": "Aññataranti yatthassa parikammakaraṇavasena abhiṇhaṃ manasikāro pavatto,",
  "anya-e0104n:146_3": "taṃ ekaṃ saddaṃ.",
  "anya-e0104n:146_4": "Tato paranti tato appanuppattito paraṃ.",
  "anya-e0104n:146_5": "Tasmiṃ soteti tasmiṃ ñāṇasote.",
  "anya-e0104n:146_6": "Patito hotīti dibbasotadhātu antogadhā hoti appanācittassa uppattito pabhuti dibbasotañāṇalābhī nāma hoti,",
  "anya-e0104n:146_7": "na dānissa tadatthaṃ bhāvanābhiyogo icchitabboti attho.",
  "anya-e0104n:146_8": "Tanti dibbasotadhātuṃ.",
  "anya-e0104n:146_9": "Thāmajātanti jātathāmaṃ daḷhabhāvappattaṃ.",
  "anya-e0104n:146_10": "Vaḍḍhetabbaṃ pādakajjhānārammaṇaṃ.",
  "anya-e0104n:146_11": "Kinti kittakanti āha “etthantare saddaṃ suṇāmīti ekaṅgulamattaṃ paricchinditvā”ti.",
  "anya-e0104n:146_12": "Pādakajjhānassa hi ārammaṇabhūtaṃ kasiṇanimittaṃ “ettakaṃ ṭhānaṃ pharatū”ti manasi karitvā pādakajjhānaṃ",
  "anya-e0104n:146_13": "samāpajjantassa kasiṇanimittaṃ tattakaṃ ṭhānaṃ pharitvā tiṭṭhati.",
  "anya-e0104n:146_14": "So samāpattito vuṭṭhāya tattha gate sadde āvajjati,",
  "anya-e0104n:146_15": "subhāvitabhāvanattā tattha aññataraṃ saddaṃ ārabbha uppannāvajjanānantaraṃ cattāri,",
  "anya-e0104n:146_16": "pañca vā javanāni uppajjanti.",
  "anya-e0104n:146_17": "Tesu pacchimaṃ iddhicittaṃ,",
  "anya-e0104n:146_18": "itarassa punapi pādakajjhānaṃ samāpajjitabbameva.",
  "anya-e0104n:146_19": "Tato eva hi pādakajjhānārammaṇena phuṭṭhokāsabbhantaragatepi sadde suṇātiyevāti sāsaṅkaṃ vadati.",
  "anya-e0104n:146_20": "Ekaṅguladvaṅgulādiggahaṇañcettha sukhumasaddāpekkhāya kataṃ.",
  "anya-e0104n:147_0": "Evaṃ suṇantovāti evaṃ paricchinditvā paricchinditvā savanena vasīkatābhiñño hutvā yathāvajjite sadde suṇanto eva.",
  "anya-e0104n:147_1": "Pāṭiyekkanti ekajjhaṃ pavattamānepi te sadde paccekaṃ vatthubhedena vavatthapetukāmatāya sati.",
  "anya-e0104n:148_0": "Dibbasotadhātukathāvaṇṇanā niṭṭhitā.",
  "anya-e0104n:149_0": "Cetopariyañāṇakathāvaṇṇanā",
  "anya-e0104n:150_0": "401.",
  "anya-e0104n:150_1": "Pariyātīti sarāgādivibhāgena paricchijja jānāti.",
  "anya-e0104n:150_2": "Tenāha “paricchindatīti attho”ti.",
  "anya-e0104n:150_3": "Yesañhi dhātūnaṃ gati attho,",
  "anya-e0104n:150_4": "buddhipi tesaṃ attho.",
  "anya-e0104n:150_5": "“Parasattāna”nti ettha para-",
  "anya-e0104n:150_6": "saddo aññatthoti āha “attānaṃ ṭhapetvā sesasattāna”nti,",
  "anya-e0104n:150_7": "yathā hi yo paro na hoti, so attā.",
  "anya-e0104n:150_8": "Yo attā na hoti,",
  "anya-e0104n:150_9": "so paroti.",
  "anya-e0104n:150_10": "Sattānanti cettha rūpādīsu sattāti sattā.",
  "anya-e0104n:150_11": "Tassā pana paññattiyā saviññāṇakasantāne niruḷhattā nicchandarāgāpi sattātveva vuccanti,",
  "anya-e0104n:150_12": "bhūtapubbagatiyā vā.",
  "anya-e0104n:150_13": "“Pu”nti narakaṃ,",
  "anya-e0104n:150_14": "tattha galanti papatantīti puggalā,",
  "anya-e0104n:150_15": "pāpakārino.",
  "anya-e0104n:150_16": "Itarepi saṃsāre saṃsārino taṃsabhāvānātivattanato puggalātveva vuccanti.",
  "anya-e0104n:150_17": "Taṃtaṃsattanikāyassa vā tattha tattha upapattiyā pūraṇato,",
  "anya-e0104n:150_18": "aniccatāvasena galanato ca puggalāti neruttā.",
  "anya-e0104n:151_0": "Etañhīti ettha hi-",
  "anya-e0104n:151_1": "saddo hetuattho.",
  "anya-e0104n:151_2": "Yasmā “etaṃ cetopariyañāṇaṃ dibbacakkhuñāṇavasena ijjhatī”ti taṃ dibbacakkhuñāṇaṃ,",
  "anya-e0104n:151_3": "etassa cetopariyañāṇassa uppādane parikammaṃ,",
  "anya-e0104n:151_4": "tasmā tena cetopariyañāṇaṃ uppādetukāmena adhigatadibbacakkhuñāṇena bhikkhunāti evaṃ yojanā kātabbā.",
  "anya-e0104n:151_5": "Hadayarūpanti na hadayavatthu,",
  "anya-e0104n:151_6": "atha kho hadayamaṃsapesi.",
  "anya-e0104n:151_7": "Yaṃ bahi kamalamakuḷasaṇṭhānaṃ,",
  "anya-e0104n:151_8": "anto kosātakīphalasadisanti vuccati,",
  "anya-e0104n:151_9": "tañhi nissāya dāni vuccamānaṃ lohitaṃ tiṭṭhati.",
  "anya-e0104n:151_10": "Hadayavatthu pana imaṃ lohitaṃ nissāya pavattatīti.",
  "anya-e0104n:151_11": "Kathaṃ pana dibbacakkhunā lohitassa vaṇṇadassanena arūpaṃ cittaṃ pariyesatīti āha “yadā hī”tiādi.",
  "anya-e0104n:151_12": "Kathaṃ pana somanassasahagatādicittavuttiyā kammajassa lohitassa vividhavaṇṇabhāvāpattīti?",
  "anya-e0104n:151_13": "Ko vā evamāha “kammajameva taṃ lohita”nti catusantatirūpassāpi tattha labbhamānattā.",
  "anya-e0104n:151_14": "Tenevāha “idaṃ rūpaṃ somanassindriyasamuṭṭhāna”ntiādi.",
  "anya-e0104n:151_15": "Evampi yaṃ tattha acittajaṃ,",
  "anya-e0104n:151_16": "tassa yathāvuttavaṇṇabhedena na bhavitabbanti?",
  "anya-e0104n:151_17": "Bhavitabbaṃ,",
  "anya-e0104n:151_18": "sesatisantatirūpānaṃ tadanuvattanato.",
  "anya-e0104n:151_19": "Yathā hi gamanādīsu cittajarūpāni utukammāhārasamuṭṭhānarūpehi anuvattīyanti,",
  "anya-e0104n:151_20": "aññathā kāyassa desantaruppattiyeva na siyā,",
  "anya-e0104n:151_21": "evamidhāpi cittajarūpaṃ sesatisantatirūpāni anuvattamānāni pavattanti.",
  "anya-e0104n:151_22": "Pasādakodhavelāsu cakkhussa vaṇṇabhedāpattiyeva ca tadatthassa nidassanaṃ daṭṭhabbaṃ.",
  "anya-e0104n:152_0": "Pariyesantenāti paṭhamaṃ tāva anumānato ñāṇaṃ pesetvā gavesantena.",
  "anya-e0104n:152_1": "Cetopariyañāṇañhi uppādetukāmena yoginā heṭṭhā vuttanayena rūpāvacaracatutthajjhānaṃ aṭṭhaṅgasamannāgataṃ",
  "anya-e0104n:152_2": "abhinīhārakkhamaṃ katvā dibbacakkhuñāṇassa lābhī samāno ālokaṃ vaḍḍhetvā dibbena cakkhunā parassa hadayamaṃsapesiṃ",
  "anya-e0104n:152_3": "nissāya pavattamānassa lohitassa vaṇṇadassanena “idāni imassa cittaṃ somanassasahagata”nti vā “domanassasahagata”nti",
  "anya-e0104n:152_4": "vā “upekkhāsahagata”nti vā nayaggāhavasenapi vavatthapetvā pādakajjhānaṃ samāpajjitvā vuṭṭhāya “imassa",
  "anya-e0104n:152_5": "cittaṃ jānāmī”ti parikammaṃ kātabbaṃ.",
  "anya-e0104n:152_6": "Kālasatampi kālasahassampi punappunaṃ pādakajjhānaṃ samāpajjitvā vuṭṭhāya tatheva paṭipajjitabbaṃ.",
  "anya-e0104n:152_7": "Tassevaṃ dibbacakkhunā hadayalohitavaṇṇadassanādividhinā paṭipajjantassa idāni cetopariyañāṇaṃ uppajjissatīti",
  "anya-e0104n:152_8": "yaṃ tadā pavattatīti vavatthāpitaṃ cittaṃ,",
  "anya-e0104n:152_9": "taṃ ārammaṇaṃ katvā manodvārāvajjanaṃ uppajjati,",
  "anya-e0104n:152_10": "tasmiṃ niruddhe cattāri,",
  "anya-e0104n:152_11": "pañca vā javanāni javanti.",
  "anya-e0104n:152_12": "Tesaṃ purimāni tīṇi,",
  "anya-e0104n:152_13": "cattāri vā parikammādisamaññāni kāmāvacarāni,",
  "anya-e0104n:152_14": "catutthaṃ,",
  "anya-e0104n:152_15": "pañcamaṃ vā appanācittaṃ rūpāvacaracatutthajjhānikaṃ.",
  "anya-e0104n:152_16": "Tattha yaṃ antena appanācittena saddhiṃ uppannaṃ ñāṇaṃ,",
  "anya-e0104n:152_17": "idaṃ cetopariyañāṇaṃ.",
  "anya-e0104n:152_18": "Tañhi yatthānena parikammaṃ kataṃ,",
  "anya-e0104n:152_19": "taṃ parassa cittaṃ paccakkhato paṭivijjhantaṃ vibhāventameva hutvā pavattati rūpaṃ viya ca dibbacakkhuñāṇaṃ,",
  "anya-e0104n:152_20": "saddaṃ viya ca dibbasotañāṇaṃ.",
  "anya-e0104n:152_21": "Tato paraṃ pana kāmāvacaracittehi sarāgādivavatthāpanaṃ hoti nīlādivavatthāpanaṃ viya.",
  "anya-e0104n:152_22": "Evamadhigatassa pana cetopariyañāṇassa thāmagamanavidhānampi adhigamanavidhānasadisamevāti taṃ dassetuṃ “tasmā tena…pe…",
  "anya-e0104n:152_23": "thāmagataṃ kātabba”nti vuttaṃ.",
  "anya-e0104n:153_0": "Evaṃ thāmagate hītiādi thāmagatānisaṃsadassanaṃ.",
  "anya-e0104n:153_1": "Sabbampi kāmāvacaracittanti catupaṇṇāsavidhampi kāmāvacaracittaṃ.",
  "anya-e0104n:153_2": "“Sabbampī”ti padaṃ “rūpāvacarārūpāvacaracitta”nti etthāpi ānetvā sambandhitabbaṃ.",
  "anya-e0104n:153_3": "Tena pañcadasavidhampi rūpāvacaracittaṃ,",
  "anya-e0104n:153_4": "dvādasavidhampi arūpāvacaracittanti vuttaṃ hoti.",
  "anya-e0104n:153_5": "Pajānātīti sarāgādipakārehi jānāti,",
  "anya-e0104n:153_6": "paccakkhato paṭivijjhatīti adhippāyo.",
  "anya-e0104n:153_7": "Puthujjanavasenāyaṃ abhiññākathāti lokuttaraṃ cittaṃ idha anuddhaṭaṃ.",
  "anya-e0104n:153_8": "Tampi hi uparimo,",
  "anya-e0104n:153_9": "sadiso vā ariyo heṭṭhimassa,",
  "anya-e0104n:153_10": "sadisassa ca cittampi pajānāti eva.",
  "anya-e0104n:153_11": "Tenāha “anuttaraṃ vā citta”ntiādi.",
  "anya-e0104n:153_12": "Saṅkamantoti ñāṇena upasaṅkamanto.",
  "anya-e0104n:153_13": "Ekaccañhi cittaṃ ñatvā parikammena vinā tadaññaṃ cittaṃ jānanto “cittā cittaṃ saṅkamanto”ti vutto.",
  "anya-e0104n:153_14": "Tenāha “vināpi hadayarūpadassanenā”ti.",
  "anya-e0104n:153_15": "Hadayarūpadassanādividhānaṃ hi ādikammikavasena vuttaṃ.",
  "anya-e0104n:153_16": "Tenāha “vuttampi ceta”ntiādi.",
  "anya-e0104n:153_17": "Yattha katthacīti pañcavokārabhave,",
  "anya-e0104n:153_18": "catuvokārabhavepi vā.",
  "anya-e0104n:153_19": "Na kato abhiññānuyogasaṅkhāto abhiniveso etenāti akatābhiniveso, tassa,",
  "anya-e0104n:153_20": "ādikammikassāti attho.",
  "anya-e0104n:153_21": "Ayaṃ kathāti “ālokaṃ vaḍḍhetvā”tiādinā vuttaparikammakathā.",
  "anya-e0104n:154_0": "Avasesanti vuttāvasesaṃ.",
  "anya-e0104n:154_1": "Evaṃ avibhāgena vuttaṃ vibhāgato dassetuṃ “catubhūmakaṃ kusalābyākataṃ cittaṃ vītarāga”nti āha.",
  "anya-e0104n:154_2": "Tañhi yonisomanasikārappaccayataṃhetukatāhi rāgena sampayogāsaṅkābhāvato “vītarāga”nti vattabbataṃ labhati.",
  "anya-e0104n:154_3": "Sesākusalacittānaṃ rāgena sampayogābhāvato nattheva sarāgatā,",
  "anya-e0104n:154_4": "taṃnimittakatāya pana siyā taṃsahitatālesoti nattheva vītarāgatāpīti dukavinimuttatāva yuttāti vuttaṃ “imasmiṃ duke saṅgahaṃ na gacchantī”ti.",
  "anya-e0104n:154_5": "Yadi evaṃ padesikaṃ cetopariyañāṇaṃ āpajjatīti?",
  "anya-e0104n:154_6": "Nāpajjati,",
  "anya-e0104n:154_7": "dukantarapariyāpannattā tesaṃ.",
  "anya-e0104n:154_8": "Ye pana “paṭipakkhabhāve asatipi sampayogābhāvo evettha pamāṇaṃ ekaccaabyākatānaṃ viyā”ti sesākusalacittānampi vītarāgataṃ paṭijānanti,",
  "anya-e0104n:154_9": "te sandhāyāha “keci pana therā tānipi saṅgaṇhantī”ti.",
  "anya-e0104n:154_10": "Sadosadukepi imināva nayena attho veditabbo.",
  "anya-e0104n:155_0": "Pāṭipuggalikanayenāti āveṇikanayena,",
  "anya-e0104n:155_1": "tadaññākusalacittesu viya lobhadosehi amissitassa mohasseva sabbhāvatoti attho.",
  "anya-e0104n:155_2": "Akusalamūlasaṅkhātesu saha mohenevāti samohaṃ paṭhamanaye,",
  "anya-e0104n:155_3": "dutiyanaye pana saheva mohenāti samohanti evaṃ uttarapurimapadāvadhāraṇato dvīsu nayesu bhedo veditabbo.",
  "anya-e0104n:155_4": "Attanā sampayuttaṃ thinamiddhaṃ anuvattanavasena gataṃ pavattaṃ thinamiddhānugataṃ pañcavidhaṃ sasaṅkhārikākusalacittaṃ saṃkhittaṃ,",
  "anya-e0104n:155_5": "ārammaṇe saṅkocanavasena pavattanato.",
  "anya-e0104n:155_6": "Vuttanayena uddhaccānugataṃ veditabbaṃ,",
  "anya-e0104n:155_7": "taṃ pana uddhaccasahagataṃ cittaṃ,",
  "anya-e0104n:155_8": "yattha vā uddhaccaṃ paccayavisesena thāmajātaṃ hutvā pavattati.",
  "anya-e0104n:155_9": "Kilesavikkhambhanasamatthatāya,",
  "anya-e0104n:155_10": "vipulaphalatāya,",
  "anya-e0104n:155_11": "dīghasantānatāya ca mahantabhāvaṃ gataṃ,",
  "anya-e0104n:155_12": "mahantehi vā uḷāracchandavīriyacittapaññehi gataṃ paṭipannanti mahaggataṃ.",
  "anya-e0104n:155_13": "Avasesanti parittaappamāṇaṃ.",
  "anya-e0104n:155_14": "Attānaṃ uttarituṃ samatthehi saha uttarehīti sauttaraṃ.",
  "anya-e0104n:155_15": "Uttiṇṇanti uttaraṃ,",
  "anya-e0104n:155_16": "loke apariyāpannabhāvena lokato uttaranti lokuttaraṃ.",
  "anya-e0104n:155_17": "Tato eva natthi etassa uttaranti anuttaraṃ.",
  "anya-e0104n:155_18": "Upanijjhānalakkhaṇappattena samādhinā sammadeva āhitanti samāhitaṃ.",
  "anya-e0104n:155_19": "Tadaṅgavimuttippattaṃ kāmāvacarakusalacittaṃ.",
  "anya-e0104n:155_20": "Vikkhambhanavimuttippattaṃ mahaggatacittaṃ.",
  "anya-e0104n:155_21": "Samucchedavimuttippattaṃ maggacittaṃ.",
  "anya-e0104n:155_22": "Paṭippassaddhivimuttippattaṃ phalacittaṃ.",
  "anya-e0104n:155_23": "Nissaraṇavimuttippattampi tadubhayameva.",
  "anya-e0104n:155_24": "Kāmaṃ kānici paccavekkhaṇacittādīni nibbānārammaṇāni honti,",
  "anya-e0104n:155_25": "nissaraṇavimuttippattāni pana na honti tādisakiccāyogato.",
  "anya-e0104n:155_26": "Pāḷiyaṃ āgatasarāgādibhedavasena ceva tesaṃ antarabhedavasena ca sabbappakārampi.",
  "anya-e0104n:156_0": "Cetopariyañāṇakathāvaṇṇanā niṭṭhitā.",
  "anya-e0104n:157_0": "Pubbenivāsānussatiñāṇakathāvaṇṇanā",
  "anya-e0104n:158_0": "402.",
  "anya-e0104n:158_1": "Pubbenivāsaṃ anussarati,",
  "anya-e0104n:158_2": "tassa vā anussaraṇaṃ pubbenivāsānussati,",
  "anya-e0104n:158_3": "taṃ nissayādipaccayabhūtaṃ paṭicca uppajjanato “pubbenivāsānussatimhi yaṃ ñāṇaṃ,",
  "anya-e0104n:158_4": "tadatthāyā”ti saṅkhepena vuttamatthaṃ vivaranto pubbenivāsaṃ tāva dassetvā tattha satiñāṇāni dassetuṃ “pubbenivāso”tiādimāha.",
  "anya-e0104n:158_5": "Tattha “pubbe”ti idaṃ padaṃ “ekampi jāti”ntiādivacanato atītabhavavisayaṃ idhādhippetanti āha “atītajātīsū”ti nivāsa-",
  "anya-e0104n:158_6": "saddo kammasādhano,",
  "anya-e0104n:158_7": "khandhavinimutto ca nivasitadhammo natthīti āha “nivutthakkhandhā”ti.",
  "anya-e0104n:158_8": "Nivutthatā cettha sasantāne pavattatā,",
  "anya-e0104n:158_9": "tathābhūtā ca te anu anu bhūtā jātā pavattā tattha uppajjitvā vigatāva hontīti āha “nivutthāti ajjhāvutthā",
  "anya-e0104n:158_10": "anubhūtā attano santāne uppajjitvā niruddhā”ti.",
  "anya-e0104n:158_11": "Evaṃ sasantatipariyāpannadhammavasena nivāsa-",
  "anya-e0104n:158_12": "saddassa atthaṃ vatvā idāni avisesena vattuṃ “nivutthadhammā vā nivutthā”ti vatvā taṃ vivarituṃ “gocaranivāsenā”tiādi vuttaṃ.",
  "anya-e0104n:158_13": "Gocarabhūtāpi hi gocarāsevanāya āsevitā ārammaṇakaraṇavasena anubhūtā nivutthā nāma hontīti.",
  "anya-e0104n:158_14": "Te pana duvidhā saparaviññāṇagocaratāyāti ubhayepi te dassetuṃ “attano”tiādi vuttaṃ.",
  "anya-e0104n:159_0": "Tattha “attano viññāṇena viññātā”ti vatvā “paricchinnā”ti vacanaṃ ye te gocaranivāsena nivutthadhammā,",
  "anya-e0104n:159_1": "te na kevalaṃ viññāṇena viññāṇamattā,",
  "anya-e0104n:159_2": "atha kho yathā pubbe jātināmagottavaṇṇaliṅgāhārādivisesehi paricchedakārikāya paññāya paricchijja gahitā,",
  "anya-e0104n:159_3": "tathevetaṃ ñāṇaṃ paricchijja gaṇhātīti imassa atthassa dīpanatthaṃ vuttaṃ.",
  "anya-e0104n:159_4": "Paraviññāṇaviññātāpi vā nivutthāti sambandho.",
  "anya-e0104n:159_5": "Na kevalaṃ attanova viññāṇena,",
  "anya-e0104n:159_6": "atha kho paresaṃ viññāṇena viññātāpi vāti attho.",
  "anya-e0104n:159_7": "Idhāpi “paricchinnā”ti padaṃ ānetvā sambandhitabbaṃ “paresampi vā viññāṇena viññātā paricchinnā”ti.",
  "anya-e0104n:159_8": "Tassa ca gahaṇe payojanaṃ vuttanayeneva vattabbaṃ.",
  "anya-e0104n:159_9": "Te ca kho yasmā abhītāsu eva jātīsu aññehi viññātā paricchinnā,",
  "anya-e0104n:159_10": "te ca parinibbutāpi honti.",
  "anya-e0104n:159_11": "Ye hi te viññātā,",
  "anya-e0104n:159_12": "tesaṃ tadā vattamānasantānānusārena tesampi atīte pavatti ñāyatīti sikhāppattaṃ pubbenivāsānussatiñāṇassa",
  "anya-e0104n:159_13": "visayabhūtaṃ pubbenivāsaṃ dassetuṃ “chinnavaṭumakānussaraṇādīsū”ti vuttaṃ.",
  "anya-e0104n:159_14": "Chinnavaṭumakā sammāsambuddhā,",
  "anya-e0104n:159_15": "tesaṃ anussaraṇā chinnavaṭumakānussaraṇaṃ. Ādi-",
  "anya-e0104n:159_16": "saddena paccekasambuddhabuddhasāvakānussaraṇāni gayhantīti vadanti.",
  "anya-e0104n:159_17": "Chinnavaṭumakā pana sabbeva anupādisesāya nibbānadhātuyā parinibbutā.",
  "anya-e0104n:159_18": "Tesaṃ anussaraṇaṃ nāma tesaṃ paṭipattiyā anussaraṇaṃ,",
  "anya-e0104n:159_19": "sā pana paṭipatti saṅkhepato chaḷārammaṇaggahaṇalakkhaṇāti tāni idha paraviññāṇaviññātaggahaṇena gahitāni,",
  "anya-e0104n:159_20": "te panete sammāsambuddhānaṃyeva visayā,",
  "anya-e0104n:159_21": "na aññesanti āha “te buddhānaṃyeva labbhantī”ti.",
  "anya-e0104n:159_22": "Na hi atīte buddhā bhagavanto evaṃ vipassiṃsu,",
  "anya-e0104n:159_23": "evaṃ maggaṃ bhāvesuṃ,",
  "anya-e0104n:159_24": "evaṃ phalanibbānāni sacchākaṃsu,",
  "anya-e0104n:159_25": "evaṃ veneyye vinesunti ettha sabbadā aññesaṃ ñāṇassa gati atthīti.",
  "anya-e0104n:159_26": "Yāya satiyā pubbenivāsaṃ anussarati,",
  "anya-e0104n:159_27": "sā pubbenivāsānussatīti ānetvā sambandhitabbaṃ.",
  "anya-e0104n:160_0": "Anekavidhanti nānābhavayonigativiññāṇaṭṭhitisattāvāsādivasena bahuvidhaṃ.",
  "anya-e0104n:160_1": "Pakārehīti nāmagottādiākārehi saddhiṃ,",
  "anya-e0104n:160_2": "sahayoge cetaṃ karaṇavacanaṃ.",
  "anya-e0104n:160_3": "Pavattitaṃ desanāvasena.",
  "anya-e0104n:160_4": "Tenāha “saṃvaṇṇita”nti,",
  "anya-e0104n:160_5": "vitthāritanti attho.",
  "anya-e0104n:160_6": "“Nivāsa”nti antogadhabhedasāmaññavacanametanti te bhede byāpanicchāvasena saṅgahetvā dassento “tattha tattha nivutthasantāna”nti āha.",
  "anya-e0104n:160_7": "Sāvakassevetaṃ anussaraṇaṃ,",
  "anya-e0104n:160_8": "na satthunoti vuttaṃ “khandhapaṭipāṭivasena cutipaṭisandhivasena vā”ti.",
  "anya-e0104n:160_9": "Khandhapaṭipāṭi khandhānaṃ anukkamo.",
  "anya-e0104n:160_10": "Sā ca kho cutito paṭṭhāya uppaṭipāṭivasena.",
  "anya-e0104n:160_11": "Keci panettha “iriyāpathapaṭipāṭi khandhapaṭipāṭī”ti vadanti.",
  "anya-e0104n:160_12": "Anugantvā anugantvāti ñāṇagatiyā anugantvā anugantvā.",
  "anya-e0104n:160_13": "Titthiyāti aññatitthiyā,",
  "anya-e0104n:160_14": "te pana kammavādino kiriyavādino tāpasādayo.",
  "anya-e0104n:160_15": "Ṭhapetvā aggasāvakamahāsāvake itare satthu sāvakā pakatisāvakā.",
  "anya-e0104n:161_0": "Yasmā titthiyānaṃ brahmajālādīsu cattālīsāya eva saṃvaṭṭavivaṭṭānaṃ anussaraṇaṃ āgataṃ,",
  "anya-e0104n:161_1": "tasmā “na tato para”nti vatvā taṃ kāraṇaṃ vadanto “dubbalapaññattā”tiādimāha,",
  "anya-e0104n:161_2": "tena vipassanābhiyogo pubbenivāsānussatiñāṇassa visesakāraṇanti dasseti.",
  "anya-e0104n:161_3": "Balavapaññattāti ettha nāmarūpaparicchedādiyeva paññāya balavakāraṇaṃ daṭṭhabbaṃ.",
  "anya-e0104n:161_4": "Tañhettha nesaṃ sādhāraṇakāraṇaṃ.",
  "anya-e0104n:161_5": "Ettakoti kappānaṃ lakkhaṃ,",
  "anya-e0104n:161_6": "tadadhikaṃ ekaṃ,",
  "anya-e0104n:161_7": "dve ca asaṅkhyeyyānīti kālavasena evaṃparimāṇo yathākkamaṃ tesaṃ mahāsāvakaaggasāvakapaccekabuddhānaṃ",
  "anya-e0104n:161_8": "puññañāṇābhinīhāro sāvakapaccekabodhipāramitā samitā.",
  "anya-e0104n:161_9": "Yadi bodhisambhārasambharaṇakālaparicchinno tesaṃ tesaṃ ariyānaṃ abhiññāñāṇavibhāgo,",
  "anya-e0104n:161_10": "evaṃ sante buddhānampi visayaparicchedatā āpannāti āha “buddhānaṃ pana paricchedo nāma natthī”ti.",
  "anya-e0104n:161_11": "“Yāvatakaṃ ñeyyaṃ,",
  "anya-e0104n:161_12": "tāvatakaṃ ñāṇa”nti vacanato sabbaññutaññāṇassa viya buddhānaṃ abhiññāñāṇānampi visaye paricchedo nāma natthi.",
  "anya-e0104n:161_13": "Tattha yaṃ yaṃ ñātuṃ icchanti,",
  "anya-e0104n:161_14": "taṃ taṃ jānanti eva.",
  "anya-e0104n:161_15": "Atha vā satipi kālaparicchede kāraṇūpāyakosallapariggahādinā sātisayattā mahābodhisambhārānaṃ paññāpāramitāya",
  "anya-e0104n:161_16": "pavattiānubhāvassa paricchedo nāma natthi,",
  "anya-e0104n:161_17": "kuto tannibbattānaṃ abhiññāñāṇānanti āha “buddhānaṃ pana paricchedo nāma natthī”ti.",
  "anya-e0104n:161_18": "Atīte ettakāni kappānaṃ asaṅkhyeyyānīti evaṃ kālaparicchedo nāma natthi,",
  "anya-e0104n:161_19": "anāgate anāgataṃsañāṇassa viya.",
  "anya-e0104n:162_0": "Evaṃ channaṃ janānaṃ pubbenivāsānussaraṇaṃ kālavibhāgato dassetvā idāni ārammaṇaggahaṇato ānubhāvavisesato,",
  "anya-e0104n:162_1": "pavattiākārato ca dassetuṃ “titthiyā cā”tiādi vuttaṃ.",
  "anya-e0104n:162_2": "Cutipaṭisandhivasenāti attano,",
  "anya-e0104n:162_3": "parassa vā tasmiṃ tasmiṃ attabhāve cutiṃ disvā antarā kiñci anāmasitvā paṭisandhiyā eva gahaṇavasena.",
  "anya-e0104n:162_4": "Vuttamevatthaṃ byatirekato,",
  "anya-e0104n:162_5": "anvayato ca vibhāvetuṃ “tesañhī”tiādi vuttaṃ.",
  "anya-e0104n:162_6": "Pakatisāvakā cutipaṭisandhivasenapi saṅkamantīti ayamattho heṭṭhā vuttanayena “balavapaññattā”ti hetunā vibhāvetabbo,",
  "anya-e0104n:162_7": "cutipaṭisandhivasena saṅkamanaṃ vemajjhadassane payojanābhāvato.",
  "anya-e0104n:162_8": "Ñāṇabaladassanatthaṃ panettha vuttaṃ.",
  "anya-e0104n:163_0": "Taṃ taṃ pākaṭamevāti yathā nāma saradasamaye ṭhitamajjhanhikavelāyaṃ caturatanike gehe cakkhumato purisassa",
  "anya-e0104n:163_1": "rūpagataṃ supākaṭameva hotīti lokasiddhametaṃ,",
  "anya-e0104n:163_2": "siyā pana tassa sukhumataratirohitādibhedassa rūpagatassa agocaratā.",
  "anya-e0104n:163_3": "Nattheva buddhānaṃ ñātuṃ icchitassa ñeyyassa agocaratā,",
  "anya-e0104n:163_4": "atha kho taṃ ñāṇālokena obhāsitaṃ hatthatale āmalakaṃ viya supākaṭaṃ suvibhūtameva hoti tathā ñeyyāvaraṇassa supahīnattā.",
  "anya-e0104n:163_5": "Peyyālapāḷiṃ viya saṅkhipitvāti yathā peyyālapāḷiṃ paṭhantā “paṭhamaṃ jhānaṃ…pe…",
  "anya-e0104n:163_6": "pañcamaṃ jhāna”nti ādipariyosānameva gaṇhantā saṅkhipitvā sajjhāyanti,",
  "anya-e0104n:163_7": "na anupadaṃ,",
  "anya-e0104n:163_8": "evaṃ anekāpi kappakoṭiyo saṅkhipitvā.",
  "anya-e0104n:163_9": "Yaṃ yaṃ icchantīti yasmiṃ kappe,",
  "anya-e0104n:163_10": "yasmiṃ bhave yaṃ yaṃ jānituṃ icchanti,",
  "anya-e0104n:163_11": "tattha tattheva ñātuṃ icchite eva ñāṇena okkamantā.",
  "anya-e0104n:163_12": "Sīhokkantavasena sīhagatipatanavasena ñāṇagatiyā gacchanti.",
  "anya-e0104n:163_13": "Satadhā bhinnassa vāḷassa koṭiyā koṭipaṭipādanavasena katavālavedhaparicayassa.",
  "anya-e0104n:163_14": "Sarabhaṅgasadisassāti sarabhaṅgabodhisattasadisassa.",
  "anya-e0104n:163_15": "Lakkhaṭṭhānassa appattavasena na sajjati.",
  "anya-e0104n:163_16": "Atikkamanapassagamanavasena na virajjhati.",
  "anya-e0104n:164_0": "Khajjupanakappabhāsadisaṃ hutvā upaṭṭhātīti ñāṇassa ativiya appānubhāvatāya khajjotobhāsasamaṃ hutvā pubbenivāsānussatiñāṇaṃ upaṭṭhāti.",
  "anya-e0104n:164_1": "Esa nayo sesesupi.",
  "anya-e0104n:164_2": "Dīpappabhāsadisanti pākatikadīpālokasadisaṃ.",
  "anya-e0104n:164_3": "Ukkāpabhā mahāummukāloko.",
  "anya-e0104n:164_4": "Osadhitārakappabhāti ussannā pabhā etāya dhīyatīti osadhi,",
  "anya-e0104n:164_5": "osadhīnaṃ vā anubalappadāyikattā osadhīti evaṃ laddhanāmāya tārakāya pabhā.",
  "anya-e0104n:164_6": "Saradasūriyamaṇḍalasadisaṃ savisaye sabbaso andhakāravidhamanato.",
  "anya-e0104n:165_0": "Yaṭṭhikoṭigamanaṃ viya khandhapaṭipāṭiyā amuñcanato.",
  "anya-e0104n:165_1": "Kunnadīnaṃ atikkamanāya ekeneva rukkhadaṇḍena katasaṅkamo daṇḍakasetu. Catūhi,",
  "anya-e0104n:165_2": "pañcahi vā janehi gantuṃ sakkuṇeyyo phalake attharitvā āṇiyo koṭṭetvā katasaṅkamo jaṅghasetu.",
  "anya-e0104n:165_3": "Jaṅghasatthassa gamanayoggo saṅkamo jaṅghasetu jaṅghamaggo viya.",
  "anya-e0104n:165_4": "Sakaṭassa gamanayoggo saṅkamo sakaṭasetu sakaṭamaggo viya.",
  "anya-e0104n:165_5": "Mahatā jaṅghasatthena gantabbamaggo mahājaṅghamaggo.",
  "anya-e0104n:165_6": "Bahūhi vīsāya vā tiṃsāya vā sakaṭehi ekajjhaṃ gantabbamaggo mahāsakaṭamaggo.",
  "anya-e0104n:166_0": "Imasmiṃ pana adhikāreti “cittaṃ paññañca bhāvaya”nti cittasīsena sāvakassa niddiṭṭhasamādhibhāvanādhikāre.",
  "anya-e0104n:167_0": "403.",
  "anya-e0104n:167_1": "Tasmāti yasmā sāvakānaṃ pubbenivāsānussaraṇaṃ idhādhippetaṃ, tasmā.",
  "anya-e0104n:167_2": "Evanti yathā te anussaranti,",
  "anya-e0104n:167_3": "evaṃ anussaritukāmena.",
  "anya-e0104n:167_4": "Heṭṭhā tīsu jhānesu yathārahaṃ pītisukhehi kāyacittānaṃ sampīnanāya “cattāri jhānāni samāpajjitvā”ti vuttaṃ,",
  "anya-e0104n:167_5": "aññathā pādakajjhānameva samāpajjitabbaṃ siyā.",
  "anya-e0104n:167_6": "Yāya nisajjāya nisinnassa anussaraṇārambho,",
  "anya-e0104n:167_7": "sā idha sabbapacchimā nisajjā.",
  "anya-e0104n:167_8": "Tato āsanapaññāpananti tato nisajjāya purimakaṃ āsanapaññāpanaṃ āvajjitabbanti sambandho.",
  "anya-e0104n:167_9": "Esa nayo sesesupi.",
  "anya-e0104n:167_10": "Bhojanakālotiādīsu kālasīsena tasmiṃ tasmiṃ kāle katakiccamāha.",
  "anya-e0104n:167_11": "Cetiyaṅgaṇabodhiyaṅgaṇavandanakāloti cetiyaṅgaṇabodhiyaṅgaṇesu cetiyabodhīnaṃ vandanakālo.",
  "anya-e0104n:167_12": "Sakalaṃ rattindivanti accantasaṃyoge upayogavacanaṃ.",
  "anya-e0104n:168_0": "Kiñci kiccaṃ.",
  "anya-e0104n:168_1": "Ettakenāti pādakajjhānasamāpajjanena.",
  "anya-e0104n:168_2": "Pādakajjhānañhi satthakassa viya nisānasilā satipaññānampi nisitabhāvāvahaṃ.",
  "anya-e0104n:168_3": "Yaṃ tassa,",
  "anya-e0104n:168_4": "tā taṃ samāpajjanena paramanepakkappattā honti.",
  "anya-e0104n:168_5": "Tenāha “dīpe jalite viya pākaṭaṃ hotī”ti,",
  "anya-e0104n:168_6": "andhakāraṭṭhāneti adhippāyo.",
  "anya-e0104n:168_7": "Purimabhaveti imassa bhavassa anantare purimasmiṃ bhave.",
  "anya-e0104n:168_8": "Pavattitanāmarūpanti attano paccayehi pavattitanāmarūpaṃ.",
  "anya-e0104n:168_9": "Tañca kho paṭhamaṃ rūpaṃ āvajjitvā nāmaṃ āvajjitabbaṃ.",
  "anya-e0104n:168_10": "Paṭhamaṃ nāmaṃ āvajjitvā pacchā rūpanti apare.",
  "anya-e0104n:168_11": "Pahotīti sakkoti.",
  "anya-e0104n:168_12": "Paṇḍito nāma imissā abhiññābhāvanāya katādhikāro.",
  "anya-e0104n:169_0": "“Aññaṃ uppanna”nti idaṃ aññasmā kammabhavā añño upapattibhavo uppannoti katvā vuttaṃ addhāpaccuppannantarabhāvato.",
  "anya-e0104n:169_1": "Aññathā ekabhavepi aññamaññameva nāmarūpaṃ uppajjati,",
  "anya-e0104n:169_2": "niruddhañca appaṭisandhikaṃ.",
  "anya-e0104n:169_3": "Tenevāha –",
  "anya-e0104n:170_0": "“Ye niruddhā marantassa, tiṭṭhamānassa vā idha;",
  "anya-e0104n:171_0": "Sabbepi sadisā khandhā, gatā appaṭisandhikā”ti. ;",
  "anya-e0104n:172_0": "Taṃ ṭhānanti taṃ nikkhepaṭṭhānaṃ.",
  "anya-e0104n:172_1": "Āhundarikanti samantato,",
  "anya-e0104n:172_2": "upari ca ghanasañchannaṃ sambādhaṭṭhānaṃ.",
  "anya-e0104n:172_3": "Andhatamamivāti andhakāratimisā viya.",
  "anya-e0104n:173_0": "Kūṭāgārakaṇṇikatthāyāti kūṭāgārassa kūṭatthāya.",
  "anya-e0104n:173_1": "Kūṭāgārassa kaṇṇikā viya pubbenivāsānussatiñāṇaṃ,",
  "anya-e0104n:173_2": "mahārukkho viya purimabhave cutikkhaṇe pavattanāmarūpaṃ,",
  "anya-e0104n:173_3": "sākhāpalāsā viya tena sambandhaṃ imasmiṃ bhave paṭisandhicittaṃ,",
  "anya-e0104n:173_4": "pharasudhārā viya parikammabhāvanā,",
  "anya-e0104n:173_5": "kammārasālā viya pādakajjhānanti evaṃ upamāsaṃsandanaṃ veditabbaṃ.",
  "anya-e0104n:173_6": "Kaṭṭhaphālakopamāpi “yathā nāma balavā puriso odanapacanādiatthaṃ mahantaṃ dāruṃ phālento tassa tacapheggumattaphālane",
  "anya-e0104n:173_7": "pharasudhārāya vipannāya mahantaṃ dāruṃ phāletuṃ asakkonto dhuranikkhepaṃ akatvā”tiādinā vuttanayānusārena",
  "anya-e0104n:173_8": "veditabbā.",
  "anya-e0104n:173_9": "Tathā kesohārakūpamā.",
  "anya-e0104n:174_0": "Pubbenivāsañāṇaṃ nāma na hoti atītāsu jātīsu nivutthadhammārammaṇattābhāvā.",
  "anya-e0104n:174_1": "Tanti pacchimanisajjato pabhuti yāva paṭisandhi pavattaṃ ñāṇaṃ pubbenivāsānussatiñāṇassa parikammabhāvena",
  "anya-e0104n:174_2": "pavattasamādhinā sampayuttañāṇaṃ parikammasamādhiñāṇaṃ.",
  "anya-e0104n:174_3": "Taṃ rūpāvacaraṃ sandhāya na yujjatīti taṃ tesaṃ vacanaṃ atītaṃsañāṇaṃ ce,",
  "anya-e0104n:174_4": "rūpāvacaraṃ adhippetaṃ na yujjati parikammasamādhiñāṇassa kāmāvacarabhāvato.",
  "anya-e0104n:174_5": "Na hi anantaracuticittassa orato pavattikkhandhe ārabbha rūpāvacaraṃ cittaṃ uppajjatīti pāḷiyaṃ,",
  "anya-e0104n:174_6": "aṭṭhakathāyaṃ vā āgataṃ atthi.",
  "anya-e0104n:174_7": "Yesaṃ javanānaṃ purimānīti yojanā.",
  "anya-e0104n:174_8": "Yadā pana appanācittaṃ hoti,",
  "anya-e0104n:174_9": "tadāssāti sambandho.",
  "anya-e0104n:174_10": "Idaṃ pubbenivāsānussatiñāṇaṃ nāmāti kāmaṃ anantarassa bhavassa cutikkhaṇe pavattitanāmarūpaṃ ārammaṇaṃ katvā pavattañāṇaṃ dassitaṃ,",
  "anya-e0104n:174_11": "taṃ pana nidassanamattaṃ daṭṭhabbaṃ ñāṇasāmaññassa jotitabhāvato.",
  "anya-e0104n:174_12": "Yatheva hi tato nāmarūpato pabhuti sabbe atītā khandhā,",
  "anya-e0104n:174_13": "khandhapaṭibaddhā ca sabbo pubbenivāso,",
  "anya-e0104n:174_14": "evaṃ tassa paṭivijjhanavasena pavattañāṇaṃ pubbenivāsānussatiñāṇaṃ.",
  "anya-e0104n:174_15": "Tenāha “tena ñāṇena sampayuttāya satiyā anekavihitaṃ pubbenivāsaṃ anussaratī”ti.",
  "anya-e0104n:175_0": "404.",
  "anya-e0104n:175_1": "Ekampi jātinti ekampi bhavaṃ.",
  "anya-e0104n:175_2": "So hi ekakammanibbatto ādānanikkhepaparicchinno antogadhadhammappabhedo khandhappabandho idha jātīti adhippeto.",
  "anya-e0104n:175_3": "Tenāha “ekampi…pe…",
  "anya-e0104n:175_4": "khandhasantāna”nti.",
  "anya-e0104n:175_5": "Parihāyamānoti khīyamāno vinassamāno.",
  "anya-e0104n:175_6": "Kappoti asaṅkhyeyyakappo.",
  "anya-e0104n:175_7": "So pana atthato kālo,",
  "anya-e0104n:175_8": "tadā pavattamānasaṅkhāravasenassa parihāni veditabbā.",
  "anya-e0104n:175_9": "Vaḍḍhamāno vivaṭṭakappoti etthāpi eseva nayo.",
  "anya-e0104n:175_10": "Yo pana “kālaṃ khepetī”ti,",
  "anya-e0104n:175_11": "“kālo ghasati bhūtāni,",
  "anya-e0104n:175_12": "sabbāneva sahattanā”ti ca ādīsu kālassāpi khayo vuccati,",
  "anya-e0104n:175_13": "so idha nādhippeto aniṭṭhappasaṅgato.",
  "anya-e0104n:175_14": "Saṃvaṭṭanaṃ vinassanaṃ saṃvaṭṭo,",
  "anya-e0104n:175_15": "saṃvaṭṭato uddhaṃ tathā ṭhāyī saṃvaṭṭaṭṭhāyī.",
  "anya-e0104n:175_16": "Taṃmūlakattāti taṃpubbakattā.",
  "anya-e0104n:175_17": "Vivaṭṭanaṃ nibbattanaṃ,",
  "anya-e0104n:175_18": "vaḍḍhanaṃ vā vivaṭṭo.",
  "anya-e0104n:176_0": "Tejosaṃvaṭṭo āposaṃvaṭṭo vāyosaṃvaṭṭoti evaṃ saṃvaṭṭasīmānukkamena saṃvaṭṭesu vattabbesu tathā avatvā",
  "anya-e0104n:176_1": "“āposaṃvaṭṭo tejosaṃvaṭṭo vāyosaṃvaṭṭo”ti vacanaṃ saṃvaṭṭakamahābhūtadesanānupubbiyāti keci.",
  "anya-e0104n:176_2": "Saṃvaṭṭānupubbiyāti apare.",
  "anya-e0104n:176_3": "Āpena saṃvaṭṭo āposaṃvaṭṭo.",
  "anya-e0104n:176_4": "Saṃvaṭṭasīmāti saṃvaṭṭamariyādā.",
  "anya-e0104n:177_0": "Saṃvaṭṭatīti vinassati. Sadāti sabbakālaṃ, tīsupi saṃvaṭṭakālesūti attho.",
  "anya-e0104n:178_0": "“Ekaṃ buddhakhetta”nti idha yaṃ sandhāya vuttaṃ,",
  "anya-e0104n:178_1": "taṃ niyametvā dassetuṃ “buddhakhettaṃ nāma tividha”ntiādi vuttaṃ.",
  "anya-e0104n:178_2": "Yattake ṭhāne tathāgatassa paṭisandhiñāṇānubhāvo puññaphalasamuttejito saraseneva pathavī vijambhati,",
  "anya-e0104n:178_3": "taṃ sabbampi buddhaṅkurassa nibbattanakhettaṃ nāmāti āha “jātikhettaṃ dasasahassacakkavāḷapariyanta”nti.",
  "anya-e0104n:178_4": "Ānubhāvo vattatīti idha iddhimā cetovasippatto āṇākhettapariyāpanne yattha katthaci cakkavāḷe ṭhatvā",
  "anya-e0104n:178_5": "attano atthāya parittaṃ katvā tattheva aññaṃ cakkavāḷaṃ gatopi kataparitto eva hoti.",
  "anya-e0104n:178_6": "Atha vā tattha ekacakkavāḷe ṭhatvā sabbasattānaṃ atthāya paritte kate āṇākhette sabbasattānaṃ abhisambhuṇātveva",
  "anya-e0104n:178_7": "parittānubhāvo tattha devatāhi parittāṇāya sampaṭicchitabbato.",
  "anya-e0104n:178_8": "Yaṃ visayakhettaṃ sandhāya ekasmiṃyeva khaṇe sarena abhiviññāpanaṃ,",
  "anya-e0104n:178_9": "attano rūpadassanañca paṭijānantena bhagavatā “yāvatā vā pana ākaṅkheyyā”ti vuttaṃ.",
  "anya-e0104n:178_10": "Yatthāti yasmiṃ anantāparimāṇe visayakhette.",
  "anya-e0104n:178_11": "Yaṃ yaṃ tathāgato ākaṅkhati,",
  "anya-e0104n:178_12": "taṃ taṃ jānāti ākaṅkhāmattapaṭibaddhavuttitāya buddhañāṇassa.",
  "anya-e0104n:178_13": "Saṇṭhahantanti vivaṭṭamānaṃ jāyamānaṃ.",
  "anya-e0104n:179_0": "405.",
  "anya-e0104n:179_1": "Gokhāyitakamattesūti gohi khāditabbappamāṇesu.",
  "anya-e0104n:179_2": "Yanti yasmiṃ samaye.",
  "anya-e0104n:179_3": "Pupphaphalūpajīviniyo ca devatā brahmaloke nibbattantīti sambandho.",
  "anya-e0104n:180_0": "Etesanti “vassūpajīvino”tiādinā vuttasattānaṃ.",
  "anya-e0104n:180_1": "Tatthāti brahmaloke.",
  "anya-e0104n:180_2": "So ca kho parittābhādibrahmaloko veditabbo.",
  "anya-e0104n:180_3": "“Paṭiladdhajjhānavasenā”ti vatvā jhānappaṭilābhassa sambhavaṃ dassetuṃ “tadā hī”tiādi vuttaṃ.",
  "anya-e0104n:180_4": "Lokaṃ byūhenti sampiṇḍentīti lokabyūhā.",
  "anya-e0104n:180_5": "Te kira disvā manussā tattha tattha ṭhitāpi nisinnāpi saṃvegajātā,",
  "anya-e0104n:180_6": "sambhamappattā ca hutvā tesaṃ āsanne ṭhāne sannipatanti.",
  "anya-e0104n:180_7": "Sikhābandhassa muttatāya muttasirā.",
  "anya-e0104n:180_8": "Ito cito ca vidhūyamānakesatāya vikiṇṇakesā.",
  "anya-e0104n:180_9": "Lokavināsabhayena sokavantacittatāya ativiya virūpavesadhārino.",
  "anya-e0104n:180_10": "Mārisāti devānaṃ piyasamudācāro.",
  "anya-e0104n:180_11": "Kathaṃ panete kappavuṭṭhānaṃ jānantīti?",
  "anya-e0104n:180_12": "Dhammatāya sañcoditāti ācariyā.",
  "anya-e0104n:180_13": "Tādisanimittadassanenāti eke.",
  "anya-e0104n:180_14": "Brahmadevatāhi uyyojitāti apare.",
  "anya-e0104n:181_0": "Mettādīnīti mettāmanasikārādīni kāmāvacarapuññāni.",
  "anya-e0104n:181_1": "Devaloketi kāmadevaloke.",
  "anya-e0104n:181_2": "Devānaṃ kira sukhasamphassavātaggahaṇaparicayena vāyokasiṇe jhānāni sukheneva ijjhanti.",
  "anya-e0104n:181_3": "Tena vuttaṃ “vāyokasiṇe parikammaṃ katvā jhānaṃ paṭilabhantī”ti.",
  "anya-e0104n:181_4": "Tadaññe panāti āpāyike sandhāyāha.",
  "anya-e0104n:181_5": "Tatthāti devaloke.",
  "anya-e0104n:182_0": "Dutiyo sūriyoti dutiyaṃ sūriyamaṇḍalaṃ.",
  "anya-e0104n:182_1": "Sattasūriyanti sattasūriyapātubhāvasuttaṃ.",
  "anya-e0104n:182_2": "Pakatisūriyeti kappavuṭṭhānakālato pubbe uppannasūriyavimāne.",
  "anya-e0104n:182_3": "Kappavuṭṭhānakāle pana yathā aññe kāmāvacaradevā,",
  "anya-e0104n:182_4": "evaṃ sūriyadevaputtopi jhānaṃ nibbattetvā brahmalokaṃ upapajjati,",
  "anya-e0104n:182_5": "sūriyamaṇḍalaṃ pana pabhassaratarañceva tejavantatarañca hutvā pavattati.",
  "anya-e0104n:182_6": "Taṃ antaradhāyitvā aññameva uppajjatīti apare.",
  "anya-e0104n:182_7": "Gaṅgā yamunā sarabhū aciravatī mahīti imā pañca mahānadiyo.",
  "anya-e0104n:183_0": "Pabhavāti uppattiṭṭhānabhūtā. Haṃsapātanoti mandākinimāha.",
  "anya-e0104n:184_0": "Na saṇṭhātīti na tiṭṭhati.",
  "anya-e0104n:185_0": "Pariyādinnasinehanti parikkhīṇasinehaṃ.",
  "anya-e0104n:185_1": "Yāya āpodhātuyā tattha tattha pathavīdhātu ābandhattā sampiṇḍatā hutvā tiṭṭhati,",
  "anya-e0104n:185_2": "sā chasūriyapātubhāvena parikkhayaṃ gacchati.",
  "anya-e0104n:185_3": "Yathā cidanti yathā ca idaṃ cakkavāḷaṃ.",
  "anya-e0104n:185_4": "Evaṃ koṭisatasahassacakkavāḷānipīti vipattimahāmeghuppattito paṭṭhāya idha vuttaṃ sabbaṃ kappavuṭṭhānaṃ,",
  "anya-e0104n:185_5": "taṃ tattha atidisati.",
  "anya-e0104n:186_0": "Palujjitvāti chijjitvā.",
  "anya-e0104n:186_1": "Saṅkhāragatanti bhūtupādāyappabhedaṃ saṅkhārajātaṃ.",
  "anya-e0104n:186_2": "Sabbasaṅkhāraparikkhayāti jhāpetabbasaṅkhāraparikkhayā.",
  "anya-e0104n:186_3": "Sayampi saṅkhāragataṃ samānaṃ indhanābhāvato chārikampi asesetvā niḍḍahitvā vūpasamatīti āha “sappi…pe…",
  "anya-e0104n:186_4": "nibbāyatī”ti.",
  "anya-e0104n:187_0": "406.",
  "anya-e0104n:187_1": "Dīghassa addhunoti saṃvaṭṭaṭṭhāyīasaṅkhyeyyakappasaṅkhātassa dīghassa kālassa accayena.",
  "anya-e0104n:187_2": "Tālakkhandhādīti ādi-",
  "anya-e0104n:187_3": "saddena sākasālādirukkhe saṅgaṇhāti.",
  "anya-e0104n:187_4": "Ghanaṃ karotīti visarituṃ adatvā piṇḍitaṃ karoti.",
  "anya-e0104n:187_5": "Tenāha “parivaṭuma”nti,",
  "anya-e0104n:187_6": "vaṭṭabhāvena paricchinnaṃ.",
  "anya-e0104n:187_7": "Tanti udakaṃ.",
  "anya-e0104n:187_8": "Assāti vātassa.",
  "anya-e0104n:187_9": "Vivaraṃ detīti yathā ghanaṃ karoti sampiṇḍeti,",
  "anya-e0104n:187_10": "evaṃ tattha antaraṃ deti.",
  "anya-e0104n:187_11": "Parikkhayamānanti pubbe yāva brahmalokā ekoghabhūtena vātena parisosiyamānatāya parikkhayaṃ gacchantaṃ.",
  "anya-e0104n:187_12": "Brahmaloko pātubhavatīti yojanā.",
  "anya-e0104n:187_13": "Brahmalokoti ca paṭhamajjhānabhūmimāha.",
  "anya-e0104n:187_14": "Upari catukāmāvacaradevalokaṭṭhāneti yāmadevalokādīnaṃ catunnaṃ patiṭṭhānaṭṭhāne.",
  "anya-e0104n:187_15": "Cātumahārājikatāvatiṃsabhavanānaṃ pana patiṭṭhānaṭṭhānāni pathavīsambandhatāya na tāva pātubhavanti.",
  "anya-e0104n:188_0": "Rundhantīti yathā heṭṭhā na bhassati, evaṃ nirodhenti.",
  "anya-e0104n:189_0": "“Paṭhamatarābhinibbattā”ti idaṃ āyukkhayassa sambhavadassanaṃ,",
  "anya-e0104n:189_1": "tena dvinnaṃ, catunnaṃ,",
  "anya-e0104n:189_2": "aṭṭhannaṃ vā kappānaṃ ādimhi nibbattāti dasseti.",
  "anya-e0104n:189_3": "Tatoti ābhassarabrahmalokato.",
  "anya-e0104n:189_4": "Parittābhaappamāṇābhāpi hi ābhassaraggahaṇeneva saṅgahaṃ gacchanti.",
  "anya-e0104n:189_5": "“Te honti sayaṃpabhā antalikkhacarā”ti idaṃ upacārajjhānapuññassa mahānubhāvatāya vuttaṃ.",
  "anya-e0104n:189_6": "Āluppakārakanti ālopaṃ katvā katvāti vadanti,",
  "anya-e0104n:189_7": "āluppanaṃ vilopaṃ katvāti attho.",
  "anya-e0104n:190_0": "Haṭṭhatuṭṭhāti ativiya haṭṭhā uppilāvitacittā. Nāmaṃ karontīti tathā voharanti.",
  "anya-e0104n:191_0": "Sinerucakkavāḷahimavantapabbatāti ettha dīpasamuddāpīti vattabbaṃ.",
  "anya-e0104n:191_1": "Tathā hi vakkhati “ninnaninnaṭṭhāne samuddā,",
  "anya-e0104n:191_2": "samasamaṭṭhāne dīpā”ti.",
  "anya-e0104n:191_3": "Thūpathūpāti unnatunnatā.",
  "anya-e0104n:192_0": "Atimaññantīti atikkamitvā maññanti,",
  "anya-e0104n:192_1": "hīḷentīti attho.",
  "anya-e0104n:192_2": "Teneva nayenāti “ekacce vaṇṇavanto hontī”tiādinā vuttena nayeneva.",
  "anya-e0104n:192_3": "Padālatāti evaṃnāmikā latājāti.",
  "anya-e0104n:192_4": "Tassā kira pārāsavajāti gaḷocīti vadanti.",
  "anya-e0104n:192_5": "Akaṭṭhe eva bhūmippadese paccanako akaṭṭhapāko.",
  "anya-e0104n:192_6": "Akaṇoti kuṇḍakarahito.",
  "anya-e0104n:193_0": "Sumanasaṅkhātajātipupphasadiso sumanajātipupphasadiso.",
  "anya-e0104n:193_1": "Yo yo raso etassāti yaṃyaṃraso, odano,",
  "anya-e0104n:193_2": "taṃ yaṃyaṃrasaṃ,",
  "anya-e0104n:193_3": "yādisarasavantanti attho.",
  "anya-e0104n:193_4": "Rasapathavī,",
  "anya-e0104n:193_5": "bhūmipappaṭako,",
  "anya-e0104n:193_6": "padālatā ca paribhuttā sudhāhāro viya khuddaṃ vinodetvā rasaharaṇīhi rasameva brūhentā tiṭṭhanti,",
  "anya-e0104n:193_7": "na vatthuno sukhumabhāvena nissandā,",
  "anya-e0104n:193_8": "sukhumabhāveneva gahaṇindhanameva ca honti.",
  "anya-e0104n:193_9": "Odano pana paribhutto rasaṃ vaḍḍhentopi vatthuno oḷārikabhāvena nissandaṃ vissajjento passāvaṃ,",
  "anya-e0104n:193_10": "kasaṭañca uppādetīti āha “tato pabhuti muttakarīsaṃ sañjāyatī”ti.",
  "anya-e0104n:193_11": "Purimattabhāvesu pavattaupacārajjhānānubhāvena yāva sattasantāne kāmarāgavikkhambhanavego na samito,",
  "anya-e0104n:193_12": "na tāva balavakāmarāgūpanissayāni itthipurisindriyāni pāturahesuṃ.",
  "anya-e0104n:193_13": "Yadā panassa vicchinnatāya balavakāmarāgo laddhāvasaro ahosi,",
  "anya-e0104n:193_14": "tadā tadupanissayāni tāni sattānaṃ attabhāvesu sañjāyiṃsu.",
  "anya-e0104n:193_15": "Tena vuttaṃ “purisassa…pe…",
  "anya-e0104n:193_16": "pātubhavatī”ti.",
  "anya-e0104n:193_17": "Tenevāha “tatra suda”ntiādi.",
  "anya-e0104n:194_0": "Alasajātikassāti sajjukameva taṇḍulaṃ aggahetvā paradivasassatthāya gahaṇena alasapakatikassa.",
  "anya-e0104n:195_0": "Anutthunantīti anusocanti.",
  "anya-e0104n:195_1": "Sammanneyyāmāti samanujāneyyāma.",
  "anya-e0104n:195_2": "Noti amhesu.",
  "anya-e0104n:195_3": "Sammāti sammadeva yathārahaṃ.",
  "anya-e0104n:195_4": "Khīyitabbanti khīyanārahaṃ nindanīyaṃ.",
  "anya-e0104n:195_5": "Garahitabbanti hīḷetabbaṃ.",
  "anya-e0104n:196_0": "Ayameva bhagavā paṭibalo paggahaniggahaṃ kātunti yojanā.",
  "anya-e0104n:196_1": "Rañjetīti saṅgahavatthūhi sammadeva rameti pīṇeti.",
  "anya-e0104n:197_0": "Vivaṭṭaṭṭhāyīasaṅkhyeyyaṃ catusaṭṭhiantarakappasaṅgahaṃ.",
  "anya-e0104n:197_1": "Vīsatiantarakappasaṅgahanti keci.",
  "anya-e0104n:197_2": "Sesāsaṅkhyeyyāni kālato tena samappamāṇāneva.",
  "anya-e0104n:198_0": "407.",
  "anya-e0104n:198_1": "Mahādhārāhīti tālasālakkhandhappamāṇāhi mahatīhi khārudakadhārāhi.",
  "anya-e0104n:198_2": "Samantatoti sabbaso.",
  "anya-e0104n:198_3": "Pathavitoti pathaviyā heṭṭhimantato pabhuti.",
  "anya-e0104n:198_4": "Tena hi khārudakena phuṭṭhaphuṭṭhā pathavīpabbatādayo udake pakkhittaloṇasakkharā viya vilīyanteva,",
  "anya-e0104n:198_5": "tasmā pathavīsandhārudakena saddhiṃ ekūdakameva taṃ hotīti keci.",
  "anya-e0104n:198_6": "Apare “pathavīsandhārakaṃ udakakkhandhañca udakasandhārakaṃ vāyukkhandhañca anavasesato vināsetvā sabbattha",
  "anya-e0104n:198_7": "sayameva ekoghabhūtaṃ tiṭṭhatī”ti vadanti,",
  "anya-e0104n:198_8": "taṃ yuttaṃ.",
  "anya-e0104n:198_9": "Tayopi brahmaloketi parittābhaappamāṇābhaābhassarabrahmaloke,",
  "anya-e0104n:198_10": "tayidaṃ “ayaṃ pana viseso”ti āraddhattā vuttaṃ,",
  "anya-e0104n:198_11": "aññathā “chapi brahmaloke”ti vattabbaṃ siyā.",
  "anya-e0104n:198_12": "Subhakiṇheti ukkaṭṭhaniddesena tatiyajjhānabhūmiyā upalakkhaṇaṃ.",
  "anya-e0104n:198_13": "Parittāsubhaappamāṇāsubhepi hi āhacca udakaṃ tiṭṭhati.",
  "anya-e0104n:198_14": "Heṭṭhā “ābhassare āhacca tiṭṭhatī”ti etthāpi eseva nayo.",
  "anya-e0104n:198_15": "Tanti taṃ kappavināsakaudakaṃ.",
  "anya-e0104n:198_16": "Udakānugatanti udakena anugataṃ phuṭṭhaṃ.",
  "anya-e0104n:198_17": "Abhibhavitvāti vilīyāpetvā.",
  "anya-e0104n:199_0": "Idamekaṃ asaṅkhyeyyanti idaṃ saṃvaṭṭasaṅkhātaṃ kappassa ekaṃ asaṅkhyeyyaṃ.",
  "anya-e0104n:200_0": "408.",
  "anya-e0104n:200_1": "Thūlaraje apagate eva pathavīnissitaṃ saṇharajaṃ apagacchatīti vuttaṃ “tato saṇharaja”nti.",
  "anya-e0104n:200_2": "Samuṭṭhāpetīti sambandho.",
  "anya-e0104n:200_3": "“Visamaṭṭhāne ṭhitamahārukkhe”ti idaṃ paṭhamaṃ samuṭṭhāpetabbataṃ sandhāya vuttaṃ.",
  "anya-e0104n:201_0": "Cakkavāḷapabbatampi sinerupabbatampīti mahāpathaviyā viparivattaneneva viparivattitaṃ cakkavāḷapabbatampi",
  "anya-e0104n:201_1": "sinerupabbatampi vāto ukkhipitvā ākāse khipati.",
  "anya-e0104n:201_2": "Te cakkavāḷapabbatādayo.",
  "anya-e0104n:201_3": "Abhihantvāti ghaṭṭetvā.",
  "anya-e0104n:201_4": "Aññamaññanti ekissā lokadhātuyā cakkavāḷahimavantasineruṃ aññissā lokadhātuyā cakkavāḷādīhīti evaṃ aññamaññaṃ samāgamavasena ghaṭṭetvā.",
  "anya-e0104n:201_5": "Sabbasaṅkhāragatanti pathavīsandhārakaudakaṃ,",
  "anya-e0104n:201_6": "taṃsandhārakavātanti sabbaṃ saṅkhāragataṃ vināsetvā sayampi vinassati avaṭṭhānassa kāraṇābhāvato.",
  "anya-e0104n:202_0": "409.",
  "anya-e0104n:202_1": "Yadipi saṅkhārānaṃ ahetuko sarasanirodho vināsakābhāvato,",
  "anya-e0104n:202_2": "santānanirodho pana hetuvirahito natthi yathā taṃ sattakāyesūti.",
  "anya-e0104n:202_3": "Bhājanalokassāpi sahetukena vināsena bhavitabbanti hetuṃ pucchati “kiṃ kāraṇā evaṃ loko vinassatī”ti.",
  "anya-e0104n:202_4": "Itaro yathā tattha nibbattanakasattānaṃ puññabalena paṭhamaṃ loko vivaṭṭati,",
  "anya-e0104n:202_5": "evaṃ tesaṃ pāpabalena saṃvaṭṭatīti dassento “akusalamūlakāraṇā”ti āha.",
  "anya-e0104n:202_6": "Yathā hi rāgadosamohānaṃ adhikabhāvena yathākkamaṃ rogantarakappo,",
  "anya-e0104n:202_7": "satthantarakappo,",
  "anya-e0104n:202_8": "dubbhikkhantarakappoti ime tividhā antarakappā vivaṭṭaṭṭhāyimhi asaṅkhyeyyakappe jāyanti,",
  "anya-e0104n:202_9": "evamete yathāvuttā tayo saṃvaṭṭā rāgādīnaṃ adhikabhāveneva hontīti dassento “akusalamūlesu hī”tiādimāha.",
  "anya-e0104n:202_10": "Ussannatareti ativiya ussanne.",
  "anya-e0104n:202_11": "Dose ussannatare adhikataradosena viya tikkhatarena khārudakena vināso yuttoti vuttaṃ “dose ussannatare udakena vinassatī”ti.",
  "anya-e0104n:202_12": "Pākaṭasattusadisassa dosassa aggisadisatā,",
  "anya-e0104n:202_13": "apākaṭasattusadisassa rāgassa khārudakasadisatā ca yuttāti adhippāyena “dose ussannatare agginā,",
  "anya-e0104n:202_14": "rāge ussannatare udakenā”ti kecivādassa adhippāyo veditabbo.",
  "anya-e0104n:202_15": "Rāgo sattānaṃ bahulaṃ pavattatīti rāgavasena bahuso lokavināso.",
  "anya-e0104n:203_0": "410.",
  "anya-e0104n:203_1": "Evaṃ pasaṅgena saṃvaṭṭādike pakāsetvā idāni yathādhikataṃ nesaṃ anussaraṇākāraṃ dassetuṃ “pubbenivāsaṃ anussarantopī”tiādi āraddhaṃ.",
  "anya-e0104n:204_0": "“Amumhi saṃvaṭṭakappe”ti idaṃ saṃvaṭṭakappassa ādito pāḷiyaṃ gahitattā vuttaṃ.",
  "anya-e0104n:204_1": "Tatthāpi hi imassa katipayaṃ kālaṃ bhavādīsu saṃsaraṇaṃ upalabbhatīti.",
  "anya-e0104n:204_2": "Saṃvaṭṭakappe vā vaṭṭamānesu bhavādīsu imassa upapatti ahosi,",
  "anya-e0104n:204_3": "taṃdassanametaṃ daṭṭhabbaṃ.",
  "anya-e0104n:204_4": "Atha vā amumhi saṃvaṭṭakappeti ettha vā-",
  "anya-e0104n:204_5": "saddo luttaniddiṭṭho daṭṭhabbo,",
  "anya-e0104n:204_6": "tena ca aniyamatthena itarāsaṅkhyeyyānampi saṅgaho siddho hoti.",
  "anya-e0104n:204_7": "Bhave vātiādīsu kāmādibhave vā aṇḍajādiyoniyā vā devādi gatiyā vā nānattakāyanānattasaññīādiviññāṇaṭṭhitiyā vā sattāvāse vā khattiyādi sattanikāye vā.",
  "anya-e0104n:204_8": "Āsinti ahosiṃ.",
  "anya-e0104n:204_9": "Vaṇṇasampattiṃ vāti vā-",
  "anya-e0104n:204_10": "saddena vaṇṇavipattiṃ vāti dasseti.",
  "anya-e0104n:205_0": "Sālimaṃsodanāhāro vā gihikāle.",
  "anya-e0104n:205_1": "Pavattaphalabhojano vā tāpasādikāle.",
  "anya-e0104n:205_2": "Sāmisā gehassitā somanassādayo.",
  "anya-e0104n:205_3": "Nirāmisā nekkhammassitā. Ādi-",
  "anya-e0104n:205_4": "saddena vivekajasamādhijasukhādīnaṃ saṅgaho.",
  "anya-e0104n:206_0": "“Amutrāsi”ntiādinā sabbaṃ yāvadicchakaṃ anussaraṇaṃ dassetvā idāni aññathā atthaṃ dassetuṃ “apicā”tiādi vuttaṃ.",
  "anya-e0104n:206_1": "Tattha amutrāsinti sāmaññaniddesoyaṃ,",
  "anya-e0104n:206_2": "byāpanicchālopo vā,",
  "anya-e0104n:206_3": "amutra amutrāsinti vuttaṃ hoti.",
  "anya-e0104n:206_4": "Anupubbena ārohantassa yāvadicchakaṃ anussaraṇanti ettha ārohantassāti paṭilomato ñāṇena pubbenivāsaṃ ārohantassa.",
  "anya-e0104n:206_5": "Paccavekkhaṇanti anussaritānussaritassa paccavekkhaṇaṃ,",
  "anya-e0104n:206_6": "na anussaraṇaṃ.",
  "anya-e0104n:206_7": "Itīti vuttatthanidassanaṃ.",
  "anya-e0104n:206_8": "Tañca kho yathārahato,",
  "anya-e0104n:206_9": "na yathānupubbatoti dassento “nāmagottavasenā”tiādimāha.",
  "anya-e0104n:206_10": "Vaṇṇādīhīti vaṇṇāhāravedayitāyuparicchedehi.",
  "anya-e0104n:206_11": "Odātotīti ettha iti-",
  "anya-e0104n:206_12": "saddo ādiattho,",
  "anya-e0104n:206_13": "pakārattho vā,",
  "anya-e0104n:206_14": "tena evamādi evaṃpakāranānattatoti dassitaṃ hoti.",
  "anya-e0104n:207_0": "Pubbenivāsānussatiñāṇakathāvaṇṇanā niṭṭhitā.",
  "anya-e0104n:208_0": "Cutūpapātañāṇakathāvaṇṇanā",
  "anya-e0104n:209_0": "411.",
  "anya-e0104n:209_1": "Cutiyāti cavane.",
  "anya-e0104n:209_2": "Upapāteti upapajjane.",
  "anya-e0104n:209_3": "Samīpatthe cetaṃ bhummavacanaṃ,",
  "anya-e0104n:209_4": "cutikkhaṇasāmantā,",
  "anya-e0104n:209_5": "upapattikkhaṇasāmantā cāti vuttaṃ hoti.",
  "anya-e0104n:209_6": "Tathā hi vakkhati “ye pana āsannacutikā”tiādi.",
  "anya-e0104n:209_7": "Dibbacakkhuñāṇeneva sattānaṃ cuti ca upapatti ca ñāyatīti āha “dibbacakkhuñāṇatthanti vuttaṃ hotī”ti.",
  "anya-e0104n:209_8": "Dibbasadisattātiādīsu yaṃ vattabbaṃ,",
  "anya-e0104n:209_9": "taṃ heṭṭhā vuttameva.",
  "anya-e0104n:209_10": "Ayaṃ pana viseso –",
  "anya-e0104n:209_11": "tattha “sotadhātū”ti padaṃ apekkhitvā itthiliṅgavasena vuttaṃ,",
  "anya-e0104n:209_12": "idha napuṃsakaliṅgavasena vattabbaṃ.",
  "anya-e0104n:209_13": "Tattha ca ālokapariggahena payojanaṃ natthi,",
  "anya-e0104n:209_14": "idha atthīti vuttaṃ “ālokapariggahena mahājutikattāpi dibba”nti,",
  "anya-e0104n:209_15": "kasiṇālokānuggahena pattabbattā,",
  "anya-e0104n:209_16": "sayaṃ ñāṇālokapharaṇabhāvena ca mahājutikabhāvatoti attho.",
  "anya-e0104n:209_17": "Mahājutikampi hi “dibba”nti vuccati “dibbamidaṃ byamha”ntiādīsu.",
  "anya-e0104n:209_18": "Mahāgatikattāti mahanīyagamanattā,",
  "anya-e0104n:209_19": "vimhayanīyapavattikattāti attho.",
  "anya-e0104n:209_20": "Vimhayanīyā hissa pavatti tirokuṭṭādigatarūpadassanato.",
  "anya-e0104n:209_21": "“Dibbasadisattā”ti ca hīnūpamādassanaṃ devatānaṃ dibbacakkhutopi imassa mahānubhāvattā.",
  "anya-e0104n:209_22": "Tena dibbacakkhulābhāya yogino parikammakaraṇaṃ tappaṭipakkhābhibhavassa atthato tassa vijayicchā nāma hoti,",
  "anya-e0104n:209_23": "dibbacakkhulābhī ca iddhimā devatānaṃ vacanaggahaṇakkhamanadhammadānavasena mahāmoggallānattherādayo viya dānaggahaṇalakkhaṇe,",
  "anya-e0104n:209_24": "vohāre ca pavatteyyāti evaṃ vihāravijayicchāvohārajutigatisaṅkhātānaṃ atthānaṃ vasena imassa abhiññāñāṇassa dibbacakkhubhāvasiddhito.",
  "anya-e0104n:209_25": "Saddavidū ca tesu eva atthesu divu-",
  "anya-e0104n:209_26": "saddaṃ icchantīti vuttaṃ “taṃ sabbaṃ saddasatthānusārena veditabba”nti.",
  "anya-e0104n:210_0": "Dassanaṭṭhenāti rūpadassanabhāvena.",
  "anya-e0104n:210_1": "Cakkhunā hi sattā rūpaṃ passanti.",
  "anya-e0104n:210_2": "Yathā maṃsacakkhu viññāṇādhiṭṭhitaṃ samavisamaṃ ācikkhantaṃ viya pavattati,",
  "anya-e0104n:210_3": "na tathā idaṃ.",
  "anya-e0104n:210_4": "Idaṃ pana sayameva tato sātisayaṃ cakkhukiccakārīti āha “cakkhukiccakaraṇena cakkhumivātipi cakkhū”ti.",
  "anya-e0104n:210_5": "“Diṭṭhivisuddhihetuttā”ti saṅkhepato vuttamatthaṃ vivarituṃ “yo hī”tiādi vuttaṃ.",
  "anya-e0104n:210_6": "Ucchedadiṭṭhiṃ gaṇhāti parato upapattiyā adassanato etthevāyaṃ satto ucchinno,",
  "anya-e0104n:210_7": "evamitarepīti.",
  "anya-e0104n:210_8": "Navasattapātubhāvadiṭṭhiṃ gaṇhāti lābhī adhiccasamuppattiko viya.",
  "anya-e0104n:210_9": "Buddhaputtā passantiyevāti uttarapadāvadhāraṇaṃ,",
  "anya-e0104n:210_10": "na purimapadāvadhāraṇaṃ.",
  "anya-e0104n:210_11": "Evaṃ hi jayaddisajātakādīhi avirodho siddho hoti.",
  "anya-e0104n:211_0": "Manussānaṃ idanti mānusakaṃ,",
  "anya-e0104n:211_1": "manussānaṃ gocarabhūtaṃ rūpārammaṇaṃ.",
  "anya-e0104n:211_2": "Tadaññassa pana dibbatirohitātisukhumādibhedassa rūpassa dassanato atikkantamānusakaṃ.",
  "anya-e0104n:211_3": "Evarūpañca manussūpacāraṃ atikkantaṃ nāma hotīti āha “manussūpacāraṃ atikkamitvā rūpadassanenā”ti.",
  "anya-e0104n:211_4": "Evaṃ visayamukhena dassetvā idāni visayīmukhena dassetuṃ “mānusakaṃ vā”tiādi vuttaṃ.",
  "anya-e0104n:211_5": "Tatthāpi maṃsacakkhātikkamo tassa kiccātikkameneva daṭṭhabbo.",
  "anya-e0104n:212_0": "Dibbacakkhunāti dibbacakkhuñāṇenapi.",
  "anya-e0104n:212_1": "Daṭṭhuṃ na sakkā khaṇassa atiittaratāya atisukhumatāya kesañci rūpassa.",
  "anya-e0104n:212_2": "Apica dibbacakkhussa paccuppannaṃ rūpārammaṇaṃ,",
  "anya-e0104n:212_3": "tañca purejātapaccayabhūtaṃ,",
  "anya-e0104n:212_4": "na ca āvajjanaparikammehi vinā mahaggatassa pavatti atthi,",
  "anya-e0104n:212_5": "nāpi uppajjamānameva rūpaṃ ārammaṇapaccayo bhavituṃ sakkoti,",
  "anya-e0104n:212_6": "bhijjamānaṃ vā.",
  "anya-e0104n:212_7": "Tasmā “cutūpapātakkhaṇe rūpaṃ dibbacakkhunā daṭṭhuṃ na sakkā”ti suvuttametaṃ.",
  "anya-e0104n:212_8": "Yadi dibbacakkhuñāṇaṃ rūpārammaṇameva,",
  "anya-e0104n:212_9": "atha kasmā “satte passatī”ti vuttanti?",
  "anya-e0104n:212_10": "Yebhuyyena sattasantānagatarūpadassanato evaṃ vuttaṃ.",
  "anya-e0104n:212_11": "Sattagahaṇassa vā kāraṇabhāvato vohāravasena vuttantipi keci.",
  "anya-e0104n:212_12": "Te cavamānāti adhippetāti sambandho.",
  "anya-e0104n:212_13": "Evarūpeti na cutūpapātakkhaṇasamaṅginoti adhippāyo.",
  "anya-e0104n:213_0": "Mohūpanissayaṃ nāma kammaṃ nihīnaṃ nihīnaphalaṃ hotīti āha “mohanissandayuttattā”ti.",
  "anya-e0104n:213_1": "Tabbiparīteti tassa hīḷitādibhāvassa viparīte,",
  "anya-e0104n:213_2": "ahīḷite anohīḷite anoññāte anavaññāte cittīkateti attho.",
  "anya-e0104n:213_3": "Suvaṇṇeti sundaravaṇṇe.",
  "anya-e0104n:213_4": "Dubbaṇṇeti asundaravaṇṇe.",
  "anya-e0104n:213_5": "Sā panāyaṃ suvaṇṇadubbaṇṇatā yathākkamaṃ kammassa adosadosūpanissayatāya hotīti āha “adosanissandayuttattā”tiādi.",
  "anya-e0104n:213_6": "Sundaraṃ gatiṃ gatā sugatāti āha “sugatigate”ti,",
  "anya-e0104n:213_7": "sugatiṃ upapanneti attho.",
  "anya-e0104n:213_8": "Alobhajjhāsayā sattā vadaññū vigatamaccherā alobhūpanissayena kammunā subhagā samiddhā hontīti āha “alobhanissandayuttattā vā aḍḍhe mahaddhane”ti.",
  "anya-e0104n:213_9": "Dukkhaṃ gatiṃ gatā duggatāti āha “duggatigate”ti.",
  "anya-e0104n:213_10": "Lobhajjhāsayā sattā luddhā maccharino lobhūpanissayena kammunā duggatā durupetā hontīti āha “lobhanissandayuttattā vā dalidde appannapāne”ti.",
  "anya-e0104n:214_0": "Upacitanti phalāvahabhāvena kataṃ.",
  "anya-e0104n:214_1": "Yathā kataṃ hi kammaṃ phaladānasamatthaṃ hoti,",
  "anya-e0104n:214_2": "tathā kataṃ upacitaṃ.",
  "anya-e0104n:214_3": "Cavamānetiādīhi dibbacakkhukiccaṃ vuttanti visayamukhena visayībyāpāramāha.",
  "anya-e0104n:214_4": "Purimehīti vā “dibbena cakkhunā”tiādīni padāni sandhāya vuttaṃ.",
  "anya-e0104n:214_5": "Ādīhīti ettha ca-",
  "anya-e0104n:214_6": "saddo luttaniddiṭṭho.",
  "anya-e0104n:214_7": "Tasmā “dibbena…pe…",
  "anya-e0104n:214_8": "passatī”ti imehi,",
  "anya-e0104n:214_9": "“cavamāne”tiādīhi ca dibbacakkhukiccaṃ vuttanti attho.",
  "anya-e0104n:215_0": "Iminā pana padenāti “yathākammūpage satte pajānātī”ti iminā vākyena.",
  "anya-e0104n:215_1": "Idha bhikkhūti imasmiṃ sāsane bhikkhu,",
  "anya-e0104n:215_2": "dibbacakkhuñāṇalābhīti adhippāyo.",
  "anya-e0104n:215_3": "So ca dibbacakkhuñāṇalābhī nerayike ca satte paccakkhato disvā ṭhito.",
  "anya-e0104n:215_4": "Evaṃ manasi karotīti tesaṃ nerayikānaṃ nirayasaṃvattaniyassa kammassa ñātukāmatāvasena pādakajjhānaṃ",
  "anya-e0104n:215_5": "samāpajjitvā vuṭṭhāya parikammavasena manasi karoti.",
  "anya-e0104n:215_6": "Kiṃ nu khotiādi manasikāravidhidassanaṃ.",
  "anya-e0104n:215_7": "Evaṃ pana parikammaṃ katvā pādakajjhānaṃ samāpajjitvā vuṭṭhitassa taṃ kammaṃ ārammaṇaṃ katvā āvajjanaṃ uppajjati,",
  "anya-e0104n:215_8": "tasmiṃ niruddhe cattāri,",
  "anya-e0104n:215_9": "pañca vā javanāni javantītiādi sabbaṃ vuttanayameva.",
  "anya-e0104n:215_10": "“Visuṃ parikammaṃ nāma natthī”ti idaṃ pana dibbacakkhuñāṇena vinā yathākammūpagañāṇassa visuṃ parikammaṃ natthīti adhippāyena vuttaṃ.",
  "anya-e0104n:215_11": "Evañcetaṃ icchitabbaṃ,",
  "anya-e0104n:215_12": "aññathā yathākammūpagañāṇassa mahaggatabhāvo eva na siyā.",
  "anya-e0104n:215_13": "Devānaṃ dassanepi eseva nayo.",
  "anya-e0104n:215_14": "Nerayikadevaggahaṇaṃ cettha nidassanamattaṃ daṭṭhabbaṃ.",
  "anya-e0104n:215_15": "Ākaṅkhamāno hi dibbacakkhulābhī aññagatikesupi evaṃ paṭipajjatiyeva.",
  "anya-e0104n:215_16": "Tathā hi vakkhati “apāyaggahaṇena tiracchānayoniṃ dīpetī”ti,",
  "anya-e0104n:215_17": "“sugatiggahaṇena manussagatipi saṅgayhatī”ti ca.",
  "anya-e0104n:215_18": "Taṃ nirayasaṃvattaniyaṃ kammaṃ ārammaṇaṃ etassāti taṃkammārammaṇaṃ.",
  "anya-e0104n:215_19": "Phārusakavanādīsūti ādi-",
  "anya-e0104n:215_20": "saddena cittalatāvanādīnaṃ saṅgaho.",
  "anya-e0104n:216_0": "Yathā cimassāti yathā ca imassa yathākammūpagañāṇassa visuṃ parikammaṃ natthi,",
  "anya-e0104n:216_1": "evaṃ anāgataṃsañāṇassapīti visuṃ parikammābhāvaṃ nidasseti.",
  "anya-e0104n:216_2": "Tattha kāraṇamāha “dibbacakkhupādakāneva hi imānī”ti.",
  "anya-e0104n:216_3": "Tatrāyamadhippāyo –",
  "anya-e0104n:216_4": "yathā dibbacakkhulābhī nirayādiabhimukhaṃ ālokaṃ vaḍḍhetvā,",
  "anya-e0104n:216_5": "nerayikādike satte disvā tehi pubbe āyūhitaṃ nirayasaṃvattaniyādikaṃ kammaṃ tādisena samādānena,",
  "anya-e0104n:216_6": "tajjena ca manasikārena parikkhate citte yāthāvato jānāti,",
  "anya-e0104n:216_7": "evaṃ yassa yassa sattassa samanantarā anāgataṃ attabhāvaṃ ñātukāmo taṃ taṃ odissa ālokaṃ vaḍḍhetvā tena tena atīte,",
  "anya-e0104n:216_8": "etarahi vā āyūhitaṃ tassa nibbattakaṃ kammaṃ yathākammūpagañāṇena disvā tena nibbattetabbaṃ anāgataṃ attabhāvaṃ ñātukāmo tādisena samādānena,",
  "anya-e0104n:216_9": "tajjena ca manasikārena parikkhate citte yāthāvato jānāti.",
  "anya-e0104n:216_10": "Eseva nayo tato paresupi attabhāvesu.",
  "anya-e0104n:216_11": "Etaṃ anāgataṃsañāṇaṃ nāma.",
  "anya-e0104n:216_12": "Yasmā etaṃ dvayaṃ dibbacakkhuñāṇe satiyeva sijjhati, nāsati.",
  "anya-e0104n:216_13": "Tena vuttaṃ “imāni dibbacakkhunā saheva ijjhantī”ti.",
  "anya-e0104n:217_0": "Kāyena duṭṭhu caritaṃ,",
  "anya-e0104n:217_1": "kāyato vā uppannaṃ kilesapūtikattā duṭṭhaṃ caritaṃ kāyaduccaritanti evaṃ yojetabbo.",
  "anya-e0104n:217_2": "Kāyoti cettha copanakāyo adhippeto.",
  "anya-e0104n:217_3": "Kāyaviññattivasena pavattaṃ akusalaṃ kāyakammaṃ kāyaduccaritanti.",
  "anya-e0104n:217_4": "Itaresūti vacīmanoduccaritesu.",
  "anya-e0104n:217_5": "Yasmiṃ santāne kammaṃ katūpacitaṃ,",
  "anya-e0104n:217_6": "asatissa antarupacchede vipākārahabhāvassa avigacchanato so tena sahitoyevāti vattabboti āha “samannāgatāti samaṅgībhūtā”ti.",
  "anya-e0104n:217_7": "“Anatthakāmā hutvā”ti etena mātāpitaro viya puttānaṃ,",
  "anya-e0104n:217_8": "ācariyupajjhāyā viya ca nissitakānaṃ atthakāmā hutvā garahakā upavādakā na hontīti dasseti.",
  "anya-e0104n:217_9": "Guṇaparidhaṃsanenāti vijjamānānaṃ guṇānaṃ viddhaṃsanena,",
  "anya-e0104n:217_10": "vināsanenāti attho.",
  "anya-e0104n:217_11": "Nanu ca antimavatthunāpi upavādo guṇaparidhaṃsanamevāti?",
  "anya-e0104n:217_12": "Saccametaṃ.",
  "anya-e0104n:217_13": "Guṇāti panettha jhānādivisesā uttarimanussadhammā adhippetāti sīlaparidhaṃsanaṃ visuṃ gahitaṃ.",
  "anya-e0104n:217_14": "Tenāha “natthi imesaṃ samaṇadhammo”tiādi.",
  "anya-e0104n:217_15": "Samaṇadhammoti ca sīlasaṃyamaṃ sandhāya vadati.",
  "anya-e0104n:217_16": "Jānaṃ vāti yaṃ upavadati,",
  "anya-e0104n:217_17": "tassa ariyabhāvaṃ jānanto vā.",
  "anya-e0104n:217_18": "Ajānaṃ vāti ajānanto vā.",
  "anya-e0104n:217_19": "Jānanaṃ ajānanaṃ cettha appamāṇaṃ,",
  "anya-e0104n:217_20": "ariyabhāvo eva pamāṇaṃ.",
  "anya-e0104n:217_21": "Tenāha “ubhayathāpi ariyūpavādova hotī”ti.",
  "anya-e0104n:217_22": "“Ariyo”ti pana ajānato aduṭṭhacittasseva tattha ariyaguṇābhāvaṃ pavedentassa guṇaparidhaṃsanaṃ na hotīti tassa ariyūpavādo natthīti vadanti.",
  "anya-e0104n:217_23": "Satekicchaṃ pana hoti khamāpanena,",
  "anya-e0104n:217_24": "na anantariyaṃ viya atekicchaṃ.",
  "anya-e0104n:218_0": "Rujjhatīti tudati,",
  "anya-e0104n:218_1": "dukkhaṃ vedanaṃ uppādetīti attho.",
  "anya-e0104n:218_2": "Tanti taṃ theraṃ,",
  "anya-e0104n:218_3": "taṃ vā kiriyaṃ.",
  "anya-e0104n:218_4": "Jānanto eva thero “atthi te, āvuso,",
  "anya-e0104n:218_5": "patiṭṭhā”ti pucchi.",
  "anya-e0104n:218_6": "Itaropi saccābhisamayo sāsane patiṭṭhāti āha “sotāpanno aha”nti.",
  "anya-e0104n:218_7": "Thero taṃ karuṇāyamāno “khīṇāsavo tayā upavadito”ti attānaṃ āvikāsi.",
  "anya-e0104n:219_0": "Sace navakatarā honti tasmiṃ vihāre bhikkhū.",
  "anya-e0104n:219_1": "Sammukhā akhamāpentepīti purato khamāpane asambhavantepi.",
  "anya-e0104n:219_2": "“Akhamante”ti vā pāṭho.",
  "anya-e0104n:219_3": "Taṃ sotāpannassa vasena veditabbaṃ.",
  "anya-e0104n:220_0": "Parinibbutamañcaṭṭhānanti pūjākaraṇaṭṭhānaṃ sandhāyāha.",
  "anya-e0104n:221_0": "Samādātabbaṭṭhena samādānāni,",
  "anya-e0104n:221_1": "kammāni samādānāni yesaṃ,",
  "anya-e0104n:221_2": "te kammasamādānā,",
  "anya-e0104n:221_3": "micchādiṭṭhivasena kammasamādānā,",
  "anya-e0104n:221_4": "hetuatthaṃ vā antogadhaṃ katvā micchādiṭṭhivasena pare kammesu samādāpakā micchādiṭṭhikammasamādānā.",
  "anya-e0104n:221_5": "Tayimamatthaṃ dassento “micchādiṭṭhivasenā”tiādimāha.",
  "anya-e0104n:221_6": "Sīlasampannotiādi paripakkindriyassa maggasamaṅgino vasena vuttaṃ.",
  "anya-e0104n:221_7": "Aggamaggaṭṭhe pana vattabbameva natthi.",
  "anya-e0104n:221_8": "Aññanti arahattaṃ.",
  "anya-e0104n:221_9": "Evaṃsampadanti yathā taṃ avassambhāvī,",
  "anya-e0104n:221_10": "evamidampīti attho.",
  "anya-e0104n:221_11": "Taṃ vācaṃ appahāyātiādīsu ariyūpavādaṃ sandhāya “puna evarūpiṃ vācaṃ na vakkhāmī”ti vadanto vācaṃ pajahati nāma,",
  "anya-e0104n:221_12": "“puna evarūpaṃ cittaṃ na uppādessāmī”ti cintento cittaṃ pajahati nāma,",
  "anya-e0104n:221_13": "“puna evarūpiṃ diṭṭhiṃ na gaṇhissāmī”ti pajahanto diṭṭhiṃ pajahati nāma,",
  "anya-e0104n:221_14": "tathā akaronto neva pajahati,",
  "anya-e0104n:221_15": "na paṭinissajjati.",
  "anya-e0104n:221_16": "Yathābhataṃ nikkhitto,",
  "anya-e0104n:221_17": "evaṃ nirayeti yathā nirayapālehi āharitvā niraye ṭhapito,",
  "anya-e0104n:221_18": "evaṃ niraye ṭhapitoyevāti attho.",
  "anya-e0104n:221_19": "Micchādiṭṭhivasena akattabbaṃ nāma pāpaṃ natthi,",
  "anya-e0104n:221_20": "yato saṃsārakhāṇubhāvopi nāma hotīti āha “micchādiṭṭhiparamāni,",
  "anya-e0104n:221_21": "bhikkhave,",
  "anya-e0104n:221_22": "vajjānī”ti.",
  "anya-e0104n:222_0": "“Ucchinnabhavanettiko,",
  "anya-e0104n:222_1": "bhikkhave,",
  "anya-e0104n:222_2": "tathāgatassa kāyo tiṭṭhati,",
  "anya-e0104n:222_3": "ayañceva kāyo,",
  "anya-e0104n:222_4": "bahiddhā ca nāmarūpa”nti evamādīsu viya idha kāya-",
  "anya-e0104n:222_5": "saddo khandhapañcakavisayoti āha “kāyassa bhedāti upādinnakkhandhapariccāgā”ti.",
  "anya-e0104n:222_6": "Avītarāgassa maraṇato paraṃ nāma bhavantarūpādānamevāti āha “paraṃ maraṇāti tadanantaraṃ abhinibbattikkhandhaggahaṇe”ti.",
  "anya-e0104n:222_7": "Yena tiṭṭhati,",
  "anya-e0104n:222_8": "tassa upacchedeneva kāyo bhijjatīti āha “kāyassa bhedāti jīvitindriyassa upacchedā”ti.",
  "anya-e0104n:223_0": "Eti imasmā sukhanti ayo,",
  "anya-e0104n:223_1": "puññanti āha “puññasammatā ayā”ti.",
  "anya-e0104n:223_2": "Ayanti etasmā sukhānīti āyo,",
  "anya-e0104n:223_3": "puññakammādisukhasādhanaṃ.",
  "anya-e0104n:223_4": "Tenāha “sukhānaṃ vā āyassa abhāvā”ti.",
  "anya-e0104n:223_5": "Iyati assādiyatīti ayo,",
  "anya-e0104n:223_6": "assādoti āha “assādasaññito ayo”ti.",
  "anya-e0104n:224_0": "Nāgarājādīnanti ādi-",
  "anya-e0104n:224_1": "saddena supaṇṇādīnaṃ saṅgaho.",
  "anya-e0104n:224_2": "Asurasadisanti petāsurasadisaṃ.",
  "anya-e0104n:224_3": "Soti asurakāyo.",
  "anya-e0104n:224_4": "Sabbasamussayehīti sabbehi sampattisamussayehi.",
  "anya-e0104n:224_5": "Vuttavipariyāyenāti “suṭṭhu caritaṃ,",
  "anya-e0104n:224_6": "sobhanaṃ vā caritaṃ anavajjattā”tiādinā “kāyaduccaritenā”tiādīnaṃ padānaṃ vuttassa atthassa vipariyāyena.",
  "anya-e0104n:225_0": "Nigamanavacanaṃ vuttassevatthassa puna vacananti katvā.",
  "anya-e0104n:225_1": "Ayamettha saṅkhepatthoti “dibbena cakkhunā…pe…",
  "anya-e0104n:225_2": "passatī”ti ettha ayaṃ yathāvutto saṅkhepattho.",
  "anya-e0104n:226_0": "412.",
  "anya-e0104n:226_1": "Kasiṇārammaṇanti aṭṭhannampi kasiṇānaṃ vasena kasiṇārammaṇaṃ.",
  "anya-e0104n:226_2": "Sabbākārenāti “cuddasavidhena cittaparidamanena aṭṭhaṅgasamannāgamena bhūmipādapadamūlasampādanenā”ti iminā sabbappakārena.",
  "anya-e0104n:226_3": "Abhinīhārakkhamaṃ dibbacakkhuñāṇābhimukhaṃ pesanārahaṃ pesanayoggaṃ katvā.",
  "anya-e0104n:226_4": "Āsannaṃ kātabbanti dibbacakkhuñāṇuppattiyā samīpabhūtaṃ kātabbaṃ.",
  "anya-e0104n:226_5": "Tattha upacārajjhānaṃ paguṇataraṃ katvā ārammaṇañca vaḍḍhetabbaṃ.",
  "anya-e0104n:226_6": "Tenāha “upacārajjhānagocaraṃ katvā vaḍḍhetvā ṭhapetabba”nti.",
  "anya-e0104n:226_7": "Tatthāti tasmiṃ vaḍḍhite kasiṇārammaṇe.",
  "anya-e0104n:226_8": "Appanāti jhānavasena appanā.",
  "anya-e0104n:226_9": "Na hi akataparikammassa abhiññāvasena appanā ijjhati.",
  "anya-e0104n:226_10": "Tenāha “pādakajjhānanissayaṃ hotī”ti,",
  "anya-e0104n:226_11": "pādakajjhānārammaṇaṃ hotīti attho.",
  "anya-e0104n:226_12": "Na parikammanissayanti parikammassa taṃ kasiṇārammaṇaṃ apassayo na hoti.",
  "anya-e0104n:226_13": "Tathā sati rūpadassanaṃ na siyā.",
  "anya-e0104n:226_14": "Imesūti yathāvuttesu tejokasiṇādīsu tīsu kasiṇesu.",
  "anya-e0104n:226_15": "Uppādetvāti upacārajjhānuppādanena uppādetvā.",
  "anya-e0104n:226_16": "Upacārajjhānapavattiyā hi saddhiṃ paṭibhāganimittuppatti.",
  "anya-e0104n:226_17": "Tatthāti kasiṇaniddese.",
  "anya-e0104n:227_0": "Antoyeva rūpagataṃ passitabbaṃ na bahiddhā vikkhepāpattihetubhāvato.",
  "anya-e0104n:227_1": "Parikammassa vāro atikkamatīti idha parikammaṃ nāma yathāvuttakasiṇārammaṇaṃ upacārajjhānaṃ,",
  "anya-e0104n:227_2": "taṃ rūpagataṃ passato na pavattati.",
  "anya-e0104n:227_3": "Kasiṇālokavasena ca rūpagatadassanaṃ,",
  "anya-e0104n:227_4": "kasiṇāloko ca parikammavasenāti tadubhayampi parikammassa appavattiyā na hoti.",
  "anya-e0104n:227_5": "Tenāha “tato āloko antaradhāyati,",
  "anya-e0104n:227_6": "tasmiṃ antarahite rūpagatampi na dissatī”ti.",
  "anya-e0104n:227_7": "Rūpagataṃ passato parikammassa vāro atikkamati,",
  "anya-e0104n:227_8": "parikammamatikkantassa kasiṇārammaṇaṃ ñāṇaṃ na hotīti rūpagataṃ na dissati,",
  "anya-e0104n:227_9": "kathaṃ pana paṭipajjitabbanti āha “athānenā”tiādi.",
  "anya-e0104n:227_10": "Evaṃ anukkamenāti punappunaṃ pādakajjhānaṃ samāpajjitvā tato tato vuṭṭhāya abhiṇhaṃ ālokassa pharaṇavasena āloko thāmagato hoti ciraṭṭhāyī.",
  "anya-e0104n:227_11": "Tathā ca sati tattha sucirampi rūpagataṃ passateva.",
  "anya-e0104n:227_12": "Tena vuttaṃ “ettha āloko…pe… hotī”ti.",
  "anya-e0104n:228_0": "Svāyamattho tiṇukkūpamāya vibhāvetabboti dassento āha “rattiṃ tiṇukkāyā”tiādi.",
  "anya-e0104n:228_1": "Tattha punappunaṃ pavesananti punappunaṃ pādakajjhānasamāpajjanaṃ.",
  "anya-e0104n:228_2": "Thāmagatālokassa yathāparicchedena ṭhānanti yattakaṃ ṭhānaṃ paricchinditvā kasiṇaṃ vaḍḍhitaṃ,",
  "anya-e0104n:228_3": "thāmagatassa ālokassa tattakaṃ pharitvā avaṭṭhānaṃ.",
  "anya-e0104n:229_0": "Anāpāthagatanti āpāthagamanayogyassa vasena vuttaṃ.",
  "anya-e0104n:229_1": "Antokucchigatādi pana tadabhāvato tena visesitabbameva.",
  "anya-e0104n:229_2": "Tadevāti dibbacakkhumeva.",
  "anya-e0104n:229_3": "Etthāti etesu rūpamārabbha pavattacittesu.",
  "anya-e0104n:229_4": "Rūpadassanasamatthanti rūpaṃ sabhāvato vibhāvanasamatthaṃ cakkhuviññāṇaṃ viya.",
  "anya-e0104n:229_5": "Pubbabhāgacittānīti āvajjanaparikammasaṅkhātāni pubbabhāgacittāni.",
  "anya-e0104n:229_6": "Tāni hi ārammaṇaṃ karontānipi na yāthāvato taṃ vibhāvetvā pavattanti āvajjanasampaṭicchanacittāni viya.",
  "anya-e0104n:230_0": "Taṃ panetaṃ dibbacakkhu.",
  "anya-e0104n:230_1": "Paripanthoti antarāyiko.",
  "anya-e0104n:230_2": "Jhānavibbhantakoti jhānummattako jhānabhāvanāmukhena ummādappatto.",
  "anya-e0104n:230_3": "Appamattena bhavitabbanti “dibbacakkhu mayā adhigata”nti santosaṃ anāpajjitvā vipassanānuyogavasena vā",
  "anya-e0104n:230_4": "saccābhisamayavasena vā appamattena bhavitabbaṃ.",
  "anya-e0104n:231_0": "“Evaṃ passitukāmenā”tiādinā dibbacakkhussa nānāvajjanaparikammañceva dibbacakkhuñāṇañca dassitaṃ,",
  "anya-e0104n:231_1": "na tassa uppattikkamoti taṃ dassetuṃ “tatrāya”ntiādi vuttaṃ.",
  "anya-e0104n:231_2": "Taṃ heṭṭhā vuttanayattā suviññeyyameva.",
  "anya-e0104n:232_0": "Cutūpapātañāṇakathāvaṇṇanā niṭṭhitā.",
  "anya-e0104n:233_0": "Pakiṇṇakakathāvaṇṇanā",
  "anya-e0104n:234_0": "413.",
  "anya-e0104n:234_1": "Itīti evaṃ vuttappakārenāti attho.",
  "anya-e0104n:234_2": "Tena “so evaṃ samāhite citte”tiādinā yathādassitapāḷigatiṃ,",
  "anya-e0104n:234_3": "tassā atthavivaraṇanayañca paccāmasati.",
  "anya-e0104n:234_4": "Saccesu viya ariyasaccāni khandhesu upādānakkhandhā antogadhā.",
  "anya-e0104n:234_5": "Tadubhaye ca sabhāvato,",
  "anya-e0104n:234_6": "samudayato,",
  "anya-e0104n:234_7": "atthaṅgamato, assādato,",
  "anya-e0104n:234_8": "ādīnavato,",
  "anya-e0104n:234_9": "nissaraṇato ca yathābhūtaṃ sayambhuñāṇena avedi aññāsi paṭivijjhi pavedesi vāti sātisayena pañcakkhandhāvabodhena",
  "anya-e0104n:234_10": "bhagavāva thometabboti āha “pañcakkhandhavidū”ti.",
  "anya-e0104n:234_11": "Ñatvā viññeyyāti sambandho.",
  "anya-e0104n:234_12": "Tāsūti pañcasu abhiññāsu.",
  "anya-e0104n:234_13": "Taggahaṇeneva ca paribhaṇḍañāṇānaṃ gahitattā “pañcā”ti vuttaṃ.",
  "anya-e0104n:234_14": "Tenāha “etāsu hī”tiādi.",
  "anya-e0104n:235_0": "Tattha paribhaṇḍañāṇānīti parivārañāṇāni.",
  "anya-e0104n:235_1": "Yathā hi sinerussa parivāraṭṭhānāni yāni taṃsiddhiyā siddhāni mekhalaṭṭhānāni paribhaṇḍānīti vuccanti,",
  "anya-e0104n:235_2": "evaṃ imānipi dibbacakkhusiddhiyā siddhāni tassa paribhaṇḍānīti vuttāni.",
  "anya-e0104n:235_3": "Idhāgatānīti ettha idhāti yathādassitāni suttapadāni sandhāya vuttaṃ.",
  "anya-e0104n:235_4": "Tato aññesu pana sāmaññaphalādīsu manomayañāṇampi visuṃ abhiññāñāṇabhāvena āgataṃ.",
  "anya-e0104n:236_0": "“Tesū”ti idaṃ paccāmasanaṃ kiṃ tikānaṃ,",
  "anya-e0104n:236_1": "udāhu ārammaṇānanti?",
  "anya-e0104n:236_2": "Kiñcettha yadi tikānaṃ,",
  "anya-e0104n:236_3": "tadayuttaṃ.",
  "anya-e0104n:236_4": "Na hi tikesu abhiññāñāṇāni pavattanti.",
  "anya-e0104n:236_5": "Atha ārammaṇānaṃ,",
  "anya-e0104n:236_6": "tampi ayuttaṃ.",
  "anya-e0104n:236_7": "Na hi aññaṃ uddisitvā aññassa paccāmasanaṃ yuttanti.",
  "anya-e0104n:236_8": "Yathā icchati,",
  "anya-e0104n:236_9": "tathā bhavatu tāva tikānaṃ,",
  "anya-e0104n:236_10": "nanu vuttaṃ “na hi tikesu abhiññāñāṇāni pavattantī”ti?",
  "anya-e0104n:236_11": "Nāyaṃ virodho tikavohārena ārammaṇānaṃyeva gayhamānattā.",
  "anya-e0104n:236_12": "Atha vā pana hotu ārammaṇānaṃ,",
  "anya-e0104n:236_13": "nanu vuttaṃ “na hi aññaṃ uddisitvā aññassa paccāmasanaṃ yutta”nti?",
  "anya-e0104n:236_14": "Ayampi na doso yathāvuttakāraṇenevāti.",
  "anya-e0104n:237_0": "414.",
  "anya-e0104n:237_1": "Asatipi vatthubhede bhūmikālasantānabhedavasena bhinnesu sattasu ārammaṇesu.",
  "anya-e0104n:237_2": "Tikavasena hesa bhedo gahito.",
  "anya-e0104n:237_3": "Iddhividhañāṇassa maggārammaṇatāya abhāvato idha maggārammaṇatiko na labbhati.",
  "anya-e0104n:237_4": "Tanti iddhividhañāṇaṃ.",
  "anya-e0104n:237_5": "Kāyaṃ cittasannissitaṃ katvātiādīsu yaṃ vattabbaṃ,",
  "anya-e0104n:237_6": "taṃ heṭṭhā vuttameva.",
  "anya-e0104n:237_7": "Upayogaladdhanti laddhaupayogavacanaṃ.",
  "anya-e0104n:237_8": "Dutiyāvibhattivasena vuttaṃ “kāyaṃ pariṇāmetī”ti.",
  "anya-e0104n:237_9": "Tenāha “rūpakāyārammaṇato”ti,",
  "anya-e0104n:237_10": "rūpakāyassa vaṇṇārammaṇatoti attho.",
  "anya-e0104n:238_0": "Tadeva cittanti yadeva kāyavasena cittapariṇāmane vuttaṃ pādakajjhānacittaṃ, tadeva.",
  "anya-e0104n:238_1": "Rāmagāme cetiyaṃ ṭhapetvā sesesu sattasu cetiyesu dhātuyo iddhiyā āharitvā rājagahe bhūmigharamaṇḍape kataṃ mahādhātunidhānaṃ.",
  "anya-e0104n:238_2": "“Ime gandhā”tiādinā paccuppanne gandhādike gahetvāpi asussanādivisesayuttaṃ anāgatameva nesaṃ rūpaṃ adhiṭṭhānacittassa",
  "anya-e0104n:238_3": "ārammaṇaṃ hoti anāgatādhiṭṭhānattā.",
  "anya-e0104n:238_4": "Vattaniyasenāsanaṃ nāma viñjhāṭaviyaṃ vihāro.",
  "anya-e0104n:238_5": "Dadhirasanti dadhimaṇḍo,",
  "anya-e0104n:238_6": "taṃ adhiṭṭhahantassa anāgataṃ dadhivaṇṇaṃ ārammaṇaṃ hoti.",
  "anya-e0104n:238_7": "Paccuppannārammaṇaṃ hoti paccuppannassa rūpakāyassa ārammaṇakaraṇato.",
  "anya-e0104n:239_0": "Sakāyacittānanti attano kāyassa, cittassa ca.",
  "anya-e0104n:240_0": "415. Saddo ca paritto sabbassa rūpassa kāmāvacarabhāvato. Vijjamānamevāti vattamānaṃyeva.",
  "anya-e0104n:241_0": "416.",
  "anya-e0104n:241_1": "Sotāpannassa cittanti sotāpannassa āveṇikaṃ cittaṃ.",
  "anya-e0104n:241_2": "Sakadāgāmissātiādīsupi eseva nayo.",
  "anya-e0104n:241_3": "Yāva arahato netabbanti “sakadāgāmī anāgāmino cittaṃ na jānāti,",
  "anya-e0104n:241_4": "anāgāmī arahato”ti evaṃ netabbaṃ.",
  "anya-e0104n:241_5": "Sabbesanti sabbesaṃ ariyānaṃ jānāti,",
  "anya-e0104n:241_6": "ko pana vādo anariyānaṃ.",
  "anya-e0104n:241_7": "Aññopi ca uparimo anāgāmiādi heṭṭhimassa sakadāgāmiādikassa cittaṃ jānātīti sambandho.",
  "anya-e0104n:242_0": "Atītassa,",
  "anya-e0104n:242_1": "anāgatassa ca parassa cittassa jānanaṃ sambhavati,",
  "anya-e0104n:242_2": "paccuppannassa pana na sambhavatīti adhippāyena pucchati “kathaṃ paccuppannaṃ ārammaṇaṃ hotī”ti.",
  "anya-e0104n:242_3": "Itaro yattha sambhavati,",
  "anya-e0104n:242_4": "taṃdassanatthaṃ paccuppannaṃ tāva vibhajitvā dassento “paccuppannaṃ nāma tividha”ntiādimāha.",
  "anya-e0104n:242_5": "Tattha uppādaṭṭhitibhaṅgappattanti uppādaṃ, ṭhitiṃ,",
  "anya-e0104n:242_6": "bhaṅgañca pattaṃ,",
  "anya-e0104n:242_7": "khaṇattayapariyāpannanti attho.",
  "anya-e0104n:242_8": "Etthantare ekadvesantativārā veditabbāti etthantare pavattā rūpasantativārā ekadvesantativārā nāmāti veditabbāti attho.",
  "anya-e0104n:242_9": "Ālokaṭṭhānato ovarakaṃ paviṭṭhassa pageva tattha nisinnassa viya yāva rūpagataṃ pākaṭaṃ hoti.",
  "anya-e0104n:242_10": "Tattha upaḍḍhavelā avibhūtavārā,",
  "anya-e0104n:242_11": "upaḍḍhavelā vibhūtavārā,",
  "anya-e0104n:242_12": "tadubhayaṃ gahetvā “dve santativārā”ti vuttaṃ.",
  "anya-e0104n:242_13": "Tayidaṃ na sabbasādhāraṇaṃ,",
  "anya-e0104n:242_14": "ekaccassa sīghampi pākaṭaṃ hotīti “ekadvesantativārā”ti ekaggahaṇampi kataṃ,",
  "anya-e0104n:242_15": "atiparittasabhāvautuādisamuṭṭhānā vā ekadvesantativārā veditabbā.",
  "anya-e0104n:243_0": "Tīre akkantaudakalekhā nāma kālussiyaṃ gatā tīrasamīpe udakarāji.",
  "anya-e0104n:243_1": "Yāva na vippasīdatīti kālussiyavigamena yāva vippasannā na hoti.",
  "anya-e0104n:243_2": "Keci pana “atinte tīre allapādena akkante yāva pāde udakalekhā na vippasīdati,",
  "anya-e0104n:243_3": "na saṃsīdati,",
  "anya-e0104n:243_4": "na vūpasammatī”ti evamettha atthaṃ vadanti.",
  "anya-e0104n:243_5": "Te panete kiriyābhedena vuttā kālavisesā,",
  "anya-e0104n:243_6": "na aññamaññaṃ samasamā,",
  "anya-e0104n:243_7": "ūnādhikabhāgavantova daṭṭhabbā.",
  "anya-e0104n:243_8": "Dve tayo javanavārā kāmāvacarajavanavasena veditabbā,",
  "anya-e0104n:243_9": "na itarajavanavasena.",
  "anya-e0104n:243_10": "Na hi te parimitakālā,",
  "anya-e0104n:243_11": "anantarā pavattabhavaṅgādayopi tadantogadhāva daṭṭhabbā.",
  "anya-e0104n:243_12": "Tadubhayanti rūpārūpasantatidvayaṃ.",
  "anya-e0104n:244_0": "Ekabhavaparicchinnanti paṭisandhicutiparicchinnaṃ.",
  "anya-e0104n:244_1": "Ekabhavapariyāpannaṃ dhammajātaṃ etarahīti vattabbaṃ addhāpaccuppannaṃ nāma.",
  "anya-e0104n:244_2": "Manoti sasampayuttaṃ viññāṇamāha.",
  "anya-e0104n:244_3": "Dhammāti ārammaṇadhammā.",
  "anya-e0104n:244_4": "Manoti vā manāyatanaṃ.",
  "anya-e0104n:244_5": "Dhammāti vedanādayo arūpakkhandhā.",
  "anya-e0104n:244_6": "Ubhayametaṃ paccuppannanti addhāpaccuppannaṃ hontaṃ etaṃ ubhayaṃ hotīti attho.",
  "anya-e0104n:244_7": "Viññāṇanti nikantiviññāṇaṃ.",
  "anya-e0104n:244_8": "Tañhi tasmiṃ paccuppanne chandarāgavasena paṭibaddhaṃ hoti.",
  "anya-e0104n:244_9": "Abhinandatīti taṇhādiṭṭhābhinandanāhi abhinandati.",
  "anya-e0104n:244_10": "Tathābhūto ca vatthupariññāya abhāvato tesu paccuppannesu dhammesu saṃhīrati taṇhādiṭṭhīhi ākaḍḍhīyati.",
  "anya-e0104n:244_11": "Ettha ca dvādasāyatanānaṃ “etaṃ paccuppanna”nti āgatattā tattha pavatto chandarāgo addhāpaccuppannārammaṇo,",
  "anya-e0104n:244_12": "na khaṇapaccuppannārammaṇoti viññāyatīti dassento “yaṃ sandhāya bhaddekarattasutte…pe…",
  "anya-e0104n:244_13": "saṃhīratīti vutta”nti āha.",
  "anya-e0104n:244_14": "“Paccuppannañca yo dhammaṃ,",
  "anya-e0104n:244_15": "tattha tattha vipassatī”ti etthāpi vipassanācittaṃ khaṇapaccuppannaṃ,",
  "anya-e0104n:244_16": "vipassitabbadhammā addhāpaccuppannāti gahetabbaṃ.",
  "anya-e0104n:244_17": "Aññathā vipassanāva na sambhaveyya.",
  "anya-e0104n:244_18": "“Khaṇapaccuppannaṃ pāḷiyaṃ āgata”nti na vuttaṃ tassa vasena ārammaṇakaraṇassa aṭṭhakathāyaṃ anāgatattā.",
  "anya-e0104n:245_0": "Kecīti abhayagirivāsino.",
  "anya-e0104n:245_1": "Ekakkhaṇe cittaṃ uppajjatīti iddhicittassa uppattisamakālameva paracittassapi uppattisambhavatoti yuttidassanaṃ.",
  "anya-e0104n:245_2": "Yathā ākāsetiādi sadisūdāharaṇaṃ.",
  "anya-e0104n:245_3": "Taṃ pana tesaṃ vacanaṃ ayuttaṃ. Kasmā?",
  "anya-e0104n:245_4": "Maggaphalavīthito aññattha aniṭṭhe ṭhāne āvajjanajavanānaṃ nānārammaṇabhāvappattidosatoti yuttivacanaṃ.",
  "anya-e0104n:246_0": "Yadi evaṃ kathaṃ cetopariyañāṇaṃ paccuppannārammaṇaṃ hotīti āha “santatipaccuppannaṃ panā”tiādi.",
  "anya-e0104n:246_1": "Addhāpaccuppannaṃ pana javanavārena dīpetabbaṃ,",
  "anya-e0104n:246_2": "na sakalena paccuppannaddhunāti adhippāyo.",
  "anya-e0104n:247_0": "Tatrāyaṃ dīpanātiādi javanavārassa addhāpaccuppannabhāvadīpanamukhena iddhicittassa pavattiākāradīpanaṃ.",
  "anya-e0104n:247_1": "Itarānīti āvajjanaparikammacittāni.",
  "anya-e0104n:247_2": "Ettha ca “kecī”ti yadipi abhayagirivāsino adhippetā,",
  "anya-e0104n:247_3": "te pana cittassa ṭhitikkhaṇaṃ na icchantīti “ṭhitikkhaṇe vā paṭivijjhatī”ti na vattabbaṃ siyā.",
  "anya-e0104n:247_4": "Tathā ye “iddhimassa ca parassa ca ekakkhaṇe cittaṃ uppajjatī”ti vadanti,",
  "anya-e0104n:247_5": "tesaṃ “ṭhitikkhaṇe vā bhaṅgakkhaṇe vā paṭivijjhatī”ti vacanaṃ na sameti.",
  "anya-e0104n:247_6": "Na hi tasmiṃ khaṇadvaye uppajjamānaṃ paracittena saha ekakkhaṇe uppajjati nāmāti.",
  "anya-e0104n:247_7": "Ṭhitibhaṅgakkhaṇesu ca uppajjamānaṃ ekadesaṃ paccuppannārammaṇaṃ,",
  "anya-e0104n:247_8": "ekadesaṃ atītārammaṇaṃ āpajjati.",
  "anya-e0104n:247_9": "Yañca vuttaṃ “parassa cittaṃ jānissāmīti rāsivasena mahājanassa citte āvajjite”ti,",
  "anya-e0104n:247_10": "ettha ca mahājano atthato pare anekapuggalāti “paresaṃ cittaṃ jānissāmī”ti āvajjanappavatti vattabbā siyā.",
  "anya-e0104n:247_11": "Athāpi parassāti mahājanassāti attho sambhaveyya,",
  "anya-e0104n:247_12": "tathāpi tassa ekapuggalasseva vā cittarāsiṃ āvajjitvā ekassa paṭivijjhanaṃ ayuttaṃ.",
  "anya-e0104n:247_13": "Na hi rāsiāvajjanaṃ ekadesāvajjanaṃ hotīti,",
  "anya-e0104n:247_14": "tasmā tehi “mahājanassa citte āvajjite”tiādi na vattabbaṃ.",
  "anya-e0104n:248_0": "Yaṃ pana te vadanti “yasmā iddhimassa ca parassa ca ekakkhaṇe cittaṃ uppajjatī”ti.",
  "anya-e0104n:248_1": "Tatthāyaṃ adhippāyo yutto siyā,",
  "anya-e0104n:248_2": "cetopariyañāṇalābhī parassa cittaṃ ñātukāmo pādakajjhānaṃ samāpajjitvā vuṭṭhāya atītādivibhāgaṃ akatvā cittasāmaññena “imassa cittaṃ jānāmi,",
  "anya-e0104n:248_3": "imassa cittaṃ jānāmī”ti parikammaṃ katvā puna pādakajjhānaṃ samāpajjitvā vuṭṭhāya sāmaññeneva cittaṃ āvajjitvā tiṇṇaṃ,",
  "anya-e0104n:248_4": "catunnaṃ vā parikammānaṃ anantarā cetopariyañāṇena paracittaṃ paṭivijjhati vibhāveti rūpaṃ viya dibbacakkhunā.",
  "anya-e0104n:248_5": "Tato paraṃ pana kāmāvacaracittehi sarāgādivavatthānaṃ hoti nīlādivavatthānaṃ viya.",
  "anya-e0104n:248_6": "Tattha dibbacakkhunā diṭṭhahadayavatthurūpassa sattassa abhimukhībhūtassa cittasāmaññena cittaṃ āvajjayamānaṃ",
  "anya-e0104n:248_7": "āvajjanaṃ abhimukhībhūtaṃ vijjamānaṃ cittaṃ ārammaṇaṃ katvā cittaṃ āvajjeti.",
  "anya-e0104n:248_8": "Parikammāni ca taṃ taṃ vijjamānaṃ cittaṃ cittasāmaññeneva ārammaṇaṃ katvā cittajānanaparikammāni hutvā pavattanti.",
  "anya-e0104n:248_9": "Cetopariyañāṇaṃ pana vijjamānaṃ cittaṃ paṭivijjhantaṃ vibhāventaṃ tena saha ekakkhaṇe eva uppajjati.",
  "anya-e0104n:249_0": "Tattha yasmā santānassa santānaggahaṇato ekattavasena āvajjanādīni “citta”ntveva pavattāni.",
  "anya-e0104n:249_1": "Tañca cittameva,",
  "anya-e0104n:249_2": "yaṃ cetopariyañāṇena vibhāvitaṃ.",
  "anya-e0104n:249_3": "Tasmā samānākārappavattito na aniṭṭhe maggaphalavīthito aññasmiṃ ṭhāne nānārammaṇatā āvajjanajavanānaṃ hoti.",
  "anya-e0104n:249_4": "Paccuppannārammaṇañca parikammaṃ paccuppannārammaṇassa cetopariyañāṇassa āsevanapaccayena paccayoti siddhaṃ hoti.",
  "anya-e0104n:249_5": "Atītattiko ca evaṃ upapanno hoti.",
  "anya-e0104n:249_6": "Aññathā santatipaccuppanne,",
  "anya-e0104n:249_7": "addhāpaccuppanne ca “paccuppanna”nti idha vuccamāne atītānāgatānañca paccuppannatā āpajjeyya.",
  "anya-e0104n:249_8": "Tathā ca sati “paccuppanno dhammo paccuppannassa dhammassa anantarapaccayena paccayo”ti vattabbaṃ siyā,",
  "anya-e0104n:249_9": "na ca taṃ vuttaṃ.",
  "anya-e0104n:249_10": "“Atīto dhammo paccuppannassa dhammassa anantarapaccayena paccayo.",
  "anya-e0104n:249_11": "Purimā purimā atītā khandhā pacchimānaṃ pacchimānaṃ paccuppannānaṃ khandhānaṃ anantara …pe…",
  "anya-e0104n:249_12": "anulomaṃ gotrabhussā”tiādi vacanato na addhāsantatipaccuppannesveva ca anantarātītā cattāro khandhā atītāti viññāyanti.",
  "anya-e0104n:249_13": "Na ca abhidhammamātikāyaṃ āgatassa paccuppannapadassa addhāsantatipaccuppannapadatthatā katthaci pāḷiyaṃ vuttā.",
  "anya-e0104n:249_14": "Tasmā tehi iddhimassa ca parassa ca ekakkhaṇe cittuppattiyā cetopariyañāṇassa paccuppannārammaṇatā vuttā.",
  "anya-e0104n:249_15": "Yadā pana “yaṃ imassa cittaṃ pavattaṃ,",
  "anya-e0104n:249_16": "taṃ jānāmi.",
  "anya-e0104n:249_17": "Yaṃ bhavissati,",
  "anya-e0104n:249_18": "taṃ jānāmī”ti vā ābhogaṃ katvā pādakajjhānasamāpajjanādīni karoti,",
  "anya-e0104n:249_19": "tadā āvajjanaparikammāni,",
  "anya-e0104n:249_20": "cetopariyañāṇañca atītānāgatārammaṇāneva honti āvajjaneneva vibhāgassa katattā.",
  "anya-e0104n:250_0": "Ye pana “iddhimā parassa cittaṃ jānitukāmo āvajjeti,",
  "anya-e0104n:250_1": "āvajjanaṃ khaṇapaccuppannaṃ ārammaṇaṃ katvā teneva saha nirujjhati.",
  "anya-e0104n:250_2": "Tato cattāri,",
  "anya-e0104n:250_3": "pañca vā javanāni,",
  "anya-e0104n:250_4": "yesaṃ pacchimaṃ iddhicittaṃ,",
  "anya-e0104n:250_5": "sesāni kāmāvacarāni,",
  "anya-e0104n:250_6": "tesaṃ sabbesampi tadeva niruddhaṃ cittaṃ ārammaṇaṃ hoti,",
  "anya-e0104n:250_7": "na ca tāni nānārammaṇāni honti addhānavasena paccuppannārammaṇattā”ti idaṃ vacanaṃ nissāya “āvajjanajavanānaṃ",
  "anya-e0104n:250_8": "paccuppannātītārammaṇabhāvepi nānārammaṇatābhāvo viya ekadviticatupañcacittakkhaṇānāgatesupi cittesu",
  "anya-e0104n:250_9": "āvajjitesu āvajjanajavanānaṃ yathāsambhavaṃ anāgatapaccuppannātītārammaṇabhāvepi nānārammaṇatā na siyā.",
  "anya-e0104n:250_10": "Tena catupañcacittakkhaṇānāgate āvajjite anāgatārammaṇaparikammānantaraṃ khaṇapaccuppannārammaṇaṃ cetopariyañāṇaṃ siddha”nti vadanti.",
  "anya-e0104n:250_11": "Tesaṃ vādo “anāgatārammaṇo dhammo paccuppannārammaṇassa dhammassa āsevanapaccayena paccayo,",
  "anya-e0104n:250_12": "paccuppannārammaṇo dhammo atītārammaṇassa dhammassa āsevanapaccayena paccayo”ti imesaṃ pañhānaṃ anuddhaṭattā,",
  "anya-e0104n:250_13": "gaṇanāya ca “āsevane tīṇī”ti vuttattā na sijjhati.",
  "anya-e0104n:250_14": "Na hi kusalakiriyāmahaggataṃ anāsevanaṃ atthīti.",
  "anya-e0104n:250_15": "Etassa ca vādassa nissayabhāvo āvajjanajavanānaṃ khaṇapaccuppannaniruddhārammaṇatāvacanassa na sijjhati,",
  "anya-e0104n:250_16": "“yaṃ pavattaṃ,",
  "anya-e0104n:250_17": "pavattissati cā”ti visesaṃ akatvā gahaṇe āvajjanassa anāgataggahaṇābhāvaṃ,",
  "anya-e0104n:250_18": "tadabhāvā javanānampi vattamānaggahaṇābhāvañca sandhāyeva tassa vuttattā.",
  "anya-e0104n:250_19": "Tadā hi bhavaṅgacalanānantaraṃ abhimukhībhūtameva cittaṃ ārabbha āvajjanā pavattatīti jānanacittassapi",
  "anya-e0104n:250_20": "vattamānārammaṇabhāve āvajjanajānanacittānaṃ sahaṭṭhānadosāpattiyā,",
  "anya-e0104n:250_21": "rāsiekadesāvajjanapaṭivedhe sampattasampattāvajjanajānane ca aniṭṭhe ṭhāne āvajjanajavanānaṃ nānārammaṇabhāvadosāpattiyā",
  "anya-e0104n:250_22": "ca yaṃ vuttaṃ “khaṇapaccuppannaṃ cittaṃ cetopariyañāṇassa ārammaṇaṃ hotī”ti,",
  "anya-e0104n:250_23": "taṃ ayuttanti paṭikkhipitvā yathāvuttadosāpattiṃ,",
  "anya-e0104n:250_24": "kālavasena ca addhāsantatipaccuppannārammaṇattā nānārammaṇatābhāvaṃ disvā āvajjanajavanānaṃ vattamānataṃ niruddhārammaṇabhāvo vuttoti.",
  "anya-e0104n:250_25": "Tampi vacanaṃ purimavādino nānujāneyyuṃ.",
  "anya-e0104n:250_26": "Tasmiṃ hi sati “āvajjanā kusalāna”ntiādīsu (paṭṭhā 1.1.417) viya aññapadasaṅgahitassa anantarapaccayavidhānato",
  "anya-e0104n:250_27": "“paccuppannārammaṇaāvajjanā atītārammaṇānaṃ khandhānaṃ anantarapaccayena paccayo”ti ca vattabbaṃ siyā,",
  "anya-e0104n:250_28": "na ca vuttanti.",
  "anya-e0104n:251_0": "Kasmā panevaṃ cetopariyañāṇassa paccuppannārammaṇatā vicāritā,",
  "anya-e0104n:251_1": "nanu “atīto dhammo paccuppannassa dhammassa,",
  "anya-e0104n:251_2": "anāgato dhammo paccuppannassa dhammassa ārammaṇapaccayena paccayo”ti etesaṃ vibhaṅgesu “atītā khandhā",
  "anya-e0104n:251_3": "iddhividhañāṇassa cetopariyañāṇassa pubbenivāsānussatiñāṇassa yathākammūpagañāṇassa āvajjanāya ārammaṇapaccayena paccayo,",
  "anya-e0104n:251_4": "anāgatā khandhā iddhividhañāṇassa cetopariyañāṇassa anāgataṃsañāṇassa āvajjanāya ārammaṇapaccayena paccayo”ti,",
  "anya-e0104n:251_5": "uppannattike ca “anuppannā khandhā uppādino khandhā iddhividhañāṇassa cetopariyañāṇassa anāgataṃsañāṇassa",
  "anya-e0104n:251_6": "āvajjanāya ārammaṇapaccayena paccayo”ti cetopariyañāṇaggahaṇaṃ katvā “paccuppanno dhammo paccuppannassa",
  "anya-e0104n:251_7": "dhammassā”ti etassa vibhaṅge “paccuppannā khandhā iddhividhañāṇassa āvajjanāya ārammaṇapaccayena paccayo”ti,",
  "anya-e0104n:251_8": "uppannattike ca “uppannā khandhā iddhividhañāṇassa āvajjanāya ārammaṇapaccayena paccayo”ti ettakasseva",
  "anya-e0104n:251_9": "vuttattā paccuppanne citte cetopariyañāṇaṃ nappavattatīti viññāyati.",
  "anya-e0104n:251_10": "Yadi hi pavatteyya,",
  "anya-e0104n:251_11": "purimesu viya itaresu ca cetopariyañāṇaggahaṇaṃ kattabbaṃ siyāti?",
  "anya-e0104n:251_12": "Saccaṃ kattabbaṃ,",
  "anya-e0104n:251_13": "nayadassanavasena pana taṃ saṃkhittanti aññāya pāḷiyā viññāyati.",
  "anya-e0104n:252_0": "“Atītārammaṇo dhammo paccuppannārammaṇassa dhammassa ārammaṇapaccayena paccayo,",
  "anya-e0104n:252_1": "anāgatārammaṇo dhammo paccuppannārammaṇassa,",
  "anya-e0104n:252_2": "paccuppannārammaṇo dhammo paccuppannārammaṇassā”ti etesaṃ hi vibhaṅgesu “cetopariyañāṇena atītārammaṇapaccuppannacittasamaṅgissa cittaṃ jānāti,",
  "anya-e0104n:252_3": "atītārammaṇā paccuppannā khandhā cetopariyañāṇassa āvajjanāya ārammaṇapaccayena paccayo,",
  "anya-e0104n:252_4": "cetopariyañāṇena anāgatārammaṇapaccuppannacittasamaṅgissa cittaṃ jānāti,",
  "anya-e0104n:252_5": "anāgatārammaṇā paccuppannā khandhā cetopariyañāṇassa āvajjanāya ārammaṇapaccayena paccayo,",
  "anya-e0104n:252_6": "cetopariyañāṇena paccuppannārammaṇapaccuppannacittasamaṅgissa cittaṃ jānāti,",
  "anya-e0104n:252_7": "paccuppannārammaṇā paccuppannā khandhā cetopariyañāṇassa āvajjanāya ārammaṇapaccayena paccayo”ti cetopariyañāṇassa paccuppannārammaṇe pavatti vuttāti.",
  "anya-e0104n:252_8": "Tenevāyaṃ vicāraṇā katāti veditabbā.",
  "anya-e0104n:253_0": "417.",
  "anya-e0104n:253_1": "Tesanti tesu dvīsu ñāṇesūti niddhāraṇe sāmivacanaṃ.",
  "anya-e0104n:253_2": "Cittameva ārammaṇaṃ cetopariyañāṇattāti adhippāyo.",
  "anya-e0104n:253_3": "Tenāha “aññaṃ khandhaṃ vā khandhappaṭibaddhaṃ vā na jānātī”ti.",
  "anya-e0104n:253_4": "Tattha khandhappaṭibaddhaṃ nāmagottādi.",
  "anya-e0104n:253_5": "Yadi evaṃ kathaṃ maggārammaṇanti āha “maggasampayuttacittārammaṇattā pana pariyāyato maggārammaṇanti vutta”nti.",
  "anya-e0104n:253_6": "Cetanāmattameva ārammaṇaṃ,",
  "anya-e0104n:253_7": "tathā hi taṃ “yathākammūpagañāṇa”nti vuccatīti adhippāyo.",
  "anya-e0104n:253_8": "Khandhappaṭibaddhesūti ettha nibbānampi khandhappaṭibaddhameva.",
  "anya-e0104n:253_9": "Khandhehi visayīkatattāti vadanti.",
  "anya-e0104n:253_10": "Tathā hi vuttaṃ aṭṭhasāliniyaṃ “atīte buddhā maggaṃ bhāvayiṃsu,",
  "anya-e0104n:253_11": "phalaṃ sacchākaṃsu,",
  "anya-e0104n:253_12": "anupādisesāya nibbānadhātuyā parinibbāyiṃsūti chinnavaṭumakānussaraṇavasena maggaphalanibbānapaccavekkhaṇatopi appamāṇārammaṇa”nti.",
  "anya-e0104n:253_13": "Tattha maggaphalapaccavekkhaṇāni tāva pubbenivāsānussatiñāṇena maggaphalesu ñāṇesu pavattanti.",
  "anya-e0104n:253_14": "Nibbānapaccavekkhaṇañca nibbānārammaṇesu appamāṇadhammesu ñāṇesūti maggādipaccavekkhaṇāni pubbenivāsānussatiñāṇassa",
  "anya-e0104n:253_15": "appamāṇārammaṇataṃ sādhentīti veditabbāni.",
  "anya-e0104n:253_16": "“Appamāṇā khandhā pubbenivāsānussatiñāṇassa ārammaṇapaccayena paccayo”icceva hi vuttaṃ,",
  "anya-e0104n:253_17": "na vuttaṃ “nibbāna”nti.",
  "anya-e0104n:253_18": "Tasmā pubbenivāsañāṇena eva maggaphalapaccavekkhaṇakicce vuccamānepi nibbānapaccavekkhaṇatā na sakkā vattuṃ.",
  "anya-e0104n:253_19": "Aṭṭhakathāyaṃ pana nibbānārammaṇatā nidassitā.",
  "anya-e0104n:254_0": "Kusalā khandhāti iddhividhapubbenivāsānāgataṃsañāṇāpekkho bahuvacananiddeso,",
  "anya-e0104n:254_1": "na cetopariyayathākammūpagañāṇāpekkhāti tesaṃ catukkhandhārammaṇabhāvassa asādhakoti ce? Na,",
  "anya-e0104n:254_2": "aññattha “avitakkavicāramattā khandhā ca vicāro ca cetopariyañāṇassa pubbenivāsānussatiñāṇassa anāgataṃsañāṇassa ārammaṇapaccayena paccayo”ti,",
  "anya-e0104n:254_3": "“savitakkasavicārā khandhā ca vitakko ca cetopariyañāṇassa pubbenivāsānussatiñāṇassa anāgataṃsañāṇassa",
  "anya-e0104n:254_4": "ārammaṇapaccayena paccayo”ti ca vuttattā cetopariyañāṇāpekkhāpi bahuvacananiddesoti imassa atthassa siddhito.",
  "anya-e0104n:254_5": "Evampi yathākammūpagañāṇassa “avitakkavicāramattā khandhā ca vicāro cā”tiādīsu avuttattā catukkhandhārammaṇatā na sijjhatīti? Na,",
  "anya-e0104n:254_6": "tattha avacanassa aññakāraṇattā.",
  "anya-e0104n:254_7": "Yathākammūpagañāṇena hi kammasaṃsaṭṭhā cattāro khandhā kammamukhena gayhati.",
  "anya-e0104n:254_8": "Tañhi yathā cetopariyañāṇaṃ purimaparikammavasena avitakkādivibhāgaṃ,",
  "anya-e0104n:254_9": "sarāgādivibhāgañca cittaṃ vibhāveti,",
  "anya-e0104n:254_10": "na evaṃ vibhāgaṃ vibhāveti.",
  "anya-e0104n:254_11": "Kammavaseneva pana samudāyaṃ vibhāveti,",
  "anya-e0104n:254_12": "tasmā “avitakkavicāramattā khandhā ca vicāro cā”tiādike vibhāgakaraṇe taṃ na vuttaṃ,",
  "anya-e0104n:254_13": "na catukkhandhānārammaṇatoti.",
  "anya-e0104n:254_14": "Idaṃ panassa akāraṇanti keci.",
  "anya-e0104n:254_15": "Tatthāpi “pubbenivāsānussatiñāṇassa yathākammūpagañāṇassa anāgataṃsañāṇassā”ti paṭhanti eva.",
  "anya-e0104n:254_16": "Na hi taṃ kusalākusalavibhāgaṃ viya savitakkādivibhāgaṃ kammaṃ vibhāvetuṃ asamatthaṃ.",
  "anya-e0104n:254_17": "Duccaritasucaritavibhāvanampi hi lobhādialobhādisampayogavibhāgavisesavibhāvanaṃ hotīti.",
  "anya-e0104n:255_0": "“Pubbenivāsānussatiñāṇaṃ nāmagottānussaraṇakāle na vattabbārammaṇa”nti ettakameva aṭṭhakathāyaṃ vuttaṃ.",
  "anya-e0104n:255_1": "Nāmagottaṃ pana khandhūpanibandho sammutisiddho byañjanattho,",
  "anya-e0104n:255_2": "na byañjananti.",
  "anya-e0104n:255_3": "Ayamettha amhākaṃ khantīti ācariyassāyaṃ attano mati.",
  "anya-e0104n:255_4": "Yaṃ pana vuttaṃ “na byañjana”nti,",
  "anya-e0104n:255_5": "tassa samatthanaṃ “byañjanañhī”tiādi.",
  "anya-e0104n:256_0": "419. Kāmāvacare nibbattissatīti nibbattikkhandhajānanamāha.",
  "anya-e0104n:257_0": "420.",
  "anya-e0104n:257_1": "Etthāti etasmiṃ ajjhattārammaṇattikavasena abhiññāñāṇānaṃ,",
  "anya-e0104n:257_2": "ārammaṇavicāre.",
  "anya-e0104n:257_3": "“Ajjhattārammaṇañceva bahiddhārammaṇañcā”ti ekajjhaṃ gahetvā yaṃ vuttaṃ porāṇaṭṭhakathāyaṃ,",
  "anya-e0104n:257_4": "taṃ “kālena…pe…",
  "anya-e0104n:257_5": "hotiyevā”ti iminā adhippāyena vuttanti attho.",
  "anya-e0104n:257_6": "Na hi ajjhattabahiddhā nāma visuṃ ekaṃ atthi,",
  "anya-e0104n:257_7": "nāpi taṃ ekajjhaṃ ārammaṇaṃ karīyatīti.",
  "anya-e0104n:257_8": "Yadi evaṃ tiko eva na pūrati padadvayāsaṅgahitassa tatiyassa atthantarassa abhāvato, na,",
  "anya-e0104n:257_9": "pakārabhedavisayattā tikaniddesassa.",
  "anya-e0104n:257_10": "Tathā hi aṭṭhakathāyaṃ “te eva tippakārepi dhamme”ti vuttaṃ.",
  "anya-e0104n:257_11": "Te eva ajjhattādivasena tividhepi dhammeti attho.",
  "anya-e0104n:257_12": "Ettha hi “te eva dhamme”ti avatvā “tippakāre”ti vacanaṃ pakārabhedanibandhanā ayaṃ tikadesanāti dassanatthaṃ.",
  "anya-e0104n:257_13": "Yathā hi kusalattikādīnaṃ desanā yathārahaṃ dhammānaṃ jātisampayogappahānasikkhābhūmiārammaṇappabhedaniyamakālādibhedanibandhanā,",
  "anya-e0104n:257_14": "na evamayaṃ jātiādibhedanibandhanā,",
  "anya-e0104n:257_15": "nāpi sanidassanattikahetudukādidesanā viya sabhāvādibhedanibandhanā,",
  "anya-e0104n:257_16": "atha kho pakārabhedanibandhanā.",
  "anya-e0104n:257_17": "Pañceva hi khandhā sasantatipariyāpannataṃ upādāya “ajjhattā”ti vuttā,",
  "anya-e0104n:257_18": "parasantatipariyāpannataṃ upādāya “bahiddhā”ti,",
  "anya-e0104n:257_19": "tadubhayaṃ upādāya “ajjhattabahiddhā”ti.",
  "anya-e0104n:257_20": "Tenāha “anindriyabaddharūpañca nibbānañca ṭhapetvā sabbe dhammā siyā ajjhattā,",
  "anya-e0104n:257_21": "siyā bahiddhā,",
  "anya-e0104n:257_22": "siyā ajjhattabahiddhā”ti.",
  "anya-e0104n:257_23": "Nanu cettha atthantarābhāvato,",
  "anya-e0104n:257_24": "pakārantarassa ca anāmaṭṭhattā tatiyo rāsi natthīti?",
  "anya-e0104n:257_25": "Nayidamevaṃ.",
  "anya-e0104n:257_26": "Yadipi hi paṭhamapadena asaṅgahitasaṅgaṇhanavasena dutiyapadassa pavattattā sabbepi sabhāvadhammā padadvayeneva pariggahitā,",
  "anya-e0104n:257_27": "tehi pana visuṃ visuṃ gahitadhamme ekajjhaṃ gahaṇavasena tatiyapadaṃ vuttanti attheva tatiyo rāsi.",
  "anya-e0104n:257_28": "Na hi samudāyo avayavo hoti,",
  "anya-e0104n:257_29": "bhinnavatthuke pana dhamme adhiṭṭhānabhedaṃ amuñcitvā ekajjhaṃ gahaṇaṃ na sambhavatīti kālena ajjhattaṃ,",
  "anya-e0104n:257_30": "kālena bahiddhā jānanakāleti vuttanti daṭṭhabbaṃ.",
  "anya-e0104n:258_0": "Abhiññāniddesavaṇṇanā niṭṭhitā.",
  "anya-e0104n:259_0": "Iti terasamaparicchedavaṇṇanā.",
  "anya-e0104n:260_0": "14. Khandhaniddesavaṇṇanā",
  "anya-e0104n:261_0": "Paññākathāvaṇṇanā",
  "anya-e0104n:262_0": "421.",
  "anya-e0104n:262_1": "Sabbākārenāti upacārākāro,",
  "anya-e0104n:262_2": "appanākāro,",
  "anya-e0104n:262_3": "vasībhāvākāro,",
  "anya-e0104n:262_4": "vitakkādisamatikkamākāro,",
  "anya-e0104n:262_5": "rūpādīhi virajjanākāro,",
  "anya-e0104n:262_6": "cuddasadhā cittassa paridamanākāro,",
  "anya-e0104n:262_7": "pañcavidhaānisaṃsādhigamākāroti evamādinā sabbena bhāvanākārena.",
  "anya-e0104n:263_0": "Tadanantarāti “cittaṃ pañña”nti evaṃ desanākkamena,",
  "anya-e0104n:263_1": "paṭipattikkamena ca tassa samādhissa anantarā.",
  "anya-e0104n:263_2": "Paññā bhāvetabbā samādhibhāvanāya samannāgatena bhikkhunāti sambandho.",
  "anya-e0104n:263_3": "“Paññañca bhāvaya”nti evaṃ atisaṅkhepadesitattā,",
  "anya-e0104n:263_4": "gāthāvaṇṇanāyaṃ vā “samādhisilāyaṃ sunisitaṃ vipassanāpaññāsattha”nti evaṃ ativiya saṅkhepena bhāsitattā",
  "anya-e0104n:263_5": "ayaṃ sā paññāti sabhāvato viññātumpi tāva na sukarā.",
  "anya-e0104n:263_6": "Bhāvanāvidhānassa pana adassitattā pageva bhāvetuṃ na sukarāti sambandho.",
  "anya-e0104n:263_7": "Pucchanaṭṭhena pañhā,",
  "anya-e0104n:263_8": "kammaṃ kiriyā karaṇaṃ,",
  "anya-e0104n:263_9": "pañhāva kammaṃ pañhākammaṃ,",
  "anya-e0104n:263_10": "pucchanapayogoti attho.",
  "anya-e0104n:264_0": "Kā paññāti sarūpapucchā.",
  "anya-e0104n:264_1": "Kenaṭṭhena paññāti kena atthena paññāti vuccati,",
  "anya-e0104n:264_2": "“paññā”ti padaṃ kaṃ abhidheyyatthaṃ nissāya pavattanti attho.",
  "anya-e0104n:264_3": "Sā panāyaṃ paññā sabhāvato, kiccato,",
  "anya-e0104n:264_4": "upaṭṭhānākārato,",
  "anya-e0104n:264_5": "āsannakāraṇato ca kathaṃ jānitabbāti āha “kānassā lakkhaṇarasapaccupaṭṭhānapadaṭṭhānānī”ti.",
  "anya-e0104n:264_6": "Katividhāti pabhedapucchā.",
  "anya-e0104n:264_7": "Kasmā panettha saṃkilesavodānapucchā na gahitāti? Vuccate –",
  "anya-e0104n:264_8": "lokuttarāya tāva paññāya nattheva saṃkileso.",
  "anya-e0104n:264_9": "Asati ca tasmiṃ kuto vodānapucchāti tadubhayaṃ na gahitaṃ.",
  "anya-e0104n:264_10": "Lokiyāya pana tāni bhāvanāvidhāne eva antogadhānīti katvā visuṃ na gahitāni maggāmaggañāṇadassanavisuddhiantogadhattā,",
  "anya-e0104n:264_11": "samādhibhāvanāyaṃ vā vuttanayānusārena veditabbānīti na gahitāni.",
  "anya-e0104n:264_12": "Paṭipatti nāma diṭṭhānisaṃse eva hotīti āha “paññābhāvanāya ko ānisaṃso”ti.",
  "anya-e0104n:265_0": "422.",
  "anya-e0104n:265_1": "Tatrāti tasmiṃ,",
  "anya-e0104n:265_2": "tassa vā pañhākammassa.",
  "anya-e0104n:265_3": "Vissajjananti vivaraṇaṃ.",
  "anya-e0104n:265_4": "Pucchito hi attho avibhāvitattā nigūḷho muṭṭhiyaṃ kato viya tiṭṭhati,",
  "anya-e0104n:265_5": "tassa vivaraṇaṃ vissajjanaṃ vibhūtabhāvakaraṇato.",
  "anya-e0104n:265_6": "Kā paññāti kāmañcāyaṃ sarūpapucchā,",
  "anya-e0104n:265_7": "vibhāgavantānaṃ pana sabhāvavibhāvanaṃ vibhāgadassanamukheneva hotīti vibhāgo tāva anavasesato dassetabbo.",
  "anya-e0104n:265_8": "Taṃdassanena ca ayamādīnavoti dassetuṃ “paññā bahuvidhā”tiādi vuttaṃ.",
  "anya-e0104n:265_9": "Tattha bahuvidhāti kusalādivasena anekavidhā.",
  "anya-e0104n:265_10": "Nānappakārāti atthajāpikādibhedena,",
  "anya-e0104n:265_11": "sutamayañāṇādibhedena ca nānāvidhā.",
  "anya-e0104n:265_12": "Taṃ sabbanti taṃ anavasesaṃ paññāvibhāgaṃ.",
  "anya-e0104n:265_13": "Na sādheyyāti vipassanābhāvanāya saddhiṃ maggabhāvanā idha adhippetattho.",
  "anya-e0104n:265_14": "Tāya hi taṇhājaṭāvijaṭanaṃ,",
  "anya-e0104n:265_15": "tañca na sādheyya.",
  "anya-e0104n:265_16": "Anavasesato hi paññāpabhede vissajjiyamāne “ekavidhena ñāṇavatthū”tiādiko sabbo ñāṇavatthu vibhaṅge,",
  "anya-e0104n:265_17": "suttantesu ca tattha tattha āgato paññāpabhedo.",
  "anya-e0104n:265_18": "Sakalopi vā abhidhammanayo āharitvā vissajjetabbo bhaveyya,",
  "anya-e0104n:265_19": "tathā ca sati yvāyaṃ idha paññābhāvanāvidhi adhippeto,",
  "anya-e0104n:265_20": "tassa vissajjanāya okāsova na bhaveyya.",
  "anya-e0104n:265_21": "Kiñca yvāyaṃ ṭhānāṭhānakammantaravipākantarādivisaye paññāya pavattibhedo,",
  "anya-e0104n:265_22": "sopi yathārahaṃ saddhiṃ phalāphalabhedena vibhajitvā vissajjetabbo siyā.",
  "anya-e0104n:265_23": "So ca pana vissajjiyamāno aññadatthu vikkhepāya saṃvatteyya,",
  "anya-e0104n:265_24": "yathā taṃ avisaye.",
  "anya-e0104n:265_25": "Tenāha “uttari ca vikkhepāya saṃvatteyyā”ti.",
  "anya-e0104n:265_26": "Kusalacittasampayuttaṃ vipassanāñāṇanti ettha kusala-",
  "anya-e0104n:265_27": "ggahaṇena duvidhampi abyākataṃ nivatteti,",
  "anya-e0104n:265_28": "tathā “atthi saṃkiliṭṭhapaññā”ti evaṃ pavattaṃ micchāvādaṃ paṭisedheti.",
  "anya-e0104n:265_29": "Vipassanāñāṇa-",
  "anya-e0104n:265_30": "ggahaṇena sesakusalapaññā.",
  "anya-e0104n:266_0": "423.",
  "anya-e0104n:266_1": "Sañjānanavijānanākāravisiṭṭhanti sañjānanākāravijānanākārehi sātisayaṃ.",
  "anya-e0104n:266_2": "Yato nānappakārato jānanaṃ jānanabhāvo visayaggahaṇākāro.",
  "anya-e0104n:266_3": "So hi nesaṃ samāno,",
  "anya-e0104n:266_4": "na sañjānanādiākāro.",
  "anya-e0104n:266_5": "Pītakantīti ettha iti-",
  "anya-e0104n:266_6": "saddo ādiattho,",
  "anya-e0104n:266_7": "tena “lohitakaṃ odātaṃ dīghaṃ rassa”ntiādike saññāya gahetabbākāre saṅgaṇhāti.",
  "anya-e0104n:266_8": "Sañjānanamattamevāti ettha sañjānanaṃ nāma “nīlaṃ pīta”ntiādikaṃ ārammaṇe vijjamānaṃ vā avijjamānaṃ vā saññānimittaṃ katvā jānanaṃ.",
  "anya-e0104n:266_9": "Tathā hesā puna sañjānanapaccayanimittakaraṇarasā. Matta-",
  "anya-e0104n:266_10": "saddena visesanivattiatthena vijānanapajānanākāre nivatteti, eva-",
  "anya-e0104n:266_11": "saddena kadācipi imissā te visesā natthevāti avadhāreti.",
  "anya-e0104n:266_12": "Tenāha “aniccaṃ dukkha”ntiādi.",
  "anya-e0104n:266_13": "Tattha viññāṇakiccampi kātuṃ asakkontī saññā kuto paññākiccaṃ kareyyāti “lakkhaṇapaṭivedhaṃ pāpetuṃ na sakkoti”cceva vuttaṃ,",
  "anya-e0104n:266_14": "na vuttaṃ “maggapātubhāva”nti.",
  "anya-e0104n:266_15": "Ārammaṇe pavattamānaṃ viññāṇaṃ na tattha saññā viya nīlapītādikassa sañjānanavaseneva pavattati,",
  "anya-e0104n:266_16": "atha kho tattha aññañca visesaṃ jānantameva pavattatīti āha “viññāṇa”ntiādi.",
  "anya-e0104n:266_17": "Kathaṃ pana viññāṇaṃ lakkhaṇapaṭivedhaṃ pāpetīti?",
  "anya-e0104n:266_18": "Paññāya dassitamaggena.",
  "anya-e0104n:266_19": "Lakkhaṇārammaṇikavipassanāya hi anekavāraṃ lakkhaṇāni paṭivijjhitvā paṭivijjhitvā pavattamānāya paguṇabhāvato",
  "anya-e0104n:266_20": "paricayavasena ñāṇavippayuttacittenapi vipassanā sambhavati,",
  "anya-e0104n:266_21": "yathā taṃ paguṇassa ganthassa sajjhāyane ñāyāgatāpi vārā na viññāyanti.",
  "anya-e0104n:266_22": "Lakkhaṇapaṭivedhanti ca lakkhaṇānaṃ ārammaṇakaraṇamattaṃ sandhāya vuttaṃ,",
  "anya-e0104n:266_23": "na paṭivijjhanaṃ.",
  "anya-e0104n:266_24": "Ussakkitvāti udayabbayañāṇapaṭipāṭiyā āyūhitvā.",
  "anya-e0104n:266_25": "Maggapātubhāvaṃ pāpetuṃ na sakkoti asambodhasabhāvattā.",
  "anya-e0104n:266_26": "Vuttanayavasenāti viññāṇe vuttanayavasena ārammaṇañca jānāti,",
  "anya-e0104n:266_27": "lakkhaṇapaṭivedhañca pāpeti.",
  "anya-e0104n:266_28": "Attano pana anaññasādhāraṇena ānubhāvena ussakkitvā maggapātubhāvañca pāpeti.",
  "anya-e0104n:267_0": "Idāni yathāvuttamatthaṃ upamāya patiṭṭhāpetuṃ “yathā hī”tiādi vuttaṃ.",
  "anya-e0104n:267_1": "Tattha ajātabuddhīti asañjātabyavahārabuddhi.",
  "anya-e0104n:267_2": "Upabhogaparibhoganti upabhogaparibhogārahaṃ,",
  "anya-e0104n:267_3": "upabhogaparibhogavatthūnaṃ paṭilābhayogyanti attho.",
  "anya-e0104n:267_4": "Chekoti mahāsāro.",
  "anya-e0104n:267_5": "Kūṭoti kahāpaṇapatirūpako tambakaṃsādimayo.",
  "anya-e0104n:267_6": "Addhasāroti upaḍḍhagghanako. Iti-",
  "anya-e0104n:267_7": "saddo ādiattho,",
  "anya-e0104n:267_8": "tena pādasāra samasāraparopādasārādīnaṃ saṅgaho.",
  "anya-e0104n:267_9": "Te pakāreti indajālājātipupphādippakāre ceva chekādippakāre ca.",
  "anya-e0104n:268_0": "Saññā hītiādi upamāsaṃsandanaṃ.",
  "anya-e0104n:268_1": "Saññā vibhāgaṃ akatvā piṇḍavaseneva ārammaṇassa gahaṇato dārakassa kahāpaṇadassanasadisī vuttā.",
  "anya-e0104n:268_2": "Tathā hi sā “yathāupaṭṭhitavisayapadaṭṭhānā” vuccati.",
  "anya-e0104n:268_3": "Viññāṇaṃ ārammaṇe ekaccavisesagahaṇasamatthatāya gāmikapurisassa kahāpaṇadassanasadisaṃ vuttaṃ.",
  "anya-e0104n:268_4": "Paññā ārammaṇe anavasesavisesāvabodhato heraññikassa kahāpaṇadassanasadisī vuttāti daṭṭhabbaṃ.",
  "anya-e0104n:268_5": "“Nānappakārato jānana”nti iminā ñeyyadhammā paccekaṃ nānappakārāti tesaṃ yāthāvato avabodho paññāti dasseti.",
  "anya-e0104n:268_6": "Tathā hi vuttaṃ “sabbe dhammā sabbākārena buddhassa bhagavato ñāṇamukhe āpāthamāgacchantī”ti.",
  "anya-e0104n:269_0": "Yatthāti yasmiṃ cittuppāde.",
  "anya-e0104n:269_1": "Na tattha ekaṃsena hotīti tasmiṃ cittuppāde paññā ekantena na hoti.",
  "anya-e0104n:269_2": "Na hi duhetukaahetukacittuppādesu paññā uppajjati.",
  "anya-e0104n:269_3": "Avinibbhuttāti aviyuttā.",
  "anya-e0104n:269_4": "Tehīti saññāviññāṇehi.",
  "anya-e0104n:269_5": "Yathā hi sukhaṃ pītiyā na niyamato aviyuttaṃ,",
  "anya-e0104n:269_6": "evaṃ saññāviññāṇāni paññāya na niyamato aviyuttāti.",
  "anya-e0104n:269_7": "Yathā pana pīti sukhena niyamato aviyuttā,",
  "anya-e0104n:269_8": "evaṃ paññā saññāviññāṇehi niyamato aviyuttā.",
  "anya-e0104n:269_9": "Tasmā evaṃ avinibbhuttesu imesu tīsu dhammesu tesaṃ vinibbhogo dukkaroti tiṇṇaṃ janānaṃ kahāpaṇadassanaṃ nidassitanti.",
  "anya-e0104n:269_10": "Tesaṃ duviññeyyanānattataṃyeva vacanantarenapi dassetuṃ “tenāhā”tiādi vuttaṃ.",
  "anya-e0104n:269_11": "Tattha rūpadhammesupi tāva nānānadīnaṃ udakassa,",
  "anya-e0104n:269_12": "nānātelassa vā ekasmiṃ bhājane pakkhipitvā mathitassa “idaṃ asukāya nadiyā udakaṃ,",
  "anya-e0104n:269_13": "idaṃ asukatela”nti niddhāretvā sarūpato dassanaṃ dukkaraṃ,",
  "anya-e0104n:269_14": "kimaṅgaṃ pana arūpadhammesūti dassento “yaṃ arūpīnaṃ cittacetasikāna”ntiādimāha.",
  "anya-e0104n:270_0": "424.",
  "anya-e0104n:270_1": "Dhammānaṃ sako bhāvo,",
  "anya-e0104n:270_2": "samāno ca bhāvo dhammasabhāvo.",
  "anya-e0104n:270_3": "Tattha paṭhamena kakkhaḷaphusanādisalakkhaṇaṃ gahitaṃ,",
  "anya-e0104n:270_4": "dutiyena aniccadukkhatādisāmaññalakkhaṇaṃ.",
  "anya-e0104n:270_5": "Tadubhayassa ca yāthāvato paṭivijjhanalakkhaṇā paññāti āha “dhammasabhāvapaṭivedhalakkhaṇā paññā”ti.",
  "anya-e0104n:270_6": "Ghaṭapaṭādipaṭicchādakassa bāhirandhakārassa dīpālokādi viya yathāvuttadhammasabhāvapaṭicchādakassa mohandhakārassa viddhaṃsanarasā.",
  "anya-e0104n:270_7": "Uppajjamāno eva hi paññāloko hadayandhakāraṃ vidhamento evaṃ uppajjati,",
  "anya-e0104n:270_8": "tato eva dhammasabhāvesu asammuyhanākārena paccupatiṭṭhatīti asammohapaccupaṭṭhānā.",
  "anya-e0104n:270_9": "Kāraṇabhūtā vā sayaṃ phalabhūtaṃ asammohaṃ paccupaṭṭhāpetīti evampi asammohapaccupaṭṭhānā.",
  "anya-e0104n:270_10": "Vipassanāpaññāya idha adhippetattā “samādhi tassā padaṭṭhāna”nti vuttaṃ.",
  "anya-e0104n:270_11": "Tathā hi “samāhito yathābhūtaṃ pajānātī”ti suttapadaṃ nibandhanabhāvena āgataṃ.",
  "anya-e0104n:271_0": "Paññāpabhedakathāvaṇṇanā",
  "anya-e0104n:272_0": "425.",
  "anya-e0104n:272_1": "Dhammasabhāvapaṭivedho nāma paññāya āveṇiko sabhāvo,",
  "anya-e0104n:272_2": "na tenassā koci vibhāgo labbhatīti āha “dhammasabhāvapaṭivedhalakkhaṇena tāva ekavidhā”ti.",
  "anya-e0104n:272_3": "Lujjanapalujjanaṭṭhena loko vuccati vaṭṭaṃ,",
  "anya-e0104n:272_4": "tappariyāpannatāya loke niyuttā,",
  "anya-e0104n:272_5": "tattha vā viditāti lokiyā.",
  "anya-e0104n:272_6": "Tattha apariyāpannatāya lokato uttarā uttiṇṇāti lokuttarā.",
  "anya-e0104n:272_7": "Lokuttarāpi hi maggasampayuttā bhāvetabbā.",
  "anya-e0104n:272_8": "Vipassanāpariyāyopi tassā labbhatevāti lokuttara-",
  "anya-e0104n:272_9": "ggahaṇaṃ na virujjhati.",
  "anya-e0104n:272_10": "Attānaṃ ārammaṇaṃ katvā pavattehi saha āsavehīti sāsavā,",
  "anya-e0104n:272_11": "ārammaṇakaraṇavasenapi natthi etissā āsavāti anāsavā. Ādi-",
  "anya-e0104n:272_12": "saddena āsavavippayuttasāsavadukādīnaṃ saṅgaho daṭṭhabbo.",
  "anya-e0104n:272_13": "Nāmarūpavavatthānavasenāti nāmavavatthānavasena,",
  "anya-e0104n:272_14": "rūpavavatthānavasena ca.",
  "anya-e0104n:272_15": "Paṭhamaṃ nibbānadassanato dassanañca,",
  "anya-e0104n:272_16": "nissayabhāvato sampayuttā dhammā bhavanti ettha,",
  "anya-e0104n:272_17": "sayampi vā bhavati uppajjati na nibbānaṃ viya apātubhāvanti bhūmi cāti dassanabhūmi,",
  "anya-e0104n:272_18": "paṭhamamaggo.",
  "anya-e0104n:272_19": "Sesamaggattayaṃ pana yasmā paṭhamamaggena diṭṭhasmiṃyeva dhamme bhāvanāvasena uppajjati,",
  "anya-e0104n:272_20": "na adiṭṭhapubbaṃ kiñci passati,",
  "anya-e0104n:272_21": "tasmā bhāvanā ca yathāvuttenatthena bhūmi cāti bhāvanābhūmi.",
  "anya-e0104n:272_22": "Tattha paññā dassanabhūmibhāvanābhūmivasena duvidhāti vuttā.",
  "anya-e0104n:272_23": "Sutādinirapekkhāya cintāya nibbattā cintāmayā.",
  "anya-e0104n:272_24": "Evaṃ sutamayā,",
  "anya-e0104n:272_25": "bhāvanāmayā ca.",
  "anya-e0104n:272_26": "Mayasaddo paccekaṃ sambandhitabbo.",
  "anya-e0104n:272_27": "Āye vaḍḍhiyaṃ kosallaṃ āyakosallaṃ,",
  "anya-e0104n:272_28": "apāye avaḍḍhiyaṃ kosallaṃ apāyakosallaṃ,",
  "anya-e0104n:272_29": "upāye tassa tassa atthassa nibbattikāraṇe kosallaṃ upāyakosallanti visuṃ visuṃ kosallapadaṃ sambandhitabbaṃ.",
  "anya-e0104n:272_30": "Ajjhattaṃ abhiniveso paṭipajjanaṃ etissāti ajjhattābhinivesā.",
  "anya-e0104n:272_31": "Evaṃ bahiddhābhinivesā,",
  "anya-e0104n:272_32": "ubhayābhinivesā ca veditabbā.",
  "anya-e0104n:273_0": "426.",
  "anya-e0104n:273_1": "Lokiyamaggasampayuttāti lokiyakusalacittuppādesu maggasampayuttā,",
  "anya-e0104n:273_2": "visesato diṭṭhivisuddhiādivisuddhicatukkasaṅgahitamaggasampayuttā.",
  "anya-e0104n:273_3": "Samudāyesu pavattā samaññā tadekadesesupi vattatīti āha “maggasampayuttā”ti,",
  "anya-e0104n:273_4": "paccekampi vā sammādiṭṭhiādīnaṃ maggasamaññāti katvā evaṃ vuttaṃ.",
  "anya-e0104n:274_0": "Dhammanānattābhāvepi padatthanānattamattena dukkaravacanaṃ hotīti vuttaṃ “atthato panesā lokiyalokuttarāvā”ti.",
  "anya-e0104n:274_1": "Āsavavippayuttasāsavadukādīsupi vippayuttatādiggahaṇameva viseso,",
  "anya-e0104n:274_2": "atthato lokiyalokuttarāva paññāti āha “eseva nayo”ti. Ādi-",
  "anya-e0104n:274_3": "saddena oghanīyaoghavippayuttaoghanīyādidukānaṃ saṅgaho daṭṭhabbo.",
  "anya-e0104n:274_4": "Paṭhamajjhānikāni cattāri maggacittāni,",
  "anya-e0104n:274_5": "tathā dutiyādijjhānikāni cāti evaṃ soḷasasu maggacittesu.",
  "anya-e0104n:274_6": "Vipassanāpaññāya idha adhippetattā mahaggatapaññā na gahitā.",
  "anya-e0104n:275_0": "427.",
  "anya-e0104n:275_1": "Attano cintāvasenāti tassa tassa anavajjassa atthassa sādhane paropadesena vinā attano upāyacintāvaseneva.",
  "anya-e0104n:275_2": "Sutavasenāti yathāsutassa paropadesassa vasena.",
  "anya-e0104n:275_3": "Yathā tathā vāti parato upadesaṃ sutvā vā asutvā vā sayameva bhāvanaṃ anuyuñjantassa.",
  "anya-e0104n:275_4": "“Appanāppattā”ti idaṃ sikhāppattabhāvanāmayaṃ dassetuṃ vuttaṃ,",
  "anya-e0104n:275_5": "na pana “appanāppattāva bhāvanāmayā”ti.",
  "anya-e0104n:276_0": "Yogavihitesūti paññāvihitesu paññāpariṇāmitesu upāyasampāditesu.",
  "anya-e0104n:276_1": "Kammāyatanesūti ettha kammameva kammāyatanaṃ,",
  "anya-e0104n:276_2": "kammañca taṃ āyatanañca ājīvānanti vā kammāyatanaṃ.",
  "anya-e0104n:276_3": "Esa nayo sippāyatanesupi.",
  "anya-e0104n:276_4": "Tattha duvidhaṃ kammaṃ hīnañca vaḍḍhakīkammādi,",
  "anya-e0104n:276_5": "ukkaṭṭhañca kasivāṇijādi.",
  "anya-e0104n:276_6": "Sippampi duvidhaṃ hīnañca naḷakārasippādi,",
  "anya-e0104n:276_7": "ukkaṭṭhañca muddāgaṇanādi.",
  "anya-e0104n:276_8": "Vijjāva vijjāṭṭhānaṃ.",
  "anya-e0104n:276_9": "Taṃ dhammikameva nāgamaṇḍalaparittaphudhamanakamantasadisaṃ veditabbaṃ.",
  "anya-e0104n:276_10": "Tāni panetāni ekacce paṇḍitā bodhisattasadisā manussānaṃ phāsuvihāraṃ ākaṅkhantā neva aññehi kariyamānāni passanti,",
  "anya-e0104n:276_11": "na vā katāni uggaṇhanti,",
  "anya-e0104n:276_12": "na kathentānaṃ suṇanti.",
  "anya-e0104n:276_13": "Atha kho attano dhammatāya cintāya karonti,",
  "anya-e0104n:276_14": "paññavantehi attano dhammatāya cintāya katānipi aññehi uggaṇhitvā karontehi katasadisāneva honti.",
  "anya-e0104n:277_0": "Kammassakatanti “idaṃ kammaṃ sattānaṃ sakaṃ,",
  "anya-e0104n:277_1": "idaṃ no saka”nti evaṃ jānanañāṇaṃ.",
  "anya-e0104n:277_2": "Saccānulomikanti vipassanāñāṇaṃ.",
  "anya-e0104n:277_3": "Taṃ hi saccapaṭivedhassa anulomanato “saccānulomika”nti vuccati.",
  "anya-e0104n:277_4": "Idānissa pavattanākāraṃ dassetuṃ “rūpaṃ aniccanti vā”tiādi vuttaṃ.",
  "anya-e0104n:277_5": "Tattha vā-",
  "anya-e0104n:277_6": "saddena aniyamatthena dukkhānattalakkhaṇānipi gahitānevāti daṭṭhabbaṃ nānantariyakabhāvato.",
  "anya-e0104n:277_7": "Yaṃ hi aniccaṃ,",
  "anya-e0104n:277_8": "taṃ dukkhaṃ.",
  "anya-e0104n:277_9": "Yaṃ dukkhaṃ,",
  "anya-e0104n:277_10": "tadanattāti.",
  "anya-e0104n:277_11": "Yaṃ evarūpinti yaṃ evaṃ heṭṭhā niddiṭṭhasabhāvaṃ.",
  "anya-e0104n:277_12": "Anulomikaṃ khantintiādīni paññāvevacanāni.",
  "anya-e0104n:277_13": "Sā hi heṭṭhā vuttānaṃ kammāyatanādīnaṃ apaccanīkadassanena anulomanato,",
  "anya-e0104n:277_14": "tathā sattānaṃ hitacariyāya maggasaccassa,",
  "anya-e0104n:277_15": "paramatthasaccassa,",
  "anya-e0104n:277_16": "nibbānassa ca avilomanato anulometīti anulomikā.",
  "anya-e0104n:277_17": "Sabbānipi etāni kāraṇāni khamati daṭṭhuṃ sakkotīti khanti.",
  "anya-e0104n:277_18": "Passatīti diṭṭhi.",
  "anya-e0104n:277_19": "Rocetīti ruci.",
  "anya-e0104n:277_20": "Munātīti muti.",
  "anya-e0104n:277_21": "Pekkhatīti pekkhā.",
  "anya-e0104n:277_22": "Te ca kammāyatanādayo dhammā etāya nijjhāyamānā nijjhānaṃ khamantīti dhammanijjhānakhanti.",
  "anya-e0104n:277_23": "Parato asutvā paṭilabhatīti aññassa upadesavacanaṃ asutvā sayameva cintento paṭilabhati.",
  "anya-e0104n:277_24": "Ayaṃ vuccatīti ayaṃ cintāmayā paññā nāma vuccati.",
  "anya-e0104n:277_25": "Sā panesā abhiññātānaṃ bodhisattānameva uppajjati.",
  "anya-e0104n:277_26": "Tatthāpi saccānulomikañāṇaṃ dvinnaṃyeva bodhisattānaṃ antimabhavikānaṃ,",
  "anya-e0104n:277_27": "sesapaññā sabbesampi pūritapāramīnaṃ mahāpaññānaṃ uppajjati.",
  "anya-e0104n:277_28": "Parato sutvā paṭilabhatīti kammāyatanādīni parena kariyamānāni vā katāni vā disvāpi parassa kathayamānassa",
  "anya-e0104n:277_29": "vacanaṃ sutvāpi ācariyasantike uggahetvāpi paṭiladdhā sabbā parato sutvāva paṭiladdhā nāmāti veditabbā.",
  "anya-e0104n:277_30": "Samāpannassāti samāpattisamaṅgissa,",
  "anya-e0104n:277_31": "nidassanamattañcetaṃ.",
  "anya-e0104n:277_32": "Vipassanāmaggapaññā idha “bhāvanāmayā paññā”ti adhippetā.",
  "anya-e0104n:278_0": "Sāti “parittārammaṇā mahaggatārammaṇā”ti vuttapaññā.",
  "anya-e0104n:278_1": "Lokiyavipassanāti lokiyavipassanāpaññā.",
  "anya-e0104n:278_2": "Sā lokuttaravipassanāti yā nibbānaṃ ārabbha pavattā appamāṇārammaṇā paññā vuttā,",
  "anya-e0104n:278_3": "sā lokuttaravipassanāti maggapaññaṃ sandhāyāha.",
  "anya-e0104n:278_4": "Sā hi saṅkhārānaṃ aniccatādiṃ agaṇhantīpi vipassanākiccapāripūriyā,",
  "anya-e0104n:278_5": "nibbānassa vā tathalakkhaṇaṃ visesato passatīti vipassanāti vuccati.",
  "anya-e0104n:278_6": "Gotrabhuñāṇaṃ pana kiñcāpi appamāṇārammaṇaṃ,",
  "anya-e0104n:278_7": "maggassa pana āvajjanaṭṭhāniyattā na vipassanāvohāraṃ labhati.",
  "anya-e0104n:279_0": "Ayanti etāya sampattiyoti āyo, vuddhi.",
  "anya-e0104n:279_1": "Tattha kosallanti tasmiṃ anatthahāniatthuppattilakkhaṇe āye kosallaṃ kusalatā nipuṇatā.",
  "anya-e0104n:280_0": "Taṃ pana ekantikaṃ āyakosallaṃ pāḷivaseneva dassetuṃ “ime dhamme”tiādi vuttaṃ.",
  "anya-e0104n:280_1": "Tattha idaṃ vuccatīti yā imesaṃ akusaladhammānaṃ anuppattipahānesu,",
  "anya-e0104n:280_2": "kusaladhammānañca uppattiṭṭhitīsu paññā,",
  "anya-e0104n:280_3": "idaṃ āyakosallaṃ nāmāti vuccati.",
  "anya-e0104n:281_0": "Vuddhilakkhaṇā āyato apetattā apāyo, avuddhi.",
  "anya-e0104n:281_1": "Tattha kosallanti tasmiṃ atthahānianatthuppattilakkhaṇe apāye kosallaṃ kusalatā apāyakosallaṃ.",
  "anya-e0104n:281_2": "Tampi pāḷivaseneva dassetuṃ “ime dhamme”tiādi vuttaṃ.",
  "anya-e0104n:281_3": "Tattha idaṃ vuccatīti yā imesaṃ kusaladhammānaṃ anuppajjananirujjhanesu,",
  "anya-e0104n:281_4": "akusaladhammānaṃ vā uppattiṭṭhitīsu paññā,",
  "anya-e0104n:281_5": "idaṃ apāyakosallaṃ nāmāti vuccati.",
  "anya-e0104n:281_6": "Āyakosallaṃ tāva paññā hotu,",
  "anya-e0104n:281_7": "apāyakosallaṃ kathaṃ paññā nāma jātāti?",
  "anya-e0104n:281_8": "Evaṃ maññati “apāyuppādanasamatthatā apāyakosallaṃ nāma siyā”ti,",
  "anya-e0104n:281_9": "taṃ pana tassa matimattaṃ. Kasmā?",
  "anya-e0104n:281_10": "Paññavā eva hi “mayhaṃ evaṃ manasi karoto anuppannā kusalā dhammā nuppajjanti,",
  "anya-e0104n:281_11": "uppannā nirujjhanti.",
  "anya-e0104n:281_12": "Anuppannā akusalā dhammā uppajjanti,",
  "anya-e0104n:281_13": "uppannā pavaḍḍhantī”ti pajānāti,",
  "anya-e0104n:281_14": "so evaṃ ñatvā anuppanne akusale na uppādeti,",
  "anya-e0104n:281_15": "uppanne pajahati.",
  "anya-e0104n:281_16": "Anuppanne kusale uppādeti,",
  "anya-e0104n:281_17": "uppanne bhāvanāpāripūriṃ pāpeti.",
  "anya-e0104n:281_18": "Evaṃ apāyakosallampi paññā evāti.",
  "anya-e0104n:282_0": "Sabbatthāti sabbesu.",
  "anya-e0104n:282_1": "Tesaṃ tesaṃ dhammānanti sattānaṃ taṃtaṃhitasukhadhammānaṃ.",
  "anya-e0104n:282_2": "Taṅkhaṇappavattanti accāyike kicce vā bhaye vā uppanne tassa tikicchanatthaṃ tasmiṃyeva khaṇe pavattaṃ.",
  "anya-e0104n:282_3": "Ṭhānena uppatti etassa atthīti ṭhānuppattikaṃ,",
  "anya-e0104n:282_4": "ṭhānaso eva uppajjanakaṃ.",
  "anya-e0104n:282_5": "Tatrupāyāti tatra tatra karaṇīye upāyabhūtā.",
  "anya-e0104n:283_0": "Gahetvāti “idaṃ rūpaṃ,",
  "anya-e0104n:283_1": "ettakaṃ rūpa”ntiādinā pariggaṇhanavasena gahetvā.",
  "anya-e0104n:283_2": "Ubhayaṃ gahetvāti “ajjhattaṃ bahiddhā”ti ubhayaṃ anupubbato pariggahetvā.",
  "anya-e0104n:283_3": "Atha vā “yaṃ kiñci samudayadhammaṃ,",
  "anya-e0104n:283_4": "sabbaṃ taṃ nirodhadhamma”nti ekappahāreneva sabbepi pañcakkhandhe avibhāgena pariggahetvā.",
  "anya-e0104n:283_5": "Ayaṃ pana tikkhavipassakassa mahāpuññassa bhikkhuno vipassanābhiniveso.",
  "anya-e0104n:284_0": "428.",
  "anya-e0104n:284_1": "Dukkhasaccaṃ ārabbhāti dukkhasaccaṃ ārammaṇaṃ katvā,",
  "anya-e0104n:284_2": "tappaṭicchādakasammohavidhaṃsanavasena ca pavattaṃ ñāṇaṃ dukkhe ñāṇaṃ.",
  "anya-e0104n:284_3": "Dukkhasamudayaṃ ārabbhāti etthāpi eseva nayo.",
  "anya-e0104n:284_4": "Tathā sesapadadvayepi.",
  "anya-e0104n:284_5": "Paccavekkhaṇañāṇaṃ hi catusaccaṃ ārabbha pavattañāṇaṃ nāma,",
  "anya-e0104n:284_6": "tatiyaṃ pana maggañāṇaṃ,",
  "anya-e0104n:284_7": "itarasaccāni vipassanāñāṇanti pākaṭameva.",
  "anya-e0104n:285_0": "“Atthādīsu pabhedagatāni ñāṇānī”ti saṅkhepena vuttamatthaṃ pāḷivaseneva vivarituṃ “vuttañheta”ntiādi vuttaṃ.",
  "anya-e0104n:285_1": "Tattha atthe ñāṇaṃ atthapaṭisambhidāti yaṃ atthappabhedassa sallakkhaṇavibhāvanavavatthānakaraṇasamatthaṃ atthe pabhedagataṃ ñāṇaṃ,",
  "anya-e0104n:285_2": "ayaṃ atthapaṭisambhidā nāma.",
  "anya-e0104n:285_3": "Sesapadesupi eseva nayo.",
  "anya-e0104n:285_4": "Dhammappabhedassa hi sallakkhaṇavibhāvanavavatthānakaraṇasamatthaṃ dhamme pabhedagataṃ ñāṇaṃ dhammapaṭisambhidā.",
  "anya-e0104n:285_5": "Niruttippabhedassa sallakkhaṇavibhāvanavavatthānakaraṇasamatthaṃ niruttābhilāpe pabhedagataṃ ñāṇaṃ niruttipaṭisambhidā.",
  "anya-e0104n:285_6": "Paṭibhānappabhedassa sallakkhaṇavibhāvanavavatthānakaraṇasamatthaṃ paṭibhāne pabhedagataṃ ñāṇaṃ paṭibhānapaṭisambhidā.",
  "anya-e0104n:285_7": "Niruttipaṭibhānappabhedā tabbisayānaṃ atthādīnaṃ paccayuppannatādibhedehi bhinditvā veditabbā.",
  "anya-e0104n:286_0": "Nibbānampi sampāpakahetuanusārena arīyati,",
  "anya-e0104n:286_1": "adhigammatīti attho.",
  "anya-e0104n:286_2": "“Yaṃ kiñci paccayasambhūta”nti etena saccahetudhammapaccayākāravāresu āgatāni dukkhādīni gahitāni.",
  "anya-e0104n:286_3": "Saccapaccayākāravāresu nibbānaṃ,",
  "anya-e0104n:286_4": "pariyattivāre bhāsitattho,",
  "anya-e0104n:286_5": "abhidhammabhājanīye vipāko,",
  "anya-e0104n:286_6": "kiriyā cāti evaṃ pāḷiyaṃ vuttānaṃ eva vasena pañca atthā veditabbā.",
  "anya-e0104n:286_7": "Dahatīti vidahati,",
  "anya-e0104n:286_8": "nibbattakahetuādīnaṃ sādhāraṇametaṃ nibbacanaṃ.",
  "anya-e0104n:286_9": "Tadatthaṃ pana vibhāvetuṃ “pavatteti vā sampāpuṇituṃ vā detī”ti vuttaṃ.",
  "anya-e0104n:286_10": "Tesu purimo attho maggavajjesu daṭṭhabbo.",
  "anya-e0104n:286_11": "Bhāsitampi hi avabodhanavasena atthaṃ pavatteti,",
  "anya-e0104n:286_12": "maggo pana nibbānaṃ pāpetīti tasmiṃ pacchimo attho.",
  "anya-e0104n:286_13": "Nibbānaṃ hi pattabbo attho,",
  "anya-e0104n:286_14": "bhāsitattho ñāpetabbo attho,",
  "anya-e0104n:286_15": "itaro nibbattetabbo atthoti evaṃ tividho hoti.",
  "anya-e0104n:287_0": "“Yo koci phalanibbattako hetū”ti etena saccahetudhammapaccayākāravāresu āgatāni samudayādīni gahitāni,",
  "anya-e0104n:287_1": "saccapaccayākāravāresu maggo,",
  "anya-e0104n:287_2": "pariyattivāre bhāsitaṃ,",
  "anya-e0104n:287_3": "abhidhammabhājanīye kusalākusalanti evaṃ pāḷiyaṃ vuttānaṃ eva vasena pañca dhammā veditabbā.",
  "anya-e0104n:287_4": "Tattha maggo sampāpako,",
  "anya-e0104n:287_5": "bhāsitaṃ ñāpako,",
  "anya-e0104n:287_6": "itaraṃ nibbattakoti evaṃ tividho hetu veditabbo.",
  "anya-e0104n:287_7": "Ettha ca kiriyānaṃ avipākatāya dhammabhāvo na vutto.",
  "anya-e0104n:287_8": "Yadi evaṃ vipākā na hontīti atthabhāvopi na vattabbo? Na,",
  "anya-e0104n:287_9": "paccayuppannabhāvato.",
  "anya-e0104n:287_10": "Evaṃ sati kusalākusalānampi atthabhāvo āpajjatīti ce?",
  "anya-e0104n:287_11": "Nāyaṃ doso appaṭisiddhattā.",
  "anya-e0104n:287_12": "Vipākassa pana padhānahetutāya pākaṭabhāvato dhammabhāvo eva tesaṃ vutto.",
  "anya-e0104n:287_13": "Kiriyānaṃ paccayabhāvato dhammabhāvo āpajjatīti ce?",
  "anya-e0104n:287_14": "Nāyaṃ doso appaṭisiddhattā.",
  "anya-e0104n:287_15": "Kammaphalasambandhassa pana hetubhāvassābhāvato dhammabhāvo na vutto.",
  "anya-e0104n:287_16": "Apica “ayaṃ imassa paccayo,",
  "anya-e0104n:287_17": "ayaṃ paccayuppanno”ti etaṃ bhedamakatvā kevalaṃ kusalākusale,",
  "anya-e0104n:287_18": "vipākakiriyādhamme ca paccavekkhantassa dhammatthapaṭisambhidā hontīti tesaṃ atthadhammatā na vuttāti daṭṭhabbaṃ.",
  "anya-e0104n:288_0": "Ayameva hi atthoti yvāyaṃ atthadhammānaṃ pañcadhā vibhajanavasena attho vutto,",
  "anya-e0104n:288_1": "ayameva abhidhamme vibhajitvā dassitoti sambandho.",
  "anya-e0104n:289_0": "“Dhammaniruttābhilāpe”ti ettha dhamma-",
  "anya-e0104n:289_1": "saddo sabhāvavācakoti katvā āha “sabhāvaniruttī”ti,",
  "anya-e0104n:289_2": "aviparītaniruttīti attho.",
  "anya-e0104n:289_3": "Tenāha “abyabhicārī vohāro”ti,",
  "anya-e0104n:289_4": "tassa tassa atthassa bodhane paṭiniyatasambandho saddavohāroti attho.",
  "anya-e0104n:289_5": "Tadabhilāpeti tassa sabhāvaniruttisaññitassa abyabhicārivohārassa abhilāpane.",
  "anya-e0104n:289_6": "Sā panāyaṃ sabhāvanirutti māgadhabhāsā.",
  "anya-e0104n:289_7": "Atthato nāmapaññattīti ācariyā.",
  "anya-e0104n:289_8": "Apare pana yadi sabhāvanirutti paññattisabhāvā,",
  "anya-e0104n:289_9": "evaṃ sati paññatti abhilapitabbā,",
  "anya-e0104n:289_10": "na vacananti āpajjati.",
  "anya-e0104n:289_11": "Na ca vacanato aññaṃ abhilapitabbaṃ uccāretabbaṃ atthi.",
  "anya-e0104n:289_12": "Atha phassādivacanehi bodhetabbaṃ abhilapitabbaṃ,",
  "anya-e0104n:289_13": "evañca sati atthadhammānampi bodhetabbattā tesampi niruttibhāvo āpajjati.",
  "anya-e0104n:289_14": "Phassoti ca sabhāvanirutti,",
  "anya-e0104n:289_15": "phassaṃ phassāti na sabhāvaniruttīti dassitovāyamattho.",
  "anya-e0104n:289_16": "Na ca avacanaṃ evaṃpakāraṃ atthi.",
  "anya-e0104n:289_17": "Tasmā vacanabhūtāya eva tassā sabhāvaniruttiyā abhilāpe uccāraṇeti attho daṭṭhabbo.",
  "anya-e0104n:290_0": "Taṃ sabhāvaniruttisaddaṃ ārammaṇaṃ katvā paccavekkhantassa tasmiṃ sabhāvaniruttābhilāpe pabhedagataṃ ñāṇaṃ niruttipaṭisambhidā,",
  "anya-e0104n:290_1": "“evamayaṃ niruttipaṭisambhidā saddārammaṇā nāma jātā,",
  "anya-e0104n:290_2": "na paññattiārammaṇā”ti ca aṭṭhakathāyaṃ vuttattā niruttisaddārammaṇāya sotaviññāṇavīthiyā parato manodvāre niruttipaṭisambhidā pavattatīti vadanti.",
  "anya-e0104n:290_3": "“Niruttipaṭisambhidā paccuppannārammaṇā”ti ca vacanasaddaṃ gahetvā pacchā jānanaṃ sandhāya vuttanti.",
  "anya-e0104n:290_4": "Evaṃ pana aññasmiṃ paccuppannārammaṇe aññaṃ paccuppannārammaṇaṃ vuttanti āpajjati.",
  "anya-e0104n:290_5": "Yathā pana dibbasotañāṇaṃ manussādisaddabhedanicchayassa paccayabhūtaṃ taṃtaṃsaddavibhāvakaṃ,",
  "anya-e0104n:290_6": "evaṃ sabhāvāsabhāvaniruttinicchayassa paccayabhūtaṃ paccuppannasabhāvaniruttisaddārammaṇaṃ taṃvibhāvakaṃ",
  "anya-e0104n:290_7": "ñāṇaṃ niruttipaṭisambhidāti vuccamāne na koci pāḷivirodho.",
  "anya-e0104n:290_8": "“Taṃ sabhāvaniruttisaddaṃ ārammaṇaṃ katvā paccavekkhantassā”ti ca “paccuppannasaddārammaṇaṃ paccavekkhaṇaṃ pavattentassā”ti na nasakkā vattuṃ.",
  "anya-e0104n:290_9": "Tañhi ñāṇaṃ sabhāvaniruttiṃ vibhāventameva taṃtaṃsaddapaccavekkhaṇānantaraṃ taṃtaṃpabhedanicchayahetubhāvato",
  "anya-e0104n:290_10": "niruttiṃ bhindantaṃ paṭivijjhantameva uppajjatīti pabhedagatampi hotīti.",
  "anya-e0104n:291_0": "Sabbattha ñāṇanti sabbasmiṃ visaye ñāṇaṃ,",
  "anya-e0104n:291_1": "sabbampi ñāṇanti adhippāyo.",
  "anya-e0104n:291_2": "Tenāha “ñāṇārammaṇaṃ ñāṇa”nti.",
  "anya-e0104n:291_3": "Sabbatthāti vā sabbesu atthādīsu, tīsu,",
  "anya-e0104n:291_4": "catūsupi vā pavattattā,",
  "anya-e0104n:291_5": "kusalakiriyābhūtāya paṭibhānapaṭisambhidāya dhammatthabhāvato tīsu eva vā pavattattā “sabbattha ñāṇa”nti vuttaṃ.",
  "anya-e0104n:291_6": "Tenāha “yathāvuttesu vā”tiādi.",
  "anya-e0104n:291_7": "Tattha sagocarakiccādivasenāti sagocarassa,",
  "anya-e0104n:291_8": "kiccādikassa ca vasena “idaṃ ñāṇaṃ idaṃ nāma ārammaṇaṃ katvā pavattaṃ iminā nāma kiccenā”ti jānanaṃ. Ādi-",
  "anya-e0104n:291_9": "saddena lakkhaṇapaccupaṭṭhānapadaṭṭhānabhūmiādīnaṃ saṅgaho.",
  "anya-e0104n:291_10": "Tenevāha “imāni ñāṇāni idamatthajotakānī”tiādi.",
  "anya-e0104n:292_0": "429.",
  "anya-e0104n:292_1": "Pabhedaṃ gacchantīti anekabhedabhinnesu ārammaṇesu tesaṃ yāthāvato taṃtaṃpabhedāvabodhanasamatthataṃ upagacchanti.",
  "anya-e0104n:293_0": "Mahāsāvakānañca asekkhabhūmiyaṃ pabhedaṃ gatāti sāmaññavidhinā dassitamatthaṃ apavādena nivattetuṃ ānandatthera-",
  "anya-e0104n:293_1": "ggahaṇaṃ kataṃ.",
  "anya-e0104n:294_0": "Etā paṭisambhidā.",
  "anya-e0104n:294_1": "Sekkhabhūmiyaṃ pabhedagamanaṃ appavisayaṃ,",
  "anya-e0104n:294_2": "asekkhabhūmiyaṃ bahuvisayanti āha “adhigamo nāma arahattappattī”ti,",
  "anya-e0104n:294_3": "sātisayaṃ vā adhigamaṃ sandhāya evaṃ vuttaṃ.",
  "anya-e0104n:294_4": "Sekkhena pattānampi hi imāsaṃ arahattappattiyā visadabhāvādhigamoti.",
  "anya-e0104n:294_5": "Pubbayogo viya pana arahattappatti arahatopi paṭisambhidāvisadatāya paccayo na na hotīti pañcannampi",
  "anya-e0104n:294_6": "yathāyogaṃ sekkhāsekkhapaṭisambhidāvisadatāya kāraṇatā yojetabbā.",
  "anya-e0104n:294_7": "Atthadhammādīnaṃ anavasesasaṅgaṇhanato buddhavacanavisayā eva pariyattiādayo dassitā.",
  "anya-e0104n:294_8": "Pāḷiyā sajjhāyo pariyāpuṇanaṃ,",
  "anya-e0104n:294_9": "tadatthasavanaṃ savanaṃ,",
  "anya-e0104n:294_10": "parito sabbaso ñātuṃ icchā paripucchāti āha “pāḷiaṭṭhakathādīsu gaṇṭhipadaatthapadavinicchayakathā”ti,",
  "anya-e0104n:294_11": "padatthato,",
  "anya-e0104n:294_12": "adhippāyato ca duviññeyyaṭṭhānaṃ vitthārato sanniṭṭhānakathāti attho.",
  "anya-e0104n:294_13": "Yassa hi padassa attho duviññeyyo,",
  "anya-e0104n:294_14": "taṃ gaṇṭhipadaṃ,",
  "anya-e0104n:294_15": "yassa adhippāyo duviññeyyo,",
  "anya-e0104n:294_16": "taṃ atthapadaṃ. Ādi-",
  "anya-e0104n:294_17": "saddena khandhādipaṭisaṃyutte kathāmagge saṅgaṇhāti.",
  "anya-e0104n:294_18": "Bhāvanānuyogasahitaṃ gataṃ,",
  "anya-e0104n:294_19": "paccāgatañca etassa atthīti gatapaccāgatiko,",
  "anya-e0104n:294_20": "tassa bhāvo,",
  "anya-e0104n:294_21": "tena gatapaccāgatikabhāvena.",
  "anya-e0104n:294_22": "Vasanaṭṭhānato yāva gocaragāmo,",
  "anya-e0104n:294_23": "tato ca yāva vasanaṭṭhānaṃ kammaṭṭhānānuyuttoti attho.",
  "anya-e0104n:294_24": "Yāva anulomagotrabhusamīpanti saṅkhārupekkhāñāṇamāha.",
  "anya-e0104n:294_25": "Tañhi tesaṃ samīpappavattaṃ.",
  "anya-e0104n:295_0": "Satthesūti anavajjesu sattānaṃ hitasukhāvahesu ganthesu.",
  "anya-e0104n:295_1": "Tathā sippāyatanesūti etthāpi.",
  "anya-e0104n:295_2": "Pubbakāle ekasatarājūnaṃ desabhāsā ekasatavohārā.",
  "anya-e0104n:295_3": "Dhammapade yamakavaggo opammavaggoti vadanti,",
  "anya-e0104n:295_4": "mūlapaṇṇāse yamakavaggo opammavaggo evāti apare.",
  "anya-e0104n:295_5": "Sutapaṭibhānabahulānanti bahussutānaṃ paṭibhānavantānaṃ.",
  "anya-e0104n:296_0": "Sabbānīti pubbe vuttāni pañca,",
  "anya-e0104n:296_1": "pacchā vuttāni aṭṭhapi vā.",
  "anya-e0104n:296_2": "Sekkhaphalavimokkhapariyosāne bhavā sekkhaphalavimokkhantikā.",
  "anya-e0104n:296_3": "Ṭhānāṭhānañāṇabalādīni sabbabuddhaguṇesu sakiccato pākaṭatarānīti vuttaṃ “dasa balāni viyā”ti,",
  "anya-e0104n:296_4": "aññe vā sabbaññutaññāṇādayopi sabbe bhagavato guṇavisesā asekkhaphalavimokkhantikā eva.",
  "anya-e0104n:297_0": "Paññābhūmi-mūla-sarīravavatthānavaṇṇanā",
  "anya-e0104n:298_0": "430.",
  "anya-e0104n:298_1": "Imāya paññāyāti vipassanāpaññāya.",
  "anya-e0104n:298_2": "Bhūmi sallakkhaṇādiggahaṇavasena pavattiṭṭhānabhāvato. Ādi-",
  "anya-e0104n:298_3": "saddena āhārādīnaṃ saṅgaho daṭṭhabbo.",
  "anya-e0104n:298_4": "Kasmā panete evaṃ bahudhammā bhūmibhāvena gayhanti,",
  "anya-e0104n:298_5": "nanu khandhādīsu ekenāpi atthasiddhi hotīti? Na,",
  "anya-e0104n:298_6": "tividhasattānuggahatthaṃ khandhādittayaggahaṇaṃ kattabbaṃ,",
  "anya-e0104n:298_7": "aññathā sabbasādhāraṇo anuggaho na kato siyā.",
  "anya-e0104n:298_8": "Tividhā hi sattā rūpasammūḷhā arūpasammūḷhā ubhayasammūḷhāti.",
  "anya-e0104n:298_9": "Tesu ye arūpasammūḷhā,",
  "anya-e0104n:298_10": "tadatthaṃ khandhānaṃ gahaṇaṃ arūpadhammānaṃ catudhā vibhattattā.",
  "anya-e0104n:298_11": "Ye rūpasammūḷhā,",
  "anya-e0104n:298_12": "tadatthaṃ āyatanānaṃ rūpadhammānaṃ addhekādasadhā vibhattattā.",
  "anya-e0104n:298_13": "Ye pana ubhayasammūḷhā,",
  "anya-e0104n:298_14": "tadatthaṃ dhātūnaṃ ubhayesampi vibhattattā.",
  "anya-e0104n:298_15": "Tathā indriyabhedena tikkhindriyā majjhimindriyā mudindriyā,",
  "anya-e0104n:298_16": "saṃkhittarucī majjhimarucī vitthārarucīti ca tividhā sattā,",
  "anya-e0104n:298_17": "tesampi atthāya yathākkamaṃ khandhādiggahaṇaṃ katanti yojetabbaṃ.",
  "anya-e0104n:298_18": "Indriyaggahaṇaṃ pana kāmaṃ ete dhammā issarā viya sahajātadhammesu issariyaṃ ādhipaccaṃ pavattenti,",
  "anya-e0104n:298_19": "taṃ pana nesaṃ dhammasabhāvasiddhaṃ,",
  "anya-e0104n:298_20": "na ettha kassaci vasībhāvo “suññā ete avasavattino”ti anattalakkhaṇassa sukhaggahaṇatthaṃ.",
  "anya-e0104n:298_21": "Taṃ panetaṃ catubbidhampi pavattinivattitadubhayahetuvasena diṭṭhameva upakārāvahaṃ,",
  "anya-e0104n:298_22": "na aññathāti saccādidvayaṃ gahitaṃ. Ādi-",
  "anya-e0104n:298_23": "saddena gahitadhammesupi ayaṃ nayo netabbo.",
  "anya-e0104n:298_24": "Mūlaṃ patiṭṭhābhāvato.",
  "anya-e0104n:298_25": "Sati hi sīlavisuddhiyaṃ,",
  "anya-e0104n:298_26": "cittavisuddhiyañca ayaṃ paññā mūlajātā hoti, nāsatīti.",
  "anya-e0104n:298_27": "Sarīraṃ paribrūhetabbato.",
  "anya-e0104n:298_28": "Imissā hi paññāya santānavasena pavattamānāya pādapāṇisīsaṭṭhāniyā diṭṭhivisuddhiādikā imā pañca visuddhiyo",
  "anya-e0104n:298_29": "avayavena samudāyūpalakkhaṇanayena “sarīra”nti veditabbā.",
  "anya-e0104n:299_0": "431.",
  "anya-e0104n:299_1": "Pañca khandhāti ettha pañcāti gaṇanaparicchedo,",
  "anya-e0104n:299_2": "tena na tato heṭṭhā,",
  "anya-e0104n:299_3": "na uddhanti dasseti.",
  "anya-e0104n:299_4": "Khandhāti paricchinnadhammanidassanaṃ.",
  "anya-e0104n:299_5": "Yasmā cettha khandha-",
  "anya-e0104n:299_6": "saddo rāsaṭṭho “mahāudakakkhandho”tiādīsu viya,",
  "anya-e0104n:299_7": "tasmā atītādivibhāgabhinnaṃ sabbaṃ rūpaṃ rāsivasena buddhiyā ekajjhaṃ gahetvā “rūpameva khandho rūpakkhandho”ti samānādhikaraṇasamāso daṭṭhabbo.",
  "anya-e0104n:299_8": "“Tīhi khandhehi iṇaṃ dassāmā”tiādīsu viya koṭṭhāsaṭṭhe pana khandha-",
  "anya-e0104n:299_9": "sadde nibbānassāpi khandhantarabhāvo āpajjatīti?",
  "anya-e0104n:299_10": "Nāpajjati atītādivibhāgābhāvato.",
  "anya-e0104n:299_11": "Na hi ekassa niccassa sato nibbānassa atītādivibhāgo atthīti.",
  "anya-e0104n:299_12": "Paṭhamenatthena rūparāsīti attho,",
  "anya-e0104n:299_13": "dutiyena rūpakoṭṭhāsoti.",
  "anya-e0104n:299_14": "Vedanākkhandhotiādīsupi eseva nayo.",
  "anya-e0104n:299_15": "Kasmā panete khandhā pañceva vuttā iminā eva ca kamenāti?",
  "anya-e0104n:299_16": "Bhājanabhojanabyañjanabhattakārakabhuñjakavikappadassanato,",
  "anya-e0104n:299_17": "yathoḷārikayathāsaṃkilesūpadesato cāti veditabbaṃ.",
  "anya-e0104n:299_18": "Vivādamūlahetubhāvaṃ saṃsārahetutaṃ,",
  "anya-e0104n:299_19": "kammahetutañca cintetvā vedanāsaññā saṅkhārakkhandhato nīharitvā visuṃ khandhabhāvena desitā.",
  "anya-e0104n:300_0": "Rūpakkhandhakathāvaṇṇanā",
  "anya-e0104n:301_0": "432.",
  "anya-e0104n:301_1": "Tatthāti tesu pañcasu khandhesu.",
  "anya-e0104n:301_2": "Yaṃ kiñcīti anavasesapariyādānaṃ.",
  "anya-e0104n:301_3": "Ruppanalakkhaṇanti atippasaṅganiyamanaṃ. Yaṃ-",
  "anya-e0104n:301_4": "saddena hi sanipātena kiṃ-",
  "anya-e0104n:301_5": "saddena ca gahitena aniyamatthatāya atippasaṅge āpanne taṃ ruppanasaddo nivatteti,",
  "anya-e0104n:301_6": "tena rūpassa anavasesapariggaho kato hoti.",
  "anya-e0104n:301_7": "Sītādīhīti sītuṇhajighacchāpipāsādīhi.",
  "anya-e0104n:301_8": "Hetuatthe cetaṃ karaṇavacanaṃ.",
  "anya-e0104n:301_9": "Ruppanaṃ lakkhaṇaṃ etassāti ruppanalakkhaṇaṃ.",
  "anya-e0104n:301_10": "Dhammo eva dhammajātaṃ.",
  "anya-e0104n:301_11": "Ruppanañcettha sītādivirodhipaccayasannipāte visadisuppatti.",
  "anya-e0104n:301_12": "Nanu ca arūpadhammānampi virodhipaccayasamāgame visadisuppatti labbhatīti?",
  "anya-e0104n:301_13": "Saccaṃ labbhati,",
  "anya-e0104n:301_14": "na pana vibhūtataraṃ.",
  "anya-e0104n:301_15": "Vibhūtataraṃ hettha ruppanaṃ adhippetaṃ sītādiggahaṇato.",
  "anya-e0104n:301_16": "Yadi evaṃ,",
  "anya-e0104n:301_17": "kathaṃ brahmaloke rūpasamaññā?",
  "anya-e0104n:301_18": "Tatthāpi taṃsabhāvānativattanato hotiyeva rūpasamaññā,",
  "anya-e0104n:301_19": "anuggāhakapaccayavasena vā.",
  "anya-e0104n:301_20": "Virodhipaccayasannipāte yo attano santāne bhinne bhijjamānasseva visadisuppattihetubhāvo,",
  "anya-e0104n:301_21": "taṃ ruppananti aññe.",
  "anya-e0104n:301_22": "Imasmiṃ pakkhe rūpayati vikāraṃ āpādetīti rūpaṃ,",
  "anya-e0104n:301_23": "purimapakkhe pana ruppatīti.",
  "anya-e0104n:301_24": "Saṅghaṭṭanena vikārāpattiyaṃ ruppanasaddo niruḷhoti keci.",
  "anya-e0104n:301_25": "Imasmiṃ pakkhe arūpadhammesu rūpasamaññāya pasaṅgo eva natthi saṅghaṭṭanābhāvato.",
  "anya-e0104n:301_26": "Paṭighāto ruppananti apare.",
  "anya-e0104n:301_27": "Sabbaṃ taṃ ekato katvāti rāsaṭṭhaṃ hadaye ṭhapetvā vadati.",
  "anya-e0104n:302_0": "Bhūtopādāyabhedatoti ettha tadadhīnavuttitāya bhavati ettha upādāyarūpanti bhūtaṃ.",
  "anya-e0104n:302_1": "Bhūtāni upādiyateva,",
  "anya-e0104n:302_2": "na pana sayaṃ tehi,",
  "anya-e0104n:302_3": "aññehi vā upādīyatīti upādāyaṃ.",
  "anya-e0104n:303_0": "Kāmaṃ catudhātuvavatthāne vacanatthāditopi bhūtāni vibhāvitāneva,",
  "anya-e0104n:303_1": "sabhāvadhammānaṃ pana lakkhaṇādivibhāvanāti katvā vuttaṃ “lakkhaṇarasapaccupaṭṭhānāni catudhātuvavatthāne vuttānī”ti.",
  "anya-e0104n:303_2": "Tattha padaṭṭhānassa avuttattā āha “padaṭṭhānato panā”tiādi.",
  "anya-e0104n:303_3": "Avacanañca tassa tassatthassa paccayatoti ettha pakārantarena vibhāvitattāti daṭṭhabbaṃ.",
  "anya-e0104n:303_4": "Sabbāpīti catassopi dhātuyo.",
  "anya-e0104n:303_5": "Āposaṅgahitāya tejonupālitāya vāyovitthambhitāya eva pathavīdhātuyā pavatti,",
  "anya-e0104n:303_6": "na aññathāti sā sesabhūtattayapadaṭṭhānā,",
  "anya-e0104n:303_7": "evamitarāpīti āha “avasesadhātuttayapadaṭṭhānā”ti.",
  "anya-e0104n:304_0": "Catuvīsatividhanti gaṇanaparicchedo balarūpādīnaṃ paṭisedhanattho.",
  "anya-e0104n:304_1": "Tattha yaṃ vattabbaṃ,",
  "anya-e0104n:304_2": "taṃ parato āvi bhavissati.",
  "anya-e0104n:304_3": "Cakkhatīti cakkhu,",
  "anya-e0104n:304_4": "viññāṇādhiṭṭhitaṃ rūpaṃ assādentaṃ viya hotīti attho.",
  "anya-e0104n:304_5": "Cakkhatīti hi ayaṃ cakkhati-",
  "anya-e0104n:304_6": "saddo “madhuṃ cakkhati,",
  "anya-e0104n:304_7": "byañjanaṃ cakkhatī”tiādīsu viya assādanattho.",
  "anya-e0104n:304_8": "Vuttañhetaṃ “cakkhuṃ kho,",
  "anya-e0104n:304_9": "māgaṇḍiya,",
  "anya-e0104n:304_10": "rūpārāmaṃ rūparataṃ rūpasamudita”nti.",
  "anya-e0104n:304_11": "Aṭṭhakathāyampi vuccati “rūpesu āviñchanarasa”nti.",
  "anya-e0104n:304_12": "Satipi sotādīnaṃ saddārammaṇādibhāve niruḷhattā dassane eva cakkhu-",
  "anya-e0104n:304_13": "saddo pavattati padumādīsu paṅkajādisaddā viyāti daṭṭhabbaṃ.",
  "anya-e0104n:304_14": "Atha vā cakkhatīti viññāṇādhiṭṭhitaṃ samavisamaṃ ācikkhantaṃ viya abhibyattaṃ vadantaṃ viya hotīti attho.",
  "anya-e0104n:304_15": "Aṭṭhakathāyaṃ pana “vibhāveti cā”ti vuttaṃ.",
  "anya-e0104n:304_16": "Taṃ anekatthattā dhātūnaṃ vibhāvanatthatāpi cakkhati-",
  "anya-e0104n:304_17": "saddassa sambhavatīti katvā vuttaṃ.",
  "anya-e0104n:304_18": "Suṇāti etena,",
  "anya-e0104n:304_19": "viññāṇādhiṭṭhitaṃ sayaṃ vā suṇātīti sotaṃ.",
  "anya-e0104n:304_20": "Ghāyati etena,",
  "anya-e0104n:304_21": "sayaṃ vā ghāyatīti ghānaṃ.",
  "anya-e0104n:304_22": "Rasaggahaṇamūlakattā ajjhoharaṇassa jīvitanimittaṃ āhāraraso jīvitaṃ,",
  "anya-e0104n:304_23": "tasmiṃ ninnatāya taṃ avhāyatīti jivhā niruttinayena.",
  "anya-e0104n:304_24": "Kucchitānaṃ sāsavadhammānaṃ āyo uppattiṭṭhānanti kāyo anuttariyahetubhāvaṃ anāgacchantesu kāmarāganidānakammajanitesu,",
  "anya-e0104n:304_25": "kāmarāgassa ca visesapaccayesu ghānajivhākāyesu kāyassa visesato sāsavapaccayattā.",
  "anya-e0104n:304_26": "Tena hi phoṭṭhabbasukhaṃ assādentā sattā methunampi sevanti.",
  "anya-e0104n:304_27": "Kāyindriyavatthukā vā cattāro khandhā balavakāmāsavādihetubhāvato visesena sāsavāti kucchitānaṃ sāsavadhammānaṃ āyoti kāyo vutto.",
  "anya-e0104n:304_28": "Vaṇṇavikāraṃ āpajjamānaṃ hadayaṅgatabhāvaṃ rūpayatīti rūpaṃ,",
  "anya-e0104n:304_29": "rūpamiva pakāsaṃ karoti saviggahamiva dassetīti attho.",
  "anya-e0104n:304_30": "Anekatthattā vā dhātūnaṃ pakāsanattho eva rūpasaddo daṭṭhabbo.",
  "anya-e0104n:304_31": "Sappatīti saddo,",
  "anya-e0104n:304_32": "udāharīyati,",
  "anya-e0104n:304_33": "sakehi vā paccayehi sappīyati sotaviññeyyabhāvaṃ upanīyatīti attho.",
  "anya-e0104n:304_34": "Gandhayatīti gandho,",
  "anya-e0104n:304_35": "attano vatthuṃ sūcayati apākaṭaṃ “idaṃ sugandhaṃ,",
  "anya-e0104n:304_36": "duggandha”nti pakāseti,",
  "anya-e0104n:304_37": "paṭicchannaṃ vā pupphaphalādiṃ “idamettha atthī”ti pesuññaṃ karontaṃ viya hotīti attho.",
  "anya-e0104n:304_38": "Rasanti taṃ sattāti raso,",
  "anya-e0104n:304_39": "asādentīti attho.",
  "anya-e0104n:305_0": "Itthiyāva indriyaṃ itthindriyaṃ,",
  "anya-e0104n:305_1": "tathā purisindriyaṃ.",
  "anya-e0104n:305_2": "Jīvanti tena sahajātadhammāti jīvitaṃ,",
  "anya-e0104n:305_3": "tadeva indriyaṃ jīvitindriyaṃ.",
  "anya-e0104n:305_4": "Hadayañca taṃ vatthu ca,",
  "anya-e0104n:305_5": "hadayassa vā manoviññāṇassa vatthu hadayavatthu.",
  "anya-e0104n:305_6": "Copanakāyabhāvato kāyo ca so adhippāyaviññāpanato viññatti cāti kāyaviññatti.",
  "anya-e0104n:305_7": "Copanavācābhāvato,",
  "anya-e0104n:305_8": "adhippāyaviññāpanato ca vacī ca sā viññatti cāti vacīviññatti.",
  "anya-e0104n:305_9": "Viggahābhāvato na kassati,",
  "anya-e0104n:305_10": "kasituṃ chindituṃ na sakkā,",
  "anya-e0104n:305_11": "na vā kāsati dibbatīti akāsaṃ,",
  "anya-e0104n:305_12": "akāsameva ākāsaṃ,",
  "anya-e0104n:305_13": "tadeva nissattanijjīvaṭṭhena ākāsadhātu.",
  "anya-e0104n:305_14": "Rūpassāti nipphannarūpassa.",
  "anya-e0104n:305_15": "Lahubhāvo lahutā.",
  "anya-e0104n:305_16": "Sayaṃ anipphannatāya “rūpassā”ti visesitaṃ.",
  "anya-e0104n:305_17": "Esa nayo sesesupi.",
  "anya-e0104n:305_18": "Ayaṃ pana viseso –",
  "anya-e0104n:305_19": "kammani sādhu kammaññaṃ,",
  "anya-e0104n:305_20": "tassa bhāvo kammaññatā. Paṭhamaṃ,",
  "anya-e0104n:305_21": "upari ca cayo pavatti upacayo.",
  "anya-e0104n:305_22": "Pubbāparavasena sambandhā tati pavatti santati.",
  "anya-e0104n:305_23": "Aniccassa vināsino bhāvo aniccatā.",
  "anya-e0104n:305_24": "Kabalaṃ karīyatīti kabaḷīkāro.",
  "anya-e0104n:305_25": "Āharatīti āhāro.",
  "anya-e0104n:305_26": "Evaṃ tāva upādāyarūpaṃ saddatthato veditabbaṃ.",
  "anya-e0104n:306_0": "Kamato pana sabbesaṃ rūpadhammānaṃ nissayabhāvena mūlabhūtattā paṭhamaṃ bhūtarūpāni uddiṭṭhāni.",
  "anya-e0104n:306_1": "Itaresu ajjhattikabhāvena attabhāvasamaññāya mūlabhāvato cakkhādīni pañca ādito uddiṭṭhāni.",
  "anya-e0104n:306_2": "Tesaṃ visayīnaṃ ime visayāti dassetuṃ rūpādīni cattāri uddiṭṭhāni.",
  "anya-e0104n:306_3": "Phoṭṭhabbaṃ pana anupādārūpattā,",
  "anya-e0104n:306_4": "bhūtaggahaṇena gahitattā ca idha na gahitaṃ.",
  "anya-e0104n:306_5": "Svāyaṃ attabhāvo imehi “itthī”ti vā “puriso”ti vā saṅkhaṃ gacchatīti dassanatthaṃ tadanantaraṃ itthipurisindriyadvayaṃ uddiṭṭhaṃ.",
  "anya-e0104n:306_6": "“Iminā jīvatī”ti vohāraṃ labbhatīti dassanatthaṃ tato jīvitindriyaṃ.",
  "anya-e0104n:306_7": "Tassa imaṃ nissāya viññāṇappavattiyaṃ attahitādisiddhīti dassanatthaṃ hadayavatthu.",
  "anya-e0104n:306_8": "Tassa imāsaṃ vasena sabbe kāyavacīpayogāti dassanatthaṃ viññattidvayaṃ.",
  "anya-e0104n:306_9": "Imāya rūpakāyassa paricchedo,",
  "anya-e0104n:306_10": "añjaso cāti dassanatthaṃ ākāsadhātu.",
  "anya-e0104n:306_11": "Imehissa sukhappavatti,",
  "anya-e0104n:306_12": "uppattiādayo cāti dassanatthaṃ lahutādayo.",
  "anya-e0104n:306_13": "Sabbo cāyaṃ catusantatirūpasantāno iminā upatthambhīyatīti dassanatthaṃ ante kabaḷīkāro āhāro uddiṭṭhoti veditabbo.",
  "anya-e0104n:307_0": "433.",
  "anya-e0104n:307_1": "Idāni yathāuddiṭṭhāni upādārūpāni lakkhaṇādito niddisituṃ “tattha rūpābhighātārahabhūtappasādalakkhaṇa”ntiādi āraddhaṃ.",
  "anya-e0104n:307_2": "Tattha tatthāti tesu upādārūpesu. Rūpe,",
  "anya-e0104n:307_3": "rūpassa vā abhighāto rūpābhighāto,",
  "anya-e0104n:307_4": "taṃ arahatīti rūpābhighātāraho,",
  "anya-e0104n:307_5": "rūpābhighāto hotu vā mā vā evaṃsabhāvo catunnaṃ bhūtānaṃ pasādo rūpābhighātārahabhūtappasādo,",
  "anya-e0104n:307_6": "evaṃlakkhaṇaṃ cakkhūti attho.",
  "anya-e0104n:307_7": "Yasmā paccayantarasahito eva cakkhupasādo rūpābhihananavasena pavattati,",
  "anya-e0104n:307_8": "na kevalo.",
  "anya-e0104n:307_9": "Tasmā taṃsabhāvatāva pamāṇaṃ,",
  "anya-e0104n:307_10": "na rūpābhighātoti dassanatthaṃ rūpābhighātārahatā vuttā yathā vipākārahaṃ kusalākusalanti.",
  "anya-e0104n:307_11": "Abhighāto ca visayavisayīnaṃ aññamaññaṃ abhimukhībhāvo yogyadesāvaṭṭhānaṃ abhighāto viyāti katvā.",
  "anya-e0104n:307_12": "So rūpe cakkhussa,",
  "anya-e0104n:307_13": "rūpassa vā cakkhumhi hoti.",
  "anya-e0104n:307_14": "Tenāha “yaṃ cakkhu anidassanaṃ sappaṭighaṃ rūpamhi sanidassanamhi sappaṭighamhi paṭihaññi vā”ti,",
  "anya-e0104n:307_15": "“yamhi cakkhumhi anidassanamhi sappaṭighamhi rūpaṃ sanidassanaṃ sappaṭighaṃ paṭihaññi vā paṭihaññati vā”ti ca ādi.",
  "anya-e0104n:307_16": "Paripuṇṇāparipuṇṇāyatanattabhāvanibbattakassa kammassa nidānabhūtā kāmataṇhā,",
  "anya-e0104n:307_17": "rūpataṇhā ca tadāyatanikabhavapatthanābhāvato daṭṭhukāmatādivohāraṃ arahatīti dutiyanayo sabbattha vutto.",
  "anya-e0104n:307_18": "Tattha daṭṭhukāmatānidānakammaṃ samuṭṭhānaṃ etesanti daṭṭhukāmatānidānakammasamuṭṭhānāni.",
  "anya-e0104n:307_19": "Evaṃvidhānaṃ bhūtānaṃ pasādo daṭṭhukāmatā…pe… pasādo,",
  "anya-e0104n:307_20": "evaṃlakkhaṇaṃ cakkhu.",
  "anya-e0104n:307_21": "Tassa tassa hi bhavassa mūlakāraṇabhūtā taṇhā tasmiṃ tasmiṃ bhave uppajjanārahāyatanavisayāpi nāma hotīti",
  "anya-e0104n:307_22": "kāmataṇhādīnaṃ daṭṭhukāmatādivohārārahatā vuttā.",
  "anya-e0104n:308_0": "Daṭṭhukāmatāti hi daṭṭhumicchā,",
  "anya-e0104n:308_1": "rūpataṇhāti attho.",
  "anya-e0104n:308_2": "Ettha ca daṭṭhukāmatāya,",
  "anya-e0104n:308_3": "sesānañca taṃtaṃattabhāvanibbattakakammāyūhanakkhaṇato sati purimanibbattiyaṃ vattabbaṃ natthi,",
  "anya-e0104n:308_4": "asati pana maggena asamugghātitabhāvoyeva kāraṇanti daṭṭhabbaṃ.",
  "anya-e0104n:308_5": "Yato maggena asamucchinnaṃ kāraṇalābhe sati uppajjitvā attano phalassa paccayabhāvūpagamanato vijjamānamevāti",
  "anya-e0104n:308_6": "uppannatā atthitā pariyāyehi vuccati “ariyaṃ aṭṭhaṅgikaṃ maggaṃ bhāvento ariyaṃ aṭṭhaṅgikaṃ maggaṃ bahulīkaronto",
  "anya-e0104n:308_7": "uppannuppanne pāpake akusale dhamme antarāyeva antaradhāpetī”ti,",
  "anya-e0104n:308_8": "“santaṃ vā ajjhattaṃ kāmacchandaṃ ‘atthi me ajjhattaṃ kāmacchando’ti pajānātī”ti ca evamādīsu.",
  "anya-e0104n:309_0": "Rūpesu puggalassa,",
  "anya-e0104n:309_1": "viññāṇassa vā āviñchanarasaṃ.",
  "anya-e0104n:309_2": "Ādhārabhāvapaccupaṭṭhānaṃ nissayapaccayabhāvato.",
  "anya-e0104n:309_3": "Daṭṭhukāmatānidānakammajabhūtapadaṭṭhānaṃ yesaṃ bhūtānaṃ pasādo,",
  "anya-e0104n:309_4": "tevassa āsannakāraṇanti katvā.",
  "anya-e0104n:309_5": "Ettha ca taṃtaṃattabhāvanipphādakasādhāraṇakammavasena purimaṃ cakkhulakkhaṇaṃ vuttaṃ kāraṇavisesassa anāmaṭṭhattā.",
  "anya-e0104n:309_6": "“Evarūpaṃ nāma me cakkhu hotū”ti evaṃ nibbattitaāveṇikakammavasena dutiyanti vadanti.",
  "anya-e0104n:309_7": "Satipi pana pañcannaṃ pasādabhāvasāmaññe savisayāvabhāsanasaṅkhātassa pasādabyāpārassa vasena purimaṃ vuttaṃ.",
  "anya-e0104n:309_8": "Pasādakāraṇassa satipi kammabhāvasāmaññe,",
  "anya-e0104n:309_9": "ekatte vā attano kāraṇabhedena bhedadassanavasena dutiyanti daṭṭhabbaṃ.",
  "anya-e0104n:309_10": "Sotādīnaṃ lakkhaṇādīsu vuttanayeneva attho veditabbo.",
  "anya-e0104n:310_0": "Etthāha –",
  "anya-e0104n:310_1": "cakkhādīnaṃ indriyānaṃ kiṃ ekakammunā uppatti,",
  "anya-e0104n:310_2": "udāhu nānākammunāti?",
  "anya-e0104n:310_3": "Ubhayathāpīti porāṇā.",
  "anya-e0104n:310_4": "Tattha nānākammunā tāva uppattiyaṃ cakkhādīnaṃ visese vattabbaṃ natthi kāraṇassa bhinnattā.",
  "anya-e0104n:310_5": "Ekakammunā pana uppattiyaṃ kathaṃ nesaṃ visesoti?",
  "anya-e0104n:310_6": "Kāraṇassa bhinnattā eva.",
  "anya-e0104n:310_7": "Taṃtaṃbhavapatthanābhūtā hi taṇhā taṃtaṃbhavapariyāpannāyatanābhilāsatāya sayaṃ vicittarūpā upanissayabhāvena",
  "anya-e0104n:310_8": "taṃtaṃbhavanibbattakakammassa vicittabhedataṃ vidahati.",
  "anya-e0104n:310_9": "Yato tadāhitavisesaṃ taṃ tathārūpasamatthatāyogenānekarūpāpannaṃ viya anekaṃ visiṭṭhasabhāvaṃ phalaṃ nibbatteti.",
  "anya-e0104n:310_10": "Na cettha samatthatā samatthabhāvato aññā veditabbā kāraṇavisesena āhitavisesassa visiṭṭhaphalanipphādanayogyatāmattato.",
  "anya-e0104n:310_11": "Ayañca ekassapi kammassa anekindriyahetutāvisesayogo yuttito,",
  "anya-e0104n:310_12": "āgamanato ca parato āgamissati.",
  "anya-e0104n:310_13": "Apica ekasseva kusalacittassa soḷasādivipākacittanibbattihetutā vuccati.",
  "anya-e0104n:310_14": "Lokepi ekasseva sālibījassa paripuṇṇāparipuṇṇataṇḍulaātaṇḍulaphalanibbattihetutā dissateva,",
  "anya-e0104n:310_15": "kiṃ vā etāya yutticintāya.",
  "anya-e0104n:310_16": "Yato kammaphalaṃ cakkhādīni,",
  "anya-e0104n:310_17": "kammavipāko ca sabbaso buddhānaṃyeva ñāṇassa visayoti.",
  "anya-e0104n:311_0": "434.",
  "anya-e0104n:311_1": "Kecīti mahāsaṅghikesu ekacce.",
  "anya-e0104n:311_2": "Tesu hi vasudhammo evaṃ vadati “cakkhumhi tejo adhikaṃ,",
  "anya-e0104n:311_3": "sote vāyu,",
  "anya-e0104n:311_4": "ghāne pathavī,",
  "anya-e0104n:311_5": "jivhāya āpo,",
  "anya-e0104n:311_6": "kāye sabbepi samā”ti.",
  "anya-e0104n:311_7": "Cakkhādīsu tejādiadhikatā nāma tannissayabhūtānaṃ tadadhikatāyāti dassento “tejādhikānaṃ bhūtānaṃ pasādo cakkhū”tiādimāha.",
  "anya-e0104n:311_8": "Kāyo sabbesanti ko ettha viseso,",
  "anya-e0104n:311_9": "nanu tejādiadhikānañca bhūtānaṃ pasādā sabbesaṃyevāti?",
  "anya-e0104n:311_10": "Saccametaṃ,",
  "anya-e0104n:311_11": "idaṃ pana “sabbesa”nti vacanaṃ samānānanti imamatthaṃ dīpeti anuvattamānassa ekadesādhikabhāvassa nivāraṇavasena vuttattā.",
  "anya-e0104n:311_12": "Tejādīnaṃ hi paccekaṃ adhikabhāve viya dvinnaṃ,",
  "anya-e0104n:311_13": "tiṇṇaṃ vā adhikabhāvepi yathāvuttādhikabhāveneva ekakādivasena labbhamānāya omattatāyapi kāyappasādo na hotīti pākaṭoyamattho.",
  "anya-e0104n:311_14": "Tasmā catunnampi bhūtānaṃ samabhāvena kāyappasādo hotīti sabbasaddo idha samabhāvadīpako daṭṭhabbo.",
  "anya-e0104n:311_15": "Tejādīnanti padīpasaṅkhātassa tejassa obhāsarūpena,",
  "anya-e0104n:311_16": "vāyussa saddena,",
  "anya-e0104n:311_17": "pathaviyā gandhena,",
  "anya-e0104n:311_18": "kheḷasaṅkhātassa udakassa rasenāti purimavāde,",
  "anya-e0104n:311_19": "pacchimavāde ca yathāyogaṃ taṃtaṃbhūtaguṇehi anuggayhabhāvato,",
  "anya-e0104n:311_20": "rūpādīnaṃ gahaṇe upakāritabbatoti attho.",
  "anya-e0104n:311_21": "Ālokādisahakārīkāraṇasahitānaṃyeva cakkhādīnaṃ rūpādiavabhāsanasamatthatā,",
  "anya-e0104n:311_22": "vivarassa ca sotaviññāṇūpanissayabhāvo guṇoti tesaṃ laddhi.",
  "anya-e0104n:311_23": "Tejādīnaṃ viya pana vivarassa bhūtabhāvābhāvato yathāyoga- ggahaṇaṃ.",
  "anya-e0104n:311_24": "Atha vā rūpādayo viya vivarampi bhūtaguṇoti parādhippāye tejassa ālokarūpena,",
  "anya-e0104n:311_25": "ākāsasaṅkhātassa vivarassa saddena,",
  "anya-e0104n:311_26": "vāyussa gandhena,",
  "anya-e0104n:311_27": "udakassa rasena,",
  "anya-e0104n:311_28": "pathaviyā phoṭṭhabbenāti evaṃ yathāyogaṃ taṃtaṃbhūtaguṇehīti yojanā.",
  "anya-e0104n:312_0": "Rūpādīnaṃ adhikabhāvadassanatoti aggimhi rūpassa pabhassarassa,",
  "anya-e0104n:312_1": "vāyumhi saddassa sabhāvena suyyamānassa,",
  "anya-e0104n:312_2": "pathaviyā surabhiādino gandhassa,",
  "anya-e0104n:312_3": "āpe ca rasassa madhurassāti imesaṃ visesayuttānaṃ dassanato “rūpādayo tesaṃ guṇā”ti paṭhamavādī āhāti.",
  "anya-e0104n:312_4": "Tasseva “iccheyyāmā”tiādinā uttaramāha.",
  "anya-e0104n:312_5": "Imināva upāyena dutiyavādinopi niggaho hotīti.",
  "anya-e0104n:312_6": "Atha vā rūpādivisesaguṇehi tejaākāsapathavīāpavāyūhi cakkhādīni katānīti vadantassa kaṇādassa vādaṃ uddharitvā",
  "anya-e0104n:312_7": "taṃ niggahetuṃ “athāpi vadeyyu”ntiādi vuttanti daṭṭhabbaṃ.",
  "anya-e0104n:312_8": "Āsave upalabbhamānopi gandho pathaviyā āposaṃyuttāya kappāsato visadisāyāti na kappāsagandhassa adhikabhāvāpattīti ce? Na,",
  "anya-e0104n:312_9": "anabhibhūtattā.",
  "anya-e0104n:312_10": "Āsave hi udakasaṃyuttā pathavī udakena abhibhūtā,",
  "anya-e0104n:312_11": "na kappāsapathavīti tassa eva gandhena adhikena bhavitabbaṃ.",
  "anya-e0104n:312_12": "Uṇhodakasaṃyutto ca aggi upalabbhanīyo mahantoti katvā tassa phasso viya vaṇṇopi pabhassaro upalabbheyyāti",
  "anya-e0104n:312_13": "uṇhodake vaṇṇato agginā anabhisambandhassa sītodakassa vaṇṇo parihāyetha.",
  "anya-e0104n:312_14": "Tasmāti etassa ubhayassa abhāvā.",
  "anya-e0104n:312_15": "Tadabhāvena hi rūpādīnaṃ tejādivisesaguṇatā nivattitā.",
  "anya-e0104n:312_16": "Tannivattanena “tejādīnaṃ guṇehi rūpādīhi anuggayhabhāvato”ti idaṃ kāraṇaṃ nivattitanti evaṃ paramparāya",
  "anya-e0104n:312_17": "ubhayābhāvo visesaparikappanapahānassa kāraṇaṃ hotīti āha “tasmā pahāyeta”ntiādi.",
  "anya-e0104n:312_18": "Ekakalāpepi rūparasādayo visadisā,",
  "anya-e0104n:312_19": "ko pana vādo nānākalāpe cakkhādayo bhūtavisesābhāvepīti dassetuṃ rūparasādinidassanaṃ vuttaṃ.",
  "anya-e0104n:313_0": "Yadi bhūtaviseso natthi,",
  "anya-e0104n:313_1": "kiṃ pana cakkhādivisesassa kāraṇanti taṃ dassetuṃ “yaṃ aññamaññassā”tiādi vuttaṃ.",
  "anya-e0104n:313_2": "Ekampi kammaṃ pañcāyatanikattabhāvabhavappatthanānipphannaṃ cakkhādivisesahetutāya aññamaññassa asādhāraṇanti ca kammavisesoti ca vuttanti daṭṭhabbaṃ.",
  "anya-e0104n:313_3": "Na hi taṃ yena visesena cakkhussa paccayo,",
  "anya-e0104n:313_4": "teneva sotassa paccayo hoti indriyantarābhāvappattito.",
  "anya-e0104n:313_5": "“Paṭisandhikkhaṇe mahaggatā cetanā kaṭattārūpānaṃ kammapaccayena paccayo”ti vacanena paṭisandhikkhaṇe",
  "anya-e0104n:313_6": "vijjamānānaṃ sabbesaṃ kaṭattārūpānaṃ ekā cetanā kammapaccayo hotīti viññāyati.",
  "anya-e0104n:313_7": "Nānācetanāya hi tadā indriyuppattiyaṃ sati parittena ca mahaggatena ca kammunā nibbattitaṃ kaṭattārūpaṃ āpajjeyyāti.",
  "anya-e0104n:313_8": "Na cekā paṭisandhi anekakammanibbattā hotīti siddhamekena kammena anekindriyuppatti hotīti.",
  "anya-e0104n:314_0": "435.",
  "anya-e0104n:314_1": "Anallīno nissayo etassāti anallīnanissayo,",
  "anya-e0104n:314_2": "rūpasaddasaṅkhāto visayo.",
  "anya-e0104n:314_3": "Gandharasānaṃ nissayā ghānajivhānaṃ nissaye allīyantīti te nissayavasena allīnā.",
  "anya-e0104n:314_4": "Phoṭṭhabbaṃ sayaṃ kāyanissayaallīnaṃ bhūtattā.",
  "anya-e0104n:314_5": "Aparo nayo –",
  "anya-e0104n:314_6": "cakkhusotāni appattavisayaggāhakāni sāntare,",
  "anya-e0104n:314_7": "adhike ca visaye viññāṇuppattihetubhāvato.",
  "anya-e0104n:314_8": "Sotampi sampattavisayaggāhīti keci.",
  "anya-e0104n:314_9": "Yadi sotaṃ sampattaggāhi,",
  "anya-e0104n:314_10": "cittajo saddo sotaviññāṇassa ārammaṇaṃ na siyā.",
  "anya-e0104n:314_11": "Na hi bahiddhā cittasamuṭṭhānānaṃ uppatti atthi.",
  "anya-e0104n:314_12": "Pāḷiyañca avisesena saddārammaṇassa sotaviññāṇārammaṇabhāvo vutto.",
  "anya-e0104n:314_13": "Kiñca disādesavavatthānañca saddassa na siyā,",
  "anya-e0104n:314_14": "attano visayipadesassa eva gahetabbato gandho viya.",
  "anya-e0104n:314_15": "Tasmā yattha uppanno saddo,",
  "anya-e0104n:314_16": "tattheva ṭhito.",
  "anya-e0104n:314_17": "Sace sotapathe āpāthamāgacchati,",
  "anya-e0104n:314_18": "nanu dūre ṭhitehi rajakādisaddā cirena suyyantīti?",
  "anya-e0104n:314_19": "Na dūrāsannānaṃ yathāpākaṭe sadde gahaṇavisesato.",
  "anya-e0104n:314_20": "Yathā hi dūrāsannānaṃ vacanasadde yathāpākaṭe gahaṇavisesato ākāravisesānaṃ aggahaṇaṃ,",
  "anya-e0104n:314_21": "gahaṇañca hoti,",
  "anya-e0104n:314_22": "evaṃ rajakādisaddepi āsannassa ādito pabhuti yāva avasānā kamena pākaṭībhūte,",
  "anya-e0104n:314_23": "dūrassa ca avasāne,",
  "anya-e0104n:314_24": "majjhe vā piṇḍavasena pavattipākaṭībhūte nicchayaggahaṇānaṃ sotaviññāṇavīthiyā parato pavattānaṃ visesato lahukaṃ suto “cirena suto”ti adhimāno hoti.",
  "anya-e0104n:314_25": "So pana saddo yattha uppanno,",
  "anya-e0104n:314_26": "tannissitova attano vijjamānakkhaṇe sotassa āpāthamāgacchati.",
  "anya-e0104n:314_27": "Yadi saddassa bhūtaparamparāya samantato pavatti natthi,",
  "anya-e0104n:314_28": "kathaṃ paṭighosuppattīti?",
  "anya-e0104n:314_29": "Dūre ṭhitopi saddo aññattha paṭighosuppattiyā,",
  "anya-e0104n:314_30": "bhājanādicalanassa ca ayokanto viya ayocalanassa paccayo hotīti daṭṭhabbaṃ.",
  "anya-e0104n:315_0": "436.",
  "anya-e0104n:315_1": "Pubbe lakkhaṇādinā vibhāvitampi cakkhuṃ ṭhitaṭṭhānādito vibhāvetuṃ “cakkhu cetthā”tiādi āraddhaṃ.",
  "anya-e0104n:315_2": "Tattha cakkhu sādhayamānaṃ tiṭṭhatīti sambandho. Ca-",
  "anya-e0104n:315_3": "kāro byatirekattho,",
  "anya-e0104n:315_4": "tenassa vuccamānameva visesaṃ joteti.",
  "anya-e0104n:315_5": "Etthāti etesu yathāniddiṭṭhesu pañcasu upādārūpesu.",
  "anya-e0104n:315_6": "“Sarīrasaṇṭhānuppattidese”ti etena avasesaṃ kaṇhamaṇḍalaṃ paṭikkhipati.",
  "anya-e0104n:315_7": "Snehamiva satta akkhipaṭalāni byāpetvā ṭhitāheva attano nissayabhūtāhi catūhi dhātūhi katūpakāraṃ tannissiteheva",
  "anya-e0104n:315_8": "āyuvaṇṇādīhi anupālitaṃ parivāritaṃ tisantatirūpasamuṭṭhāpakehi utucittāhārehi upatthambhiyamānaṃ tiṭṭhati.",
  "anya-e0104n:315_9": "Sattaakkhipaṭalabyāpanavacaneneva cakkhussa anekakalāpagatabhāvaṃ dasseti.",
  "anya-e0104n:315_10": "Pamāṇato ūkāsiramattanti ūkāsiramatte padese pavattanato vuttaṃ.",
  "anya-e0104n:315_11": "Cakkhuviññāṇassa vatthubhāvaṃ nissayabhāvato āvajjanasampaṭicchanādīnaṃ tadārammaṇāvasānānaṃ dvārabhāvaṃ samavasaraṭṭhānato.",
  "anya-e0104n:315_12": "Taṃ panetaṃ cakkhu adhiṭṭhānabhedato,",
  "anya-e0104n:315_13": "tatthāpi paccekaṃ anekakalāpagatabhāvato anekampi samānaṃ sāmaññaniddesena āvajjanāya ekattā,",
  "anya-e0104n:315_14": "ekasmiṃ khaṇe ekasseva ca kiccakarattā ekaṃ katvā vuttaṃ.",
  "anya-e0104n:315_15": "Evampi bahūsu kathamekasseva kiccakarattaṃ.",
  "anya-e0104n:315_16": "Yaṃ tattha visadaṃ hutvā rūpābhighātārahaṃ,",
  "anya-e0104n:315_17": "taṃ viññāṇassa nissayo hotīti gahetabbaṃ.",
  "anya-e0104n:315_18": "Phoṭṭhabbaviseso viya kāyaviññāṇassa ārammaṇabhāve.",
  "anya-e0104n:316_0": "Manupassatīti ma-kāro padasandhikaro, atha vā manūti macco.",
  "anya-e0104n:317_0": "Aṅgulivedhakaṃ aṅgulīyakaṃ.",
  "anya-e0104n:318_0": "Visamajjhāsayatāya cakkhu vammikachiddābhiratasappo viya,",
  "anya-e0104n:318_1": "bilajjhāsayatāya sotaṃ udakabilābhiratakumbhīlo viya,",
  "anya-e0104n:318_2": "ākāsajjhāsayatāya ghānaṃ ajaṭākāsābhiratapakkhī viya,",
  "anya-e0104n:318_3": "gāmajjhāsayatāya jivhā gāmābhiratakukkuro viya,",
  "anya-e0104n:318_4": "upādinnakajjhāsayatāya kāyo āmakasusānābhiratasiṅgālo viya passitabboti dassento “vammi…pe…",
  "anya-e0104n:318_5": "daṭṭhabbā”ti āha.",
  "anya-e0104n:318_6": "Visamajjhāsayatā ca cakkhussa visamajjhāsayaṃ viya hotīti katvā vuttā,",
  "anya-e0104n:318_7": "cakkhumato vā puggalassa ajjhāsayavasena cakkhu visamajjhāsayaṃ daṭṭhabbaṃ.",
  "anya-e0104n:318_8": "Esa nayo sesesupi.",
  "anya-e0104n:318_9": "Sabbopi ca yathāvutto papañco sotādīsupi yathārahaṃ veditabbo.",
  "anya-e0104n:319_0": "437.",
  "anya-e0104n:319_1": "Cakkhumhi,",
  "anya-e0104n:319_2": "cakkhussa vā paṭihananaṃ cakkhupaṭihananaṃ,",
  "anya-e0104n:319_3": "taṃ lakkhaṇaṃ etassāti cakkhupaṭihananalakkhaṇaṃ.",
  "anya-e0104n:319_4": "Paṭihananañcettha yathāvutto abhighātova.",
  "anya-e0104n:319_5": "Visayabhāvo ārammaṇapaccayatā.",
  "anya-e0104n:319_6": "Kāmaṃ sā eva gocaratā,",
  "anya-e0104n:319_7": "tathāpi visayagocarānaṃ ayaṃ viseso –",
  "anya-e0104n:319_8": "anaññatthabhāvo,",
  "anya-e0104n:319_9": "tabbahulacāritā ca cakkhuviññāṇassa.",
  "anya-e0104n:319_10": "Visayabhāve cassa yaṃ vattabbaṃ,",
  "anya-e0104n:319_11": "taṃ parato āvi bhavissati.",
  "anya-e0104n:319_12": "Yattha pana kāyaviññattiādike.",
  "anya-e0104n:320_0": "438.",
  "anya-e0104n:320_1": "Itthiyā bhāvo,",
  "anya-e0104n:320_2": "“itthī”ti vā bhavati etena cittaṃ,",
  "anya-e0104n:320_3": "abhidhānañcāti itthibhāvo,",
  "anya-e0104n:320_4": "taṃ lakkhaṇaṃ etassāti itthibhāvalakkhaṇaṃ.",
  "anya-e0104n:320_5": "Tato eva “itthī”ti taṃsahitaṃ santānaṃ pakāsentaṃ viya hotīti vuttaṃ “itthīti pakāsanarasa”nti.",
  "anya-e0104n:320_6": "Vaṭṭaṃsatā avisadahatthapādāditā ca itthiliṅgaṃ.",
  "anya-e0104n:320_7": "Thanamaṃsāvisadatā,",
  "anya-e0104n:320_8": "nimmassudāṭhitā,",
  "anya-e0104n:320_9": "kesabandhanaṃ,",
  "anya-e0104n:320_10": "vatthaggahaṇañca “itthī”ti sañjānanassa paccayabhāvato itthinimittaṃ.",
  "anya-e0104n:320_11": "Daharakālepi suppakamusalakādīhi kīḷā,",
  "anya-e0104n:320_12": "mattikatakkena suttakantanādi ca itthikuttaṃ,",
  "anya-e0104n:320_13": "itthikiriyāti attho.",
  "anya-e0104n:320_14": "Avisadaṭṭhānagamanādiko ākāro itthākappo.",
  "anya-e0104n:320_15": "Aparo nayo –",
  "anya-e0104n:320_16": "itthīnaṃ muttakaraṇaṃ itthiliṅgaṃ.",
  "anya-e0104n:320_17": "Sarādhippāyā itthinimittaṃ.",
  "anya-e0104n:320_18": "Avisadaṭṭhānagamananisajjākhādanabhojanādikā itthikuttaṃ.",
  "anya-e0104n:320_19": "Itthisaṇṭhānaṃ itthākappo.",
  "anya-e0104n:320_20": "Imāni ca itthiliṅgādīni yathāsakaṃ kammādinā paccayena uppajjamānānipi yebhuyyena itthindriyasahite eva",
  "anya-e0104n:320_21": "santāne taṃtadākārāni hutvā uppajjantīti itthindriyaṃ tesaṃ kāraṇanti katvā vuttaṃ “itthiliṅganimittakuttākappānaṃ",
  "anya-e0104n:320_22": "kāraṇabhāvapaccupaṭṭhāna”nti.",
  "anya-e0104n:320_23": "Itthiliṅgādīsu eva ca kāraṇabhāvasaṅkhātena adhipatibhāvena tassa indriyatā vuttā,",
  "anya-e0104n:320_24": "indriyasahite santāne itthiliṅgādiākārarūpapaccayānaṃ aññathā anuppādanato,",
  "anya-e0104n:320_25": "itthiggahaṇassa ca tesaṃ rūpānaṃ paccayabhāvato.",
  "anya-e0104n:321_0": "Yasmā pana bhāvadasakepi rūpānaṃ itthindriyaṃ na janakaṃ,",
  "anya-e0104n:321_1": "nāpi anupālakaṃ,",
  "anya-e0104n:321_2": "upatthambhakaṃ vā,",
  "anya-e0104n:321_3": "na ca aññesaṃ kalāparūpānaṃ,",
  "anya-e0104n:321_4": "tasmā taṃ jīvitindriyaṃ viya sakalāparūpānaṃ,",
  "anya-e0104n:321_5": "āhāro viya vā kalāpantararūpānañca “indriyaatthiavigatapaccayo”ti pāḷiyaṃ na vuttaṃ.",
  "anya-e0104n:321_6": "Yasmā ca paccayantarādhīnāni liṅgādīni,",
  "anya-e0104n:321_7": "tasmā yatthassa ādhipaccaṃ,",
  "anya-e0104n:321_8": "taṃsadisesu matacittakatarūpesupi taṃsaṇṭhānatā dissati.",
  "anya-e0104n:321_9": "Esa nayo purisindriyepi.",
  "anya-e0104n:321_10": "Yaṃ panettha visadisaṃ,",
  "anya-e0104n:321_11": "taṃ vuttanayānusārena veditabbaṃ.",
  "anya-e0104n:321_12": "Tayidaṃ dvayaṃ yasmā ekasmiṃ santāne saha na pavattati “yassa itthindriyaṃ uppajjati,",
  "anya-e0104n:321_13": "tassa purisindriyaṃ uppajjatīti?",
  "anya-e0104n:321_14": "No”tiādi vacanato,",
  "anya-e0104n:321_15": "tasmā ubhatobyañjanakassāpi ekasmiṃ khaṇe ekameva hotīti veditabbaṃ.",
  "anya-e0104n:321_16": "Ye pana “sarīrekadesavutti bhāvarūpa”nti vadanti,",
  "anya-e0104n:321_17": "tesampi taṃ micchāti dassetuṃ “tadubhayampi…pe…",
  "anya-e0104n:321_18": "byāpakamevā”ti vatvā yadi evaṃ kāyappasādena saṅkaro siyāti āsaṅkaṃ nivattento “na ca kāyappasādenā”tiādimāha.",
  "anya-e0104n:321_19": "Tassattho –",
  "anya-e0104n:321_20": "yadipi sakalasarīrabyāpitāya kāyappasādena aṭṭhitokāse ṭhitanti vattabbataṃ nāpajjati,",
  "anya-e0104n:321_21": "tena pana bhinnanissayattā ṭhitokāse ṭhitantipi vattabbataṃ nāpajjatīti ayameva cettha nippariyāyakathā.",
  "anya-e0104n:321_22": "“Rūparasādayo viyā”ti etena samānanissayesupi nāma saṅkaro natthi lakkhaṇabhedato,",
  "anya-e0104n:321_23": "kimaṅgaṃ pana bhinnanissayasabhāvesūti dasseti.",
  "anya-e0104n:322_0": "439.",
  "anya-e0104n:322_1": "Sahajarūpānupālanalakkhaṇanti attanā sahajātarūpānaṃ anupālanalakkhaṇaṃ.",
  "anya-e0104n:322_2": "Jīvitindriyassa ekantakammajattā sahaja-",
  "anya-e0104n:322_3": "ggahaṇeneva anupāletabbānampi kammajabhāvo siddhoti kammaja-",
  "anya-e0104n:322_4": "ggahaṇaṃ na kataṃ.",
  "anya-e0104n:322_5": "Yathāsakaṃ khaṇamattaṭṭhāyinopi kammajarūpassa pavattihetubhāvena taṃ anupālakaṃ,",
  "anya-e0104n:322_6": "tasmā sahajarūpānupālanalakkhaṇaṃ.",
  "anya-e0104n:322_7": "Na hi kammajānaṃ kammaṃyeva ṭhitihetu bhavituṃ arahati āhārajādīnaṃ āhārādi viya.",
  "anya-e0104n:322_8": "Kiṃ kāraṇā?",
  "anya-e0104n:322_9": "Taṅkhaṇābhāvato.",
  "anya-e0104n:322_10": "Tesanti sahajarūpānaṃ.",
  "anya-e0104n:322_11": "Pavattanaṃ yāpanaṃ.",
  "anya-e0104n:322_12": "Ṭhapanaṃ ṭhitihetutā.",
  "anya-e0104n:322_13": "Attanā anupālanavasena yāpetabbāni pavattetabbāni bhūtāni etassa padaṭṭhānanti yāpayitabbabhūtapadaṭṭhānaṃ.",
  "anya-e0104n:322_14": "Anupālanalakkhaṇādimhīti ādi-",
  "anya-e0104n:322_15": "saddena pavattanarasādimeva saṅgaṇhāti.",
  "anya-e0104n:322_16": "Atthikkhaṇeyevāti anupāletabbānaṃ atthikkhaṇeyeva.",
  "anya-e0104n:322_17": "Asati anupāletabbe uppalādimhi kiṃ udakaṃ anupāleyya.",
  "anya-e0104n:322_18": "Yadi kammajānaṃ ṭhitihetumantarena ṭhiti na hoti,",
  "anya-e0104n:322_19": "jīvitindriyassa ko ṭhitihetūti āha “saya”ntiādi.",
  "anya-e0104n:322_20": "Yadi kammajānaṃ ṭhānaṃ jīvitindriyapaṭibaddhaṃ,",
  "anya-e0104n:322_21": "atha kasmā sabbakālaṃ na ṭhapetīti āha “na bhaṅgato”tiādi.",
  "anya-e0104n:322_22": "Tassa tassa anupālanādikassa sādhanato.",
  "anya-e0104n:322_23": "Taṃ sādhanañca jīvamānatāvisesassa paccayabhāvato.",
  "anya-e0104n:322_24": "Indriyabaddharūpassa hi matarūpato kammajassa,",
  "anya-e0104n:322_25": "tadanubandhabhūtassa ca utusamuṭṭhānādito jīvitindriyakato viseso,",
  "anya-e0104n:322_26": "na kevalaṃ khaṇaṭṭhitiyā eva,",
  "anya-e0104n:322_27": "pabandhānupacchedassāpi jīvitindriyaṃ kāraṇanti daṭṭhabbaṃ,",
  "anya-e0104n:322_28": "itarathā āyukkhayato maraṇaṃ na yujjeyyāti.",
  "anya-e0104n:323_0": "440.",
  "anya-e0104n:323_1": "Manodhātumanoviññāṇadhātūnaṃ nissayalakkhaṇaṃ hadayavatthūti kathametaṃ viññātabbanti? Āgamato,",
  "anya-e0104n:323_2": "yuttito ca.",
  "anya-e0104n:323_3": "“Yaṃ rūpaṃ nissāya manodhātu ca manoviññāṇadhātu ca pavattanti,",
  "anya-e0104n:323_4": "taṃ rūpaṃ manodhātuyā ca manoviññāṇadhātuyā ca taṃsampayuttakānañca dhammānaṃ nissayapaccayena paccayo”ti evamādi āgamo.",
  "anya-e0104n:323_5": "Yadi evaṃ,",
  "anya-e0104n:323_6": "kasmā rūpakaṇḍe taṃ na vuttanti?",
  "anya-e0104n:323_7": "Tattha avacanaṃ aññakāraṇaṃ.",
  "anya-e0104n:323_8": "Kiṃ pana tanti?",
  "anya-e0104n:323_9": "Desanābhedo.",
  "anya-e0104n:323_10": "Yathā hi cakkhuviññāṇādīni ekantato cakkhādinissayāni,",
  "anya-e0104n:323_11": "na evaṃ manoviññāṇaṃ ekantena hadayavatthunissayaṃ.",
  "anya-e0104n:323_12": "Nissitavasena ca vatthudukādidesanā pavattā “atthi rūpaṃ cakkhuviññāṇassa vatthu,",
  "anya-e0104n:323_13": "atthi rūpaṃ cakkhuviññāṇassa na vatthū”tiādinā.",
  "anya-e0104n:323_14": "Yampi ekantato hadayavatthunissayaṃ,",
  "anya-e0104n:323_15": "tassa vasena “atthi rūpaṃ manoviññāṇassa vatthū”tiādinā dukādīsu vuccamānesupi na tadanuguṇā ārammaṇadukādayo sambhavanti.",
  "anya-e0104n:323_16": "Na hi “atthi rūpaṃ manoviññāṇassa ārammaṇaṃ,",
  "anya-e0104n:323_17": "atthi rūpaṃ na manoviññāṇassa ārammaṇa”nti sakkā vattunti vatthārammaṇadukā bhinnagatikā siyunti ekarasā desanā na bhaveyya.",
  "anya-e0104n:323_18": "Ekarasañca desanaṃ desetuṃ idha satthu ajjhāsayo.",
  "anya-e0104n:323_19": "Tasmā tattha hadayavatthu na vuttaṃ,",
  "anya-e0104n:323_20": "na alabbhamānattāti daṭṭhabbaṃ.",
  "anya-e0104n:324_0": "Yutti pana evaṃ veditabbā –",
  "anya-e0104n:324_1": "nipphannaupādāyarūpanissayaṃ dhātudvayaṃ pañcavokārabhave.",
  "anya-e0104n:324_2": "Tattha rūpāyatanādīnaṃ,",
  "anya-e0104n:324_3": "ojāya ca indriyabaddhato bahipi pavattidassanato na taṃnissayatā yujjati,",
  "anya-e0104n:324_4": "itthipurisindriyānampi tadubhayarahitepi santāne dhātudvayadassanato na taṃnissayatā yujjati,",
  "anya-e0104n:324_5": "jīvitindriyassāpi aññakiccaṃ vijjatīti na taṃnissayatā yujjati evāti pārisesato hadayavatthu,",
  "anya-e0104n:324_6": "tesaṃ nissayoti viññāyati.",
  "anya-e0104n:324_7": "Sakkā hi vattuṃ nipphannaupādāyarūpanissayaṃ dhātudvayaṃ pañcavokārabhave rūpapaṭibaddhavuttibhāvato.",
  "anya-e0104n:324_8": "Yaṃ yañhi rūpapaṭibaddhavutti,",
  "anya-e0104n:324_9": "taṃ taṃ nipphannaupādāyarūpanissayaṃ diṭṭhaṃ yathā “cakkhuviññāṇadhātū”ti.",
  "anya-e0104n:324_10": "“Pañcavokārabhave”ti ca visesanaṃ manoviññāṇadhātuvasena kataṃ.",
  "anya-e0104n:324_11": "Manodhātu pana catuvokārabhave nattheva.",
  "anya-e0104n:324_12": "Nanu ca indriyanissayatāyapi sādhanato viruddho hetu āpajjatīti?",
  "anya-e0104n:324_13": "Na diṭṭhabādhanato.",
  "anya-e0104n:324_14": "Diṭṭhaṃ hetaṃ cakkhuviññāṇassa viya dhātudvayassa vatthuno mandatikkhādiananuvidhānaṃ.",
  "anya-e0104n:324_15": "Tathā hissa pāḷiyaṃ indriyapaccayatā na vuttā.",
  "anya-e0104n:324_16": "Tena tadanuvidhānasaṅkhātā indriyanissayatā bādhīyati.",
  "anya-e0104n:324_17": "Hotu dhātudvayanissayo hadayavatthu,",
  "anya-e0104n:324_18": "upādāyarūpañca,",
  "anya-e0104n:324_19": "etaṃ pana kammasamuṭṭhānaṃ,",
  "anya-e0104n:324_20": "paṭiniyatakiccaṃ,",
  "anya-e0104n:324_21": "hadayapadese ṭhitamevāti kathaṃ viññāyatīti? Vuccate –",
  "anya-e0104n:324_22": "vatthurūpabhāvato kammasamuṭṭhānaṃ cakkhu viya,",
  "anya-e0104n:324_23": "tato eva paṭiniyatakiccaṃ,",
  "anya-e0104n:324_24": "vatthurūpabhāvatoti ca viññāṇanissayabhāvatoti attho.",
  "anya-e0104n:324_25": "Aṭṭhiṃ katvā manasi katvā sabbacetasā samannāharitvā kiñci cintentassa hadayassa khijjanato tatthetamavaṭṭhitanti viññāyati.",
  "anya-e0104n:324_26": "Tāsaññeva dhātūnanti manodhātumanoviññāṇadhātūnaṃyeva.",
  "anya-e0104n:324_27": "Nissayabhāvato upari āropetvā vahantaṃ viya paccupatiṭṭhatīti ubbahanapaccupaṭṭhānaṃ.",
  "anya-e0104n:324_28": "Sesaṃ heṭṭhā vuttanayameva.",
  "anya-e0104n:325_0": "441.",
  "anya-e0104n:325_1": "Abhikkamo ādi yesaṃ te abhikkamādī. Ādi-",
  "anya-e0104n:325_2": "saddena paṭikkamasamiñjanapasāraṇaukkhepanaavekkhepanādikā sabbā kiriyā pariggayhati.",
  "anya-e0104n:325_3": "Tesaṃ abhikkamādīnaṃ pavattakaṃ cittaṃ samuṭṭhānaṃ yassā sā abhikkamādippavattakacittasamuṭṭhānā,",
  "anya-e0104n:325_4": "vāyodhātu.",
  "anya-e0104n:325_5": "Tassā yaṃ sahajarūpakāyassa thambhanasandhāraṇacalanasaṅkhātaṃ kiccaṃ,",
  "anya-e0104n:325_6": "tassa sahakārīkāraṇabhūto ākāraviseso kāyaviññatti nāmāti dassento āha “abhikkamādi…pe…",
  "anya-e0104n:325_7": "kāyaviññattī”ti.",
  "anya-e0104n:326_0": "Kassa pana ākāravikāroti?",
  "anya-e0104n:326_1": "Sāmatthiyato vāyodhātuadhikānaṃ cittajamahābhūtānaṃ.",
  "anya-e0104n:326_2": "Kiṃ taṃ sāmatthiyaṃ?",
  "anya-e0104n:326_3": "Cittajatā,",
  "anya-e0104n:326_4": "upādāyarūpatā ca.",
  "anya-e0104n:326_5": "Atha vā vāyodhātuyā ākāravikāro sahaja…pe…",
  "anya-e0104n:326_6": "paccayoti sambandhitabbaṃ.",
  "anya-e0104n:326_7": "Yadi evaṃ viññattiyā upādāyarūpabhāvo na yujjati.",
  "anya-e0104n:326_8": "Na hi upādāyarūpaṃ ekabhūtasannissayaṃ atthi.",
  "anya-e0104n:326_9": "“Catunnaṃ mahābhūtānaṃ upādāyarūpa”nti hi vuttaṃ,",
  "anya-e0104n:326_10": "nāyaṃ doso catunnaṃ vikāro catūsu ekassāpi hoti catusādhāraṇadhanaṃ viya.",
  "anya-e0104n:326_11": "Vāyodhātuadhikatāya ca kalāpassa “vāyodhātuyā”ti vacanaṃ na virujjhati.",
  "anya-e0104n:326_12": "Evaṃ adhikatā ca sāmatthiyato,",
  "anya-e0104n:326_13": "na pamāṇato.",
  "anya-e0104n:326_14": "Aññathā hi avinibbhogavuttitā na yujjeyya.",
  "anya-e0104n:326_15": "Vāyodhātuyā evāti keci.",
  "anya-e0104n:326_16": "Tesaṃ matena viññattiyā upādāyarūpatā durupapādā.",
  "anya-e0104n:326_17": "Na hi ekassa vikāro catunnaṃ hoti.",
  "anya-e0104n:326_18": "Sā panāyaṃ hatthacalanādīsu phandamānavaṇṇaggahaṇānantaramaviññāyamānantarena manodvārajavanena gayhati.",
  "anya-e0104n:326_19": "Phandamānavaṇṇavinimutto koci vikāro atthi.",
  "anya-e0104n:326_20": "Tassa ca taggahaṇānantaraṃ gahaṇaṃ hotīti kathametaṃ viññāyatīti adhippāyaggahaṇato.",
  "anya-e0104n:326_21": "Na hi viññattivikārarahitesu rukkhacalanādīsu “idamesa kāreti maññe”ti adhippāyaggahaṇaṃ diṭṭhaṃ,",
  "anya-e0104n:326_22": "hatthacalanādīsu pana diṭṭhaṃ.",
  "anya-e0104n:326_23": "Tasmā phandamānavaṇṇavinimutto koci vikāro atthi adhippāyassa ñāpakoti viññāyati.",
  "anya-e0104n:326_24": "Ñāpako ca hetu ñāpetabbamatthaṃ sayaṃ gahito eva ñāpeti,",
  "anya-e0104n:326_25": "na vijjamānatāmattenāti vaṇṇaggahaṇānantaraṃ vikāraggahaṇampi anumānato viññāyati.",
  "anya-e0104n:326_26": "Tathā hi vadanti –",
  "anya-e0104n:327_0": "“Visayattamanāpannā, saddā nevatthabodhakā;",
  "anya-e0104n:328_0": "Na sattāmattato atthe, te aññātā pakāsakā”ti.",
  "anya-e0104n:329_0": "Yadi vikāraggahaṇameva kāraṇaṃ adhippāyaggahaṇassa,",
  "anya-e0104n:329_1": "kasmā aggahitasaṅketānaṃ adhippāyaggahaṇaṃ na hotīti?",
  "anya-e0104n:329_2": "Na kevalaṃ vikāraggahaṇameva adhippāyaggahaṇassa kāraṇaṃ,",
  "anya-e0104n:329_3": "atha kho purimasiddhasambandhaggahaṇañca imassa upanissayoti daṭṭhabbaṃ.",
  "anya-e0104n:329_4": "Thambhanasandhāraṇacalanāni viññattivikārasahitāya vāyodhātuyā hontīti vuttaṃ.",
  "anya-e0104n:329_5": "Kiṃ sabbāva vāyodhātū sabbāni tāni karontīti?",
  "anya-e0104n:329_6": "Nayidamevaṃ.",
  "anya-e0104n:329_7": "Sattamajavanasambhūtā hi vāyodhātu purimajavanasambhūtā vāyodhātuyo upathambhakapaccaye labhitvā desantaruppattihetubhāvena calayati cittajarūpaṃ, na itarā.",
  "anya-e0104n:329_8": "Itarā pana santhambhanasandhāraṇamattaṃ karontiyo tassā upakārāya honti.",
  "anya-e0104n:329_9": "Desantaruppatti eva calananti nimitte ca kattubhāvo samāropitoti daṭṭhabbaṃ.",
  "anya-e0104n:329_10": "Aññathā dhammānaṃ abyāpāratā,",
  "anya-e0104n:329_11": "khaṇikatā ca na siyā.",
  "anya-e0104n:329_12": "Sattahi yugehi ākaḍḍhitabbasakaṭamettha aṭṭhakathāyaṃ nidassitaṃ.",
  "anya-e0104n:329_13": "Cittajarūpe pana calante taṃsambandhatāya utukammāhārajarūpampi calati nadīsote pakkhittasukkhagomayapiṇḍaṃ",
  "anya-e0104n:329_14": "viya phandamānavaṇṇaggahaṇānantaraṃ viññattiggahaṇassa vuttattā.",
  "anya-e0104n:329_15": "Kiṃ calanakarā eva vāyodhātu viññattivikārasahitāti?",
  "anya-e0104n:329_16": "Nayidamevaṃ,",
  "anya-e0104n:329_17": "tathā calayitumasakkuṇantiyopi thambhanasandhāraṇamattakarā paṭhamajavanādisambhūtāpi vāyodhātuyo viññattivikārasahitā evāti gahetabbaṃ.",
  "anya-e0104n:329_18": "Yena disābhāgenāyaṃ abhikkamādiṃ pavattetukāmo,",
  "anya-e0104n:329_19": "tadabhimukhavikārasabbhāvato.",
  "anya-e0104n:329_20": "Adhippāyasahabhāvī hi vikāro viññatti.",
  "anya-e0104n:329_21": "Evañca katvā manodvārāvajjanassāpi viññattisamuṭṭhāpakavacanaṃ suṭṭhu yujjati.",
  "anya-e0104n:329_22": "Yathāvuttavikāraggahaṇamukhena taṃsamaṅgino adhippāyo viññāyatīti vuttaṃ “adhippāyappakāsanarasā”ti.",
  "anya-e0104n:330_0": "Kāyavipphandanassa hetubhūtāya vāyodhātuyā vikārabhāvato pariyāyena viññatti kāyavipphandanahetubhāvapaccupaṭṭhānā vuttā.",
  "anya-e0104n:330_1": "Cittasamuṭṭhānavāyodhātupadaṭṭhānāti ca vāyodhātuyā kiccādhikatāya vuttaṃ.",
  "anya-e0104n:330_2": "Kāyavipphandanena adhippāyaviññāpanahetuttāti kāyavipphandanena karaṇabhūtena adhippāyassa viññāpanahetubhāvato kāyaviññattīti vuccatīti sambandho.",
  "anya-e0104n:330_3": "Ayañhettha attho –",
  "anya-e0104n:330_4": "viññāpetīti viññatti.",
  "anya-e0104n:330_5": "Kiṃ viññāpeti?",
  "anya-e0104n:330_6": "Adhippāyaṃ. Kena? Kāyena. Kīdisena?",
  "anya-e0104n:330_7": "Vipphandamānenāti.",
  "anya-e0104n:330_8": "Dutiyanaye pana yathāvuttena kāyena viññāyatīti kāyaviññatti.",
  "anya-e0104n:330_9": "Sesaṃ vuttanayameva.",
  "anya-e0104n:331_0": "Atthāvabodhanasamattho vacīviseso vacībhedo.",
  "anya-e0104n:331_1": "Tena vāyuvanappatinadīghosādiṃ nivatteti.",
  "anya-e0104n:331_2": "Tassa pavattakaṃ cittaṃ samuṭṭhānaṃ yassā sā vacībhedappavattakacittasamuṭṭhānā,",
  "anya-e0104n:331_3": "pathavīdhātu.",
  "anya-e0104n:331_4": "Tassā yaṃ upādinnasaṅkhātassa akkharuppattiṭṭhānassa ghaṭṭanasaññitaṃ kiccaṃ,",
  "anya-e0104n:331_5": "tassa sahakārīkāraṇabhūto ākāraviseso vacīviññatti nāmāti dassento āha “vacībhe…pe…",
  "anya-e0104n:331_6": "vacīviññattī”ti.",
  "anya-e0104n:332_0": "Idāni “kassa pana ākāravikāro”tiādi kāyaviññattiyaṃ vuttanayeneva veditabbaṃ.",
  "anya-e0104n:332_1": "Ayaṃ pana viseso –",
  "anya-e0104n:332_2": "yathā tattha “phandamānavaṇṇaggahaṇānantara”nti vuttaṃ,",
  "anya-e0104n:332_3": "evamidha “suyyamānasaddasavanānantara”nti yojetabbaṃ.",
  "anya-e0104n:332_4": "Idha ca thambhanādīnaṃ abhāvato “sattamajavanasambhūtā”tiādinayo na labbhati.",
  "anya-e0104n:332_5": "Ghaṭṭanena hi saddhiṃ saddo uppajjati.",
  "anya-e0104n:332_6": "Ghaṭṭanañca paṭhamajavanādīsupi labbhateva.",
  "anya-e0104n:332_7": "Ghaṭṭanaṃ paccayavasena bhūtakalāpānaṃ aññamaññaṃ āsannataruppādo.",
  "anya-e0104n:332_8": "Calanaṃ ekassāpi desantaruppādaparamparatāti ayametesaṃ viseso.",
  "anya-e0104n:332_9": "Yathā ca vāyodhātuyā calanaṃ kiccaṃ,",
  "anya-e0104n:332_10": "evaṃ pathavīdhātuyā ghaṭṭanaṃ.",
  "anya-e0104n:332_11": "Tenevāha “pathavīdhātuyā upādinnaghaṭṭanassa paccayo”ti.",
  "anya-e0104n:332_12": "Sesaṃ vuttanayameva.",
  "anya-e0104n:332_13": "Yathā hītiādi kāyavacīviññattīnaṃ anumānavasena gahetabbabhāvavibhāvanaṃ.",
  "anya-e0104n:332_14": "Yathā hi ussāpetvā baddhagosīsādirūpāni disvā tadanantarappavattāya aviññāyamānantarāya manodvāravīthiyā",
  "anya-e0104n:332_15": "gosīsādīnaṃ udakasahacārippakārasaññāṇākāraṃ gahetvā udakaggahaṇaṃ hoti,",
  "anya-e0104n:332_16": "evaṃ vipphandamānasamuccāriyamānavaṇṇasadde gahetvā tadanantarapavattāya aviññāyamānantarāya manodvāravīthiyā",
  "anya-e0104n:332_17": "purimasiddhasambandhagahaṇūpanissayasahitāya sādhippāyavikāraggahaṇaṃ hoti.",
  "anya-e0104n:333_0": "442.",
  "anya-e0104n:333_1": "Rūpāni paricchindati,",
  "anya-e0104n:333_2": "sayaṃ vā tehi paricchijjati,",
  "anya-e0104n:333_3": "rūpānaṃ vā paricchedamattaṃ rūpaparicchedo,",
  "anya-e0104n:333_4": "taṃ lakkhaṇaṃ etissāti rūpaparicchedalakkhaṇā.",
  "anya-e0104n:333_5": "Ayaṃ hi ākāsadhātu taṃ taṃ rūpakalāpaṃ paricchindantī viya hoti.",
  "anya-e0104n:333_6": "Tenāha “rūpapariyantappakāsanarasā”ti.",
  "anya-e0104n:333_7": "Atthato pana yasmā rūpānaṃ paricchedamattaṃ hutvā gayhati,",
  "anya-e0104n:333_8": "tasmā vuttaṃ “rūpamariyādapaccupaṭṭhānā”ti.",
  "anya-e0104n:333_9": "Yasmiṃ kalāpe bhūtānaṃ paricchedo,",
  "anya-e0104n:333_10": "teheva asamphuṭṭhabhāvapaccupaṭṭhānā.",
  "anya-e0104n:333_11": "Vijjamānepi hi kalāpantarabhūtānaṃ kalāpantarabhūtehi samphuṭṭhabhāve taṃtaṃbhūtavivittatā rūpapariyanto ākāsoti yesaṃ so paricchedo,",
  "anya-e0104n:333_12": "tehi so asamphuṭṭhova.",
  "anya-e0104n:333_13": "Aññathā paricchinnatā na siyā tesaṃ bhūtānaṃ byāpibhāvāpattito.",
  "anya-e0104n:333_14": "Abyāpitā hi asamphuṭṭhatā.",
  "anya-e0104n:333_15": "Tenāha bhagavā “asamphuṭṭhaṃ catūhi mahābhūtehī”ti.",
  "anya-e0104n:333_16": "Kaṇṇacchiddamukhavivarādivasena ca chiddavivarabhāvapaccupaṭṭhānā vā.",
  "anya-e0104n:333_17": "Yesaṃ rūpānaṃ paricchedo,",
  "anya-e0104n:333_18": "tattheva tesaṃ paricchedabhāvena labbhatīti vuttaṃ “paricchinnarūpapadaṭṭhānā”ti.",
  "anya-e0104n:333_19": "“Yāya paricchinnesū”tiādinā ākāsadhātuyā taṃtaṃkalāpānaṃ kalāpantarehi asaṅkarakāraṇataṃ dasseti.",
  "anya-e0104n:334_0": "443.",
  "anya-e0104n:334_1": "Adandhatāti agarutā.",
  "anya-e0104n:334_2": "Vinodanaṃ vikkhipanaṃ,",
  "anya-e0104n:334_3": "apanayananti attho.",
  "anya-e0104n:334_4": "Athaddhatāti akathinatā.",
  "anya-e0104n:334_5": "Attano mudubhāveneva sabbakiriyāsu avirodhitā.",
  "anya-e0104n:334_6": "Mudu hi katthaci na virujjhati.",
  "anya-e0104n:334_7": "Tīsupi ṭhānesu paṭipakkhe a-",
  "anya-e0104n:334_8": "kāro dandhatādihetūnaṃ paṭipakkhasamuṭṭhānattā lahutādīnanti keci.",
  "anya-e0104n:334_9": "Apare pana “sattāpaṭisedhe”ti vadanti.",
  "anya-e0104n:334_10": "Sarīrena kattabbakiriyānaṃ anukūlatāsaṅkhātakammaññabhāvo lakkhaṇaṃ etissāti sarīrakiriyānukūlakammaññabhāvalakkhaṇā.",
  "anya-e0104n:334_11": "Akammaññaṃ dubbalaṃ nāma hotīti kammaññatā adubbalabhāvapaccupaṭṭhānā vuttā.",
  "anya-e0104n:335_0": "Lahutādīnaṃ aññamaññāvijahanena duviññeyyanānattatā vuttāti taṃtaṃvikārādhikarūpehi taṃnānattappakāsanatthaṃ “evaṃ santepī”ti vuttaṃ.",
  "anya-e0104n:335_1": "Dhātukkhobho vātapittasemhapakopo,",
  "anya-e0104n:335_2": "rasādidhātūnaṃ vā vikārāvatthā.",
  "anya-e0104n:335_3": "Dvidhā vuttopi atthato pathavīdhātuādīnaṃ dhātūnaṃyeva vikāroti daṭṭhabbo.",
  "anya-e0104n:335_4": "Paṭipakkhapaccayā sappāyautuāhārāvikkhittacittatā.",
  "anya-e0104n:335_5": "Te ca taṃtaṃvikārassa visesapaccayabhāvato vuttā,",
  "anya-e0104n:335_6": "avisesena pana sabbe sabbesaṃ paccayā.",
  "anya-e0104n:335_7": "Yato nesaṃ aññamaññāvijahanaṃ,",
  "anya-e0104n:335_8": "iddhivaḷañjanādīsu viya vasavattanaṃ maddavappakāro.",
  "anya-e0104n:335_9": "Suparimadditacammasudhantasuvaṇṇagahaṇañcettha mudukammaññasadisarūpanidassanamattaṃ,",
  "anya-e0104n:335_10": "na taṃ idha adhippetaṃ mudutākammaññatāsabbhāvato.",
  "anya-e0104n:335_11": "Na hi anindriyabaddharūpasantāne lahutādīni sambhavanti,",
  "anya-e0104n:335_12": "indriyabaddhepi rūpabhave na santi dandhattakarādidhātukkhobhābhāvato.",
  "anya-e0104n:335_13": "Sati hi tādise dhātukkhobhe tappaṭipakkhapaccayasamuṭṭhānāhi lahutādīhi bhavitabbanti keci,",
  "anya-e0104n:335_14": "taṃ akāraṇaṃ.",
  "anya-e0104n:335_15": "Na hi vūpasametabbapaccanīkāpekkho tabbirodhidhammasamuppādo,",
  "anya-e0104n:335_16": "tathā sati sahetukakiriyacittuppādesu kāyalahutādīnaṃ abhāvova siyā.",
  "anya-e0104n:335_17": "Kasmā pana kammajarūpesu lahutādayo na hontīti?",
  "anya-e0104n:335_18": "Paccuppannapaccayāpekkhattā.",
  "anya-e0104n:335_19": "Aññathā sabbadābhāvīhi lahutādīhi bhavitabbaṃ siyāti.",
  "anya-e0104n:336_0": "444. Ādi cayo,",
  "anya-e0104n:336_1": "īsaṃ vā cayoti ācayo,",
  "anya-e0104n:336_2": "yathāpaccayaṃ tato tato āgatassa viya cayoti vā ācayo,",
  "anya-e0104n:336_3": "tadubhayaṃ ekajjhaṃ gahetvā ācayo lakkhaṇaṃ etassāti ācayalakkhaṇo.",
  "anya-e0104n:336_4": "Rūpassa upacayo paṭhamuppādo,",
  "anya-e0104n:336_5": "vaḍḍhi ca “upaññattaṃ upasitta”ntiādīsu viya upa-",
  "anya-e0104n:336_6": "saddassa paṭhamūpariatthassa nidassanato.",
  "anya-e0104n:336_7": "Pubbantatoti pubbakoṭṭhāsato,",
  "anya-e0104n:336_8": "anāgatabhāvatoti attho.",
  "anya-e0104n:336_9": "Uppajjamāne rūpadhamme uppādo anāgatakkhaṇato ummujjāpento viya hotīti vuttaṃ “ummujjāpanaraso”ti.",
  "anya-e0104n:336_10": "Tathā so “ime rūpadhammā”ti niyyātento viya gayhatīti āha “niyyātanapaccupaṭṭhāno”ti.",
  "anya-e0104n:336_11": "Paripuṇṇabhāvapaccupaṭṭhānatā “uparicayo upacayo”ti imassa atthassa vasena veditabbā.",
  "anya-e0104n:336_12": "Pavattilakkhaṇāti rūpānaṃ pavattananti lakkhitabbā.",
  "anya-e0104n:336_13": "Anuppabandhanarasāti pubbāparavasena anu anu pabandhanakiccā.",
  "anya-e0104n:336_14": "Tato eva anupacchedavasena gahetabbato anupacchedapaccupaṭṭhānā.",
  "anya-e0104n:337_0": "Ubhayampīti upacayo santatīti ubhayampi.",
  "anya-e0104n:337_1": "Jātirūpassevāti rūpuppādasseva adhivacanaṃ.",
  "anya-e0104n:337_2": "Yadi evaṃ kasmā vibhajja vuttāti āha “ākāranānattato”ti,",
  "anya-e0104n:337_3": "jātirūpassa pavattiākārabhedatoti attho.",
  "anya-e0104n:337_4": "Veneyyavasena vibhajjakathane kāraṇaṃ parato āvi bhavissati.",
  "anya-e0104n:337_5": "Kathaṃ panetaṃ viññātabbaṃ,",
  "anya-e0104n:337_6": "pavattiākāranānattato jātirūpassa bhedo,",
  "anya-e0104n:337_7": "na sabhāvatoti?",
  "anya-e0104n:337_8": "Niddesatoti dassento “yasmā panā”tiādimāha.",
  "anya-e0104n:337_9": "Tattha yo āyatanānanti yo aḍḍhekādasannaṃ rūpāyatanānaṃ ādicayattā “ācayo”ti vutto.",
  "anya-e0104n:337_10": "So eva upacayo paṭhamuppādabhāvato upa-",
  "anya-e0104n:337_11": "saddo paṭhamatthoti katvā.",
  "anya-e0104n:337_12": "Yo pana tattheva uppajjamānānaṃ upari cayattā upacayo,",
  "anya-e0104n:337_13": "sā eva santati anupabandhavasena uppattibhāvato.",
  "anya-e0104n:337_14": "Atha vā yo āyatanānaṃ ācayo paṭhamabhāvena upalakkhito uppādo,",
  "anya-e0104n:337_15": "so pana tattheva uppajjamānānaṃ upari cayattā upacayo,",
  "anya-e0104n:337_16": "vaḍḍhīti attho.",
  "anya-e0104n:337_17": "Upacayo vaḍḍhibhāvena upalakkhito uppādo,",
  "anya-e0104n:337_18": "sā eva santati pabandhākārena uppattibhāvato.",
  "anya-e0104n:337_19": "Tenāha “aṭṭhakathāyampī”tiādi.",
  "anya-e0104n:338_0": "Tattha evaṃ kiṃ kathitanti “yo āyatanānaṃ ācayo”tiādinā niddesena kiṃ atthajātaṃ kathitaṃ hoti?",
  "anya-e0104n:338_1": "Āyatanena ācayo kathito.",
  "anya-e0104n:338_2": "Ācayupacayasantatiyo hi nibbattibhāvena ācayo evāti āyatanehi ācayādīnaṃ pakāsitattā tehi ācayo kathito.",
  "anya-e0104n:338_3": "Āyatanānaṃ ācayādivacaneneva ācayasabhāvāni uppādadhammāni āyatanānīti ācayena taṃpakatikaṃ āyatanaṃ kathitaṃ.",
  "anya-e0104n:338_4": "Lakkhaṇañhi uppādo,",
  "anya-e0104n:338_5": "na rūparūpanti.",
  "anya-e0104n:339_0": "Rūpaparipāko rūpadhammānaṃ jiṇṇatā.",
  "anya-e0104n:339_1": "Upanayanarasāti bhaṅgupanayanakiccā.",
  "anya-e0104n:339_2": "Sabhāvānapagamepīti kakkhaḷatādisabhāvassa avigamepi.",
  "anya-e0104n:339_3": "Ṭhitikkhaṇe hi jarā,",
  "anya-e0104n:339_4": "na ca tadā dhammo sabhāvaṃ vijahati nāma.",
  "anya-e0104n:339_5": "Navabhāvo uppādāvatthā,",
  "anya-e0104n:339_6": "tassa apagamabhāvena gayhatīti āha “navabhāvāpagamapaccupaṭṭhānā”ti.",
  "anya-e0104n:339_7": "“Arūpadhammāna”nti idaṃ tesaṃ jarāya suṭṭhu paṭicchannatāya vuttaṃ.",
  "anya-e0104n:339_8": "Rūpadhammānampi hi khaṇikajarā paṭicchannā eva,",
  "anya-e0104n:339_9": "yā avīcijarātipi vuccati.",
  "anya-e0104n:339_10": "Esa vikāroti khaṇḍiccādivikāramāha.",
  "anya-e0104n:339_11": "So hi arūpadhammesu na labbhati.",
  "anya-e0104n:339_12": "Yā avīcijarā nāma,",
  "anya-e0104n:339_13": "tassāpi esa vikāro natthīti sambandhitabbaṃ.",
  "anya-e0104n:339_14": "Natthi etissā jarāya vīcīti avīcijarā,",
  "anya-e0104n:339_15": "navabhāvato duviññeyyantarajarāti attho.",
  "anya-e0104n:340_0": "Parito sabbaso “bhijjana”nti lakkhitabbāti paribhedalakkhaṇā.",
  "anya-e0104n:340_1": "Niccaṃ nāma dhuvaṃ,",
  "anya-e0104n:340_2": "rūpaṃ pana khaṇabhaṅgitāya yena bhaṅgena na niccanti aniccaṃ,",
  "anya-e0104n:340_3": "so aniccassa bhāvoti aniccatā.",
  "anya-e0104n:340_4": "Sā pana yasmā ṭhitippattaṃ rūpaṃ vināsabhāvena saṃsīdantī viya hotīti vuttaṃ “saṃsīdanarasā”ti.",
  "anya-e0104n:340_5": "Yasmā ca sā rūpadhammānaṃ bhaṅgabhāvato khayavayākāreneva gayhati,",
  "anya-e0104n:340_6": "tasmā vuttaṃ “khayavayapaccupaṭṭhānā”ti.",
  "anya-e0104n:341_0": "445.",
  "anya-e0104n:341_1": "Ojālakkhaṇoti ettha aṅgamaṅgānusārino rasassa sāro upathambhabalakaro bhūtanissito eko viseso ojā.",
  "anya-e0104n:341_2": "Kabaḷaṃ karīyatīti kabaḷīkāro.",
  "anya-e0104n:341_3": "Āharīyatīti āhāro,",
  "anya-e0104n:341_4": "kabaḷaṃ katvā ajjhoharīyatīti attho.",
  "anya-e0104n:341_5": "Idaṃ pana savatthukaṃ ojaṃ dassetuṃ vuttaṃ.",
  "anya-e0104n:341_6": "Bāhiraṃ āhāraṃ paccayaṃ labhitvā eva ajjhattikāhāro rūpaṃ uppādeti,",
  "anya-e0104n:341_7": "so pana rūpaṃ āharatīti āhāro.",
  "anya-e0104n:341_8": "Tenāha “rūpāharaṇaraso”ti.",
  "anya-e0104n:341_9": "Tato eva ojaṭṭhamakarūpuppādanena imassa kāyassa upathambhanapaccupaṭṭhāno.",
  "anya-e0104n:341_10": "Ojāya rūpāharaṇakiccaṃ bāhirādhīnanti āha “āharitabbavatthupadaṭṭhāno”ti.",
  "anya-e0104n:342_0": "446.",
  "anya-e0104n:342_1": "Balarūpantiādīsu imasmiṃ kāye balaṃ nāma atthi,",
  "anya-e0104n:342_2": "sambhavo nāma atthi,",
  "anya-e0104n:342_3": "rogo nāma atthi,",
  "anya-e0104n:342_4": "“jāti sañjātī”ti vacanato jāti nāma atthi,",
  "anya-e0104n:342_5": "tehipi catūhi mahābhūtehi vinā abhāvato upādāyarūpehi bhavitabbanti adhippāyo.",
  "anya-e0104n:342_6": "Ekaccānanti abhayagirivāsīnaṃ.",
  "anya-e0104n:342_7": "Paṭikkhittanti ettha evaṃ paṭikkhepo veditabbo –",
  "anya-e0104n:342_8": "middhaṃ rūpameva na hoti nīvaraṇesu desitattā.",
  "anya-e0104n:342_9": "Yassa hi nīvaraṇesu desanā,",
  "anya-e0104n:342_10": "taṃ na rūpaṃ yathā kāmacchando.",
  "anya-e0104n:342_11": "Siyā panetaṃ duvidhaṃ middhaṃ rūpaṃ,",
  "anya-e0104n:342_12": "arūpañcāti.",
  "anya-e0104n:342_13": "Tattha yaṃ arūpaṃ,",
  "anya-e0104n:342_14": "taṃ nīvaraṇesu desitaṃ “na rūpa”nti? Taṃ na,",
  "anya-e0104n:342_15": "visesavacanābhāvato.",
  "anya-e0104n:342_16": "Na hi visesetvā middhaṃ nīvaraṇesu desitaṃ,",
  "anya-e0104n:342_17": "tasmā middhassa duvidhataṃ parikappetvāpi na sakkā nīvaraṇabhāvaṃ nivattetuṃ.",
  "anya-e0104n:342_18": "Sakkā hi vattuṃ “yaṃ taṃ arūpato aññaṃ middhaṃ parikappitaṃ,",
  "anya-e0104n:342_19": "tampi nīvaraṇaṃ middhasabhāvattā itaraṃ middhaṃ viyā”ti.",
  "anya-e0104n:343_0": "Bhavatu nīvaraṇaṃ,",
  "anya-e0104n:343_1": "ko virodhoti ce?",
  "anya-e0104n:343_2": "Nīvaraṇañca pahātabbaṃ.",
  "anya-e0104n:343_3": "Pañca nīvaraṇe pahāya “addhā munīsi sambuddho,",
  "anya-e0104n:343_4": "natthi nīvaraṇā tavā”ti vacanato.",
  "anya-e0104n:343_5": "Appahātabbañca rūpaṃ “katame dhammā neva dassanena na bhāvanāya pahātabbā?",
  "anya-e0104n:343_6": "Catūsu bhūmīsu kusalaṃ,",
  "anya-e0104n:343_7": "catūsu bhūmīsu vipāko,",
  "anya-e0104n:343_8": "tīsu bhūmīsu kiriyābyākataṃ,",
  "anya-e0104n:343_9": "rūpañca nibbānañca.",
  "anya-e0104n:343_10": "Ime dhammā neva dassanena na bhāvanāya pahātabbā”ti vacanato.",
  "anya-e0104n:343_11": "Na cettha tadārammaṇakilesappahānaṃ adhippetaṃ “rūpaṃ,",
  "anya-e0104n:343_12": "bhikkhave,",
  "anya-e0104n:343_13": "na tumhākaṃ,",
  "anya-e0104n:343_14": "taṃ pajahathā”tiādīsu viya kāmacchandādīnaṃ tathā pahānassa anadhippetattā.",
  "anya-e0104n:343_15": "Tasmā na middhaṃ rūpaṃ.",
  "anya-e0104n:343_16": "Yadi middhassa rūpabhāvaṃ na sampaṭicchatha,",
  "anya-e0104n:343_17": "kathaṃ bhagavato niddā.",
  "anya-e0104n:343_18": "Middhañhi “niddāpacalāyikā”tiādinā vibhaṅge vibhattattā niddāti?",
  "anya-e0104n:343_19": "Na middhaṃ niddā,",
  "anya-e0104n:343_20": "niddāhetubhāvato pana taṃ “niddā”ti vibhattaṃ yathā itthiliṅgādi.",
  "anya-e0104n:343_21": "Evampi niddāhetuno middhassa abhāvato kathaṃ bhagavato niddāti?",
  "anya-e0104n:343_22": "Niddā bhagavato sarīragilāniyā,",
  "anya-e0104n:343_23": "na middhena.",
  "anya-e0104n:343_24": "Sā ca natthīti na sakkā vattuṃ “piṭṭhi me āgilāyati,",
  "anya-e0104n:343_25": "tamahaṃ āyamissāmī”ti vacanato.",
  "anya-e0104n:343_26": "Na cettha evamavadhāraṇaṃ middhameva niddāhetūti,",
  "anya-e0104n:343_27": "niddāhetu eva middhanti evamavadhāraṇā.",
  "anya-e0104n:343_28": "Tasmā aññopi atthi niddāhetu,",
  "anya-e0104n:343_29": "ko pana soti?",
  "anya-e0104n:343_30": "Sarīragilāniyā.",
  "anya-e0104n:343_31": "Tena vuttaṃ “niddā bhagavato sarīragilāniyā,",
  "anya-e0104n:343_32": "na middhenā”ti.",
  "anya-e0104n:344_0": "Niddā ca bhagavato natthīti na sakkā vattuṃ “abhijānāmi kho panāhaṃ aggivessana…pe…",
  "anya-e0104n:344_1": "divā supitā”ti vacanato.",
  "anya-e0104n:344_2": "Itopi na middhaṃ rūpaṃ sampayogavacanato.",
  "anya-e0104n:344_3": "Vuttañhi “thinamiddhanīvaraṇaṃ avijjānīvaraṇena nīvaraṇañceva nīvaraṇasampayuttañcā”tiādi.",
  "anya-e0104n:344_4": "Na cettha yathālābhabhavanaṃ?",
  "anya-e0104n:344_5": "Sakkā paccetuṃ “sakkharakathalikampi macchagumbampi carantampi tiṭṭhantampī”tiādi viya appasiddhatāya rūpabhāvassa.",
  "anya-e0104n:344_6": "Siddhe hi tassa rūpabhāve sambhavato yathālābhapaccayo yujjeyyāti.",
  "anya-e0104n:344_7": "Itopi na rūpaṃ middhaṃ āruppesu uppajjanato.",
  "anya-e0104n:344_8": "Vuttampi cetaṃ “nīvaraṇaṃ dhammaṃ paṭicca nīvaraṇo dhammo uppajjati napurejātapaccayā”ti imassa vibhaṅge",
  "anya-e0104n:344_9": "“āruppe kāmacchandanīvaraṇaṃ paṭicca thinamiddhanīvaraṇaṃ uddhaccanīvaraṇaṃ avijjānīvaraṇaṃ uppajjatī”ti vitthāro.",
  "anya-e0104n:344_10": "Tasmā “na middhaṃ rūpa”nti yaṃ aṭṭhakathāsu paṭikkhittaṃ,",
  "anya-e0104n:344_11": "taṃ supaṭikkhittameva.",
  "anya-e0104n:345_0": "Itaresūti balarūpādīsu.",
  "anya-e0104n:345_1": "Kammasamuṭṭhānassāpi rogassa visabhāgapaccayasamuppanno dhātukkhobho āsannakāraṇaṃ,",
  "anya-e0104n:345_2": "pageva itarassa.",
  "anya-e0104n:345_3": "So ca atthato rūpadhammānaṃ vikārāvatthāṭhitibhaṅgakkhaṇesu eva siyāti vuttaṃ “rogarūpaṃ jaratāaniccatāgahaṇena gahitamevā”ti.",
  "anya-e0104n:345_4": "Upacayasantatigahaṇena gahitamevāti tabbinimuttassa rūpuppādassa abhāvato.",
  "anya-e0104n:345_5": "Upādāvatthāya ca aññā jāti nāma nattheva.",
  "anya-e0104n:345_6": "Sambhavo kāmadhātuyaṃ ekacciyasattānaṃ indriyaparipākapaccayo āpodhātuyā pavattiākāravisesoti āha “sambhavarūpaṃ āpodhātuggahaṇena gahitamevā”ti.",
  "anya-e0104n:345_7": "Kāyabalaṃ nāma atthato vāyodhātuyā pavattiākāraviseso tassā vipphārabhāvato.",
  "anya-e0104n:345_8": "Yato naṃ “pāṇabala”nti vadanti,",
  "anya-e0104n:345_9": "tenāha “balarūpaṃ vāyodhātuggahaṇena gahitamevā”ti.",
  "anya-e0104n:345_10": "Kasmā pana nesaṃ ayathākkamato paṭikkhepo katoti?",
  "anya-e0104n:345_11": "Visuṃ natthīti katvā anupalabbhamānattā anādaradassanatthaṃ,",
  "anya-e0104n:345_12": "middhapaṭikkhepo vā mahāpañhoti paṭhamaṃ kato.",
  "anya-e0104n:345_13": "Tadanusārena paṭilomanayena itaresampi abhāvo vuttoti veditabbaṃ.",
  "anya-e0104n:346_0": "“Itī”ti idaṃ “aṭṭhavīsatividha”nti iminā sambandhitabbaṃ,",
  "anya-e0104n:346_1": "iminā vuttakkamena aṭṭhavīsatividhaṃ hotīti.",
  "anya-e0104n:346_2": "So ca kho pāḷiyaṃ āgatanayenevāti anūnatā veditabbā.",
  "anya-e0104n:346_3": "Anadhikabhāvo pana dassito eva.",
  "anya-e0104n:347_0": "447.",
  "anya-e0104n:347_1": "Sampayuttadhammarāsi hinoti etena patiṭṭhahatīhi hetu,",
  "anya-e0104n:347_2": "mūlaṭṭhena lobhādiko,",
  "anya-e0104n:347_3": "alobhādiko ca,",
  "anya-e0104n:347_4": "tādiso hetu na hotīti nahetu.",
  "anya-e0104n:347_5": "Nāssa hetu atthīti ahetukaṃ,",
  "anya-e0104n:347_6": "sahetukapaṭiyogibhāvato hetunā saha na uppajjatīti attho.",
  "anya-e0104n:347_7": "Ahetukameva hetunā vippayuttatāya hetuvippayuttaṃ.",
  "anya-e0104n:347_8": "Dhammanānattābhāvepi hi saddatthanānattena veneyyavasena dukantaradesanā hotīti dukapadavasena cetaṃ vuttaṃ.",
  "anya-e0104n:347_9": "Paccayādhīnavuttitāya saha paccayenāti sappaccayaṃ.",
  "anya-e0104n:347_10": "Attano paccayehi loke niyuttaṃ,",
  "anya-e0104n:347_11": "viditanti vā lokiyaṃ.",
  "anya-e0104n:347_12": "Ā bhavaggaṃ,",
  "anya-e0104n:347_13": "ā gotrabhuṃ vā savantīti āsavā,",
  "anya-e0104n:347_14": "saha āsavehīti sāsavaṃ,",
  "anya-e0104n:347_15": "āsavehi ālambitabbanti attho.",
  "anya-e0104n:347_16": "Ādisaddena saṃyojanīyaṃ oghanīyaṃ yoganīyaṃ nīvaraṇīyaṃ saṃkilesikaṃ parāmaṭṭhaṃ acetasikaṃ cittavippayuttaṃ",
  "anya-e0104n:347_17": "narūpāvacaraṃ naarūpāvacaraṃ naapariyāpannaṃ aniyataṃ aniyyānikaṃ aniccanti evamādīnaṃ saṅgaho daṭṭhabbo.",
  "anya-e0104n:348_0": "Āhito ahaṃ māno etthāti attā,",
  "anya-e0104n:348_1": "attabhāvo.",
  "anya-e0104n:348_2": "Taṃ attānaṃ adhikicca uddissa pavattā ajjhattā,",
  "anya-e0104n:348_3": "indriyabaddhadhammā,",
  "anya-e0104n:348_4": "tesu bhavaṃ ajjhattikaṃ, cakkhādi.",
  "anya-e0104n:348_5": "Aṭṭhakathāyaṃ pana vuttanayena ajjhattameva ajjhattikaṃ yathā venayikoti imamatthaṃ sandhāya vuttaṃ “attabhāvaṃ adhikicca pavattattā ajjhattika”nti.",
  "anya-e0104n:348_6": "Sesaṃ tevīsatividhaṃ.",
  "anya-e0104n:348_7": "“Tato bāhirattā”ti idaṃ ajjhattikalakkhaṇābhāvato vuttaṃ.",
  "anya-e0104n:348_8": "Ghaṭṭanavasenāti visayī,",
  "anya-e0104n:348_9": "visayo ca hutvā saṅghaṭṭanavasena.",
  "anya-e0104n:348_10": "Sesaṃ soḷasavidhaṃ.",
  "anya-e0104n:348_11": "Viparītattāti ghaṭṭanavasena agahetabbato.",
  "anya-e0104n:348_12": "Duppaṭivijjhasabhāvattāti sukhumabhāvena duviññeyyasabhāvattā.",
  "anya-e0104n:348_13": "Ñāṇassa āsanne na hotīti dūre.",
  "anya-e0104n:348_14": "Terasa hadayavatthupariyosānāni.",
  "anya-e0104n:348_15": "Sabhāvenevāti “rūpassa paricchedo,",
  "anya-e0104n:348_16": "rūpassa vikāro,",
  "anya-e0104n:348_17": "rūpassa upacayo”tiādinā aggahetvā attano sabhāveneva kakkhaḷattādinā ñāṇena paricchijja gahetabbato.",
  "anya-e0104n:348_18": "Sesaṃ dasavidhaṃ.",
  "anya-e0104n:348_19": "Tabbiparītatāyāti sabhāvena apariggahitabbato.",
  "anya-e0104n:348_20": "Sotādīnampi cakkhuno viya pasannasabhāvattā eva yathāsakaṃ visayaggahaṇapaccayatāti dassento āha “cakkhādi…pe…",
  "anya-e0104n:348_21": "pasādarūpa”nti.",
  "anya-e0104n:348_22": "Viparītattāti tabbidhurasabhāvattā.",
  "anya-e0104n:348_23": "Adhipatiyaṭṭhenāti ettha cakkhādīnaṃ tāva pañcannaṃ cakkhuviññāṇādīsu ādhipateyyaṃ tesaṃ paṭumandabhāvānuvattanato,",
  "anya-e0104n:348_24": "itthipurisindriyadvayassa sakicce jīvitindriyassa sahajarūpānupālane.",
  "anya-e0104n:348_25": "Tadubhayaṃ heṭṭhā vuttameva.",
  "anya-e0104n:348_26": "Upādinnattāti gahitattā.",
  "anya-e0104n:348_27": "Kammanibbattañhi “mametaṃ phalaṃ”nti kammunā gahitaṃ viya hoti apaṭikkhepato.",
  "anya-e0104n:349_0": "448.",
  "anya-e0104n:349_1": "Sanidassanakammajādīnaṃ tikānanti sanidassanattikassa,",
  "anya-e0104n:349_2": "kammajādittikānañca.",
  "anya-e0104n:349_3": "Oḷāriketi dvādasavidhe oḷārikarūpe.",
  "anya-e0104n:349_4": "Rūpanti rūpāyatanaṃ.",
  "anya-e0104n:349_5": "Daṭṭhabbabhāvasaṅkhātena saha nidassanenāti sanidassanaṃ,",
  "anya-e0104n:349_6": "paṭihananabhāvasaṅkhātena saha paṭighenāti sappaṭighaṃ,",
  "anya-e0104n:349_7": "sanidassanañca taṃ sappaṭighañcāti sanidassanasappaṭighaṃ.",
  "anya-e0104n:349_8": "Tattha yassa daṭṭhabbabhāvo atthi,",
  "anya-e0104n:349_9": "taṃ sanidassanaṃ.",
  "anya-e0104n:349_10": "Cakkhuviññāṇagocarabhāvova daṭṭhabbabhāvo.",
  "anya-e0104n:349_11": "Tassa rūpāyatanato anaññattepi aññehi dhammehi rūpāyatanaṃ visesetuṃ aññaṃ viya katvā vuttaṃ “saha nidassanena sanidassana”nti.",
  "anya-e0104n:349_12": "Dhammabhāvasāmaññena hi ekībhūtesu dhammesu yo nānattakaro viseso,",
  "anya-e0104n:349_13": "so añño viya katvā upacarituṃ yutto.",
  "anya-e0104n:349_14": "Evaṃ hi atthavisesāvabodho hotīti. Yo sayaṃ,",
  "anya-e0104n:349_15": "nissayavasena ca sampattānaṃ,",
  "anya-e0104n:349_16": "asampattānañca paṭimukhabhāvo aññamaññaṃ patanaṃ,",
  "anya-e0104n:349_17": "so paṭihananabhāvo,",
  "anya-e0104n:349_18": "yena byāpārādivikārapaccayantarasahitesu cakkhādīnaṃ visayesu vikāruppatti.",
  "anya-e0104n:349_19": "Sesaṃ ekādasavidhaṃ oḷārikarūpaṃ.",
  "anya-e0104n:349_20": "Tañhi sanidassanattābhāvato anidassanaṃ,",
  "anya-e0104n:349_21": "vuttanayeneva sappaṭighaṃ.",
  "anya-e0104n:349_22": "Ubhayapaṭikkhepena anidassanaappaṭighaṃ.",
  "anya-e0104n:349_23": "Kammato jātanti ettha yaṃ ekantakammasamuṭṭhānaṃ aṭṭhindriyāni,",
  "anya-e0104n:349_24": "hadayañcāti navavidhaṃ rūpaṃ,",
  "anya-e0104n:349_25": "yañca navavidhe catusamuṭṭhāne kammasamuṭṭhānaṃ navavidhameva rūpanti evaṃ aṭṭhārasavidhampi kammato uppajjanato kammajaṃ.",
  "anya-e0104n:349_26": "Yañhi jātañca yañca jāyati yañca jāyissati,",
  "anya-e0104n:349_27": "taṃ sabbampi “kammaja”nti vuccati yathā duddhanti.",
  "anya-e0104n:349_28": "Tadaññapaccayajātanti kammato aññapaccayato jātaṃ utucittāhārajaṃ.",
  "anya-e0104n:349_29": "Nakutocijātanti lakkhaṇarūpamāha.",
  "anya-e0104n:349_30": "Viññattidvayaṃ, saddo,",
  "anya-e0104n:349_31": "ākāsadhātu,",
  "anya-e0104n:349_32": "lahutādittayaṃ cittasamuṭṭhānāni avinibbhogarūpānīti etaṃ pañcadasavidhaṃ rūpaṃ cittajaṃ.",
  "anya-e0104n:349_33": "Ākāsadhātu,",
  "anya-e0104n:349_34": "lahutādittayaṃ,",
  "anya-e0104n:349_35": "āhārasamuṭṭhānāni avinibbhogarūpānīti etaṃ dvādasavidhaṃ rūpaṃ āhārajaṃ.",
  "anya-e0104n:349_36": "Ettha saddaṃ pakkhipitvā terasavidhaṃ rūpaṃ ututo samuṭṭhitaṃ utujaṃ.",
  "anya-e0104n:349_37": "Sesaṃ kammajatike vuttanayānusāreneva veditabbaṃ.",
  "anya-e0104n:350_0": "449.",
  "anya-e0104n:350_1": "Diṭṭhādicatukkavasena,",
  "anya-e0104n:350_2": "rūparūpādicatukkavasena,",
  "anya-e0104n:350_3": "vatthādicatukkavasenāti pāṭekkaṃ catukkasaddo yojetabbo.",
  "anya-e0104n:350_4": "Yaṃ rūpāyatanaṃ adakkhi yaṃ passati yaṃ dakkhissati yaṃ passeyya,",
  "anya-e0104n:350_5": "taṃ sabbaṃ diṭṭhaṃ nāma diṭṭhasabhāvānātivattanato yathā duddhanti.",
  "anya-e0104n:350_6": "Esa nayo sesesupi.",
  "anya-e0104n:350_7": "Dassanavisayattāti cakkhuviññāṇaviññeyyattā.",
  "anya-e0104n:350_8": "Savanavisayattāti sotaviññāṇaviññeyyattā.",
  "anya-e0104n:350_9": "Gandharasaphoṭṭhabbattayanti gandho raso phoṭṭhabbanti etaṃ tayaṃ.",
  "anya-e0104n:350_10": "Mutaṃ nāma mutvā patvā gahetabbato.",
  "anya-e0104n:350_11": "Tenāha “sampattaggāhakaindriyavisayattā”ti.",
  "anya-e0104n:351_0": "Kimidaṃ phoṭṭhabbaṃ nāmāti?",
  "anya-e0104n:351_1": "Pathavītejovāyodhātuttayaṃ.",
  "anya-e0104n:351_2": "Kasmā panettha āpodhātu aggahitā,",
  "anya-e0104n:351_3": "nanu sītatā phusitvā gayhati,",
  "anya-e0104n:351_4": "sā ca āpodhātūti?",
  "anya-e0104n:351_5": "Saccaṃ gayhati,",
  "anya-e0104n:351_6": "na pana sā āpodhātu.",
  "anya-e0104n:351_7": "Kiñcarahīti?",
  "anya-e0104n:351_8": "Tejodhātu eva.",
  "anya-e0104n:351_9": "Mande hi uṇhabhāve sītabuddhi.",
  "anya-e0104n:351_10": "Na hi sītaṃ nāma koci guṇo atthi,",
  "anya-e0104n:351_11": "kevalaṃ pana uṇhabhāvassa mandatāya sītatābhimāno.",
  "anya-e0104n:351_12": "Kathametaṃ viññātabbanti ce?",
  "anya-e0104n:351_13": "Anavaṭṭhitattā sītabuddhiyā yathā pārāpāre.",
  "anya-e0104n:351_14": "Tathā hi ghammakāle ātape ṭhitānaṃ chāyaṃ paviṭṭhānaṃ sītabuddhi hoti,",
  "anya-e0104n:351_15": "tattheva pana pathavīgabbhato uṭṭhitānaṃ uṇhabuddhi.",
  "anya-e0104n:351_16": "Yadi hi sītatā āpodhātu siyā,",
  "anya-e0104n:351_17": "ekasmiṃ kalāpe uṇhabhāvena saddhiṃ upalabbheyya,",
  "anya-e0104n:351_18": "na ca upalabbhati.",
  "anya-e0104n:351_19": "Tasmā viññāyati na āpodhātu sītatāti.",
  "anya-e0104n:351_20": "Idañca bhūtānaṃ avinibbhogavuttitaṃ icchantānaṃ uttaraṃ,",
  "anya-e0104n:351_21": "anicchantānampi pana catunnaṃ bhūtānaṃ ekasmiṃ kalāpe kiccadassanena sabhāgavuttitāya sādhitāya uttarameva.",
  "anya-e0104n:351_22": "Ye pana “vāyodhātuyā lakkhaṇaṃ sītatā”ti vadanti,",
  "anya-e0104n:351_23": "tesampi idameva uttaraṃ.",
  "anya-e0104n:351_24": "Yadi hi vāyodhātu sītatā siyā,",
  "anya-e0104n:351_25": "ekasmiṃ kalāpe uṇhabhāvena saddhiṃ sītatā upalabbheyya,",
  "anya-e0104n:351_26": "na ca upalabbhati.",
  "anya-e0104n:351_27": "Tasmā viññāyati na vāyodhātu sītatāti.",
  "anya-e0104n:351_28": "Yesaṃ pana dravatā āpodhātu,",
  "anya-e0104n:351_29": "sā ca phusitvā gayhatīti dassanaṃ.",
  "anya-e0104n:351_30": "Te vattabbā “dravabhāvopi phusīyatīti āyasmantānaṃ adhimānamattaṃ saṇṭhānaṃ viyā”ti.",
  "anya-e0104n:351_31": "Vuttañhetaṃ purātanehi –",
  "anya-e0104n:352_0": "“Dravatā sahavuttīni, tīṇi bhūtāni samphusaṃ;",
  "anya-e0104n:353_0": "‘Dravataṃ samphusāmī’ti, lokoyamabhimaññati.",
  "anya-e0104n:354_0": "“Phusaṃ bhūtāni saṇṭhānaṃ, manasā gaṇhate yathā;",
  "anya-e0104n:355_0": "‘Paccakkhato phusāmī’ti, ñātabbā dravatā tathā”ti.",
  "anya-e0104n:356_0": "Sesanti yathāvuttaṃ rūpādisattavidhaṃ rūpaṃ ṭhapetvā avasiṭṭhaṃ ekavīsatividhaṃ rūpaṃ.",
  "anya-e0104n:356_1": "Viññāṇassevāti manoviññāṇasseva.",
  "anya-e0104n:356_2": "Avadhāraṇena rūpāyatanādīnampi manoviññāṇaviññeyyatte niyamābhāvato na viññātarūpatāti saṅkarābhāvaṃ dasseti.",
  "anya-e0104n:357_0": "Nipphannarūpaṃ panettha rūparūpaṃ nāmāti yadettha aṭṭhavīsatividhe rūpe “nipphanna”nti vuttaṃ rūpaṃ,",
  "anya-e0104n:357_1": "tadeva rūpalakkhaṇayogato rūpaṃ.",
  "anya-e0104n:357_2": "Ruppanaṃ rūpaṃ,",
  "anya-e0104n:357_3": "taṃ etassa atthīti yathā arisasoti,",
  "anya-e0104n:357_4": "rūpaguṇayogato vā yathā nīlaguṇayogato nīlaṃ vatthanti.",
  "anya-e0104n:357_5": "Svāyaṃ rūpasaddo ruḷhiyā ataṃsabhāvepi pavattatīti aparena rūpasaddena visesetvā vuttaṃ “rūparūpa”nti yathā tilatelaṃ,",
  "anya-e0104n:357_6": "dukkhadukkhanti ca,",
  "anya-e0104n:357_7": "ruppanasabhāvaṃ rūpanti attho.",
  "anya-e0104n:357_8": "Yadi evaṃ,",
  "anya-e0104n:357_9": "ākāsadhātuādīnaṃ kathaṃ rūpabhāvoti?",
  "anya-e0104n:357_10": "Nipphannarūpassa paricchedavikāralakkhaṇabhāvato taggatikamevāti “rūpa”ntveva vuccati.",
  "anya-e0104n:358_0": "Vasanti ettha cittacetasikā pavattantīti vatthu,",
  "anya-e0104n:358_1": "cittataṃsampayuttānaṃ ādhārabhūtaṃ rūpaṃ.",
  "anya-e0104n:358_2": "Taṃ pana chabbidhaṃ.",
  "anya-e0104n:358_3": "Tattha hadayarūpaṃ vatthu eva manodhātumanoviññāṇadhātūnaṃ nissayabhāvato.",
  "anya-e0104n:358_4": "Na dvāraṃ aññanissayānaṃ cakkhādi viya.",
  "anya-e0104n:358_5": "Yathā hi cakkhādīni sampaṭicchanādīnaṃ pavattiyā dvāraṃ honti,",
  "anya-e0104n:358_6": "na evaṃ hadayavatthu.",
  "anya-e0104n:358_7": "Tena vuttaṃ “yaṃ panettha hadayarūpaṃ nāma,",
  "anya-e0104n:358_8": "taṃ vatthu,",
  "anya-e0104n:358_9": "na dvāra”nti.",
  "anya-e0104n:358_10": "Viññattidvayaṃ dvāraṃ kammadvārabhāvato.",
  "anya-e0104n:358_11": "Tannissitassa cittuppādassa abhāvato na vatthu.",
  "anya-e0104n:358_12": "Pasādarūpaṃ vatthu ceva attasannissitassa cakkhuviññāṇādikassa,",
  "anya-e0104n:358_13": "dvārañca aññanissitassa sampaṭicchanādikassa.",
  "anya-e0104n:358_14": "Sesaṃ ekavīsatividhaṃ rūpaṃ vuttavipariyāyato neva vatthu na ca dvāraṃ.",
  "anya-e0104n:359_0": "450.",
  "anya-e0104n:359_1": "Ekato eva jātaṃ ekajaṃ.",
  "anya-e0104n:359_2": "Nanu ca ekato eva paccayato paccayuppannassa uppatti natthīti?",
  "anya-e0104n:359_3": "Saccaṃ natthi,",
  "anya-e0104n:359_4": "rūpajanakapaccayesu ekatoti ayamettha adhippāyo.",
  "anya-e0104n:359_5": "Na hi rūpuppatti rūpajanakato aññaṃ paccayaṃ apekkhati.",
  "anya-e0104n:359_6": "Dvijantiādīsupi eseva nayo.",
  "anya-e0104n:359_7": "Imesanti imesaṃ pabhedānaṃ vasena.",
  "anya-e0104n:359_8": "Kammajamevāti kammato eva jātaṃ.",
  "anya-e0104n:359_9": "Cittajamevāti etthāpi eseva nayo.",
  "anya-e0104n:359_10": "Cittato ca ututo ca jātanti kālena cittato,",
  "anya-e0104n:359_11": "kālena ututoti evaṃ cittato ca ututo ca jātaṃ daṭṭhabbaṃ.",
  "anya-e0104n:359_12": "Taṃ dvijaṃ dvīhi jātanti.",
  "anya-e0104n:359_13": "Parato dvīsupi eseva nayo.",
  "anya-e0104n:359_14": "Saddāyatanamevāti ettha yaṃ cittajaṃ saddāyatanaṃ,",
  "anya-e0104n:359_15": "taṃ saviññattikamevāti eke.",
  "anya-e0104n:359_16": "Aviññattikopi atthi vitakkavipphārasaddoti porāṇā.",
  "anya-e0104n:360_0": "Vitakkavipphārasaddo na sotaviññeyyoti hi evaṃ pavattamahāaṭṭhakathāvādaṃ nissāya cittasamuṭṭhānassa saddassa viññattiyā vināpi uppatti icchitabbā.",
  "anya-e0104n:360_1": "Na hi viññatti “kāyavācāya viññattī”ti vacanato asotaviññeyyena saddena saha uppajjati,",
  "anya-e0104n:360_2": "evaṃ sante cittajenāpi saddanavakena bhavitabbaṃ.",
  "anya-e0104n:360_3": "So ca vādo “saddo ca hoti,",
  "anya-e0104n:360_4": "na sotaviññeyyo cā”ti viruddhamevetanti maññamānehi saṅgahakārehi paṭikkhitto.",
  "anya-e0104n:360_5": "Apare pana mahāaṭṭhakathāvādaṃ appaṭikkhipitvā tassa adhippāyaṃ vaṇṇenti. Kathaṃ?",
  "anya-e0104n:360_6": "“Jivhātālucalanādikaṃ vitakkasamuṭṭhitaṃ viññattisahajameva sukhumasaddaṃ dibbasotena sutvā ādisatī”ti sutte,",
  "anya-e0104n:360_7": "paṭṭhāne ca oḷārikaṃ saddaṃ sandhāya sotaviññāṇassa ārammaṇapaccayabhāvo vuttoti iminā adhippāyena vitakkavipphārasaddassa asotaviññeyyatā vuttāti.",
  "anya-e0104n:360_8": "Taṃ catujaṃ.",
  "anya-e0104n:360_9": "Avasesanti avinibbhogarūpena saddhiṃ ākāsadhātumāha.",
  "anya-e0104n:361_0": "Lakkhaṇarūpaṃ pana nakutocijātanti kutocipi paccayato na jātaṃ,",
  "anya-e0104n:361_1": "nāpi sayameva jātaṃ paccayehi vinā sayameva jātassa sabbena sabbaṃ abhāvato.",
  "anya-e0104n:361_2": "Kathaṃ panetaṃ viññātabbaṃ lakkhaṇarūpaṃ na jāyatīti?",
  "anya-e0104n:361_3": "Lakkhaṇābhāvato.",
  "anya-e0104n:361_4": "Uppattimantānaṃ hi rūpāyatanādīnaṃ jātiādīni lakkhaṇāni vijjanti,",
  "anya-e0104n:361_5": "na evaṃ jātiādīnaṃ.",
  "anya-e0104n:361_6": "Tasmā viññātabbametaṃ jātiādīni na jāyantīti.",
  "anya-e0104n:361_7": "Siyā panetaṃ “jātiādīnaṃ jātiādīni lakkhaṇāni vijjantī”ti? Taṃ na, kasmā?",
  "anya-e0104n:361_8": "Tathā sati anavaṭṭhānāpattito.",
  "anya-e0104n:361_9": "Yadi hi jātiādīni jātiādimantāni siyuṃ,",
  "anya-e0104n:361_10": "tānipi jātiādimantāni,",
  "anya-e0104n:361_11": "tānipi jātiādimantānīti anavaṭṭhānameva āpajjati.",
  "anya-e0104n:361_12": "Tasmā suṭṭhu vuttaṃ “jātiādīni na jāyantī”ti.",
  "anya-e0104n:361_13": "Tenāha “na hi uppādassa uppādo atthi,",
  "anya-e0104n:361_14": "uppannassa ca paripākabhedamattaṃ itaradvaya”nti,",
  "anya-e0104n:361_15": "jarāmaraṇanti attho.",
  "anya-e0104n:362_0": "Tattha “uppādo natthī”ti etena uppādassa jarāmaraṇābhāvamāha.",
  "anya-e0104n:362_1": "Asati uppāde kuto jarāmaraṇanti mattaggahaṇena jarāmaraṇassa uppādābhāvampi.",
  "anya-e0104n:362_2": "Yadi evaṃ jātiyā kutoci jātatāvacanaṃ kathanti āha “yampī”tiādi.",
  "anya-e0104n:362_3": "Tattha kiccānubhāvakkhaṇe diṭṭhattāti ye te cittādayo rūpāyatanādīnaṃ rūpānaṃ janakapaccayā,",
  "anya-e0104n:362_4": "tesaṃ taduppādanaṃ pati anuparatabyāpārānaṃ yo so paccayabhāvūpalakkhaṇīyo kiccānubhāvakkhaṇo,",
  "anya-e0104n:362_5": "tadā jāyamānānaṃ rūpāyatanādīnaṃ dhammānaṃ vikārabhāvena upalabbhamānataṃ sandhāya veneyyapuggalavasena",
  "anya-e0104n:362_6": "jātiyā kutoci paccayato jātattaṃ pāḷiyaṃ anuññātaṃ yathā taṃ cittasamuṭṭhānatādi viññattiādīnaṃ.",
  "anya-e0104n:362_7": "Ayañhettha saṅkhepattho –",
  "anya-e0104n:362_8": "yehi paccayadhammehi rūpādayo uppajjeyyuṃ,",
  "anya-e0104n:362_9": "tesaṃ paccayabhāvūpagamanakkhaṇe upalabbhamānā rūpādayo tato pure,",
  "anya-e0104n:362_10": "pacchā ca anupalabbhamānā tato uppajjantīti viññāyanti,",
  "anya-e0104n:362_11": "evaṃ jātipi veditabbā.",
  "anya-e0104n:362_12": "Yadi evaṃ nippariyāyato jātiyā kutoci jātatā siddhā,",
  "anya-e0104n:362_13": "atha kasmā veneyyapuggalavasenāti vuttanti?",
  "anya-e0104n:362_14": "Nayidamevaṃ jāyamānadhammavikārabhāvena upalabbhamānattā.",
  "anya-e0104n:362_15": "Yadi hi dhammo viya upalabbheyya jāti,",
  "anya-e0104n:362_16": "nippariyāyova tassā kutoci jātabhāvo,",
  "anya-e0104n:362_17": "na evamupalabbhati,",
  "anya-e0104n:362_18": "atha kho vikārabhāvena.",
  "anya-e0104n:362_19": "Tasmā vuttaṃ “veneyyapuggalavasenā”ti.",
  "anya-e0104n:363_0": "Tadā kira sotūnaṃ evaṃ cittaṃ uppannaṃ “ayaṃ jāti sabbesaṃ dhammānaṃ pabhavo,",
  "anya-e0104n:363_1": "sayañca na kutoci jāyati yathā taṃ pakativādīnaṃ pakatī”ti,",
  "anya-e0104n:363_2": "taṃ nesaṃ micchāgāhaṃ vidhamento satthā “upacayo santatī”ti dvidhā bhinditvā kutoci paccayato jātañca katvā desesi,",
  "anya-e0104n:363_3": "na pana jarāmaraṇaṃ paccayadhammānaṃ kiccānubhāvakkhaṇe adassanato.",
  "anya-e0104n:363_4": "Yadi evaṃ kathaṃ “jarāmaraṇaṃ paṭiccasamuppanna”nti vuttaṃ?",
  "anya-e0104n:363_5": "Yasmā paṭiccasamuppannānaṃ dhammānaṃ paripākabhaṅgatāya tesu santesu honti,",
  "anya-e0104n:363_6": "na asantesu.",
  "anya-e0104n:363_7": "Na hi ajātaṃ paripaccati,",
  "anya-e0104n:363_8": "bhijjati vā,",
  "anya-e0104n:363_9": "tasmā taṃ jātipaccayataṃ sandhāya “jarāmaraṇaṃ paṭiccasamuppanna”nti pariyāyena suttesu vuttaṃ.",
  "anya-e0104n:363_10": "Yo panettha kāmabhavādīsu kammādinā paccayena yonivibhāgato paṭisandhiyaṃ,",
  "anya-e0104n:363_11": "pavattiyañca rūpadhammānaṃ pavattibhedo vattabbo,",
  "anya-e0104n:363_12": "so parato paṭiccasamuppādakathāyaṃ āvi bhavissatīti na vuttoti daṭṭhabbo.",
  "anya-e0104n:364_0": "Iti rūpakkhandhe vitthārakathāmukhavaṇṇanā.",
  "anya-e0104n:365_0": "Viññāṇakkhandhakathāvaṇṇanā",
  "anya-e0104n:366_0": "451.",
  "anya-e0104n:366_1": "Yaṃ kiñcīti anavasesapariyādānadīpakena padadvayena vedayitassa bahubhedataṃ dassento vuccamānaṃ rāsaṭṭhaṃ ulliṅgeti.",
  "anya-e0104n:366_2": "Vedayitaṃ ārammaṇarasānubhavanaṃ lakkhaṇaṃ etassāti vedayitalakkhaṇaṃ.",
  "anya-e0104n:366_3": "Sabbaṃ taṃ dhammajātanti adhippāyo,",
  "anya-e0104n:366_4": "pubbe vā rūpakkhandhakathāyaṃ vuttaṃ adhikārato ānetvā sambandhitabbaṃ.",
  "anya-e0104n:366_5": "Ekato katvāti atītādibhedabhinnaṃ sabbaṃ taṃ buddhiyā ekato katvā.",
  "anya-e0104n:366_6": "Evañhi rāsaṭṭhassa sambhavo.",
  "anya-e0104n:366_7": "Nīlādibhedassa ārammaṇassa sañjānanaṃ,",
  "anya-e0104n:366_8": "“nīlaṃ pītaṃ dīghaṃ rassa”nti ca ādinā saññuppādavasena jānanaṃ gahaṇaṃ lakkhaṇaṃ etassāti sañjānanalakkhaṇaṃ.",
  "anya-e0104n:366_9": "Abhisaṅkharaṇaṃ āyūhanaṃ byāpārāpatti,",
  "anya-e0104n:366_10": "abhisandahanaṃ vā,",
  "anya-e0104n:366_11": "ubhayathāpi cetanāpadhānatāya saṅkhārakkhandhassa evaṃ vuttaṃ “abhisaṅkharaṇalakkhaṇa”nti.",
  "anya-e0104n:366_12": "Tathā hi suttantabhājanīye saṅkhārakkhandhaṃ vibhajantena bhagavatā “cakkhusamphassajā cetanā”tiādinā cetanāva vibhattā.",
  "anya-e0104n:366_13": "Minitabbavatthuṃ nāḷiyā minamāno puriso viya yena sañjānanākāravisiṭṭhena ākārena visayaṃ gaṇhāti,",
  "anya-e0104n:366_14": "taṃ ārammaṇūpaladdhisaṅkhātaṃ vijānanaṃ lakkhaṇaṃ etassāti vijānanalakkhaṇaṃ.",
  "anya-e0104n:366_15": "Itare vedanākkhandhādayo suviññeyyā hontīti viññāṇena ekuppādādibhāvato,",
  "anya-e0104n:366_16": "samānajātiādivibhāgato ca.",
  "anya-e0104n:367_0": "Attanā “vijānanalakkhaṇa”nti vuttamatthaṃ suttena samatthetuṃ “yaṃ kiñcī”tiādi vuttaṃ.",
  "anya-e0104n:367_1": "Yathāpaccayaṃ pavattimattametaṃ,",
  "anya-e0104n:367_2": "yadidaṃ sabhāvadhammoti dassetuṃ “vijānanalakkhaṇa”nti bhāvasādhanavasena vuttaṃ.",
  "anya-e0104n:367_3": "Dhammasabhāvā vinimutto koci kattā nāma natthīti tasseva kattubhāvaṃ dassetuṃ “vijānātī”ti vuttaṃ.",
  "anya-e0104n:367_4": "Yaṃ vijānanaṭṭhena viññāṇaṃ,",
  "anya-e0104n:367_5": "tadeva cintanādiatthena cittaṃ,",
  "anya-e0104n:367_6": "mananaṭṭhena manoti pariyāyatopi naṃ bodheti.",
  "anya-e0104n:367_7": "Ettāvatā ca khandhato, bhedato,",
  "anya-e0104n:367_8": "pariyāyato ca viññāṇaṃ vibhāvitaṃ hoti.",
  "anya-e0104n:368_0": "Jāyanti ettha visadisāpi sadisākārāti jāti,",
  "anya-e0104n:368_1": "samānākāro.",
  "anya-e0104n:368_2": "Sā panāyaṃ jāti kāmaṃ anekavidhā nānappakārā,",
  "anya-e0104n:368_3": "taṃ idhādhippetameva pana dassento “kusalaṃ, akusalaṃ,",
  "anya-e0104n:368_4": "abyākatañcā”ti āha.",
  "anya-e0104n:368_5": "Tattha kusalaṭṭhena kusalaṃ.",
  "anya-e0104n:368_6": "Koyaṃ kusalaṭṭho nāma?",
  "anya-e0104n:368_7": "Ārogyaṭṭho anavajjaṭṭho sukhavipākaṭṭho.",
  "anya-e0104n:368_8": "Ārogyaṭṭhenāpi hi kusalaṃ vuccati “kacci nu bhoto kusala”ntiādīsu.",
  "anya-e0104n:368_9": "Anavajjaṭṭhenāpi “katamo pana, bhante,",
  "anya-e0104n:368_10": "kusalo kāyasamācāro? Yo kho, mahārāja,",
  "anya-e0104n:368_11": "anavajjo kāyasamācāro”tiādīsu.",
  "anya-e0104n:368_12": "Sukhavipākaṭṭhenāpi “kusalānaṃ,",
  "anya-e0104n:368_13": "bhikkhave,",
  "anya-e0104n:368_14": "dhammānaṃ samādānahetū”tiādīsu.",
  "anya-e0104n:368_15": "Kusalacittañhi rāgādīnaṃ cetasikarogānaṃ avajjasabhāvānaṃ paṭipakkhabhāvato,",
  "anya-e0104n:368_16": "sukhavipākavipaccanato ca arogaṃ,",
  "anya-e0104n:368_17": "anavajjaṃ,",
  "anya-e0104n:368_18": "sukhavipākañcāti.",
  "anya-e0104n:369_0": "Saddatthato pana kucchite pāpadhamme salayati calayati kammeti viddhaṃsetīti kusalaṃ.",
  "anya-e0104n:369_1": "Kucchitena vā ākārena sayantīti kusā,",
  "anya-e0104n:369_2": "pāpadhammā,",
  "anya-e0104n:369_3": "te kuse lunāti chindatīti kusalaṃ.",
  "anya-e0104n:369_4": "Kucchitānaṃ vā sānato tanukaraṇato ñāṇaṃ kusaṃ nāma,",
  "anya-e0104n:369_5": "tena lātabbaṃ gahetabbaṃ pavattetabbanti kusalaṃ.",
  "anya-e0104n:369_6": "Yathā vā kuso ubhayabhāgagataṃ hatthapadesaṃ lunāti,",
  "anya-e0104n:369_7": "evamidaṃ uppannānuppannavasena ubhayabhāgagataṃ saṃkilesapakkhaṃ lunāti chindati,",
  "anya-e0104n:369_8": "tasmā kuso viya lunātīti kusalaṃ.",
  "anya-e0104n:369_9": "Kucchitānaṃ vā sāvajjadhammānaṃ salanato saṃvaraṇato kusalaṃ.",
  "anya-e0104n:369_10": "Kusaladhammavasena hi akusalā pavattinivāraṇena,",
  "anya-e0104n:369_11": "appavattibhāvāpādanena ca manacchaṭṭhesu dvāresu appavattiyā saṃvutā pihitā honti.",
  "anya-e0104n:369_12": "Kucchite vā pāpadhamme salayati kampeti apanetīti kusalaṃ.",
  "anya-e0104n:369_13": "Kucchitānaṃ vā pāṇātipātādīnaṃ pāpadhammānaṃ sānato nisānato tejanato kusā,",
  "anya-e0104n:369_14": "dosalobhādayo.",
  "anya-e0104n:369_15": "Dosādīnañhi vasena cetanāya tikkhabhāvappattiyā pāṇātipātādīnaṃ mahāsāvajjatā,",
  "anya-e0104n:369_16": "te kuse lunāti chindatīti kusalaṃ.",
  "anya-e0104n:369_17": "Kucchitānaṃ vā sānato antakaraṇato vināsanato kusāni,",
  "anya-e0104n:369_18": "puññakiriyavasena pavattāni saddhādīni indriyāni,",
  "anya-e0104n:369_19": "tehi lātabbaṃ pavattetabbanti kusalaṃ.",
  "anya-e0104n:369_20": "“Ku” iti vā bhūmi vuccati,",
  "anya-e0104n:369_21": "adhiṭṭhānabhāvena taṃsadisassa attano nissayabhūtassa rūpārūpappabandhassa sampati,",
  "anya-e0104n:369_22": "āyatiñca anudahanena vināsanato kuṃ siyantīti kusā, rāgādayo,",
  "anya-e0104n:369_23": "te viya attano nissayassa lavanato chindanato kusalaṃ.",
  "anya-e0104n:369_24": "Payogasampāditā hi kusaladhammā accantameva rūpārūpadhamme appavattikaraṇena samucchindantīti.",
  "anya-e0104n:370_0": "Na kusalanti akusalaṃ,",
  "anya-e0104n:370_1": "kusalapaṭipakkhanti attho.",
  "anya-e0104n:370_2": "Na kusalanti hi kusalapaṭikkhepena akusalapadassa avayavabhedena atthe vuccamāne yathā yaṃ dhammajātaṃ na arogaṃ,",
  "anya-e0104n:370_3": "na anavajjaṃ,",
  "anya-e0104n:370_4": "na sukhavipākaṃ,",
  "anya-e0104n:370_5": "na ca kosallasambhūtaṃ,",
  "anya-e0104n:370_6": "taṃ akusalanti ayamattho dassito hoti,",
  "anya-e0104n:370_7": "evaṃ yaṃ na kucchitānaṃ salanasabhāvaṃ,",
  "anya-e0104n:370_8": "na kusānaṃ lavanasabhāvaṃ,",
  "anya-e0104n:370_9": "na kusena kusehi vā pavattetabbaṃ,",
  "anya-e0104n:370_10": "na ca kuso viya lavanakaṃ,",
  "anya-e0104n:370_11": "taṃ akusalaṃ nāmāti ayampi attho dassito hoti.",
  "anya-e0104n:370_12": "Ettha ca yasmā kusalaṃ akusalassa ujuvipaccanīkabhūtaṃ,",
  "anya-e0104n:370_13": "yato cetasikarogapaṭipakkhādibhāvato arogādipariyāyenapi bodhitaṃ,",
  "anya-e0104n:370_14": "tasmā akusalaṃ pana kusalassa ujuvipaccanīkabhūtanti vuttaṃ “kusalapaṭipakkhanti attho”ti.",
  "anya-e0104n:370_15": "Taṃ pana yathākkamaṃ pahāyakapahātabbabhāvenevāti daṭṭhabbaṃ.",
  "anya-e0104n:371_0": "Na byākatanti abyākataṃ,",
  "anya-e0104n:371_1": "kusalākusalabhāvena akathitanti attho.",
  "anya-e0104n:371_2": "Tattha kusalabhāvo anavajjasukhavipākaṭṭho.",
  "anya-e0104n:371_3": "Akusalabhāvo sāvajjadukkhavipākaṭṭho,",
  "anya-e0104n:371_4": "tadubhayabhāvena avuttanti vuttaṃ hoti.",
  "anya-e0104n:371_5": "Eteneva arogasarogādibhāvena ca avuttatā vaṇṇitāti daṭṭhabbā.",
  "anya-e0104n:371_6": "Ettha ca “kusalaṃ akusala”nti ca vatvā “abyākata”nti vuttattā kusalākusalabhāveneva avuttatā viññāyati,",
  "anya-e0104n:371_7": "na pakārantarena.",
  "anya-e0104n:371_8": "Avuttatā cettha na tathā avattabbatāmattena,",
  "anya-e0104n:371_9": "atha kho tadubhayavinimuttasabhāvatāya tesaṃ dhammānanti daṭṭhabbaṃ.",
  "anya-e0104n:371_10": "Tathā hetaṃ “avipākalakkhaṇa”nti vuccati.",
  "anya-e0104n:372_0": "452.",
  "anya-e0104n:372_1": "Bhūmibhedatoti bhavanti ettha dhammāti bhūmi, ṭhānaṃ,",
  "anya-e0104n:372_2": "avatthā ca.",
  "anya-e0104n:372_3": "Avatthāpi hi avatthāvantānaṃ pavattiṭṭhānaṃ viya gayhati,",
  "anya-e0104n:372_4": "evaṃ nesaṃ sukhaggahaṇaṃ hotīti.",
  "anya-e0104n:372_5": "Tattha lokiyā bhūmi ṭhānavaseneva veditabbā,",
  "anya-e0104n:372_6": "lokuttarā avatthāvasena.",
  "anya-e0104n:372_7": "Lokiyā vā ṭhānāvatthāvasena,",
  "anya-e0104n:372_8": "lokuttarā avatthāvaseneva.",
  "anya-e0104n:372_9": "Kāmāvacaranti ettha vatthukāmo kilesakāmoti dve kāmā.",
  "anya-e0104n:372_10": "Tesu vatthukāmo visesato pañca kāmaguṇā kāmīyantīti,",
  "anya-e0104n:372_11": "kilesakāmo taṇhā kāmetīti.",
  "anya-e0104n:372_12": "Te dvepi sahitā hutvā yattha avacaranti,",
  "anya-e0104n:372_13": "taṃ kāmāvacaraṃ.",
  "anya-e0104n:372_14": "Kiṃ pana tanti?",
  "anya-e0104n:372_15": "Ekādasavidho kāmabhavo.",
  "anya-e0104n:372_16": "Idaṃ yebhuyyena tattha avacarati pavattatīti kāmāvacaraṃ ekassa avacarasaddassa lopaṃ katvā.",
  "anya-e0104n:372_17": "Evaṃ rūpārūpāvacarānipi veditabbāni rūpataṇhā rūpaṃ,",
  "anya-e0104n:372_18": "arūpataṇhā arūpanti katvā.",
  "anya-e0104n:372_19": "Atha vā kāmataṇhā kāmo uttarapadalopena,",
  "anya-e0104n:372_20": "avacarati etthāti avacaraṃ,",
  "anya-e0104n:372_21": "kāmassa avacaraṃ kāmāvacaraṃ.",
  "anya-e0104n:372_22": "Evaṃ rūpāvacarārūpāvacarānipi veditabbāni.",
  "anya-e0104n:372_23": "Lokato uttaratīti lokuttaraṃ kusalassa adhippetattā.",
  "anya-e0104n:372_24": "Itaraṃ pana lokato uttiṇṇanti lokuttaraṃ.",
  "anya-e0104n:373_0": "Somanassupekkhāñāṇasaṅkhārabhedatoti ettha somanassupekkhābhedo tāva yutto tesaṃ bhinnasabhāvattā,",
  "anya-e0104n:373_1": "ñāṇasaṅkhārabhedo pana kathanti?",
  "anya-e0104n:373_2": "Nāyaṃ doso ñāṇasaṅkhārakato bhedoñāṇasaṅkhārabhedo,",
  "anya-e0104n:373_3": "so ca tesaṃ bhāvābhāvakatoti katvā.",
  "anya-e0104n:373_4": "Sobhanaṃ mano,",
  "anya-e0104n:373_5": "sundaraṃ vā mano etassāti sumano,",
  "anya-e0104n:373_6": "sumanassa bhāvo somanassaṃ,",
  "anya-e0104n:373_7": "mānasikasukhā vedanā ruḷhiyā,",
  "anya-e0104n:373_8": "somanassena uppādato paṭṭhāya yāva bhaṅgā sahagataṃ pavattaṃ saṃsaṭṭhaṃ,",
  "anya-e0104n:373_9": "sampayuttanti attho.",
  "anya-e0104n:373_10": "Somanassasahagatatā cassa ārammaṇavasena veditabbā.",
  "anya-e0104n:373_11": "Iṭṭhārammaṇe hi cittaṃ somanassasahagataṃ hoti.",
  "anya-e0104n:373_12": "Nanu ca iṭṭhārammaṇaṃ lobhassa vatthu,",
  "anya-e0104n:373_13": "kathaṃ tattha kusalaṃ hotīti?",
  "anya-e0104n:373_14": "Nayidamekantikaṃ iṭṭhepi ābhogādivasena kusalassa uppajjanato.",
  "anya-e0104n:373_15": "Yassa hi catusampatticakkasamāyogādivasena yonisova ābhogo hoti,",
  "anya-e0104n:373_16": "kusalameva ca mayā kattabbanti kusalakaraṇe cittaṃ niyamitaṃ,",
  "anya-e0104n:373_17": "akusalappavattito ca nivattetvā kusalakaraṇe eva pariṇāmitaṃ,",
  "anya-e0104n:373_18": "abhiṇhakaraṇavasena ca samudācaritaṃ,",
  "anya-e0104n:373_19": "tassa iṭṭhepi ārammaṇe alobhādisampayuttameva cittaṃ hoti,",
  "anya-e0104n:373_20": "na lobhādisampayuttaṃ.",
  "anya-e0104n:374_0": "Ñāṇena samaṃ pakārehi yuttanti ñāṇasampayuttaṃ.",
  "anya-e0104n:374_1": "Ekuppādādayo eva cettha pakārāti veditabbā.",
  "anya-e0104n:374_2": "Tattha kammūpapattiindriyaparipākakilesadūrībhāvā ñāṇasampayuttatāya kāraṇaṃ.",
  "anya-e0104n:374_3": "Yo hi paresaṃ dhammaṃ deseti,",
  "anya-e0104n:374_4": "anavajjāni sippāyatanakammāyatanavijjaṭṭhānāni sikkhāpetīti evamādikaṃ paññāsaṃvattaniyaṃ karoti,",
  "anya-e0104n:374_5": "tassa kammūpanissayavasena kusalacittaṃ uppajjamānaṃ ñāṇasampayuttaṃ hoti.",
  "anya-e0104n:374_6": "Tathā abyāpajje loke uppannassa upapattiṃ nissāya ñāṇasampayuttaṃ hoti.",
  "anya-e0104n:374_7": "Vuttañhetaṃ “tassa tattha sukhino dhammapadā plavanti, dandho,",
  "anya-e0104n:374_8": "bhikkhave,",
  "anya-e0104n:374_9": "satuppādo,",
  "anya-e0104n:374_10": "atha kho so satto khippaṃyeva visesabhāgī hotī”ti.",
  "anya-e0104n:374_11": "Tathā paññādasakapattassa indriyaparipākaṃ nissāya kusalaṃ uppajjamānaṃ ñāṇasampayuttaṃ hoti.",
  "anya-e0104n:374_12": "Yena pana kilesā vikkhambhitā,",
  "anya-e0104n:374_13": "tassa kilesadūrībhāvaṃ nissāya ñāṇasampayuttaṃ hoti.",
  "anya-e0104n:374_14": "Vuttampi cetaṃ “yogā ve jāyate bhūri,",
  "anya-e0104n:374_15": "ayogā bhūrisaṅkhayo”ti.",
  "anya-e0104n:374_16": "Attano vā parassa vā samussāhajanitaṃ cittapayogasaṅkhātaṃ saṅkharaṇaṃ saṅkhāro,",
  "anya-e0104n:374_17": "so etassa natthīti asaṅkhāraṃ.",
  "anya-e0104n:374_18": "Tena pana saha saṅkhārena pavattatīti sasaṅkhāraṃ.",
  "anya-e0104n:374_19": "Ñāṇena vippayuttaṃ virahitanti ñāṇavippayuttaṃ.",
  "anya-e0104n:374_20": "Vippayogoti cettha ñāṇassa abhāvo appavattiyevāti daṭṭhabbaṃ.",
  "anya-e0104n:374_21": "Upekkhatīti upekkhā,",
  "anya-e0104n:374_22": "vedayamānāpi ārammaṇaṃ ajjhupekkhati majjhattatākārasaṇṭhitattāti attho.",
  "anya-e0104n:374_23": "Atha vā upetā sukhadukkhānaṃ aviruddhā ikkhā anubhavananti upekkhā.",
  "anya-e0104n:374_24": "Atha vā iṭṭhe ca aniṭṭhe ca ārammaṇe pakkhapātābhāvena upapattito yuttito ikkhati anubhavatīti upekkhā,",
  "anya-e0104n:374_25": "tāya sahagatanti upekkhāsahagataṃ.",
  "anya-e0104n:374_26": "Sesaṃ sabbaṃ heṭṭhā vuttanayameva.",
  "anya-e0104n:375_0": "Evaṃ aṭṭha kāmāvacarakusalacittāni uddisitvā idāni tesaṃ pavattiākāraṃ dassetuṃ “yadā hī”tiādi āraddhaṃ.",
  "anya-e0104n:375_1": "Tattha paṭiggāhakādisampattinti ettha ādi-",
  "anya-e0104n:375_2": "saddena desakālakalyāṇamittādisampattiṃ saṅgaṇhāti.",
  "anya-e0104n:375_3": "Aññaṃ vā somanassahetunti ettha aññaggahaṇena saddhābahulatā,",
  "anya-e0104n:375_4": "visuddhadiṭṭhitā,",
  "anya-e0104n:375_5": "kusalakiriyāya ānisaṃsadassāvitā,",
  "anya-e0104n:375_6": "somanassapaṭisandhikatā,",
  "anya-e0104n:375_7": "ekādasa pītisambojjhaṅgaṭṭhāniyā dhammāti evamādīnaṃ saṅgaho.",
  "anya-e0104n:375_8": "Ādinayappavattanti ettha ādi-",
  "anya-e0104n:375_9": "saddena na kevalaṃ “atthi yiṭṭha”ntiādīnaṃ navannaṃyeva sammādiṭṭhivatthūnaṃ gahaṇaṃ,",
  "anya-e0104n:375_10": "atha kho dhammavicayasambojjhaṅgaṭṭhāniyādīnampi saṅgaho veditabbo.",
  "anya-e0104n:375_11": "Purakkhatvāti pubbaṅgamaṃ katvā.",
  "anya-e0104n:375_12": "Tañca kho sahajātapubbaṅgamavasena “manopubbaṅgamā dhammā”tiādīsu viya sampayogassa adhippetattā.",
  "anya-e0104n:375_13": "Asaṃsīdantoti silokamacchariyādivasena puññakiriyāyaṃ saṃsīdaṃ saṅkocaṃ anāpajjanto,",
  "anya-e0104n:375_14": "tena muttacāgatādiṃ dasseti.",
  "anya-e0104n:375_15": "Anussāhitoti kenacipi na ussāhito.",
  "anya-e0104n:375_16": "Sarasato hi puññapaṭipattidassanamidaṃ.",
  "anya-e0104n:375_17": "Parehīti pana pākaṭussāhanadassanaṃ.",
  "anya-e0104n:376_0": "Dānādīnīti dānaṃ sīlaṃ yāva diṭṭhijukammanti imāni dānādīni dasa puññāni,",
  "anya-e0104n:376_1": "dānādīnīti vā dānasīlabhāvanāmayāni itaresampi sattannaṃ etthevantogadhattā.",
  "anya-e0104n:376_2": "Yattha sayaṃ uppajjanti,",
  "anya-e0104n:376_3": "taṃ santānaṃ punanti,",
  "anya-e0104n:376_4": "pujjaṃ bhavaphalaṃ nibbattentīti vā puññāni.",
  "anya-e0104n:376_5": "Assa puññacetanāsamaṅgino.",
  "anya-e0104n:376_6": "Amuttacāgatā deyyadhamme sāpekkhacittatā. Ādi-",
  "anya-e0104n:376_7": "saddena sīlasamādānādīsu anadhimuttatādiṃ saṅgaṇhāti.",
  "anya-e0104n:376_8": "Tadevāti somanassasahagatādinā sadisatāya vuttaṃ.",
  "anya-e0104n:376_9": "Sadisampi hi “tadevā”ti voharīyati yathā “sā eva tittirī,",
  "anya-e0104n:376_10": "tāniyeva osadhānī”ti.",
  "anya-e0104n:376_11": "Imasmiñhi attheti līnassa cittassa ussāhanapayogasaṅkhāte atthe.",
  "anya-e0104n:376_12": "Etanti “saṅkhāro”ti etaṃ padaṃ.",
  "anya-e0104n:376_13": "Pubbapayogassāti puññakiriyāyaṃ saṅkoce jāyamāne tato vivecetvā samussāhanavasena pavattassa cittapayogassa,",
  "anya-e0104n:376_14": "pubbaggahaṇañcettha tathāpavattapubbābhisaṅkhāravasena so saṅkhāro hotīti katvā vuttaṃ,",
  "anya-e0104n:376_15": "na tassa saṅkhārassa pubbakālikattā.",
  "anya-e0104n:376_16": "“Atthi dinna”ntiādi nayappavattāya sammādiṭṭhiyā asambhavadassanatthaṃ bāla- ggahaṇaṃ.",
  "anya-e0104n:376_17": "Saṃsīdanussāhanābhāvadassanatthaṃ sahasā- gahaṇaṃ.",
  "anya-e0104n:376_18": "Somanassarahitā honti puññaṃ karontāti adhippāyo.",
  "anya-e0104n:376_19": "Somanassahetūnaṃ abhāvaṃ āgammāti idaṃ nidassanamattaṃ daṭṭhabbaṃ.",
  "anya-e0104n:376_20": "Majjhattārammaṇatathārūpacetosaṅkhārādayopi hi upekkhāsahagatatāya kāraṇaṃ hontiyevāti.",
  "anya-e0104n:377_0": "Evantiādi nigamanaṃ.",
  "anya-e0104n:377_1": "Tayidaṃ aṭṭhavidhampi kāmāvacaraṃ kusalacittaṃ rūpārammaṇaṃ yāva dhammārammaṇanti chasu ārammaṇesu yaṃ",
  "anya-e0104n:377_2": "vā taṃ vā ālambitvā upekkhāsahagatāhetukakiriyāmanoviññāṇadhātānantaraṃ kāyadvārādīhi tīhi dvārehi kāyakammādivasena",
  "anya-e0104n:377_3": "uppajjatīti veditabbaṃ.",
  "anya-e0104n:377_4": "Tattha ñāṇasampayuttāni cattāri yadā tihetukapaṭisandhiṃ uppādenti,",
  "anya-e0104n:377_5": "tadā soḷasa vipākacittāni phalanti.",
  "anya-e0104n:377_6": "Yadā pana duhetukaṃ,",
  "anya-e0104n:377_7": "tadā dvādasa tihetukavajjāni.",
  "anya-e0104n:377_8": "Ahetukaṃ pana paṭisandhiṃ tihetukāni na uppādenteva,",
  "anya-e0104n:377_9": "duhetukāni pana duhetukapaṭisandhidānakāle dvādasa,",
  "anya-e0104n:377_10": "ahetukapaṭisandhiṃ dānakāle aṭṭha phalanti.",
  "anya-e0104n:377_11": "Tihetukā pana paṭisandhi duhetukehi na hotiyeva.",
  "anya-e0104n:377_12": "“Aṭṭha phalantī”ti cetaṃ paṭisandhiṃ janakakammavasena vuttaṃ.",
  "anya-e0104n:377_13": "Aññena pana kammunā “sahetukaṃ bhavaṅgaṃ ahetukassa bhavaṅgassa anantarapaccayena paccayo”ti vacanato",
  "anya-e0104n:377_14": "sahetukampi vipākacittaṃ ahetukapaṭisandhikassa hotiyeva.",
  "anya-e0104n:377_15": "Imasmiṃ ca pakkhe balavatā paccayena uppannaṃ asaṅkhāraṃ,",
  "anya-e0104n:377_16": "dubbalena sasaṅkhāranti veditabbaṃ.",
  "anya-e0104n:377_17": "Ye pana āgamanato ca vipākassa asaṅkhārasasaṅkhārabhāvaṃ icchanti,",
  "anya-e0104n:377_18": "tesaṃ matena dvādasa,",
  "anya-e0104n:377_19": "aṭṭha ca phalantīti yojetabbaṃ.",
  "anya-e0104n:377_20": "Evaṃ tidhā phalaṃ dadantañcetaṃ kāmāvacarasugatiyaṃ upapattiṃ,",
  "anya-e0104n:377_21": "sugatiduggatīsu bhogasampadañca karoti.",
  "anya-e0104n:377_22": "Nāgasupaṇṇādīnampi hi yaṃ devabhogasampattisadisaṃ bhogajātaṃ uppajjati,",
  "anya-e0104n:377_23": "tampi kāmāvacarakusalasseva phalaṃ.",
  "anya-e0104n:377_24": "Na hi akusalassa iṭṭhaṃ phalaṃ atthīti.",
  "anya-e0104n:378_0": "Rūpāvacaraṃ panāti pana-",
  "anya-e0104n:378_1": "saddo visesatthajotako.",
  "anya-e0104n:378_2": "Tena yathā kāmāvacaraṃ kilesānaṃ tadaṅgappahānamattakaraṃ,",
  "anya-e0104n:378_3": "na evamidaṃ,",
  "anya-e0104n:378_4": "idaṃ pana vikkhambhanappahānakaraṃ.",
  "anya-e0104n:378_5": "Yathā vā taṃ vedanāñāṇasaṅkhārabhedato aṭṭhadhā bhijjati,",
  "anya-e0104n:378_6": "na evamidaṃ,",
  "anya-e0104n:378_7": "idaṃ pana tato aññathā vāti vakkhamānaṃ visesaṃ joteti.",
  "anya-e0104n:378_8": "Taṃ panetaṃ savatthukaṃ, sāsavaṃ,",
  "anya-e0104n:378_9": "vinīvaraṇañca rūpāvacaranti daṭṭhabbaṃ.",
  "anya-e0104n:378_10": "“Savatthukaṃ evā”ti hi iminā arūpāvacaraṃ nivatteti,",
  "anya-e0104n:378_11": "“sāsava”nti iminā paṭhamamaggacittaṃ,",
  "anya-e0104n:378_12": "“vinīvaraṇa”nti iminā paṭighasahitadvayaṃ.",
  "anya-e0104n:378_13": "Katthaci pañca jhānaṅgāni,",
  "anya-e0104n:378_14": "katthaci cattāri,",
  "anya-e0104n:378_15": "katthaci tīṇi,",
  "anya-e0104n:378_16": "katthaci dve,",
  "anya-e0104n:378_17": "katthaci aparāni dveti evaṃ jhānaṅgayogabhedato pañcavidhanti saṅkhepato vuttamatthaṃ vivarituṃ “seyyathida”ntiādi āraddhaṃ.",
  "anya-e0104n:378_18": "Tattha yaṃ vattabbaṃ,",
  "anya-e0104n:378_19": "taṃ heṭṭhā jhānakathāyaṃ vuttameva.",
  "anya-e0104n:378_20": "Tayidaṃ bhāvanāmayameva hutvā vuttanayena pathavīkasiṇādikaṃ ālambitvā yathārahaṃ ñāṇasampayuttakusalānantaraṃ uppajjati,",
  "anya-e0104n:378_21": "hīnādibhedabhinnaṃ panetaṃ yathākkamaṃ brahmapārisajjādīsu soḷasasupi brahmalokesu upapattinipphādakanti daṭṭhabbaṃ.",
  "anya-e0104n:379_0": "Rūpasaññāsamatikkamādinā samadhigantabbaṃ arūpāvacaraṃ.",
  "anya-e0104n:379_1": "Catunnaṃ arūpānanti upekkhāsamādhisaṅkhātehi catūhi arūpajjhānehi.",
  "anya-e0104n:379_2": "Karaṇe hi etaṃ sāmivacanaṃ.",
  "anya-e0104n:379_3": "Arūpānaṃ vā yo ārammaṇādikato sampayuttadhammehi yogo yogabhedo,",
  "anya-e0104n:379_4": "tassa vasena.",
  "anya-e0104n:379_5": "Vuttappakārenāti heṭṭhā āruppakathāyaṃ vuttappakārena.",
  "anya-e0104n:379_6": "Paṭhamanti paṭhamaṃ arūpāvacarakusalacittaṃ.",
  "anya-e0104n:379_7": "Dutiyatatiyacatutthānīti etthāpi eseva nayo.",
  "anya-e0104n:379_8": "Tānimāni bhāvanāmayāneva hutvā yathānupubbaṃ kasiṇugghāṭimākāsaṃ,",
  "anya-e0104n:379_9": "paṭhamāruppaviññāṇaṃ,",
  "anya-e0104n:379_10": "natthibhāvaṃ,",
  "anya-e0104n:379_11": "ākiñcaññāyatananti imāni ālambitvā upekkhāsahagatañāṇasampayuttakusalānantaraṃ uppajjitvā catūsu arūpībrahmalokesu paṭisandhipavattivipākadāyīni.",
  "anya-e0104n:379_12": "Sesaṃ panettha yaṃ vattabbaṃ,",
  "anya-e0104n:379_13": "taṃ heṭṭhā vuttameva.",
  "anya-e0104n:379_14": "Chavisuddhiparamparāya samadhigantabbaṃ lokuttaraṃ.",
  "anya-e0104n:379_15": "Tattha vattabbaṃ parato āgamissati.",
  "anya-e0104n:379_16": "Catumaggasampayogatoti sotāpattimaggo yāva arahattamaggoti imehi catūhi ariyamaggehi sampayogato.",
  "anya-e0104n:379_17": "Catubbidhampi cetaṃ bhāvanāmayameva hutvā nibbānaṃ ālambitvā suññato vimokkho,",
  "anya-e0104n:379_18": "animitto vimokkho,",
  "anya-e0104n:379_19": "appaṇihito vimokkhoti nāmena uppajjati,",
  "anya-e0104n:379_20": "sattabhavādibhavūpapattinivattakanti daṭṭhabbaṃ.",
  "anya-e0104n:379_21": "Ekavīsatividhaṃ hoti nātisaṅkhepavitthāranayenāti adhippāyo.",
  "anya-e0104n:380_0": "453.",
  "anya-e0104n:380_1": "Kāmāvacaramevāti ettha nikāyantariyā rūpārūpāvacarampi akusalaṃ icchantīti tesaṃ matinisedhanatthaṃ kāmāvacaraggahaṇaṃ.",
  "anya-e0104n:380_2": "Mahaggatabhūmiyaṃ uppajjantampi tattha rūpadhātuyaṃ pavattivipākaṃ dentampi ekantena kāmāvacaramevāti dassanatthaṃ avadhāraṇaṃ.",
  "anya-e0104n:380_3": "Yadi evaṃ,",
  "anya-e0104n:380_4": "kasmā kāmāvacaramevāti?",
  "anya-e0104n:380_5": "Tattha kāraṇaṃ vuttameva.",
  "anya-e0104n:380_6": "Kathaṃ vuttaṃ?",
  "anya-e0104n:380_7": "“Kāmataṇhā kāmo uttarapadalopato,",
  "anya-e0104n:380_8": "avacarati etthāti avacaraṃ,",
  "anya-e0104n:380_9": "kāmassa avacaraṃ kāmāvacara”nti.",
  "anya-e0104n:380_10": "Ettha hi kāmataṇhāvisayatā “kāmāvacarabhāvassa kāraṇaṃ” vuttā yathā rūpārūpataṇhāvisayatā “rūpārūpāvacarabhāvassa”.",
  "anya-e0104n:380_11": "Ekaṃsena cetaṃ evaṃ icchitabbaṃ.",
  "anya-e0104n:380_12": "Aññathā byāpilakkhaṇaṃ na siyā.",
  "anya-e0104n:380_13": "Yadi hi ālambitabbadhammavasena bhūmivavatthānaṃ kareyya,",
  "anya-e0104n:380_14": "evaṃ sati anārammaṇānaṃ saṅgaho na siyā.",
  "anya-e0104n:380_15": "Atha vipākadānavasena,",
  "anya-e0104n:380_16": "evampi avipākānaṃ saṅgaho na siyā.",
  "anya-e0104n:380_17": "Tasmā ālambaṇadhammavasena pariyāpannānaṃ sā kātabbā,",
  "anya-e0104n:380_18": "apariyāpannānaṃ pana lokato uttiṇṇatāya lokuttaratā,",
  "anya-e0104n:380_19": "uttaritarābhāvato anuttaratā ca veditabbā.",
  "anya-e0104n:381_0": "Pariyāpannāti ca paricchedakārikāya taṇhāya paricchijja āpannā,",
  "anya-e0104n:381_1": "gahitāti attho.",
  "anya-e0104n:381_2": "Nanu cettha kāmataṇhā katamā?",
  "anya-e0104n:381_3": "Kāmāvacaradhammārammaṇā taṇhā,",
  "anya-e0104n:381_4": "kāmāvacaradhammā katame?",
  "anya-e0104n:381_5": "Kāmataṇhāvisayāti itaretarasannissayatādosoti?",
  "anya-e0104n:381_6": "Nayidamevaṃ avīciādiekaādasokāsaninnatāya kañci taṇhaṃ kāmataṇhābhāvena gahetvā taṃsabhāvāya taṇhāya",
  "anya-e0104n:381_7": "visayabhāvena kāmāvacaradhammānaṃ upalakkhitabbattā.",
  "anya-e0104n:381_8": "Nikkhepakaṇḍepi “etthāvacarā”ti vacanaṃ avīciparanimmitaparicchinnokāsāya kāmataṇhāya visayabhāvaṃ sandhāya vuttanti gahetabbaṃ.",
  "anya-e0104n:381_9": "Tadokāsatā ca taṇhāya tanninnatāya veditabbā.",
  "anya-e0104n:382_0": "Mūlato tividhanti tīṇi akusalamūlāni lobhādīni,",
  "anya-e0104n:382_1": "tesaṃ vasena taṃsahitampi tividhanti attho.",
  "anya-e0104n:382_2": "Tāni hi suppatiṭṭhitabhāvakāraṇattā mūlamivāti mūlāni,",
  "anya-e0104n:382_3": "lobho mūlaṃ etassāti lobhamūlaṃ.",
  "anya-e0104n:382_4": "Asādhāraṇena niddeso yathā bherisaddo,",
  "anya-e0104n:382_5": "yavaṅkuroti.",
  "anya-e0104n:382_6": "Tathā dosamūlaṃ.",
  "anya-e0104n:382_7": "Moho eva mūlaṃ imassa,",
  "anya-e0104n:382_8": "nāññanti mohamūlaṃ.",
  "anya-e0104n:383_0": "Somanassupekkhādiṭṭhigatasaṅkhārabhedatoti somanassupekkhābhedato diṭṭhigatabhedato saṅkhārabhedatoti paccekaṃ bhedasaddo yojetabbo.",
  "anya-e0104n:383_1": "Yadettha vattabbaṃ,",
  "anya-e0104n:383_2": "taṃ heṭṭhā vuttanayameva.",
  "anya-e0104n:383_3": "Diṭṭhigatasampayuttanti diṭṭhiyeva diṭṭhigataṃ “gūthagataṃ,",
  "anya-e0104n:383_4": "muttagata”nti yathā.",
  "anya-e0104n:383_5": "Atha vā vipariyesaggāhatāya diṭṭhiyā gatameva,",
  "anya-e0104n:383_6": "na ettha gantabbavatthu tathā sabhāvanti diṭṭhigataṃ.",
  "anya-e0104n:383_7": "Tayidaṃ “idameva saccaṃ,",
  "anya-e0104n:383_8": "moghamañña”nti abhinivesabhāvato lobheneva saddhiṃ pavattati,",
  "anya-e0104n:383_9": "na dosena.",
  "anya-e0104n:384_0": "Yadāhītiādi lobhamūlacittānaṃ pavattiākāradassanaṃ.",
  "anya-e0104n:384_1": "Micchādiṭṭhinti ucchedadiṭṭhiādimicchādiṭṭhiṃ.",
  "anya-e0104n:384_2": "Tāya hi vipallatthacittā sattā “etāvako jīvavisayo yāva indriyagocaro”ti paralokaṃ paṭikkhipitvā “natthi",
  "anya-e0104n:384_3": "kāmesu ādīnavo”ti yathā tathā kāmesu pātabyataṃ āpajjanti. Ādi-",
  "anya-e0104n:384_4": "saddena “esa pantho pageva vihito devayāne,",
  "anya-e0104n:384_5": "yena yanti puttavanto visokā.",
  "anya-e0104n:384_6": "Taṃ passanti pasavo,",
  "anya-e0104n:384_7": "pakkhino ca,",
  "anya-e0104n:384_8": "tena te mātaripi mithunaṃ carantī”tiādinā nayena puttamukhadassanaṃ saggamokkhamaggoti evamādikaṃ micchādiṭṭhiṃ saṅgaṇhāti.",
  "anya-e0104n:385_0": "Kāme vāti ettha vā-",
  "anya-e0104n:385_1": "saddo aniyamattho,",
  "anya-e0104n:385_2": "tena brāhmaṇānaṃ suvaṇṇaharaṇameva adinnādāne sāvajjaṃ,",
  "anya-e0104n:385_3": "itaraṃ anavajjaṃ. Garūnaṃ, gunnaṃ, attano,",
  "anya-e0104n:385_4": "jīvitassa,",
  "anya-e0104n:385_5": "vivāhassa ca atthāya musāvādo anavajjo,",
  "anya-e0104n:385_6": "itaro sāvajjo.",
  "anya-e0104n:385_7": "Garuādīnaṃ atthāya pesuññaharaṇaṃ anavajjaṃ,",
  "anya-e0104n:385_8": "itaraṃ sāvajjaṃ.",
  "anya-e0104n:385_9": "Bhāratayuddhasītāharaṇādikathā pāpavūpasamāya hotīti evamādike micchāgāhe saṅgaṇhāti.",
  "anya-e0104n:385_10": "Diṭṭhamaṅgalādīnīti diṭṭhasutamutamaṅgalāni.",
  "anya-e0104n:385_11": "Sabhāvatikkhenāti lobhassa,",
  "anya-e0104n:385_12": "micchābhinivesassa vā vasena saraseneva tikhiṇena kurūrena.",
  "anya-e0104n:385_13": "Mandenāti dandhena atikhiṇena.",
  "anya-e0104n:385_14": "Tādisaṃ pana attano,",
  "anya-e0104n:385_15": "parassa vā samussāhanena pavattatīti āha “samussāhitenā”ti.",
  "anya-e0104n:385_16": "Parabhaṇḍaṃ vā haratīti vā-",
  "anya-e0104n:385_17": "saddena tathāpavattanakamusāvādādīnampi saṅgaho daṭṭhabbo.",
  "anya-e0104n:385_18": "Kāmānaṃ vā anubhuyyamānānaṃ. Vā-",
  "anya-e0104n:385_19": "saddena parasantakassa vā ayathādhippetatāya yaṃ laddhaṃ,",
  "anya-e0104n:385_20": "taṃ gahetabbanti gahaṇādikaṃ saṅgaṇhāti.",
  "anya-e0104n:386_0": "Duvidhameva hoti sampayuttadhammavasena bhedābhāvato.",
  "anya-e0104n:386_1": "Yadi evaṃ,",
  "anya-e0104n:386_2": "kasmā “domanassasahagataṃ paṭighasampayutta”nti vuttanti?",
  "anya-e0104n:386_3": "Asādhāraṇadhammehi tassa cittassa upalakkhaṇatthaṃ.",
  "anya-e0104n:386_4": "Pāṇātipātādīsūti pāṇātipātanādīsu. Ādi-",
  "anya-e0104n:386_5": "saddena adinnādānamusāvādapesuññapharusasamphappalāpabyāpāde saṅgaṇhāti.",
  "anya-e0104n:386_6": "Sabhāvatikkhaṃ hutvā pavattamānaṃ cittaṃ asaṅkhārameva hoti,",
  "anya-e0104n:386_7": "itaraṃ sasaṅkhāranti adhippāyenāha “tikkhamandappavattikāle”ti.",
  "anya-e0104n:386_8": "Mandaṃ pana hutvā pavattamānaṃ ekaṃsena sasaṅkhāramevāti na sakkā viññātuṃ.",
  "anya-e0104n:386_9": "Yaṃ sasaṅkhārena sappayogena pavattati,",
  "anya-e0104n:386_10": "taṃ mandameva hotīti katvā tathāvuttanti daṭṭhabbaṃ.",
  "anya-e0104n:387_0": "Mohekahetukaṃ cittaṃ mūlantaravirahato atimūḷhaṃ,",
  "anya-e0104n:387_1": "vicikicchuddhaccayogato cañcalañcāti upekkhāsahagatameva hoti,",
  "anya-e0104n:387_2": "na tassa kadācipi sabhāvatikkhatā atthi.",
  "anya-e0104n:387_3": "Ārammaṇe hi saṃsappanavasena,",
  "anya-e0104n:387_4": "vikkhipanavasena ca pavattamānassa cittadvayassa kīdise kicce sabhāvatikkhatāya,",
  "anya-e0104n:387_5": "ussāhetabbatāya vā bhavitabbaṃ,",
  "anya-e0104n:387_6": "tasmā na tattha saṅkhārabhedo atthi.",
  "anya-e0104n:387_7": "Aññesu akusalacittesu labbhamānampi uddhaccaṃ visesato ettheva balavaṃ,",
  "anya-e0104n:387_8": "tato eva sampayuttadhammesu padhānaṃ hutvā pavattatīti idameva uddhaccena visesetvā vuttaṃ “uddhaccasampayutta”nti.",
  "anya-e0104n:387_9": "Tathā hi pāḷiyaṃ idha sarūpato uddhaccaṃ āgataṃ,",
  "anya-e0104n:387_10": "evaṃ asādhāraṇapadhānadhammavasena mohamūlaṃ “vicikicchāsampayuttaṃ,",
  "anya-e0104n:387_11": "uddhaccasampayutta”nti duvidhaṃ vuttanti daṭṭhabbaṃ.",
  "anya-e0104n:387_12": "Asanniṭṭhānaṃ saṃsayo.",
  "anya-e0104n:387_13": "Vikkhepo avūpasamo,",
  "anya-e0104n:387_14": "bhantatāti attho.",
  "anya-e0104n:388_0": "Tayidaṃ dvādasavidhampi akusalacittaṃ chasu ārammaṇesu yaṃ vā taṃ vā ālambitvā upekkhāsahagatāhetukakiriyāmanoviññāṇadhātānantaraṃ",
  "anya-e0104n:388_1": "kāyadvārādīhi tīhi dvārehi kāyakammādivasena yathārahaṃ pāṇātipātādikammapathavasena ceva kammavasena",
  "anya-e0104n:388_2": "ca uppajjatīti veditabbaṃ.",
  "anya-e0104n:389_0": "Tattha ṭhapetvā uddhaccasahagataṃ sesaṃ ekādasavidhampi catūsupi apāyesu paṭisandhiṃ deti,",
  "anya-e0104n:389_1": "pavattivipākaṃ sugatiyampi.",
  "anya-e0104n:389_2": "Uddhaccasahagataṃ pana pavattivipākamevāti. Etthāha –",
  "anya-e0104n:389_3": "kiṃ pana kāraṇaṃ sabbadubbalaṃ vicikicchāsampayuttaṃ paṭisandhiṃ deti,",
  "anya-e0104n:389_4": "adhimokkhasabbhāvato tato balavantampi uddhaccasahagataṃ na detīti?",
  "anya-e0104n:389_5": "Dassanena pahātabbesu avuttattā.",
  "anya-e0104n:389_6": "Idaṃ hi paṭisandhiṃ dentaṃ apāyesu dadeyya,",
  "anya-e0104n:389_7": "apāyagamanīyañca dassanapahātabbanti tattha vucceyya,",
  "anya-e0104n:389_8": "na ca vuttaṃ.",
  "anya-e0104n:389_9": "Tasmā paṭisandhiṃ na deti,",
  "anya-e0104n:389_10": "pavattivipākadānaṃ panassa na sakkā paṭikkhipituṃ.",
  "anya-e0104n:389_11": "Paṭisambhidāvibhaṅge “uddhaccasahagate ñāṇaṃ dhammapaṭisambhidā,",
  "anya-e0104n:389_12": "tassa vipāke ñāṇaṃ atthapaṭisambhidā”ti vacanato.",
  "anya-e0104n:390_0": "Apare panāhu –",
  "anya-e0104n:390_1": "puthujjanassa uppajjamānaṃ uddhaccasahagataṃ dassanappahātabbasahāyasabbhāvato ubhayavipākampi deti,",
  "anya-e0104n:390_2": "na sekkhassa tadabhāvatoti.",
  "anya-e0104n:390_3": "Idamettha vicāretabbaṃ,",
  "anya-e0104n:390_4": "yassa vipākadānaṃ vuttaṃ,",
  "anya-e0104n:390_5": "kiṃ taṃ bhāvanāya pahātabbaṃ,",
  "anya-e0104n:390_6": "udāhu noti?",
  "anya-e0104n:390_7": "Kiñcettha –",
  "anya-e0104n:390_8": "yadi tāva bhāvanāya pahātabbaṃ,",
  "anya-e0104n:390_9": "paṭṭhāne bhāvanāya pahātabbassa nānākkhaṇikakammapaccayabhāvo vattabbo siyā.",
  "anya-e0104n:390_10": "Atha na bhāvanāya pahātabbaṃ,",
  "anya-e0104n:390_11": "dassanenapahātabbattike “nevadassanenanabhāvanāyapahātabba”miccassa vibhaṅge vattabbaṃ siyā.",
  "anya-e0104n:390_12": "Yadi tabbiruddhasabhāvatāya tattha na vucceyya,",
  "anya-e0104n:390_13": "evampi tasmiṃ tike tassa navattabbatā āpajjatīti?",
  "anya-e0104n:390_14": "Nāpajjati,",
  "anya-e0104n:390_15": "kiṃ kāraṇaṃ?",
  "anya-e0104n:390_16": "Cittuppādakaṇḍe āgatānaṃ dvādasannaṃ akusalacittuppādānaṃ dvīhi padehi saṅgahitattā vibhajitvā dassetabbassa niyogato kassaci cittuppādassa abhāvā,",
  "anya-e0104n:390_17": "yathā uppannattike atītādīnaṃ navattabbatā na vuttā,",
  "anya-e0104n:390_18": "evametassāpi.",
  "anya-e0104n:390_19": "Atha vā bhāvanāya pahātuṃ asakkuṇeyyassāpi tassa puthujjane vattamānassa bhāvanāya pahātabbasabhāvasāmaññato,",
  "anya-e0104n:390_20": "sāvajjato ca bhāvanāya pahātabbapariyāyo vijjatīti natthi navattabbatāpasaṅgadoso.",
  "anya-e0104n:390_21": "Nippariyāyena ca na bhāvanāya pahātabbanti tassa vasena nānākkhaṇikakammapaccayabhāvopi na vutto.",
  "anya-e0104n:390_22": "Dassanapahātabbapaccayassāpi uddhaccasahagatassa sahāyavekallamattameva dassanena kataṃ,",
  "anya-e0104n:390_23": "na kocipi bhāvo anuppādadhammataṃ tassa āpāditoti ekantena bhāvanāya pahātabbatā vuttā.",
  "anya-e0104n:390_24": "Atha vā apāyagamanīyabhāvāpekkhaṃ dassanappahātabbavacananti tadabhāvato taṃ vibhajanaṃ vuttanti.",
  "anya-e0104n:391_0": "454.",
  "anya-e0104n:391_1": "“Viññāṇa”nti padaṃ apekkhitvā “abyākataṃ vipāka”nti ādiko napuṃsakaniddeso,",
  "anya-e0104n:391_2": "tato eva adhikatābyākatāpekkhāya duvidhanti vuttaṃ.",
  "anya-e0104n:391_3": "Aññathā rūpanibbānānampi abyākatabhāvato taṃ catubbidhanti vattabbaṃ siyā.",
  "anya-e0104n:391_4": "Vipākassa kāmāvacarādibhāvo kusale vuttanayeneva veditabbo.",
  "anya-e0104n:391_5": "Ahetukatā sahetukatā viya sampayuttahetuvasena,",
  "anya-e0104n:391_6": "na nibbattakahetuvasena.",
  "anya-e0104n:391_7": "Vipākassa hi sahetukatā sahetukakammavasena sijjhamānāpi sampayuttahetuvaseneva vuccati,",
  "anya-e0104n:391_8": "aññathā ahetukānampi sahetukatā āpajjeyyāti.",
  "anya-e0104n:391_9": "Kasmā pana sahetukassa ahetuko vipāko hotīti?",
  "anya-e0104n:391_10": "Tattha kāraṇaṃ vuttameva.",
  "anya-e0104n:391_11": "Kiñca ārammaṇābhinipātamattesu pañcasu viññāṇesu yathā alobhādisampayogo na sambhavati,",
  "anya-e0104n:391_12": "evaṃ mandataramandakiccesu sampaṭicchanasantīraṇesūti hetūnaṃ uppattiyā asambhavatopi nesaṃ ahetukatā daṭṭhabbā.",
  "anya-e0104n:392_0": "Manoviññāṇato uppajjanavisiṭṭhamananakiccānaṃ abhāvato manomattā dhātu manodhātu.",
  "anya-e0104n:393_0": "Cakkhusannissitaṃ hutvā rūpassa vijānanaṃ lakkhaṇaṃ etassāti cakkhusannissitarūpavijānanalakkhaṇaṃ.",
  "anya-e0104n:393_1": "Tattha cakkhusannissitavacanena rūpārammaṇaṃ aññaṃ viññāṇaṃ nivatteti.",
  "anya-e0104n:393_2": "Vijānanaggahaṇena cakkhusannissite phassādike nivatteti.",
  "anya-e0104n:393_3": "Cakkhurūpaggahaṇena nissayato,",
  "anya-e0104n:393_4": "ārammaṇato ca viññāṇaṃ vibhāveti ubhayādhīnavuttikattā.",
  "anya-e0104n:393_5": "Yadi hi cakkhu nāma na siyā,",
  "anya-e0104n:393_6": "andhāpi rūpaṃ passeyyuṃ,",
  "anya-e0104n:393_7": "na ca passanti.",
  "anya-e0104n:393_8": "Yadi ca nīlādirūpaṃ nāma na siyā,",
  "anya-e0104n:393_9": "desādiniyamena na bhavitabbaṃ,",
  "anya-e0104n:393_10": "attheva ca niyamo,",
  "anya-e0104n:393_11": "ekantasārammaṇatā ca cittassa vuttāti “ārammaṇena vinā nīlādiābhāsaṃ cittaṃ pavattatī”ti evaṃ pavatto vādo micchāvādoti veditabbaṃ.",
  "anya-e0104n:393_12": "Tenāha bhagavā “cakkhuñca paṭicca rūpe ca uppajjati cakkhuviññāṇa”ntiādi.",
  "anya-e0104n:394_0": "Kasmā panettha vacanabhedo katoti?",
  "anya-e0104n:394_1": "Ekampi cakkhu viññāṇassa paccayo hoti,",
  "anya-e0104n:394_2": "rūpaṃ pana anekameva saṃhatanti imassa visesassa dassanatthaṃ.",
  "anya-e0104n:394_3": "Kiṃ pana kāraṇaṃ ekampi cakkhu viññāṇassa paccayo hoti,",
  "anya-e0104n:394_4": "rūpaṃ pana anekamevāti?",
  "anya-e0104n:394_5": "Paccayabhāvavisesato.",
  "anya-e0104n:394_6": "Cakkhu hi cakkhuviññāṇassa nissayapurejātaindriyavippayuttapaccayehi paccayo hontaṃ atthibhāveneva hoti,",
  "anya-e0104n:394_7": "tasmiṃ sati tassa bhāvato,",
  "anya-e0104n:394_8": "asati abhāvato.",
  "anya-e0104n:394_9": "Yato taṃ atthiavigatapaccayehissa paccayo hotīti vuccati,",
  "anya-e0104n:394_10": "taṃnissayatā cassa na ekadesena allīyanavasena icchitabbā arūpabhāvato,",
  "anya-e0104n:394_11": "atha kho garurājādīsu sissarājapurisādīnaṃ viya tappaṭibaddhavuttitāya.",
  "anya-e0104n:394_12": "Itare pana paccayā tena tena visesena veditabbā.",
  "anya-e0104n:394_13": "Svāyaṃ paccayabhāvo na ekasmiṃ na sambhavatīti ekampi cakkhu viññāṇassa paccayo hotīti “cakkhuñca paṭiccā”ti ekavacanena niddeso kato.",
  "anya-e0104n:395_0": "Rūpaṃ pana yadipi cakkhu viya purejātaatthiavigatapaccayehi paccayo hoti puretaraṃ hutvā vijjamānakkhaṇeyeva upakārakattā,",
  "anya-e0104n:395_1": "tathāpi anekameva saṃhataṃ hutvā paccayo hoti ārammaṇabhāvato.",
  "anya-e0104n:395_2": "Yañhi paccayadhammaṃ sabhāvabhūtaṃ,",
  "anya-e0104n:395_3": "parikappitākāramattaṃ vā viññāṇaṃ vibhāventaṃ pavattati,",
  "anya-e0104n:395_4": "tadaññesañca satipi paccayabhāve so tassa sārammaṇasabhāvatāya yaṃ kiñci anālambitvā pavattituṃ asamatthassa",
  "anya-e0104n:395_5": "olubbha pavattikāraṇatāya ālambanīyato ārammaṇaṃ nāma.",
  "anya-e0104n:395_6": "Tassa yasmā yathā tathā sabhāvūpaladdhivasena ārammaṇapaccayalābho,",
  "anya-e0104n:395_7": "tasmā cakkhuviññāṇaṃ rūpaṃ ārabbha pavattamānaṃ tassa sabhāvaṃ vibhāventameva pavattati.",
  "anya-e0104n:395_8": "Sā cassa indriyādhīnavuttikassa ārammaṇasabhāvūpaladdhi,",
  "anya-e0104n:395_9": "na ekadvikalāpagatavaṇṇavasena hoti,",
  "anya-e0104n:395_10": "nāpi katipayakalāpagatavaṇṇavasena,",
  "anya-e0104n:395_11": "atha kho ābhogānurūpaṃ āpāthagatavaṇṇavasenāti anekameva rūpaṃ saṃhaccakāritāya viññāṇassa paccayo hotīti",
  "anya-e0104n:395_12": "dassento bhagavā “rūpe cā”ti bahuvacanena niddisi.",
  "anya-e0104n:396_0": "Yaṃ pana “rūpāyatanaṃ cakkhuviññāṇadhātuyā taṃsampayuttakānañca dhammānaṃ ārammaṇapaccayena paccayo”ti vuttaṃ,",
  "anya-e0104n:396_1": "taṃ kathanti?",
  "anya-e0104n:396_2": "Tampi yādisaṃ rūpāyatanaṃ cakkhuviññāṇassa ārammaṇapaccayena paccayo hoti,",
  "anya-e0104n:396_3": "tādisameva sandhāya vuttaṃ.",
  "anya-e0104n:396_4": "Kīdisaṃ pana tanti?",
  "anya-e0104n:396_5": "Samuditanti pākaṭoyamattho.",
  "anya-e0104n:396_6": "Evañca katvā yadeke vadanti “āyatanasallakkhaṇavasena cakkhuviññāṇādayo sallakkhaṇārammaṇā,",
  "anya-e0104n:396_7": "na dabbasallakkhaṇavasenā”ti,",
  "anya-e0104n:396_8": "tampi yuttameva hoti.",
  "anya-e0104n:396_9": "Na cettha samudāyārammaṇatā āsaṅkitabbā samudāyābhogassevābhāvato.",
  "anya-e0104n:396_10": "Samuditā pana vaṇṇadhammā ārammaṇapaccayā honti.",
  "anya-e0104n:396_11": "Kathaṃ pana paccekaṃ asamatthā samuditā ārammaṇā paccayā honti,",
  "anya-e0104n:396_12": "na hi paccekaṃ daṭṭhuṃ asakkontā andhā samuditā passantīti?",
  "anya-e0104n:396_13": "Nayidamekantikaṃ visuṃ visuṃ asamatthānaṃ sivikāvahanādīsu samatthatāya dassanato.",
  "anya-e0104n:396_14": "Kesādīnañca yasmiṃ ṭhāne ṭhitānaṃ paccekaṃ vaṇṇaṃ gahetuṃ na sakkā,",
  "anya-e0104n:396_15": "tasmiṃyeva ṭhāne samuditānaṃ vaṇṇaṃ gahetuṃ sakkāti bhiyyopi tesaṃ saṃhaccakāritā paribyattā.",
  "anya-e0104n:396_16": "Etena cakkhuviññāṇassa paramāṇurūpaṃ ārammaṇaṃ,",
  "anya-e0104n:396_17": "udāhu taṃsamudāyotiādikā codanā paṭikkhittāti veditabbā.",
  "anya-e0104n:396_18": "“Sotañca paṭicca sadde cā”tiādīsupi eseva nayo.",
  "anya-e0104n:396_19": "Evaṃ ubhayādhīnavuttikatāya cakkhuviññāṇassa nissayato,",
  "anya-e0104n:396_20": "ārammaṇato ca vibhāvanaṃ kataṃ,",
  "anya-e0104n:396_21": "evaṃ sotaviññāṇādīsupi yathārahaṃ vattabbaṃ.",
  "anya-e0104n:397_0": "Rūpamattārammaṇarasanti rūpāyatanamattasseva ārammaṇakaraṇarasaṃ.",
  "anya-e0104n:397_1": "Mattasaddena yathā ārammaṇantaraṃ nivatteti,",
  "anya-e0104n:397_2": "evaṃ rūpāyatanepi labbhamāne ekacce visese nivatteti.",
  "anya-e0104n:397_3": "Na hi cakkhuviññāṇaṃ vaṇṇamattato aññaṃ kiñci visesaṃ tattha gahetuṃ sakkoti.",
  "anya-e0104n:397_4": "Tenāha bhagavā “pañcahi viññāṇehi na kiñci dhammaṃ paṭivijānāti aññatra abhinipātamattā”ti.",
  "anya-e0104n:397_5": "Cakkhuviññāṇaṃ uppajjamānaṃ rūpārammaṇe eva uppajjanato tadabhimukhabhāvena gayhatīti vuttaṃ “rūpābhimukhabhāvapaccupaṭṭhāna”nti.",
  "anya-e0104n:397_6": "Attano anantaraṃ uppajjamānānaṃ arūpadhammānaṃ samanantaravigatā arūpadhammā pavattiokāsadānena anantarasamanantaranatthivigatapaccayehi",
  "anya-e0104n:397_7": "upakārakā nissayārammaṇadhammā viya āsannakāraṇanti dassento āha “rūpārammaṇāya kiriyamanodhātuyā apagamapadaṭṭhāna”nti.",
  "anya-e0104n:397_8": "Sotaviññāṇādīsupi vuttanayeneva attho veditabbo.",
  "anya-e0104n:398_0": "Cakkhuviññāṇādigahitaṃ rūpādiārammaṇaṃ tadanantarameva aparipatantaṃ katvā sampaṭicchantī gaṇhantī viya hotīti vuttaṃ “rūpādisampaṭicchanarasā”ti.",
  "anya-e0104n:398_1": "Tathābhāvena sampaṭicchanabhāvena paccupatiṭṭhatīti tathābhāvapaccupaṭṭhānā.",
  "anya-e0104n:399_0": "Chasu ārammaṇesu kadāci pañcannaṃ,",
  "anya-e0104n:399_1": "tato vā katipayānaṃ vijānanasabhāvāpi chaḷārammaṇavijānanalakkhaṇā vuttā taṃsabhāvānativattanato,",
  "anya-e0104n:399_2": "chasveva vā itaresaṃ ārammaṇānaṃ antogadhattā.",
  "anya-e0104n:399_3": "Santīraṇādikiccāti santīraṇatadārammaṇakiccā vā,",
  "anya-e0104n:399_4": "santīraṇatadārammaṇapaṭisandhibhavaṅgacutikiccā vāti adhippāyo.",
  "anya-e0104n:399_5": "“Hadayavatthupadaṭṭhānā”ti idaṃ imāsaṃ dvinnaṃ manoviññāṇadhātūnaṃ ekanteneva hadayavatthusannissayatāya vuttaṃ.",
  "anya-e0104n:399_6": "Heṭṭhā vuttanayena pana taṃtaṃanantarātītaviññāṇāpagamapadaṭṭhānātipi vattuṃ vaṭṭatiyeva.",
  "anya-e0104n:399_7": "Tassā bhedoti tassā vipākamanoviññāṇadhātuyā “duvidhā”ti vuttāya duvidhatāsaṅkhāto bhedo.",
  "anya-e0104n:399_8": "Ekantamiṭṭhārammaṇeti ekanteneva iṭṭhe ārammaṇe,",
  "anya-e0104n:399_9": "ativiya iṭṭhārammaṇeti attho.",
  "anya-e0104n:399_10": "Pañcadvāre ceva javanāvasāne cāti ettha pañcadvāre sampaṭicchanavoṭṭhabbanānaṃ antarāḷaṃ ṭhānaṃ,",
  "anya-e0104n:399_11": "itaratra javanabhavaṅgānanti evaṃ dviṭhānā hoti.",
  "anya-e0104n:399_12": "Itarāyapi santīraṇatadārammaṇakāle yathāvuttameva ṭhānaṃ,",
  "anya-e0104n:399_13": "paṭisandhiādikāle pana cutibhavaṅgānaṃ antarāḷaṃ paṭisandhiyā,",
  "anya-e0104n:399_14": "paṭisandhiāvajjanānaṃ tadārammaṇāvajjanānaṃ javanāvajjanānaṃ voṭṭhabbanāvajjanānañca antarāḷaṃ bhavaṅgassa,",
  "anya-e0104n:399_15": "tadārammaṇapaṭisandhīnaṃ javanapaṭisandhīnaṃ vā antarāḷaṃ cutiyā ṭhānanti veditabbaṃ.",
  "anya-e0104n:400_0": "Chasūti ettha pubbe vuttanayeneva vibhāgo veditabbo.",
  "anya-e0104n:400_1": "Kāyassa nissayabhūtānaṃ nātiiṭṭhaphoṭṭhabbabhūtānaṃ paṭighaṭṭanānighaṃsassa balavabhāvato kāyaviññāṇaṃ sukhasampayuttaṃ.",
  "anya-e0104n:400_2": "Upādārūpānaṃyeva ghaṭṭanā dubbalāti cakkhuviññāṇādīni upekkhāsahagatāni.",
  "anya-e0104n:400_3": "Tenāha “sesaṃ upekkhāyutta”nti.",
  "anya-e0104n:400_4": "Sesaṃ chabbidhampi.",
  "anya-e0104n:401_0": "Alobhādosāmohā ceva alobhādosā ca alobhādayo,",
  "anya-e0104n:401_1": "tehi alobhādīhi vipākahetūhi sampayuttaṃ alobhādivipākahetusampayuttaṃ.",
  "anya-e0104n:401_2": "Kāmāvacarakusalaṃ viya somanassādibhedatoti yathā kāmāvacaraṃ kusalaṃ somanassupekkhāñāṇasaṅkhārabhedato aṭṭhavidhaṃ,",
  "anya-e0104n:401_3": "evamidampīti aṭṭhavidhatāya sadisataṃ dasseti.",
  "anya-e0104n:401_4": "Kāmāvacarabhāvato hīnādito,",
  "anya-e0104n:401_5": "yonīsu uppattito ca sadisameva,",
  "anya-e0104n:401_6": "sampayuttadhammato pana ārammaṇato,",
  "anya-e0104n:401_7": "pavattiākārato ca visadisaṃ.",
  "anya-e0104n:401_8": "Tathā hi kusalaṃ kammadvāravasena pavattati, na idaṃ,",
  "anya-e0104n:401_9": "vipākānaṃ aviññattijanakattā.",
  "anya-e0104n:401_10": "Uppattidvāravasena pana imassāpi attheva pavattibhedo pañcadvāramanodvāresu mahāvipākānaṃ tadārammaṇavasena pavattisambhavato.",
  "anya-e0104n:401_11": "Yathā pana kusalaṃ gativasena pañcavidhaṃ,",
  "anya-e0104n:401_12": "viññāṇaṭṭhitivasena sattavidhañca,",
  "anya-e0104n:401_13": "na evamidaṃ tadekadese eva uppajjanato.",
  "anya-e0104n:401_14": "Tattha ārammaṇato,",
  "anya-e0104n:401_15": "ekaccapavattiākārato ca visadisataṃ dassetuṃ “yathā panā”tiādi vuttaṃ.",
  "anya-e0104n:401_16": "Chasu ārammaṇesūti parittādiatītādiajjhattādippabhedesu chasu ārammaṇesu.",
  "anya-e0104n:402_0": "Āgamanādivasenāti āgamanapaccayavasena.",
  "anya-e0104n:402_1": "Tattha ekaccānaṃ ācariyānaṃ matena mukhe calite ādāsatale mukhanimittaṃ calanaṃ viya asaṅkhārassa kusalassa vipāko asaṅkhāro,",
  "anya-e0104n:402_2": "sasaṅkhārassa kusalassa vipāko sasaṅkhāroti evaṃ āgamanavasena.",
  "anya-e0104n:402_3": "Ekaccānaṃ pana ācariyānaṃ matena balavantehi vibhūtehi paccayehi kammādīhi uppanno asaṅkhāro,",
  "anya-e0104n:402_4": "dubbalehi sasaṅkhāroti evaṃ paccayavasena.",
  "anya-e0104n:402_5": "Sampayuttadhammānanti pāḷiyaṃ sarūpato āgatasampayuttadhammānaṃ.",
  "anya-e0104n:402_6": "Tesaṃ hi vasena kusalato vipākassa visesābhāvo.",
  "anya-e0104n:402_7": "Nirussāhanti ettha ussāho nāma anupacchinnāvijjātaṇhāmānasantāne vipākuppādanasamatthatāsaṅkhāto byāpāro,",
  "anya-e0104n:402_8": "so vipākesu natthīti taṃ nirussāhaṃ.",
  "anya-e0104n:402_9": "Kusalesu pana abhiññāvasapavattesupi atthevāti taṃ saussāhaṃ.",
  "anya-e0104n:403_0": "Lobhādīnaṃ ekantasāvajjatāya ayonisomanasikārahetukānaṃ natthi vipākabhāvo,",
  "anya-e0104n:403_1": "alobhādīnampi ekantaanavajjasabhāvānaṃ kāraṇassa tabbidhuratāya nattheva akusalavipākabhāvoti āha “akusalavipākaṃ ahetukamevā”ti.",
  "anya-e0104n:403_2": "Yathā atiiṭṭhe,",
  "anya-e0104n:403_3": "iṭṭhamajjhatte ca ārammaṇe vedanābhedasabbhāvato kusalavipākamanoviññāṇadhātu duvidhā hoti somanassasahagatā,",
  "anya-e0104n:403_4": "upekkhāsahagatāti,",
  "anya-e0104n:403_5": "na evaṃ atianiṭṭhe,",
  "anya-e0104n:403_6": "aniṭṭhamajjhatte ca ārammaṇe vedanābhedo atthīti akusalavipākamanoviññāṇadhātu ekamevāti “sattavidha”nti vuttaṃ.",
  "anya-e0104n:403_7": "Sati hi tattha vedanābhede atianiṭṭhe domanassena bhavitabbaṃ,",
  "anya-e0104n:403_8": "na ca paṭighena vinā domanassaṃ uppajjatīti.",
  "anya-e0104n:404_0": "Kāyaviññāṇassa dukkhasahagatatā kusalavipāke vuttavipariyāyena veditabbā.",
  "anya-e0104n:404_1": "Upekkhā hīnāti ekantanihīnassa akusalassa vipākabhāvato upekkhāpi samānā hīnā eva dukkhasabhāvattā.",
  "anya-e0104n:404_2": "Tenāha “dukkhaṃ viya nātitikhiṇā”ti.",
  "anya-e0104n:404_3": "Yathā dukkhaṃ ativiya tikhiṇaṃ kaṭukaṃ,",
  "anya-e0104n:404_4": "na evamayaṃ,",
  "anya-e0104n:404_5": "tathāpi dukkhasabhāveneva pavattati.",
  "anya-e0104n:404_6": "Na hi akusalassa vipāko adukkho hoti.",
  "anya-e0104n:404_7": "Upekkhābhāvo cassa balavatā bādhiyamānassa paṭippaharituṃ asakkontassa dubbalassa purisassa tena kariyamānabādhāya upekkhanā viyāti daṭṭhabbo.",
  "anya-e0104n:404_8": "Itaresūti kusalavipākesu.",
  "anya-e0104n:405_0": "Rūpāvacaranti rūpāvacaravipākaviññāṇaṃ.",
  "anya-e0104n:405_1": "Vipākakathā hesāti.",
  "anya-e0104n:405_2": "Kusalaṃ viyāti rūpāvacarakusalaṃ viya.",
  "anya-e0104n:405_3": "Na hi rūpāvacaravipāko tadaññakusalasadiso.",
  "anya-e0104n:405_4": "Apica sambandhisaddā ete,",
  "anya-e0104n:405_5": "yadidaṃ “kusalaṃ,",
  "anya-e0104n:405_6": "vipāko”ti ca.",
  "anya-e0104n:405_7": "Tasmā yathā “mātaraṃ payirupāsatī”ti vutte attano mātaranti avuttampi siddhamevetaṃ,",
  "anya-e0104n:405_8": "evaṃ idhāpīti attano kusalaṃ viyāti attho.",
  "anya-e0104n:405_9": "Kusalasadisatā cettha dhammato,",
  "anya-e0104n:405_10": "ārammaṇato ca veditabbā.",
  "anya-e0104n:405_11": "Tathā hi ye phassādayo kusale labbhanti,",
  "anya-e0104n:405_12": "te vipākepi labbhanti.",
  "anya-e0104n:405_13": "Yasmiṃ ca ārammaṇe kusalaṃ pavattati,",
  "anya-e0104n:405_14": "tattheva ayaṃ vipākopi pavattati.",
  "anya-e0104n:405_15": "Yaṃ panettha pañcamajjhānacittaṃ abhiññāppattaṃ,",
  "anya-e0104n:405_16": "tassa vipāko eva natthi.",
  "anya-e0104n:405_17": "Kasmā natthi?",
  "anya-e0104n:405_18": "Asambhavato,",
  "anya-e0104n:405_19": "ānisaṃsabhūtattā ca.",
  "anya-e0104n:405_20": "Tañhi vipākaṃ dentaṃ rūpāvacarameva dadeyya.",
  "anya-e0104n:405_21": "Na hi aññabhūmikaṃ kammaṃ aññabhūmikaṃ vipākaṃ deti.",
  "anya-e0104n:405_22": "Kammanimittārammaṇatā ca rūpāvacaravipākassa vuttāti na taṃ aññaṃ ārabbha pavattati.",
  "anya-e0104n:405_23": "Parittārammaṇādiārammaṇañca taṃ na hotīti ayamasambhavo.",
  "anya-e0104n:405_24": "Jhānassa ānisaṃsabhūtañca dānādīnaṃ tasmiṃ attabhāve paccayalābho viyāti.",
  "anya-e0104n:406_0": "Pavattito pana vipākassa,",
  "anya-e0104n:406_1": "kusalassa ca attheva bhedoti taṃ dassetuṃ “kusalaṃ panā”tiādi vuttaṃ.",
  "anya-e0104n:406_2": "Kusalaṃ viya kasiṇugghāṭimākāsādiārammaṇabhedato catubbidhaṃ.",
  "anya-e0104n:406_3": "Pavattibhedo vuttanayova javanavasena,",
  "anya-e0104n:406_4": "paṭisandhiādivasena ca pavattanato.",
  "anya-e0104n:407_0": "Catumaggayuttacittaphalattāti catūhi ariyamaggehi sampayuttakusalacittassa phalattā,",
  "anya-e0104n:407_1": "catubbidhasāmaññaphalasampayuttabhāvatoti attho.",
  "anya-e0104n:407_2": "Maggavīthiyaṃ dvikkhattuṃ,",
  "anya-e0104n:407_3": "tikkhattuṃ vā phalasamāpattiyaṃ aparicchinnaparimāṇaṃ pavattamānampi dvīsu ṭhānesu pavattiyā “dvidhā pavattatī”ti vuttaṃ.",
  "anya-e0104n:407_4": "Sabbampīti tevīsatividhaṃ kāmāvacaravipākaṃ,",
  "anya-e0104n:407_5": "pañcavidhaṃ rūpāvacaravipākaṃ,",
  "anya-e0104n:407_6": "catubbidhaṃ arūpāvacaravipākaṃ,",
  "anya-e0104n:407_7": "catubbidhameva lokuttaravipākanti sabbampi vipākaviññāṇaṃ nātisaṅkhepavitthāranayena chattiṃsavidhaṃ hoti.",
  "anya-e0104n:408_0": "Bhūmibhedato tividhaṃ lokuttarassa abhāvato.",
  "anya-e0104n:408_1": "Lokuttarañhi kiriyacittaṃ natthi ekantena anantaravipākadāyibhāvato.",
  "anya-e0104n:408_2": "Vuttañhi “samādhimānantarikaññamāhū”ti.",
  "anya-e0104n:408_3": "Hotu tāva sekkhānaṃ uppajjamānaṃ anuttaraṃ kusalaṃ puggalantarabhāvūpanayanato saphalaṃ,",
  "anya-e0104n:408_4": "arahato pana uppajjamānaṃ puggalantarabhāvūpanayanato nipphalaṃ,",
  "anya-e0104n:408_5": "tassa kiriyabhāvo kasmā na icchitoti?",
  "anya-e0104n:408_6": "Icchitabbo siyā.",
  "anya-e0104n:408_7": "Yadi tassa punappunaṃ uppatti siyā,",
  "anya-e0104n:408_8": "sakiṃyeva pana lokuttarakusalaṃ pavattati.",
  "anya-e0104n:408_9": "Yadi hi punappunaṃ pavatteyya,",
  "anya-e0104n:408_10": "maggacittaṃ arahatopi pavattatīti lokuttarakiriyacittaṃ siyā,",
  "anya-e0104n:408_11": "na cetaṃ atthi payojanābhāvato.",
  "anya-e0104n:408_12": "Tasmā natthi lokuttarakiriyaviññāṇaṃ.",
  "anya-e0104n:408_13": "Kiriyaviññāṇanti ca kiriyāmattaṃ viññāṇaṃ,",
  "anya-e0104n:408_14": "kusalākusalaṃ viya kiñci vipākaṃ anuppādetvā kiriyāmattameva hutvā pavattanakaviññāṇanti attho.",
  "anya-e0104n:408_15": "Kasmā panetaṃ vipākaṃ na uppādetīti? Vuccate –",
  "anya-e0104n:408_16": "ettha hi yadetaṃ āvajjanadvayaṃ,",
  "anya-e0104n:408_17": "taṃ anupacchinnabhavamūlepi santāne pavattaṃ anāsevanatāya dubbalabhāvato abījasāmatthiyaṃ viya pupphaṃ aphalameva hoti.",
  "anya-e0104n:408_18": "Yaṃ pana ucchinnabhavamūlāyaṃ santatiyaṃ pavattaṃ aṭṭhārasavidhaṃ viññāṇaṃ,",
  "anya-e0104n:408_19": "taṃ samucchinnamūlāya latāya pupphaṃ viya phaladāyi na hotīti veditabbaṃ.",
  "anya-e0104n:408_20": "Aññassa asambhavato kiriyahetunā nāma alobhādināva bhavitabbanti āha “alobhādikiriyahetuvirahita”nti.",
  "anya-e0104n:409_0": "Cakkhuviññāṇādīnaṃ purecarā hutvā rūpādiārammaṇānaṃ vijānanalakkhaṇā cakkhuviññāṇādipurecararūpādivijānanalakkhaṇā.",
  "anya-e0104n:409_1": "Ayaṃ pana manoviññāṇato uppannāpi visiṭṭhamananakiccābhāvena manomattā dhātūti manodhātu.",
  "anya-e0104n:409_2": "Tathā hesā manoviññāṇassa paccayo na hoti.",
  "anya-e0104n:409_3": "Ayamettha saṅkhepo,",
  "anya-e0104n:409_4": "vitthāro pana dhātuniddese āgamissati.",
  "anya-e0104n:409_5": "Āvajjanarasāti ābhogarasā,",
  "anya-e0104n:409_6": "cittasantānassa vā purimākārato aññathā oṇojanarasā.",
  "anya-e0104n:409_7": "Bhavaṅgavicchedapadaṭṭhānāti bhavaṅgasantānavicchedapadaṭṭhānā.",
  "anya-e0104n:409_8": "Apubbārammaṇā sakideva pavattamānā sabbathā visayarasaṃ anubhavituṃ na sakkotīti iṭṭhādīsu sabbattha upekkhāyuttāva hoti.",
  "anya-e0104n:410_0": "Sādhāraṇāti sekkhāsekkhaputhujjanānaṃ sādhāraṇā.",
  "anya-e0104n:410_1": "Asādhāraṇāti asekkhānaṃyeva āveṇikā.",
  "anya-e0104n:410_2": "Voṭṭhabbanāvajjanarasāti pañcadvāre santīraṇena gahitārammaṇaṃ vavatthapentī viya pavattanato voṭṭhabbanarasā,",
  "anya-e0104n:410_3": "manodvāre pana vuttanayena āvajjanarasā.",
  "anya-e0104n:410_4": "Tathābhāvena pañcadvāramanodvāresu yathākkamaṃ voṭṭhabbanāvajjanabhāvena paccupatiṭṭhatīti tathābhāvapaccupaṭṭhānā.",
  "anya-e0104n:410_5": "Voṭṭhabbanakāle santīraṇakiccānaṃ tissannaṃ ahetukavipākamanoviññāṇadhātūnaṃ āvajjanakāle yassa kassaci",
  "anya-e0104n:410_6": "bhavaṅgassāti imesaṃ aññatarāpagamo etissā āsannakāraṇanti āha “ahetuka…pe…",
  "anya-e0104n:410_7": "padaṭṭhānā”ti.",
  "anya-e0104n:411_0": "Arahatanti arahataṃyeva asādhāraṇabhāvato.",
  "anya-e0104n:411_1": "Anuḷāresūti aṭṭhikasaṅkhalikapetarūpādīsu,",
  "anya-e0104n:411_2": "aññesu vā appaṇītesu vatthūsu.",
  "anya-e0104n:411_3": "Hasituppādanarasāti hasitasseva uppādanarasā.",
  "anya-e0104n:411_4": "Tathā hi taṃ cittaṃ “hasituppādana”ntveva vuccati,",
  "anya-e0104n:411_5": "na aññesaṃ hasituppādakacittānaṃ abhāvato.",
  "anya-e0104n:411_6": "Aññānipi hi dvādasa somanassasahagatāni parittakusalākusalakiriyacittāni yathārahaṃ puthujjanādīnaṃ hasituppādakāni vijjanti,",
  "anya-e0104n:411_7": "idaṃ pana cittaṃ vicāraṇapaññāvirahitaṃ parittesu appaṇītesu ārammaṇesu arahantānaṃ somanassamattaṃ uppādentaṃ uppajjati.",
  "anya-e0104n:411_8": "Bhagavatopi uppajjatīti aṭṭhakathāyaṃ vuttaṃ,",
  "anya-e0104n:411_9": "taṃ atītaṃsādīsu appaṭihatañāṇaṃ vatvā “imehi tīhi dhammehi samannāgatassa buddhassa bhagavato sabbaṃ",
  "anya-e0104n:411_10": "kāyakammaṃ ñāṇapubbaṅgamaṃ ñāṇānuparivattī”ti vacanato vicāretabbanti eke.",
  "anya-e0104n:411_11": "Tattha hasituppādacittena pavattiyamānampi bhagavato sitakaraṇaṃ pubbenivāsānāgataṃsasabbaññutaññāṇānaṃ",
  "anya-e0104n:411_12": "anuvattakattā ñāṇānuparivattiyevāti evaṃ pana ñāṇānuparivattibhāve sati na koci pāḷiaṭṭhakathānaṃ virodho.",
  "anya-e0104n:411_13": "Evañca katvā aṭṭhakathāyaṃ “tesaṃ ñāṇānaṃ ciṇṇapariyante idaṃ cittaṃ uppajjatī”ti vuttaṃ.",
  "anya-e0104n:411_14": "Avassañca etaṃ evaṃ icchitabbaṃ,",
  "anya-e0104n:411_15": "aññathā aññassāpi viññattisamuṭṭhāpakassa ahetukacittassa bhagavato uppatti na yujjeyya.",
  "anya-e0104n:411_16": "Na hi viññattisamuṭṭhāpakassa taṃsamuṭṭhitāya viññattiyā kāyakammādibhāvaṃ āpajjanabhāvo vibandhatīti.",
  "anya-e0104n:411_17": "Ekantato hadayavatthupadaṭṭhānā pañcavokārabhave eva uppajjanato.",
  "anya-e0104n:412_0": "Ayamettha visesoti ayaṃ sekkhaputhujjanānaṃ uppattiyā vipākuppādanasamatthatā,",
  "anya-e0104n:412_1": "arahataṃ uppattiyā tadabhāvoti ubhayesaṃ santāne uppattisamupalakkhito ettha kusalakiriyaviññāṇesu viseso.",
  "anya-e0104n:412_2": "Evañca katvā paccayavekallena avipākassāpi kusalākusalassa kiriyabhāvappasaṅgo nivattito hoti.",
  "anya-e0104n:412_3": "Parato kusalato visesoti etthāpi eseva nayo.",
  "anya-e0104n:413_0": "455.",
  "anya-e0104n:413_1": "Sabbānipi kusalākusalabyākatāni ekūnanavuti viññāṇāni honti nātisaṅkhepavitthāranayenāti adhippāyo.",
  "anya-e0104n:413_2": "Paṭisandhiviññāṇādīnaṃ kiccaṃ nāma bhavantarapaṭisandhādinā ākārena pavatti eva.",
  "anya-e0104n:413_3": "Tabbinimuttañca cittassa aññaṃ kiccaṃ natthīti āha “cuddasahi ākārehi pavattantī”ti.",
  "anya-e0104n:414_0": "Ānubhāvenāti sāmatthiyena.",
  "anya-e0104n:414_1": "Katūpacitaṃ hi kammaṃ avasesapaccayasamavāye vipākaṃ dentaṃ attano ānubhāvaṃ vissajjantaṃ viya hoti.",
  "anya-e0104n:414_2": "Devamanussesūti chasu kāmāvacaradevesu ceva manussesu ca.",
  "anya-e0104n:414_3": "Kammakammanimittagatinimittānanti ettha kammaṃ nāma katūpacitaṃ kāmāvacarakusalakammaṃ,",
  "anya-e0104n:414_4": "tañca kho vipākadānāya laddhokāsaṃ.",
  "anya-e0104n:414_5": "Tenāha “paccupaṭṭhita”nti.",
  "anya-e0104n:414_6": "Kammanimittaṃ kammāyūhanakkhaṇe cetanāya paccayabhūtaṃ deyyadhammādi.",
  "anya-e0104n:414_7": "Gatinimittaṃ yaṃ gatiṃ upapajjati,",
  "anya-e0104n:414_8": "tappariyāpannaṃ rūpāyatanaṃ.",
  "anya-e0104n:414_9": "Paṇḍakādibhāvanti paṇḍakamūgamammanādibhāvaṃ.",
  "anya-e0104n:414_10": "Dubbalassa dvihetukakusalassa vipākabhūtā upekkhāsahagatāhetumanoviññāṇadhātu dubbala…pe…",
  "anya-e0104n:414_11": "manoviññāṇadhātu.",
  "anya-e0104n:414_12": "Nesanti bhāvitarūpārūpāvacarakusalānaṃ sattānaṃ.",
  "anya-e0104n:414_13": "Kammanimittamevāti pathavīkasiṇādikaṃ attano kammārammaṇameva.",
  "anya-e0104n:415_0": "Evaṃ tāvetthāti ettha viññāṇakkhandhaniddese evaṃ saṅkhepato sarūpadassanamatteneva ekūnavīsatiyā vipākaviññāṇānaṃ paṭisandhivasena pavatti veditabbā.",
  "anya-e0104n:415_1": "Bhavālambanādivibhāgena pana yadettha vattabbaṃ,",
  "anya-e0104n:415_2": "taṃ paṭiccasamuppādakathāyaṃ āgamissatīti.",
  "anya-e0104n:416_0": "Taṃ tanti ekūnavīsatiyā paṭisandhiviññāṇesu yaṃ yaṃ uppajjitvā niruddhaṃ,",
  "anya-e0104n:416_1": "taṃ taṃ anantaraṃ uppattiyā anubandhamānaṃ.",
  "anya-e0104n:416_2": "Tassa tassevāti yassa yassa kammassa vipākabhūtaṃ paṭisandhiviññāṇaṃ,",
  "anya-e0104n:416_3": "tassa tasseva.",
  "anya-e0104n:416_4": "Tasmiññevāti kammādike eva.",
  "anya-e0104n:416_5": "Kammañce paṭisandhiviññāṇassa ārammaṇaṃ,",
  "anya-e0104n:416_6": "tasmiṃ kamme,",
  "anya-e0104n:416_7": "atha kammanimittaṃ,",
  "anya-e0104n:416_8": "gatinimittañca,",
  "anya-e0104n:416_9": "tasmiṃ kammanimitte gatinimitteti attho.",
  "anya-e0104n:416_10": "Tādisamevāti yādisaṃ paṭisandhiviññāṇaṃ hetuto,",
  "anya-e0104n:416_11": "sesasampayuttadhammato ca tādisameva.",
  "anya-e0104n:416_12": "Santānavinivattaketi bhavaṅgasantānassa vinivattanake.",
  "anya-e0104n:416_13": "Aññasmiṃ āvajjanasaṅkhāte cittuppāde.",
  "anya-e0104n:416_14": "Kiriyamayacitteneva supinadassanaṃ hotīti āha “supinaṃ apassato”ti.",
  "anya-e0104n:416_15": "Aparimāṇasaṅkhyampi pavattatiyeva,",
  "anya-e0104n:416_16": "tathā hidaṃ upapattibhavassa aṅgabhāvena pavattanato “bhavaṅga”nti vuccati.",
  "anya-e0104n:416_17": "Tesaññevāti paṭisandhibhūtānaṃyeva.",
  "anya-e0104n:417_0": "Indriyānīti cakkhādīni indriyāni.",
  "anya-e0104n:417_1": "Ārammaṇagahaṇakkhamānīti rūpādiārammaṇaṃ gahetuṃ samatthāni.",
  "anya-e0104n:417_2": "Mātukucchigatakāle viya hi bahinikkhantakālepi na tāva indriyāni sakiccakāni honti,",
  "anya-e0104n:417_3": "anukkamena pana visadabhāvaṃ pattakāle eva sakiccakāni honti.",
  "anya-e0104n:417_4": "Tenevāha “idha paripakkattā āyatanāna”nti.",
  "anya-e0104n:417_5": "Āpāthagateti yogyadesāvaṭṭhite.",
  "anya-e0104n:417_6": "Tameva yogyadesāvaṭṭhitaṃ rūpaṃ paṭicca ghaṭṭanā paccayaṃ laddhā.",
  "anya-e0104n:417_7": "Ghaṭṭanāti paṭighāto,",
  "anya-e0104n:417_8": "yena byāpārādivisesapaccayantarasahite cakkhussa visaye vikāruppattivisadisuppattivisayassa iṭṭhāniṭṭhabhāvena anuggaho,",
  "anya-e0104n:417_9": "upaghāto cāti attho.",
  "anya-e0104n:417_10": "Tatoti ghaṭṭanānantaraṃ.",
  "anya-e0104n:417_11": "Ghaṭṭanānubhāvenāti ghaṭṭanābalena.",
  "anya-e0104n:417_12": "Bhavaṅgacalananti bhavaṅgacittassa pakampanaṃ,",
  "anya-e0104n:417_13": "tathā dvikkhattuṃ pavattiyā visadisassa kāraṇabhāvūpagamananti attho.",
  "anya-e0104n:417_14": "Tañhi cittasantānassa purimāvatthāya bhinnāvatthāhetutāya calanaṃ viyāti “calana”nti vuttaṃ.",
  "anya-e0104n:417_15": "Visayavisayībhāvasiddhāya dhammatāya ārammaṇassa abhimukhībhāvena pasādassa tāva ghaṭṭanā hotu,",
  "anya-e0104n:417_16": "aññasannissitassa pana bhavaṅgassa calanaṃ kathaṃ hotīti?",
  "anya-e0104n:417_17": "Taṃsambandhabhāvato.",
  "anya-e0104n:417_18": "Bheritale ṭhapitāsu sakkharāsu ekissā sakkharāya ghaṭitāya tadaññasakkharāyaṃ ṭhitamakkhikā calanaṃ cettha udāharaṇanti.",
  "anya-e0104n:417_19": "Tadeva rūpanti tadeva bhavaṅgacalanassa paccayabhūtaṃ āpāthagataṃ rūpāyatanaṃ.",
  "anya-e0104n:417_20": "Bhavaṅgaṃ vicchindamānā viyāti bhavaṅgasantānaṃ vicchindantī viya.",
  "anya-e0104n:417_21": "Tadārammaṇuppattiyā parato bhavaṅgassa uppajjanato visayaggahaṇaṃ pañcadvārāvajjanaṃ vatvā tadanantaraṃ",
  "anya-e0104n:417_22": "dassanādīsu vattabbesu tāni avatvā manodvārāvajjanassa gahaṇaṃ uddese dvinnaṃ āvajjanānaṃ āvajjanasāmaññena",
  "anya-e0104n:417_23": "gahitattā.",
  "anya-e0104n:418_0": "Āvajjanānantaranti pañcadvārāvajjanānantaraṃ.",
  "anya-e0104n:418_1": "Ye hadayavatthu viya sampaṭicchanādivīthicittānipi nānujānanti,",
  "anya-e0104n:418_2": "tesaṃ “sampaṭicchanāya cakkhuviññāṇadhātuyā”tiādinā tattha tattha pāḷi āgatā.",
  "anya-e0104n:418_3": "Na hi sakkā pāḷiṃ paṭisedhetuṃ.",
  "anya-e0104n:419_0": "“Sace mahantaṃ hotī”ti idaṃ javanapariyosānāya cittappavattiyā vuccamānattā vuttaṃ.",
  "anya-e0104n:419_1": "Cuddasacittakkhaṇāyukañhi ārammaṇamidha “mahanta”nti adhippetaṃ,",
  "anya-e0104n:419_2": "tañca uppajjitvā dviticittakkhaṇātītaṃ hutvā āpāthagamanavasena veditabbaṃ.",
  "anya-e0104n:420_0": "Yathāvavatthāpiteti voṭṭhabbanena vuttākārena katavavatthāpane.",
  "anya-e0104n:420_1": "Āvajjanāya,",
  "anya-e0104n:420_2": "voṭṭhabbanassa ca vuttattā “avasesakāmāvacarakiriyāna”nti avasesaggahaṇaṃ kataṃ.",
  "anya-e0104n:420_3": "Cha satta vāti vā-",
  "anya-e0104n:420_4": "saddena “pañca vā”ti idampi vuttamevāti daṭṭhabbaṃ.",
  "anya-e0104n:420_5": "Suttamucchitādikāle hi pañcapi javanāni javantīti.",
  "anya-e0104n:421_0": "Tāniyevāti “aṭṭhannaṃ vā”tiādinā vuttāni ekūnatiṃsa kāmāvacarajavanāniyeva.",
  "anya-e0104n:421_1": "Ito aññaṃ manodvārāvajjanānantaraṃ uppajjanakacittaṃ nāma natthīti dassanatthaṃ evakāraggahaṇaṃ.",
  "anya-e0104n:421_2": "“Gotrabhūto”ti idaṃ gotrabhuṭṭhāniyānaṃ parikammavodānānampi gahaṇaṃ,",
  "anya-e0104n:421_3": "na gotrabhuno eva.",
  "anya-e0104n:421_4": "Phalacittānīti samāpattivasena pavattanakaphalacittāni.",
  "anya-e0104n:421_5": "Yaṃ yaṃ laddhapaccayanti yaṃ yaṃ javanaṃ rūpāvacarajavanādivasena gotrabhuanantaraṃ uppattiyā laddhapaccayaṃ.",
  "anya-e0104n:422_0": "Atimahantanti soḷasacittakkhaṇāyukaṃ.",
  "anya-e0104n:422_1": "Tattha hi tadārammaṇacittaṃ uppajjati,",
  "anya-e0104n:422_2": "na aññattha.",
  "anya-e0104n:422_3": "Vibhūtanti supākaṭaṃ,",
  "anya-e0104n:422_4": "tañca kāmāvacarameva.",
  "anya-e0104n:422_5": "Tattha hi tadārammaṇassa uppatti.",
  "anya-e0104n:422_6": "Kāmāvacarajavanāvasāneti kāmāvacarajavanasseva avasāne.",
  "anya-e0104n:422_7": "Na hi taṃ kāmataṇhāhetukakammanibbattaṃ mahaggatānuttarajavanaṃ anubandhati ajanakattā,",
  "anya-e0104n:422_8": "janakāsadisattā ca.",
  "anya-e0104n:422_9": "Yathā gehato bahi gantukāmo taruṇadārako janakaṃ,",
  "anya-e0104n:422_10": "janakasadisaṃ vā anubandhati, na aññaṃ,",
  "anya-e0104n:422_11": "evamidampi.",
  "anya-e0104n:422_12": "Tatthāpi na sabbasmā javanā sabbaṃ javanena tadārammaṇassa niyametabbato,",
  "anya-e0104n:422_13": "ārammaṇena ca vedanāya parivattetabbato.",
  "anya-e0104n:422_14": "Tatthāyaṃ niyamo –",
  "anya-e0104n:422_15": "parittakusalalobhamohamūlasomanassasahagatakiriyajavanānaṃ aññatarānantaraṃ atimahati visaye pañcannaṃ",
  "anya-e0104n:422_16": "somanassasahagatānaṃ aññataraṃ tadārammaṇaṃ uppajjati,",
  "anya-e0104n:422_17": "tathā parittakusalākusalaupekkhāsahagatakiriyajavanānaṃ aññatarānantaraṃ upekkhāsahagatānaṃ channaṃ tadārammaṇānaṃ aññataraṃ pavattati.",
  "anya-e0104n:422_18": "Iṭṭhārammaṇādīnanti iṭṭhaiṭṭhamajjhattaaniṭṭhārammaṇānaṃ vasenāti sambandho.",
  "anya-e0104n:422_19": "Tayidaṃ ārammaṇena vedanāparivattidassanatthaṃ vuttaṃ.",
  "anya-e0104n:422_20": "“Purimakammavasenā”ti idaṃ tadārammaṇavisesadassanatthaṃ.",
  "anya-e0104n:422_21": "Na hi paṭisandhijanakameva kammaṃ tadārammaṇaṃ janeti,",
  "anya-e0104n:422_22": "atha kho aññakammampi.",
  "anya-e0104n:422_23": "Taṃ pana paṭisandhidāyinā kammena nibbattetabbatadārammaṇato visadisampi nibbattetīti.",
  "anya-e0104n:422_24": "“Javanacittavasenā”ti idaṃ tadārammaṇaniyamadassanatthaṃ.",
  "anya-e0104n:422_25": "“Javanena tadārammaṇaṃ niyametabba”nti hi vuttaṃ. Ādi-",
  "anya-e0104n:422_26": "saddena paṭisandhicittaṃ saṅgaṇhāti.",
  "anya-e0104n:422_27": "Tañhi attano ukkaṭṭhatarassa tadārammaṇassa paccayo na hoti.",
  "anya-e0104n:422_28": "Yo yo paccayo laddho hotīti yathāvuttesu iṭṭhārammaṇādīsu yo yo tadārammaṇassa uppattiyā paccayo samaveto hoti.",
  "anya-e0104n:422_29": "Kiñci antaranti kiñci khaṇantaraṃ.",
  "anya-e0104n:422_30": "Udakamivāti paṭisotaṃ gacchantaṃ udakamiva.",
  "anya-e0104n:423_0": "Dvikkhattuṃ sakiṃ vāti vacanasiliṭṭhavasena vuttaṃ “aṭṭha vā dasa vā”tiādīsu viya.",
  "anya-e0104n:423_1": "Dvikkhattuṃyeva pana vaṇṇenti.",
  "anya-e0104n:423_2": "Vipākacittattā,",
  "anya-e0104n:423_3": "āvajjanassa ca vidūrattā,",
  "anya-e0104n:423_4": "mūlabhavaṅgādibhavaṅgasāmaññasabbhāvato ca bhavaṅgassa ārammaṇe pavattanārahaṃ samānaṃ tassa javanassa",
  "anya-e0104n:423_5": "ārammaṇaṃ ārammaṇaṃ etassāti tadārammaṇanti vuccati ekassa ārammaṇasaddassa lopaṃ katvā “kāmāvacaraṃ,",
  "anya-e0104n:423_6": "oṭṭhamukha”nti ca yathā.",
  "anya-e0104n:423_7": "Ettha ca keci “paṭṭhāne ‘kusalākusale niruddhe vipāko tadārammaṇatā uppajjatī’ti vipākadhammadhammānaṃ",
  "anya-e0104n:423_8": "eva anantaraṃ tadārammaṇaṃ vutta”nti kiriyājavanānantaraṃ na icchanti.",
  "anya-e0104n:423_9": "Vipphāravantaṃ hi javanaṃ nāvaṃ viya nadīsoto bhavaṅgaṃ anubandhati,",
  "anya-e0104n:423_10": "na pana chaḷaṅgupekkhāvato santavuttikiriyajavanaṃ paṇṇapuṭaṃ viya nadīsototi.",
  "anya-e0104n:423_11": "Tayidaṃ labbhamānassāpi kenaci adhippāyena katthaci avacanaṃ dissati,",
  "anya-e0104n:423_12": "yathā taṃ dhammasaṅgahe akusalaniddese labbhamānopi adhipati na vutto.",
  "anya-e0104n:423_13": "Yañca paṇṇapuṭaṃ nidassitaṃ,",
  "anya-e0104n:423_14": "tampi nidassitabbena na samānaṃ.",
  "anya-e0104n:423_15": "Nāvāpaṇṇapuṭānañhi nadīsotassa āvaṭṭanaṃ,",
  "anya-e0104n:423_16": "gati ca visadisīti nāvāya nadīsotassa anubandhanaṃ,",
  "anya-e0104n:423_17": "paṇṇapuṭassa ananubandhanañca yujjati,",
  "anya-e0104n:423_18": "idha pana kiriyajavanetarajavanānaṃ bhavaṅgasotassa āvaṭṭanaṃ,",
  "anya-e0104n:423_19": "gati ca sadisīti etassa ananubandhanaṃ,",
  "anya-e0104n:423_20": "itarassa anubandhanañca na yujjati.",
  "anya-e0104n:423_21": "Tasmā vicāretabbaṃ.",
  "anya-e0104n:424_0": "Bhavaṅgamevāti avadhāraṇaṃ bhavapariyosānassa idha na adhippetattā.",
  "anya-e0104n:424_1": "Aññathā tadārammaṇāvasāne cutipi na hotiyeva.",
  "anya-e0104n:424_2": "Dassanādīnīti dassanasavanaghāyanasāyanaphusanāni. Iti-",
  "anya-e0104n:424_3": "saddo ādiattho,",
  "anya-e0104n:424_4": "tena sampaṭicchanādīnaṃ saṅgaho daṭṭhabbo.",
  "anya-e0104n:424_5": "Paṭisandhito bhavaṅgameva,",
  "anya-e0104n:424_6": "bhavaṅgato āvajjanamevāti evaṃ pavattacittaniyamavaseneva.",
  "anya-e0104n:424_7": "Tampīti cuticittampi.",
  "anya-e0104n:424_8": "Paṭisandhibhavaṅgacittāni viya ekūnavīsatividhameva hoti atthato bhedābhāvato.",
  "anya-e0104n:425_0": "Bhavagatiṭhitinivāsesūti tīsu bhavesu,",
  "anya-e0104n:425_1": "pañcasu gatīsu,",
  "anya-e0104n:425_2": "sattasu viññāṇaṭṭhitīsu,",
  "anya-e0104n:425_3": "navasu sattāvāsesu ca.",
  "anya-e0104n:425_4": "Yo panettha acittako,",
  "anya-e0104n:425_5": "so idha na gahetabbo viññāṇakathābhāvato.",
  "anya-e0104n:425_6": "“Etthā”ti idaṃ “saṃsaramānānaṃ sattāna”nti iminā sambandhitabbaṃ.",
  "anya-e0104n:425_7": "Ettha etesu vuttanayena saṃsaramānesu sattesu yo pana arahattaṃ pāpuṇāti sammāpaṭipattimanvāyāti adhippāyo.",
  "anya-e0104n:425_8": "Tassa arahato niruddhameva hoti cittaṃ appaṭisandhikabhāvato.",
  "anya-e0104n:426_0": "Iti viññāṇakkhandhe vitthārakathāmukhavaṇṇanā.",
  "anya-e0104n:427_0": "Vedanākkhandhakathāvaṇṇanā",
  "anya-e0104n:428_0": "456.",
  "anya-e0104n:428_1": "Vedena anubhavanākārena ayitaṃ pavattaṃ vedayitaṃ,",
  "anya-e0104n:428_2": "vedayitanti lakkhitabbadhammajātaṃ vedayitalakkhaṇaṃ.",
  "anya-e0104n:428_3": "Taṃ pana atthato vedanā evāti āha “vedayitalakkhaṇaṃ nāma vedanāvā”ti.",
  "anya-e0104n:428_4": "Atha vā vedayitaṃ lakkhaṇaṃ etissāti kappanāsiddhaṃ bhedaṃ nissāya aññapadatthasamāsavasenāpi vedanāva",
  "anya-e0104n:428_5": "vuccatīti āha “vedayitalakkhaṇaṃ nāma vedanāvā”ti.",
  "anya-e0104n:428_6": "Vedayati vedayatīti byāpanicchāvasena vacanaṃ vedanāya savisaye abhiṇhappavattidassanatthaṃ.",
  "anya-e0104n:428_7": "Sabhāvadhammato añño kattā natthīti dassanatthaṃ kattuniddeso.",
  "anya-e0104n:428_8": "Itīti aniyamato hetuattho.",
  "anya-e0104n:428_9": "Khoti vacanālaṅkāramattaṃ.",
  "anya-e0104n:428_10": "Tasmāti tassa niyamanaṃ.",
  "anya-e0104n:428_11": "Idaṃ vuttaṃ hoti –",
  "anya-e0104n:428_12": "yasmā yathāpaccayaṃ ārammaṇarasaṃ anubhavati,",
  "anya-e0104n:428_13": "tasmā vedanāti vuccatīti.",
  "anya-e0104n:429_0": "“Kusalaviññāṇena sampayuttā”ti idaṃ kusalāya vedanāya upalakkhaṇaṃ daṭṭhabbaṃ.",
  "anya-e0104n:429_1": "Yā kāci kusalā vedanā,",
  "anya-e0104n:429_2": "sabbā sā kusalena viññāṇena sampayuttāti,",
  "anya-e0104n:429_3": "na pana tassā kusalabhāvasaṃsiddhidassanatthaṃ.",
  "anya-e0104n:429_4": "Na hi kusalena viññāṇena sampayogato kusalāya vedanāya kusalabhāvo,",
  "anya-e0104n:429_5": "atha kho yonisomanasikārādikato.",
  "anya-e0104n:429_6": "Tenāha “jātivasenā”ti.",
  "anya-e0104n:429_7": "Akusalādīsupi eseva nayo.",
  "anya-e0104n:429_8": "Yathā pana jātivasena kusalādiviññāṇasampayuttatāya tividhā,",
  "anya-e0104n:429_9": "evaṃ yāva ekūnanavutiviññāṇasampayuttāti ekūnanavutividhā veditabbā.",
  "anya-e0104n:429_10": "Sabhāvabhedatoti sampayuttabhūmiārammaṇādivasena labbhamānaṃ bhedaṃ aggahetvā kevalaṃ sabhāvakatabhedato evāti attho.",
  "anya-e0104n:430_0": "“Pañcavidhā”ti vatvā taṃ pañcavidhataṃ dassetuṃ “sukha”ntiādi vuttaṃ.",
  "anya-e0104n:430_1": "Tattha sukhayatīti sukhaṃ, kāyaṃ,",
  "anya-e0104n:430_2": "sampayuttadhamme ca laddhassāde karotīti attho.",
  "anya-e0104n:430_3": "Suṭṭhu vā khādati,",
  "anya-e0104n:430_4": "khaṇati vā kāyikaṃ ābādhanti sukhaṃ.",
  "anya-e0104n:430_5": "Sukaraṃ okāsadānaṃ etassāti sukhanti apare.",
  "anya-e0104n:430_6": "Dukkhayatīti dukkhaṃ, kāyaṃ,",
  "anya-e0104n:430_7": "sampayuttadhamme ca vibādhatīti attho.",
  "anya-e0104n:430_8": "Duṭṭhu vā khādati,",
  "anya-e0104n:430_9": "khaṇati vā kāyikaṃ assādanti dukkhaṃ.",
  "anya-e0104n:430_10": "Dukkaraṃ okāsadānaṃ etassāti dukkhanti apare.",
  "anya-e0104n:430_11": "Somanassupekkhānaṃ saddattho heṭṭhā vuttoyeva.",
  "anya-e0104n:430_12": "Domanassassa somanasse vuttanayānusārena veditabbaṃ.",
  "anya-e0104n:430_13": "Kiṃ pana kāraṇaṃ mānasetarasātāsātavasena sukhaṃ,",
  "anya-e0104n:430_14": "dukkhañca vibhajitvā vuttaṃ “sukhaṃ somanassaṃ dukkhaṃ domanassa”nti,",
  "anya-e0104n:430_15": "upekkhā pana mānasī,",
  "anya-e0104n:430_16": "itarā ca ekadhāva vuttāti?",
  "anya-e0104n:430_17": "Bhedābhāvato.",
  "anya-e0104n:430_18": "Yathā hi anuggahūpaghātakatāya sukhadukkhāni aññathā kāyassa anuggahamupaghātañca karonti,",
  "anya-e0104n:430_19": "aññathā manaso,",
  "anya-e0104n:430_20": "na evamupekkhā.",
  "anya-e0104n:430_21": "Tasmā bhedābhāvato ekadhāva upekkhā vuttāti.",
  "anya-e0104n:431_0": "Tattha yena sabhāvabhedena vedanā pañcavidhā,",
  "anya-e0104n:431_1": "sā pavattiṭṭhāne dassite supākaṭā hotīti pavattiṭṭhānaṃ tāva dassetuṃ “tatthā”tiādi āraddhaṃ.",
  "anya-e0104n:431_2": "Akusalavipākenāti etthāpi “kāyaviññāṇena sampayutta”nti ānetvā sambandhitabbaṃ.",
  "anya-e0104n:431_3": "Yathā adhikaraṇīmatthake kappāsapicupiṇḍaṃ ṭhapetvā ayokūṭena paharantassa picupiṇḍaṃ atikkamitvā kūṭaṃ adhikaraṇiṃ gaṇhāti,",
  "anya-e0104n:431_4": "nighaṃso balavā hoti,",
  "anya-e0104n:431_5": "evaṃ paṭighaṭṭanānighaṃsassa balavabhāvato iṭṭhe,",
  "anya-e0104n:431_6": "iṭṭhamajjhatte ca ārammaṇe kāyaviññāṇaṃ sukhasahagataṃ hoti. Aniṭṭhe,",
  "anya-e0104n:431_7": "aniṭṭhamajjhatte ca dukkhasahagatanti āha “kusala…pe…",
  "anya-e0104n:431_8": "dukkha”nti.",
  "anya-e0104n:431_9": "Kāmāvacaravipākaviññāṇāni pañca kammārammaṇavasena somanassasahagatāni honti,",
  "anya-e0104n:431_10": "rūpāvacaravipākāni cattāri kammavasena,",
  "anya-e0104n:431_11": "sesāni terasa kāmāvacarāni,",
  "anya-e0104n:431_12": "aṭṭha rūpāvacarāni,",
  "anya-e0104n:431_13": "dvattiṃsa lokuttarāni,",
  "anya-e0104n:431_14": "yathārahaṃ cetobhisaṅkhārārammaṇapādakādivasena somanassasahagatāni hontīti āha “somanassaṃ dvāsaṭṭhiyā viññāṇehi sampayutta”nti.",
  "anya-e0104n:431_15": "Domanassaṃ dvīhi akusalaviññāṇehi sampayuttaṃ cetobhisaṅkhārārammaṇādivasena.",
  "anya-e0104n:432_0": "Avasesapañcapaññāsāyāti yathāvuttāni chasaṭṭhi viññāṇāni ṭhapetvā avasesāya pañcapaññāsāya.",
  "anya-e0104n:432_1": "Tattha kusalākusalavipākāni iṭṭhāniṭṭhesu nibbikappakāni sukhadukkhasampayuttāni bhavituṃ yuttānipi dvinnaṃ",
  "anya-e0104n:432_2": "picupiṇḍānaṃ viya dvinnaṃ dvinnaṃ upādārūpānaṃ ghaṭṭanānighaṃsassa mandabhāvato cakkhādisannissitāni",
  "anya-e0104n:432_3": "aṭṭhapi viññāṇāni sabbattha upekkhāsampayuttāneva honti,",
  "anya-e0104n:432_4": "tathā balavapaccayatāya sukhadukkhānaṃ tesañca tadabhāvato.",
  "anya-e0104n:432_5": "Apubbārammaṇanissayappavattīni āvajjanasampaṭicchanaviññāṇāni,",
  "anya-e0104n:432_6": "asadisānantarappaccayaṃ kiriyārambhassa ādibhūtaṃ voṭṭhabbanaṃ,",
  "anya-e0104n:432_7": "kāyadukkhapadhānatāya akusalaphalassa tadupanissayabhūtaṃ akusalavipākapaṭisandhiādi,",
  "anya-e0104n:432_8": "iṭṭhamajjhattārammaṇappavattīni kāmāvacarakusalavipākaviññāṇāni ca upekkhāsahagatāniyeva honti.",
  "anya-e0104n:432_9": "Kammavasena vā vipākānubhavanassa iṭṭhāniṭṭhārammaṇesu adukkhamasukhabhāvo yutto.",
  "anya-e0104n:432_10": "Sati ca vipākabhūtāya upekkhāya sukhadukkhamajjhattabhāve kammārammaṇavasena kusalavipākāya iṭṭhabhāvo,",
  "anya-e0104n:432_11": "akusalavipākāya aniṭṭhabhāvo ca veditabbo.",
  "anya-e0104n:432_12": "Avasiṭṭhāni pana sattatiṃsa viññāṇāni cetobhisaṅkhārārammaṇapādakādivasena upekkhāsampayuttāni hontīti",
  "anya-e0104n:432_13": "evaṃ pañcapaññāsāya viññāṇehi upekkhāya sampayuttatā veditabbā.",
  "anya-e0104n:433_0": "Salakkhaṇaṃ nāma dhammānaṃ anaññasādhāraṇo sabhāvo,",
  "anya-e0104n:433_1": "anubhavanañca sabbavedanānaṃ sādhāraṇalakkhaṇanti taṃ paṭiniyatena ārammaṇena niyametvā dassento āha",
  "anya-e0104n:433_2": "“iṭṭhaphoṭṭhabbānubhavanalakkhaṇaṃ sukha”nti tassa byabhicārābhāvato.",
  "anya-e0104n:433_3": "Bhusaṃ brūhanaṃ vaḍḍhanaṃ upabrūhanaṃ.",
  "anya-e0104n:433_4": "Tayidaṃ kāmañca cetasikasukhepi labbhati,",
  "anya-e0104n:433_5": "taṃ pana savikappakaṃ cetobhisaṅkhāravasenāpi hoti.",
  "anya-e0104n:433_6": "Idantu nibbikappakaṃ sabhāvasiddhattā tato sātisayanti āha “sampayuttānaṃ upabrūhanarasa”nti.",
  "anya-e0104n:433_7": "Assādiyatīti assādo,",
  "anya-e0104n:433_8": "sukhāvedanā.",
  "anya-e0104n:433_9": "Tenāha bhagavā “yaṃ,",
  "anya-e0104n:433_10": "bhikkhave,",
  "anya-e0104n:433_11": "pañcupādānakkhandhe paṭicca uppajjati sukhaṃ somanassaṃ,",
  "anya-e0104n:433_12": "ayaṃ vuccati,",
  "anya-e0104n:433_13": "bhikkhave,",
  "anya-e0104n:433_14": "pañcupādānakkhandhesu assādo”ti.",
  "anya-e0104n:433_15": "Kāyanissitattā kāye bhavo kāyiko,",
  "anya-e0104n:433_16": "so eva assādo tathā paccupatiṭṭhatīti kāyikaassādapaccupaṭṭhānaṃ.",
  "anya-e0104n:433_17": "Kāyindriyapadaṭṭhānaṃ anaññavatthukattā.",
  "anya-e0104n:434_0": "Dukkhassa lakkhaṇādīni vuttanayānusārena veditabbāni.",
  "anya-e0104n:435_0": "Sabhāvato,",
  "anya-e0104n:435_1": "parikappato vā iṭṭhassa ārammaṇassa anubhavanalakkhaṇaṃ iṭṭhārammaṇānubhavanalakkhaṇaṃ.",
  "anya-e0104n:435_2": "Tenāha “yathā tathā vā iṭṭhākārasambhogarasa”nti,",
  "anya-e0104n:435_3": "yathābhūtena vā ayathābhūtena vā iṭṭhākārena ārammaṇassa saṃbhuñjanarasaṃ,",
  "anya-e0104n:435_4": "paccanubhavanakiccanti attho.",
  "anya-e0104n:435_5": "“Passaddhipadaṭṭhāna”nti idaṃ “passaddhakāyo sukhaṃ vedetī”ti suttapadaṃ nissāya vuttaṃ,",
  "anya-e0104n:435_6": "taṃ pana nirāmisasomanassavasena veditabbaṃ.",
  "anya-e0104n:436_0": "Somanasse vuttavipariyāyena domanassassa lakkhaṇādīni veditabbāni.",
  "anya-e0104n:436_1": "Domanassassa kāmadhātuyaṃ uppajjanato ekantena hadayavatthupadaṭṭhānatā tato viseso.",
  "anya-e0104n:437_0": "Majjhattassa,",
  "anya-e0104n:437_1": "ārammaṇassa majjhattaṃ vā vedayitaṃ anubhavanaṃ lakkhaṇaṃ etissāti majjhattavedayitalakkhaṇā.",
  "anya-e0104n:437_2": "Majjhattānubhavanato eva sampayuttānaṃ nātiupabrūhanamilāpanarasā.",
  "anya-e0104n:437_3": "“Santabhāvapaccupaṭṭhānā”ti idaṃ anavajjāya nirāmisāya upekkhāya vasena veditabbaṃ,",
  "anya-e0104n:437_4": "na sabbāya.",
  "anya-e0104n:438_0": "Iti vedanākkhandhe vitthārakathāmukhavaṇṇanā.",
  "anya-e0104n:439_0": "Saññākkhandhakathāvaṇṇanā",
  "anya-e0104n:440_0": "457.",
  "anya-e0104n:440_1": "Sañjānanalakkhaṇaṃ nāma saññāvātiādīsu yaṃ vattabbaṃ,",
  "anya-e0104n:440_2": "taṃ vedanākkhandhaniddese vuttanayeneva veditabbaṃ.",
  "anya-e0104n:441_0": "Kāmaṃ vedanāyapi vippayuttaṃ viññāṇaṃ natthi,",
  "anya-e0104n:441_1": "tassā pana sabhāvato bhinnattā kāyaci vedanāya sampayuttampi kāyaci vippayuttaṃ hoti.",
  "anya-e0104n:441_2": "Saññāya pana īdisaṃ natthīti āha “na hi taṃ viññāṇaṃ…pe…",
  "anya-e0104n:441_3": "saññāyā”ti.",
  "anya-e0104n:442_0": "Sabbāvāti catubhūmikāpi.",
  "anya-e0104n:442_1": "Atha vā yathā vedanā bhinnasabhāvattā bhedanalakkhaṇādito vuttā,",
  "anya-e0104n:442_2": "na evamayaṃ,",
  "anya-e0104n:442_3": "ayaṃ pana sabbāva sañjānanalakkhaṇā.",
  "anya-e0104n:442_4": "Nīlādibhedassa ārammaṇassa sañjānanaṃ saññaṃ katvā jānanaṃ lakkhaṇaṃ etissāti sañjānanalakkhaṇā.",
  "anya-e0104n:442_5": "Tathā hi sā abhiññāṇena sañjānanato paccābhiññāṇarasāti vuccati.",
  "anya-e0104n:442_6": "Nimittena hi puna sañjānanakiccā paccābhiññāṇarasā.",
  "anya-e0104n:442_7": "Tassā vaḍḍhakissa dārumhi abhiññāṇaṃ katvā tena abhiññāṇena paccābhijānanakāle pavatti veditabbā.",
  "anya-e0104n:442_8": "Tenāha “tadeveta”ntiādi.",
  "anya-e0104n:442_9": "Puna sañjānanassa paccayo punasañjānanapaccayo,",
  "anya-e0104n:442_10": "tadeva nimittaṃ puna…pe… nimittaṃ,",
  "anya-e0104n:442_11": "tassa karaṇaṃ, puna…pe… karaṇaṃ,",
  "anya-e0104n:442_12": "punasañjānanapaccayabhūtaṃ vā nimittakaraṇaṃ puna…pe… karaṇaṃ,",
  "anya-e0104n:442_13": "tadassā kiccanti punasañjānanapaccayanimittakaraṇarasā.",
  "anya-e0104n:442_14": "Punasañjānananimittakaraṇaṃ nimittakārikāya,",
  "anya-e0104n:442_15": "nimittena sañjānanantiyā ca sabbāya saññāya samānaṃ yojetabbaṃ.",
  "anya-e0104n:442_16": "Abhinivesakaraṇaṃ “idameva sacca”nti saññābhinivesamatteneva daṭṭhabbaṃ.",
  "anya-e0104n:442_17": "Yathāupaṭṭhitavisayapadaṭṭhānā avikappasabhāvattā.",
  "anya-e0104n:442_18": "Ñāṇasampayuttā pana saññā ñāṇameva anuvattati,",
  "anya-e0104n:442_19": "tasmā abhinivesakārikā,",
  "anya-e0104n:442_20": "viparītaggāhikā ca na hoti.",
  "anya-e0104n:442_21": "Eteneva samādhisampayuttatāya aciraṭṭhānatā ca na hotīti veditabbā.",
  "anya-e0104n:442_22": "Evaṃ rāgadiṭṭhimānādisampayuttāya saññāya rāgādianuvattikabhāvoti.",
  "anya-e0104n:443_0": "Iti saññākkhandhe vitthārakathāmukhavaṇṇanā.",
  "anya-e0104n:444_0": "Saṅkhārakkhandhakathāvaṇṇanā",
  "anya-e0104n:445_0": "458.",
  "anya-e0104n:445_1": "Rāsikaraṇalakkhaṇanti sampiṇḍanalakkhaṇaṃ,",
  "anya-e0104n:445_2": "tato saṅkhārā āyūhanarasā vuccanti.",
  "anya-e0104n:445_3": "Cetanāpadhānatāya hi saṅkhārakkhandhadhammā evaṃ vuttā.",
  "anya-e0104n:445_4": "Tenevāha “kiṃ pana tanti saṅkhārāyevā”tiādi.",
  "anya-e0104n:445_5": "Tattha saṅkhatamabhisaṅkharontīti yathā attano phalaṃ saṅkhataṃ sammadeva nipphannaṃ hoti,",
  "anya-e0104n:445_6": "evaṃ abhisaṅkharontīti attho.",
  "anya-e0104n:445_7": "Vipphārapaccupaṭṭhānāti ettha vipphāro nāma vipphāravantatā,",
  "anya-e0104n:445_8": "tasmā sabyāpārapaccupaṭṭhānāti attho.",
  "anya-e0104n:446_0": "Tasmiṃ tasmiṃ citte uppanne niyamena uppajjanato niyatā.",
  "anya-e0104n:446_1": "Sarūpena āgatāti evaṃ piṭṭhivattake akatvā pāḷiyā sarūpeneva āgatā.",
  "anya-e0104n:446_2": "Kadācideva uppajjanato na niyatāti aniyatā.",
  "anya-e0104n:446_3": "Yadipi aniyatā ekajjhaṃ na uppajjanti,",
  "anya-e0104n:446_4": "tasmiṃ pana citte uppajjanadhammatāya “chattiṃsā”ti vuttaṃ.",
  "anya-e0104n:446_5": "Tenāha “uppajjamānāpi ca na ekato uppajjantī”ti.",
  "anya-e0104n:447_0": "459.",
  "anya-e0104n:447_1": "Phusatīti kattuniddeso.",
  "anya-e0104n:447_2": "Yaṃ tattha kāraṇaṃ,",
  "anya-e0104n:447_3": "taṃ heṭṭhā vuttameva.",
  "anya-e0104n:447_4": "Phusanti etenāti vā phasso.",
  "anya-e0104n:447_5": "Sampayuttadhammā hi ārammaṇe pavattamānā taṃ phusanalakkhaṇena phassena phusantā viya honti.",
  "anya-e0104n:447_6": "Ārammaṇaphusanamattaṃ vā phassoti sādhanattayampi yujjateva.",
  "anya-e0104n:447_7": "Sabhāvadhammesu kattukaraṇasādhanavacanaṃ tadākārasamāropanato pariyāyakathā,",
  "anya-e0104n:447_8": "bhāvasādhanavacanameva nippariyāyakathāti vuttaṃ “phusanalakkhaṇo”ti.",
  "anya-e0104n:447_9": "Ayañhītiādi yathāvuttalakkhaṇādisamatthanaṃ.",
  "anya-e0104n:447_10": "Yadi ayaṃ dhammo cetasiko,",
  "anya-e0104n:447_11": "svāyaṃ arūpadhammo samāno kathaṃ phusanalakkhaṇo,",
  "anya-e0104n:447_12": "saṅghaṭṭanarasādiko ca hotīti antolīnaṃ codanaṃ hadaye ṭhapetvā tassa sodhanatthaṃ “arūpadhammopi samāno”tiādi vuttaṃ.",
  "anya-e0104n:447_13": "Tattha “phusanākāreneva pavattatī”ti iminā arūpassāpi tassa dhammassa ayaṃ sabhāvoti dasseti.",
  "anya-e0104n:447_14": "Sā ca tassa phusanākārappavatti ambilaambapakkādiṃ khādantaṃ passantassa parassa kheḷuppatti,",
  "anya-e0104n:447_15": "paraṃ vibādhiyamānaṃ disvā dayālukassa sarīrakampanaṃ,",
  "anya-e0104n:447_16": "rukkhasākhagge duṭṭhitaṃ purisaṃ disvā bhūmiyaṃ ṭhitassa bhīrukapurisassa jaṅghacalanaṃ,",
  "anya-e0104n:447_17": "pisācādibhāyitabbaṃ disvā ūrukhambhoti evamādīsu paribyattā hoti.",
  "anya-e0104n:448_0": "Ekadesenāti kaṭṭhadvayādi viya attano ekapassena.",
  "anya-e0104n:448_1": "Anallīyamānopīti asaṃsiliyamānopi.",
  "anya-e0104n:448_2": "Rūpasaddehi saha phassassa sāmaññaṃ anallīyamānasaṅghaṭṭanameva,",
  "anya-e0104n:448_3": "na visayabhāvo.",
  "anya-e0104n:448_4": "Yathā rūpasaddā cakkhusotāni anallīyamānā eva “phusita”ntiādinā vuttā,",
  "anya-e0104n:448_5": "evaṃ phassassāpi ārammaṇaphusanasaṅghaṭṭanānīti.",
  "anya-e0104n:448_6": "Saṅghaṭṭanañca phassassa cittārammaṇānaṃ sannipatanabhāvo eva.",
  "anya-e0104n:448_7": "Tenāha “cittamārammaṇañca saṅghaṭṭetī”ti.",
  "anya-e0104n:448_8": "Kiccaṭṭhena rasena saṅghaṭṭanarasatā vuttā,",
  "anya-e0104n:448_9": "vatthārammaṇasannipātena vā sampajjatīti saṅghaṭṭanasampattiko phasso saṅghaṭṭanaraso vutto.",
  "anya-e0104n:448_10": "Yathā “dve pāṇī vajjeyyu”ntiādīsu pāṇissa pāṇimhi saṅghaṭṭanaṃ tabbisesabhūtā rūpadhammā,",
  "anya-e0104n:448_11": "evaṃ cittassa ārammaṇe saṅghaṭṭanaṃ tabbisesabhūto eko cetasikadhammo daṭṭhabbo.",
  "anya-e0104n:448_12": "“Tiṇṇaṃ saṅgati phasso”ti vacanato cakkhurūpaviññāṇādīnaṃ saṅgativasena gahetabbattā āha “tikasannipātasaṅkhātassā”tiādi.",
  "anya-e0104n:448_13": "Tassa phassassa kāraṇabhūto tadanurūpo samannāhāro tajjāsamannāhāro.",
  "anya-e0104n:448_14": "Indriyassa tadabhimukhabhāvo,",
  "anya-e0104n:448_15": "āvajjanāya ca ārammaṇakaraṇaṃ visayassa parikkhatatā abhisaṅkhatatā,",
  "anya-e0104n:448_16": "viññāṇassa visayabhāvakaraṇanti attho.",
  "anya-e0104n:448_17": "Yathā niccammā gāvī yaṃ yaṃ ṭhānaṃ upagatā,",
  "anya-e0104n:448_18": "tattha tattha dukkhameva pāpuṇāti,",
  "anya-e0104n:448_19": "evaṃ phasse sati vedanā uppajjateva.",
  "anya-e0104n:448_20": "Vedanā ca dukkhasallādisabhāvāti vuttaṃ “vedanādhiṭṭhānabhāvato pana niccammagāvī viya daṭṭhabbo”ti.",
  "anya-e0104n:449_0": "460.",
  "anya-e0104n:449_1": "Abhisandahati pabandhati pavatteti.",
  "anya-e0104n:449_2": "Cetanābhāvo byāpārabhāvo.",
  "anya-e0104n:449_3": "Āyūhanaṃ cetayanaṃ īriyanaṃ.",
  "anya-e0104n:449_4": "Saṃvidahanaṃ vicāraṇaṃ.",
  "anya-e0104n:449_5": "Āyūhanarasāya cetanāya pavattamānāya sabbepi sampayuttadhammā yathāsakaṃ kiccappasutā hontīti sā sakiccaparakiccasādhikā vuttā.",
  "anya-e0104n:449_6": "Jeṭṭhasisso pare sajjhāyane uyyojento sayampi sajjhāyati.",
  "anya-e0104n:449_7": "Mahāvaḍḍhakimhi vaḍḍhakikammaṃ kātumāraddhe itarepi karontiyeva.",
  "anya-e0104n:449_8": "Ussāhanabhāvenāti ādarakaraṇabhāvena.",
  "anya-e0104n:449_9": "Sā hi sayaṃ ādarabhūtā sampayuttadhamme ādarayatīti.",
  "anya-e0104n:449_10": "Āyūhanavasena ussāhanaṃ daṭṭhabbaṃ,",
  "anya-e0104n:449_11": "na vīriyussāhavasena.",
  "anya-e0104n:450_0": "461.",
  "anya-e0104n:450_1": "Vīrabhāvoti yena vīro nāma hoti,",
  "anya-e0104n:450_2": "so dhammoti attho.",
  "anya-e0104n:450_3": "Vidhinā īretabbaṃ pavattetabbanti vā vīriyaṃ, ussāho,",
  "anya-e0104n:450_4": "taṃtaṃkiccasamārambho,",
  "anya-e0104n:450_5": "parakkamo vā.",
  "anya-e0104n:450_6": "Upatthambhanaṃ sampayuttadhammānaṃ kosajjapakkhe patituṃ adatvā dhāraṇaṃ anubalappadānaṃ,",
  "anya-e0104n:450_7": "sampaggaṇhanaṃ vā.",
  "anya-e0104n:450_8": "Saṃsīdanapaṭipakkho dhammo asaṃsīdanaṃ,",
  "anya-e0104n:450_9": "na saṃsīdanābhāvamattanti asaṃsīdanabhāvena paccupatiṭṭhatīti vuttaṃ “asaṃsīdanabhāvapaccupaṭṭhāna”nti.",
  "anya-e0104n:450_10": "Saṃvegapadaṭṭhānanti aṭṭhasaṃvegapubbikāya kusalakiriyāya vīriyārambhavatthupadaṭṭhānaṃ.",
  "anya-e0104n:450_11": "“Maggo gantabbo hoti,",
  "anya-e0104n:450_12": "maggo gato,",
  "anya-e0104n:450_13": "kammaṃ kātabbaṃ,",
  "anya-e0104n:450_14": "kammaṃ kataṃ,",
  "anya-e0104n:450_15": "appamattako ābādho uppanno,",
  "anya-e0104n:450_16": "gilānā vuṭṭhito hoti,",
  "anya-e0104n:450_17": "aciravuṭṭhito gelaññā,",
  "anya-e0104n:450_18": "gāmaṃ vā nigamaṃ vā piṇḍāya vicaranto na labhati lūkhassa vā paṇītassa vā bhojanassa yāvadatthaṃ pāripūriṃ,",
  "anya-e0104n:450_19": "labhati…pe…",
  "anya-e0104n:450_20": "pāripūri”nti evaṃ vuttāni etāni anurūpapaccavekkhaṇāsahitāni aṭṭha vīriyārambhavatthūni,",
  "anya-e0104n:450_21": "taṃmūlakāni vā paccavekkhaṇāni.",
  "anya-e0104n:451_0": "462.",
  "anya-e0104n:451_1": "Attanā anupāletabbānaṃ sahajātadhammānaṃ anupālanaṃ jīvitassa byāpāro,",
  "anya-e0104n:451_2": "tañca nesaṃ jīvananti taṃ tassa kāraṇabhāvaṃ purakkhatvā vuttaṃ “jīvanti tenā”ti.",
  "anya-e0104n:451_3": "Tampi cassa atthato jīvanamevāti āha “jīvanamattameva vā ta”nti.",
  "anya-e0104n:452_0": "463.",
  "anya-e0104n:452_1": "Ādhiyatīti ṭhapeti.",
  "anya-e0104n:452_2": "Avisāro attano eva avisaraṇasabhāvo.",
  "anya-e0104n:452_3": "Avikkhepo sampayuttānaṃ dhammānaṃ avikkhittatā.",
  "anya-e0104n:452_4": "Yena sampayuttā avikkhittā honti,",
  "anya-e0104n:452_5": "so dhammo avikkhepoti.",
  "anya-e0104n:452_6": "Avūpasamalakkhaṇassa vikkhepassa paṭipakkhatāya cittassa upasamanākārena paccupatiṭṭhatīti upasamapaccupaṭṭhāno.",
  "anya-e0104n:452_7": "Visesatoti yebhuyyena.",
  "anya-e0104n:452_8": "Sukhavirahitopi hi atthi samādhīti.",
  "anya-e0104n:452_9": "Dīpaccinidassanena santānaṭhitibhāvaṃ samādhissa dasseti.",
  "anya-e0104n:453_0": "464.",
  "anya-e0104n:453_1": "Saddahanti etāyāti saddahanakiriyāya pavattamānānaṃ dhammānaṃ tattha ādhipaccabhāvena saddhāya paccayataṃ dasseti.",
  "anya-e0104n:453_2": "Tassā hi dhammānaṃ tathāpaccayabhāve sati puggalo saddahatīti vohāro hoti.",
  "anya-e0104n:453_3": "Saddahanaṃ saddheyyavatthuno pattiyāyanaṃ,",
  "anya-e0104n:453_4": "taṃ lakkhaṇaṃ etissāti saddahanalakkhaṇā.",
  "anya-e0104n:453_5": "Okappanalakkhaṇāti anupavisitvā evametanti kappanalakkhaṇā.",
  "anya-e0104n:453_6": "Kālussiyamalaṃ vidhametvā sampayuttānaṃ,",
  "anya-e0104n:453_7": "puggalasseva vā pasādanaṃ anāvilabhāvakaraṇaṃ raso etissāti pasādanarasā.",
  "anya-e0104n:453_8": "Pakkhandanaṃ adhimuccanavasena ārammaṇassa anupavisanaṃ.",
  "anya-e0104n:453_9": "Akālusabhāvo akālussiyaṃ,",
  "anya-e0104n:453_10": "anāvilabhāvoti attho.",
  "anya-e0104n:453_11": "Pasādanīyaṭṭhānesu pasādaviparītaṃ akusalaṃ assaddhiyaṃ,",
  "anya-e0104n:453_12": "micchādhimutti ca,",
  "anya-e0104n:453_13": "tappaccanīkova pasādabhūto vatthugato nicchayo adhimutti,",
  "anya-e0104n:453_14": "na yevāpanakādhimokkho.",
  "anya-e0104n:453_15": "Ratanattayaṃ, kammaṃ,",
  "anya-e0104n:453_16": "kammaphalañca saddheyyavatthu.",
  "anya-e0104n:453_17": "Sappurisasaṃsevanasaddhammasavanayonisomanasikāradhammānudhammappaṭipattiyo sotāpattiyaṅgāni.",
  "anya-e0104n:453_18": "Kusaladhammānaṃ ādāne hatthaṃ viya,",
  "anya-e0104n:453_19": "sabbasampattisampadāne vittaṃ viya,",
  "anya-e0104n:453_20": "amatakasiphalaphalane bījaṃ viya daṭṭhabbā.",
  "anya-e0104n:454_0": "465.",
  "anya-e0104n:454_1": "Saranti tāyāti saraṇakiriyāya pavattamānānaṃ dhammānaṃ tattha ādhipaccabhāvena satiyā paccayataṃ dasseti.",
  "anya-e0104n:454_2": "Tassā hi dhammānaṃ tathāpaccayabhāve sati taṃsamaṅgipuggalo saratīti vohāro hoti.",
  "anya-e0104n:454_3": "Udake alābu viya pilavitvā gantuṃ adatvā pāsāṇassa viya niccalassa ārammaṇassa ṭhapanaṃ saraṇaṃ asammuṭṭhatākaraṇaṃ apilāpanaṃ.",
  "anya-e0104n:454_4": "Sammosapaccanīkaṃ kiccaṃ asammoso,",
  "anya-e0104n:454_5": "na sammosābhāvamattaṃ.",
  "anya-e0104n:454_6": "“Satārakkhena cetasā”ti vacanato ārakkhapaccupaṭṭhānā.",
  "anya-e0104n:454_7": "Aññato āgantvā cittavisaye abhimukho bhavati etāyāti visayābhimukhabhāvo, sati.",
  "anya-e0104n:454_8": "Satiyā vatthubhūtā kāyādayova kāyādisatipaṭṭhānāni,",
  "anya-e0104n:454_9": "sati eva vā purimā pacchimāya padaṭṭhānaṃ.",
  "anya-e0104n:455_0": "466.",
  "anya-e0104n:455_1": "Kāyaduccaritādīhīti hetumhi karaṇavacanaṃ.",
  "anya-e0104n:455_2": "Hiriyatīti lajjākārena jigucchati.",
  "anya-e0104n:455_3": "Tehiyevāti kāyaduccaritādīhiyeva.",
  "anya-e0104n:455_4": "Ottappatīti ubbijjati.",
  "anya-e0104n:455_5": "Hirī pāpadhamme gūthaṃ viya passantī jigucchatīti āha “pāpato jigucchanalakkhaṇā hirī”ti.",
  "anya-e0104n:455_6": "Ottappaṃ te uṇhaṃ viya passantaṃ tato uttasatīti vuttaṃ “uttāsalakkhaṇaṃ ottappa”nti.",
  "anya-e0104n:455_7": "Vuttappakārenāti lajjākārena,",
  "anya-e0104n:455_8": "uttāsākārena ca.",
  "anya-e0104n:455_9": "Attagāravapadaṭṭhānā hirī ajjhattasamuṭṭhānatāya,",
  "anya-e0104n:455_10": "attādhipatitāya ca.",
  "anya-e0104n:455_11": "Paragāravapadaṭṭhānaṃ ottappaṃ bahiddhāsamuṭṭhānatāya,",
  "anya-e0104n:455_12": "lokādhipatitāya ca.",
  "anya-e0104n:455_13": "Tamevatthaṃ pākaṭataraṃ kātuṃ “attānaṃ hī”tiādi vuttaṃ.",
  "anya-e0104n:455_14": "Ajjhattasamuṭṭhānāditā ca hiriottappānaṃ tattha tattha pākaṭabhāvena vuttā,",
  "anya-e0104n:455_15": "na panetesaṃ kadāci aññamaññavippayogā.",
  "anya-e0104n:455_16": "Na hi lajjanaṃ nibbhayaṃ,",
  "anya-e0104n:455_17": "pāpabhayaṃ vā alajjanaṃ atthīti.",
  "anya-e0104n:455_18": "Lokapālakāti ettha “dveme,",
  "anya-e0104n:455_19": "bhikkhave,",
  "anya-e0104n:455_20": "sukkā dhammā lokaṃ pālentī”ti suttapadaṃ attādhipati,",
  "anya-e0104n:455_21": "lokādhipatibhāve ca “so attānaṃyeva adhipatiṃ karitvā,",
  "anya-e0104n:455_22": "so lokaṃyeva adhipatiṃ karitvā”ti ca suttapadāni āharitvā vattabbāni.",
  "anya-e0104n:456_0": "467.",
  "anya-e0104n:456_1": "Yasmā lobhapaṭipakkho alobhoti ye dhammā tena sampayuttā,",
  "anya-e0104n:456_2": "taṃsamaṅgino vā sattā tena na lubbhanti,",
  "anya-e0104n:456_3": "sayaṃ kadācipi na lubbhateva,",
  "anya-e0104n:456_4": "atthato vā alubbhanākāro eva ca hoti,",
  "anya-e0104n:456_5": "tasmā vuttaṃ “na lubbhantī”tiādi.",
  "anya-e0104n:456_6": "Eseva nayoti “na dussanti tenā”tiādinā kārakattayayojanaṃ atidisati.",
  "anya-e0104n:456_7": "Agedho agijjhanaṃ anabhikaṅkhanaṃ.",
  "anya-e0104n:456_8": "Alaggabhāvo anāsattatā.",
  "anya-e0104n:456_9": "Apariggaho kassaci vatthuno mamattavasena asaṅgaho.",
  "anya-e0104n:456_10": "Anallīno bhāvo adhippāyo etassāti anallīnabhāvo.",
  "anya-e0104n:456_11": "Evañhi upamāya sameti.",
  "anya-e0104n:457_0": "468.",
  "anya-e0104n:457_1": "Caṇḍikassa bhāvo caṇḍikkaṃ, kopo.",
  "anya-e0104n:457_2": "Tappaṭipakkho acaṇḍikkaṃ, abyāpādo.",
  "anya-e0104n:457_3": "Avirodho aviggaho.",
  "anya-e0104n:457_4": "Anukūlamitto anuvattako.",
  "anya-e0104n:457_5": "Vinayarasoti vinayanaraso.",
  "anya-e0104n:457_6": "Sommabhāvo mejjanavasena hilādanīyatā.",
  "anya-e0104n:458_0": "469.",
  "anya-e0104n:458_1": "Dhammānaṃ yo yo sabhāvo yathāsabhāvo,",
  "anya-e0104n:458_2": "tassa tassa paṭivijjhanaṃ yathāsabhāvapaṭivedho.",
  "anya-e0104n:458_3": "Akkhalitaṃ avirajjhitvā paṭivedho akkhalitapaṭivedho.",
  "anya-e0104n:458_4": "Visayassa obhāsanaṃ tappaṭicchādakasammohandhakāravidhamanaṃ visayobhāsanaṃ.",
  "anya-e0104n:458_5": "Katthacipi visaye asammuyhanākāreneva paccupatiṭṭhati,",
  "anya-e0104n:458_6": "sammohapaṭipakkhatāya vā tadabhāvaṃ paccupaṭṭhapetīti asammohapaccupaṭṭhāno.",
  "anya-e0104n:458_7": "Sabbakusalānaṃ mūlabhūtāti sabbesaṃ catubhūmakakusaladhammānaṃ suppatiṭṭhitabhāvasādhanena patiṭṭhābhūtā,",
  "anya-e0104n:458_8": "na tesaṃ kusalabhāvasādhanena.",
  "anya-e0104n:458_9": "Yadi hi tesaṃ kusalabhāvo kusalamūlapaṭibaddho siyā,",
  "anya-e0104n:458_10": "evaṃ sati taṃsamuṭṭhānarūpesu hetupaccayatā na siyā.",
  "anya-e0104n:458_11": "Na hi te tesaṃ kusalādibhāvaṃ sādhenti,",
  "anya-e0104n:458_12": "na ca paccayā na honti.",
  "anya-e0104n:458_13": "Vuttañhetaṃ “hetū hetusampayuttakānaṃ dhammānaṃ taṃsamuṭṭhānānañca rūpānaṃ hetupaccayena paccayo”ti.",
  "anya-e0104n:458_14": "Yathā ca kusalabhāvo,",
  "anya-e0104n:458_15": "evaṃ abyākatabhāvopi abyākatamūlappaṭibaddho siyā.",
  "anya-e0104n:458_16": "Tathā sati ahetukacittānaṃ abyākatabhāvo eva na siyā,",
  "anya-e0104n:458_17": "akusalesu ca yattha ekaṃyeva mūlaṃ,",
  "anya-e0104n:458_18": "tassa akusalabhāvo na siyā,",
  "anya-e0104n:458_19": "ubhayampi hotiyeva.",
  "anya-e0104n:458_20": "Tasmā na mūlappaṭibaddho kusalādibhāvo,",
  "anya-e0104n:458_21": "atha kho yonisomanasikārādipaṭibaddho.",
  "anya-e0104n:458_22": "Tesaṃ pana suppatiṭṭhitabhāvasādhanāni mūlānīti gahetabbaṃ.",
  "anya-e0104n:459_0": "470.",
  "anya-e0104n:459_1": "Passambhanaṃ darathavūpasamo.",
  "anya-e0104n:459_2": "Kāyasaddo samūhavācī,",
  "anya-e0104n:459_3": "so ca kho vedanādikkhandhattayavasenāti āha “kāyoti cettha vedanādayo tayo khandhā”ti.",
  "anya-e0104n:459_4": "Tenevāha “tattha katamā tasmiṃ samaye kāyapassaddhi hoti?",
  "anya-e0104n:459_5": "Yā tasmiṃ samaye vedanākkhandhassā”tiādi.",
  "anya-e0104n:459_6": "Daratho sārambho,",
  "anya-e0104n:459_7": "domanassapaccayānaṃ uddhaccādhikānaṃ kilesānaṃ,",
  "anya-e0104n:459_8": "tathāpavattānaṃ vā catunnaṃ khandhānaṃ etaṃ adhivacanaṃ.",
  "anya-e0104n:459_9": "Darathanimmaddanena pariḷāhaparipphandavirahito sītibhāvo aparipphandasītibhāvo.",
  "anya-e0104n:459_10": "Uddhaccappadhānā kilesā uddhaccādikilesā,",
  "anya-e0104n:459_11": "uddhaccaṃ vā ādiṃ katvā sabbakilese saṅgaṇhāti.",
  "anya-e0104n:459_12": "Sesesupi eseva nayo.",
  "anya-e0104n:460_0": "Garubhāvo dandhatā,",
  "anya-e0104n:460_1": "thinamiddhādhikānaṃ,",
  "anya-e0104n:460_2": "tathāpavattānaṃ vā catunnaṃ khandhānaṃ etaṃ adhivacanaṃ.",
  "anya-e0104n:460_3": "Dandhatāya paṭipakkho adandhatā,",
  "anya-e0104n:460_4": "na dandhatāya abhāvamattaṃ.",
  "anya-e0104n:461_0": "Thaddhabhāvo thambho,",
  "anya-e0104n:461_1": "diṭṭhimānādhikānaṃ,",
  "anya-e0104n:461_2": "tappadhānānaṃ vā catunnaṃ khandhānametaṃ nāmaṃ.",
  "anya-e0104n:461_3": "Thaddhabhāvanimmaddanato eva katthaci ārammaṇe appaṭihatākārena paccupatiṭṭhanti,",
  "anya-e0104n:461_4": "sampayuttānaṃ vā tattha appaṭighātaṃ paccupaṭṭhāpentīti appaṭighātapaccupaṭṭhānā.",
  "anya-e0104n:462_0": "Kammani sādhu kammaññaṃ,",
  "anya-e0104n:462_1": "na kammaññaṃ akammaññaṃ,",
  "anya-e0104n:462_2": "tassa bhāvo akammaññabhāvo,",
  "anya-e0104n:462_3": "dānasīlādipuññakiriyāyaṃ ayogyatā.",
  "anya-e0104n:462_4": "Atthato kāmacchandādisaṃkilesadhammā,",
  "anya-e0104n:462_5": "tappadhānā vā cattāro akusalakkhandhā.",
  "anya-e0104n:462_6": "Kammaññabhāveneva sampannākārena ārammaṇassa gahaṇaṃ ārammaṇakaraṇasampatti.",
  "anya-e0104n:462_7": "Vuttāvasesā kāmacchandādayo,",
  "anya-e0104n:462_8": "tadekaṭṭhā ca saṃkilesadhammā avasesanīvaraṇādayo.",
  "anya-e0104n:462_9": "Vinibandhanimmaddanena sukhappavattihetutāya pasādanīyavatthūsu pasādāvahā.",
  "anya-e0104n:462_10": "Suvaṇṇavisuddhi viyāti yathā suvaṇṇavisuddhi apagatakāḷakā alaṅkāravikativiniyogakkhamā,",
  "anya-e0104n:462_11": "evamayampi saṃkilesavigamena hitakiriyāviniyogakkhamā.",
  "anya-e0104n:463_0": "Kāyacittānaṃ gelaññaṃ,",
  "anya-e0104n:463_1": "assaddhiyādi,",
  "anya-e0104n:463_2": "tadekaṭṭhā ca pāpadhammā.",
  "anya-e0104n:463_3": "Gelaññapaṭipakkho agelaññaṃ,",
  "anya-e0104n:463_4": "tabbhāvo lakkhaṇaṃ etāsanti agelaññabhāvalakkhaṇā.",
  "anya-e0104n:463_5": "Yathāvuttagelaññanimmaddaneneva natthi etāsaṃ ādīnavo doso,",
  "anya-e0104n:463_6": "na vā etā ādīnaṃ kapaṇaṃ vanti pavattantīti nirādīnavā,",
  "anya-e0104n:463_7": "tenākārena paccupatiṭṭhanti,",
  "anya-e0104n:463_8": "taṃ vā sampayuttesu paccupaṭṭhapentīti nirādīnavapaccupaṭṭhānā.",
  "anya-e0104n:464_0": "Kāyasambandhī,",
  "anya-e0104n:464_1": "cittasambandhī ca ujubhāvoti lakkhitabbatāya kāyacittaajjavalakkhaṇā.",
  "anya-e0104n:464_2": "Kāyacittānaṃ naṅgalasīsacandakoṭigomuttavaṅkatāsaṅkhātānaṃ kuṭilabhāvānaṃ nimmaddanato kāyacittakuṭilabhāvanimmaddanarasā.",
  "anya-e0104n:464_3": "Tato eva sabbathāpi ajimhabhāvena paccupatiṭṭhanti,",
  "anya-e0104n:464_4": "sampayuttānaṃ vā ajimhataṃ paccupaṭṭhapentīti ajimhatāpaccupaṭṭhānā.",
  "anya-e0104n:464_5": "“Santadosapaṭicchādanalakkhaṇā māyā,",
  "anya-e0104n:464_6": "asantaguṇasambhāvanalakkhaṇaṃ sāṭheyya”nti evaṃ vuttā tadākārappavattā akusalā khandhā,",
  "anya-e0104n:464_7": "tadekaṭṭhā ca saṃkilesadhammā māyāsāṭheyyādikā.",
  "anya-e0104n:464_8": "Ettha ca cittapassaddhiādīhi cittameva passaddhaṃ, lahu, mudu,",
  "anya-e0104n:464_9": "kammaññaṃ, paguṇaṃ,",
  "anya-e0104n:464_10": "uju ca hoti.",
  "anya-e0104n:464_11": "Kāyapassaddhiādīhi pana rūpakāyopi.",
  "anya-e0104n:464_12": "Tenevettha bhagavatā dhammānaṃ duvidhatā vuttā,",
  "anya-e0104n:464_13": "na sabbattha.",
  "anya-e0104n:465_0": "471.",
  "anya-e0104n:465_1": "Chandanaṃ chando,",
  "anya-e0104n:465_2": "ārammaṇena atthikatā.",
  "anya-e0104n:465_3": "“Chando kāmo”tiādīsu pana taṇhāpi vuccati,",
  "anya-e0104n:465_4": "“chandaṃ janeti vāyamatī”tiādīsu vīriyampīti tato nivattanatthaṃ “kattukāmatāyetaṃ adhivacana”nti vuttaṃ.",
  "anya-e0104n:465_5": "Kattukāmatā vuccati karaṇicchā.",
  "anya-e0104n:465_6": "Cetasikassa ca dhammassa sārammaṇattā karaṇicchā nāma ālambanassa ālambitukāmatāmukheneva hotīti ārammaṇakaraṇicchālakkhaṇo",
  "anya-e0104n:465_7": "chando kattukāmatālakkhaṇo vutto.",
  "anya-e0104n:465_8": "Tenevāha “ārammaṇapariyesanaraso,",
  "anya-e0104n:465_9": "ārammaṇena atthikatāpaccupaṭṭhāno”ti ca.",
  "anya-e0104n:465_10": "Yadaggena panāyaṃ attano ārammaṇapariyesanaraso,",
  "anya-e0104n:465_11": "tadaggena sampayuttānampi hotiyeva ekārammaṇatāya tena tesaṃ.",
  "anya-e0104n:465_12": "Tenevāha “ārammaṇaggahaṇe cāyaṃ cetaso hatthappasāraṇaṃ viya daṭṭhabbo”ti.",
  "anya-e0104n:465_13": "Svāyaṃ kusalesu uppanno kusalacchandoti vuccati yonisomanasikārasamuṭṭhānattā.",
  "anya-e0104n:466_0": "472.",
  "anya-e0104n:466_1": "Adhimuccanaṃ ārammaṇe sanniṭṭhānavasena veditabbaṃ,",
  "anya-e0104n:466_2": "na pasādanavasena.",
  "anya-e0104n:466_3": "Yathā tathā vā hi ārammaṇe nicchayanaṃ adhimuccanaṃ anadhimuccantassa pāṇātipātādīsu,",
  "anya-e0104n:466_4": "dānādīsu vā pavattiyā abhāvā,",
  "anya-e0104n:466_5": "saddhā pana pasādanīyesu pasādādhimokkhāti ayametesaṃ viseso.",
  "anya-e0104n:466_6": "Voṭṭhabbanaṃ pana yathā santīrite atthe nicchayanākārena pavattitvā parato ttamānānaṃ tathā pavattiyā paccayo hoti.",
  "anya-e0104n:466_7": "Yadi evaṃ,",
  "anya-e0104n:466_8": "vicikicchāsampayuttesu kathanti?",
  "anya-e0104n:466_9": "Tesampi ekaṃseneva saṃsappanākārassa paccayatāya daṭṭhabbaṃ.",
  "anya-e0104n:466_10": "Dārakassa viya ito cito ca saṃsappanassa “karissāmi na karissāmī”ti anicchayassa paṭipakkhakiriyā asaṃsappanaṃ,",
  "anya-e0104n:466_11": "yesu cittuppādesu ayaṃ sanniṭṭhānalakkhaṇo adhimokkho,",
  "anya-e0104n:466_12": "tesaṃ ārammaṇadhammo eva sanniṭṭheyyadhammo.",
  "anya-e0104n:467_0": "473.",
  "anya-e0104n:467_1": "Kiriyā kāroti kārasaddassa bhāvasādhanatamāha.",
  "anya-e0104n:467_2": "Manamhi kāroti manasi ārammaṇassa karaṇaṃ.",
  "anya-e0104n:467_3": "Yena hi mano ārammaṇe karīyati ārammaṇenassa saṃyojanato,",
  "anya-e0104n:467_4": "tato eva tena ārammaṇampi manasi karīyatīti.",
  "anya-e0104n:467_5": "Purimamanatoti bhavaṅgamanato.",
  "anya-e0104n:467_6": "Visadisamananti vīthijavanaṃ manaṃ karotīti manasikārasāmaññena vīthijavanapaṭipādake dasseti.",
  "anya-e0104n:468_0": "Sampayuttadhamme ārammaṇābhimukhaṃ sārento viya hotīti manasikāro sāraṇalakkhaṇo vutto.",
  "anya-e0104n:468_1": "Satiyā asammussanavasena visayābhimukhabhāvapaccupaṭṭhānatā,",
  "anya-e0104n:468_2": "manasikārassa pana saṃyojanavasena ārammaṇābhimukhabhāvapaccupaṭṭhānatāti ayametesaṃ viseso.",
  "anya-e0104n:468_3": "Ārammaṇapaṭipādakassa saṅkhārakkhandhapariyāpannatāvacanaṃ itaramanasikārānaṃ tadaññakkhandhapariyāpannatāmattaṃ",
  "anya-e0104n:468_4": "jotetīti tathājotitaṃ taṃ viññāṇakkhandhe otāretvā dassetuṃ “vīthipaṭipādako”tiādi vuttaṃ.",
  "anya-e0104n:469_0": "474.",
  "anya-e0104n:469_1": "Tesu dhammesūti yesu dhammesu sayaṃ uppannā,",
  "anya-e0104n:469_2": "tesu attanā sampayuttesu cittacetasikadhammesu.",
  "anya-e0104n:469_3": "Anārammaṇattepi hi tesu samappavattesu udāsinabhāvato “tatramajjhattatā”ti vuccati.",
  "anya-e0104n:469_4": "Samavāhitalakkhaṇāti samaṃ avisamaṃ yathāsakakiccesu pavattanalakkhaṇā.",
  "anya-e0104n:469_5": "Udāsinabhāvena pavattamānāpi hesā sampayuttadhamme yathāsakakiccesu pavatteti,",
  "anya-e0104n:469_6": "yathā rājā tuṇhī nisinnopi atthakaraṇe dhammaṭṭhe yathāsakakiccesu appamatte pavatteti.",
  "anya-e0104n:469_7": "Alīnānuddhatapavattipaccayatā ūnādhikatānivāraṇarasā,",
  "anya-e0104n:469_8": "kiccavasena cetaṃ vuttaṃ.",
  "anya-e0104n:469_9": "Yadi evaṃ,",
  "anya-e0104n:469_10": "sahajātādhipatino kathanti?",
  "anya-e0104n:469_11": "Tampi tassā kiccameva.",
  "anya-e0104n:469_12": "Yaṃ sahajātadhammānaṃ adhipatibhāvoti,",
  "anya-e0104n:469_13": "tassāpi tathāpavattanamevāti nāyaṃ doso.",
  "anya-e0104n:469_14": "“Idaṃ nihīnakiccaṃ hotu,",
  "anya-e0104n:469_15": "idaṃ atirekatarakicca”nti evaṃ pakkhapātavasena viya pavatti pakkhapāto,",
  "anya-e0104n:469_16": "taṃ upacchindantī viya hotīti adhippāyo.",
  "anya-e0104n:470_0": "“Aniyatesu icchantī”ti iminā cetasikantarabhāvena icchantīti dasseti.",
  "anya-e0104n:470_1": "Adosoyeva mettā.",
  "anya-e0104n:470_2": "Tathā hi soyeva “mettā mettāyanā”tiādinā niddiṭṭho.",
  "anya-e0104n:470_3": "Upekkhāti yaṃ upekkhaṃ mettāya saddhiṃ parikappenti,",
  "anya-e0104n:470_4": "sā tatramajjhattupekkhāyeva.",
  "anya-e0104n:471_0": "475.",
  "anya-e0104n:471_1": "Kāyaduccaritādivatthūnanti parapāṇaparadhanaparaitthiādīnaṃ.",
  "anya-e0104n:471_2": "Amaddanaṃ maddanapaṭipakkhabhāvo.",
  "anya-e0104n:471_3": "Kāyaduccaritādivatthuto saṅkocanakiriyāpadesena kāyaduccaritādito eva saṅkocanakiriyā vuttāti daṭṭhabbaṃ.",
  "anya-e0104n:471_4": "Na hi viratiyo duccaritavatthuno akiriyapaccupaṭṭhānā yujjanti,",
  "anya-e0104n:471_5": "atha kho duccaritassa,",
  "anya-e0104n:471_6": "viratīnañca soraccavasena saṅkocanaṃ,",
  "anya-e0104n:471_7": "akiriyānañca hirottappānaṃ jigucchanādivasenāti ayametesaṃ viseso.",
  "anya-e0104n:472_0": "476.",
  "anya-e0104n:472_1": "Saṅkhārāti saṅkhārakkhandhadhamme sandhāyāha.",
  "anya-e0104n:472_2": "Te hi idhādhippetā,",
  "anya-e0104n:472_3": "aññathā aṭṭhatiṃsāti vattabbaṃ siyā.",
  "anya-e0104n:472_4": "Yathā cittaṃ,",
  "anya-e0104n:472_5": "evaṃ taṃsampayuttadhammāpi dutiye sasaṅkhārā evāti āha “sasaṅkhārabhāvamattameva hettha viseso”ti.",
  "anya-e0104n:472_6": "Avasesā paṭhame vuttadhammā.",
  "anya-e0104n:473_0": "Avasesā pañcamena sampayogaṃ gacchantīti ettha kathaṃ karuṇāmuditāupekkhāsahagate sambhavantīti?",
  "anya-e0104n:473_1": "Pubbabhāgabhāvato.",
  "anya-e0104n:473_2": "Appanāppattā eva hi karuṇāmuditā upekkhāsahagatā na honti,",
  "anya-e0104n:473_3": "tato aññattha pana upekkhāsahagatāpi hontīti ācariyā.",
  "anya-e0104n:474_0": "Suvisuddhassa kāyakammādikassa cittasamādhānavasena rūpārūpāvacarakusalappavatti,",
  "anya-e0104n:474_1": "na kāyakammādīnaṃ sodhanavasena,",
  "anya-e0104n:474_2": "nāpi duccaritadurājīvānaṃ samucchindanapaṭippassambhanavasenāti mahaggatacittuppādesu viratīnaṃ asambhavoyevāti āha “ṭhapetvā viratittaya”nti.",
  "anya-e0104n:474_3": "Tatoti rūpāvacarapaṭhame vuttacetasikato.",
  "anya-e0104n:474_4": "Teyevāti rūpāvacarapañcame vuttacetasikā eva.",
  "anya-e0104n:474_5": "Yadi eva rūpāvacarato ko visesoti āha “arūpāvacarabhāvoyeva hi ettha viseso”ti.",
  "anya-e0104n:475_0": "Paṭhamajjhāniketi paṭhamajjhānavati.",
  "anya-e0104n:475_1": "Maggaviññāṇeti catubbidhepi maggaviññāṇe vuttanayeneva veditabbāti sambandho.",
  "anya-e0104n:475_2": "Dutiyajjhānikādibhede maggaviññāṇeti ettha ādi-",
  "anya-e0104n:475_3": "saddena tatiyacatutthapañcamajjhānikāni saṅgaṇhāti.",
  "anya-e0104n:475_4": "“Vuttanayenā”ti vuttaṃ kiṃ avisesenāti codanāyane taṃ dassento “karuṇāmuditāna”ntiādimāha.",
  "anya-e0104n:475_5": "Tattha maggaviññāṇānaṃ nibbānārammaṇattā,",
  "anya-e0104n:475_6": "karuṇāmuditānañca sattārammaṇattā na tāsaṃ tattha sambhavo.",
  "anya-e0104n:475_7": "Maggadhammesu ca pādakādiniyamena kadāci sammāsaṅkappaviraho siyā,",
  "anya-e0104n:475_8": "na pana virativiraho kāyaduccaritādīnaṃ samucchindanavaseneva ariyamaggassa pavattanatoti niyataviratitā.",
  "anya-e0104n:476_0": "478.",
  "anya-e0104n:476_1": "Na hiriyati na lajjatīti ahiriko, puggalo, cittaṃ,",
  "anya-e0104n:476_2": "taṃsampayuttadhammasamudāyo vā.",
  "anya-e0104n:476_3": "“Ahirikka”nti vattabbe ekassa kakārassa lopaṃ katvā “ahirika”nti vuttaṃ.",
  "anya-e0104n:476_4": "“Na ottappa”nti ottappassa paṭipakkhabhūtaṃ dhammamāha.",
  "anya-e0104n:476_5": "Ajigucchanaṃ ahīḷanaṃ.",
  "anya-e0104n:476_6": "Alajjā aviriḷā.",
  "anya-e0104n:476_7": "Tehevāti kāyaduccaritādīhi eva.",
  "anya-e0104n:476_8": "Asārajjaṃ nibbhayatā.",
  "anya-e0104n:476_9": "Anuttāso asambhamo.",
  "anya-e0104n:476_10": "Vuttapaṭipakkhavasenāti alajjanākārena pāpānaṃ karaṇarasaṃ ahirikaṃ,",
  "anya-e0104n:476_11": "anuttāsākārena anottappaṃ,",
  "anya-e0104n:476_12": "vuttappakāreneva pāpato asaṅkocanapaccupaṭṭhānāni attani,",
  "anya-e0104n:476_13": "paresu ca agāravapadaṭṭhānāni.",
  "anya-e0104n:476_14": "Gāmasūkarassa viya asucito kilesāsucito ajigucchanaṃ ahirikena hoti,",
  "anya-e0104n:476_15": "salabhassa viya aggito pāpato anuttāso anottappena hotīti evaṃ vuttappaṭipakkhavasena vitthāro veditabbo.",
  "anya-e0104n:477_0": "479.",
  "anya-e0104n:477_1": "Lubbhanti tenātiādīsu yaṃ vattabbaṃ,",
  "anya-e0104n:477_2": "taṃ heṭṭhā vuttanayānusārena veditabbaṃ.",
  "anya-e0104n:477_3": "Lubbhantīti abhigijjhanti.",
  "anya-e0104n:477_4": "Muyhantīti na bujjhanti.",
  "anya-e0104n:477_5": "Ārammaṇaggahaṇaṃ “mama ida”nti taṇhābhinivesavasena abhinivissa ārammaṇassa avissajjanaṃ,",
  "anya-e0104n:477_6": "na ārammaṇakaraṇamattaṃ.",
  "anya-e0104n:477_7": "Abhisaṅgo abhimukhabhāvena āsatti.",
  "anya-e0104n:477_8": "Apariccāgo avijahanaṃ,",
  "anya-e0104n:477_9": "dummocanīyatā vā.",
  "anya-e0104n:477_10": "Assādadassanaṃ assādadiṭṭhi.",
  "anya-e0104n:477_11": "“Assādānupassino ca taṇhā pavaḍḍhatī”ti hi vuttaṃ.",
  "anya-e0104n:478_0": "480.",
  "anya-e0104n:478_1": "Dhammasabhāvassa yāthāvato adassanaṃ cittassa andhabhāvo.",
  "anya-e0104n:478_2": "Aññāṇaṃ ñāṇapaṭipakkho.",
  "anya-e0104n:478_3": "Sampaṭivijjhituṃ asamatthatā asampaṭivedho.",
  "anya-e0104n:478_4": "Yathā ñāṇaṃ ārammaṇasabhāvaṃ paṭivijjhituṃ na labbhati,",
  "anya-e0104n:478_5": "mohassa tathā pavatti ārammaṇasabhāvacchādanaṃ.",
  "anya-e0104n:478_6": "Asammāpaṭipattiṃ paccupaṭṭhapeti,",
  "anya-e0104n:478_7": "sammāpaṭipattiyā paṭipakkhabhāvena gayhatīti vā asammāpaṭipattipaccupaṭṭhāno.",
  "anya-e0104n:478_8": "Yassa uppajjati,",
  "anya-e0104n:478_9": "tassa andhakaraṇaṃ andhakāro,",
  "anya-e0104n:478_10": "tathā paccupatiṭṭhatīti andhakārapaccupaṭṭhāno.",
  "anya-e0104n:479_0": "481.",
  "anya-e0104n:479_1": "Micchāti dhammasabhāvassa viparītaṃ,",
  "anya-e0104n:479_2": "niccāditoti attho.",
  "anya-e0104n:479_3": "Ayoniso abhiniveso anupāyābhiniveso uppathābhiniveso.",
  "anya-e0104n:479_4": "Dhammasabhāvaṃ atikkamitvā parato āmasanaṃ parāmāso.",
  "anya-e0104n:479_5": "Viparītaggāhavasena “idameva saccaṃ,",
  "anya-e0104n:479_6": "moghamañña”nti abhinivisanaṃ micchābhiniveso.",
  "anya-e0104n:480_0": "482.",
  "anya-e0104n:480_1": "Yassa dhammassa vasena uddhataṃ hoti cittaṃ,",
  "anya-e0104n:480_2": "taṃsampayuttadhammā vā,",
  "anya-e0104n:480_3": "so dhammo uddhaccaṃ.",
  "anya-e0104n:480_4": "Avūpasamoti asannisinnaappasannabhāvamāha.",
  "anya-e0104n:480_5": "Anavaṭṭhānarasanti calanakiccaṃ.",
  "anya-e0104n:480_6": "Bhantattanti paribbhamanākāraṃ.",
  "anya-e0104n:480_7": "Cetaso avūpasameti nipphādetabbe payojane bhummaṃ,",
  "anya-e0104n:480_8": "avūpasamapaccayabhūtaṃ ārammaṇaṃ vā “avūpasamo”ti vuttaṃ.",
  "anya-e0104n:480_9": "Akusaladhammānaṃ ekantanihīnatāya “akusalabhāvena ca lāmakatta”nti vuttaṃ.",
  "anya-e0104n:481_0": "483.",
  "anya-e0104n:481_1": "Thinamiddhamettha aniyataṃ,",
  "anya-e0104n:481_2": "na mānādīti thinamiddhassa aniyatatā ca ettha dutiyacitte paṭhamākusalato viseso.",
  "anya-e0104n:482_0": "Anussāhanāvasīdanabhāvena saṃhatabhāvo thinaṃ,",
  "anya-e0104n:482_1": "tena yogato cittaṃ thinaṃ,",
  "anya-e0104n:482_2": "tassa bhāvoti thinatā.",
  "anya-e0104n:482_3": "Asamatthatāvighātavasena akammaññatā middhaṃ.",
  "anya-e0104n:482_4": "Yasmā tato eva tena sampayuttadhammā medhitā vihatasāmatthiyā honti,",
  "anya-e0104n:482_5": "tasmā “middhanatā middha”nti vuttaṃ.",
  "anya-e0104n:482_6": "Anussāhalakkhaṇanti ussāhapaṭipakkhalakkhaṇaṃ.",
  "anya-e0104n:482_7": "Vīriyassa avanodanaṃ khipanaṃ vīriyāvanodanaṃ.",
  "anya-e0104n:482_8": "Sampayuttadhammānaṃ saṃsīdanākārena paccupatiṭṭhati,",
  "anya-e0104n:482_9": "tesaṃ vā saṃsīdanaṃ paccupaṭṭhapetīti saṃsīdanapaccupaṭṭhānaṃ.",
  "anya-e0104n:482_10": "Akammaññatālakkhaṇanti ettha kāmaṃ thinampi akammaññasabhāvameva,",
  "anya-e0104n:482_11": "taṃ pana cittassa,",
  "anya-e0104n:482_12": "middhaṃ vedanādikkhandhattayassāti ayamettha viseso.",
  "anya-e0104n:482_13": "Tathā hi pāḷiyaṃ “tattha katamaṃ thinaṃ?",
  "anya-e0104n:482_14": "Yā cittassa akallatā akammaññatā.",
  "anya-e0104n:482_15": "Tattha katamaṃ middhaṃ?",
  "anya-e0104n:482_16": "Yā kāyassa akallatā akammaññatā”ti ca ādinā imesaṃ niddeso pavatto.",
  "anya-e0104n:482_17": "Onahanaṃ viññāṇadvārānaṃ pidahanaṃ.",
  "anya-e0104n:482_18": "Līnatā līnākāro ārammaṇaggahaṇe saṅkoco.",
  "anya-e0104n:482_19": "Yasmā thinena cittasseva saṃhananaṃ hoti,",
  "anya-e0104n:482_20": "middhena pana vedanādikkhandhattayassa viya rūpakāyassāpi,",
  "anya-e0104n:482_21": "tasmā taṃ pacalāyikāniddaṃ paccupaṭṭhapetīti pacalāyikāniddāpaccupaṭṭhānaṃ vuttaṃ.",
  "anya-e0104n:482_22": "Arati pantasenāsanesu,",
  "anya-e0104n:482_23": "adhikusaladhammesu ca arocanā.",
  "anya-e0104n:482_24": "Vijambhikā vijambhanasaṅkhātassa kāyaduṭṭhullassa kāraṇabhūtā saṃkilesappavatti.",
  "anya-e0104n:482_25": "Arativijambhikādīsūti ca ādi-",
  "anya-e0104n:482_26": "saddena tandiādīnaṃ gahaṇaṃ.",
  "anya-e0104n:482_27": "Nipphādetabbe payojane cetaṃ bhummavacanaṃ.",
  "anya-e0104n:483_0": "Avasesā soḷasa.",
  "anya-e0104n:483_1": "Māno panettha aniyato hoti,",
  "anya-e0104n:483_2": "tena saddhiṃ sattaraseva honti.",
  "anya-e0104n:483_3": "Paṭṭhāne hi “saṃyojanaṃ dhammaṃ paṭicca saṃyojano dhammo uppajjati hetupaccayā”ti ettha catukkhattuṃ kāmarāgena,",
  "anya-e0104n:483_4": "tikkhattuṃ paṭighena ca māno vicikicchā bhavarāgoti tayopete sakadāgāmino saṃyojanānaṃ saṃyojanehi dasavidhā",
  "anya-e0104n:483_5": "yojanāti dassitāya dasavidhāya yojanāya “kāmarāgasaṃyojanaṃ paṭicca mānasaṃyojanaṃ avijjāsaṃyojana”nti",
  "anya-e0104n:483_6": "vatvā “kāmarāgasaṃyojanaṃ paṭicca avijjāsaṃyojana”nti tathā “mānasaṃyojanaṃ paṭicca bhavarāgasaṃyojanaṃ",
  "anya-e0104n:483_7": "avijjāsaṃyojana”nti (paṭṭhā 3.4.1) vatvā “bhavarāgasaṃyojanaṃ paṭicca avijjāsaṃyojana”nti ca evamāgatāhi",
  "anya-e0104n:483_8": "yojanāhi mānassa aniyatabhāvo pakāsito.",
  "anya-e0104n:483_9": "Yadi hi māno niyato siyā,",
  "anya-e0104n:483_10": "kāmarāgassa mānarahitā pavatti na siyā,",
  "anya-e0104n:483_11": "tathā bhavarāgassa.",
  "anya-e0104n:483_12": "Evaṃ sati paṭṭhāne catukkhattuṃ kāmarāgena yojanā na siyā,",
  "anya-e0104n:483_13": "tikkhattuṃyeva siyā.",
  "anya-e0104n:483_14": "Bhavarāgamūlikā ca na siyā.",
  "anya-e0104n:483_15": "Evañca saṃyojanānaṃ saṃyojanehi aṭṭhavidhena yojanā siyā,",
  "anya-e0104n:483_16": "na dasavidhena.",
  "anya-e0104n:483_17": "Dasavidhāva ca dassitāti.",
  "anya-e0104n:483_18": "Seyyādivasena uccato namanaṃ unnati.",
  "anya-e0104n:483_19": "Unnamanavaseneva saṃpaggaharaso.",
  "anya-e0104n:483_20": "Na vīriyaṃ viya taṃtaṃkiccasādhane abbhussahanavasena.",
  "anya-e0104n:483_21": "Omānassāpi attānaṃ avaṃ katvā gahaṇampi sampaggahaṇavasenevāti daṭṭhabbaṃ.",
  "anya-e0104n:483_22": "Ketu vuccati accuggatadhajo,",
  "anya-e0104n:483_23": "idha pana ketu viyāti ketu,",
  "anya-e0104n:483_24": "uḷāratamādibhāvo.",
  "anya-e0104n:483_25": "Taṃ ketubhāvasaṅkhātaṃ ketuṃ kāmetīti ketukamyaṃ, cittaṃ.",
  "anya-e0104n:483_26": "Yassa dhammassa vasena ketukamyaṃ,",
  "anya-e0104n:483_27": "sā ketukamyatā.",
  "anya-e0104n:483_28": "“Aha”nti pavattanato mānassa diṭṭhisadisī pavattīti so diṭṭhiyā saddhiṃ ekacittuppāde na pavattati,",
  "anya-e0104n:483_29": "attasinehasannissayo cāti āha “diṭṭhivippayuttalobhapadaṭṭhāno”ti.",
  "anya-e0104n:484_0": "Etthāpi cāti ca-saddena thinamiddhaṃ ākaḍḍhati.",
  "anya-e0104n:485_0": "485.",
  "anya-e0104n:485_1": "Dussantīti byāpajjanti.",
  "anya-e0104n:485_2": "Caṇḍikkaṃ kujjhanaṃ.",
  "anya-e0104n:485_3": "Attano pavattiākāravasena,",
  "anya-e0104n:485_4": "virūpasaṃsappanakaaniṭṭharūpasamuṭṭhāpanavasena ca visappanaraso.",
  "anya-e0104n:485_5": "Kāyassa vijjhattabhāvāpādanato attano nissayadahanaraso.",
  "anya-e0104n:485_6": "Dussanaṃ attano,",
  "anya-e0104n:485_7": "parassa ca upabhogaphalakālesu aniṭṭhattā visasaṃsaṭṭhapūtimuttaṃ viya daṭṭhabboti sabbena sabbaṃ aggahetabbataṃ dasseti.",
  "anya-e0104n:486_0": "486.",
  "anya-e0104n:486_1": "Yaṃ parasampattīsu issākaraṇaṃ,",
  "anya-e0104n:486_2": "sā issāti dassento āha “issāyanā issā”ti.",
  "anya-e0104n:486_3": "Usūyanaṃ asahanaṃ.",
  "anya-e0104n:486_4": "Tatthevāti parasampattīsu eva.",
  "anya-e0104n:486_5": "Abhiratipaṭipakkhabhūtaṃ issāya kiccaṃ,",
  "anya-e0104n:486_6": "na abhiratiyā abhāvamattanti āha “anabhiratirasā”ti.",
  "anya-e0104n:487_0": "487.",
  "anya-e0104n:487_1": "Maccharayogena “maccharī”ti pavattamānaṃ maccharisaddaṃ gahetvā āha “maccharabhāvo macchariya”nti.",
  "anya-e0104n:487_2": "Niruttinayena pana mā idaṃ acchariyaṃ aññesaṃ hotu,",
  "anya-e0104n:487_3": "mayhameva hotūti macchariyanti porāṇā.",
  "anya-e0104n:487_4": "Taṃ macchariyaṃ vuccamānāni lakkhaṇādīni pariyādāya tiṭṭhati.",
  "anya-e0104n:487_5": "Saṅkocanapaccupaṭṭhānanti attasampattīnaṃ parehi asādhāraṇabhāvakaraṇena saṅkocanapaccupaṭṭhānaṃ.",
  "anya-e0104n:487_6": "Kaṭukākāragati kaṭukañcukatā.",
  "anya-e0104n:487_7": "Attasampatti āvāsādi.",
  "anya-e0104n:488_0": "488.",
  "anya-e0104n:488_1": "Kukatanti ettha akatampi kukatameva.",
  "anya-e0104n:488_2": "Evañhi vattāro honti “yaṃ mayā na kataṃ,",
  "anya-e0104n:488_3": "taṃ kukata”nti.",
  "anya-e0104n:488_4": "Tathā hi vakkhati “katākatānusocanarasa”nti.",
  "anya-e0104n:488_5": "Evaṃ katākataṃ duccaritaṃ,",
  "anya-e0104n:488_6": "sucaritañca kukataṃ,",
  "anya-e0104n:488_7": "taṃ ārabbha vippaṭisāravasena pavattaṃ pana cittaṃ taṃsahacaritatāya idha “kukata”nti gahetvā “tassa bhāvo kukkucca”nti vuttanti daṭṭhabbaṃ.",
  "anya-e0104n:488_8": "Pacchā anutāpanaṃ vibādhanaṃ pacchānutāpo.",
  "anya-e0104n:488_9": "Yathāpavattassa katākatākāravisiṭṭhassa duccaritasucaritassa anusocanavasena virūpaṃ paṭisaraṇaṃ vippaṭisāro.",
  "anya-e0104n:488_10": "Parāyattatāhetutāya dāsabyamiva daṭṭhabbaṃ.",
  "anya-e0104n:488_11": "Yathā hi dāsabye sati dāso parāyatto hoti,",
  "anya-e0104n:488_12": "evaṃ kukkucce sati taṃsamaṅgī.",
  "anya-e0104n:488_13": "Na hi so attano dhammatāya kusale pavattituṃ sakkoti.",
  "anya-e0104n:488_14": "Atha vā katākatākusalakusalānusocane āyattatāya tadubhayavasena kukkuccena taṃsamaṅgī hotīti taṃ dāsabyaṃ viya hotīti.",
  "anya-e0104n:489_0": "Aniyatesu issādīsu thinamiddhasambhavova cāti ca-saddaṃ ānetvā sambandhitabbaṃ.",
  "anya-e0104n:490_0": "490.",
  "anya-e0104n:490_1": "Pavattiṭṭhitimattoti khaṇaṭṭhitimatto.",
  "anya-e0104n:490_2": "“Nivāte dīpaccīnaṃ ṭhiti viyā”ti hi evaṃ vuttacittaṭṭhiti viya santānaṭṭhitiyā paccayo bhavituṃ asamattho",
  "anya-e0104n:490_3": "nicchayābhāvena asaṇṭhahanato cetaso pavattipaccayamattatāya pavattiṭṭhitimatto.",
  "anya-e0104n:490_4": "Tenāha “dubbalo samādhī”ti.",
  "anya-e0104n:490_5": "Vigatā cikicchāti cikicchituṃ dukkaratāya vuttaṃ,",
  "anya-e0104n:490_6": "na sabbathā vicikicchāya cikicchābhāvatoti tadatthamattaṃ dasseti.",
  "anya-e0104n:490_7": "“Evaṃ nu kho,",
  "anya-e0104n:490_8": "nanu kho”tiādinā saṃsappanavasena setīti saṃsayo.",
  "anya-e0104n:490_9": "Kampanarasāti nānārammaṇe cittassa kampanakiccā.",
  "anya-e0104n:490_10": "Uddhaccañhi attanā gahitākāre eva ṭhatvā bhamatīti ekārammaṇasmiṃyeva vipphandanavasena pavattati.",
  "anya-e0104n:490_11": "Vicikicchā pana yadipi rūpādīsu ekasmiṃyeva ārammaṇe uppajjati,",
  "anya-e0104n:490_12": "tathāpi “evaṃ nu kho, nanu kho,",
  "anya-e0104n:490_13": "idaṃ nu kho,",
  "anya-e0104n:490_14": "aññaṃ nu kho”ti aññaṃ gahetabbākāraṃ apekkhatīti nānārammaṇe kampanaṃ hotīti.",
  "anya-e0104n:490_15": "Anicchayaṃ dveḷhakaṃ paccupaṭṭhapetīti anicchayapaccupaṭṭhānā.",
  "anya-e0104n:490_16": "Anekaṃsassa ārammaṇe nānāsabhāvassa gahaṇākārena paccupatiṭṭhatīti anekaṃsagāhapaccupaṭṭhānā.",
  "anya-e0104n:491_0": "491.",
  "anya-e0104n:491_1": "Sattārammaṇattāti sattapaññattiārammaṇattā.",
  "anya-e0104n:491_2": "Nanu ca paññattiārammaṇāpi vipākā hontīti codanaṃ sandhāyāha “ekantaparittārammaṇā hi kāmāvacaravipākā”ti.",
  "anya-e0104n:491_3": "Viratiyopi vipākesu na santīti etthāpi nanu kesuci vipākesu viratiyopi santīti codanaṃ manasi katvā āha “pañca sikkhāpadā kusalāyevāti hi vutta”nti,",
  "anya-e0104n:491_4": "tena lokiyavipākesu viratiyo na santīti dasseti.",
  "anya-e0104n:492_0": "Tesanti rūpāvacarādivipākaviññāṇānaṃ. Janetabbajanakasambandhe hi idaṃ sāmivacanaṃ.",
  "anya-e0104n:493_0": "492.",
  "anya-e0104n:493_1": "Teti te ahetukakiriyasaṅkhārā.",
  "anya-e0104n:493_2": "Tattha kusalavipākamanodhātusampayuttehi samānā ahetukakiriyamanodhātusampayuttā,",
  "anya-e0104n:493_3": "somanassasahagatasantīraṇasampayuttehi samānā hasituppādasampayuttā,",
  "anya-e0104n:493_4": "upekkhāsahagatasantīraṇasampayuttehi samānā voṭṭhabbanasampayuttāti imamatthaṃ dassentena “kusala…pe…",
  "anya-e0104n:493_5": "samānā”ti vatvā tato labbhamānaṃ visesaṃ dassetuṃ “manoviññāṇadhātudvaye panā”tiādi vuttaṃ.",
  "anya-e0104n:493_6": "Vīriyasabbhāvato balappatto samādhi hoti “vīriyantaṃ bala”nti katvā.",
  "anya-e0104n:494_0": "Samucchedaviratīhi eva arahantānaṃ viramanakiccassa niṭṭhitattā kiriyacittesu viratiyo na santīti āha “ṭhapetvā viratiyo”ti.",
  "anya-e0104n:494_1": "Kāmāvacarasahetukakiriyasaṅkhārānaṃ kāmāvacarakusalehi viratikato viseso atthi,",
  "anya-e0104n:494_2": "mahaggatesu pana tādisopi natthīti āha “sabbākārenapī”ti, dhammato,",
  "anya-e0104n:494_3": "ārammaṇato,",
  "anya-e0104n:494_4": "pavattiākāratoti sabbapakārenapīti attho.",
  "anya-e0104n:495_0": "Iti saṅkhārakkhandhe vitthārakathāmukhavaṇṇanā.",
  "anya-e0104n:496_0": "Atītādivibhāgakathāvaṇṇanā",
  "anya-e0104n:497_0": "Abhidhammantogadhampi suttantabhājanīyaṃ suttantanayo eva,",
  "anya-e0104n:497_1": "ekantaabhidhammanayo pana abhidhammabhājanīyanti āha “abhidhamme padabhājanīyanayenā”ti.",
  "anya-e0104n:498_0": "493.",
  "anya-e0104n:498_1": "Bhagavatā pana evaṃ khandhā vitthāritāti sambandho.",
  "anya-e0104n:498_2": "Tasmā imāyapi pāḷiyā vasena khandhānaṃ saṃvaṇṇanaṃ karissāmāti adhippāyo.",
  "anya-e0104n:498_3": "Yaṃ kiñcīti ettha yanti sāmaññena aniyamadassanaṃ.",
  "anya-e0104n:498_4": "Kiñcīti pakārabhedaṃ āmasitvā aniyamadassanaṃ.",
  "anya-e0104n:498_5": "Ubhayenāpi atītaṃ vā…pe…",
  "anya-e0104n:498_6": "santike vā appaṃ vā bahuṃ vā yādisaṃ vā tādisaṃ vā napuṃsakaniddesārahaṃ sabbaṃ byāpetvā gaṇhātīti āha “anavasesapariyādāna”nti.",
  "anya-e0104n:498_7": "Evaṃ pana aññesupi napuṃsakaniddesārahesu pasaṅgaṃ disvā tattha adhippetatthaṃ aticca pavattanato atippasaṅgassa",
  "anya-e0104n:498_8": "niyamanatthaṃ rūpanti vuttanti dassento “rūpanti atippasaṅganiyamana”nti āha.",
  "anya-e0104n:498_9": "Yaṃ kiñcīti ca yaṃ-",
  "anya-e0104n:498_10": "saddaṃ ekaṃ padaṃ,",
  "anya-e0104n:498_11": "sanipātaṃ kiṃ-",
  "anya-e0104n:498_12": "saddañca ekaṃ padanti gahetvā aniyamekatthadīpanato “padadvayenāpī”ti vuttaṃ.",
  "anya-e0104n:498_13": "Assāti rūpassa.",
  "anya-e0104n:498_14": "Atītādinā vibhāgaṃ ārabhati atītānāgatapaccuppannantiādinā.",
  "anya-e0104n:499_0": "494.",
  "anya-e0104n:499_1": "Addhāsantatisamayakhaṇavasenāti ettha cutipaṭisandhiparicchinne kāle addhā-",
  "anya-e0104n:499_2": "saddo vattatīti “ahosiṃ nu kho ahamatītamaddhāna”ntiādisuttavasena viññāyati.",
  "anya-e0104n:499_3": "Tathā hi bhaddekarattasuttepi “atītaṃ nānvāgameyyā”tiādinā addhāvaseneva atītādibhāvo vutto. “Tayome,",
  "anya-e0104n:499_4": "bhikkhave, addhā,",
  "anya-e0104n:499_5": "katame tayo?",
  "anya-e0104n:499_6": "Atīto addhā anāgato addhā paccuppanno addhā”ti pana paramatthato paricchijjamāno addhā niruttipathasuttavasena khaṇaparicchinno vutto.",
  "anya-e0104n:499_7": "Tattha hi “yaṃ,",
  "anya-e0104n:499_8": "bhikkhave,",
  "anya-e0104n:499_9": "rūpaṃ jātaṃ…pe…",
  "anya-e0104n:499_10": "pātubhūtaṃ.",
  "anya-e0104n:499_11": "Atthīti tassa saṅkhā”ti vijjamānassa paccuppannatā,",
  "anya-e0104n:499_12": "tato pubbe,",
  "anya-e0104n:499_13": "pacchā ca atītānāgatatā vuttā.",
  "anya-e0104n:499_14": "Tadaññasuttesu pana yebhuyyena cutipaṭisandhiparicchinno atītādiko addhā vuttoti so eva idhāpi “addhāvasenā”ti vutto.",
  "anya-e0104n:500_0": "Sītaṃ sītassa sabhāgo,",
  "anya-e0104n:500_1": "tathā uṇhaṃ uṇhassa.",
  "anya-e0104n:500_2": "Yaṃ pana sītaṃ,",
  "anya-e0104n:500_3": "uṇhaṃ vā sarīre sannipatitaṃ santānavasena pavattamānaṃ anūnaṃ anadhikaṃ ekākāraṃ,",
  "anya-e0104n:500_4": "taṃ eko utūti vuccatīti sabhāgautuno anekattā eka-",
  "anya-e0104n:500_5": "ggahaṇaṃ kataṃ,",
  "anya-e0104n:500_6": "evaṃ āhārepi.",
  "anya-e0104n:500_7": "Ekavīthiekajavanasamuṭṭhānanti pañcachaṭṭhadvāravasena vuttaṃ.",
  "anya-e0104n:500_8": "Santatisamayakathā vipassakānaṃ upakāratthāya aṭṭhakathāsu kathitā.",
  "anya-e0104n:500_9": "Janako hetu,",
  "anya-e0104n:500_10": "upathambhako paccayo,",
  "anya-e0104n:500_11": "tesaṃ uppādanaṃ,",
  "anya-e0104n:500_12": "upatthambhanañca kiccaṃ.",
  "anya-e0104n:500_13": "Yathā bījassa aṅkuruppādanaṃ,",
  "anya-e0104n:500_14": "pathavīādīnañca tadupatthambhanaṃ,",
  "anya-e0104n:500_15": "kammassa kaṭattārūpavipākuppādanaṃ,",
  "anya-e0104n:500_16": "āhārādīnaṃ tadupatthambhanaṃ,",
  "anya-e0104n:500_17": "evaṃ ekekassa kalāpassa,",
  "anya-e0104n:500_18": "cittuppādassa ca janakānaṃ kammānantarādipaccayabhūtānaṃ,",
  "anya-e0104n:500_19": "upatthambhakānañca sahajātapurejātapacchājātānaṃ kiccaṃ yathāsambhavaṃ yojetabbaṃ.",
  "anya-e0104n:500_20": "Evaṃ utuādīnaṃ sabhāgavisabhāgatāsambhavato taṃsamuṭṭhānānaṃ rūpānaṃ santativasena atītādivibhāgo vutto,",
  "anya-e0104n:500_21": "kammassa pana ekabhavanibbattakassa sabhāgavisabhāgatā natthīti taṃsamuṭṭhānānaṃ rūpānaṃ santativasena",
  "anya-e0104n:500_22": "atītādivibhāgaṃ avatvā upatthambhakavaseneva vutto.",
  "anya-e0104n:500_23": "Yadā pana liṅgaparivattanaṃ hoti,",
  "anya-e0104n:500_24": "tadā balavatā akusalena purisaliṅgaṃ antaradhāyati,",
  "anya-e0104n:500_25": "dubbalena kusalena itthiliṅgaṃ pātubhavati.",
  "anya-e0104n:500_26": "Dubbalena ca akusalena itthiliṅgaṃ antaradhāyati,",
  "anya-e0104n:500_27": "balavatā kusalena purisaliṅgaṃ pātubhavatīti kammasamuṭṭhānarūpānampi attheva visabhāgatāti tesampi santativasena atītādivibhāgo sambhavati,",
  "anya-e0104n:500_28": "so pana na sabbakālikoti na gahito.",
  "anya-e0104n:501_0": "Taṃtaṃsamayanti ekamuhuttādiko so so samayo etassāti taṃtaṃsamayaṃ, rūpaṃ,",
  "anya-e0104n:501_1": "taṃtaṃsamayavantanti attho.",
  "anya-e0104n:502_0": "Tato pubbeti tato khaṇattayassa pariyāpattito pubbe.",
  "anya-e0104n:502_1": "Anuppannattā anāgataṃ.",
  "anya-e0104n:502_2": "Pacchāti tato pacchā.",
  "anya-e0104n:502_3": "Khaṇattayaṃ atikkantattā atītaṃ.",
  "anya-e0104n:502_4": "Yassa hetukiccaṃ,",
  "anya-e0104n:502_5": "paccayakiccañca niṭṭhitattā atikkantaṃ,",
  "anya-e0104n:502_6": "taṃ atītaṃ uppādakkhaṇe hetukiccaṃ,",
  "anya-e0104n:502_7": "uppannaphalattā niṭṭhitañcāti daṭṭhabbaṃ.",
  "anya-e0104n:502_8": "Tīsupi khaṇesu paccayakiccaṃ.",
  "anya-e0104n:502_9": "Pathavīādīnaṃ sandhāraṇādikaṃ,",
  "anya-e0104n:502_10": "phassādīnaṃ phusanādikañca attano kiccaṃ sakiccaṃ,",
  "anya-e0104n:502_11": "sakiccassa karaṇakkhaṇo sakiccakkhaṇo,",
  "anya-e0104n:502_12": "saha vā kiccena sakiccaṃ,",
  "anya-e0104n:502_13": "yasmiṃ khaṇe sakiccaṃ rūpaṃ vā arūpaṃ vā hoti,",
  "anya-e0104n:502_14": "so sakiccakkhaṇo,",
  "anya-e0104n:502_15": "tasmiṃ khaṇe paccuppannaṃ.",
  "anya-e0104n:502_16": "Ettha ca khaṇādikathāyaṃ “tato pubbe anāgataṃ,",
  "anya-e0104n:502_17": "pacchā atīta”nti vacanaṃ addhādīsu viya bhedābhāvato nippariyāyaṃ.",
  "anya-e0104n:502_18": "Addhādivasena hi aññeva dhammā atītā aññe anāgatā aññe paccuppannā labbhanti,",
  "anya-e0104n:502_19": "khaṇādivasena pana natthi dhammato bhedo,",
  "anya-e0104n:502_20": "kālato eva bhedo.",
  "anya-e0104n:502_21": "Uppādato pubbe anāgato,",
  "anya-e0104n:502_22": "khaṇattaye vattamāno,",
  "anya-e0104n:502_23": "tato paraṃ atītoti nippariyāyā,",
  "anya-e0104n:502_24": "addhāpaccuppannādi viya kenaci pariyāyena atītamanāgatanti ca vattabbatābhāvato.",
  "anya-e0104n:503_0": "495.",
  "anya-e0104n:503_1": "Heṭṭhā vuttaṃ ajjhattikabāhirabhedaṃ sandhāya “vuttanayo evā”ti vatvā tena aparitussamānena yadipi tattha",
  "anya-e0104n:503_2": "ajjhattameva ajjhattikanti saddattho labbhati,",
  "anya-e0104n:503_3": "tathāpi attheva ajjhattaajjhattikasaddānaṃ,",
  "anya-e0104n:503_4": "bahiddhābāhirasaddānañca aññamaññaṃ atthabhedo.",
  "anya-e0104n:503_5": "Tathā hi ajjhattikasaddo saparasantānikesu cakkhādīsu rūpādīsu bāhirasaddo viya pavattati,",
  "anya-e0104n:503_6": "ajjhattasaddo pana tassa tassa sattassa sasantānikesveva cakkhurūpādīsu tato aññesu bahiddhāsaddo viya pavattati.",
  "anya-e0104n:503_7": "Tasmā tamatthaṃ dassetuṃ “apicā”tiādi vuttaṃ.",
  "anya-e0104n:503_8": "Tattha idhāti imasmiṃ suttantanaye.",
  "anya-e0104n:503_9": "Niyakajjhattampi na pubbe vuttaajjhattikameva,",
  "anya-e0104n:503_10": "parapuggalikampi na pubbe vuttabāhiramevāti adhippāyo.",
  "anya-e0104n:504_0": "496.",
  "anya-e0104n:504_1": "Hīnapaṇītabhedo pariyāyato,",
  "anya-e0104n:504_2": "nippariyāyato ca veditabboti sambandho.",
  "anya-e0104n:504_3": "Tadeva sudassīnaṃ rūpaṃ.",
  "anya-e0104n:504_4": "Yatthāti yasmiṃ ārammaṇabhūte.",
  "anya-e0104n:504_5": "Yaṃ ārammaṇaṃ katvā akusalavipākaviññāṇaṃ uppajjati,",
  "anya-e0104n:504_6": "taṃ hīnaṃ aniṭṭhabhāvato.",
  "anya-e0104n:504_7": "Yaṃ kusalavipākaṃ,",
  "anya-e0104n:504_8": "taṃ paṇītaṃ iṭṭhabhāvato.",
  "anya-e0104n:504_9": "Yathā hi akusalavipāko sayaṃ aniṭṭho aniṭṭhe eva uppajjati, na iṭṭhe,",
  "anya-e0104n:504_10": "evaṃ kusalavipākopi sayaṃ iṭṭho iṭṭhe eva uppajjati,",
  "anya-e0104n:504_11": "na aniṭṭhe.",
  "anya-e0104n:504_12": "Tathā hi vuttaṃ aṭṭhakathāyaṃ –",
  "anya-e0104n:505_0": "“Akusalakammajavasena aniṭṭhā pañca kāmaguṇā vibhattā,",
  "anya-e0104n:505_1": "kusalakammajaṃ pana aniṭṭhaṃ nāma natthi,",
  "anya-e0104n:505_2": "sabbaṃ iṭṭhameva.",
  "anya-e0104n:505_3": "Kusalakammajavasena iṭṭhā pañca kāmaguṇā vibhattā.",
  "anya-e0104n:505_4": "Kusalakammajañhi aniṭṭhaṃ nāma natthi,",
  "anya-e0104n:505_5": "sabbaṃ iṭṭhamevā”ti ca.",
  "anya-e0104n:506_0": "Tattha manāpānipi kānici hatthirūpādīni akusalakammanibbattāni santi,",
  "anya-e0104n:506_1": "na pana tāni tesaṃyeva hatthiādīnaṃ sukhassa hetubhāvaṃ gacchanti.",
  "anya-e0104n:506_2": "Tassa tasseva hi sattassa attanā katena kusalena nibbattaṃ sukhassa paccayo hoti,",
  "anya-e0104n:506_3": "akusalena nibbattaṃ dukkhassa.",
  "anya-e0104n:506_4": "Tasmā kammajānaṃ iṭṭhāniṭṭhatā kammakārakasattassa vasena yojanārahā siyā.",
  "anya-e0104n:506_5": "Tattha yaṃ vuttaṃ “kusalakammajaṃ aniṭṭhaṃ nāma natthī”ti,",
  "anya-e0104n:506_6": "na ca vuttaṃ “akusalakammajaṃ iṭṭhaṃ nāma natthī”ti,",
  "anya-e0104n:506_7": "tena akusalakammajampi sobhanaṃ parasattānaṃ iṭṭhaṃ atthīti anuññātaṃ bhavissati,",
  "anya-e0104n:506_8": "kusalakammajaṃ pana sabbesaṃ iṭṭhamevāti.",
  "anya-e0104n:507_0": "Tiracchānagatānaṃ pana kesañci manussarūpaṃ amanāpaṃ,",
  "anya-e0104n:507_1": "yato te disvāva palāyanti,",
  "anya-e0104n:507_2": "manussā ca devatārūpaṃ passitvā bhāyanti,",
  "anya-e0104n:507_3": "tesampi vipākaviññāṇaṃ taṃ rūpaṃ ārabbha kusalavipākameva uppajjati,",
  "anya-e0104n:507_4": "tādisassa pana puññassa abhāvā na tesaṃ tattha abhirati hoti.",
  "anya-e0104n:507_5": "Kusalakammajassa pana aniṭṭhassa abhāvo viya akusalakammajassa ca iṭṭhassa abhāvo vattabbo.",
  "anya-e0104n:507_6": "Hatthiādīnampi hi akusalakammajaṃ manussānaṃ akusalavipākasseva ārammaṇaṃ,",
  "anya-e0104n:507_7": "kusalakammajaṃ pana pavatte samuṭṭhitaṃ kusalavipākassa.",
  "anya-e0104n:507_8": "Iṭṭhārammaṇena pana vomissakattā appakaṃ akusalakammajaṃ bahulaṃ akusalavipākuppattiyā kāraṇaṃ na bhavissatīti sakkā viññātuṃ,",
  "anya-e0104n:507_9": "vipākaṃ pana na sakkā vañcetunti vipākavasena iṭṭhāniṭṭhārammaṇavavatthānaṃ suṭṭhu yujjati.",
  "anya-e0104n:507_10": "Yaṃ pana vuttaṃ “aniṭṭhā pañca kāmaguṇā”ti,",
  "anya-e0104n:507_11": "taṃ rūpādibhāvasāmaññato kāmaguṇasadisatāya taṃsadisesu tabbohārena vuttaṃ.",
  "anya-e0104n:507_12": "Iṭṭhāneva hi rūpādīni “kāmaguṇā”ti pāḷiyaṃ vuttāni.",
  "anya-e0104n:507_13": "Kāmaguṇavisabhāgā vā rūpādayo “kāmaguṇā”ti vuttā asive sivoti vohāro viya,",
  "anya-e0104n:507_14": "sabbāni vā iṭṭhāniṭṭhāni rūpādīni taṇhāvatthubhāvato kāmaguṇā eva.",
  "anya-e0104n:507_15": "Vuttañhi “rūpā loke piyarūpaṃ sātarūpa”ntiādi.",
  "anya-e0104n:507_16": "Atisayena pana kamanīyattā suttesu kāmaguṇāti iṭṭharūpādīni vuttāni.",
  "anya-e0104n:508_0": "Vuttanayamevāti abhidesena lakkhaṇato dūrasantikaṃ dassitanti āha “okāsatopettha upādāyupādāya dūrasantikatā veditabbā”ti.",
  "anya-e0104n:508_1": "Tattha kittakato paṭṭhāya rūpaṃ okāsavasena santike nāma,",
  "anya-e0104n:508_2": "kittakato pana paṭṭhāya dūre nāma?",
  "anya-e0104n:508_3": "Pakatikathāya kathentānaṃ dvādasa hatthā savanūpacāro nāma,",
  "anya-e0104n:508_4": "tassa orato santike,",
  "anya-e0104n:508_5": "parato dūre.",
  "anya-e0104n:508_6": "Tattha sukhumarūpaṃ dūre hontaṃ lakkhaṇatopi okāsatopi dūre hoti,",
  "anya-e0104n:508_7": "santike hontaṃ pana okāsatova santike hoti,",
  "anya-e0104n:508_8": "na lakkhaṇato.",
  "anya-e0104n:508_9": "Oḷārikarūpaṃ santike hontaṃ lakkhaṇatopi okāsatopi santike hoti,",
  "anya-e0104n:508_10": "dūre hontaṃ okāsatova hoti,",
  "anya-e0104n:508_11": "na lakkhaṇato.",
  "anya-e0104n:508_12": "“Upādāyupādāyā”ti pana vuttattā attano rūpaṃ santike nāma,",
  "anya-e0104n:508_13": "antokucchigatassāpi parassa dūre.",
  "anya-e0104n:508_14": "Antokucchigatassa santike,",
  "anya-e0104n:508_15": "bahi ṭhitassa dūreti evaṃ antogabbhapamukhapariveṇasaṅghārāmasīmāgāmakhettajanapadarajjasamuddacakkavāḷesu",
  "anya-e0104n:508_16": "tadantogatabahigatānaṃ vasena dūrasantikatā veditabbā.",
  "anya-e0104n:509_0": "497.",
  "anya-e0104n:509_1": "Tadekajjhanti taṃ ekajjhaṃ ekato.",
  "anya-e0104n:509_2": "Abhisaṃyūhitvāti saṃharitvā,",
  "anya-e0104n:509_3": "samūhaṃ vā katvā.",
  "anya-e0104n:509_4": "Abhisaṅkhipitvāti saṅkhipitvā saṅkhepaṃ katvā.",
  "anya-e0104n:509_5": "“Sabbampi rūpaṃ…pe…",
  "anya-e0104n:509_6": "dassitaṃ hotī”ti iminā rūpakhandhasaddānaṃ samānādhikaraṇasamāsabhāvaṃ dasseti.",
  "anya-e0104n:509_7": "Tenevāha “na hi rūpato añño rūpakkhandho nāma atthī”ti.",
  "anya-e0104n:510_0": "498. Rāsibhāvūpagamanena vedanākkhandhādayoti dassitā hontīti ānetvā sambandhitabbaṃ.",
  "anya-e0104n:511_0": "Santativasena,",
  "anya-e0104n:511_1": "khaṇādivasena cāti ettha addhāsamayavasena atītādivibhāgassa avacanaṃ sukhādivasena bhinnāya atītādibhāvavacanato.",
  "anya-e0104n:511_2": "Na hi sukhā eva addhāvasena,",
  "anya-e0104n:511_3": "samayavasena ca atītādikā hoti,",
  "anya-e0104n:511_4": "tathā dukkhā eva,",
  "anya-e0104n:511_5": "adukkhamasukhā eva ca kāyikacetasikādibhāvena bhinnā,",
  "anya-e0104n:511_6": "tena vedanāsamudāyo addhāsamayavasena atītādibhāvena vattabbataṃ arahati samudāyassa tehi paricchinditabbattā,",
  "anya-e0104n:511_7": "vedanekadesā pana gayhamānā santatikhaṇehi paricchedaṃ arahanti tathā paricchinditvā gahetabbato.",
  "anya-e0104n:511_8": "Ekasantatiyaṃ pana sukhādīsu anekabhedabhinnesu yo bhedo paricchinditabbabhāvena gahito,",
  "anya-e0104n:511_9": "tassa ekappakārassa pākaṭassa paricchedikā taṃsahitadvārālambanappavattā,",
  "anya-e0104n:511_10": "avicchedena taduppādakekavidhavisayasamāyogappavattā ca santati bhavituṃ arahatīti tassā bhedantaraṃ anāmasitvā paricchedakabhāvena gahaṇaṃ kataṃ,",
  "anya-e0104n:511_11": "lahuparivattino vā arūpadhammā parivattaneneva paricchedena paricchindanaṃ arahantīti santatikhaṇavaseneva paricchedo vutto.",
  "anya-e0104n:511_12": "Ekavidhavisayasamāyogappavattā divasampi buddharūpaṃ passantassa,",
  "anya-e0104n:511_13": "dhammaṃ suṇantassa pavattasaddhādisahitavedanā paccuppannā.",
  "anya-e0104n:511_14": "“Pubbantāparantamajjhattagatā”ti etena hetupaccayakiccavasena vuttanayaṃ dasseti.",
  "anya-e0104n:512_0": "499.",
  "anya-e0104n:512_1": "Sabyāpārasaussāhasavipākatā kusalādīhi tīhipi sādhāraṇāti asādhāraṇameva dassetuṃ “sāvajjakiriyahetuto”tiādi vuttaṃ.",
  "anya-e0104n:512_2": "Tattha sāvajjakiriyahetutoti pāṇātipātādigārayhakiriyānimittato.",
  "anya-e0104n:512_3": "Kilesasantāpabhāvatoti kilesapariḷāhena sadarathabhāvato.",
  "anya-e0104n:512_4": "Vūpasantasabhāvāya kusalāya vedanāya oḷārikā.",
  "anya-e0104n:512_5": "Sabyāpāratoti saīhato.",
  "anya-e0104n:512_6": "Tena yathā pavattamānāyassā vipākena bhavitabbaṃ,",
  "anya-e0104n:512_7": "tathā pavattiṃ vadanto vipākuppādanayogyatamāha.",
  "anya-e0104n:512_8": "Saussāhatoti sasattito,",
  "anya-e0104n:512_9": "tena vipākuppādanasamatthataṃ.",
  "anya-e0104n:512_10": "Savipākatoti vipākasabbhāvato,",
  "anya-e0104n:512_11": "tena paccayantarasamavāyenassā vipākanibbattanaṃ.",
  "anya-e0104n:512_12": "Tīhipi padehi vipākadhammataṃyeva dasseti.",
  "anya-e0104n:512_13": "Kāyakammādibyāpārasabbhāvato vā sabyāpārato,",
  "anya-e0104n:512_14": "javanussāhavasena saussāhato,",
  "anya-e0104n:512_15": "vipākuppādanasamatthatāvasena savipākatoti evamettha attho veditabbo.",
  "anya-e0104n:512_16": "Vipākaṃ anuppādentīpi kiriyā kusalā viya sabyāpārā,",
  "anya-e0104n:512_17": "saussāhā eva ca hotīti tadubhayaṃ anāmasitvā kiriyābyākatavāre “savipākato” icceva vuttaṃ.",
  "anya-e0104n:512_18": "Sabyābajjhatoti kilesadukkhena sadukkhato.",
  "anya-e0104n:512_19": "Vuttavipariyāyatoti anavajjakiriyahetuto,",
  "anya-e0104n:512_20": "kilesasantāpābhāvato,",
  "anya-e0104n:512_21": "abyābajjhato ca vūpasantavuttīti evaṃ akusalāya vuttavipallāsato.",
  "anya-e0104n:512_22": "Yathāyoganti yogānurūpaṃ.",
  "anya-e0104n:512_23": "Tīsu kāraṇesu yaṃ yaṃ yassā yassā yujjati,",
  "anya-e0104n:512_24": "tadanurūpanti attho.",
  "anya-e0104n:512_25": "Kusalākusalavedanāhi vipākabyākatāya tīhipi kāraṇehi oḷārikā.",
  "anya-e0104n:512_26": "Kiriyābyākatāya savipākato savipākatāvisiṭṭhasabyāpārasaussāhato vāti.",
  "anya-e0104n:512_27": "Vuttapariyāyenāti vipākabyākatā abyāpārato,",
  "anya-e0104n:512_28": "anussāhato,",
  "anya-e0104n:512_29": "avipākato ca tāhi kusalākusalavedanāhi sukhumā.",
  "anya-e0104n:512_30": "Kiriyābyākatā avipākato,",
  "anya-e0104n:512_31": "avipākatāvisiṭṭhasabyāpārasaussāhato vāti evaṃ kusalākusalāya vuttavipallāsena.",
  "anya-e0104n:512_32": "Kammavegakkhittā hi kammapaṭibimbabhūtā ca kāyakammādibyāpāravirahato nirussāhā vipākā.",
  "anya-e0104n:512_33": "Saussāhā ca kiriyā avipākadhammā.",
  "anya-e0104n:512_34": "Savipākadhammā hi sagabbhā viya oḷārikāti.",
  "anya-e0104n:513_0": "500.",
  "anya-e0104n:513_1": "Nirassādatoti assādābhāvato sukhapaṭikkhepato.",
  "anya-e0104n:513_2": "Savipphāratoti saparipphandato,",
  "anya-e0104n:513_3": "anupasantatoti attho.",
  "anya-e0104n:513_4": "Abhibhavanatoti ajjhottharaṇato.",
  "anya-e0104n:513_5": "Sukhāya majjhattatā natthi,",
  "anya-e0104n:513_6": "upekkhāya sātatā.",
  "anya-e0104n:513_7": "Santatādayo pana sabbattha sukhupekkhāsu labbhantīti “yathāyoga”nti vuttaṃ.",
  "anya-e0104n:513_8": "Pākaṭatoti sukhito dukkhitoti disvāpi jānitabbattā vibhūtabhāvato.",
  "anya-e0104n:513_9": "Sā adukkhamasukhā vedanā.",
  "anya-e0104n:514_0": "501.",
  "anya-e0104n:514_1": "Asamāpannasamāpanna-",
  "anya-e0104n:514_2": "ggahaṇena cettha bhūmivasenāpi vedanānaṃ oḷārikasukhumatā vuttāti veditabbā.",
  "anya-e0104n:514_3": "Itarā samāpannassa vedanā.",
  "anya-e0104n:515_0": "Oghaniyatoti oghehi ārammaṇaṃ katvā atikkamitabbato.",
  "anya-e0104n:515_1": "Tathā yoganiyato,",
  "anya-e0104n:515_2": "ganthaniyato cāti etthāpi ganthova ganthanaṃ,",
  "anya-e0104n:515_3": "tassa hitaṃ ārammaṇabhāvena sambandhanatoti ganthaniyaṃ.",
  "anya-e0104n:515_4": "Evaṃ nīvaraṇiyaṃ,",
  "anya-e0104n:515_5": "upādāniyañca veditabbaṃ.",
  "anya-e0104n:515_6": "Saṃkilese niyuttā,",
  "anya-e0104n:515_7": "saṃkilesaṃ vā arahantīti saṃkilesikā.",
  "anya-e0104n:515_8": "Sā anāsavā.",
  "anya-e0104n:516_0": "502.",
  "anya-e0104n:516_1": "Tatthāti yathāvuttāya oḷārikasukhumatāya.",
  "anya-e0104n:516_2": "Sambhedoti saṅkaro. “Oḷārikā,",
  "anya-e0104n:516_3": "sukhumā”ti ca vuttānampi jātiādivasena puna sukhumoḷārikabhāvāpattidoso yathā na hoti,",
  "anya-e0104n:516_4": "tathā pariharitabbo.",
  "anya-e0104n:516_5": "Jātivasena sukhumāya vedanāya sabhāvapuggalalokiyavasena oḷārikataṃ pāḷivasena dassetuṃ “vuttañheta”ntiādi vuttaṃ.",
  "anya-e0104n:516_6": "Evaṃ sukhādayopīti ettha akusalā vedanā jātivasena oḷārikā,",
  "anya-e0104n:516_7": "sabhāvavasena sukhumā.",
  "anya-e0104n:516_8": "Kusalajjhānasahagatā sukhā vedanā jātivasena oḷārikā,",
  "anya-e0104n:516_9": "samāpannassa vedanāti katvā puggalavasena sukhumāti evamādinā yojetabbā.",
  "anya-e0104n:516_10": "“Na parāmasitabbo”ti etena jātiādayo cattāro koṭṭhāsā aññamaññaṃ avomissakā eva gahetabbā.",
  "anya-e0104n:516_11": "Evaṃ sambhedassa parihāro,",
  "anya-e0104n:516_12": "na aññathāti dasseti.",
  "anya-e0104n:516_13": "Yathā abyākatamukhena,",
  "anya-e0104n:516_14": "evaṃ kusalākusalamukhenapi,",
  "anya-e0104n:516_15": "yathā ca jātimukhena,",
  "anya-e0104n:516_16": "evaṃ sabhāvādimukhenapi dassetabbanti imamatthaṃ “esa nayo sabbatthā”ti atidisati.",
  "anya-e0104n:517_0": "Idāni jātiādikoṭṭhāsesupi mitho akusalādīnaṃ upādāyupādāya oḷārikasukhumataṃ dassetuṃ “apicā”tiādi āraddhaṃ.",
  "anya-e0104n:517_1": "“Nissayadahanato”ti iminā dosasahagatāya pākaṭaṃ kurūrappavattiṃ dasseti.",
  "anya-e0104n:517_2": "Niyatāti micchattaniyāmena niyatā,",
  "anya-e0104n:517_3": "ānantariyabhāvappattā kappatiṭṭhanakavipākatāya kappaṭṭhitikā devadattādīnaṃ viya.",
  "anya-e0104n:517_4": "Asaṅkhārikā sabhāvatikhiṇatāya oḷārikā.",
  "anya-e0104n:517_5": "Diṭṭhisampayuttā mahāsāvajjatāya oḷārikā.",
  "anya-e0104n:517_6": "Sāpi diṭṭhisampayuttā niyatā oḷārikā,",
  "anya-e0104n:517_7": "tato kappaṭṭhitikā,",
  "anya-e0104n:517_8": "tato asaṅkhārikāti tividhāpi heṭṭhā vuttanayattā ekajjhaṃ vuttā visuṃ visuṃyeva yojetabbā.",
  "anya-e0104n:517_9": "Tenāha “itarā sukhumā”ti.",
  "anya-e0104n:517_10": "Avisesenāti dosasahagatā,",
  "anya-e0104n:517_11": "lobhasahagatāti abhedena.",
  "anya-e0104n:517_12": "Akusalā bahuvipākā dosussannatāya oḷārikā.",
  "anya-e0104n:517_13": "Tathā kusalā appavipākā.",
  "anya-e0104n:517_14": "Mandadosattā akusalā appavipākā sukhumā.",
  "anya-e0104n:517_15": "Tathā kusalā bahuvipākā.",
  "anya-e0104n:518_0": "Oḷārikasukhumanikantivatthubhāvato kāmāvacarādīnaṃ oḷārikasukhumatā,",
  "anya-e0104n:518_1": "lokuttarā pana ekantasukhumāva.",
  "anya-e0104n:518_2": "Tatthāpi ca vibhāgaṃ parato vakkhati.",
  "anya-e0104n:518_3": "Bhāvanāmayāpīti bhāvanāmayāya bhedanena dānasīlamayānampi bhedanaṃ nayato dassitanti veditabbaṃ.",
  "anya-e0104n:518_4": "Bhāvanāya paguṇabalavakālādīsu kadāci ñāṇavippayuttacittenapi manasikāro hotīti vuttaṃ “bhāvanāmayāpi duhetukā”ti.",
  "anya-e0104n:518_5": "Taṃtaṃbhūmivipākakiriyāvedanāsūti ettha “kāmāvacaravipākā oḷārikā,",
  "anya-e0104n:518_6": "rūpāvacarā sukhumā”tiādinā yāva arahattaphalā netabbaṃ.",
  "anya-e0104n:518_7": "“Kāmāvacarakiriyā oḷārikā,",
  "anya-e0104n:518_8": "rūpāvacarakiriyā sukhumā”tiādinā kāmāvacarā ca “dānākārappavattā oḷārikā,",
  "anya-e0104n:518_9": "sīlākārappavattā sukhumā”tiādinā yāva nevasaññānāsaññāyatanā netabbaṃ.",
  "anya-e0104n:518_10": "Yathā ca jātikoṭṭhāse ayaṃ vibhāgo,",
  "anya-e0104n:518_11": "evaṃ sabhāvakoṭṭhāsādīsupīti dassetuṃ “dukkhādī”tiādi vuttaṃ.",
  "anya-e0104n:519_0": "Sabbo cāyaṃ vibhāgo lakkhaṇasannissito vuttoti katvā āha “okāsavasena cāpī”tiādi.",
  "anya-e0104n:519_1": "Sukhāpīti pi-",
  "anya-e0104n:519_2": "saddena adukkhamasukhaṃ sampiṇḍeti.",
  "anya-e0104n:519_3": "Sabbatthāti sabbāsu bhūmīsu.",
  "anya-e0104n:519_4": "Yathānurūpanti yā yā vedanā yattha yattha labbhati,",
  "anya-e0104n:519_5": "tadanurūpaṃ.",
  "anya-e0104n:519_6": "Vatthuvasenāti yaṃ vatthuṃ ārabbha vedanā pavattati,",
  "anya-e0104n:519_7": "tassa vasenāpi.",
  "anya-e0104n:519_8": "Hīnavatthukāti hīnaṃ vatthuṃ ārammaṇaṃ katvā kaṅgubhattaṃ bhuñjantassa vedanā hīnavatthukatāya oḷārikā.",
  "anya-e0104n:519_9": "Sālimaṃsodanaṃ bhuñjantassa paṇītavatthukatāya sukhumāti.",
  "anya-e0104n:520_0": "503.",
  "anya-e0104n:520_1": "Ādinā nayenāti sabbaṃ pāḷigatiṃ āmasati.",
  "anya-e0104n:520_2": "Jātiādivasena asamānakoṭṭhāsatā visabhāgatā.",
  "anya-e0104n:520_3": "Dukkhavipākatādivasena asadisakiccatā asaṃsaṭṭhatā,",
  "anya-e0104n:520_4": "na asampayogo.",
  "anya-e0104n:520_5": "Yadi siyā,",
  "anya-e0104n:520_6": "dūravipariyāyena santikaṃ hotīti saṃsaṭṭhatā santikatā āpajjati,",
  "anya-e0104n:520_7": "na ca vedanāya vedanāsampayogo atthi.",
  "anya-e0104n:520_8": "Santikapadavaṇṇanāya ca “sabhāgato ca sarikkhato cā”ti vakkhatīti vuttanayeneva attho veditabbo.",
  "anya-e0104n:520_9": "Asadisasabhāvatā asarikkhatā.",
  "anya-e0104n:520_10": "Sabbavāresūti oḷārikasukhumabhede vuttanayānusārena vattabbesu sabbesu vāresu.",
  "anya-e0104n:520_11": "Jātiādivasena samānakoṭṭhāsatā sabhāgatā,",
  "anya-e0104n:520_12": "dukkhavipākatādivasena pana sadisasabhāvatā sarikkhatā.",
  "anya-e0104n:520_13": "Tenāha “akusalā pana…pe…",
  "anya-e0104n:520_14": "santike”ti.",
  "anya-e0104n:521_0": "Iti vedanākkhandhassa atītādivibhāge vitthārakathāmukhavaṇṇanā.",
  "anya-e0104n:522_0": "Kamādivinicchayakathāvaṇṇanā",
  "anya-e0104n:523_0": "504.",
  "anya-e0104n:523_1": "Etanti evaṃ atītādivibhāge vitthārakathāmukhaṃ.",
  "anya-e0104n:523_2": "Ñāṇabhedatthanti nānappakāraṃ ñāṇappabhedatthaṃ.",
  "anya-e0104n:523_3": "Kamatoti desanākkamato,",
  "anya-e0104n:523_4": "yena kāraṇenāyaṃ desanākkamo kato,",
  "anya-e0104n:523_5": "tatoti attho.",
  "anya-e0104n:523_6": "Visesatoti bhedato,",
  "anya-e0104n:523_7": "khandhupādānakkhandhavibhāgatoti attho.",
  "anya-e0104n:523_8": "Anūnādhikatoti pañcabhāvato.",
  "anya-e0104n:523_9": "Upamātoti upamāhi upametabbato.",
  "anya-e0104n:523_10": "Daṭṭhabbato dvidhāti dvīhi ākārehi ñāṇena passitabbato.",
  "anya-e0104n:523_11": "Passantassatthasiddhitoti yathā passantassa yathādhippetatthanipphattito.",
  "anya-e0104n:523_12": "Vibhāvināti paññavatā.",
  "anya-e0104n:524_0": "Uppattikkamoti yathāpaccayaṃ uppajjantānaṃ uppajjanapaṭipāṭi.",
  "anya-e0104n:524_1": "“Dassanenapahātabbā”tiādinā paṭhamaṃ pahātabbā paṭhamaṃ vuttā,",
  "anya-e0104n:524_2": "dutiyaṃ pahātabbā dutiyaṃ vuttāti ayaṃ pahānakkamo.",
  "anya-e0104n:524_3": "Sīlavisuddhiṃ paṭipajja cittavisuddhi paṭipajjitabbā,",
  "anya-e0104n:524_4": "tathā tato parāpīti āha “sīlavisuddhi…pe…",
  "anya-e0104n:524_5": "paṭipattikkamo”ti,",
  "anya-e0104n:524_6": "anupubbapaṇītā bhūmiyo anupubbena vavatthitāti ayaṃ bhūmikkamo.",
  "anya-e0104n:524_7": "“Cattāro satipaṭṭhānā”tiādiko ekakkhaṇepi satipaṭṭhānādisambhavato desanākkamo ca.",
  "anya-e0104n:524_8": "Dānakathādayo anupubbukkaṃsato kathitā,",
  "anya-e0104n:524_9": "uppattiādivavatthānābhāvato pana dānādīnaṃ idha desanākkamavacanaṃ.",
  "anya-e0104n:524_10": "Uppattiādivavatthānahetukatāya hi “paṭhamaṃ kalalaṃ hotī”tiādikā desanāpi samānā uppattiādikamabhāveneva vuttā.",
  "anya-e0104n:524_11": "Yathāvuttavavatthānābhāvena pana anekesaṃ vacanānaṃ sahapavattiyā asambhavato yena kenaci pubbāpariyena",
  "anya-e0104n:524_12": "desetabbatāya tena tena adhippāyena desanāmattasseva kamo desanākkamo daṭṭhabbo.",
  "anya-e0104n:524_13": "Pubbāpariyavavatthānenāti paṭhamaṃ rūpakkhandho,",
  "anya-e0104n:524_14": "tato vedanākkhandhoti evaṃ pubbāpariyavavatthānena anuppattito.",
  "anya-e0104n:524_15": "Appahātabbatoti khandhesu ekaccānaṃ pahātabbatāva natthi,",
  "anya-e0104n:524_16": "kuto pahānakkamo.",
  "anya-e0104n:524_17": "Sati hi sabbesaṃ pahātabbatāya pahānakkamena nesaṃ desanā siyā.",
  "anya-e0104n:524_18": "Appaṭipajjanīyatoti sammāpaṭipattivasena na paṭipajjitabbato.",
  "anya-e0104n:524_19": "“Catubhūmipariyāpannattā”ti iminā vedanādīnaṃ aniyatabhūmikataṃ dasseti.",
  "anya-e0104n:524_20": "Niyatabhūmikānañhi bhūmikkamo sambhaveyya.",
  "anya-e0104n:525_0": "Abhedenāti rūpādīnaṃ bhedaṃ vibhāgaṃ akatvā ekajjhaṃ piṇḍaggahaṇena.",
  "anya-e0104n:525_1": "Attagāhapatitanti attagāhasaṅkhāte diṭṭhoghe nipatitaṃ.",
  "anya-e0104n:525_2": "Samūhaghanavinibbhogadassanenāti rūpato arūpaṃ vivecento rūpārūpasamūhe ghanavinibbhujjanadassanena.",
  "anya-e0104n:525_3": "Cakkhuādīnampi visayabhūtanti ekadesena samudāyabhūtaṃ rūpakkhandhaṃ vadati.",
  "anya-e0104n:525_4": "Yā ettha iṭṭhaṃ,",
  "anya-e0104n:525_5": "aniṭṭhañca rūpaṃ saṃvedeti,",
  "anya-e0104n:525_6": "ayaṃ vedanākkhandhoti iṭṭhāniṭṭharūpasaṃvedanikaṃ vedanaṃ desesīti sambandho.",
  "anya-e0104n:525_7": "Evaṃ sabbattha.",
  "anya-e0104n:525_8": "Iṭṭhamajjhattaaniṭṭhamajjhattānampi iṭṭhāniṭṭhasabhāvattā iṭṭhāniṭṭhaggahaṇeneva gahaṇaṃ daṭṭhabbaṃ.",
  "anya-e0104n:525_9": "Evanti yathāvuttanayena.",
  "anya-e0104n:525_10": "Saññāya gahitākāre visaye abhisaṅkhārappavattīti āha “saññāvasena abhisaṅkhārake”ti.",
  "anya-e0104n:525_11": "Yathā viññāṇassa sampayuttadhammānaṃ nissayabhāvo pākaṭo,",
  "anya-e0104n:525_12": "na tathā vedanādīnanti āha “vedanādīnaṃ nissaya”nti.",
  "anya-e0104n:525_13": "“Manopubbaṅgamā dhammā,",
  "anya-e0104n:525_14": "cittānuparivattino dhammā,",
  "anya-e0104n:525_15": "chadvārādhipati rājā”ti vacanato viññāṇaṃ adhipati.",
  "anya-e0104n:526_0": "505.",
  "anya-e0104n:526_1": "Rūpakkhandhe “sāsavaṃ upādāniya”nti vacanaṃ anāsavānaṃ dhammānaṃ sabbhāvato rūpakkhandhassa taṃsabhāvatānivattanatthaṃ,",
  "anya-e0104n:526_2": "na anāsavarūpanivattanatthaṃ.",
  "anya-e0104n:527_0": "Anāsavāva khandhesu vuttāti ettha aṭṭhānappayutto eva- saddo,",
  "anya-e0104n:527_1": "anāsavā khandhesveva vuttāti attho.",
  "anya-e0104n:527_2": "Idha pana visuddhimagge sabbepete khandhāpi upādānakkhandhāpi.",
  "anya-e0104n:528_0": "506.",
  "anya-e0104n:528_1": "Sabbasaṅkhatānaṃ sabhāgena ekajjhaṃ saṅgaho sabbasaṅkhatasabhāgekasaṅgaho.",
  "anya-e0104n:528_2": "Sabhāgasabhāvena hi saṅgayhamānā sabbasaṅkhatā pañcakkhandhā honti.",
  "anya-e0104n:528_3": "Tattha ruppanādisāmaññena samānakoṭṭhāsā sabhāgāti veditabbā.",
  "anya-e0104n:528_4": "Tesu saṅkhatābhisaṅkharaṇakiccaṃ āyūhanarasāya cetanāya balavanti sā “saṅkhārakkhandho”ti vuttā.",
  "anya-e0104n:528_5": "Aññe ca ruppanādivisesalakkhaṇarahitā phassādayo saṅkhatābhisaṅkharaṇasāmaññenāti daṭṭhabbā,",
  "anya-e0104n:528_6": "phusanādayo pana sabhāvā visuṃ khandhasaddavacanīyā na hontīti dhammasabhāvaññunā tathāgatena phassakkhandhādayo na vuttāti veditabbā.",
  "anya-e0104n:528_7": "“Ye hi keci,",
  "anya-e0104n:528_8": "bhikkhave,",
  "anya-e0104n:528_9": "samaṇā vā brāhmaṇā vā sassatavādā sassataṃ attānañca lokañca paññapenti,",
  "anya-e0104n:528_10": "sabbe te ime eva pañcupādānakkhandhe nissāya paṭicca,",
  "anya-e0104n:528_11": "etesaṃ vā aññatara”nti evamādisuttānañca vasena attattaniyagāhassa etapparamatā daṭṭhabbā.",
  "anya-e0104n:528_12": "Etena ca vakkhamānasuttavasena ca khandhe eva nissāya parittārammaṇādivasena na vattabbā ca diṭṭhi uppajjati",
  "anya-e0104n:528_13": "khandhanibbānavajjassa sabhāvadhammassa abhāvatoti vuttaṃ hoti.",
  "anya-e0104n:528_14": "Rūpanti ruppanasabhāvaṃ dhammajātamāha.",
  "anya-e0104n:528_15": "Vedanantiādīsupi eseva nayo.",
  "anya-e0104n:528_16": "“Sīlakkhandho samādhikkhandho”tiādi vacanato aññesañca khandhasaddavacanīyānaṃ sīlakkhandhādīnaṃ sabbhāvato",
  "anya-e0104n:528_17": "na pañcevāti codanaṃ nivattetumāha “aññesaṃ tadavarodhato”ti.",
  "anya-e0104n:529_0": "507.",
  "anya-e0104n:529_1": "Pavattiṭṭhānabhūtaṃ vasanaṭṭhānaṃ viya hotīti vuttaṃ “nivāsaṭṭhānato”ti.",
  "anya-e0104n:529_2": "Dukkhadukkhavipariṇāmadukkhasaṅkhāradukkhatāvasena vedanāya ābādhakattaṃ daṭṭhabbaṃ.",
  "anya-e0104n:529_3": "Rāgādisampayuttassa vipariṇāmādidukkhassa itthipurisādiākāragāhikā taṃtaṃsaṅkappamūlabhūtā saññā samuṭṭhānaṃ.",
  "anya-e0104n:529_4": "Pittādi viya rogassa āsannakāraṇaṃ samuṭṭhānaṃ.",
  "anya-e0104n:529_5": "Utubhojanavisamatāvisamaparihārādi viya mūlakāraṇaṃ nidānaṃ.",
  "anya-e0104n:529_6": "Cittassa aṅgabhūtā cetasikāti viññāṇaṃ gilānūpamaṃ vuttaṃ.",
  "anya-e0104n:529_7": "Kuṭṭharogavato siniyhanaṃ tassa bhiyyobhāvāya viya bālassa puññābhisaṅkhārādivasena pavatti vedanādukkhāvahā asappāyasevanasadisī.",
  "anya-e0104n:529_8": "Vedanattāyāti vedanāsabhāvatthaṃ,",
  "anya-e0104n:529_9": "vedanattalābhāyāti attho.",
  "anya-e0104n:529_10": "Kāraṇaṭṭhānatāya,",
  "anya-e0104n:529_11": "bhojanādhāratāya ca cārakūpamaṃ,",
  "anya-e0104n:529_12": "bhājanūpamañca rūpaṃ.",
  "anya-e0104n:529_13": "Subhasaññādivasena vedanākāraṇassa hetubhāvato,",
  "anya-e0104n:529_14": "vedanābhojanassa chādāpanato ca aparādhūpamā,",
  "anya-e0104n:529_15": "byañjanūpamā ca saññā.",
  "anya-e0104n:529_16": "Vedanāhetuto kāraṇakārakūpamo,",
  "anya-e0104n:529_17": "parivesakūpamo ca saṅkhārakkhandho.",
  "anya-e0104n:529_18": "Bhattakāro eva yebhuyyena parivisatīti parivesakaggahaṇaṃ.",
  "anya-e0104n:529_19": "Vedanāya vibādhitabbato,",
  "anya-e0104n:529_20": "anuggahetabbato ca aparādhikūpamaṃ,",
  "anya-e0104n:529_21": "bhuñjakūpamañca viññāṇaṃ vuttaṃ.",
  "anya-e0104n:530_0": "508.",
  "anya-e0104n:530_1": "“Pañca vadhakā paccatthikā ukkhittāsikāti kho,",
  "anya-e0104n:530_2": "bhikkhave,",
  "anya-e0104n:530_3": "pañcannetaṃ upādānakkhandhānaṃ adhivacana”nti āsīvisūpame vadhakāti vuttā,",
  "anya-e0104n:530_4": "“bhāroti kho,",
  "anya-e0104n:530_5": "bhikkhave,",
  "anya-e0104n:530_6": "pañcannetaṃ upādānakkhandhānaṃ adhivacana”nti bhārasutte bhārāti,",
  "anya-e0104n:530_7": "“atītampāhaṃ addhānaṃ evameva rūpena khajjiṃ,",
  "anya-e0104n:530_8": "seyyathāpi etarahi paccuppannena rūpena khajjāmi.",
  "anya-e0104n:530_9": "Ahañceva kho pana anāgataṃ rūpaṃ abhinandeyyaṃ,",
  "anya-e0104n:530_10": "anāgatampāhaṃ addhānaṃ evameva rūpena khajjeyyaṃ,",
  "anya-e0104n:530_11": "seyyathāpi…pe…",
  "anya-e0104n:530_12": "khajjāmī”tiādinā khajjanīyapariyāye khādakāti,",
  "anya-e0104n:530_13": "“so aniccaṃ rūpaṃ ‘aniccaṃ rūpa’nti yathābhūtaṃ nappajānātī”tiādinā yamakasutte aniccādikāti.",
  "anya-e0104n:530_14": "Yadipi “idha pana sabbepete ekajjhaṃ katvā khandhāti adhippetā”ti vuttaṃ,",
  "anya-e0104n:530_15": "bāhullena pana upādānakkhandhānaṃ tadantogadhānaṃ daṭṭhabbatā veditabbā.",
  "anya-e0104n:530_16": "Vipassanāya bhūmivicāro hesoti.",
  "anya-e0104n:531_0": "Pheṇapiṇḍo viyātiādīsu rūpādīnaṃ evaṃ pheṇapiṇḍādisadisatā daṭṭhabbā,",
  "anya-e0104n:531_1": "yathā pheṇapiṇḍo nissāro paridubbalo agayhupago;",
  "anya-e0104n:531_2": "gahitopi kiñci atthaṃ na sādheti,",
  "anya-e0104n:531_3": "chiddāvachiddo anekasandhisaṅghaṭito bahūnaṃ pāṇakānaṃ āvāso anupubbūpacito sabbāvatthanipātī avassaṃbhedī,",
  "anya-e0104n:531_4": "evaṃ rūpampi niccasārādivirahato nissāraṃ pheggu viya,",
  "anya-e0104n:531_5": "sukhabhañjanīyato dubbalaṃ,",
  "anya-e0104n:531_6": "niccanti vā dhuvanti vā ahanti vā mamanti vā na gahetabbaṃ,",
  "anya-e0104n:531_7": "gahitampi tathā na hoti,",
  "anya-e0104n:531_8": "bahuchiddaṃ asītisatasandhisaṅghaṭitaṃ anekakimikulāvāsaṃ kalalādivasena anupubbūpacitaṃ kalalakālato paṭṭhāya sabbāsupi avatthāsu vinassati,",
  "anya-e0104n:531_9": "avassameva ca bhijjati.",
  "anya-e0104n:531_10": "Aṭṭhakathāyaṃ pana parimaddanāsahanameva upamūpameyyasambandho vutto.",
  "anya-e0104n:532_0": "Yathā pubbuḷo nissāro paridubbalo agayhupago,",
  "anya-e0104n:532_1": "gahitopi na kiñci atthaṃ sādheti,",
  "anya-e0104n:532_2": "na ciraṭṭhitiko,",
  "anya-e0104n:532_3": "tathā vedanāpi.",
  "anya-e0104n:532_4": "Yathā ca pubbuḷo,",
  "anya-e0104n:532_5": "udakatalaṃ,",
  "anya-e0104n:532_6": "udakabinduṃ,",
  "anya-e0104n:532_7": "udakajallikaṃ saṅkaḍḍhitvā puṭaṃ katvā gahaṇavātañcāti cattāri kāraṇāni paṭicca jāyati,",
  "anya-e0104n:532_8": "evaṃ vedanāpi vatthuṃ,",
  "anya-e0104n:532_9": "ārammaṇaṃ,",
  "anya-e0104n:532_10": "kilesajallaṃ,",
  "anya-e0104n:532_11": "phassasaṅghaṭṭanañcāti cattāri kāraṇāni paṭicca uppajjati.",
  "anya-e0104n:532_12": "Yathā hi udakatale bindunipātajanito vāto udakajallikasaṅkhātaṃ udakalasikaṃ saṅkaḍḍhitvā puṭaṃ katvā pubbuḷaṃ nāma karoti,",
  "anya-e0104n:532_13": "evaṃ vatthumhi ārammaṇāpāthagamanajanito phasso anupacchinnaṃ kilesajallaṃ sahakārīpaccayabhāvena saṅkaḍḍhitvā vedanaṃ nāma karoti.",
  "anya-e0104n:532_14": "Idañca kilesehi mūlakāraṇabhūtehi,",
  "anya-e0104n:532_15": "ārammaṇassādanabhūtehi ca nibbattaṃ vaṭṭagataṃ vedanaṃ sandhāya vuttaṃ.",
  "anya-e0104n:532_16": "Ukkaṭṭhaparicchedena vā cattāro paccayā vuttā,",
  "anya-e0104n:532_17": "ūnehipi pana uppajjateva.",
  "anya-e0104n:532_18": "Idha muhuttaramaṇīyatā upamopameyyasambandho vutto.",
  "anya-e0104n:533_0": "Yathā pana marīcikā asārā agayhupagā.",
  "anya-e0104n:533_1": "Na hi taṃ gahetvā pātuṃ vā nhāyituṃ vā bhājanaṃ vā pūretuṃ sakkā,",
  "anya-e0104n:533_2": "evaṃ saññāpi asārā agayhupagā.",
  "anya-e0104n:533_3": "Yathā ca marīcikā vipphandamānā sañjātūmivegā viya khāyantī mahājanaṃ vippalambeti,",
  "anya-e0104n:533_4": "evaṃ saññāpi “nīlaṃ pītaṃ dīghaṃ rassa”ntiādinā ārammaṇe pavattamānā sabhāvamatte aṭṭhatvā “subhaṃ sukhaṃ",
  "anya-e0104n:533_5": "nicca”ntiādimicchāgāhassa kāraṇabhāvena lokaṃ vippalambeti.",
  "anya-e0104n:534_0": "Yathā kadalikkhandho asāro agayhupago.",
  "anya-e0104n:534_1": "Na hi taṃ gahetvā gopānasīādīnaṃ atthāya upanetuṃ sakkā,",
  "anya-e0104n:534_2": "upanītampi tathā na hoti,",
  "anya-e0104n:534_3": "bahuvaṭṭisamodhāno ca hoti,",
  "anya-e0104n:534_4": "evaṃ saṅkhārakkhandhopi asāro agayhupago.",
  "anya-e0104n:534_5": "Na hi taṃ niccādivasena gahetuṃ sakkā,",
  "anya-e0104n:534_6": "gahitampi tathā na hoti,",
  "anya-e0104n:534_7": "bahudhammasamodhāno ca.",
  "anya-e0104n:534_8": "Aññadeva hi phassassa lakkhaṇaṃ,",
  "anya-e0104n:534_9": "aññaṃ cetanādīnaṃ,",
  "anya-e0104n:534_10": "te pana sabbe samodhānetvā saṅkhārakkhandhoti vuccati.",
  "anya-e0104n:535_0": "Yathā ca māyā asārā agayhupagā.",
  "anya-e0104n:535_1": "Na hi taṃ gahetvā kiñci atthaṃ kiccaṃ sādhetuṃ sakkā,",
  "anya-e0104n:535_2": "ittarā lahupaccupaṭṭhānā amaṇiādimeva maṇiādirūpena dassentī mahājanaṃ vañceti,",
  "anya-e0104n:535_3": "evaṃ viññāṇampi asāraṃ ittaraṃ lahupaccupaṭṭhānaṃ,",
  "anya-e0104n:535_4": "teneva cittena āgacchantaṃ viya,",
  "anya-e0104n:535_5": "gacchantaṃ viya,",
  "anya-e0104n:535_6": "ṭhitaṃ viya,",
  "anya-e0104n:535_7": "nisinnaṃ viya ca katvā gāhāpeti,",
  "anya-e0104n:535_8": "aññadeva cittaṃ āgamane,",
  "anya-e0104n:535_9": "aññaṃ gamanādīsūti.",
  "anya-e0104n:535_10": "Evaṃ viññāṇaṃ māyāsadisaṃ.",
  "anya-e0104n:536_0": "Pañcapi upādānakkhandhā asubhādisabhāvā eva saṃkilesāsucivatthubhāvāditoti asubhādito daṭṭhabbā eva,",
  "anya-e0104n:536_1": "tathāpi katthaci koci viseso sukhaggahaṇīyo hotīti āha “visesato cā”tiādi.",
  "anya-e0104n:536_2": "Tattha cattāro satipaṭṭhānā catuvipallāsappahānakarāti tesaṃ gocarabhāvena rūpakkhandhādīsu asubhādibhāvena daṭṭhabbatā vuttā.",
  "anya-e0104n:537_0": "509.",
  "anya-e0104n:537_1": "Khandhehi na vihaññati parividitasabhāvattā.",
  "anya-e0104n:537_2": "Vipassakopi tesaṃ vipattiyaṃ na dukkhamāpajjati,",
  "anya-e0104n:537_3": "khīṇāsavesu pana vattabbameva natthi.",
  "anya-e0104n:537_4": "Te hi āyatimpi khandhehi na bādhīyantīti.",
  "anya-e0104n:538_0": "Kabaḷīkārāhāraṃ parijānātīti “āhārasamudayā rūpasamudayo”ti vacanato ajjhattikarūpe chandarāgaṃ pajahanto",
  "anya-e0104n:538_1": "tassa samudayabhūte kabaḷīkārāhārepi chandarāgaṃ pajahatīti attho.",
  "anya-e0104n:538_2": "Ayaṃ pahānapariññā.",
  "anya-e0104n:538_3": "Ajjhattikarūpaṃ pana pariggaṇhanto tassa paccayabhūtaṃ kabaḷīkārāhāraṃ pariggaṇhātīti ñātapariññā.",
  "anya-e0104n:538_4": "Tassa ca udayabbayānupassī hotīti tīraṇapariññā ca yojetabbā.",
  "anya-e0104n:538_5": "Evaṃ pariññattaye sijjhante ime vipallāsādayo vidhamīyanti evāti āha “asubhe subhanti vipallāsaṃ pajahatī”tiādi.",
  "anya-e0104n:538_6": "Tattha kāmarāgabhūtaṃ abhijjhaṃ sandhāyāha “abhijjhākāyagantha”nti.",
  "anya-e0104n:538_7": "Asubhānupassanāya hi kāmarāgappahānaṃ hoti,",
  "anya-e0104n:538_8": "kāmarāgamukhena vā sabbalobhappahānaṃ vadati.",
  "anya-e0104n:538_9": "Na upādiyati na gaṇhati na uppādeti.",
  "anya-e0104n:539_0": "“Phassapaccayā vedanā”ti vuttattā “vedanāya chandarāgaṃ pajahanto tassā paccayabhūte phassāhārepi chandarāgaṃ",
  "anya-e0104n:539_1": "pajahatī”tiādinā āhāraparijānane vuttanayena phassaparijānanaṃ yojetabbaṃ.",
  "anya-e0104n:539_2": "Vedanāya dukkhato dassanena tattha sukhanti vipallāsaṃ pajahati.",
  "anya-e0104n:539_3": "Sukhatthameva bhavapatthanā hotīti vedanāya taṇhaṃ pajahanto bhavoghaṃ uttarati.",
  "anya-e0104n:539_4": "Tato eva bhavayogena visaṃyujjati.",
  "anya-e0104n:539_5": "Bhavāsavena ca anāsavo hoti,",
  "anya-e0104n:539_6": "sabbavedanaṃ dukkhato passanto attano parena apubbaṃ dukkhaṃ uppāditaṃ,",
  "anya-e0104n:539_7": "sukhaṃ vā vināsitaṃ na cinteti,",
  "anya-e0104n:539_8": "tato “anatthaṃ me acarī”tiādi āghātavatthuppahānato byāpādakāyaganthaṃ bhindati.",
  "anya-e0104n:539_9": "“Sukhabahule sugatibhave suddhī”ti aggahetvā gosīlagovatādīhi suddhiṃ parāmasanto sukhapatthanāvaseneva",
  "anya-e0104n:539_10": "parāmasatīti vedanāya taṇhaṃ pajahantopi sīlabbatupādānaṃ na upādiyati.",
  "anya-e0104n:540_0": "Manosañcetanā saṅkhārakkhandho,",
  "anya-e0104n:540_1": "saññā pana taṃsampayuttāti saññāsaṅkhāre anattato passanto manosañcetanāya chandarāgaṃ pajahati,",
  "anya-e0104n:540_2": "tañca pariggaṇhāti,",
  "anya-e0104n:540_3": "tīreti cāti “saññaṃ saṅkhāre…pe…",
  "anya-e0104n:540_4": "parijānātī”ti vuttaṃ.",
  "anya-e0104n:540_5": "Saññāsaṅkhāre anattāti passanto attadiṭṭhimūlakattā sabbadiṭṭhīnaṃ attadiṭṭhiṃ viya sabbadiṭṭhiyopi vidhamatīti dassento “diṭṭhoghaṃ uttarati…pe…",
  "anya-e0104n:540_6": "attavādupādānaṃ na upādiyatī”ti āha.",
  "anya-e0104n:541_0": "Viññāṇaṃ aniccato passanto aniccānupassanāmukhena tissopi anupassanā ussukkanto tīhipi pariññāhi viññāṇāhāraṃ parijānāti.",
  "anya-e0104n:541_1": "Visesato panettha anicce niccanti vipallāsaṃ pajahati.",
  "anya-e0104n:541_2": "Tattha niccaggāhabāhullato avijjāya viññāṇe ghanagahaṇaṃ hotīti ghanavinibbhogaṃ katvā taṃ aniccato passanto avijjoghaṃ uttarati.",
  "anya-e0104n:541_3": "Tato eva avijjāyogena visaṃyutto avijjāsavena anāsavo ca hoti.",
  "anya-e0104n:541_4": "Mohabaleneva sīlabbataparāmasanaṃ hotīti taṃ pajahanto “sīlabbataparāmāsakāyaganthaṃ bhindati.",
  "anya-e0104n:542_0": "“Yañca kho idaṃ,",
  "anya-e0104n:542_1": "bhikkhave,",
  "anya-e0104n:542_2": "vuccati cittaṃ itipi,",
  "anya-e0104n:542_3": "mano itipi,",
  "anya-e0104n:542_4": "viññāṇaṃ itipi,",
  "anya-e0104n:542_5": "tatrāssutavā puthujjano nālaṃ nibbindituṃ,",
  "anya-e0104n:542_6": "nālaṃ virajjituṃ,",
  "anya-e0104n:542_7": "nālaṃ vimuccituṃ.",
  "anya-e0104n:542_8": "Taṃ kissa hetu?",
  "anya-e0104n:542_9": "Dīgharattaṃ hetaṃ,",
  "anya-e0104n:542_10": "bhikkhave,",
  "anya-e0104n:542_11": "assutavato puthujjanassa ajjhositaṃ mamāyitaṃ parāmaṭṭhaṃ ‘etaṃ mama,",
  "anya-e0104n:542_12": "esohamasmi,",
  "anya-e0104n:542_13": "eso me attā”’tiādi –",
  "anya-e0104n:543_0": "Vacanato yathā viññāṇaṃ niccato passanto diṭṭhupādānaṃ upādiyati,",
  "anya-e0104n:543_1": "evaṃ taṃ aniccato passanto diṭṭhupādānaṃ na upādiyatīti.",
  "anya-e0104n:544_0": "Evaṃ mahānisaṃsanti vuttappakārena vipallāsādisakalasaṃkilesavidhamanupāyabhāvato evaṃ vipuludayaṃ.",
  "anya-e0104n:544_1": "Vadhakādivasenāti ukkhittāsikavadhakādivasena.",
  "anya-e0104n:544_2": "Passeyyāti ñāṇadassanena paccakkhato passeyya.",
  "anya-e0104n:545_0": "Khandhaniddesavaṇṇanā niṭṭhitā.",
  "anya-e0104n:546_0": "Iti cuddasamaparicchedavaṇṇanā.",
  "anya-e0104n:547_0": "15. Āyatanadhātuniddesavaṇṇanā",
  "anya-e0104n:548_0": "Āyatanavitthārakathāvaṇṇanā",
  "anya-e0104n:549_0": "510.",
  "anya-e0104n:549_1": "“Khandhāyatanā”tiādinā heṭṭhā uddiṭṭhāni paduddhāravasena “āyatanānī”ti vatvā gaṇanaparicchedenāha “dvādasāyatanānī”ti.",
  "anya-e0104n:549_2": "Tattha vattabbaṃ parato sayameva vakkhati.",
  "anya-e0104n:549_3": "Cakkhāyatanantiādi nesaṃ sarūpadassanaṃ.",
  "anya-e0104n:550_0": "Attho nāma saddattho,",
  "anya-e0104n:550_1": "bhāvattho pana lakkhaṇameva.",
  "anya-e0104n:550_2": "So pana saddattho duvidho –",
  "anya-e0104n:550_3": "asādhāraṇo sādhāraṇoti.",
  "anya-e0104n:550_4": "Tattha asādhāraṇo cakkhādisaddattho,",
  "anya-e0104n:550_5": "sādhāraṇo āyatanasaddattho dvādasannampi samānattā.",
  "anya-e0104n:551_0": "Tesu asādhāraṇaṃ tāva dassento “visesato tāvā”tiādimāha.",
  "anya-e0104n:551_1": "Tattha visesatoti visesatthato,",
  "anya-e0104n:551_2": "cakkhādisaddatthatoti attho.",
  "anya-e0104n:551_3": "Assādetīti cakkhati-",
  "anya-e0104n:551_4": "saddo “madhuṃ cakkhati,",
  "anya-e0104n:551_5": "byañjanaṃ cakkhatī”ti rasasāyanattho atthīti tassa vasena atthaṃ vadati.",
  "anya-e0104n:551_6": "“Cakkhuṃ kho pana,",
  "anya-e0104n:551_7": "māgaṇḍiya,",
  "anya-e0104n:551_8": "rūpārāmaṃ rūparataṃ rūpasammudita”nti vacanato cakkhu rūpaṃ assādeti.",
  "anya-e0104n:551_9": "Satipi sotādīnaṃ saddārāmatādibhāve yo “yaṃ cakkhu catunnaṃ mahābhūtānaṃ upādāya pasādo”tiādinā pāḷiyaṃ,",
  "anya-e0104n:551_10": "“rūpābhighātārahabhūtappasādalakkhaṇa”ntiādinā aṭṭhakathāyañca vutto atthaviseso,",
  "anya-e0104n:551_11": "tattheva niruḷhattā cakkhumhi eva cakkhusaddo pavattati gavādīsu gosaddādi viyāti daṭṭhabbaṃ.",
  "anya-e0104n:552_0": "Vibhāveti cāti saddalakkhaṇasiddhassa cakkhati-",
  "anya-e0104n:552_1": "saddassa vasena atthaṃ vadati.",
  "anya-e0104n:552_2": "Cakkhatīti hi ācikkhati,",
  "anya-e0104n:552_3": "abhibyattaṃ vadatīti attho.",
  "anya-e0104n:552_4": "Nettassa ca vadantassa viya samavisamavibhāvanameva ācikkhananti katvā āha “vibhāveti cāti attho”ti,",
  "anya-e0104n:552_5": "anekatthattā vā dhātūnaṃ vibhāvanatthatā ca cakkhati-",
  "anya-e0104n:552_6": "saddassa daṭṭhabbā.",
  "anya-e0104n:552_7": "Rattaduṭṭhādikālesu kakaṇṭakarūpaṃ viya,",
  "anya-e0104n:552_8": "uddarūpaṃ viya ca vaṇṇavikāraṃ āpajjamānaṃ rūpaṃ hadayaṅgatabhāvaṃ rūpayati rūpamiva pakāsaṃ karoti,",
  "anya-e0104n:552_9": "saviggahamiva katvā dassetīti attho.",
  "anya-e0104n:552_10": "Vitthāraṇaṃ vā rūpasaddassa attho,",
  "anya-e0104n:552_11": "vitthāraṇañca pakāsanamevāti āha “pakāsetīti attho”ti.",
  "anya-e0104n:552_12": "Anekatthattā vā dhātūnaṃ pakāsanattho eva rūpasaddo daṭṭhabbo.",
  "anya-e0104n:552_13": "Vaṇṇavācakassa rūpasaddassa rūpayatīti nibbacanaṃ,",
  "anya-e0104n:552_14": "rūpakkhandhavācakassa ruppatīti ayaṃ viseso.",
  "anya-e0104n:552_15": "Udāharīyatīti vuccatīti atthe vacanasaddo eva gahito siyā,",
  "anya-e0104n:552_16": "na ca vacanasaddo evettha saddo,",
  "anya-e0104n:552_17": "atha kho sabbopi sotaviññeyyoti.",
  "anya-e0104n:552_18": "Sappatīti sakehi paccayehi sappīyati,",
  "anya-e0104n:552_19": "sotaviññeyyabhāvaṃ gamīyatīti attho.",
  "anya-e0104n:553_0": "Sūcayatīti attano vatthuṃ apākaṭaṃ gandhavasena “idaṃ sugandhaṃ,",
  "anya-e0104n:553_1": "duggandha”nti pakāseti,",
  "anya-e0104n:553_2": "paṭicchannaṃ vā pupphādivatthuṃ “ettha pupphamatthi,",
  "anya-e0104n:553_3": "campakādiphalamatthi,",
  "anya-e0104n:553_4": "ambādī”ti pesuññaṃ karontaṃ viya hotīti attho.",
  "anya-e0104n:553_5": "Rasaggahaṇamūlakattā ajjhoharaṇassa jīvitahetumhi āhārarase ninnatāya jīvitaṃ avhayatīti jivhā niruttilakkhaṇena.",
  "anya-e0104n:553_6": "Kucchitānaṃ sāsavadhammānaṃ āyoti visesena kāyo vutto anuttariyahetubhāvaṃ anāgacchantesu kāmarāganidānakammajanitesu,",
  "anya-e0104n:553_7": "kāmarāgassa ca visesapaccayesu ghānajivhākāyesu kāyassa visesatarasāsavapaccayattā.",
  "anya-e0104n:553_8": "Tena hi phoṭṭhabbasukhaṃ assādentā sattā methunampi sevanti.",
  "anya-e0104n:553_9": "Uppattidesoti uppattiṭṭhānanti attho,",
  "anya-e0104n:553_10": "kāyindriyavatthukā vā cattāro khandhā balavakāmāsavādihetubhāvato visesena sāsavāti vuttāti tesaṃ uppattiṭṭhānanti attho.",
  "anya-e0104n:554_0": "Munātīti nāḷiyā minamāno viya,",
  "anya-e0104n:554_1": "mahātulāya dhārayamāno viya ca ārammaṇaṃ vijānātīti attho.",
  "anya-e0104n:554_2": "Manate iti vā mano,",
  "anya-e0104n:554_3": "taṃ taṃ ārammaṇaṃ paricchedavasena jānātīti vuttaṃ hoti.",
  "anya-e0104n:554_4": "Attano lakkhaṇaṃ dhārentīti ye visesalakkhaṇena āyatanasaddaparā vattabbā,",
  "anya-e0104n:554_5": "te cakkhādayo tathā vuttāti tato aññe manogocarabhūtā dhammā sāmaññalakkhaṇeneva ekāyatanabhāvaṃ upanetvā vuttā.",
  "anya-e0104n:554_6": "Yathā hi oḷārikavatthārammaṇamananasaṅkhātehi visayavisayībhāvehi purimāni pākaṭāni,",
  "anya-e0104n:554_7": "tathā apākaṭā ca aññe manogocarā na attano sabhāvaṃ na dhārentīti imassa atthassa dīpanattho dhammasaddo.",
  "anya-e0104n:554_8": "Dhārīyanti sāmaññarūpena avadhārīyantīti vā dhammā.",
  "anya-e0104n:554_9": "Yathā hi rūpādayo cakkhuviññāṇādīhi asādhāraṇato eva yathāsakaṃ sabhāvato viññāyanti,",
  "anya-e0104n:554_10": "na evamete,",
  "anya-e0104n:554_11": "ete pana anekadhammabhāvato,",
  "anya-e0104n:554_12": "sādhāraṇato,",
  "anya-e0104n:554_13": "sabhāvasāmaññatopi manasā viññāyantīti.",
  "anya-e0104n:555_0": "511.",
  "anya-e0104n:555_1": "Sena senāti sakena sakena.",
  "anya-e0104n:555_2": "Uṭṭhahantīti uṭṭhānaṃ karonti.",
  "anya-e0104n:555_3": "Vāyamantīti ussahanti,",
  "anya-e0104n:555_4": "attano kiccaṃ karonticceva attho.",
  "anya-e0104n:555_5": "Imasmiṃ ca atthe āyatanti etthāti āyatanānīti adhikaraṇattho āyatanasaddo,",
  "anya-e0104n:555_6": "dutiyatatiyesu kattuattho.",
  "anya-e0104n:555_7": "Te cāti cittacetasike dhamme.",
  "anya-e0104n:555_8": "Te hi taṃtaṃdvārārammaṇesu ayanti gacchanti pavattantīti āyā.",
  "anya-e0104n:555_9": "Vitthārentīti pubbe anuppannattā līnāni apākaṭāni pubbantato uddhaṃ pattharenti pākaṭāni karonti,",
  "anya-e0104n:555_10": "uppādentīti attho.",
  "anya-e0104n:555_11": "Idañca saṃsāradukkhaṃ.",
  "anya-e0104n:555_12": "Na nivattatīti anuppādanirodhavasena na nirujjhati.",
  "anya-e0104n:555_13": "Āyatanaṃ āyatananti āmeḍitavacanaṃ assā samaññāya cakkhādīsu niruḷhabhāvadassanatthaṃ.",
  "anya-e0104n:556_0": "512.",
  "anya-e0104n:556_1": "Evaṃ avayavabhedavasena āyatanasaddassa atthaṃ vatvā idāni tattha pariyāyatopi dassetuṃ “apicā”tiādi āraddhaṃ.",
  "anya-e0104n:556_2": "Sādhuphalabharitatāya,",
  "anya-e0104n:556_3": "aparissayatāya ca manoramme.",
  "anya-e0104n:557_0": "Tattha nivasantīti nivasantā viya honti.",
  "anya-e0104n:557_1": "Tenāha “tadāyattavuttitāyā”ti.",
  "anya-e0104n:557_2": "Yattha suvaṇṇaratanādīni nivutthāni viya ākiṇṇāni tiṭṭhanti,",
  "anya-e0104n:557_3": "so padeso tesaṃ ākaro,",
  "anya-e0104n:557_4": "evaṃ cittacetasikā cakkhādīsūti te tesaṃ ākaroti dassento āha “cakkhādīsu ca…pe… ākaro”ti.",
  "anya-e0104n:557_5": "Tannissitattāti ettha mano manoviññāṇādīnaṃ cittacetasikānaṃ nissayapaccayo na hotīti tassa tesaṃ dvārabhāvo nissayabhāvoti daṭṭhabbo.",
  "anya-e0104n:557_6": "Ahutvā eva paccayasāmaggivasena uppajjantāpi cittacetasikā aneke ekajjhaṃ tattha labbhamānā samosaṭā",
  "anya-e0104n:557_7": "viya hontīti vuttaṃ “vatthudvārārammaṇavasena samosaraṇato”ti.",
  "anya-e0104n:557_8": "Na hi dhammānaṃ anāgataddhe vijjamānatālesopi atthi.",
  "anya-e0104n:557_9": "Tenāha “puñjo natthi anāgate”ti.",
  "anya-e0104n:557_10": "Tattheva uppattitoti tesu cakkhādīsu eva uppattito.",
  "anya-e0104n:557_11": "Uppattiyā paccayabhūte cakkhādike uppattiṭṭhānaṃ viya katvā upacāravasena vuttaṃ.",
  "anya-e0104n:557_12": "Na hi arūpadhammānaṃ nippariyāyato uppattideso nāma atthi.",
  "anya-e0104n:557_13": "Yadaggena vā te tesaṃ nissayārammaṇabhūtā,",
  "anya-e0104n:557_14": "tadaggena sañjātideso.",
  "anya-e0104n:557_15": "Na hi paccayabhāvamantarena rūpadhammānampi ādhārādheyyabhāvo atthi.",
  "anya-e0104n:557_16": "Tenāha “nissayārammaṇabhāvenā”ti.",
  "anya-e0104n:557_17": "Byatirekapadhānatāya kāraṇalakkhaṇassa “tesaṃ abhāve abhāvato” iccevāha,",
  "anya-e0104n:557_18": "na “bhāve bhāvato”ti.",
  "anya-e0104n:558_0": "Yathāvuttenatthenāti “cakkhatī”tiādinā,",
  "anya-e0104n:558_1": "“āyatanato āyānaṃ tananato”tiādinā,",
  "anya-e0104n:558_2": "“nivāsaṭṭhāna”ntiādinā ca vuttappakārena atthena.",
  "anya-e0104n:558_3": "Dhammāyatanapariyāpannānaṃ dhammānaṃ bahubhāvato yebhuyyena ca te bahū eva hutvā kiccakarāti “dhammā ca te āyatanañcā”ti bahuvacananiddeso.",
  "anya-e0104n:559_0": "513. Tathā tathā lakkhitabbato lakkhīyati etenāti vā lakkhaṇaṃ, sabhāvo.",
  "anya-e0104n:560_0": "Tāvabhāvatoti tattakato,",
  "anya-e0104n:560_1": "tena anūnādhikabhāvaṃ dasseti.",
  "anya-e0104n:560_2": "Tattha dvādasāyatanavinimuttassa kassaci dhammassa abhāvā adhikabhāvato codanā natthi,",
  "anya-e0104n:560_3": "salakkhaṇadhāraṇaṃ pana sabbesaṃ sāmaññalakkhaṇanti ūnacodanā sambhavatīti taṃ dassento āha “cakkhādayopi hī”tiādi.",
  "anya-e0104n:560_4": "Bhavaṅgamanasaṅkhātoti dvikkhattuṃ calitvā pavattabhavaṅgamanasaṅkhāto.",
  "anya-e0104n:560_5": "Calanavasena bhavaṅgappavattiyā sati eva āvajjanuppatti,",
  "anya-e0104n:560_6": "na aññatthāti āvajjanassāpi kāraṇabhūtanti katvā vuttaṃ “bhavaṅgamanasaṅkhāto…pe…",
  "anya-e0104n:560_7": "uppattidvāra”nti.",
  "anya-e0104n:560_8": "Asādhāraṇanti cakkhuviññāṇādīnaṃ asādhāraṇaṃ.",
  "anya-e0104n:560_9": "Satipi asādhāraṇabhāve cakkhādīnaṃ dvārabhāvena gahitattā dhammāyatanena aggahaṇaṃ daṭṭhabbaṃ.",
  "anya-e0104n:560_10": "Dvārārammaṇabhāvehi vā asādhāraṇataṃ sandhāya “asādhāraṇa”nti vuttaṃ.",
  "anya-e0104n:561_0": "514.",
  "anya-e0104n:561_1": "Yebhuyyasahuppattiādīhi uppattikkamādīsu ayutti yojetabbā.",
  "anya-e0104n:561_2": "Yebhuyyena hi cakkhāyatanādīni kassaci kadāci ekato uppajjanti.",
  "anya-e0104n:561_3": "Tathā hi vuttaṃ “kāmadhātuyā upapattikkhaṇe kassaci ekādasāyatanāni pātubhavantī”tiādi.",
  "anya-e0104n:561_4": "Tasmā āyatanānaṃ uppattikkamo tāva na yujjati,",
  "anya-e0104n:561_5": "na pahānakkamo kusalābyākatānaṃ appahātabbato,",
  "anya-e0104n:561_6": "na paṭipattikkamo akusalānaṃ ekaccaabyākatānañca appaṭipajjanīyato,",
  "anya-e0104n:561_7": "na bhūmikkamo aḍḍhekādasannaṃ āyatanānaṃ ekantakāmāvacarattā,",
  "anya-e0104n:561_8": "itaresañca catubhūmipariyāpannattā,",
  "anya-e0104n:561_9": "ekaccassa lokuttarabhāvato cāti.",
  "anya-e0104n:561_10": "“Ajjhattikesu hī”ti etena ajjhattikabhāvena,",
  "anya-e0104n:561_11": "visayībhāvena ca ajjhattikānaṃ paṭhamaṃ desetabbataṃ dasseti,",
  "anya-e0104n:561_12": "tesupi paṭhamaṃ desetabbesu pākaṭattā paṭhamataraṃ cakkhāyatanaṃ desitanti.",
  "anya-e0104n:562_0": "Tato ghānāyatanādīnīti ettha bahupakārattābhāvena cakkhusotehi purimataraṃ adesetabbāni,",
  "anya-e0104n:562_1": "saha vattuṃ asakkuṇeyyattā ekena kamena desetabbānīti ghānādikkamena desitānīti adhippāyo.",
  "anya-e0104n:562_2": "Aññathāpi hi desitesu na na sakkā codetuṃ,",
  "anya-e0104n:562_3": "na ca sakkā bodhetabbāni na desetunti.",
  "anya-e0104n:562_4": "Paccuppannārammaṇattā vā cakkhādīni paṭhamaṃ vuttāni ārammaṇato supākaṭānīti,",
  "anya-e0104n:562_5": "manāyatanaṃ pana kiñci paccunnārammaṇaṃ…pe…",
  "anya-e0104n:562_6": "kiñci yāva navattabbārammaṇanti pacchā vuttaṃ.",
  "anya-e0104n:562_7": "Paccuppannārammaṇesupi upādārūpārammaṇāni cattāri paṭhamaṃ vuttāni,",
  "anya-e0104n:562_8": "tato bhūtarūpārammaṇaṃ.",
  "anya-e0104n:562_9": "Upādārūpārammaṇesupi dūratare dūre,",
  "anya-e0104n:562_10": "sīghataraṃ sīghañca ārammaṇasampaṭicchanadīpanatthaṃ cakkhādīnaṃ desanākkamo.",
  "anya-e0104n:562_11": "Cakkhusotadvayañhi dūragocaranti paṭhamaṃ vuttaṃ,",
  "anya-e0104n:562_12": "tatrāpi cakkhu dūrataragocaranti sabbapaṭhamaṃ vuttaṃ.",
  "anya-e0104n:562_13": "Passantopi hi dūratare nadīsotaṃ,",
  "anya-e0104n:562_14": "na tassa sotapaṭighātasaddaṃ suṇāti.",
  "anya-e0104n:562_15": "Ghānajivhāsupi ghānaṃ sīghataravuttīti paṭhamaṃ vuttaṃ purato ṭhapitamattassapi bhojanassa gandho gayhatīti.",
  "anya-e0104n:562_16": "Yathāṭhānaṃ vā tesaṃ desanākkamo.",
  "anya-e0104n:562_17": "Imasmiñhi sarīre sabbupari cakkhussa adhiṭṭhānaṃ,",
  "anya-e0104n:562_18": "tassa adho sotassa,",
  "anya-e0104n:562_19": "tassa adho ghānassa,",
  "anya-e0104n:562_20": "tassa adho jivhāya,",
  "anya-e0104n:562_21": "tathā kāyassa yebhuyyato,",
  "anya-e0104n:562_22": "mano pana arūpibhāvato sabbapacchā vutto.",
  "anya-e0104n:562_23": "Taṃtaṃgocarattā tassa tassa anantaraṃ bāhirāyatanāni vuttānīti vuttovāyamatthoti evampi imesaṃ kamo veditabbo.",
  "anya-e0104n:562_24": "Gocaro visayo etassāti gocaravisayo, mano.",
  "anya-e0104n:562_25": "Kassa pana gocaro etassa visayo?",
  "anya-e0104n:562_26": "Cakkhādīnaṃ pañcannampi.",
  "anya-e0104n:562_27": "Viññāṇuppattikāraṇavavatthānatoti cakkhuviññāṇādīnaṃ uppattikāraṇassa vavatthitabhāvato savibhattibhāvato.",
  "anya-e0104n:562_28": "Etena cakkhādianantaraṃ rūpādivacanassa ca kāraṇamāha.",
  "anya-e0104n:563_0": "515.",
  "anya-e0104n:563_1": "Saṅgahitattāti gaṇanasaṅgahavasena saṅgahitattā.",
  "anya-e0104n:563_2": "Jātivasenāti cakkhubhāvasamānatāvasena.",
  "anya-e0104n:563_3": "Paccayabhedo kammādibhedo.",
  "anya-e0104n:563_4": "Dānādipāṇātipātādibhedabhinnassa hi kusalākusalakammassa,",
  "anya-e0104n:563_5": "tassa ca sahakārīkāraṇabhūtānaṃ abbhantarānaṃ,",
  "anya-e0104n:563_6": "bāhirānañca paccayānaṃ bhedena cakkhāyatanaṃ bhinnaṃ visadisaṃ hotīti.",
  "anya-e0104n:563_7": "Nirayādiko,",
  "anya-e0104n:563_8": "apadādigatinānākaraṇañca gatibhedo gatīnaṃ,",
  "anya-e0104n:563_9": "gatīsu vā bhedoti katvā.",
  "anya-e0104n:563_10": "Hatthiassādiko,",
  "anya-e0104n:563_11": "khattiyādiko ca nikāyabhedo.",
  "anya-e0104n:563_12": "Taṃtaṃsattasantānabhedo puggalabhedo.",
  "anya-e0104n:563_13": "Yā cakkhādīnaṃ vatthūnaṃ anantappabhedatā vuttā,",
  "anya-e0104n:563_14": "so eva hadayavatthussa bhedo tādisabhedānātivattanato.",
  "anya-e0104n:563_15": "Tato manāyatanassa anantappabhedatā yojetabbā.",
  "anya-e0104n:563_16": "Yasmā jhānavirahitaṃ nāma lokuttaraṃ natthi,",
  "anya-e0104n:563_17": "tasmā pañcannaṃ jhānānaṃ vasena aṭṭha lokuttaracittāni cattālīsaṃ hontīti tāni ekāsītiyā lokiyacittesu",
  "anya-e0104n:563_18": "pakkhipitvā āha “ekavīsuttarasatappabhedañcā”ti.",
  "anya-e0104n:563_19": "Vatthūti cakkhādivatthu.",
  "anya-e0104n:563_20": "Tappabhedena viññāṇaṃ anantappabhedaṃ.",
  "anya-e0104n:563_21": "Paṭipadā dukkhāpaṭipadādi. Ādi-",
  "anya-e0104n:563_22": "saddena jhānādhipatibhūmiārammaṇādīnaṃ saṅgaho daṭṭhabbo.",
  "anya-e0104n:563_23": "Nīlaṃ nīlassa sabhāgaṃ,",
  "anya-e0104n:563_24": "aññaṃ visabhāgaṃ.",
  "anya-e0104n:563_25": "Paccayo kammādi.",
  "anya-e0104n:563_26": "Tatthāpi kusalasamuṭṭhānāditā,",
  "anya-e0104n:563_27": "sītautusamuṭṭhānāditā ca bhedo veditabbo.",
  "anya-e0104n:563_28": "Ādisaddena gatinikāyabhedo.",
  "anya-e0104n:563_29": "Sabhāvanānattabhedatoti sukhā dukkhā adukkhamasukhāti evamādiko sabhāvabhedo.",
  "anya-e0104n:563_30": "Cakkhusamphassajā sotasamphassajāti evamādikaṃ nānattaṃ.",
  "anya-e0104n:564_0": "516.",
  "anya-e0104n:564_1": "“Anāgamanato aniggamanato”ti saṅkhepena vuttamatthaṃ vivarituṃ “na hī”tiādi vuttaṃ.",
  "anya-e0104n:564_2": "Pubbantāparantesu avijjamānasarūpattā udayato pubbe kutoci nāgacchanti,",
  "anya-e0104n:564_3": "vayato ca uddhaṃ na katthaci gacchanti,",
  "anya-e0104n:564_4": "vijjamānakkhaṇepi ittarakālatāya aniccā dukkhā vipariṇāmadhammā.",
  "anya-e0104n:564_5": "Tenāha “atha kho”tiādi.",
  "anya-e0104n:564_6": "Saparipphandakiriyāvasena īhanaṃ īhā,",
  "anya-e0104n:564_7": "cintanavasena byāpāranaṃ byāpāro,",
  "anya-e0104n:564_8": "tattha byāpāraṃ dassento āha “na hi cakkhurūpādīnaṃ evaṃ hotī”ti.",
  "anya-e0104n:564_9": "Īhaṃ dassento “na ca tānī”tiādi.",
  "anya-e0104n:564_10": "Ubhayampi pana īhā ca hoti byāpāro cāti uppaṭipāṭivacanaṃ.",
  "anya-e0104n:564_11": "Dhammatāvāti sabhāvo eva,",
  "anya-e0104n:564_12": "kāraṇasamatthatā vā īhābyāpārarahitānaṃ dvārādibhāvo dhammatā.",
  "anya-e0104n:564_13": "Imasmiñca atthe “ya”nti etassa yasmāti attho.",
  "anya-e0104n:564_14": "Purimasmiṃ sambhavanavisesanaṃ yaṃ- saddo.",
  "anya-e0104n:564_15": "“Suñño gāmoti kho,",
  "anya-e0104n:564_16": "bhikkhave,",
  "anya-e0104n:564_17": "channetaṃ ajjhattikānaṃ āyatanānaṃ adhivacana”nti vacanato suññagāmo viya daṭṭhabbāni.",
  "anya-e0104n:564_18": "Annapānasahitanti gahite suññagāme yaṃ yadeva bhājanaṃ parāmasīyati,",
  "anya-e0104n:564_19": "taṃ taṃ rittakaṃyeva parāmasīyati,",
  "anya-e0104n:564_20": "evaṃ dhuvādibhāvena gahitāni yoniso upaparikkhiyamānāni rittakāneva etāni dissantīti.",
  "anya-e0104n:564_21": "Tenāha “dhuvasubhasukhattabhāvavirahitattā”ti.",
  "anya-e0104n:564_22": "Cakkhādidvāresu abhijjhādomanassuppādakabhāvena rūpādīni cakkhādīnaṃ abhighātakānīti vuttāni.",
  "anya-e0104n:564_23": "Ahisusumārapakkhīkukkurasiṅgālamakkaṭā cha pāṇakā.",
  "anya-e0104n:564_24": "Visamabilākāsagāmasusānavanāni tesaṃ gocarā.",
  "anya-e0104n:564_25": "Tattha visamādiajjhāsayehi cakkhādīhi visamabhāvabilākāsagāmasusānasannissitasadisūpādinnadhammavanabhāvehi",
  "anya-e0104n:564_26": "abhiramitattā rūpādīnaṃ visamādisadisatā yojetabbā.",
  "anya-e0104n:565_0": "Iti āyatanānaṃ vitthārakathāmukhavaṇṇanā.",
  "anya-e0104n:566_0": "Dhātuvitthārakathāvaṇṇanā",
  "anya-e0104n:567_0": "517.",
  "anya-e0104n:567_1": "Cakkhussa viññāṇanti cakkhussa kāraṇabhūtassa viññāṇaṃ.",
  "anya-e0104n:567_2": "Kāmaṃ rūpālokamanasikārādayopi tassa viññāṇassa kāraṇā,",
  "anya-e0104n:567_3": "te pana sādhāraṇakāraṇaṃ,",
  "anya-e0104n:567_4": "cakkhu asādhāraṇanti asādhāraṇakāraṇenāyaṃ niddeso yathā bherisaddo,",
  "anya-e0104n:567_5": "yavaṅkuroti.",
  "anya-e0104n:567_6": "Tathā hi cakkhu puggalantarāsādhāraṇaṃ,",
  "anya-e0104n:567_7": "nīlādisabbarūpasādhāraṇañcāti sāmibhāvena niddiṭṭhaṃ.",
  "anya-e0104n:568_0": "Vidahatīti evaṃ evañca tayā pavattitabbanti viniyuñjamānaṃ viya uppādetīti attho.",
  "anya-e0104n:568_1": "Vidahatīti ca dhātvattho eva visiṭṭho upasaggena dīpīyatīti vināpi upasaggena dhātūti esa saddo tamatthaṃ vadatīti daṭṭhabbo.",
  "anya-e0104n:568_2": "Kattukammabhāvakaraṇādhikaraṇesu ca dhātusaddasiddhi hotīti pañcāpi te atthā vuttā.",
  "anya-e0104n:568_3": "Lokuttarā dhātuyo saṃsāradukkhaṃ na vidahanti,",
  "anya-e0104n:568_4": "aññadatthu vidhaṃsentīti katvā “lokiyā”ti visesitaṃ.",
  "anya-e0104n:568_5": "Vavatthitāti avatthitā,",
  "anya-e0104n:568_6": "aññamaññaṃ vā asaṃkiṇṇā.",
  "anya-e0104n:568_7": "Suvaṇṇarajatādidhātuyo suvaṇṇādīnaṃ bījabhūtā selādayo.",
  "anya-e0104n:568_8": "Yathāsambhavanti ettha keci “lokiyalokuttarāsu dhātūsu yo yo attho sambhavati,",
  "anya-e0104n:568_9": "tadanurūpa”nti atthaṃ vadanti,",
  "anya-e0104n:568_10": "tadayuttaṃ “lokiyā hi dhātuyo”ti visesetvā vuttattā.",
  "anya-e0104n:568_11": "Atthavasena cetaṃ yathāsambhavaggahaṇaṃ kataṃ,",
  "anya-e0104n:568_12": "na dhātuvasena.",
  "anya-e0104n:568_13": "Kāmaṃ pañcapi atthā cakkhādīnaṃ sabbesaṃ icchitabbā,",
  "anya-e0104n:568_14": "tathāpi cakkhādīsu yassa yassa dhammassa yadā kattuvacanicchā,",
  "anya-e0104n:568_15": "na tadā kammabhāvo.",
  "anya-e0104n:568_16": "Yadā pana kammavacanicchā,",
  "anya-e0104n:568_17": "na tadā kattubhāvo.",
  "anya-e0104n:568_18": "Evaṃ sesesupīti yathāsambhavaggahaṇaṃ.",
  "anya-e0104n:568_19": "Tenāha “iti cakkhādīsū”tiādi.",
  "anya-e0104n:569_0": "518.",
  "anya-e0104n:569_1": "Attano sabhāvaṃ dhārentīti dhātuyoti etthāpi dhātīti dhātūti padasiddhi veditabbā dhāraṇattho dhā-",
  "anya-e0104n:569_2": "saddoti katvā.",
  "anya-e0104n:569_3": "Kattuatthopi cāyaṃ purimena asadiso vidhānadhāraṇatthānaṃ bhinnasabhāvattā.",
  "anya-e0104n:569_4": "Nissattasabhāvamattadhāraṇañca dhātusaddassa padhāno atthoti visuṃ vutto.",
  "anya-e0104n:569_5": "Dhātuyo viya dhātuyoti ettha sīhasaddo viya kesarimhi niruḷhā purise selāvayavesu niruḷho dhātusaddo cakkhādīsu upacaritoti daṭṭhabbo.",
  "anya-e0104n:569_6": "Ñāṇañca ñeyyañca ñāṇañeyyāni,",
  "anya-e0104n:569_7": "tesaṃ avayavā tappabhedabhūtā dhātuyo ñāṇañeyyāvayavā.",
  "anya-e0104n:569_8": "Tattha ñāṇappabhedo dhammadhātuekadeso,",
  "anya-e0104n:569_9": "ñeyyappabhedo aṭṭhārasāpīti ñāṇañeyyāvayavamattā dhātuyo hontīti.",
  "anya-e0104n:569_10": "Atha vā ñāṇena ñātabbo sabhāvo aviparīto dhātusaddena vuccamāno ñāṇañeyyo,",
  "anya-e0104n:569_11": "na diṭṭhiādīhi viparītaggāhakehi ñeyyoti attho,",
  "anya-e0104n:569_12": "tassa ñāṇañeyyassa avayavā cakkhādayo,",
  "anya-e0104n:569_13": "visabhāgalakkhaṇāvayavesu rasādīsu niruḷho dhātusaddo tādisesu aññāvayavesu cakkhādīsu upacaritoti daṭṭhabbo.",
  "anya-e0104n:569_14": "Rasādīsu viya vā cakkhādīsupi niruḷho eva.",
  "anya-e0104n:569_15": "“Nijjīvamattassetaṃ adhivacana”nti etena nijjīvamattapadatthe dhātusaddassa niruḷhataṃ dasseti.",
  "anya-e0104n:569_16": "Cha dhātuyo etassāti chadhāturo.",
  "anya-e0104n:569_17": "Yo loke purisoti dhammasamudāyo vuccati,",
  "anya-e0104n:569_18": "so chadhāturo channaṃ pathavīādīnaṃ nijjīvamattānaṃ sabhāvānaṃ samudāyamatto,",
  "anya-e0104n:569_19": "na ettha jīvo vā puriso vā atthīti attho.",
  "anya-e0104n:570_0": "519.",
  "anya-e0104n:570_1": "Cakkhādīnaṃ kamo pubbe vuttoti idhekekasmiṃ tike tiṇṇaṃ dhātūnaṃ kamaṃ dassento āha “hetuphalānupubbavavatthānavasenā”ti.",
  "anya-e0104n:570_2": "Hetuphalānaṃ anupubbavavatthānaṃ hetuphalabhāvo eva,",
  "anya-e0104n:570_3": "manodhammadhātūnañca manoviññāṇassa hetubhāvo yathāsambhavaṃ yojetabbo.",
  "anya-e0104n:570_4": "Kiriyamanodhātu manoviññāṇassa upanissayakoṭiyā,",
  "anya-e0104n:570_5": "vipākamanodhātu vipākamanoviññāṇassa anantarādināpi,",
  "anya-e0104n:570_6": "itarassa sabbāpi upanissayakoṭiyā ca,",
  "anya-e0104n:570_7": "dhammadhātu pana vedanādikā sahajātā sahajātādinā,",
  "anya-e0104n:570_8": "asahajātā anantarādinā,",
  "anya-e0104n:570_9": "upanissayena,",
  "anya-e0104n:570_10": "ārammaṇādinā ca manoviññāṇassa paccayo hotīti dvārabhūtamanovasena vā.",
  "anya-e0104n:570_11": "Dvārabhūtamanopi hi suttesu manodhātūti vuccatīti tassā vā manodhātuyā manoviññāṇassa hetubhāvo yathāsambhavaṃ yojetabbo.",
  "anya-e0104n:570_12": "Tattha hetūti paccayo adhippeto,",
  "anya-e0104n:570_13": "phalanti paccayuppannanti āha “cakkhudhātū”tiādi.",
  "anya-e0104n:571_0": "520.",
  "anya-e0104n:571_1": "Sabbāsaṃ vasenāti yathāvuttānaṃ ābhādhātuādīnaṃ pañcatiṃsāya dhātūnaṃ vasena.",
  "anya-e0104n:571_2": "Aparamatthasabhāvassa paramatthasabhāvesu na kadāci antogadhatā atthīti āha “sabhāvato vijjamānāna”nti.",
  "anya-e0104n:572_0": "Candābhāsūriyābhādikā vaṇṇanibhā evāti āha “rūpadhātuyeva hi ābhādhātū”ti.",
  "anya-e0104n:572_1": "Rūpādipaṭibaddhāti rāgavatthubhāvena gahetabbākāro subhanimittanti katvā “rūpādayo evā”ti avatvā paṭibaddhavacanaṃ vuttaṃ.",
  "anya-e0104n:572_2": "Asatipi rāgavatthubhāve kusalavipākārammaṇaṃ subhadhātūti dutiyo vikappo vutto.",
  "anya-e0104n:572_3": "Sesāti manoviññāṇadhātusampayuttā.",
  "anya-e0104n:572_4": "Dhātudvayanirodhamattanti manoviññāṇadhātūnaṃ nirodhamattaṃ catutthāruppacittuppādanirodhabhāvato.",
  "anya-e0104n:572_5": "Tadaññaviññāṇanirodho viya hi viññāṇadhātumanodhātūnaṃ nirodho samāpattibalasiddhoti katvā dhātudvayaggahaṇaṃ.",
  "anya-e0104n:573_0": "“Dhammadhātumatta”nti idaṃ kāmadhātuyā dhammadhātupariyāpannattā vuttaṃ.",
  "anya-e0104n:573_1": "Kāmapaṭisaṃyuttoti kāmarāgasampayutto,",
  "anya-e0104n:573_2": "ārammaṇakaraṇena vā kāmaguṇopasaṃhito.",
  "anya-e0104n:573_3": "Yaṃ etasmiṃ antareti ye etasmiṃ avīciparanimmitavasavattiparicchinne okāse.",
  "anya-e0104n:573_4": "Ogāḷhā hutvā adhobhāge ca okāse carantīti etthāvacarā.",
  "anya-e0104n:573_5": "Aññattha carantāpi yathāvutte eva ṭhāne pariyāpannāti ettha pariyāpannā.",
  "anya-e0104n:574_0": "Nekkhammadhātu dhammadhātu eva vitakkapakkhe.",
  "anya-e0104n:574_1": "Sabbepi kusalā dhammāti dānamayapuññakiriyato,",
  "anya-e0104n:574_2": "sīlamayapuññakiriyato,",
  "anya-e0104n:574_3": "pabbajjato ca paṭṭhāya yāva aggamaggādhigamā pavattā sabbepi anavajjadhammā.",
  "anya-e0104n:574_4": "Vihiṃsādhātu cetanā,",
  "anya-e0104n:574_5": "paraviheṭhanacchando vā.",
  "anya-e0104n:574_6": "Avihiṃsā karuṇā.",
  "anya-e0104n:575_0": "Hīnāti hīḷitā.",
  "anya-e0104n:575_1": "Paṇītāti sambhāvitā.",
  "anya-e0104n:575_2": "“Nātihīḷitā nātisambhāvitā majjhimā”ti khandhaniddese āgatā hīnadukato eva nīharitvā majjhimā dhātu vuttāti veditabbā.",
  "anya-e0104n:575_3": "Ubhopīti dhammadhātumanoviññāṇadhātuyo.",
  "anya-e0104n:576_0": "Viññāṇadhātu yadipi chaviññāṇadhātuvasena vibhattā,",
  "anya-e0104n:576_1": "tathāpi viññāṇadhātuggahaṇena tassa purecārikapacchācārikattā manodhātu gahitāva hotīti āha “viññāṇadhātu",
  "anya-e0104n:576_2": "cakkhuviññāṇādisattaviññāṇadhātu saṅkhepoyevā”ti.",
  "anya-e0104n:576_3": "Anekesaṃ cakkhudhātuādīnaṃ,",
  "anya-e0104n:576_4": "tāsu ca ekekissā nānappakāratāya nānādhātūnaṃ vasena anekadhātu nānādhātu loko vuttoti āha “aṭṭhārasadhātuppabhedamattamevā”ti.",
  "anya-e0104n:577_0": "521.",
  "anya-e0104n:577_1": "Cakkhusotaghānajivhākāyamanodhātumanoviññāṇadhātubhedenāti bahūsu potthakesu likhitaṃ,",
  "anya-e0104n:577_2": "kesuci “cakkhusotaghānajivhākāyamanomanoviññāṇadhātubhedenā”ti.",
  "anya-e0104n:577_3": "Tattha na cakkhādīnaṃ kevalena dhātusaddena sambandho adhippeto vijānanasabhāvassa pabhedavacanato.",
  "anya-e0104n:577_4": "Viññāṇadhātusaddena ca sambandhe kariyamāne dve manogahaṇāni na kātabbāni.",
  "anya-e0104n:577_5": "Na hi dve manoviññāṇadhātuyo santi.",
  "anya-e0104n:577_6": "Antarā vā manodhātugahaṇaṃ akatvā “cakkhu…pe…",
  "anya-e0104n:577_7": "kāyamanoviññāṇadhātumanodhātū”ti vattabbaṃ atulyayoge dvandasamāsābhāvato.",
  "anya-e0104n:577_8": "Ayaṃ panettha pāṭho siyā “cakkhu…pe…",
  "anya-e0104n:577_9": "kāyaviññāṇamanomanoviññāṇadhātubhedenā”ti.",
  "anya-e0104n:577_10": "Tassa viññāṇassa yebhuyyena attavādino tassa ekamekassa attassa advayataṃ,",
  "anya-e0104n:577_11": "niccattañca pavedentīti anekatāniccatāpakāsanaṃ tesaṃ jīvasaññāsamūhananāya hoti.",
  "anya-e0104n:577_12": "Khandhāyatanadesanā saṅkhepadesanā,",
  "anya-e0104n:577_13": "indriyadesanā vitthāradesanā,",
  "anya-e0104n:577_14": "tadubhayaṃ apekkhitvā ayaṃ anatisaṅkhepavitthārā dhātudesanā.",
  "anya-e0104n:577_15": "Abhidhamme vā suttantabhājanīye vuttā dhātudesanā atisaṅkhepadesanā,",
  "anya-e0104n:577_16": "ābhādhātuādīnaṃ anekadhātunānādhātuantānaṃ vasena desetabbā ativitthāradesanā,",
  "anya-e0104n:577_17": "tadubhayaṃ apekkhitvā ayaṃ anatisaṅkhepavitthārā.",
  "anya-e0104n:578_0": "Assa bhagavato. Saddhammatejasā vihataṃ saddhammatejavihataṃ.",
  "anya-e0104n:579_0": "522.",
  "anya-e0104n:579_1": "Saṅkhatoti gaṇanato.",
  "anya-e0104n:579_2": "Jātitoti cakkhubhāvasāmaññato.",
  "anya-e0104n:579_3": "Atha vā jātitoti cakkhusabhāvato.",
  "anya-e0104n:579_4": "Tenāha “cakkhupasādo”ti.",
  "anya-e0104n:579_5": "Vīsati dhammāti saṅkhaṃ gacchati vedanādīnaṃ abhinditvā gahaṇato.",
  "anya-e0104n:579_6": "Sesakusalākusalābyākataviññāṇavasenāti ettha abyākatāpekkhāya sesaggahaṇaṃ,",
  "anya-e0104n:579_7": "kusalākusalaṃ pana sabbaso aggahitamevāti.",
  "anya-e0104n:580_0": "523. Tā ca cakkhuviññāṇadhātuādayo pañcapi.",
  "anya-e0104n:581_0": "Purimehevāti anantarādīhi eva.",
  "anya-e0104n:581_1": "Javanamanoviññāṇadhātu pana javanamanoviññāṇadhātuyā āsevanapaccayenāpi paccayo hotīti vuttovāyamattho.",
  "anya-e0104n:581_2": "Dhammadhātūti pana sahajāto vedanādikkhandho adhippeto.",
  "anya-e0104n:581_3": "Tenāha “sahajāta…pe…",
  "anya-e0104n:581_4": "paccayo hotī”ti.",
  "anya-e0104n:581_5": "Avigatādīhīti ettha ādi-",
  "anya-e0104n:581_6": "saddena manoviññāṇadhātuyā yathārahaṃ hetuadhipatikammavipākāhārindriyajhānamaggapaccayabhāvo saṅgayhati.",
  "anya-e0104n:581_7": "Tenāha “bahudhā paccayo hotī”ti.",
  "anya-e0104n:581_8": "Ekaccā ca dhammadhātu sukhumarūpanibbānappakārā,",
  "anya-e0104n:581_9": "yā ca sampayogānantarabhāvādīnaṃ abhāvena ārammaṇakaraṇe yogyā.",
  "anya-e0104n:581_10": "Pañcadvārikavipākavajjanatthaṃ “ekaccāya manoviññāṇadhātuyā”ti vuttaṃ,",
  "anya-e0104n:581_11": "manodvārikā pana vipākāpi tadārammaṇabhūtā ekaccaṃ dhammadhātuṃ ārabbha pavattatīti.",
  "anya-e0104n:581_12": "Atha vā “ekaccāya manoviññāṇadhātuyā”ti idaṃ sabbaṃ kāmāvacarakusalaṃ kāmāvacarakiriyaṃ abhiññādvayaṃ",
  "anya-e0104n:581_13": "āruppadvayanti evarūpaṃ manoviññāṇadhātuṃ sandhāya vuttaṃ,",
  "anya-e0104n:581_14": "lokuttaramanoviññāṇadhātuyā pana ekaccā dhammadhātu ārammaṇapaccayoti pākaṭoyamattho.",
  "anya-e0104n:581_15": "Cakkhuviññāṇadhātuādīnaṃ cakkhādīnaṃ yathāvuttapaccayadhammato atirekepi paccayadhamme dassetuṃ “na kevala”ntiādi āraddhaṃ.",
  "anya-e0104n:581_16": "Tattha ālokādayoti āloko nāma sūriyālokādi.",
  "anya-e0104n:581_17": "Tassa suttantanayena upanissayabhāvo veditabbo,",
  "anya-e0104n:581_18": "evaṃ sesānipi.",
  "anya-e0104n:582_0": "Vivaraṃ nāma visesato sotabilaṃ.",
  "anya-e0104n:582_1": "Vāyu gandhūpasaṃharaṇakavāto.",
  "anya-e0104n:582_2": "Āpo mukhe pakkhittaāhārassa temanakaudakaṃ.",
  "anya-e0104n:582_3": "Pathavī kāyappasādassa nissayabhūtā pathavīdhātu.",
  "anya-e0104n:582_4": "Bhavaṅgamanaṃ dvikkhattuṃ calitaṃ bhavaṅgacittaṃ.",
  "anya-e0104n:582_5": "Sabbattha manasikāro āvajjanamanasikāro.",
  "anya-e0104n:583_0": "524.",
  "anya-e0104n:583_1": "Avisesato daṭṭhabbākārassa vuccamānattā āha “sabbā evā”ti.",
  "anya-e0104n:583_2": "Visesato vipassanāya bhūmivicāro esoti “saṅkhatā”ti visesitaṃ.",
  "anya-e0104n:583_3": "Pubbantāparantavivittatoti ettha “pubbantonāma atīto addhā,",
  "anya-e0104n:583_4": "aparanto nāma anāgato.",
  "anya-e0104n:583_5": "Ubhayattha ca saṅkhatā dhātuyo sabhāvavivittā anupalabbhamānasabhāvattā.",
  "anya-e0104n:583_6": "Pubbanto vā sabhāvadhammassa udayo tato pubbe avijjamānattā.",
  "anya-e0104n:583_7": "Aparanto vayo tato paraṃ abhāvato.",
  "anya-e0104n:583_8": "Tasmā pubbantāparantavivittatoti pākābhāvato viddhaṃsābhāvatoti vuttaṃ hoti.",
  "anya-e0104n:584_0": "Bheritalaṃ viya cakkhudātu saddassa viya viññāṇassa nissayabhāvato.",
  "anya-e0104n:584_1": "Ādāsatalādīsupi eseva nayo.",
  "anya-e0104n:584_2": "Yantaṃ nāma ucchuyantaṃ.",
  "anya-e0104n:584_3": "Cakkayaṭṭhīti tilamanthaṃ āha.",
  "anya-e0104n:584_4": "So hi acakkabaṇdhopi taṃsadisatāya cakkayaṭṭhītveva vuccati,",
  "anya-e0104n:584_5": "cakkabandhameva vā sandhāya tathā vuttaṃ.",
  "anya-e0104n:584_6": "Imāhi ca upamāhi nijjīvāna.",
  "anya-e0104n:584_7": "Bheritaladaṇḍādīnaṃ samāyoge,",
  "anya-e0104n:584_8": "nijjīvānaṃ saddādīnaṃ viya nijjīvānaṃ cakkhurūpādīnaṃ samāyoge nijjīvānaṃ cakkhuviññāṇādīnaṃ pavattīti kāraṇaphalānaṃ dhātumattataṃ,",
  "anya-e0104n:584_9": "kārakavedakavirahañca dasseti.",
  "anya-e0104n:585_0": "Purecarānucarā viyāti nijjīvassa kassaci keci nijjīvā purecarānucarā viyāti attho.",
  "anya-e0104n:585_1": "Manodhātuyeva vā attano khaṇaṃ anativattantī attano khaṇa anativattantānaṃyeva cakkhuviññāṇādīnaṃ avijjamānāyapi",
  "anya-e0104n:585_2": "purecarānucarābhisandhiyaṃ anantarapubbakālāparakālatāya purecarānucarā viya daṭṭhabbā.",
  "anya-e0104n:586_0": "Channañhi viññāṇadhātūnaṃ ekajjhaṃ anekānantarapaccayābhāvato ekajjhaṃ uppattiabhāvo viya aññamaññānantarapaccayatābhāvato anantaruppattipi natthi.",
  "anya-e0104n:586_1": "Yadi siyā,",
  "anya-e0104n:586_2": "chaḷārammaṇasannidhāne manasikāramantarenāpi chaḷārammaṇūpaladdhi siyā,",
  "anya-e0104n:586_3": "na ca hoti,",
  "anya-e0104n:586_4": "tasmā dassanādianantaraṃ savanādīnaṃ abhāvo viya manoviññāṇadhātānantaraṃ na dassanādīni,",
  "anya-e0104n:586_5": "na ca dassanādianantaraṃ manoviññāṇadhātu hoti.",
  "anya-e0104n:586_6": "Tattha bhavaṅgassa,",
  "anya-e0104n:586_7": "dassanādīnañca bhinnārammaṇatāya manoviññāṇadhātānantaraṃ dassanādīni,",
  "anya-e0104n:586_8": "dassanādīnaṃ anantarañca savanādīni na uppajjantīti yuttametaṃ.",
  "anya-e0104n:586_9": "Dassanādīnaṃ,",
  "anya-e0104n:586_10": "pana santīramaṇassa ca abhinnavisayatāya dassanādianantaraṃ na manāviññāṇadātu hotīti ayuttanti?",
  "anya-e0104n:586_11": "Nayidamevaṃ niyatāniyatavisayānaṃ bhinnavisayabhāvupapattito.",
  "anya-e0104n:586_12": "Yadi ca dassanādianantaraṃ kāci viññāṇadhātu uppajjeyya,",
  "anya-e0104n:586_13": "sāpi dassanādidvāratāya dassanādiviññāṇadhātu eva siyā,",
  "anya-e0104n:586_14": "na manoviññāṇadhātu,",
  "anya-e0104n:586_15": "tato ca dassanādikiccavidhuraṃ cintanaṃ manananti manodvārappavattānaṃ mananakiccāpariccāgo viya dassanaviññāṇadhātuyā dassanakiccāpariccāgo āpajjati.",
  "anya-e0104n:586_16": "Tathā tadanantarassāti sabbāyapi dassanaviññāṇabhāvato ca viññāṇakāyā na bhaveyyuṃ.",
  "anya-e0104n:587_0": "Yathā pana manoviññāṇadhātānantaraṃ manodhātu,",
  "anya-e0104n:587_1": "tato cakkhuviññāṇādīni,",
  "anya-e0104n:587_2": "evaṃ dassanaviññāṇadhātānantaraṃ manodhātu,",
  "anya-e0104n:587_3": "tato sotaviññāṇādīni hontīti ce? Na,",
  "anya-e0104n:587_4": "manodhātuyā dassanadhātubhāvappasaṅgato.",
  "anya-e0104n:587_5": "Yathā hi manaso nibbisesāvatthā mananamattatāya manodhātu,",
  "anya-e0104n:587_6": "evaṃ dassanassa nibbisesāvatthā dassanamattatāya dassanadhātu siyā.",
  "anya-e0104n:587_7": "Tañca cakkhūviññāṇaṃ rūpavisayanti saddādivisayābhogābhāvato savanaviññāṇādīnaṃ asambhavo.",
  "anya-e0104n:587_8": "Tato ca rūpārammaṇapasutameva viññāṇaṃ siyā manoviññāṇānaṃ viya dassanaviññāṇādīnaṃ samānavatthubhāvappasaṅgato,",
  "anya-e0104n:587_9": "aññavatthusannissitañca viññāṇaṃ na siyā,",
  "anya-e0104n:587_10": "na cetaṃ yuttaṃ.",
  "anya-e0104n:587_11": "Tasmā sukhadukkhānaṃ viya upekkhā cakkhuviññāṇādīnaṃ,",
  "anya-e0104n:587_12": "manoviññāṇassa ca byavadhāyikā manodhātu daṭṭhabbā,",
  "anya-e0104n:587_13": "na cassā upekkhāya viya adukkhamasukhatā adassanādiamananatā,",
  "anya-e0104n:587_14": "ata kho mananakiccāvisesato manoviññāṇasabhāgatā.",
  "anya-e0104n:587_15": "Mano hi hadayavatthumhi vattamāno aññavatthusannissitānaṃ viññāṇānaṃ visayaṃ dassetvā nivattamāno aggi viya usumamatte mananamatte ṭhatvā nivattati,",
  "anya-e0104n:587_16": "aññavatthusannissitaviññāṇanirodhe ca uṭṭhahanto aggi viya usumamatte uṭṭhahati.",
  "anya-e0104n:587_17": "Paccayānurūpapavattikāni ca mananamattāni manoviññāṇadhātuyā antāni honti.",
  "anya-e0104n:587_18": "Paṭighasaññāsahagatānañhi pañcannaṃ viññāṇānaṃ indriyārammanapaṭighātajatāya abhinipātamattakiccaṃ,",
  "anya-e0104n:587_19": "mananalakkhaṇindriyasamuppannassa ca manoviññāṇassa visayavicintanāsambhūtatāya tadanurūpācintanā.",
  "anya-e0104n:587_20": "Tasmā abhinipātappaccayapaṭighaṭṭanānighaṃsabalena bhavaṅgalakkhaṇaṃ cittaṃ calanāvatthaṃ hutvā nivattamānaṃ",
  "anya-e0104n:587_21": "cintanāvisesavirahato abhinipātānuguṇaṃ cintanāvasānaṃ mananamattaṃ uppādeti.",
  "anya-e0104n:588_0": "Dassanādipi abhinipātamattaṃ dutiyaṃ khaṇaṃ anativattamānaṃ attānuguṇaṃ cintanāmananasamaññāvirahato",
  "anya-e0104n:588_1": "dassanādiabhinipātavisesavicittaṃ cittabhāvādinā samānaṃ cintanādimananamattaṃ aññavatthusmiṃ nibbatteti,",
  "anya-e0104n:588_2": "tasmā vatthukiccehi taṃ manoviññāṇakāyasaṅgahitāpi manodhātu manodvāranikkhamapavesabhūtā ārammaṇantare",
  "anya-e0104n:588_3": "dvārantaramanasikāratabbisayasampaṭicchanabhāvena pañcannaṃ viññāṇadhātūnaṃ yathākkamaṃ purecarā,",
  "anya-e0104n:588_4": "anucarāti ca vuttā.",
  "anya-e0104n:588_5": "Sā panāyaṃ satipi viññāṇabhāve manaso sambhūya visiṭṭhamananakiccābhāvato dhātubhāvasāmaññena manomattā dhātu manodhātūti vuccati.",
  "anya-e0104n:589_0": "Yathāvutteneva ca hetunā matta-",
  "anya-e0104n:589_1": "saddalopaṃ katvā viññāṇaṭṭhayogato manomattaṃ viññāṇanti manoviññāṇakāyasaṅgahopi cassā yujjati eva.",
  "anya-e0104n:589_2": "Aññaviññāṇehi pana dvārārammaṇehi ca visesanatthaṃ “manodhātū”ti vuttāti.",
  "anya-e0104n:589_3": "Manoviññāṇadhātūti pana viññāṇadhātuvisesanaṃ manogahaṇaṃ.",
  "anya-e0104n:589_4": "Dhātuvisesanatthe ca manoviññāṇaggahaṇe viññāṇavisesanaṃ dvārabhūtamanodassanamevāti dvārasamaññārahattā na manodhātūti vuccati.",
  "anya-e0104n:589_5": "Tañhi manodvārantogadhaṃ,",
  "anya-e0104n:589_6": "na ca dassanādipurecarānucaranti manaso viññāṇadhātu,",
  "anya-e0104n:589_7": "manaso viññāṇanti ca manodvārasamaññārahaṃ,",
  "anya-e0104n:589_8": "savisesañca tassa mananakiccaṃ,",
  "anya-e0104n:589_9": "viññāṇakiccañcāti mattasaddassa lopamantarena “manoviññāṇa”nti,",
  "anya-e0104n:589_10": "nijjīvabhāvavibhāvanatthaṃ “manoviññāṇadhātū”ti ca vuccatīti.",
  "anya-e0104n:590_0": "Sallamiva sūlamiva tividhadukkhatāsamāyogato daṭṭhabbo.",
  "anya-e0104n:590_1": "Vedanāsallasūlayogāti vedanāsaṅkhātasallasūlayogato.",
  "anya-e0104n:590_2": "Āturā viyāti tena āturibhūtā puggalā viya.",
  "anya-e0104n:590_3": "Āsāyeva dukkhaṃ āsādukkhaṃ,",
  "anya-e0104n:590_4": "āsāvighātaṃ dukkhaṃ vā.",
  "anya-e0104n:590_5": "Saññā hi asubhādikampi subhādito sajjānantī āsaṃ,",
  "anya-e0104n:590_6": "tassā ca vighātaṃ āsīsitasubhādiasiddhiyā janetīti.",
  "anya-e0104n:590_7": "Vanamigo tiṇapurisaṃ purisoti gaṇhanto ayathābhūccanimittaggāhako,",
  "anya-e0104n:590_8": "tathā saññāpīti āha “vanamigo viyā”ti.",
  "anya-e0104n:590_9": "Kammapadhānā saṅkhārāti “paṭisandhiyaṃ pakkhipanato”tiādi vuttaṃ.",
  "anya-e0104n:590_10": "Jātidukkhānubandhatoti attanā nibbattiyamānena jātidukkhena anubandhatā.",
  "anya-e0104n:590_11": "Bhavapaccayā jāti hi jātidukkhanti.",
  "anya-e0104n:590_12": "Padumaṃ viya dissamānaṃ khuracakkaṃ viya rūpampi itthiādibhāvena dissamānaṃ nānāvidhupaddavaṃ janeti.",
  "anya-e0104n:590_13": "Sabbe anatthā rāgādayo,",
  "anya-e0104n:590_14": "jātiādayo ca visayabhūtā,",
  "anya-e0104n:590_15": "anupasantā,",
  "anya-e0104n:590_16": "sappaṭibhayā cāti.",
  "anya-e0104n:590_17": "Tappaṭipakkhabhūtattā asaṅkhatā dhātu amatādito daṭṭhabbā.",
  "anya-e0104n:591_0": "Vavatthānābhāvo “idameva imassa ārammaṇa”nti niyamābhāvo,",
  "anya-e0104n:591_1": "tena yathā araññamakkaṭo kenaci anivārito gahitaṃ ekaṃ rukkhasākhaṃ muñcitvā aññaṃ gaṇhāti,",
  "anya-e0104n:591_2": "tampi muñcitvā aññanti katthaci anavaṭṭhito paribbhamati,",
  "anya-e0104n:591_3": "evaṃ gahitaṃ ekaṃ ārammaṇaṃ muñcitvā aññaṃ,",
  "anya-e0104n:591_4": "tampi muñcitvā aññanti anavaṭṭhitatā,",
  "anya-e0104n:591_5": "ārammaṇaṃ aggahetvā pavattituṃ asamatthatā ca makkaṭasamānatāti dasseti.",
  "anya-e0104n:591_6": "Aṭṭhivedhaviddhopi uppathaṃ anugaccchanto duṭṭhasso assakhaḷuṅko.",
  "anya-e0104n:591_7": "Yatthakāmanipātitoti yattha katthaci icchitārammaṇe nipātibhāvato.",
  "anya-e0104n:591_8": "Nānāvesadhārī raṅganaṭo.",
  "anya-e0104n:592_0": "Āyatanadātuniddesavaṇṇanā niṭṭhitā.",
  "anya-e0104n:593_0": "Iti pannarasamaparicchedavaṇṇanā.",
  "anya-e0104n:594_0": "16. Indriyasaccaniddesavaṇṇanā",
  "anya-e0104n:595_0": "Indriyavitthārakathāvaṇṇanā",
  "anya-e0104n:596_0": "525.",
  "anya-e0104n:596_1": "Bāvīsatīti gaṇanaparicchedo.",
  "anya-e0104n:596_2": "Indriyānīti paricchinnadhammanidassanaṃ.",
  "anya-e0104n:596_3": "Cakkhundriyantiādi tesaṃ sarūpadassanaṃ.",
  "anya-e0104n:596_4": "Tattha cakkhudvāre indaṭṭhaṃ kāreti cakkhudvārabhāve taṃdvārikehi attano indabhāvaṃ paramissarabhāvaṃ kārayatīti cakkhundriyaṃ.",
  "anya-e0104n:596_5": "Tañhi te rūpaggahaṇe attānaṃ anuvatteti,",
  "anya-e0104n:596_6": "te ca taṃ anuvattanti.",
  "anya-e0104n:596_7": "Sesesupi eseva nayo.",
  "anya-e0104n:596_8": "Tasmā sotaghānajivhākāyadvāre indaṭṭhaṃ kāretīti.",
  "anya-e0104n:596_9": "Kāyindriyaṃ.",
  "anya-e0104n:596_10": "Vijānanalakkhaṇe indaṭṭhaṃ kāretīti manindriyaṃ.",
  "anya-e0104n:596_11": "Itthibhāvalakkhaṇe,",
  "anya-e0104n:596_12": "parisabhāvalakkhaṇe,",
  "anya-e0104n:596_13": "anupālanalakkhaṇe,",
  "anya-e0104n:596_14": "sukhalakkhaṇe,",
  "anya-e0104n:596_15": "dukkhalakkhaṇe,",
  "anya-e0104n:596_16": "somanassalakkhaṇe,",
  "anya-e0104n:596_17": "domanassalakkhaṇe,",
  "anya-e0104n:596_18": "upekkhālakkhaṇe,",
  "anya-e0104n:596_19": "adhimokkhalakkhaṇe,",
  "anya-e0104n:596_20": "paggahalakkhaṇe,",
  "anya-e0104n:596_21": "upaṭṭhānalakkhaṇe,",
  "anya-e0104n:596_22": "avikkhepalakkhaṇe,",
  "anya-e0104n:596_23": "dassanalakkhaṇe,",
  "anya-e0104n:596_24": "anaññātaṃ ñassāmīti pavatte jānanalakkhaṇe,",
  "anya-e0104n:596_25": "ñātānaṃ eva dhammānaṃ puna ājānane aññātāvibhāve indaṭṭhaṃ kāretīti aññātāvindriyaṃ.",
  "anya-e0104n:597_0": "Vijāniyāti vijāneyya.",
  "anya-e0104n:597_1": "Bhūmito cāti ca-",
  "anya-e0104n:597_2": "saddo avuttasampipaṇḍanattho,",
  "anya-e0104n:597_3": "tena tāvatvaṃ saṅgaṇhāti,",
  "anya-e0104n:597_4": "taṃ pana tāvatvaṃ parato vaṇṇayissāma.",
  "anya-e0104n:597_5": "Asammasanupagānampi atthibhāvato daṭṭhabbatā idha na gahitā.",
  "anya-e0104n:598_0": "Pubbabhāgeti ariyamaggato pubbabhāge.",
  "anya-e0104n:598_1": "Anaññātanti na aññātaṃ na adhigataṃ.",
  "anya-e0104n:598_2": "Niccatāya natthi etassa mataṃ bhaṅgo,",
  "anya-e0104n:598_3": "na vā etasmiṃ adhigate maraṇanti amataṃ,",
  "anya-e0104n:598_4": "pajjitabbato padañcāti amatapadaṃ nibbānaṃ.",
  "anya-e0104n:598_5": "“Evaṃ paṭipannassa uppajjanato”ti etena pubbabhāgavasenetaṃ indriyaṃ evaṃ voharīyatīti dasseti.",
  "anya-e0104n:598_6": "Ājānanatoti paṭhamamaggena diṭṭhamariyādaṃ anatikkamitvāva jānanato.",
  "anya-e0104n:598_7": "Yena taṃsamaṅgipuggalo,",
  "anya-e0104n:598_8": "taṃsampayuttadhammā vā aññātāvino honti,",
  "anya-e0104n:598_9": "so aññātāvibhāvo pariniṭṭhitakiccajānanakhīṇāsavassa bhāvabhūto hutvā uppattito “khīṇāsavassa uppajjanato”ti vuttaṃ.",
  "anya-e0104n:599_0": "Liṅgeti gameti ñāpetīti liṅgaṃ,",
  "anya-e0104n:599_1": "liṅgīyati vā etenāti liṅgaṃ.",
  "anya-e0104n:599_2": "Kiṃ liṅgeti,",
  "anya-e0104n:599_3": "kiṃ vā liṅgīyatīti? Indaṃ, indo vā.",
  "anya-e0104n:599_4": "Indassa liṅga indaliṅgaṃ,",
  "anya-e0104n:599_5": "indaliṅgassa attho taṃsabhāvo indaliṅgaṭṭho,",
  "anya-e0104n:599_6": "indaliṅgameva vā indriyasaddassa atthoti indaliṅgaṭṭho.",
  "anya-e0104n:599_7": "Sajjitaṃ uppāditanti siṭṭhaṃ,",
  "anya-e0104n:599_8": "indena siṭṭhaṃ indasiṭṭhaṃ.",
  "anya-e0104n:599_9": "Juṭṭhaṃ sevitaṃ.",
  "anya-e0104n:599_10": "Kammasaṅkhātassa indassa liṅgāni,",
  "anya-e0104n:599_11": "tena ca siṭṭhānīti kammajāneva yojetabbāni,",
  "anya-e0104n:599_12": "na aññāni,",
  "anya-e0104n:599_13": "te ca dve atthā kamme eva yojetabbā,",
  "anya-e0104n:599_14": "itare ca bhagavati evāti āha “yathāyoga”nti.",
  "anya-e0104n:599_15": "Tenāti bhagavato,",
  "anya-e0104n:599_16": "kammassa ca indattā.",
  "anya-e0104n:599_17": "Etthāti etesu indriyesu.",
  "anya-e0104n:599_18": "Ulliṅgenti ñāpenti pakāsenti phalasampattivipattīhi kāraṇasampattivipattiavabodhato.",
  "anya-e0104n:599_19": "“So taṃ nimittaṃ āsevatī”tiādīsu gocarakaraṇampi āsevanā vuttāti āha “kānici gocarāsevanāyā”ti.",
  "anya-e0104n:599_20": "Tattha sabbesaṃ gocarikātabbattepi “kānicī”ti vacanaṃ avipassitabbānaṃ bahulaṃ manasikaraṇena anāsevanīyattā.",
  "anya-e0104n:599_21": "Paccavekkhanāmattameva hi tesu hotīti.",
  "anya-e0104n:599_22": "“Tassa taṃ maggaṃ āsevato”tiādīsu bhāvanā āsevanāti vuttāti bhāvetabbāni saddhādīni sandhāyāha “kānici bhāvanāsevanāyā”ti.",
  "anya-e0104n:600_0": "Ādhipaccaṃ indriyapaccayabhāvo.",
  "anya-e0104n:600_1": "Asatipi ca indriyapaccayabhāve itthipurisindriyānaṃ,",
  "anya-e0104n:600_2": "attano attano paccayavasena pavattamāne taṃsahitasantāne aññākārena appavattamānehi liṅgādīhi anuvattanīyabhāve ādhipaccaṃ.",
  "anya-e0104n:600_3": "Imasmiṃ ca atthe indanti parimissariyaṃ karonticceva indriyāni.",
  "anya-e0104n:600_4": "Cakkhādīsu dassitena nayena aññesañca jīvitādīnaṃ tadanuvattīsu ādhipaccaṃ yathārahaṃ yojetabbaṃ.",
  "anya-e0104n:601_0": "Amohoyeva na visuṃ cattāro dhammā,",
  "anya-e0104n:601_1": "tasmā tassa saṅkhārakkhandhakathāyaṃ vibhāvitāni lakkhaṇādīni tesañca veditabbānīti adhippāyo.",
  "anya-e0104n:601_2": "Sesāni tattha khandhaniddese lakkhaṇādīhi arūpeneva āgatāni.",
  "anya-e0104n:602_0": "526.",
  "anya-e0104n:602_1": "Sattānaṃ ariyabhūmipaṭilābho bhagavato desanāya sādhāraṇaṃ,",
  "anya-e0104n:602_2": "padānañca payojananti āha “ajjhattadhamme pariññāyā”tiādi.",
  "anya-e0104n:602_3": "Aññesampi indriyānaṃ attabhāvapariyāpannatāya satipi attabhāvapaññāpanāya mūlabhāvato cakkhādīnaṃ sātisayā",
  "anya-e0104n:602_4": "attabhāvapariyāpannāti vuttaṃ “attabhāvapariyāpannāni cakkhundiyādīnī”ti.",
  "anya-e0104n:602_5": "Abhidhammaṭṭhakathāyaṃ itthipurisindriyānantaraṃ jīvitindriyadesanākkamo vuttoti idhāpi “tato jīvitindriya”nti vuttaṃ.",
  "anya-e0104n:602_6": "Taṃ indriyayamakadesanāya sameti.",
  "anya-e0104n:602_7": "Indriyavibhaṅge pana manindriyānantaraṃ jīvitindriyaṃ vuttaṃ,",
  "anya-e0104n:602_8": "taṃ purimapacchimānaṃ ajjhāttikabāhirānaṃ anupālakabhāvadīpanatthaṃ tesa majjhe vuttanti veditabbaṃ.",
  "anya-e0104n:602_9": "Yañca kiñci vedayitaṃ,",
  "anya-e0104n:602_10": "sabbaṃ taṃ dukkhaṃ.",
  "anya-e0104n:602_11": "Yāva ca duvidhattabhāvānupālakassa jīvitindriyassa pavatti,",
  "anya-e0104n:602_12": "tāva dukkhabhūtānaṃ etesaṃ vedayitānaṃ anivattīti ñāpanatthaṃ,",
  "anya-e0104n:602_13": "tena ca cakkhādīnaṃ dukkhānubandhatāya pariññeyyataṃ ñāpeti.",
  "anya-e0104n:602_14": "Paṭipattidassanatthanti pubbabhāgapaṭipattidassanatthaṃ.",
  "anya-e0104n:602_15": "Tassevāti anaññātaññassāmītindriyasseva.",
  "anya-e0104n:602_16": "Tato anantaraṃ bhāvetabbattāti bhāvanāmaggasampayuttaṃ aññindriyaṃ sandhāya vuttaṃ.",
  "anya-e0104n:602_17": "Dassanāntarā hi bhāvanāti.",
  "anya-e0104n:603_0": "Bhedoti idha sabhāvato bhedo adhippeto,",
  "anya-e0104n:603_1": "na bhūmipuggalādivasenāti āha “sesānaṃ abhedo”ti.",
  "anya-e0104n:603_2": "Nanu ca jīvitindriyassa anupālanalakkhaṇaṃ sabhāvo,",
  "anya-e0104n:603_3": "tenassa duvidhassāpi abhedoti?",
  "anya-e0104n:603_4": "Saccametaṃ,",
  "anya-e0104n:603_5": "tassa pana rūpārūpasabhāvakato bhedo gahito,",
  "anya-e0104n:603_6": "na evaṃ sesānaṃ koci bhedo atthīti tesaṃ abhedoti bhedābhāvo vutto.",
  "anya-e0104n:603_7": "Nanu cettha vedanā,",
  "anya-e0104n:603_8": "paññā ca bhinditvā vuttāti? Na,",
  "anya-e0104n:603_9": "yathā desitesu bāvīsatiyā indriyesu bhedābhedassa adhippetattā.",
  "anya-e0104n:604_0": "527.",
  "anya-e0104n:604_1": "Cakkhundriyādīnaṃ satipi purejātādipaccayabhāve indriyapaccayabhāvena sādhetabbameva kiccaṃ kiccanti vuttaṃ tassa anaññasādhāraṇattā,",
  "anya-e0104n:604_2": "indriyakathāya ca adhikatattā.",
  "anya-e0104n:604_3": "Attano tikkhamandādiākāro attākāro,",
  "anya-e0104n:604_4": "tassa anuvattāpanaṃ attākārānuvattāpanaṃ.",
  "anya-e0104n:604_5": "Tenāha “tikkhamandādisaṅkhātaattākārānuvattāpana”nti.",
  "anya-e0104n:604_6": "Atha vā tikkhamandādisaṅkhātassa ca attākārassa ca anuvattāpanaṃ tikkha…pe…",
  "anya-e0104n:604_7": "vattāpanaṃ.",
  "anya-e0104n:604_8": "Visuṃ attākāraggahaṇena cettha rūpāvabhāsanādikassa saṅgaho daṭṭhabbo.",
  "anya-e0104n:604_9": "Cakkhundriyassa hi rūpābhihananayogyatāsaṅkhāte rūpāvabhāsanasāmatthiye asati na kadācipi cakkhuviññāṇassa dassanakiccaṃ sambhavati.",
  "anya-e0104n:604_10": "Esa nayo sotindriyādīsupi.",
  "anya-e0104n:604_11": "Pubbaṅgamabhāvena manindriyassa vasāvattāpanaṃ hoti,",
  "anya-e0104n:604_12": "na aññesaṃ.",
  "anya-e0104n:604_13": "Taṃsampayuttānipi hi indriyāni tabbaseneva hutvā attano attano indriyakiccaṃ sādhenti cetasikabhāvato,",
  "anya-e0104n:604_14": "na tesaṃ vasena manindriyaṃ.",
  "anya-e0104n:604_15": "Ayañhissa pubbaṅgamatā.",
  "anya-e0104n:604_16": "Sabbattha ca indriyapaccayabhāvena sādhetabbanti adhikāro anuvattatīti daṭṭhabbo.",
  "anya-e0104n:604_17": "Satipi anuppādane,",
  "anya-e0104n:604_18": "anupatthambhane ca tappaccayānaṃ tappavattane nimittabhāvo anuvidhānaṃ.",
  "anya-e0104n:605_0": "Chādetvā pharitvā uppajjamānā sukhadukkhavedanā sahajātadhamme abhibhavitvā ajjottharitvā sayameva pākaṭā hoti,",
  "anya-e0104n:605_1": "sahajātadhammā ca tassā vasena sukhadukkhabāvappatā viya hontīti āha “yathāsakaṃ oḷārikākārānupāpana”nti.",
  "anya-e0104n:605_2": "Asantassa,",
  "anya-e0104n:605_3": "apaṇītassapi akusalatabbipākādisampayuttassa yathārahaṃ majjhattākārānupāpanaṃ yojetabbaṃ.",
  "anya-e0104n:605_4": "Samānajātiyehi vā sukhadukkhehi santapaṇītākārānupāpanaṃ daṭṭhabbaṃ.",
  "anya-e0104n:605_5": "Paṭipakkhābhibhavananti assaddhiyādipaṭipakkhābhibhavanaṃ.",
  "anya-e0104n:605_6": "Pasannākārādāti pasannapaggahitaupaṭṭhitasamāhitadassanākārānupāpanaṃ yathākkamaṃ saddhādīnaṃ.",
  "anya-e0104n:605_7": "Byāpādādīti ādi-",
  "anya-e0104n:605_8": "saddena uddhambhāgiyasaṃyojanāni gahitāni.",
  "anya-e0104n:605_9": "Maggasampayuttasseva ca aññindriyassa kiccaṃ dassitaṃ.",
  "anya-e0104n:605_10": "Teneva ca phalasampayuttassa taṃtaṃsaṃyojanappaṭippassaddhipahānakiccatā dassitā hotīti.",
  "anya-e0104n:605_11": "Katasabbakiccassa aññātāvindriyaṃ aññassa kātabbassa abhāvā amatābhimukhameva tabbhāvapaccayo ca hoti,",
  "anya-e0104n:605_12": "na itarāni viya kiccantarapasutaṃ.",
  "anya-e0104n:605_13": "Tenāha “amatābhimukhabhāvapaccayatā cā”ti.",
  "anya-e0104n:606_0": "528.",
  "anya-e0104n:606_1": "Bhūmito vinicchayo uttānattho eva. Etthāha –",
  "anya-e0104n:606_2": "kasmā pana ettakeneva indriyāni vuttāni,",
  "anya-e0104n:606_3": "etāni eva ca vuttānīti?",
  "anya-e0104n:606_4": "Ādhipaccaṭṭhavasena,",
  "anya-e0104n:606_5": "ādhipaccaṃ nāma issariyanti vuttamevetaṃ.",
  "anya-e0104n:606_6": "Tayidaṃ ādhipaccaṃ attano attano kicce,",
  "anya-e0104n:606_7": "phale cāti aññesampi sabhāvadhammānaṃ kasmā na labbhati?",
  "anya-e0104n:606_8": "Paccayādhīnavuttikā hi paccayuppannāti siyā phalahetudhammesu anuvattanānuvattanīyatāti?",
  "anya-e0104n:606_9": "Saccametaṃ,",
  "anya-e0104n:606_10": "tathāpi atthi tesaṃ viseso.",
  "anya-e0104n:606_11": "Svāyaṃ “cakkhuviññāṇādippavattiyañhi cakkhādīnaṃ siddhamādhipacca”ntiādinā aṭṭhakathāyaṃ dassitoyeva.",
  "anya-e0104n:606_12": "Apica khandhapañcake yāyaṃ sattapaññatti,",
  "anya-e0104n:606_13": "tassā visesanissayo “cha ajjhattikāni āyatanānī”ti tāni tāva ādhipaccattaṃ upādāya “cakkhundriyaṃ…pe…manindriya”ntiādito vuttāni.",
  "anya-e0104n:606_14": "Svāyaṃ attabhāvo imesaṃ vasena “itthī puriso”ti samaññaṃ labhatīti dassanatthaṃ bhāvadvayaṃ.",
  "anya-e0104n:606_15": "Tayime upādinnadhammā yena dhammena pavattanti,",
  "anya-e0104n:606_16": "ayaṃ so dhammo tesaṃ ṭhitihetūti dassanatthaṃ jīvitindriyaṃ.",
  "anya-e0104n:606_17": "Svāyaṃ sattasaññito dhammapuñjo pabandhavasena pavattamāno imāhi vedanāhi saṃkilissatīti dassanatthaṃ vedanāpañcakaṃ.",
  "anya-e0104n:606_18": "Tato visuddhikāmānaṃ vodānasambhāradassanatthaṃ saddhādipañcakaṃ.",
  "anya-e0104n:606_19": "Sambhavavodānasambhārā imehi visujjanti,",
  "anya-e0104n:606_20": "visuddhippattā niṭṭhitakiccāva hontīti dassanatthaṃ anaññātaññassāmītindriyādīni tīṇi vuttāni.",
  "anya-e0104n:606_21": "Sabbattha “ādhipaccattaṃ upādāyā”ti padaṃ yojetabbaṃ.",
  "anya-e0104n:606_22": "Ettāvatā adhippetatthasiddhīti aññesaṃ aggahaṇaṃ.",
  "anya-e0104n:607_0": "Atha vā pavattinivattīnaṃ nissarādidassanattampi etāniyeva vuttāni.",
  "anya-e0104n:607_1": "Pavattiyā hi visesato mūlanissayabhūtāni cha ajjhattikāyatanāni.",
  "anya-e0104n:607_2": "Yathāha “chasu loko samuppanno”tiādi.",
  "anya-e0104n:607_3": "Tassa uppatti itthipurisindriyehi visabhāgavatthusarāganimittehi yebhuyyena sattakāyassa abhinibbatti.",
  "anya-e0104n:607_4": "Vuttañhetaṃ “tiṇṇaṃ kho, mahārāja,",
  "anya-e0104n:607_5": "sannipātā gabbhassa avakkanti hoti mātā ca utunī hoti,",
  "anya-e0104n:607_6": "gandhabbo ca paccupaṭṭhito hoti,",
  "anya-e0104n:607_7": "mātāpitaro ca sannipatitā hontī”tiādi.",
  "anya-e0104n:607_8": "Avaṭṭhānaṃ jīvitindriyena tena anupāletabbato.",
  "anya-e0104n:607_9": "Tenāha “āyu ṭhiti yapanā yāpanā”tiādi.",
  "anya-e0104n:607_10": "Upabhogo vedanāhi.",
  "anya-e0104n:607_11": "Vedanāvasena hi iṭṭhādisabbavisayūpabhogo.",
  "anya-e0104n:607_12": "Yathāha “vedayati vedayatīti kho,",
  "anya-e0104n:607_13": "bhikkhave,",
  "anya-e0104n:607_14": "tasmā vedanāti vuccatī”ti.",
  "anya-e0104n:607_15": "Evaṃ pavattiyā nissayasamuppādaṭṭhitisambhogadassanattaṃ cakkhundriyaṃ yāva upekkhindriyanti cuddasindriyāni desitāni.",
  "anya-e0104n:607_16": "Yathā cetāni pavattiyā,",
  "anya-e0104n:607_17": "evaṃ itarāni nivattiyā.",
  "anya-e0104n:607_18": "Vivaṭṭasannissitena hi nibbattitāni saddhādīni pañcindriyāni nivattiyā nissayo.",
  "anya-e0104n:607_19": "Uppādo anaññātaññassāmītindriyena tassa nivattivasena paṭhamaṃ uppajjanato.",
  "anya-e0104n:607_20": "Avaṭṭhānaṃ aññindriyena,",
  "anya-e0104n:607_21": "upabhogo aññātāvindriyena aggaphalasamupabhogato.",
  "anya-e0104n:607_22": "Khīṇāsavāhi visavitāya nibbutisukhaṃ paribhujjanti.",
  "anya-e0104n:607_23": "Evampi etāni eva indriyāni desitāni.",
  "anya-e0104n:607_24": "Ettāvatā yathādhippetatthasiddhito aññesaṃ aggahaṇaṃ.",
  "anya-e0104n:607_25": "Imināva nesaṃ desanākkamopi saṃvaṇṇitoti veditabboti.",
  "anya-e0104n:608_0": "Indriyaniddesavaṇṇanā niṭṭhitā.",
  "anya-e0104n:609_0": "Saccavitthārakathāvaṇṇanā",
  "anya-e0104n:610_0": "529.",
  "anya-e0104n:610_1": "Ariyasaddena visesanaṃ akatvā kevalaṃ saccasaddena uddhiṭṭhānipi ariyasaccāni evāti dassento “saccānīti cattāri ariyasaccānī”ti āda.",
  "anya-e0104n:610_2": "Samāññajotanā hi visese avatiṭṭhati,",
  "anya-e0104n:610_3": "visesatthinā ca viseso anupayujjitabboti.",
  "anya-e0104n:610_4": "Ariyasaccesu vā vicāritesu itarānipi atthato vicāritāneva hontīti vipassanāya ca bhūmibhūtāni,",
  "anya-e0104n:610_5": "ariyasaccānevāti ca katvā “saccānī”ti uddharitvāpi “cattāri ariyasaccānī”ti vuttaṃ.",
  "anya-e0104n:611_0": "Sāsanakkamoti ariyasaccāni vuccanti,",
  "anya-e0104n:611_1": "ariyasaccadesanā vā.",
  "anya-e0104n:611_2": "Sakalañhi sāsanaṃ bhagavato vacanaṃ saccavinimuttaṃ natthi pavattinivattitadubhayahetusandassanavasena pavattanato.",
  "anya-e0104n:611_3": "Tasmā saccesu kamati,",
  "anya-e0104n:611_4": "sīlasamādhipañmāsaṅkhātaṃ vā sāsanaṃ etesu kamati,",
  "anya-e0104n:611_5": "pariññādikiccasādhanavasena pavattati,",
  "anya-e0104n:611_6": "tasmā kamati etthāti kamo,",
  "anya-e0104n:611_7": "kiṃ kamati? Sāsanaṃ.",
  "anya-e0104n:611_8": "Sāsanassa kamo “sāsanakkamo”ti saccāni sāsanappavattiṭṭhānāni vuccanti,",
  "anya-e0104n:611_9": "taṃdesanā ca tabbohārenāti.",
  "anya-e0104n:612_0": "Tathāti taṃsabhāvā dukkhādisabhāvā.",
  "anya-e0104n:612_1": "Avitathāti amusāsabhāvā bādhanādibhāvena bhūtasabhāvā.",
  "anya-e0104n:612_2": "Anaññathāti aññākārarahitā abādhanādiākāravivittā.",
  "anya-e0104n:612_3": "Dukkhadukkhatātannimittatāhi adhiṭṭhitattā pīḷanaṭṭho.",
  "anya-e0104n:612_4": "Samecca sambhūya paccayehi katabhāvo saṅkhataṭṭho.",
  "anya-e0104n:612_5": "Dukkhadukkhatātannimittatāhi paridahanaṃ,",
  "anya-e0104n:612_6": "kilesadāhasamāyogo vā santāpaṭṭho. Jarāya,",
  "anya-e0104n:612_7": "maraṇena cāti dvedā vipariṇāmetabbatā vipariṇāmaṭṭho.",
  "anya-e0104n:612_8": "Ettha ca pīḷanaṭṭho dukkhassa saraseneva āvibhavanākāro,",
  "anya-e0104n:612_9": "itare yathākkamaṃ samudayamagganirodhadassanehi āvibhavanākārāti ayaṃ catunnampi viseso.",
  "anya-e0104n:612_10": "Tatratrābhinandanavasena byāpitvā ūhanaṃ rāsikaraṇaṃ dukkhassa nibbattanaṃ āyūhanaṃ ākārassa byāpanatthattā.",
  "anya-e0104n:612_11": "Āgacchati samudayatoti vā āyaṃ, dukkhaṃ,",
  "anya-e0104n:612_12": "tassa ūhanaṃ pavattanaṃ āyūhanaṃ,",
  "anya-e0104n:612_13": "ayaṃ saraseneva āvibhavanākāro.",
  "anya-e0104n:612_14": "Nidadāti dukkhanti nidānaṃ,",
  "anya-e0104n:612_15": "“idaṃ taṃ dukkha”nti sampaṭicchāpentaṃ viya samuṭṭhāpetīti attho.",
  "anya-e0104n:612_16": "Ayaṃ nidānaṭṭho dukkhadassanena āvibhavanākāro.",
  "anya-e0104n:612_17": "Saṃsāradukkhena saṃyojanaṃ saṃyogaṭṭho.",
  "anya-e0104n:612_18": "Maggādhigamananivāraṇaṃ palibodhaṭṭho.",
  "anya-e0104n:612_19": "Ime ca saṃyogapalibodhaṭṭhā nirodhamaggadassanehi āvibhavanākārā.",
  "anya-e0104n:612_20": "Nissaranti sattā ettha,",
  "anya-e0104n:612_21": "sayameva vā nissaṭaṃ visaṃyuttaṃ sabbasaṅkhatehi sabbūpadhipaṭinissaggabhāvatoti nissaranaṃ.",
  "anya-e0104n:612_22": "Ayamassa sabhāvena āvibhavanākāro,",
  "anya-e0104n:612_23": "itare vivekāsaṅkhātāmataṭṭā,",
  "anya-e0104n:612_24": "samudayakkharaapaccayaavināsitā vā samudayamaggadukkhadassanena āvibhavanākārā.",
  "anya-e0104n:613_0": "Saṃsārato niggamanaṃ niyyānaṃ.",
  "anya-e0104n:613_1": "Ayamassa sarasena āvibhavanākāro.",
  "anya-e0104n:613_2": "Paribodhūpacchedanena nibbānādhigamova nibbānanimittattā maggassa hetuṭṭho.",
  "anya-e0104n:613_3": "Paññāpadhānattā cassa nibbānadassanaṃ,",
  "anya-e0104n:613_4": "catusaccadassanaṃ vā dassanaṭṭho.",
  "anya-e0104n:613_5": "Catusaccadassane,",
  "anya-e0104n:613_6": "kilesadukkhasantāpavūpasamane ca ādhipaccaṃ karonti maggadhammā sampayuttadhammesūti so maggassa ādhipateyyaṭṭho.",
  "anya-e0104n:613_7": "Visesato vā ālambanādhipatibhūtā maggadhammā honti “maggādhipatino”ti vacanatoti so tesaṃ ākāro ādhipateyyaṭṭho.",
  "anya-e0104n:613_8": "Ete hetudassanādhipateyyaṭṭhā samudayanirodhadukkhadassanehi āvibhavanākārā.",
  "anya-e0104n:613_9": "Evamādi āhāti sambandho.",
  "anya-e0104n:613_10": "Abhisamayaṭṭhoti abhisametabbaṭṭho.",
  "anya-e0104n:613_11": "Abhisamayassa vā visayabhūto attho abhisamayaṭṭho.",
  "anya-e0104n:613_12": "Atha vā abhisamayassa pavattiākāro abhisamayaṭṭho.",
  "anya-e0104n:613_13": "So cettha abhisametabbena pīḷanādinā dassitoti daṭṭhabbo.",
  "anya-e0104n:614_0": "530. Kucchitaṃ khaṃ dukkhaṃ, gārayhaṃ hutvā asāranti attho.",
  "anya-e0104n:615_0": "“Samāgamo sameta”ntiādīsu kevalassa āgamasaddassa, eta-",
  "anya-e0104n:615_1": "saddassa ca payoge saṃyogatthassa anupalabbhanato, saṃ-",
  "anya-e0104n:615_2": "saddassa ca saṃyoge upalabbhanato “saṃyogaṃ dīpetī”ti āha anvayato,",
  "anya-e0104n:615_3": "byatirekato ca tadatthajotakatāsiddhito.",
  "anya-e0104n:615_4": "Uppannaṃ uditanti etthāpi eseva nayo. Aya-",
  "anya-e0104n:615_5": "saddo gatiatthe siddho hetusaddoviya kāraṇaṃ dīpeti.",
  "anya-e0104n:615_6": "Attano phalanipphādanena ayati pavattati,",
  "anya-e0104n:615_7": "eti vā etasmā phalanti ayoti,",
  "anya-e0104n:615_8": "saṃyoge uppattikāraṇaṃ samudayoti.",
  "anya-e0104n:615_9": "Ettha visuṃ payujjamānāpi upasaggasaddā sadhātukaṃ saṃyogatthaṃ,",
  "anya-e0104n:615_10": "uppādatthañca dīpenti,",
  "anya-e0104n:615_11": "kiriyāvisesakattāti veditabbā.",
  "anya-e0104n:616_0": "“Abhāvo ettha rodhassāti nirodho”ti etena nibbānassa dukkhavivittabhāvaṃ dasseti.",
  "anya-e0104n:616_1": "Samadhigate tasmiṃ tadadhigamato puggalassa rodhābhāvo pavattisaṅkhātassa rodhassa paṭipakkhabhūtāya nivattiyā adhigatattāti.",
  "anya-e0104n:616_2": "Etasmiñca atthe abhāvo etasmiṃ rodhassāti nirodho icceva padasamāso.",
  "anya-e0104n:616_3": "Dukkhābhāvo panettha puggalassa,",
  "anya-e0104n:616_4": "na nibbānasseva.",
  "anya-e0104n:616_5": "Anuppādo eva nirodho anuppādanirodho.",
  "anya-e0104n:616_6": "Āyatiṃ bhavādīsu appavatti,",
  "anya-e0104n:616_7": "na pana bhaṅgoti bhaṅgavācakaṃ nirodhasaddaṃ nivattetvā anuppādavācakaṃ gaṇhāti.",
  "anya-e0104n:616_8": "Etasmiṃ atthe kāraṇe phalūpacāraṃ katvā nirodhapaccayo nirodhoti vutto.",
  "anya-e0104n:617_0": "Paṭipadā ca hoti puggalassa dukkhanirodappattiyā.",
  "anya-e0104n:617_1": "Nanu ca sā eva dukkhanirodappattīti tassā eva sā paṭipadāti na yujjatīti?",
  "anya-e0104n:617_2": "Na puggalādhigamassa pattibhāvena,",
  "anya-e0104n:617_3": "yehi so adhigacchati,",
  "anya-e0104n:617_4": "tesaṃ kāraṇabhūtānaṃ paṭipadābhāvena ca vuttattā.",
  "anya-e0104n:617_5": "Sacchi kiriyāsacchikaraṇadhammānañhi aññatthābhāvepi puggalasacchikiriyādhammabhāvehi nānattaṃ katvā niddeso katoti.",
  "anya-e0104n:617_6": "Atha vā yaṃ dukkhanirodhappattiyā niṭṭhānaṃ phalaṃ,",
  "anya-e0104n:617_7": "sayañca dukkhanirodhappattibhūtaṃ,",
  "anya-e0104n:617_8": "tassa abhisamayabhūtāya dukkhanirodhappattiyā paṭipadatā daṭṭhabbā.",
  "anya-e0104n:618_0": "531.",
  "anya-e0104n:618_1": "Buddhādayo ariyā paṭivijjhantīti ettha paṭividdhakāle pavattaṃ buddhādivohāraṃ “agamā rājagahaṃ buddho”tiādīsu",
  "anya-e0104n:618_2": "viya bhāvini bhūte viya upacāroti purimakālepi āropetvā “buddhādayo”ti vuttaṃ.",
  "anya-e0104n:618_3": "Te hi buddhādayo catūhi maggehi paṭivijjhantīti.",
  "anya-e0104n:618_4": "Tasmā ariyasaccānīti vuccantīti ettha ariyapaṭivijjhitabbāni saccāni ariyasaccānīti purimapade uttarapadalopo ariyasaccānīti vuccantīti attho.",
  "anya-e0104n:618_5": "Tathāgatena hi sayaṃ adhigatattā,",
  "anya-e0104n:618_6": "paveditattā,",
  "anya-e0104n:618_7": "tato eva ca aññehi adhigamanīrattā tāni tassa hontīti.",
  "anya-e0104n:618_8": "Ariyabhāvasiddhitopīti ettha ariyasādhakāni saccāni ariyasaccānīti pubbe viya uttarapadalopo daṭṭhabbo.",
  "anya-e0104n:618_9": "Ariyāni saccānītipīti ettha avitathabhāvena araṇīyattā adhigantabbattā ariyāni,",
  "anya-e0104n:618_10": "ariyasamaññā vā avisaṃvādake avitathe niruḷhā daṭṭhabbā.",
  "anya-e0104n:619_0": "532.",
  "anya-e0104n:619_1": "Bādhanalakkhaṇanti ettha dukkhadukkhatannimittabhāvo,",
  "anya-e0104n:619_2": "udayavayapaṭipīḷitabhāvo vā bādhanaṃ.",
  "anya-e0104n:619_3": "Bhavādīsu jātiādivasena,",
  "anya-e0104n:619_4": "cakkhurogādivasena ca anekadā dukkhassa pavattanameva puggalassa santāpanaṃ,",
  "anya-e0104n:619_5": "tadassa kiccaṃ rasoti santāpanarasaṃ.",
  "anya-e0104n:619_6": "Pavattinivattīsu saṃsāravimokkhesu pavatti hutvā gayhatīti pavattipaccupaṭṭhānaṃ.",
  "anya-e0104n:619_7": "Pabhavati etasmā dukkhaṃ nibbattati,",
  "anya-e0104n:619_8": "purimabhavena pacchimabhavo ghaṭito saṃyutto hutvā pavattatīti pabhāvo.",
  "anya-e0104n:619_9": "“Evampi taṇhānusaye anūhate,",
  "anya-e0104n:619_10": "nibbattati dukkhamidaṃ punappuna”nti evaṃ punappunaṃ uppādanaṃ anupacchedakaraṇaṃ.",
  "anya-e0104n:619_11": "Bhavanissaraṇanivāraṇaṃ palibodho.",
  "anya-e0104n:619_12": "Taṇhakkhayādibhāvena sabbadukkhasantatā santi.",
  "anya-e0104n:619_13": "Accutirasanti accutisampattikaṃ acavanakiccaṃ vā.",
  "anya-e0104n:619_14": "Kiccanti ca cavanābhāvaṃ kiccamiva katvā pariyāyena vuttaṃ,",
  "anya-e0104n:619_15": "acavanañcassa sabhāvāpariccajanaṃ avikāritā daṭṭhabbā.",
  "anya-e0104n:619_16": "Pañcakkhandhanimittasuññatāya aviggahaṃ hutvā gayhatīti animittapaccupaṭṭhānaṃ.",
  "anya-e0104n:619_17": "Anusayasamucchindanena saṃsāracārakato niggamanūpāyabhāvo niyyānaṃ.",
  "anya-e0104n:619_18": "Sabbakilesānaṃ anuppādanirodhanaṃ kilesappahānakaraṇaṃ.",
  "anya-e0104n:619_19": "Nimittato,",
  "anya-e0104n:619_20": "pavattato ca cittassa vuṭṭhānaṃ hutvā gayhatīti vuṭṭhānapaccupaṭṭhānaṃ.",
  "anya-e0104n:620_0": "533.",
  "anya-e0104n:620_1": "Asuvaṇṇādi suvaṇṇādi viya dissamānaṃ māyāti vatthusabbhāvā tassā viparītatā vuttā.",
  "anya-e0104n:620_2": "Udakaṃ viya dissamānā pana marīci upagatānaṃ tucchā.",
  "anya-e0104n:620_3": "Vatthumattampi tassā na dissatīti visaṃvādikā vuttā.",
  "anya-e0104n:620_4": "Marīcimāyāattavidhuro bhāvo tacchāviparītabhūtabhāvo.",
  "anya-e0104n:620_5": "Ariyañāṇassāti ariyassa avitathaggāhakassa ñāṇassa,",
  "anya-e0104n:620_6": "tena paṭivedhañāṇaṃ viya paccavekkhaṇañāṇampi gahitaṃ hoti.",
  "anya-e0104n:620_7": "Tesaṃ gocarabhāvo paṭivijjitabbatā,",
  "anya-e0104n:620_8": "ārammaṇabhāvo ca daṭṭhabbo.",
  "anya-e0104n:620_9": "Aggilakkhaṇaṃ uṇhattaṃ.",
  "anya-e0104n:620_10": "Tañhi katthaci kaṭṭhādiupādānabhede visaṃvādakaṃ,",
  "anya-e0104n:620_11": "viparītaṃ,",
  "anya-e0104n:620_12": "abhūtaṃ vākadācipi na hoti.",
  "anya-e0104n:620_13": "“Jātidhammā jarādhammā,",
  "anya-e0104n:620_14": "atho maraṇadhammino”ti evaṃ vuttā jātiādikā lokapakati.",
  "anya-e0104n:620_15": "Ekaccānaṃ tiracchānānaṃ tiriyaṃ dīghatā,",
  "anya-e0104n:620_16": "manussādīnaṃ uddhaṃ dīghatā,",
  "anya-e0104n:620_17": "vuddhiniṭṭhaṃ pattānaṃ puna avaḍḍhananti evamādikā ca lokapakatīti vadanti.",
  "anya-e0104n:620_18": "Tacchāviparītabhūtabhāvesu pacchimo tathatā.",
  "anya-e0104n:620_19": "Paṭhamo avitathatā,",
  "anya-e0104n:620_20": "majjhimo anaññatatāti ayametesaṃ viseso,",
  "anya-e0104n:621_0": "Dukkhā aññaṃ na bādhaka nti kasmā vuttaṃ,",
  "anya-e0104n:621_1": "nanu taṇhāpi jāti viya dukkhanimittatāya bādhikāti? Na,",
  "anya-e0104n:621_2": "bādhakappabhavabhāvena visuṃ gahitattā.",
  "anya-e0104n:621_3": "Evamhi pavatti,",
  "anya-e0104n:621_4": "pavattihetu ca asaṅkarato bodhitā honti.",
  "anya-e0104n:621_5": "Atha vā jātiādīnaṃ viya dukkhassa adhiṭṭhānabhāvo,",
  "anya-e0104n:621_6": "dukkhadukkhatā ca bādhakatā,",
  "anya-e0104n:621_7": "na dukkhappabhavatāti natthi taṇhāya pabhavabhāvena visuṃ gahitāya bādhakabhāvapasaṅgo.",
  "anya-e0104n:621_8": "Tenāha “dukkhā aññaṃ na bādhaka”nti.",
  "anya-e0104n:621_9": "Bādhakattaniyāmenāti dukkhaṃ bādhakameva,",
  "anya-e0104n:621_10": "dukkhameva bādhakanti evaṃ dvidhāpi bādhakattāvadhāranenāti attho.",
  "anya-e0104n:621_11": "Bādhakattaniyāmenāti hi bādhakassa,",
  "anya-e0104n:621_12": "bādhakatte ca niyāmena.",
  "anya-e0104n:621_13": "Yatā bādhakattassa dukkhe niyatatā,",
  "anya-e0104n:621_14": "evaṃ dukkhassa ca bādhakatte niyatatāti.",
  "anya-e0104n:622_0": "Taṃ vinā nāññatoti satipi avasesakilesaavasesākusalasāsavakusalamūlāvasesasāsavakusaladhammānaṃ dukkhahetubhāve",
  "anya-e0104n:622_1": "na taṇhāya vinā tesaṃ dukkhahetubhāvo atthi,",
  "anya-e0104n:622_2": "tehi pana vināpi taṇhāya dukkhahetubhāvo atthi kusalehi vinā akusalehi rūpāvacarādikusalehi vinā kāmāvacarādīhi ca taṇhāya dukkhanibbattakattā.",
  "anya-e0104n:622_3": "Santabhāvassa,",
  "anya-e0104n:622_4": "santabhāve vā niyāmo santabhāvaniyāmo,",
  "anya-e0104n:622_5": "tena santabhāvaniyāmena.",
  "anya-e0104n:622_6": "Tacchaniyyānabhāvattāti dvidhāpi niyāmena taccho niyyānabhāvo etassa,",
  "anya-e0104n:622_7": "na micchāmaggassa viya viparītatāya,",
  "anya-e0104n:622_8": "na lokiyamaggassa viya vā anekantikatāya atacchoti tacchaniyyānabhāvo, maggo,",
  "anya-e0104n:622_9": "tassa bhāvo tacchaniyyānabhāvattaṃ,",
  "anya-e0104n:622_10": "tasmā tacchaniyyānabhāvattā.",
  "anya-e0104n:622_11": "Sabbattha dvidhāpi niyāmena tacchāviparītabhūtabhāvo vuttoti āha “iti tacchāvipallāsā”tiādi.",
  "anya-e0104n:623_0": "534.",
  "anya-e0104n:623_1": "Saccasaddassa sambhavantānaṃ atthānaṃ uddharaṇaṃ,",
  "anya-e0104n:623_2": "sambhavante vā atthe vatvā adhippetassa atthassa uddharaṇaṃ niddhāraṇaṃ atthudvāro.",
  "anya-e0104n:623_3": "Viratisacceti musāvādaviratiyaṃ.",
  "anya-e0104n:623_4": "Na hi aññaviratīsu saccasaddo niruḷho.",
  "anya-e0104n:623_5": "Ye pana “viratisaccaṃ samādānaviratī”ti vadanti,",
  "anya-e0104n:623_6": "tesampi na samādānamattaṃ viratisaccaṃ,",
  "anya-e0104n:623_7": "atha kho samādānāvisaṃvādanaṃ.",
  "anya-e0104n:623_8": "Taṃ pana paṭiññāsaccaṃ musāvādaviratiyeva hoti.",
  "anya-e0104n:623_9": "“Idameva saccaṃ,",
  "anya-e0104n:623_10": "moghamañña”nti pavattā diṭṭhi “sacca”nti abhinivisanavuttiyā diṭṭhisaccaṃ.",
  "anya-e0104n:623_11": "Amosadhammattā nibbānaṃ paramatthasaccaṃ.",
  "anya-e0104n:623_12": "“Amosadhammaṃ nibbānaṃ,",
  "anya-e0104n:623_13": "tadariyā saccato vidū”ti hi vuttaṃ,",
  "anya-e0104n:623_14": "tassa pana taṃsampāpakassa ca maggassa pajānanā paṭivedho avivādakāraṇanti dvayampi “ekaṃ hi saccaṃ na dutiyamatthi,",
  "anya-e0104n:623_15": "yasmiṃ pajā no vivade pajāna”nti imissā gāthāya “sacca”nti vuttaṃ.",
  "anya-e0104n:624_0": "535.",
  "anya-e0104n:624_1": "“Netaṃ dukkhaṃ ariyasaccanti āgaccheyya,",
  "anya-e0104n:624_2": "netaṃ ṭhānaṃ vijjatī”ti etena jātiādīnaṃ dukkhaariyasaccabhāve aviparītataṃ dasseti ekanteneva bādhakabhāvato.",
  "anya-e0104n:624_3": "“Aññaṃ dukkhaṃ ariyasaccanti āgaccheyya,",
  "anya-e0104n:624_4": "netaṃ ṭhānaṃ vijjatī”ti iminā dukkhaariyasaccabhāvassa jātiādīsu niyatataṃ dasseti anaññatthabhāvato.",
  "anya-e0104n:624_5": "Sacepi kathañci koci evaṃcitto āgaccheyya,",
  "anya-e0104n:624_6": "paññāpane pana sahadhammena ñāpane attano vādassa patiṭṭhāpane samattho natthīti dassetuṃ “ahametaṃ…pe…",
  "anya-e0104n:624_7": "paññapessāmīti āgaccheyya,",
  "anya-e0104n:624_8": "netaṃ ṭhānaṃ vijjatī”ti vuttaṃ.",
  "anya-e0104n:624_9": "Jātiādīnaṃ anaññathatā aññassa ca tatābhūtassa abhāvoyevettha ṭhānābhāvo.",
  "anya-e0104n:624_10": "Sacepi koci āgaccheyya āgacchatu,",
  "anya-e0104n:624_11": "ṭhānaṃ pana natthīti ayamettha suttattho.",
  "anya-e0104n:624_12": "Esa nayo dutiyasuttepi.",
  "anya-e0104n:624_13": "Tattha pana attabhāvapaṭilābheneva sattānaṃ jātiādīnaṃ patti,",
  "anya-e0104n:624_14": "sammukhībhāvo ca hotīti sampattattā,",
  "anya-e0104n:624_15": "paccakkhatā ca paṭhamatā,",
  "anya-e0104n:624_16": "yato taṃ bhagavatā paṭhamaṃ desitaṃ,",
  "anya-e0104n:624_17": "tannimittatā dutiyatā,",
  "anya-e0104n:624_18": "tadupasamatā tatiyatā,",
  "anya-e0104n:624_19": "taṃsampāpakatā catutthatāti daṭṭhabbā.",
  "anya-e0104n:625_0": "“Etaparamato”ti etena catūhi ariyasaccehi pavattiādīnaṃ anavasesapariyādānamāha.",
  "anya-e0104n:625_1": "Nibbutikāmena parijānanādīhi aññaṃ kiñci kiccaṃ kātabbaṃ natti,",
  "anya-e0104n:625_2": "dhammañāṇakiccaṃ vā ito aññaṃ natthi,",
  "anya-e0104n:625_3": "pariññeyyādīni ca etaparamānevāti cattāriyeva vuttāni.",
  "anya-e0104n:625_4": "Taṇhāya ādīnavadassāvīnaṃ vasena taṇhāvatthuādīnaṃ etaparamatāyāti vuttaṃ.",
  "anya-e0104n:625_5": "Tathā ālaye pañcakāmaguṇasaṅkhāte,",
  "anya-e0104n:625_6": "sakalavatthukāmasaṅkhāte,",
  "anya-e0104n:625_7": "bhavattayasaṅkhāte vā dukkhe dosadassāvīnaṃ vasena ālayādīnaṃ eteparamatāyāti vuttaṃ.",
  "anya-e0104n:626_0": "536.",
  "anya-e0104n:626_1": "“Oḷārikattā”ti idaṃ jātiādīnaṃ dukkhabhāvassa pacurajanapākaṭatāmattaṃ sandhāya vuttaṃ,",
  "anya-e0104n:626_2": "na ariyena ñāṇena paṭivijjhitabbākāraṃ.",
  "anya-e0104n:626_3": "Tanti dukkhaṃ.",
  "anya-e0104n:626_4": "Akatanti anibbattitaṃ,",
  "anya-e0104n:626_5": "anipphāditakāraṇanti adhippāyo.",
  "anya-e0104n:626_6": "Kāraṇe hi siddhe phalaṃ siddhameva hoti.",
  "anya-e0104n:626_7": "“Neva akataṃ āgacchatī”ti ca iminā ahetuvādaṃ paṭikkhipati.",
  "anya-e0104n:626_8": "“Na issaranimmānādito”ti etena pajāpatipurisapakatikālādivāde paṭikkhipati.",
  "anya-e0104n:626_9": "Yaṃ panettha vattabbaṃ,",
  "anya-e0104n:626_10": "taṃ parato āvi bhavissati.",
  "anya-e0104n:626_11": "“Sahetukena dukkhenā”ti etena dukkhadassanena janitassa saṃvegassa saṃvaḍḍhanamāha.",
  "anya-e0104n:626_12": "Dukkhassa hi sahetukabhāvasavasena balavasaṃvego jāyati yāvāyaṃ hetu,",
  "anya-e0104n:626_13": "tāva idaṃ dukkhaṃ avicchedena pavattatīti.",
  "anya-e0104n:626_14": "Assāsajananatthaṃ nirodhanti saṃvegajātassa assāsaṃ janetuṃ nirodhasaccamāha.",
  "anya-e0104n:626_15": "Nibbinnasaṃsāradukkhassa hi nirodhakathā vuccamānā ativiya ativiya assāsaṃ sañjaneti.",
  "anya-e0104n:627_0": "537.",
  "anya-e0104n:627_1": "Ye te jātiādayo dhammā bhagavatā vuttāti sambandho.",
  "anya-e0104n:627_2": "Kasmā panettha byādhi na gahitoti?",
  "anya-e0104n:627_3": "Anekantabhāvato.",
  "anya-e0104n:627_4": "Tathā hi so kadāci,",
  "anya-e0104n:627_5": "kesañci ca natthi.",
  "anya-e0104n:627_6": "Yathāha “tayo rogā pure āsuṃ,",
  "anya-e0104n:627_7": "icchā anasanaṃ jarā”ti.",
  "anya-e0104n:627_8": "Bākulatterādīnaṃ so nāhosiyeva,",
  "anya-e0104n:627_9": "dukkhaggahaṇena vā byādhi ettha hitovāti daṭṭhabbaṃ.",
  "anya-e0104n:627_10": "Paramatthato hi dhātukkhobhapaccayaṃ kāyikaṃ dukkhaṃ byādhīti.",
  "anya-e0104n:627_11": "Upādānakkhandhapañcakaṃ ekaṃ koṭṭhāsaṃ katvā “dvādasa dhammā”ti vuttaṃ.",
  "anya-e0104n:627_12": "Kāmataṇhābhāvasāmaññena ekajjhaṃ katvā “dukkhasamudayo ariyasacca”nti aññe antogadhabhede anāmasitvā ekarūpena gahitāpi taṇhā sassatadiṭṭhisahagatā,",
  "anya-e0104n:627_13": "ucchedadiṭṭhisahagatā,",
  "anya-e0104n:627_14": "diṭṭhivirahitā kevalaṃ kāmassādabhūtā cāti tidhāva bhinditvā vuttā.",
  "anya-e0104n:627_15": "“Ayameva ariyo aṭṭhaṅgiko maggo”ti maggasaccabhāvena ekajjhaṃ katvā vuttāpi sabhāvato bhinnā eva te dhammāti āha “aṭṭha dhammā”ti.",
  "anya-e0104n:628_0": "Saccaniddesavaṇṇanā niṭṭhitā.",
  "anya-e0104n:629_0": "Dukkhaniddesakathāvaṇṇanā",
  "anya-e0104n:630_0": "Jātiniddesavaṇṇanā",
  "anya-e0104n:631_0": "Bhaveti ādānanikkhepaparicchinno dhammappabandho bhavo,",
  "anya-e0104n:631_1": "tasmiṃ bhave.",
  "anya-e0104n:631_2": "So hi jāyati ettha yonigatiādivibhāgoti jātīti vuccati,",
  "anya-e0104n:631_3": "jāyanti ettha sattā samānanvayāti jāti, nikāyo.",
  "anya-e0104n:631_4": "Saṅkhatalakkhaṇeti yattha katthaci uppāde.",
  "anya-e0104n:631_5": "So hi jananaṭṭhena jāti.",
  "anya-e0104n:631_6": "Paṭisandhiyanti paṭisandhicittakkhaṇe.",
  "anya-e0104n:631_7": "Sampātijātoti ettha jātisaddena labbhamānaṃ mātukucchito nikkhamanasaṅkhātaṃ jāyanatthaṃ sandhāyāha “pasūtiya”nti,",
  "anya-e0104n:631_8": "abhijātiyanti attho.",
  "anya-e0104n:631_9": "Jāyati etāya khattiyādisamaññāti jāti, kulaṃ.",
  "anya-e0104n:632_0": "538.",
  "anya-e0104n:632_1": "Sayanti etthāti seyyā,",
  "anya-e0104n:632_2": "mātukucchisaṅkhāto gabbho seyyā etesanti gabbhaseyyakā, aṇḍajā,",
  "anya-e0104n:632_3": "jalābujā ca.",
  "anya-e0104n:632_4": "Itaresanti saṃsedajānaṃ,",
  "anya-e0104n:632_5": "opapātikānañca.",
  "anya-e0104n:632_6": "Ayampi cāti “paṭisandhikhandhesvevā”ti anantaraṃ vuttakathāpi,",
  "anya-e0104n:632_7": "pageva “paṭisandhito paṭṭhāyā”ti vuttakathāyaṃ.",
  "anya-e0104n:632_8": "Tenāha “tesaṃ tesaṃ paṭhamapātubhāvo jātī”ti.",
  "anya-e0104n:633_0": "Ummujjanavasena gayhatīti ummujjanapaccupaṭṭhānaṃ.",
  "anya-e0104n:633_1": "Vakkhamānavibhāgaṃ dukkhavicittataṃ paccupaṭṭhapetīti dukkhavicittatāpaccupaṭṭhānā.",
  "anya-e0104n:634_0": "539.",
  "anya-e0104n:634_1": "“Kasmā panā”ti vadato codakassāyamadhippāyo –",
  "anya-e0104n:634_2": "ekantadukkhe niraye tāva jātidukkhā hotu,",
  "anya-e0104n:634_3": "aññāsupi vā duggatīsu pāpakammasamuṭṭhānato sukhasaṃvattaniyakammasamuṭṭhānāsu pana sugatīsu kathanti.",
  "anya-e0104n:634_4": "Itaro “nāyaṃ jāti sabhāvadukkhavasena dukkhāti vuttā,",
  "anya-e0104n:634_5": "na hi kāci paṭisandhi dukkhavedanāsampayuttā atthi,",
  "anya-e0104n:634_6": "atha kho dukkhassa adhiṭṭhānabhāvato”ti dassento “anekesaṃ dukkhānaṃ vatthubhāvato”tiādimāha.",
  "anya-e0104n:634_7": "Adukkhasabhāvampi pariyāyato dukkhanti vuccatīti dukkhasabhāvaṃ dukkhasaddena visesetvā vuttaṃ “dukkhadukkha”nti yathā rūparūpanti.",
  "anya-e0104n:635_0": "Dukkhuppattihetutoti “ahu vata me, taṃ vata nāhosī”ti cetasikadukkhuppattihetuto.",
  "anya-e0104n:636_0": "“Yadaniccaṃ,",
  "anya-e0104n:636_1": "taṃ dukkha”nti vacanato tebhūmakā saṅkhārā saṅkhāradukkhaṃ,",
  "anya-e0104n:636_2": "tattha kāraṇamāha “udayabbayappaṭipāḷitattā”ti.",
  "anya-e0104n:636_3": "Yañhi abhiṇhaṃ paṭipīḷitaṃ,",
  "anya-e0104n:636_4": "taṃ dukkhamanatāya dukkhanti,",
  "anya-e0104n:636_5": "vipassanācārassa adhippetattā tebhūmakaggahaṇaṃ.",
  "anya-e0104n:637_0": "Dukkhadukkhanti dukkhadomassupāyāse vadati. “Jātipi dukkhā”tiādinā dukkhasaccavibhaṅge āgataṃ.",
  "anya-e0104n:638_0": "Bhagavatāpīti anāvaraṇañāṇavatā accariyāparimeyyadesanākosallavatā bhagavatāpi.",
  "anya-e0104n:638_1": "Upamāvasenati aṅgārakāsūpamādiupamāvasena.",
  "anya-e0104n:639_0": "540.",
  "anya-e0104n:639_1": "Puṇḍarīkādīsūti ādi-",
  "anya-e0104n:639_2": "saddena na maṇikanakarajatapavāḷādiratanasanniccaye,",
  "anya-e0104n:639_3": "nāpi aṇḍajameṇḍajavāyajātike subhamanuññasayanatale,",
  "anya-e0104n:639_4": "nāpi ratanamayakuṭṭimamanohare pāsādatale,",
  "anya-e0104n:639_5": "nāpi sittasammaṭṭhakusumopahāravati pāsādūpacāre,",
  "anya-e0104n:639_6": "nāpi muttājālasadisavālikāvikiṇṇe viviṭaṅgaṇe,",
  "anya-e0104n:639_7": "nāpi haritakambalasadisamudusaddalasamotale bhūmibhāgeti evamādīnaṃ saṅgaho daṭṭhabbo.",
  "anya-e0104n:639_8": "Paramasambādheti ativiya sambādhe.",
  "anya-e0104n:639_9": "Tibbandhakāreti bahalandhakāre.",
  "anya-e0104n:639_10": "Pittasemhapubbaruhiragūthodariyādi nānākuṇapasambādhe.",
  "anya-e0104n:639_11": "Mātā yadi vīsativassā,",
  "anya-e0104n:639_12": "atha tiṃsa,",
  "anya-e0104n:639_13": "cattālīsādivassā,",
  "anya-e0104n:639_14": "tattakaṃ kālaṃ adhotavaccakūpasadisatāya adhimattajegucche.",
  "anya-e0104n:639_15": "Pūtimacchā di sabbaṃ na sadisūpammaṃ tassa vātādivasena ekaccaduggandhāpagamasabbhāvato.",
  "anya-e0104n:639_16": "Dasa māseti accantasaṃyoge upayogavacanaṃ,",
  "anya-e0104n:639_17": "yebhuyyavasena vuttaṃ tato bhiyyopi ekaccānaṃ tatthāvaṭṭhānasambhavato.",
  "anya-e0104n:639_18": "Attano adhomukhaṃ ṭhapitasaṅacitahatthadvayassa ukkuṭikasseva nisīdato samijjanappasāraṇādirahito.",
  "anya-e0104n:640_0": "Abhimukhaṃ kaḍḍhanaṃ ākaḍḍhanaṃ.",
  "anya-e0104n:640_1": "Parito samantato kaḍḍhanaṃ parikaḍḍhanaṃ.",
  "anya-e0104n:640_2": "Heṭṭhā dhunanaṃ odhūnanaṃ.",
  "anya-e0104n:640_3": "Nidhāya nidhāya dhūnanaṃ niddhūnanaṃ.",
  "anya-e0104n:640_4": "Ākaḍḍhanādisadisañcettha “ākaḍḍhanādī”ti vuttaṃ.",
  "anya-e0104n:640_5": "Taruṇavaṇasadisaṃ ativiya sukhumālaṃ gabbhagataṃ sarīraṃ sītādiappakampi na sahatīti sītanarakūpapannatādi nidassitaṃ.",
  "anya-e0104n:640_6": "Tañhi tassa ativiya sītaṃ,",
  "anya-e0104n:640_7": "ativiya uṇhañca hutvā upatiṭṭhati.",
  "anya-e0104n:640_8": "Sarīraṃ vāsiyādīhi tacchetvā khārāvasecanakaraṇaṃ khārāpaṭicchakaṃ.",
  "anya-e0104n:640_9": "Dukkhuppattiṭṭhāneti gabbhāsayasaññitaṃ tatiyaṃ āvaṭṭaṃ sandhāyāha.",
  "anya-e0104n:641_0": "Parivattetvāti uddhaṃpādaadhosīsabhāvena parivattetvā.",
  "anya-e0104n:641_1": "Idaṃ vijāyanamūlakaṃ dukkhaṃ,",
  "anya-e0104n:641_2": "yena maraṇadukkhena ca aṭṭitā vedanāppattā sattā katipayamāsamattātikkantampi pavattiṃ vissaranti,",
  "anya-e0104n:641_3": "mahandhakāraṃ mahāviduggaṃ pakkhandhā viya honti.",
  "anya-e0104n:642_0": "Vadhentassāti socanaparidevanasīsapaṭihananādinā bādhentassa.",
  "anya-e0104n:642_1": "Khuppipāsā hi ātapāvaṭṭhānādinā ca ātāpanaṃ.",
  "anya-e0104n:642_2": "Pañcaggitāpanādinā paritāpanaṃ.",
  "anya-e0104n:643_0": "Imassāti yathāvuttassa sattavidhassa.",
  "anya-e0104n:643_1": "Sabbassāpīti gabbhakālādīsu tāpanamaddanādinirayaggidāhādisañjanitassa sakalassāpi.",
  "anya-e0104n:643_2": "Vatthumeva hoti tadabhāve abhāvato.",
  "anya-e0104n:643_3": "Tenevāha “jāyetha no ce”tiādi.",
  "anya-e0104n:644_0": "541. Vicittanti vividhaṃ, acchariyaṃ vā.",
  "anya-e0104n:645_0": "Iti jātiniddesavaṇṇanā.",
  "anya-e0104n:646_0": "Jarāniddesavaṇṇanā",
  "anya-e0104n:647_0": "542.",
  "anya-e0104n:647_1": "Saṅkhātalakkhaṇanti “ṭhitassa aññathatta”nti vuttaṃ khaṇikajaraṃ sandhāyāha.",
  "anya-e0104n:647_2": "Khaṇḍiccādisammatoti khaṇḍiccapāliccavalittacatādinā samaññato.",
  "anya-e0104n:647_3": "Sāti khandhapurāṇabhāvasaññitā pākaṭajarā.",
  "anya-e0104n:647_4": "Khandhaparipāko ekabhavapariyāpannānaṃ khandhānaṃ purāṇabhāvo.",
  "anya-e0104n:648_0": "Iti jarāniddesavaṇṇanā.",
  "anya-e0104n:649_0": "Maraṇaniddesavaṇṇanā",
  "anya-e0104n:650_0": "543.",
  "anya-e0104n:650_1": "Saṅkhatalakkhaṇanti saṅkhārānaṃ vayasaññitaṃ khaṇikamaraṇamāha.",
  "anya-e0104n:650_2": "Yaṃ sandhāyāti yaṃ khaṇikamaraṇaṃ sandhāya,",
  "anya-e0104n:650_3": "“jarāmaraṇaṃ dvīhi khandhehi saṅgahita”nti ettha “maraṇa”nti vuttanti attho.",
  "anya-e0104n:650_4": "Tanti jīvitindriyupaccedasaññitaṃ pākaṭamaraṇaṃ.",
  "anya-e0104n:650_5": "“Cavana”nti lakkhitabbatāya cutilakkhaṇaṃ.",
  "anya-e0104n:650_6": "Viyogarasanti yathādhigatehi sattasaṅkhārehi viyojanarasaṃ.",
  "anya-e0104n:650_7": "Yathūpapannāya gatiyā vippavāsavasena gayhatīti gativippavāsapaccupaṭṭhānaṃ.",
  "anya-e0104n:651_0": "Pāpassāti pāpayogena pāpassa,",
  "anya-e0104n:651_1": "upacitapāpakammassāti attho.",
  "anya-e0104n:651_2": "Pāpakammādinimittanti pāpakammakammanimittagatinimittasaṅkhātaṃ maraṇakāle upaṭṭhitaṃ akusalavipākārammaṇaṃ.",
  "anya-e0104n:651_3": "Tamhi passantasseva kassaci anubhavantassa viya mahādukkhaṃ hoti.",
  "anya-e0104n:651_4": "Bhaddassāti bhaddakammassa,",
  "anya-e0104n:651_5": "katakusalassāti attho.",
  "anya-e0104n:651_6": "Tassa pana kāmaṃ iṭṭhameva ārammaṇaṃ upaṭṭhāti,",
  "anya-e0104n:651_7": "piyavippayogavatthukaṃ pana mahantaṃ dukkhaṃ ārammaṇaṃ upaṭṭhāti,",
  "anya-e0104n:651_8": "piyavippayogavatthukaṃ pana mahantaṃ dukkhaṃ uppajjatīti āha “asahantassa viyogaṃ piyavatthuka”nti.",
  "anya-e0104n:651_9": "Avisesatoti pāpassa,",
  "anya-e0104n:651_10": "bhaddassa ca sāmaññato.",
  "anya-e0104n:651_11": "“Avisesato”ti vatvāpi “sabbesa”nti vacanaṃ taṃ idaṃ dukkhaṃ parimadditasaṅkhārānaṃ ekaccānaṃ khīṇāsavānampi hotiyevāti dassanatthaṃ.",
  "anya-e0104n:651_12": "Vitujjamānamammānanti sandhibandhanāvacchedakavāyunā vijjhiyamānamammaṭṭhānānaṃ.",
  "anya-e0104n:652_0": "Iti maraṇaniddesavaṇṇanā.",
  "anya-e0104n:653_0": "Sokaniddesavaṇṇanā",
  "anya-e0104n:654_0": "544.",
  "anya-e0104n:654_1": "Soti soko.",
  "anya-e0104n:654_2": "Atthato domanassameva hoti cetasikantarābhāvato.",
  "anya-e0104n:654_3": "Domanassaviseso pana hoti visayavisese pavattiākāravisesasabbhāvatoti taṃ visesaṃ lakkhaṇādito dassetuṃ “evaṃ santepī”tiādi vuttaṃ.",
  "anya-e0104n:654_4": "Anto nijjhānaṃ cittasantāpo.",
  "anya-e0104n:654_5": "Parijjhāpanaṃ rāgadosapariḷāhavisiṭṭhaṃ dahanaṃ.",
  "anya-e0104n:654_6": "Katākatakusalākusalavisayaṃ vippaṭisārākārena pavattaṃ anusocanaṃ kukkuccaṃ,",
  "anya-e0104n:654_7": "ñātibyasanādivisayaṃ kevalaṃ cittasanthāpabhūtaṃ anusocanaṃ sokoti anusocanapaccupaṭṭhānattepi ayametesaṃ viseso.",
  "anya-e0104n:655_0": "Visapītaṃ sallaṃ visasallaṃ.",
  "anya-e0104n:655_1": "Sokavasena atisārādi byādhipi hoti,",
  "anya-e0104n:655_2": "sokabahulassa sarīraṃ na cirasseva jīrati,",
  "anya-e0104n:655_3": "balavasokābhibhūto maraṇampi pāpuṇātīti āha “samāvahati ca byādhijarāmaraṇabhedana”nti.",
  "anya-e0104n:656_0": "Iti sokaniddesavaṇṇanā.",
  "anya-e0104n:657_0": "Paridevaniddesavaṇṇanā",
  "anya-e0104n:658_0": "545.",
  "anya-e0104n:658_1": "Vacīpalāpoti vācāvippalāpo,",
  "anya-e0104n:658_2": "so atthato saddo eva.",
  "anya-e0104n:658_3": "Bhiyyoti sokadukkhato upari.",
  "anya-e0104n:658_4": "Sokasamuṭṭhāno hi paridevo.",
  "anya-e0104n:659_0": "Iti paridevaniddesavaṇṇanā.",
  "anya-e0104n:660_0": "Dukkhaniddesavaṇṇanā",
  "anya-e0104n:661_0": "546.",
  "anya-e0104n:661_1": "Jātiādīnampi yathārahaṃ dukkhavatthudukkhadukkhatāhi satipi dukkhabhāve kāyassa pīḷanavasena idaṃ savisesaṃ",
  "anya-e0104n:661_2": "dukkhamanti āha “dukkhanti visesato vutta”nti.",
  "anya-e0104n:662_0": "Iti dukkhaniddesavaṇṇanā.",
  "anya-e0104n:663_0": "Domanassaniddesavaṇṇanā",
  "anya-e0104n:664_0": "547.",
  "anya-e0104n:664_1": "Manovighātarasanti byāpādasampayogavasena manaso vihaññanakiccaṃ.",
  "anya-e0104n:664_2": "Cetodukkhasamappitāti cetasikadukkhasamaṅgino.",
  "anya-e0104n:664_3": "Āvaṭṭantīti āmukhaṃ vaṭṭanti,",
  "anya-e0104n:664_4": "yaṃdisābhimukhaṃ patitā,",
  "anya-e0104n:664_5": "taṃdisābhimukhā eva vaṭṭanti.",
  "anya-e0104n:664_6": "Vivaṭṭantīti viparivattanavasena vaṭṭanti.",
  "anya-e0104n:664_7": "Uddhaṃpādaṃ papatantīti uddhaṃmukhapādā hutvā patanti.",
  "anya-e0104n:664_8": "Satthaṃ āharantīti attano sarīrassa vijjhanabhedanavasena satthaṃ upanenti.",
  "anya-e0104n:665_0": "Iti domanassaniddesavaṇṇanā.",
  "anya-e0104n:666_0": "Upāyāsaniddesavaṇṇanā",
  "anya-e0104n:667_0": "548.",
  "anya-e0104n:667_1": "Dosoyevāti kāyacittānaṃ āyāsanavasena dosasseva pavattiākāroti attho,",
  "anya-e0104n:667_2": "yato bhuso āyāsoti upāyāsoti vuccati yathā bhusamādānaṃ upādānanti.",
  "anya-e0104n:667_3": "Eko dhammoti cuddasahi akusalacetasikehi añño eko cetasikadhammo,",
  "anya-e0104n:667_4": "yaṃ “visādo”ti ca vadanti.",
  "anya-e0104n:667_5": "Nitthunanavasena sampajjanato nitthunanaraso,",
  "anya-e0104n:667_6": "kāye vā nitthunanakaraṇakicco.",
  "anya-e0104n:667_7": "“Saṅkhāradukkhabhāvato”ti vatvā so panettha sātisayoti dassento “cittaparidahanato,",
  "anya-e0104n:667_8": "kāyavisādanato cā”ti āha.",
  "anya-e0104n:668_0": "Ete ca sokaparidevupāyāsā viññattiyā vinā,",
  "anya-e0104n:668_1": "saha ca yathāpaccayaṃ domanassacittuppādassa pavattiākāravisesoti dassetuṃ “ettha cā”tiādi vuttaṃ.",
  "anya-e0104n:668_2": "Tattha pāko viyāti rajanādino pacitabbavatthuno pāko viya.",
  "anya-e0104n:669_0": "Iti upāyāsaniddesavaṇṇanā.",
  "anya-e0104n:670_0": "Appiyasampayoganiddesavaṇṇanā",
  "anya-e0104n:671_0": "549.",
  "anya-e0104n:671_1": "Samodhānaṃ samāgamo.",
  "anya-e0104n:671_2": "Kāyikadukkhacittavighātādianatthānaṃ atthibhāvassa paccupaṭṭhāno anatthabhāvapaccupaṭṭhāno.",
  "anya-e0104n:672_0": "Tesaṃ appiyānaṃ kāyikavācasikapayogasaṅkhāto upakkamo tadupakkamo,",
  "anya-e0104n:672_1": "tato sambhūto tadupakkamasambhūto.",
  "anya-e0104n:673_0": "Iti appiyasampayoganiddesavaṇṇanā.",
  "anya-e0104n:674_0": "Piyavippayoganiddesavaṇṇanā",
  "anya-e0104n:675_0": "550. Upaddavabhāvena paccupatiṭṭhatīti byasanapaccupaṭṭhāno.",
  "anya-e0104n:676_0": "Iti piyavippayoganiddesavaṇṇanā.",
  "anya-e0104n:677_0": "Icchitālābhaniddesavaṇṇanā",
  "anya-e0104n:678_0": "551.",
  "anya-e0104n:678_1": "Icchitālābho nāma yassa kassaci attanā icchitassa vatthuno alābho.",
  "anya-e0104n:678_2": "“Yampicchaṃ na labhatī”ti hi vuttaṃ.",
  "anya-e0104n:678_3": "Matthakappattaṃ pana icchitālābhaṃ dassetuṃ pāḷiyaṃ “jātidhammānaṃ sattāna”ntiādinā niddiṭṭhanti tameva dassetuṃ “aho vatā”tiādi vuttaṃ.",
  "anya-e0104n:678_4": "Icchāvāti ettha icchāsahito alābhovāti ca vadanti.",
  "anya-e0104n:678_5": "Tappariyesanarasāti tesaṃ alabbhaneyyavatthūnaṃ pariyesanarasā.",
  "anya-e0104n:678_6": "Appatti alābho.",
  "anya-e0104n:679_0": "Iti icchitālābhaniddesavaṇṇanā.",
  "anya-e0104n:680_0": "Pañcupādānakkhandhaniddesavaṇṇanā",
  "anya-e0104n:681_0": "552.",
  "anya-e0104n:681_1": "Yaṃ vuttamidhāti idha saccaniddese yaṃ sarūpato vuttaṃ.",
  "anya-e0104n:681_2": "Avuttanti aññattha dukkhakkhandhabālapaṇḍitasuttādīsu vuttampi idha sarūpato avuttaṃ.",
  "anya-e0104n:681_3": "Tañca sabbaṃ ime upādānakkhandhe vinā na labbhatīti tattha khandhasannissayameva dukkhaṃ khandhe vibādhatīti dassetuṃ “indanamiva pāvako”ti vuttaṃ.",
  "anya-e0104n:681_4": "Yathā vā lakkhaṃ paharaṇapahārassa vatthu,",
  "anya-e0104n:681_5": "evaṃ khandhā saṃsāradukkhassa.",
  "anya-e0104n:681_6": "Yathā ca gorūpaṃ ḍaṃsamakasādivibādhāya,",
  "anya-e0104n:681_7": "yathā ca khettaṃ nipphannasassalāyanassa,",
  "anya-e0104n:681_8": "gāmo ca gāmaghātakavibādhāya,",
  "anya-e0104n:681_9": "evaṃ khandhā jātiādidukkhassa vatthūti dassetuṃ “lakkhamivā”tiādi vuttaṃ.",
  "anya-e0104n:681_10": "Yebhuyyena loke vibādhakā vibādhetabbādhīnā na honti,",
  "anya-e0104n:681_11": "ime pana vibādhetabbādhīnā evāti dassetuṃ “tiṇalatādīnī”ti vuttaṃ.",
  "anya-e0104n:681_12": "Kāmaṃ anādimati saṃsāre ādi nāma kassaci natthi,",
  "anya-e0104n:681_13": "ekabhavaparicchinnassa pana khandhasantānassa vasena vuttaṃ “ādidukkhaṃ jātī”ti.",
  "anya-e0104n:681_14": "Tenevāha “pariyosānadukkhaṃ maraṇa”nti.",
  "anya-e0104n:681_15": "Na hettha samucchedamaraṇameva adhippetaṃ.",
  "anya-e0104n:681_16": "Maraṇassa antike āsanne jātaṃ dukkhaṃ māraṇantikadukkhaṃ.",
  "anya-e0104n:681_17": "Paridayhanaṃ cittasantāpo.",
  "anya-e0104n:681_18": "Lālappanaṃ ativiya vippalāpo.",
  "anya-e0104n:681_19": "Anutthunanaṃ anto nijjhāyanaṃ.",
  "anya-e0104n:681_20": "Ekamekanti jātiādīnaṃ antarabhedabhinnānaṃ,",
  "anya-e0104n:681_21": "jātiādīnameva vā upādānakkhandhapañcakānaṃ vā ekamekaṃ.",
  "anya-e0104n:681_22": "Saṅkhipitvāti samāsetvā,",
  "anya-e0104n:681_23": "sāmaññaniddesena vā saṅkhepaṃ katvā.",
  "anya-e0104n:682_0": "Iti dukkhaniddesakathāvaṇṇanā.",
  "anya-e0104n:683_0": "Samudayaniddesakathāvaṇṇanā",
  "anya-e0104n:684_0": "553.",
  "anya-e0104n:684_1": "Punabbhavakaraṇaṃ punabbhavo uttarapadalopena,",
  "anya-e0104n:684_2": "yathā vā apūpabhakkhanasīlo āpūpiko,",
  "anya-e0104n:684_3": "evaṃ punabbhavakaraṇasīlā,",
  "anya-e0104n:684_4": "punabbhavaṃ vā phalaṃ arahati,",
  "anya-e0104n:684_5": "so vā etissā payojananti ponobhavikā.",
  "anya-e0104n:684_6": "Nandanato,",
  "anya-e0104n:684_7": "rañjanato ca nandīrāgabhāvaṃ sabbāsu avatthāsu apaccakkhāya vuttiyā nandīrāgasahagatā.",
  "anya-e0104n:684_8": "Tāya ca sattā tattha tattha bhavādike kimikīṭapaṭaṅgādiattabhāvepi nandanti,",
  "anya-e0104n:684_9": "rūpābhinandanādibhūtāya rañjanti cāti tatratatrābhinandinī.",
  "anya-e0104n:684_10": "Tenāha “nandīrāgena sahagatā”tiādi.",
  "anya-e0104n:684_11": "Tabbhāvattho hi esa sahagatasaddo.",
  "anya-e0104n:684_12": "Kāmabhavavibhavabhedavasena pavattiyā kāmataṇhā,",
  "anya-e0104n:684_13": "bhavataṇhā,",
  "anya-e0104n:684_14": "vibhavataṇhā ca veditabbā.",
  "anya-e0104n:684_15": "Kāmataṇhādibhedaṃ anāmasitvā kevalaṃ taṇhābhāveneva ekabhāvaggahaṇena ekattaṃ upanetvā kassacipi sattassa",
  "anya-e0104n:684_16": "kenaci sadisatābhāvato taṃtaṃvicittabhāvajanakakammanipphādanena ativicittasabhāvā sakalassa dukkhassa",
  "anya-e0104n:684_17": "hetubhāvato dukkhasamudayo ariyasaccaṃ.",
  "anya-e0104n:685_0": "Kasmā panettha taṇhāva samudayasaccaṃ vuttāti?",
  "anya-e0104n:685_1": "Visesahetubhāvato.",
  "anya-e0104n:685_2": "Avijjā hi bhavesu ādīnavaṃ paṭicchādentī,",
  "anya-e0104n:685_3": "diṭṭhiādiupādānañca tattha tattha abhinivisamānaṃ taṇhaṃ abhivaḍḍhentī dosādayopi kammassa kāraṇaṃ honti,",
  "anya-e0104n:685_4": "taṇhā pana taṃtaṃbhavayonigativiññāṇaṭṭhitisattāvāsasattanikāyakulabhogissariyādivicittataṃ abhipatthentī,",
  "anya-e0104n:685_5": "kammavicittatāya upanissayataṃ kammassa ca sahāyabhāvaṃ upagacchantī bhavādivicittataṃ niyameti,",
  "anya-e0104n:685_6": "tasmā dukkhassa visesahetubhāvato aññesupi avijjāupādānakammādīsu sutte abhidhamme ca avasesakilesākusalamūlādīsu",
  "anya-e0104n:685_7": "vuttesu dukkhahetūsu vijjamānesu taṇhāva samudayasaccanti vuttāti veditabbaṃ.",
  "anya-e0104n:686_0": "Iti samudayaniddesakathāvaṇṇanā.",
  "anya-e0104n:687_0": "Nirodhaniddesakathāvaṇṇanā",
  "anya-e0104n:688_0": "554.",
  "anya-e0104n:688_1": "Tassāyevāti yadaggena taṇhā samudayasaccanti vuttā,",
  "anya-e0104n:688_2": "tadaggena tassāyevāti avadhāraṇaṃ.",
  "anya-e0104n:688_3": "Sati hi padhānahetunirodhe tadaññahetū niruddhāyeva hontīti byādhinimittavūpasamanena byādhivūpasamo",
  "anya-e0104n:688_4": "viya hetunirodhena phalanirodhoti āha “samudayanirodhena dukkhanirodho”ti.",
  "anya-e0104n:688_5": "Na aññathāti yathāvuttassa atthassa ekantikataṃ dasseti.",
  "anya-e0104n:689_0": "Anupaddaveti pāṇakavijjhanasatthappahārādiupaddavarahite.",
  "anya-e0104n:689_1": "Tato eva daḷhe thire.",
  "anya-e0104n:689_2": "Sākhādichedanena chinnopi.",
  "anya-e0104n:689_3": "Taṇhānusayeti kāmarāgabhavarāgānusaye.",
  "anya-e0104n:689_4": "Anūhateti asamupaghāṭite.",
  "anya-e0104n:690_0": "Yathā sīho yenattani saro khitto,",
  "anya-e0104n:690_1": "tattheva attano balaṃ dasseti, na sare,",
  "anya-e0104n:690_2": "tathā buddhānaṃ kāraṇe paṭipatti, na phale.",
  "anya-e0104n:690_3": "Yathā pana sārameyyā kenaci leḍḍuppahāre dinne bhussantā leḍḍuṃ khādanti,",
  "anya-e0104n:690_4": "na pahāradāyake uṭṭhahanti,",
  "anya-e0104n:690_5": "evaṃ aññatitthiyā dukkhaṃ nirodhetukāmā kāyacchedamanuyuñjanti,",
  "anya-e0104n:690_6": "na kilesanirodhananti imamatthaṃ dassetuṃ “sīhasamānavuttino”tiādi vuttaṃ.",
  "anya-e0104n:691_0": "555.",
  "anya-e0104n:691_1": "Virajjati palujjati chijjati samudayo etenāti virāgo vuccati maggo.",
  "anya-e0104n:691_2": "Virajjanaṃ palujjanaṃ samucchindanaṃ virāgoti pahānaṃ vuccati.",
  "anya-e0104n:691_3": "Tasmāti yasmā pahānapariyāyo virāgasaddo,",
  "anya-e0104n:691_4": "nirodhasaddo ca, tasmā.",
  "anya-e0104n:691_5": "Anusayasamugghātato aseso virāgo aseso nirodhoti sambandhanīyaṃ.",
  "anya-e0104n:691_6": "Cāgādipadānipi gahetvā vadati sabbāneva etānīti.",
  "anya-e0104n:691_7": "Yasmā nibbānaṃ vuccati,",
  "anya-e0104n:691_8": "na dukkhassa nirujjhanamattaṃ,",
  "anya-e0104n:691_9": "tasmā taṇhāya asesavirāganirodhādipadānipi nibbānavevacanānīti.",
  "anya-e0104n:691_10": "Vuttamevatthaṃ samattheti “yasmā panā”tiādi.",
  "anya-e0104n:691_11": "Yathā virāgādipadāni nibbāne yujjanti,",
  "anya-e0104n:691_12": "taṃdassanaṃ.",
  "anya-e0104n:691_13": "Tattha taṃ āgammāti taṃ nibbānaṃ ārammaṇakaraṇavasena patvā.",
  "anya-e0104n:691_14": "Taṇhā virajjatīti ariyamaggena accantavirāgavasena taṇhā virajjīyati.",
  "anya-e0104n:691_15": "Nirujjhatīti nirodhīyati,",
  "anya-e0104n:691_16": "tena virāganirodhasaddānaṃ adhikaraṇasādhanatamāha.",
  "anya-e0104n:691_17": "Tadevāti nibbānameva.",
  "anya-e0104n:691_18": "Cāgādayo hontīti cāgādihetuṃ phalavohārena vadati.",
  "anya-e0104n:691_19": "“Kāmaguṇālayesū”ti potthakesu likhanti,",
  "anya-e0104n:691_20": "“kāmaguṇālayādīsū”ti pana pāṭho.",
  "anya-e0104n:692_0": "556.",
  "anya-e0104n:692_1": "Tayidantiādi na porāṇapāṭho,",
  "anya-e0104n:692_2": "saccatthadīpane pana vuttaniyāmena tato ānetvā pacchā ṭhapitaṃ.",
  "anya-e0104n:692_3": "Tathā hi pubbe vuttānipi lakkhaṇādīni punapi vuttāni.",
  "anya-e0104n:692_4": "Saṃsāradukkhato nibbinnamānasassa assāsaṃ karonto viya hotīti assāsakaraṇarasaṃ.",
  "anya-e0104n:692_5": "Rāgādisabbapapañcavūpasamanimittatāya nippapañcataṃ paccupaṭṭhapetīti nippapañcapaccupaṭṭhānaṃ.",
  "anya-e0104n:693_0": "557.",
  "anya-e0104n:693_1": "Nattheva nibbānanti yadi sāmaññato paṭiññā,",
  "anya-e0104n:693_2": "attanā adhippetanibbānassapi abhāvo āpajjati,",
  "anya-e0104n:693_3": "tathā sati paṭiññāvirodho.",
  "anya-e0104n:693_4": "Atha parābhimataṃ nibbānaṃ pati,",
  "anya-e0104n:693_5": "evaṃ sati dhammiasiddhi,",
  "anya-e0104n:693_6": "tato ca nissayāsiddho hetu.",
  "anya-e0104n:693_7": "Anupalabbhanīyatoti kiṃ paccakkhato,",
  "anya-e0104n:693_8": "udāhu anumānato?",
  "anya-e0104n:693_9": "Purimasmiṃ pakkhe cakkhādīhi anekantikatā,",
  "anya-e0104n:693_10": "dutiyasmiṃ paraṃ pati asiddho hetu.",
  "anya-e0104n:693_11": "Tenāha “na,",
  "anya-e0104n:693_12": "upāyena upalabbhanīyato”tiādi.",
  "anya-e0104n:693_13": "Tattha yathā cetopariyañāṇalābhino eva ariyā paresaṃ lokuttaracittaṃ jānanti,",
  "anya-e0104n:693_14": "tatthāpi ca arahā eva sabbesaṃ, na sabbe,",
  "anya-e0104n:693_15": "evaṃ nibbānampi sīlasamādhipaññāsaṅkhātasammāpaṭipattibhūtena upāyena upalabbhatīti atthavacanaṃ cetaṃ daṭṭhabbaṃ,",
  "anya-e0104n:693_16": "na payogavacanaṃ.",
  "anya-e0104n:693_17": "Taṃ parato āvi bhavissati.",
  "anya-e0104n:694_0": "558.",
  "anya-e0104n:694_1": "Natthīti na vattabbaṃ,",
  "anya-e0104n:694_2": "ariyehi upalabbhanīyatoti adhippāyo.",
  "anya-e0104n:694_3": "Saṃsārato saṃviggamānasā sammāpaṭipattiyā nibbānaṃ adhigacchantīti sabbasamayasiddhoyaṃ nayo.",
  "anya-e0104n:694_4": "Tattha sāsanikameva nissāya vadati “paṭipattiyā vañcubhāvāpajjanato”ti.",
  "anya-e0104n:694_5": "Tenāha “asati hī”tiādi.",
  "anya-e0104n:694_6": "Sammādiṭṭhipurejavāyāti sammādiṭṭhipubbaṅgamāya.",
  "anya-e0104n:694_7": "Pubbaṅgamatā cassā padhānabhāvato.",
  "anya-e0104n:694_8": "Tathā hi sā paṭhamaṃ desanāruḷhā,",
  "anya-e0104n:694_9": "na sabbapaṭhamaṃ uppajjanato.",
  "anya-e0104n:694_10": "Na cāyaṃ sammāpaṭipatti vañjhā,",
  "anya-e0104n:694_11": "nibbānapāpanato nibbānassa sampāpakato.",
  "anya-e0104n:694_12": "Tava matena pana nibbānasseva abhāvato vañjhabhāvo āpajjatīti yojanā.",
  "anya-e0104n:694_13": "Abhāvapāpakattāti sammāpaṭipattiyā kilesasamucchindanamukhena khandhānaṃ abhāvasampāpakabhāvato,",
  "anya-e0104n:694_14": "na vañjhabhāvāpattīti ce vadeyyāsīti attho.",
  "anya-e0104n:694_15": "Na iti paṭikkhepe.",
  "anya-e0104n:694_16": "Yaṃ tayā “abhāvapāpakattā”ti vadantena khandhābhāvo nibbānanti paṭiññātaṃ, taṃ na. Kasmā?",
  "anya-e0104n:694_17": "Atītānāgatābhāvepi nibbānappattiyā abhāvato.",
  "anya-e0104n:694_18": "Atītānāgatā hi khandhā na santīti tasmiṃ abhāve nibbānaṃ adhigataṃ nāma siyā,",
  "anya-e0104n:694_19": "so pana natthīti.",
  "anya-e0104n:694_20": "Na kevalaṃ atītānāgatānameva,",
  "anya-e0104n:694_21": "atha kho vattamānānampīti tiyaddhagatānaṃ sabbesaṃ khandhānaṃ abhāvo nibbānaṃ.",
  "anya-e0104n:694_22": "Na hi taṃ ekadesābhāvo bhavituṃ yuttanti vattamānā ce,",
  "anya-e0104n:694_23": "na na santi,",
  "anya-e0104n:694_24": "na santi ce,",
  "anya-e0104n:694_25": "na vattamānāti “vattamānā,",
  "anya-e0104n:694_26": "na santi cā”ti vippaṭisiddhametanti āha “na, tesaṃ…pe…",
  "anya-e0104n:694_27": "pajjanato”ti.",
  "anya-e0104n:695_0": "Kiñca bhiyyo –",
  "anya-e0104n:695_1": "yadi vattamānābhāvo nibbānaṃ,",
  "anya-e0104n:695_2": "yadā ariyamaggo vattati,",
  "anya-e0104n:695_3": "tadā tassa nissayabhūtā khandhā vattamānāti katvā tadā nibbānassa abhāvo siyā.",
  "anya-e0104n:695_4": "Tathā ca sati maggakkhaṇepi nibbānasacchikiriyāya abhāvo āpajjatīti dassento “vattamāna…pe…",
  "anya-e0104n:695_5": "dosato”ti āha.",
  "anya-e0104n:695_6": "Na mayaṃ sabbesaṃyeva avattamānatāya nibbānaṃ vadāma.",
  "anya-e0104n:695_7": "Kiñcarahīti,",
  "anya-e0104n:695_8": "tadā maggakkhaṇe kilesānaṃ avattamānattā,",
  "anya-e0104n:695_9": "tasmā na doso yathāvuttadosābhāvoti?",
  "anya-e0104n:695_10": "Yadi kilesānaṃ avattamānatāsaṅkhāto abhāvo nibbānaṃ,",
  "anya-e0104n:695_11": "evaṃ sati ariyamaggassa niratthakatā āpajjati maggakkhaṇato pubbepi tadabhāvasiddhito.",
  "anya-e0104n:695_12": "Tenāha “ariyamaggassā”tiādi.",
  "anya-e0104n:695_13": "Tasmā akāraṇametanti yasmā na nibbānassa anupalabbhanīyatā,",
  "anya-e0104n:695_14": "abhāvamattatā,",
  "anya-e0104n:695_15": "paṭipattiyā vañjhabhāvo,",
  "anya-e0104n:695_16": "atītānāgatābhāve nibbānādhigamo ca āpajjati,",
  "anya-e0104n:695_17": "vattamānānaṃ abhāvopi na sambhavati,",
  "anya-e0104n:695_18": "pageva kilesānaṃ avattamānatā,",
  "anya-e0104n:695_19": "ariyamaggassa ca niratthakabhāvāpatti,",
  "anya-e0104n:695_20": "tasmā nibbānassa abhāvasādhanatthaṃ yadidaṃ “anupalabbhanīyato,",
  "anya-e0104n:695_21": "abhāvapāpakattā,",
  "anya-e0104n:695_22": "tadā kilesānaṃ avattamānattā”ti ca kāraṇaṃ vuttaṃ,",
  "anya-e0104n:695_23": "akāraṇametaṃ,",
  "anya-e0104n:695_24": "ayuttiresāti attho.",
  "anya-e0104n:696_0": "559.",
  "anya-e0104n:696_1": "Ādivacanatoti ādi-",
  "anya-e0104n:696_2": "saddena avasiṭṭhaṃ jambukhādakasuttapadesaṃ,",
  "anya-e0104n:696_3": "aññampi asaṅkhatāya dhātuyā niddesapāḷiṃ saṅgaṇhāti.",
  "anya-e0104n:696_4": "Tathā hi “nibbānaṃ nibbānanti,",
  "anya-e0104n:696_5": "āvuso sāriputta, vuccati,",
  "anya-e0104n:696_6": "katamaṃ nu kho, āvuso,",
  "anya-e0104n:696_7": "nibbānanti? Yo kho, āvuso,",
  "anya-e0104n:696_8": "rāgakkhayo dosakkhayo mohakkhayo,",
  "anya-e0104n:696_9": "idaṃ vuccati nibbāna”nti jambukhādakasutte,",
  "anya-e0104n:696_10": "“tattha katamā asaṅkhatā dhātu?",
  "anya-e0104n:696_11": "Rāgakkhayo dosakkhayo mohakkhayo”ti āyatanavibhaṅge vuttaṃ.",
  "anya-e0104n:696_12": "Tatrāyamattho –",
  "anya-e0104n:696_13": "nibbānaṃ asaṅkhatā dhātu asaṅkhatasabhāvo dhammo.",
  "anya-e0104n:696_14": "Yasmā taṃ āgamma rāgādayo khīyanti,",
  "anya-e0104n:696_15": "tasmā rāgakkhayo,",
  "anya-e0104n:696_16": "dosakkhayo,",
  "anya-e0104n:696_17": "mohakkhayoti ca vuccatīti.",
  "anya-e0104n:696_18": "Āgammāti ca sabbasaṅkhārehi nibbinnassa visaṅkhāraninnassa gotrabhunā vivaṭṭitamānasassa maggena sacchikaraṇenāti attho.",
  "anya-e0104n:696_19": "Sacchikiriyamānañhi taṃ adhigantvā ārammaṇapaccayabhūtañca paṭicca adhipatipaccayabhūte ca tasmiṃ paramassāsabhāvena",
  "anya-e0104n:696_20": "vinimuttasaṅkhārassa paramagatibhāvena ca patiṭṭhānabhūte patiṭṭhāya khayasaṅkhāto maggo rāgādayo khepetīti",
  "anya-e0104n:696_21": "taṃsacchikaraṇābhāve rāgādīnaṃ anuppattinirodhagamanābhāvā taṃ āgamma rāgādayo khīyantīti vuccanti.",
  "anya-e0104n:696_22": "Ekaṃsena cetaṃ evaṃ sampaṭicchitabbaṃ,",
  "anya-e0104n:696_23": "itarathā yathārutavasena pāḷiyā atthe gayhamāne bahū dosā āpajjantīti te dassetuṃ “arahattassāpī”tiādi vuttaṃ.",
  "anya-e0104n:696_24": "Arahattañhi aggaphalapamukhā cattāro khandhāti na tassa rāgādikhayamattatā yuttā.",
  "anya-e0104n:696_25": "Tampi hi…pe…",
  "anya-e0104n:696_26": "niddiṭṭhaṃ.",
  "anya-e0104n:696_27": "Tattha yathā rāgādīnaṃ khīṇante uppannattā arahattaṃ “rāgakkhayo”tiādinā niddiṭṭhanti suttassa neyyatthattā.",
  "anya-e0104n:696_28": "Evaṃ nibbānaṃ āgamma rāgādayo khīyantīti nibbānaṃ “rāgakkhayo”tiādinā niddiṭṭhanti imassāpi suttassa neyyatthatā veditabbā.",
  "anya-e0104n:696_29": "Nibbānassa rāgādikkhayamattatāya bahūdosā āpajjantīti dassetuṃ “kiñca bhiyyo”tiādi āraddhaṃ.",
  "anya-e0104n:697_0": "Tattha ittarakālādippattidosatoti rāgādīnaṃ khayamattatāya parittakālatā,",
  "anya-e0104n:697_1": "saṅkhatalakkhaṇatā,",
  "anya-e0104n:697_2": "payogena vinā saraseneva adhigandhabbatā,",
  "anya-e0104n:697_3": "rāgādīhi aparimuttatā, ādittatā, dukkhatā,",
  "anya-e0104n:697_4": "anupasantatā,",
  "anya-e0104n:697_5": "bahubhāvo,",
  "anya-e0104n:697_6": "oḷārikatā,",
  "anya-e0104n:697_7": "gotrabhumaggānaṃ anārammaṇatāti evamādidosāpajjanato.",
  "anya-e0104n:697_8": "Rāgasseva khayo rāgakkhayo,",
  "anya-e0104n:697_9": "na dosādīnaṃ.",
  "anya-e0104n:697_10": "Tathā dosakkhayādayopīti añño rāgakkhayo,",
  "anya-e0104n:697_11": "añño dosakkhayo,",
  "anya-e0104n:697_12": "añño mohakkhayoti tiṇṇaṃ akusalamūlānaṃ khayabhūtāni tīṇi nibbānāni,",
  "anya-e0104n:697_13": "catunnaṃ upādānānaṃ khaye cattāri,",
  "anya-e0104n:697_14": "pañcannaṃ nīvaraṇānaṃ khaye pañca,",
  "anya-e0104n:697_15": "channaṃ taṇhākāyānaṃ khaye cha,",
  "anya-e0104n:697_16": "sattannaṃ anusayānaṃ khaye satta,",
  "anya-e0104n:697_17": "aṭṭhannaṃ micchattānaṃ khaye aṭṭha,",
  "anya-e0104n:697_18": "navannaṃ taṇhāmūlakānaṃ khaye nava,",
  "anya-e0104n:697_19": "dasannaṃ saṃyojanānaṃ khaye dasa,",
  "anya-e0104n:697_20": "diyaḍḍhakilesasahassassa khaye pāṭiyekkaṃ nibbānanti bahūni nibbānāni honti.",
  "anya-e0104n:697_21": "Rāgādikkhayo nāma andhabālānampi pākaṭo,",
  "anya-e0104n:697_22": "antamaso dīpimigamakkaṭādīnampi suviññeyyoti oḷārikaṃ nibbānaṃ hoti.",
  "anya-e0104n:697_23": "Gotrabhukkhaṇe kilesakkhayassa abhāvato,",
  "anya-e0104n:697_24": "maggakkhaṇe ca akhīṇattā,",
  "anya-e0104n:697_25": "ārammaṇakaraṇassa ca asambhavo eva.",
  "anya-e0104n:697_26": "Tassa nibbānabhāvatoti sabbapariyosānassa rāgādikkhayassa nibbānabhāvato.",
  "anya-e0104n:697_27": "Yato khayato paṭṭhāya rāgādīnaṃ pavatti na hoti,",
  "anya-e0104n:697_28": "so “ayaṃ nāmā”ti niyametabbo maggaphalañāṇānaṃ ārammaṇabhūto natthīti āha “na tādisassa khayassa abhāvato”ti.",
  "anya-e0104n:698_0": "Kiñca bhiyyo –",
  "anya-e0104n:698_1": "yo pacchimabhavato tatiyattabhāveyeva rāgādīsu ādīnavaṃ disvā jhānabhāvanāya te vikkhambhetvā aparihīnajjhāno kālaṃ katvā brahmalokaṃ upapanno,",
  "anya-e0104n:698_2": "tattha yāvatāyukaṃ ṭhatvā idhāgatopi kāmesu vītarāgova hutvā pabbajitvā arahattaṃ patto,",
  "anya-e0104n:698_3": "yo ca paṭhamavaye eva rāgādito nibbinno te ca jhānena vikkhambhetvā pacchimavaye arahattaṃ patto,",
  "anya-e0104n:698_4": "tesaṃ rāgādīnaṃ vikkhambhanato paṭṭhāya anuppajjanato nirodhasadisatāya anuppattiyeva nirodho.",
  "anya-e0104n:698_5": "Te nibbānappattā nāma siyuṃ,",
  "anya-e0104n:698_6": "na ca honti,",
  "anya-e0104n:698_7": "tasmā na tādisassa khayassa nibbānabhāvo.",
  "anya-e0104n:698_8": "Tassāpi ittarakālatādidosasamāyogo evāti āha “bhāvepi cā”tiādi.",
  "anya-e0104n:699_0": "Yadi “khayo”ti vacanato yato khayato paṭṭhāya rāgādīnaṃ appavatti,",
  "anya-e0104n:699_1": "taṃ khayamattaṃ nibbānaṃ maññasi,",
  "anya-e0104n:699_2": "evaṃ sati “khaye ñāṇa”ntiādīsu “khayo”ti vuttattā taduppattito paṭṭhāya ca rāgādīnaṃ anuppattīti maggassāpi",
  "anya-e0104n:699_3": "nibbānabhāvāpattīti dassento “ariyamaggassa cā”tiādimāha.",
  "anya-e0104n:700_0": "Yathā niruddhā na santi,",
  "anya-e0104n:700_1": "evaṃ anuppannāpīti abhāvasāmaññato nirodhasadisatāya anuppatti eva nirodho anuppattinirodho.",
  "anya-e0104n:700_2": "Ayañhi maggena khepetabbākāro,",
  "anya-e0104n:700_3": "yadidaṃ uppajjanārahassa anuppattidhammatāpādananti “khayo”ti ca vuccatīti.",
  "anya-e0104n:700_4": "Taṃ itarakhayato visesento “anuppattinirodhasaṅkhātassa pana khayassā”ti āha.",
  "anya-e0104n:700_5": "Anipphannatā pana tassa khayassa pariyāyena upanissayattāti vuttaṃ.",
  "anya-e0104n:700_6": "Anuppattinirodhakkhayakarassa hi maggassa ārammaṇabhūtaṃ nibbānaṃ atthato tassa upanissayo viyāti vattabbataṃ labhati.",
  "anya-e0104n:700_7": "Tadupacārenāti atthato phalabhūtakhayavohārena.",
  "anya-e0104n:700_8": "Phalūpacārena hi kāraṇaṃ voharīyati yathā “āyu ghataṃ,",
  "anya-e0104n:700_9": "semho guḷo”ti ca.",
  "anya-e0104n:701_0": "Assāti nibbānassa.",
  "anya-e0104n:701_1": "“Idampi kho ṭhānaṃ sududdasa”ntiādinā paccavekkhato bhagavato appossukkabhāvāvahanato.",
  "anya-e0104n:701_2": "“Tañhi te,",
  "anya-e0104n:701_3": "māgaṇḍiya,",
  "anya-e0104n:701_4": "ariyaṃ cakkhuṃ natthi,",
  "anya-e0104n:701_5": "yena tvaṃ ariyena cakkhunā ārogyaṃ jāneyyāsi,",
  "anya-e0104n:701_6": "nibbānaṃ passeyyāsī”ti vacanato ariyena cakkhunā passitabbaṃ.",
  "anya-e0104n:702_0": "560.",
  "anya-e0104n:702_1": "Yadi nibbānaṃ nāma sabhāvadhammo atthi sattasantānapariyāpanno ca,",
  "anya-e0104n:702_2": "atha kasmā catumahāpathe sabhā viya sabbasādhāraṇā na labbhatīti āha “maggasamaṅginā pattabbato asādhāraṇa”nti.",
  "anya-e0104n:702_3": "“Asukassa sammāsambuddhassa kāle uppanna”nti evaṃ purimāya koṭiyā abhāvato appabhavaṃ.",
  "anya-e0104n:702_4": "Maggabhāveti ariyamaggassa atthibhāve.",
  "anya-e0104n:702_5": "Bhāvato vijjamānato laddhabbato.",
  "anya-e0104n:703_0": "Aṇuādīnanti aṇupakatikālapurisādīnaṃ.",
  "anya-e0104n:703_1": "Niccabhāvāpattīti sassatabhāvasiddhi.",
  "anya-e0104n:703_2": "Kūṭaṭṭhaniccatā hi idhādhippetā.",
  "anya-e0104n:703_3": "Hetuno abhāvāti upapattiyā sādhanahetuno abhāvā.",
  "anya-e0104n:703_4": "Niccā te aṇuādayo.",
  "anya-e0104n:703_5": "Nibbānassa niccattāti apekkhadhammattāti hetulakkhaṇānupapatti.",
  "anya-e0104n:703_6": "“Aṇuādīnaṃ asiddhattā”ti etena “niccā aṇuādayo”ti paṭiññāya dhammiasiddhi,",
  "anya-e0104n:703_7": "tato ca nissayāsiddho hetūti dasseti.",
  "anya-e0104n:704_0": "561.",
  "anya-e0104n:704_1": "Yathāvuttayuttisabbhāvatoti “appabhavattā”ti attanā vuttaṃ hetuṃ sandhāyāha.",
  "anya-e0104n:704_2": "Appabhavatā cassa apaccayatāya daṭṭhabbā,",
  "anya-e0104n:704_3": "tāya tassa purimāya koṭiyā abhāvo.",
  "anya-e0104n:704_4": "“Rūpasabhāvātikkamato”ti etena yathā rūpadhammānaṃ ruppanasabhāvo,",
  "anya-e0104n:704_5": "paṭighātavantatāya kalāpaso vuttiyā padesasambandho ca sabhāvo,",
  "anya-e0104n:704_6": "evaṃ nibbānassa katthaci paṭighāto,",
  "anya-e0104n:704_7": "sappadesatā ca natthīti dasseti.",
  "anya-e0104n:704_8": "Na hi nibbānaṃ “asukadisāya,",
  "anya-e0104n:704_9": "asukadese”ti vā niddisīyati,",
  "anya-e0104n:704_10": "yato taṃ appatiṭṭhamevāti.",
  "anya-e0104n:705_0": "“Asithila …pe…",
  "anya-e0104n:705_1": "gamanīyato”ti etena nibbānassa ariyānaṃ paccakkhasiddhataṃ dasseti.",
  "anya-e0104n:705_2": "“Sabbaññuvacanato”ti etena tadaññesaṃ anumānasiddhataṃ,",
  "anya-e0104n:705_3": "tadubhayena “anupalabbhanīyato”ti panassa hetuno asiddhataṃ dasseti.",
  "anya-e0104n:705_4": "Paramatthena nāvijjamānaṃ vijjamānamevāti yathāraddhamatthaṃ nigametvā tadatthasādhanaṃ āgamaṃ dassento “vuttañheta”nti- . ādimāha.",
  "anya-e0104n:706_0": "Tattha ajātaṃ abhūtaṃ akataṃ asaṅkhatanti cattāripi padāni aññamaññavevacanāni.",
  "anya-e0104n:706_1": "Atha vā vedanādayo viya hetupaccayasamavāyasaṅkhātāya kāraṇasāmaggiyā na jātaṃ na nibbattanti ajātaṃ.",
  "anya-e0104n:706_2": "Kāraṇena vinā,",
  "anya-e0104n:706_3": "sayameva ca na bhūtaṃ na pātubhūtaṃ na uppannanti abhūtaṃ.",
  "anya-e0104n:706_4": "Evaṃ ajātattā,",
  "anya-e0104n:706_5": "abhūtattā ca yena kenaci kāraṇena na katanti akataṃ.",
  "anya-e0104n:706_6": "Jātabhūtakatabhāvo ca nāma rūpādīnaṃ saṅkhatadhammānaṃ hoti,",
  "anya-e0104n:706_7": "na asaṅkhatabhāvassa nibbānassāti dassanatthaṃ “asaṅkhata”nti vuttaṃ.",
  "anya-e0104n:706_8": "Paṭilomato vā samecca sambhūya paccayehi katanti saṅkhataṃ,",
  "anya-e0104n:706_9": "tathā na saṅkhataṃ saṅkhatalakkhaṇarahitanti ca asaṅkhatanti evaṃ anekehi kāraṇehi nibbattitabhāve paṭisiddhe",
  "anya-e0104n:706_10": "“pakativādīnaṃ pakati viya siyā nu kho ekeneva kāraṇena etaṃ kata”nti āsaṅkāyaṃ kenaci na katanti dassanatthaṃ",
  "anya-e0104n:706_11": "“akata”nti vuttaṃ.",
  "anya-e0104n:706_12": "Evaṃ apaccayampi samānaṃ “sayameva nu kho idaṃ bhūtaṃ pātubhūta”nti āsaṅkāyaṃ taṃ nivattanatthaṃ “abhūta”nti vuttaṃ.",
  "anya-e0104n:706_13": "Ayañcetassa asaṅkhatākatābhūtabhāvo sabbena sabbaṃ ajātidhammattāti dassetuṃ “ajāta”nti vuttaṃ.",
  "anya-e0104n:707_0": "Evamettha satthā paramatthato nibbānassa atthibhāvaṃ pavedesi.",
  "anya-e0104n:707_1": "Pavedento ca “ahaṃ dhammissaro dhammassāmī”ti na attano āṇāmattena pavedesi,",
  "anya-e0104n:707_2": "apica kho pana padaparame anukampamāno yuttitopi pavedesi. Yathāha –",
  "anya-e0104n:708_0": "“No cetaṃ,",
  "anya-e0104n:708_1": "bhikkhave,",
  "anya-e0104n:708_2": "abhavissa ajātaṃ abhūtaṃ akataṃ asaṅkhataṃ,",
  "anya-e0104n:708_3": "nayidha jātassa bhūtassa katassa saṅkhatassa nissaraṇaṃ paññāyetha.",
  "anya-e0104n:708_4": "Yasmā ca kho,",
  "anya-e0104n:708_5": "bhikkhave,",
  "anya-e0104n:708_6": "atthi ajātaṃ abhūtaṃ akataṃ asaṅkhataṃ,",
  "anya-e0104n:708_7": "tasmā jātassa bhūtassa katassa saṅkhatassa nissaraṇaṃ paññāyatī”ti.",
  "anya-e0104n:709_0": "Tassattho –",
  "anya-e0104n:709_1": "bhikkhave,",
  "anya-e0104n:709_2": "yadi ajātādisabhāvā asaṅkhatā dhātu na abhavissa na siyā,",
  "anya-e0104n:709_3": "idha loke jātādisabhāvassa rūpādikkhandhapañcakasaṅkhātassa saṅkhatassa nissaraṇaṃ anavasesavūpasamo na paññāyeyya na upalabbheyya na sambhaveyya.",
  "anya-e0104n:709_4": "Nibbānañhi ārammaṇaṃ katvā pavattamānā sammādiṭṭhiādayo ariyamaggadhammā anavasesaṃ saṃkilese samucchindanti,",
  "anya-e0104n:709_5": "tenettha sabbassāpi vaṭṭadukkhassa apagamo nissaraṇaṃ paññāyati.",
  "anya-e0104n:709_6": "Evaṃ byatirekavasena nibbānassa atthibhāvaṃ dassetvā idāni anugamanavasenapi taṃ dassetvā nigametuṃ “yasmā ca kho”tiādi vuttaṃ.",
  "anya-e0104n:709_7": "Tassattho vuttanayeneva veditabbo.",
  "anya-e0104n:710_0": "Ettha ca yasmā “appaccayā dhammā asaṅkhatā dhammā. Atthi,",
  "anya-e0104n:710_1": "bhikkhave,",
  "anya-e0104n:710_2": "tadāyatanaṃ,",
  "anya-e0104n:710_3": "yattha neva pathavī.",
  "anya-e0104n:710_4": "Idampi kho ṭhānaṃ sududdasaṃ,",
  "anya-e0104n:710_5": "yadidaṃ sabbasaṅkhārasamatho sabbūpadhipaṭinissaggo.",
  "anya-e0104n:710_6": "Asaṅkhatañca vo,",
  "anya-e0104n:710_7": "bhikkhave,",
  "anya-e0104n:710_8": "dhammaṃ desessāmi asaṅkhatagāminiñca paṭipada”ntiādīhi anekehi suttapadehi “atthi,",
  "anya-e0104n:710_9": "bhikkhave,",
  "anya-e0104n:710_10": "ajāta”nti iminā ca suttapadena nibbānadhātuyā paramatthato sabbhāvo sabbalokaṃ anukampamānena sammāsambuddhena pakāsito,",
  "anya-e0104n:710_11": "tasmā yadipi kattha apaccakkhakārīnampi sāsane abhippasannānaṃ viññūnaṃ saṃsayo natthiyeva.",
  "anya-e0104n:710_12": "Ye pana paraneyyabuddhino puggalā,",
  "anya-e0104n:710_13": "tesaṃ vimativinodanatthaṃ ayamettha adhippāyaniddhāraṇamukhena yuttivicāraṇā.",
  "anya-e0104n:711_0": "Yathā pariññeyyatāya sauttarānaṃ kāmānaṃ,",
  "anya-e0104n:711_1": "rūpānañca paṭipakkhabhūtaṃ tabbidhurasabhāvaṃ nissaraṇaṃ paññāyati,",
  "anya-e0104n:711_2": "evaṃ sabhāvānaṃ sabbesampi saṅkhatadhammānaṃ paṭipakkhabhūtena tabbidhurasabhāvena nissaraṇena bhavitabbaṃ.",
  "anya-e0104n:711_3": "Yañca taṃ nissaraṇaṃ,",
  "anya-e0104n:711_4": "sā asaṅkhatā dhātu.",
  "anya-e0104n:711_5": "Kiñca bhiyyo –",
  "anya-e0104n:711_6": "saṅkhatadhammārammaṇavipassanāñāṇaṃ,",
  "anya-e0104n:711_7": "apica anulomañāṇaṃ kilese tadaṅgavasena pajahati,",
  "anya-e0104n:711_8": "na samucchedavasena pajahituṃ sakkoti.",
  "anya-e0104n:711_9": "Tathā sammutisaccārammaṇaṃ paṭhamajjhānādīsu ñāṇaṃ vikkhambhanavaseneva kilese pajahati,",
  "anya-e0104n:711_10": "na samucchedavasena.",
  "anya-e0104n:711_11": "Iti saṅkhatadhammārammaṇassa,",
  "anya-e0104n:711_12": "sammutisaccārammaṇassa ca ñāṇassa kilesānaṃ samucchedappahāne asamatthabhāvato tesaṃ samucchedappahānakarassa",
  "anya-e0104n:711_13": "ariyamaggañāṇassa tadubhayaviparītasabhāvena ārammaṇena bhavitabbaṃ,",
  "anya-e0104n:711_14": "sā asaṅkhatā dhātu.",
  "anya-e0104n:712_0": "Tathā “atthi,",
  "anya-e0104n:712_1": "bhikkhave,",
  "anya-e0104n:712_2": "ajātaṃ abhūtaṃ akataṃ asaṅkhata”nti evamādi nibbānassa paramatthato atthibhāvajotakavacanaṃ aviparītatthaṃ bhagavatā bhāsitattā.",
  "anya-e0104n:712_3": "Yañhi bhagavatā bhāsitaṃ,",
  "anya-e0104n:712_4": "taṃ aviparītatthaṃ yathā taṃ “sabbe saṅkhārā aniccā,",
  "anya-e0104n:712_5": "sabbe saṅkhārā dukkhā,",
  "anya-e0104n:712_6": "sabbe dhammā anattā”ti,",
  "anya-e0104n:712_7": "tathā nibbānasaddo katthaci visaye yathābhūtaparamatthavisayo upacāravuttisabbhāvato.",
  "anya-e0104n:712_8": "Seyyathāpi sīhasaddoti evamādīhi nayehi yuttitopi asaṅkhatāya dhātuyā paramatthato atthibhāvo veditabbo.",
  "anya-e0104n:713_0": "Aparo nayo –",
  "anya-e0104n:713_1": "yadi pana nibbānaṃ abhāvamattameva siyā,",
  "anya-e0104n:713_2": "tassa “gambhīro duddaso duranubodho santo paṇīto atakkāvacaro nipuṇo paṇḍitavedanīyo”ti gambhīrāditā,",
  "anya-e0104n:713_3": "“asaṅkhatañca vo,",
  "anya-e0104n:713_4": "bhikkhave,",
  "anya-e0104n:713_5": "dhammaṃ desessāmī”tiādinā asaṅkhatāditā,",
  "anya-e0104n:713_6": "“abyākatā dhammā apaccayādhammā”tiādinā abyākatadhammāditā ca na vattabbā siyā.",
  "anya-e0104n:713_7": "Na hi abhāvassa koci sabhāvo atthi,",
  "anya-e0104n:713_8": "yena so gambhīrāsaṅkhatādiākārato viññāyeyya.",
  "anya-e0104n:713_9": "Abhāvo hi abhāvo eva,",
  "anya-e0104n:713_10": "kuto tassa gambhīrāsaṅkhātādibhāvasambandho.",
  "anya-e0104n:713_11": "Kiñcāyamabhāvo sabbesaṃ kilesānaṃ sabbasattasantānagatānaṃ eko vā bhaveyya aneko vā. Yadi eko,",
  "anya-e0104n:713_12": "ekeneva maggena sabbakilesābhāvo kato,",
  "anya-e0104n:713_13": "sacchikato cāti aññassa,",
  "anya-e0104n:713_14": "aññesañca maggānaṃ niratthakatāti na siyā maggabahutā,",
  "anya-e0104n:713_15": "ekajjhañca sabbasattānaṃ nibbānādhigamo āpajjati.",
  "anya-e0104n:713_16": "Siyā panevaṃ eko eva so nibbānasaññito kilesābhāvo,",
  "anya-e0104n:713_17": "so pana na maggehi kātabbo,",
  "anya-e0104n:713_18": "atha kho sacchikātabboti.",
  "anya-e0104n:713_19": "Evaṃ sati visesato maggassa niratthakatā āpajjati,",
  "anya-e0104n:713_20": "kilesānaṃ appahānatoti ekopi maggo na siyā.",
  "anya-e0104n:713_21": "Asati ca kilesappahāne dukkhassa anupacchedanato kilesābhāvasacchikiriyā kimatthiyā siyā,",
  "anya-e0104n:713_22": "atha pana maggānaṃ santānagatasaṃyojanattayappahānādipaṭiniyatakiccatāya catūsu maggesu pāṭiyekkaṃ kilesābhāvo.",
  "anya-e0104n:713_23": "Evaṃ sati sabhāvapabhedena vinā na bahubhāvoti so kilesakkhayapariyāyena vutto sabhāvadhammo eva siyā.",
  "anya-e0104n:714_0": "Yesaṃ abhāvo,",
  "anya-e0104n:714_1": "tappabhedena abhāve bhedopacāroti ce?",
  "anya-e0104n:714_2": "Yesaṃ abhāvo,",
  "anya-e0104n:714_3": "tesaṃ sasabhāvatāya tassa sabhāvopacāropi siyā.",
  "anya-e0104n:714_4": "Tathā ca te saṃkilesasaṅkhatatādito kilesasaṅkhatatādiupacārāpi siyuṃ.",
  "anya-e0104n:714_5": "No ce te icchitā,",
  "anya-e0104n:714_6": "tappabhedena bhedopacāropi na icchitabbo.",
  "anya-e0104n:714_7": "Na ca pahoti upacarito bahubhāvo atthato bahubhāvāya.",
  "anya-e0104n:714_8": "Na hi jalaṃ analanti upacaritaṃ dahati,",
  "anya-e0104n:714_9": "pacati vā.",
  "anya-e0104n:714_10": "Ekattapañhampi cāyamabhāvo asabhāvatāya na sahatīti na sakkā vattuṃ natthibhāvasāmaññato abhedavohāro yuttarūpoti.",
  "anya-e0104n:714_11": "Ekatte ca pubbe vuttā eva dosā,",
  "anya-e0104n:714_12": "bahubhāve pana sati vuttanayeneva siddhā sabhāvadhammatā.",
  "anya-e0104n:714_13": "Sabhāvadhammattepi ca bahubhāvo viya bhāvaṃ bhāvopi bahubhāvaṃ na byabhicareyyāti nibbānassa bahubhāvapasaṅgo siyāti ce?",
  "anya-e0104n:714_14": "Na bahubhāvasseva abhāvappasaṅgato.",
  "anya-e0104n:714_15": "Yadi hi yathā kakkhaḷatā bhāvaṃ,",
  "anya-e0104n:714_16": "evaṃ bhāvopi kakkhaḷataṃ na byabhicareyya.",
  "anya-e0104n:714_17": "Evaṃ sati sabbesaṃ bhāvānaṃ pathavībhāvāpattito kuto bhāvassa bahubhāvo,",
  "anya-e0104n:714_18": "tasmā lokavohārānaṃ vicittatāya yadipi bahutā bhāvāpekkhā,",
  "anya-e0104n:714_19": "bhāvatā pana na bahutāpekkhāti na bhāvassa sato nibbānassa bahubhāvo “ekā niṭṭhā na puthu niṭṭhā”ti vacanato.",
  "anya-e0104n:714_20": "Ekasmiṃyeva ca dassanabhāvanādvayaṃ sambhavati.",
  "anya-e0104n:715_0": "Parinibbutānaṃ paccekaṃ nibbānabhāve sattasantānaniyataṃ nāma nibbānaṃ siyā.",
  "anya-e0104n:715_1": "Tathā ca sati saṅkhatatādidosānativattiyeva,",
  "anya-e0104n:715_2": "kilesappahānaṃ vā maggakiccaṃ kilesānaṃ abhāvo.",
  "anya-e0104n:715_3": "Tassa ca ekatte na maggabahutā kiccantarassa kattabbassa abhāvato.",
  "anya-e0104n:715_4": "Maggabahubhāvo ca maggehi sacchikātabbe ekasmiṃ dhamme indriyānaṃ apāṭavapāṭavapāṭavatarapāṭavatamabhāvena",
  "anya-e0104n:715_5": "sacchikiriyāvisesena kilesānaṃ pahānabhedena hotīti nibbānassa sabhāvadhammatte eva siyā.",
  "anya-e0104n:715_6": "Abhāvopi ca kilesānaṃ maggena sakiccakatāya kātabbo eva siyā,",
  "anya-e0104n:715_7": "na sacchikātabbo.",
  "anya-e0104n:715_8": "Ko hi sabhāvo abhāvassa?",
  "anya-e0104n:715_9": "Yo sacchikātabbo siyā,",
  "anya-e0104n:715_10": "so ce nibbānaṃ ekeneva maggena sabbakilesānaṃ abhāvo eko abhinno kātabbo āpanno.",
  "anya-e0104n:715_11": "Aññathā maggavasena catubbidhabhāve nibbānassa catubbidhabhāvappasaṅgo,",
  "anya-e0104n:715_12": "nibbānavisesappasaṅgo ca āpajjeyyāti maggakiccassa ekattena maggabahutā siyā.",
  "anya-e0104n:715_13": "Bahubhāve pana tesaṃ so vuttanayena ekasmiṃ dhamme sacchikiriyāvisesatoti siddhā nibbānassa sabhāvadhammatā.",
  "anya-e0104n:715_14": "Khayādhigantabbatāya panetaṃ “khayo”ti vuttaṃ.",
  "anya-e0104n:715_15": "“Khaye ñāṇa”nti hi vacanato ariyamaggo khayo nāma.",
  "anya-e0104n:715_16": "Tena cetaṃ adhigantabbaṃ sacchikātabbaṃ,",
  "anya-e0104n:715_17": "tasmā “khayo”ti vuttanti.",
  "anya-e0104n:716_0": "Iti nirodhaniddesakathāvaṇṇanā.",
  "anya-e0104n:717_0": "Magganiddesakathāvaṇṇanā",
  "anya-e0104n:718_0": "562.",
  "anya-e0104n:718_1": "Aṭṭha dhammāti “katamaṃ dukkhanirodhagāminī paṭipadā ariyasacca”nti ārabhitvā “sammādiṭṭhī”tiādinā pāḷiyaṃ dukkhanirodhagāminipaṭipadāniddese āgatā,",
  "anya-e0104n:718_2": "tameva ca pāḷiṃ ānetvā uddesavasena idha ca vuttā sammādiṭṭhiādayo aṭṭha dhammā atthato pakāsitā,",
  "anya-e0104n:718_3": "na maggasaccaniddesavasenāti adhippāyo.",
  "anya-e0104n:718_4": "Yadi atthato pakāsitā,",
  "anya-e0104n:718_5": "kimatthiyaṃ pana idha kathananti āha “idha panā”tiādi.",
  "anya-e0104n:718_6": "Tattha “ekakkhaṇe pavattamānāna”nti idaṃ lokiyakusalacittuppādesu viratiyo nānākkhaṇikā eva hontīti katvā vuttaṃ.",
  "anya-e0104n:718_7": "Sesamaggadhammā pana tatthāpi ekajjhaṃ uppajjantiyeva.",
  "anya-e0104n:718_8": "Visesāvabodhanatthanti paṭipakkhasamugghātādipavattiākāravisesassa avabodhanatthaṃ.",
  "anya-e0104n:718_9": "Vitthārato maggakathā parato āvi bhavissatīti āha “saṅkhepato”ti.",
  "anya-e0104n:718_10": "Catusaccapaṭivedhāya paṭipannassāti yathā catusaccābhisamayo hoti,",
  "anya-e0104n:718_11": "evaṃ sabbaso pubbabhāgapaṭipattiyā paripūraṇavasena paṭipannassa.",
  "anya-e0104n:718_12": "Ariyamaggasaṅkhātassa yogassa sabbhāvato yogino.",
  "anya-e0104n:718_13": "Kāmaṃ avijjānusayasamugghāte tadekaṭṭhakilesānaṃ lesopi nāvasissati,",
  "anya-e0104n:718_14": "vijjāya pana avijjā ujuvipaccanīkadhammoti dassanatthaṃ “avijjānusayasamugghātaka”nti vuttaṃ.",
  "anya-e0104n:718_15": "Parato micchāsaṅkappādiggahaṇepi eseva nayo.",
  "anya-e0104n:718_16": "Dhātuppakāsanarasāti paramatthapakāsanarasā,",
  "anya-e0104n:718_17": "catusaccavibhāvanakiccāti attho.",
  "anya-e0104n:718_18": "Maggadhammānaṃ paṭipakkhavidhamanākāro sātisayaṃ pākaṭo hutvā upaṭṭhātīti avijjānusayasamugghātakataṃ",
  "anya-e0104n:718_19": "sammādiṭṭhiyā vatvāpi avijjandhakāraviddhaṃsanapaccupaṭṭhānatā vuttā.",
  "anya-e0104n:719_0": "Tathā sampannadiṭṭhinoti yathā avijjānusayasamugghāto hoti,",
  "anya-e0104n:719_1": "tathā maggasammādiṭṭhiyā sampannadiṭṭhino.",
  "anya-e0104n:719_2": "Evañhi catusaccapaṭivedhāya paṭipannassa yoginoti imamatthaṃ tathā-",
  "anya-e0104n:719_3": "saddo upasaṃharati.",
  "anya-e0104n:719_4": "Nibbānārammaṇatā pana taṃsampayuttavacaneneva bodhitā.",
  "anya-e0104n:719_5": "Micchāsaṅkappanighātakanti kāmasaṅkappādimicchāsaṅkappasamucchedakaṃ.",
  "anya-e0104n:719_6": "Appanārasoti nibbānārammaṇe maggacittassa samuppādavasena pavattanato appanākicco.",
  "anya-e0104n:720_0": "Tathā passato vitakkayato cāti vuttappakārāya sammādiṭṭhiyā passato,",
  "anya-e0104n:720_1": "nibbānārammaṇe ca sammāsaṅkappena cittaṃ abhiniropayato.",
  "anya-e0104n:720_2": "Vacīduccaritasamugghātikāti catubbidhassapi vacīduccaritassa samucchedikā.",
  "anya-e0104n:720_3": "Musāvādādīnaṃ visaṃvādanādikiccatāya lūkhānaṃ apariggāhakānaṃ paṭipakkhabhāvato siniddhabhāvena sampayuttadhammānaṃ",
  "anya-e0104n:720_4": "pariggāhakasabhāvā sammāvācāti āha “sā pariggahalakkhaṇā”ti.",
  "anya-e0104n:720_5": "Kāyikakiriyā kiñci kattabbaṃ samuṭṭhāpeti,",
  "anya-e0104n:720_6": "sayañca samuṭṭhahanaṃ ghaṭanaṃ hotīti sammākammantasaṅkhātā viratipi samuṭṭhānasabhāvā vuttā.",
  "anya-e0104n:720_7": "Sampayuttadhammānaṃ vā ukkhipanaṃ samuṭṭhāpanaṃ kāyikakiriyāya bhārukkhipanaṃ viya.",
  "anya-e0104n:721_0": "Assāti yogino.",
  "anya-e0104n:721_1": "Tasmiṃ sati visujjhanato visuddhibhūtā.",
  "anya-e0104n:721_2": "Jīvamānassa sattassa,",
  "anya-e0104n:721_3": "sampayuttadhammānaṃ vā suddhi vodānaṃ,",
  "anya-e0104n:721_4": "ājīvasseva vā jīvitindriyavuttiyā.",
  "anya-e0104n:721_5": "Ñāyājīvassa abuddhapaṭikuṭṭhāya sammājīvikāya pavattihetutāya ñāyājīvapavattiraso.",
  "anya-e0104n:721_6": "Imassa hi pavattito paṭṭhāya micchājīvo na pavattatīti.",
  "anya-e0104n:722_0": "Sabbākusalaviddhaṃsakopi sammāvāyāmo ujupaṭipakkhadassanavasena kosajjasamucchedako vutto.",
  "anya-e0104n:722_1": "Saṃkilesapakkhatopi tassa paggaṇhanaṃ paggaho.",
  "anya-e0104n:722_2": "Kāyādīsu subhādiākārupadhāraṇavasena pavattā subhasaññādipubbaṅgamā akusalakkhandhā micchāsati,",
  "anya-e0104n:722_3": "tassā viddhaṃsano micchāsativiniddhunano.",
  "anya-e0104n:722_4": "Asammosoti sammosaviddhaṃsanato tappaṭipakkho.",
  "anya-e0104n:722_5": "Ārammaṇassa yathāsabhāvasallakkhaṇaṃ upaṭṭhānaṃ.",
  "anya-e0104n:722_6": "“Ārakkhapaccupaṭṭhānā”ti,",
  "anya-e0104n:722_7": "“satārakkhena cetasā”ti ca vacanato visesato sati kusalacittassa ārakkhāti āha “satiyā saṃrakkhiyamānacittassā”ti.",
  "anya-e0104n:723_0": "563.",
  "anya-e0104n:723_1": "Saccañāṇassāti saccāni ārabbha pavattanakañāṇassa,",
  "anya-e0104n:723_2": "na paṭivedhañāṇaṃ viya sakideva bujjhati,",
  "anya-e0104n:723_3": "atha kho punappunaṃ uppajjanato anu anu bodho anubodho,",
  "anya-e0104n:723_4": "anussavākāraparivitakkadiṭṭhinijjhānakkhantianugato vā bodho anubodho,",
  "anya-e0104n:723_5": "tadeva ñāṇanti anubodhañāṇaṃ.",
  "anya-e0104n:723_6": "Na hi taṃ paccakkhato bujjhati,",
  "anya-e0104n:723_7": "anussavādivasena pana kappanamukhena bujjhati.",
  "anya-e0104n:723_8": "Kiccatoti parijānanādito.",
  "anya-e0104n:723_9": "Taṃkiccakaraṇeneva hi pariññeyyādīni viya tānipi tassa pākaṭāni honti.",
  "anya-e0104n:723_10": "Vivaṭṭānupassanāya hi saṅkhārehi patilīyamānamānasassa uppajjamānaṃ maggañāṇaṃ visaṅkhāraṃ dukkhanissaraṇaṃ ārammaṇaṃ katvā dukkhaṃ paricchindati,",
  "anya-e0104n:723_11": "dukkhagatañca taṇhaṃ pajahati,",
  "anya-e0104n:723_12": "nirodhañca sacchikaroti phusati.",
  "anya-e0104n:723_13": "Ādicco viya pabhāya sammāsaṅkappādīhi saha samuppannaṃ taṃ maggaṃ bhāveti,",
  "anya-e0104n:723_14": "na ca saṅkhāre amuñcitvā pavattamānena ñāṇena etaṃ sabbaṃ kātuṃ sakkā nimittapavattehi avuṭṭhitattā.",
  "anya-e0104n:723_15": "Tasmā etāni kiccāni karontaṃ taṃ ñāṇaṃ dukkhādīni vibhāveti tattha sammohanivattanenāti “cattāripi saccāni paṭivijjhatī”ti vuttaṃ,",
  "anya-e0104n:723_16": "ekapaṭivedhenāti adhippāyo.",
  "anya-e0104n:724_0": "Dukkhasamudayampi so passatīti kālantaradassanaṃ sandhāya vuttanti ce? Na,",
  "anya-e0104n:724_1": "“yo nu kho, āvuso,",
  "anya-e0104n:724_2": "dukkhaṃ passati,",
  "anya-e0104n:724_3": "dukkhasamudayampi so passatī”tiādinā ekadassino aññattayadassitāvicāraṇāyaṃ taṃsādhanatthaṃ āyasmatā gavampatittherena imassa suttassa ānītattā,",
  "anya-e0104n:724_4": "paccekañca saccesu dissamānesu aññattayadassanassa yojitattā.",
  "anya-e0104n:724_5": "Aññathā anupubbābhisamaye purimadiṭṭhassa pacchā adassanato samudayādidassino dukkhādidassitā na yojetabbā siyā.",
  "anya-e0104n:724_6": "Yojitā ca sā “yo dukkhasamudayaṃ passati,",
  "anya-e0104n:724_7": "dukkhampi so passatī”tiādinā.",
  "anya-e0104n:724_8": "Lokiyaṃ saccañāṇaṃ.",
  "anya-e0104n:724_9": "Tattha lokiyañāṇe.",
  "anya-e0104n:724_10": "Pariyuṭṭhānasaṅkhāto abhibhavo pariyuṭṭhānābhibhavo,",
  "anya-e0104n:724_11": "tassa vasena.",
  "anya-e0104n:724_12": "Suddhasaṅkhārapuñjamattadassanato sakkāyadiṭṭhipariyuṭṭhānaṃ nivatteti.",
  "anya-e0104n:724_13": "“Lokasamudayaṃ kho, kaccāna,",
  "anya-e0104n:724_14": "yathābhūtaṃ sammappaññāya passato yā loke natthitā,",
  "anya-e0104n:724_15": "sā na hotī”ti vacanato samudayadassanaṃ hetuphalapabandhāvicchedadassanato pariyuṭṭhānābhibhavavasena pavattamānaṃ ucchedadiṭṭhiṃ nivatteti.",
  "anya-e0104n:724_16": "“Lokanirodhaṃ kho…pe…",
  "anya-e0104n:724_17": "passato yā loke atthitā,",
  "anya-e0104n:724_18": "sā na hotī”ti vacanato nirodhadassanaṃ hetunirodhā phalanirodhadassanato sassatadiṭṭhiṃ nivatteti.",
  "anya-e0104n:724_19": "Attakārassa paccakkhadassanato maggadassanaṃ “natthi attakāre,",
  "anya-e0104n:724_20": "natthi parakāre,",
  "anya-e0104n:724_21": "natthi purisakāre”tiādikaṃ akiriyadiṭṭhiṃ pajahati.",
  "anya-e0104n:724_22": "“Natthi hetu,",
  "anya-e0104n:724_23": "natthi paccayo sattānaṃ saṃkilesāya,",
  "anya-e0104n:724_24": "ahetū appaccayā sattā saṃkilissanti,",
  "anya-e0104n:724_25": "natthi hetu…pe…",
  "anya-e0104n:724_26": "visuddhiyā,",
  "anya-e0104n:724_27": "ahetū appaccayā sattā visujjhantī”tiādikā ahetukadiṭṭhi ca idha akiriyādiṭṭhiggahaṇeneva gahitāti daṭṭhabbā.",
  "anya-e0104n:724_28": "Sāpi hi visuddhimaggadassanena pahīyatīti.",
  "anya-e0104n:724_29": "Dukkhe ñāṇaṃ samudayaphalassa dukkhassa addhuvādibhāvaṃ passatīti phale vippaṭipattiṃ nivatteti.",
  "anya-e0104n:725_0": "Issaro lokaṃ pavatteti sajjeti nivatteti saṃharatīti issarakāraṇino vadanti.",
  "anya-e0104n:725_1": "Padhānato loko āvi bhavati,",
  "anya-e0104n:725_2": "tattheva ca patilīyatīti padhānakāraṇino.",
  "anya-e0104n:726_0": "“Kālo karoti bhūtāni, kālo saṃharatī pajā;",
  "anya-e0104n:727_0": "Kālo sutte jāgarati, kālo hi duratikkamo”ti. –",
  "anya-e0104n:728_0": "Kālavādino.",
  "anya-e0104n:728_1": "Kaṇṭakassa tikhiṇabhāvo viya,",
  "anya-e0104n:728_2": "kapiṭṭhaphalādīnaṃ parimaṇḍalatā viya,",
  "anya-e0104n:728_3": "migapakkhisarīsapādīnaṃ vicittatā viya ca sabhāveneva loko sambhoti,",
  "anya-e0104n:728_4": "vibhoti cāti sabhāvavādino. Ādi-",
  "anya-e0104n:728_5": "saddena aṇūhi loko pavattati,",
  "anya-e0104n:728_6": "sabbaṃ pubbekatahetu,",
  "anya-e0104n:728_7": "loko niyato acchejjasuttāvutābhejjamaṇisadiso,",
  "anya-e0104n:728_8": "na ettha kassaci purisakāroti niyativādino.",
  "anya-e0104n:729_0": "“Yadicchāya pavattanti, yadicchāya nivattare;",
  "anya-e0104n:730_0": "Yadicchāya sukhaṃ dukkhaṃ, tasmā yādicchakī pajā”ti. –",
  "anya-e0104n:731_0": "Yadicchāvādino,",
  "anya-e0104n:731_1": "ye adhiccasamuppattivādinoti ca vuccanti.",
  "anya-e0104n:731_2": "Evamādiakāraṇavādasaṅgaho daṭṭhabbo.",
  "anya-e0104n:731_3": "Rāmudakaāḷārādīnaṃ viya,",
  "anya-e0104n:731_4": "arūpaloke nigaṇṭhānaṃ viya ca lokathūpikāyaṃ apavaggo mokkhoti gahaṇaṃ apavaggagāho. Ādi-",
  "anya-e0104n:731_5": "saddena padhānassa appavatti,",
  "anya-e0104n:731_6": "guṇaviyuttassa attano sakattani avaṭṭhānaṃ,",
  "anya-e0104n:731_7": "brahmunā salokatā, samīpatā, saṃyogo,",
  "anya-e0104n:731_8": "diṭṭhadhammanibbānavādāti evamādīnaṃ gahaṇaṃ daṭṭhabbaṃ.",
  "anya-e0104n:731_9": "Ettha ca padhānassa appavatti mahatādibhāvena apariṇāmo,",
  "anya-e0104n:731_10": "anabhibyatti vā.",
  "anya-e0104n:731_11": "“Ahamañño,",
  "anya-e0104n:731_12": "pakati aññā”ti evaṃ pavattapakatipurisantarajānanena attasukhadukkhamohesu avibhāgaggahaṇe kira nivattite vuttanayena padhānaṃ nappavattati,",
  "anya-e0104n:731_13": "so vimokkhoti kāpilā.",
  "anya-e0104n:731_14": "Guṇaviyuttassāti buddhisukhadukkhaicchādosappayattadhammādhammasaṅkhārehi navahi attaguṇehi viyuttassāti kaṇādamatānusārino.",
  "anya-e0104n:731_15": "Salokatā brahmunā samānalokatā.",
  "anya-e0104n:731_16": "Samīpatā tassa samīpappavattitā.",
  "anya-e0104n:731_17": "Saṃyogo tena ekībhāvūpagamanaṃ.",
  "anya-e0104n:731_18": "“Indriyatappanaputtamukhadassanādīhi vinā apavaggo natthī”ti gahetvā tathā pavattanaṃ kāmasukhallikānuyogo.",
  "anya-e0104n:731_19": "Anasanakesaluñcanāditapacariyāya naggasīlagosīlakukkurasīlādīhi ca attaparitāpanena mokkho hotīti attakilamatho.",
  "anya-e0104n:732_0": "Svāyaṃ sabbo micchāgāho saccañāṇe sati patiṭṭhaṃ na labhatīti vuttamevatthaṃ saṅgaṇhanto “loke lokappabhave”ti gāthamāhāti.",
  "anya-e0104n:733_0": "Ñāṇakiccato vinicchayavaṇṇanā niṭṭhitā.",
  "anya-e0104n:734_0": "564.",
  "anya-e0104n:734_1": "Sesā sabbadhammāti sesā ekāsīti lokiyadhammā.",
  "anya-e0104n:734_2": "Ajjhattikabāhiresu dvādasasu āyatanesu kāmabhavavibhavataṇhāvasena dvādasatikā chattiṃsa taṇhāvicaritāni,",
  "anya-e0104n:734_3": "khuddakavatthuvibhaṅge vā āgatanayena kālavibhāgaṃ anāmasitvā vuttāni.",
  "anya-e0104n:734_4": "Tadāmasane hi aṭṭhasataṃ honti.",
  "anya-e0104n:734_5": "Asammissanti ekakattā kenaci asammissaṃ,",
  "anya-e0104n:734_6": "kuto tadantogadhappabhedoti adhippāyo.",
  "anya-e0104n:734_7": "Vīmaṃsiddhipādādīnaṃ bodhipakkhiyānaṃ satipi kiccanānatte atthato ekattā sammādiṭṭhiyā saṅgahoti sammādiṭṭhimukhena tadantogadhatā vuttā.",
  "anya-e0104n:735_0": "Tayo nekkhammavitakkādayoti lokiyakkhaṇe alobhamettākaruṇāsampayogavasena bhinnā,",
  "anya-e0104n:735_1": "maggakkhaṇe lobhabyāpādavihiṃsāsamucchedanavasena tayoti ekopi vutto.",
  "anya-e0104n:735_2": "Esa nayo sammāvācādīsu.",
  "anya-e0104n:735_3": "Appicchatāsantuṭṭhitānaṃ pana bhāve sammāājīvasambhavato tena tesaṃ saṅgaho daṭṭhabbo.",
  "anya-e0104n:735_4": "Bhavantarepi jīvitahetupi ariyehi avītikkamanīyattā ariyakantānaṃ sammāvācādisīlānaṃ gahaṇena yena saddhāhatthena tāni gahetabbāni,",
  "anya-e0104n:735_5": "so saddhāhattho gahito eva hotīti tato anaññāni saddhindriyasaddhābalāni tattha antogadhāni vuttāni.",
  "anya-e0104n:735_6": "Chando pana saddhānuguṇoti katvā chandiddhipādassāpi tadantogadhatā vuttā.",
  "anya-e0104n:735_7": "Tesaṃ atthitāyāti saddhindriyasaddhābalachandiddhipādānaṃ atthitāya sīlassa atthibhāvato tividhenāpi sīlena te tayopi gahitāti tattha antogadhā.",
  "anya-e0104n:735_8": "Cittasamādhīti cittiddhipādaṃ vadati.",
  "anya-e0104n:735_9": "“Cittaṃ paññañca bhāvaya”nti hi cittamukhena samādhi vuttoti samādhimukhena cittampi vattabbataṃ arahati.",
  "anya-e0104n:735_10": "Cittiddhipādabhāvanāya pana samādhipi adhimatto hotīti vīmaṃsiddhipādādivacanaṃ viya cittiddhipādoti avatvā idha “cittasamādhī”ti vuttaṃ.",
  "anya-e0104n:735_11": "“Pītimanassa kāyo passambhati,",
  "anya-e0104n:735_12": "passaddhakāyo sukhaṃ vedeti,",
  "anya-e0104n:735_13": "sukhino cittaṃ samādhiyatī”ti vacanato samādhiupakārā pītipassaddhiyo,",
  "anya-e0104n:735_14": "tasmā samādhiggahaṇena gahitā.",
  "anya-e0104n:735_15": "Upekkhā pana samādhiupakārakato,",
  "anya-e0104n:735_16": "taṃsadisakiccato ca.",
  "anya-e0104n:735_17": "Tasmā samādhisīsena etesaṃ antogadhatā daṭṭhabbā.",
  "anya-e0104n:736_0": "Antogadhānaṃ pabhedavinicchayavaṇṇanā niṭṭhitā.",
  "anya-e0104n:737_0": "565.",
  "anya-e0104n:737_1": "Bhāro viya dukkhasaccaṃ vighātakattā,",
  "anya-e0104n:737_2": "saṃharaṇīyavasena vihantabhāvatoti attho.",
  "anya-e0104n:737_3": "Bhārādānamiva tattha tattha bhave uppajjanakavighātassa hetubhāvato.",
  "anya-e0104n:737_4": "Bhāranikkhepanamiva pavattidukkhavūpasamabhāvato.",
  "anya-e0104n:737_5": "Rogo viya,",
  "anya-e0104n:737_6": "dubbhikkhamiva ca bādhakattā.",
  "anya-e0104n:737_7": "Roganidānaṃ viya,",
  "anya-e0104n:737_8": "dubbuṭṭhi viya ca pabhavalakkhaṇattā.",
  "anya-e0104n:737_9": "Dubbuṭṭhīti ca avassanaṃ vā ativassanaṃ vā.",
  "anya-e0104n:737_10": "Rogavūpasamo viya,",
  "anya-e0104n:737_11": "subhikkhamiva ca santilakkhaṇattā,",
  "anya-e0104n:737_12": "sukhabhāvato.",
  "anya-e0104n:737_13": "“Nibbānaṃ paramaṃ sukha”nti hi vuttaṃ.",
  "anya-e0104n:737_14": "Bhesajjamiva,",
  "anya-e0104n:737_15": "suvuṭṭhi viya ca dukkhassa hetupacchedato,",
  "anya-e0104n:737_16": "tassa ca apagamūpāyabhāvato.",
  "anya-e0104n:737_17": "Niyyānalakkhaṇañhi maggasaccaṃ.",
  "anya-e0104n:737_18": "Aniṭṭhabhāvato,",
  "anya-e0104n:737_19": "sāsaṅkasappaṭibhayato ca dukkhaṃ verivisarukkhabhayaorimatīrūpamaṃ.",
  "anya-e0104n:737_20": "Veraṃ byāpādo,",
  "anya-e0104n:737_21": "paccatthikabhāvo vā.",
  "anya-e0104n:737_22": "Verasamugghāto veravūpasamo mettā.",
  "anya-e0104n:737_23": "Verasamugghātupāyo saṅgahavatthūni.",
  "anya-e0104n:738_0": "Upamāto vinicchayavaṇṇanā niṭṭhitā.",
  "anya-e0104n:739_0": "566.",
  "anya-e0104n:739_1": "Esa nayo samudayādīsūti atthi cettha samudayo,",
  "anya-e0104n:739_2": "na ariyasaccaṃ,",
  "anya-e0104n:739_3": "atthi ariyasaccaṃ,",
  "anya-e0104n:739_4": "na samudayo,",
  "anya-e0104n:739_5": "atthi samudayo ceva ariyasaccañca,",
  "anya-e0104n:739_6": "atthi neva samudayo na ariyasaccanti.",
  "anya-e0104n:739_7": "Sesasaccadvayepi eseva nayo.",
  "anya-e0104n:739_8": "Na ariyasaccaṃ pariññeyyapahātabbāsaṅkhataniyyānabhāvābhāvato.",
  "anya-e0104n:739_9": "Itaraṃ pana ariyasaccadvayanti samudayamaggasaccadvayamāha.",
  "anya-e0104n:739_10": "Siyā dukkhaṃ saṅkhāradukkhatāya.",
  "anya-e0104n:739_11": "Tenāha “aniccato”ti.",
  "anya-e0104n:739_12": "Tathattenāti tathasabhāvena,",
  "anya-e0104n:739_13": "pariññeyyabhāvenāti attho.",
  "anya-e0104n:739_14": "Etena taṃ ariyasaccadvayaṃ “siyā dukkhaṃ,",
  "anya-e0104n:739_15": "na ariyasaccaṃ,",
  "anya-e0104n:739_16": "siyā ariyasaccaṃ,",
  "anya-e0104n:739_17": "na dukkha”nti imamatthaṃ dasseti.",
  "anya-e0104n:739_18": "Ariyasaccasaddaparā hi dukkhādisaddā pariññeyyādibhāvaṃ vadanti.",
  "anya-e0104n:739_19": "Teneva ariyasaccasaddānapekkhaṃ dukkhasaddaṃ sandhāya maggasampayuttasāmaññaphaladhammānaṃ ādipadasaṅgaho vutto,",
  "anya-e0104n:739_20": "ariyasaccasaddāpekkhaṃ pana sandhāya catutthapadasaṅgaho.",
  "anya-e0104n:740_0": "Sabbākārenāti sabbappakārena.",
  "anya-e0104n:740_1": "Yathā maggasampayuttadhammādayo ekaṅgavikalā,",
  "anya-e0104n:740_2": "evaṃ ahutvā sabbaṅgayogena dukkhatāya ceva ariyasaccatāya cāti attho.",
  "anya-e0104n:740_3": "“Upādānakkhandhapañcaka”nti vutte taṇhāyapi saṅgaho siyāti taṃnivattanatthaṃ “aññatra taṇhāyā”ti vuttaṃ tassā visuṃ ariyasaccabhāvato.",
  "anya-e0104n:740_4": "Samudayādīsu avasesakilesādayo pabhavaṭṭhena samudayo,",
  "anya-e0104n:740_5": "na ariyasaccaṃ suttantasaṃvaṇṇanā ayanti katvā.",
  "anya-e0104n:740_6": "Nirodho ariyasaccaṃ,",
  "anya-e0104n:740_7": "na samudayo.",
  "anya-e0104n:740_8": "Itaraṃ pana ariyasaccadvayaṃ siyā samudayo attano phalassa paccayaṭṭhena,",
  "anya-e0104n:740_9": "na pana yassa pahānāya bhagavati brahmacariyaṃ vussati tathattena,",
  "anya-e0104n:740_10": "sabbākārena pana taṇhāsamudayo ceva ariyasaccañca.",
  "anya-e0104n:740_11": "Maggasampayuttadhammā,",
  "anya-e0104n:740_12": "sāmaññaphalāni ca yassa pahānāya bhagavati brahmacariyaṃ vussati tathattena neva samudayo,",
  "anya-e0104n:740_13": "na ariyasaccaṃ.",
  "anya-e0104n:740_14": "Saṅkhāranirodho,",
  "anya-e0104n:740_15": "nirodhasamāpatti ca nirodho,",
  "anya-e0104n:740_16": "na ariyasaccaṃ.",
  "anya-e0104n:740_17": "Samudayo ariyasaccaṃ,",
  "anya-e0104n:740_18": "na nirodho.",
  "anya-e0104n:740_19": "Itaraṃ pana ariyasaccadvayaṃ siyā nirodho khaṇanirodhasabbhāvato,",
  "anya-e0104n:740_20": "na pana yassa sacchikiriyāya bhagavati brahmacariyaṃ vussati tathattena.",
  "anya-e0104n:740_21": "Sabbākārena pana asaṅkhatā dhātu nirodho ceva ariyasaccañca.",
  "anya-e0104n:740_22": "Sesaṃ vuttanayameva.",
  "anya-e0104n:740_23": "Ariyamaggato aññāni maggāni maggo,",
  "anya-e0104n:740_24": "na ariyasaccaṃ.",
  "anya-e0104n:740_25": "Nirodho ariyasaccaṃ, na maggo.",
  "anya-e0104n:740_26": "Itaraṃ pana saccadvayaṃ siyā maggo bhavagāminipaṭipadābhāvato,",
  "anya-e0104n:740_27": "na pana yassa bhāvanāya bhagavati brahmacariyaṃ vussati tathattena,",
  "anya-e0104n:740_28": "sabbākārena pana nirodhagāminipaṭipadā maggo ceva ariyasaccañca.",
  "anya-e0104n:740_29": "Sesaṃ vuttanayameva.",
  "anya-e0104n:741_0": "Catukkato vinicchayavaṇṇanā niṭṭhitā.",
  "anya-e0104n:742_0": "567.",
  "anya-e0104n:742_1": "Suññānīti vedakādīhi bāhirakaparikappitehīti adhippāyo.",
  "anya-e0104n:742_2": "Dukkhañhi vedanīyampi santaṃ vedakarahitaṃ,",
  "anya-e0104n:742_3": "kevalaṃ pana tasmiṃ attano paccayehi pavattamāne dukkhaṃ vedetīti vohāramattaṃ hoti.",
  "anya-e0104n:742_4": "Esa nayo itaresupi.",
  "anya-e0104n:743_0": "“Dukkhamevā”ti avadhāraṇena nivattitamatthaṃ dassetuṃ “na koci dukkhito”ti vuttaṃ.",
  "anya-e0104n:743_1": "Kiriyāva vijjatīti samudayasaccaṃ sandhāya vadati.",
  "anya-e0104n:743_2": "Purimasaccadvayassa vipākavaṭṭakammavaṭṭasaṅgahato kārakassa vā dukkhasaccasabhāvamāha.",
  "anya-e0104n:743_3": "Kātabbāpi hi kiriyā kārakarahitā kevalaṃ attano paccayehi tāya pavattamānāya dukkhasaññite dhammappabandhe kiriyaṃ karotīti vohāramattaṃ hoti.",
  "anya-e0104n:743_4": "Nibbutagamakesupi eseva nayo.",
  "anya-e0104n:743_5": "“Maggo atthī”ti vattabbe “maggamatthī”ti okārassa abhāvo katoti daṭṭhabbaṃ.",
  "anya-e0104n:743_6": "Gamakoti nibbutiṃ gantā.",
  "anya-e0104n:744_0": "Kilesāsucipaggharaṇaṭṭhena sāsavatā asubhatāti katvā anāsavattā nirodhamaggā subhā eva.",
  "anya-e0104n:744_1": "Dukkhādīnaṃ pariyāyena samudayādibhāvo ca atthi,",
  "anya-e0104n:744_2": "na pana nirodhabhāvo,",
  "anya-e0104n:744_3": "nirodhassa vā na dukkhādibhāvoti nirodhāvasesattayānaṃ na aññamaññasamaṅgitāti āha “nirodhasuññāni vā”tiādi.",
  "anya-e0104n:745_0": "Samudaye dukkhassābhāvatoti ponobhavikāya taṇhāya punabbhavassa abhāvato.",
  "anya-e0104n:745_1": "Yathā vā pakativādīnaṃ vikārā avikāribhāvato,",
  "anya-e0104n:745_2": "pubbe patipalīnā ca pakatibhāveneva tiṭṭhanti,",
  "anya-e0104n:745_3": "na evaṃ samudayasampayuttampi dukkhaṃ samudayabhāvena tiṭṭhatīti āha “samudaye dukkhassābhāvato”ti.",
  "anya-e0104n:745_4": "Magge ca nirodhassa abhāvatoti sambandho.",
  "anya-e0104n:745_5": "Yathā avibhattehi vikārehi mahāhaṅkāratammattavisesindriyabhūtavisesehi pakatibhāveneva ṭhitehi pakati sagabbhā icchitā pakativādīhi,",
  "anya-e0104n:745_6": "evaṃ na phalena sagabbho hetūti attho.",
  "anya-e0104n:745_7": "“Dukkhasamudayānaṃ nirodhamaggānañca asamavāyā”ti etaṃ vivaranto āha “na hetusamavetaṃ hetuphala”ntiādi.",
  "anya-e0104n:745_8": "Tattha “idha tantūsu paṭo,",
  "anya-e0104n:745_9": "kapālesu ghaṭo,",
  "anya-e0104n:745_10": "bīraṇesu kaṭo dvīsu aṇūsu dviaṇuka”ntiādinā idha vuddhivohārajanako avisuṃ siddhānaṃ sambandho samavāyo,",
  "anya-e0104n:745_11": "tena samavāyena kāraṇesu dvīsu aṇūsu dviaṇukaṃ phalaṃ samavetaṃ ekībhūtamiva sambaddhaṃ,",
  "anya-e0104n:745_12": "tīsu aṇūsu tiaṇukanti evaṃ mahāpathavīmahāudakamahāaggimahāvātakkhandhapariyantaṃ phalaṃ attano kāraṇesu samavetanti samavāyavādino vadanti.",
  "anya-e0104n:745_13": "Evaṃ pana vadantehi aparimāṇesu kāraṇesu mahāparimāṇaṃ ekaṃ phalaṃ samavetaṃ attano antogadhehi kāraṇehi sagabbhaṃ asuññanti vuttaṃ hoti.",
  "anya-e0104n:745_14": "Evamidha samavāyābhāvā phale hetu natthīti hetusuññaṃ phalanti attho.",
  "anya-e0104n:746_0": "Suññato vinicchayavaṇṇanā niṭṭhitā.",
  "anya-e0104n:747_0": "Iti magganiddesakathāvaṇṇanā.",
  "anya-e0104n:748_0": "Ekavidhādivinicchayakathāvaṇṇanā",
  "anya-e0104n:749_0": "568.",
  "anya-e0104n:749_1": "Pavattibhāvatoti saṃsārassa pavattibhāvato.",
  "anya-e0104n:749_2": "Catuāhārabhedatoti catuāhārappaccayavisesato.",
  "anya-e0104n:749_3": "Etena cattāro kabaḷīkārādiāhāravisese,",
  "anya-e0104n:749_4": "ajjhoharaṇīyavatthu,",
  "anya-e0104n:749_5": "saḷāyatana, avijjā,",
  "anya-e0104n:749_6": "abhisaṅkhārasaṅkhāte tappaccayabhūtadhammavisese ca saṅgaṇhāti,",
  "anya-e0104n:749_7": "ojaṭṭhamakarūpa, vedanā,",
  "anya-e0104n:749_8": "paṭisandhiviññāṇa,",
  "anya-e0104n:749_9": "nāmarūpasaṅkhāte tannibbattadhammavisese ca.",
  "anya-e0104n:750_0": "Pavattakabhāvato pavattidukkhassa.",
  "anya-e0104n:750_1": "Rūpābhinandanādibhedo rūpakkhandhādiabhinandanabhedo,",
  "anya-e0104n:750_2": "rūpārammaṇādivasenāpīti vadanti.",
  "anya-e0104n:750_3": "Rūpataṇhādīnaṃ paccekaṃ anekabhedattā cha taṇhākāyā,",
  "anya-e0104n:750_4": "tesaṃ bhedato.",
  "anya-e0104n:751_0": "Upādānehi upādīyatīti upādi,",
  "anya-e0104n:751_1": "upādānakkhandhapañcakaṃ.",
  "anya-e0104n:751_2": "Tannissaraṇabhūtaṃ nibbānaṃ,",
  "anya-e0104n:751_3": "tassa vūpasamo taṃsantīti katvā tassa yāva pacchimaṃ cittaṃ,",
  "anya-e0104n:751_4": "tāva sesataṃ,",
  "anya-e0104n:751_5": "tato paraṃ anavasesatañca upādāya saupādisesanibbānadhātu,",
  "anya-e0104n:751_6": "nirupādisesanibbānadhātūti dvidhā voharīyati.",
  "anya-e0104n:751_7": "Yathā cāyaṃ bhedo vohārato,",
  "anya-e0104n:751_8": "evamitarepīti te katipaye dassetuṃ “tividho”tiādi vuttaṃ.",
  "anya-e0104n:751_9": "Aññathā ekassa sato nibbānassa kuto bhedoti.",
  "anya-e0104n:752_0": "Samathavipassanābhedatoti ettha sammādiṭṭhisammāsaṅkappā vipassanā,",
  "anya-e0104n:752_1": "itare samathāti vadanti.",
  "anya-e0104n:752_2": "Sīlampi hi samathassa upakārakattā samathaggahaṇena gayhatīti tesaṃ adhippāyo.",
  "anya-e0104n:752_3": "Atha vā yānadvayassa vasena laddho maggo samatho vipassanāti āgamanavasena vuttoti daṭṭhabbo.",
  "anya-e0104n:752_4": "Ayanti ariyamaggo.",
  "anya-e0104n:752_5": "Sappadesattāti sīlakkhandhādīnaṃ ekadesattāti attho.",
  "anya-e0104n:752_6": "Ekadeso hi padissati avayavabhāvena apadisīyatīti padeso,",
  "anya-e0104n:752_7": "attano samudāyaṃ pati saha padesenāti sappadesoti vuccati yathā “sanidassanā dhammā”ti,",
  "anya-e0104n:752_8": "sīlakkhandhādayo ca sabbalokiyalokuttarasīlādisaṅgāhakā,",
  "anya-e0104n:752_9": "ariyamaggo lokuttaro evāti tadekadeso hoti.",
  "anya-e0104n:753_0": "Sajātitoti samānajātito, vacīduccaritaviratiādibhedesu samānāya sīlajātiyāti attho.",
  "anya-e0104n:754_0": "Onatasahāyo viya vāyāmo paggahakiccasāmaññato.",
  "anya-e0104n:754_1": "Aṃsakūṭaṃ datvā ṭhitasahāyo viya sati apilāpanavasena niccalabhāvakaraṇasāmaññato.",
  "anya-e0104n:754_2": "Sajātitoti savitakkasavicārādibhedesu samānāya samādhijātiyāti attho.",
  "anya-e0104n:754_3": "Kiriyatoti samādhianurūpakiriyato.",
  "anya-e0104n:754_4": "Tato eva hi “cattāro satipaṭṭhānā samādhinimittā,",
  "anya-e0104n:754_5": "cattāro sammappadhānā samādhiparikkhārā”ti sativāyāmānaṃ samādhissa nimittaparikkhārabhāvo vutto.",
  "anya-e0104n:755_0": "Ākoṭentena viyāti “aniccaṃ anicca”ntiādinā paññākiccasadisena kiccena samantato koṭentena viya,",
  "anya-e0104n:755_1": "“aniccaṃ khayaṭṭhena,",
  "anya-e0104n:755_2": "dukkhaṃ bhayaṭṭhenā”tiādinā parivattentena viya ca ādāya ūhitvā dinnameva paññā paṭivijjhati.",
  "anya-e0104n:755_3": "Dvinnaṃ samānakālattepi paccayabhāvena sammāsaṅkappassa purimakālassa viya niddeso kato.",
  "anya-e0104n:755_4": "Sajātitoti “dukkhe ñāṇa”ntiādīsu samānāya paññājātiyā.",
  "anya-e0104n:755_5": "Kiriyatoti ettha paññāsadisaṃ kiccaṃ “kiriyā”ti vuttaṃ,",
  "anya-e0104n:755_6": "pubbe pana samādhiupakārakaṃ tadanurūpakiccanti ayamettha viseso.",
  "anya-e0104n:756_0": "“Sabbaṃ,",
  "anya-e0104n:756_1": "bhikkhave,",
  "anya-e0104n:756_2": "abhiññeyya”nti vacanato cattāripi abhimukhaṃ paccakkhato ñātabbāni,",
  "anya-e0104n:756_3": "abhivisiṭṭhena vā ñāṇena ñātabbānīti abhiññeyyāni.",
  "anya-e0104n:757_0": "569. Aññamaññaṃ sabhāgānīti aññamaññasamānabhāgāni, sadisarūpānīti attho.",
  "anya-e0104n:758_0": "Durabhisambhavataranti abhisambhavituṃ sādhetuṃ asakkuṇeyyataraṃ,",
  "anya-e0104n:758_1": "sattivighātena duradhigamanti attho.",
  "anya-e0104n:758_2": "Asananti kaṇḍaṃ.",
  "anya-e0104n:758_3": "Atipāteyyāti khipeyya.",
  "anya-e0104n:758_4": "Koṭiyāti kaṇḍassa koṭiyā vālaggena.",
  "anya-e0104n:758_5": "Koṭinti vālasseva koṭiṃ.",
  "anya-e0104n:758_6": "Paṭivijjheyyāti paṭimukhabhāvena vijjheyya.",
  "anya-e0104n:759_0": "Bādhakapabhavasantiniyyānalakkhaṇehi vavatthānaṃ salakkhaṇavavatthānaṃ.",
  "anya-e0104n:759_1": "Duravagāhatthena gambhīrattāti oḷārikā dukkhasamudayā.",
  "anya-e0104n:759_2": "Tiracchānagatānampi hi dukkhaṃ,",
  "anya-e0104n:759_3": "āhārādīsu ca abhilāso pākaṭo.",
  "anya-e0104n:759_4": "Pīḷanādiāyūhanādivasena pana “idaṃ dukkhaṃ,",
  "anya-e0104n:759_5": "idamassa kāraṇa”nti yāthāvato ogāhituṃ asakkuṇeyyattā gambhīrā.",
  "anya-e0104n:759_6": "Saṇhasukhumadhammattā nirodhamaggā sabhāvato eva gambhīraṭṭhena duravagāhā.",
  "anya-e0104n:759_7": "Teneva uppanne magge natthi nirodhamaggānaṃ anavagāhoti.",
  "anya-e0104n:759_8": "Nibbānampi maggena adhigantabbattā tassa phalanti apadisīyatīti āha “phalāpadesato”ti.",
  "anya-e0104n:759_9": "Vuttañhetaṃ “dukkhanirodhe ñāṇaṃ atthapaṭisambhidā”ti.",
  "anya-e0104n:759_10": "Maggopi nirodhassa sampāpakabhāvato “hetū”ti apadisīyatīti āha “hetuapadesato”ti.",
  "anya-e0104n:759_11": "Vuttampi cetaṃ “dukkhanirodhagāminiyā paṭipadāya ñāṇaṃ dhammapaṭisambhidā”ti.",
  "anya-e0104n:760_0": "Iti evaṃ pakārehīti iti vijaññāti sambandho.",
  "anya-e0104n:760_1": "Tattha itisaddena vijānanakkamaṃ dasseti.",
  "anya-e0104n:760_2": "Evaṃ pakārehīti evaṃ-",
  "anya-e0104n:760_3": "saddena vijānanakāraṇabhūtena eva.",
  "anya-e0104n:761_0": "Sabhāgavisabhāgatovinicchayavaṇṇanā niṭṭhitā.",
  "anya-e0104n:762_0": "Indriyasaccaniddesavaṇṇanā niṭṭhitā.",
  "anya-e0104n:763_0": "Iti soḷasamaparicchedavaṇṇanā.",
  "anya-e0104n:764_0": "17. Paññābhūminiddesavaṇṇanā",
  "anya-e0104n:765_0": "Paṭiccasamuppādakathāvaṇṇanā",
  "anya-e0104n:766_0": "570.",
  "anya-e0104n:766_1": "Imissā paññāyāti imissā yathādhigatāya vipassanāya.",
  "anya-e0104n:766_2": "Bhūmibhūtesūti pavattiṭṭhānabhūtesu.",
  "anya-e0104n:766_3": "Kāmañcāyaṃ paṭiccasamuppādapaṭiccasamuppannasamaññā pitāputtasamaññā viya apekkhāsiddhā,",
  "anya-e0104n:766_4": "hetuphaladhammesu pana yathākkamaṃ vavatthitāvāti “paṭiccasamuppādo cevā”tiādinā vibhajja vuttaṃ.",
  "anya-e0104n:766_5": "Ādisaddenāti “paṭiccasamuppādādibhedā”ti ettha vuttaādisaddena.",
  "anya-e0104n:766_6": "Avasesā honti,",
  "anya-e0104n:766_7": "saṃvaṇṇanāvasenāti adhippāyo.",
  "anya-e0104n:766_8": "Tenāha “tesaṃ vaṇṇanākkamo anuppatto”ti.",
  "anya-e0104n:767_0": "Avijjādayo dhammā paṭiccasamuppādo,",
  "anya-e0104n:767_1": "na samuppattimattaṃ.",
  "anya-e0104n:767_2": "Svāyamattho iminā suttapadena veditabboti dassento “vuttañheta”ntiādiṃ vatvā paṭiccasamuppanne pana dassetuṃ “jarāmaraṇādayo panā”tiādi āraddhaṃ.",
  "anya-e0104n:767_3": "Kasmā panettha anulomato paṭiccasamuppādadhammā dassitā,",
  "anya-e0104n:767_4": "paṭilomato paṭiccasamuppannā dhammāti?",
  "anya-e0104n:767_5": "Yato te paccayato uppannā,",
  "anya-e0104n:767_6": "tassa samanantaradassanatthaṃ.",
  "anya-e0104n:768_0": "Na niccaṃ na sassatanti aniccaṃ.",
  "anya-e0104n:768_1": "Samecca sambhūya paccayehi katanti saṅkhataṃ.",
  "anya-e0104n:768_2": "Paṭicca paccayārahaṃ paccayaṃ nissāya sahitameva uppannanti paṭiccasamuppannaṃ.",
  "anya-e0104n:768_3": "Khayanasabhāvaṃ khayadhammaṃ.",
  "anya-e0104n:768_4": "Vayanasabhāvaṃ vayadhammaṃ.",
  "anya-e0104n:768_5": "Virajjanasabhāvaṃ palujjanasabhāvaṃ virāgadhammaṃ.",
  "anya-e0104n:768_6": "Nirujjhanasabhāvaṃ nirodhadhammaṃ.",
  "anya-e0104n:768_7": "Sesaṃ yadettha vattabbaṃ,",
  "anya-e0104n:768_8": "taṃ parato āvi bhavissati.",
  "anya-e0104n:769_0": "571. Etthāti etesu yathāvuttesu suttapadesu. Saṅkhepoti atthasaṅkhepo.",
  "anya-e0104n:770_0": "Jātipaccayāti jātisaṅkhātā paccayā.",
  "anya-e0104n:770_1": "Hetumhi nissakkavacanaṃ.",
  "anya-e0104n:770_2": "Ṭhitāva sā dhātūti yāyaṃ jarāmaraṇassa idappaccayatā “jātipaccayā jarāmaraṇa”nti,",
  "anya-e0104n:770_3": "esā dhātu esa sabhāvo.",
  "anya-e0104n:770_4": "Sā tathāgatānaṃ uppādato pubbe,",
  "anya-e0104n:770_5": "uddhañca aviññāyamāno,",
  "anya-e0104n:770_6": "majjhe ca viññāyamāno,",
  "anya-e0104n:770_7": "na tathāgatehi uppādito,",
  "anya-e0104n:770_8": "atha kho sambhavantassa jarāmaraṇassa sabbakālaṃ jātipaccayato sambhavoti ṭhitā eva.",
  "anya-e0104n:770_9": "Kevalaṃ pana sayambhūñāṇena abhisambujjhanato,",
  "anya-e0104n:770_10": "“ayaṃ dhammo tathāgatena adhigato”ti pavedanato ca tathāgato “dhammassāmī”ti vuccati na apubbassa uppādanato.",
  "anya-e0104n:770_11": "Tena vuttaṃ “ṭhitāva sā dhātū”ti.",
  "anya-e0104n:770_12": "Sā eva jātipaccayā jarāmaraṇanti ettha vipallāsābhāvato evaṃ avabujjhamānassa etassa sabhāvassa,",
  "anya-e0104n:770_13": "hetuno vā tatheva bhāvato ṭhitatāti dhammaṭṭhitatā.",
  "anya-e0104n:770_14": "Jāti vā jarāmaraṇassa uppādaṭṭhiti pavattaāyūhanasaṃyogapalibodhasamudayahetupaccayaṭṭhitīti taduppādādibhāvenassā",
  "anya-e0104n:770_15": "ṭhitatā “dhammaṭṭhitatā”ti phalaṃ patisāmatthiyato hetumeva vadati.",
  "anya-e0104n:771_0": "Atha vā dhārīyati paccayehīti dhammo,",
  "anya-e0104n:771_1": "tiṭṭhati tattha tadāyattavuttitāya phalanti ṭhiti,",
  "anya-e0104n:771_2": "dhammassa ṭhiti dhammaṭṭhiti.",
  "anya-e0104n:771_3": "Dhammoti vā kāraṇaṃ,",
  "anya-e0104n:771_4": "paccayoti attho.",
  "anya-e0104n:771_5": "Dhammassa ṭhitisabhāvo,",
  "anya-e0104n:771_6": "dhammato ca añño sabhāvo natthīti dhammaṭṭhiti, paccayo.",
  "anya-e0104n:771_7": "Tenāha “paccayapariggahe paññā dhammaṭṭhitiñāṇa”nti.",
  "anya-e0104n:771_8": "Dhammaṭṭhiti eva dhammaṭṭhitatā.",
  "anya-e0104n:771_9": "Sā eva dhātu “jātipaccayā jarāmaraṇa”nti imassa sabhāvassa,",
  "anya-e0104n:771_10": "hetuno vā aññathattābhāvato “na jātipaccayā jarāmaraṇa”nti viññāyamānassa tabbhāvābhāvato niyāmatā vavatthitabhāvoti dhammaniyāmatā.",
  "anya-e0104n:771_11": "Phalassa vā jarāmaraṇassa jātiyā sati sambhavo dhamme hetumhi ṭhitatāti dhammaṭṭhitatā.",
  "anya-e0104n:771_12": "Asati asambhavo dhamme niyatatāti dhammaniyāmatāti evaṃ phalena hetuṃ vibhāveti.",
  "anya-e0104n:771_13": "Taṃ “ṭhitāva sā dhātū”tiādinā vuttaṃ idappaccayataṃ abhisambujjhati paccakkhakaraṇena abhimukhaṃ bujjhati yāthāvato paṭivijjhati.",
  "anya-e0104n:771_14": "Abhisametīti tassa vevacanaṃ.",
  "anya-e0104n:771_15": "Ādito kathento ācikkhati,",
  "anya-e0104n:771_16": "uddisatīti attho.",
  "anya-e0104n:771_17": "Tameva uddesaṃ pariyosāpento deseti.",
  "anya-e0104n:771_18": "Yathāuddiṭṭhamatthaṃ niddisanavasena pakārehi ñāpentā paññapeti.",
  "anya-e0104n:771_19": "Pakārehiyeva patiṭṭhapento paṭṭhapeti.",
  "anya-e0104n:771_20": "Yathāniddiṭṭhamatthaṃ paṭiniddisanavasena vivarati vibhajati,",
  "anya-e0104n:771_21": "vivaṭañhi vibhattañca atthaṃ hetudhāraṇadassanehi pākaṭaṃ karonto uttānīkaroti.",
  "anya-e0104n:771_22": "Uttānīkaronto tathāpaccakkhabhūtaṃ katvā nigamanavasena passathāti cāha.",
  "anya-e0104n:772_0": "572.",
  "anya-e0104n:772_1": "Paccayalakkhaṇoti paccayabhāvalakkhaṇo,",
  "anya-e0104n:772_2": "paccayoti vā lakkhitabbo.",
  "anya-e0104n:772_3": "Pavattidukkhassa anubandhāpanakiccatāya dukkhānubandhanaraso.",
  "anya-e0104n:772_4": "Nibbānagāmimaggassa uppathabhāvato kummaggapaccupaṭṭhāno.",
  "anya-e0104n:773_0": "So panāyaṃ paṭiccasamuppādo.",
  "anya-e0104n:773_1": "Yāvattakehi paccayehi yaṃ phalaṃ uppajjanārahaṃ,",
  "anya-e0104n:773_2": "avikaleheva tehi tassa uppatti,",
  "anya-e0104n:773_3": "tadaññena ca tassa payojanaṃ natthīti āha “anūnādhikehevā”ti.",
  "anya-e0104n:773_4": "Yathā taṃ cakkhurūpālokamanasikārehi cakkhuviññāṇassa,",
  "anya-e0104n:773_5": "etena taṃtaṃphalanipphādanena tassā paccayasāmaggiyā tapparatā tathatāti dasseti.",
  "anya-e0104n:773_6": "Sāmagginti samodhānaṃ,",
  "anya-e0104n:773_7": "samavāyanti attho.",
  "anya-e0104n:773_8": "Asambhavābhāvatoti anuppajjanassa abhāvato.",
  "anya-e0104n:773_9": "Paccayasāmaggiyañhi sati anuppajjane tassā vitathatā siyā.",
  "anya-e0104n:773_10": "Aññadhammappaccayehīti aññassa phaladhammassa paccayehi.",
  "anya-e0104n:773_11": "Aññadhammānuppattitoti tato aññassa phaladhammassa anuppajjanato.",
  "anya-e0104n:773_12": "Na hi kadāci cakkhurūpālokamanasikārehi sotaviññāṇassa sambhavo atthi,",
  "anya-e0104n:773_13": "yadi siyā,",
  "anya-e0104n:773_14": "tassā sāmaggiyā aññathatā nāma siyā,",
  "anya-e0104n:773_15": "na cetaṃ atthīti “anaññathatā”ti vuttaṃ.",
  "anya-e0104n:773_16": "Paccayatoti paccayabhāvato.",
  "anya-e0104n:773_17": "Paccayasamūhatoti etthāpi eseva nayo.",
  "anya-e0104n:774_0": "573.",
  "anya-e0104n:774_1": "Idappaccayā eva idappaccayatāti tā-",
  "anya-e0104n:774_2": "saddena padaṃ vaḍḍhitaṃ,",
  "anya-e0104n:774_3": "na kiñci atthantaraṃ yathā devo eva devatāti.",
  "anya-e0104n:774_4": "Idappaccayānaṃ vā samūho idappaccayatāti samūhatthaṃ tā-",
  "anya-e0104n:774_5": "saddamāha yathā “janānaṃ samūho janatā”ti.",
  "anya-e0104n:774_6": "Nanu ca “atthi idappaccayā jarāmaraṇanti iti puṭṭhena satā, ānanda,",
  "anya-e0104n:774_7": "atthītissa vacanīyaṃ.",
  "anya-e0104n:774_8": "Kiṃ paccayā jarāmaraṇanti iti ce vadeyya,",
  "anya-e0104n:774_9": "jātipaccayā jarāmaraṇanti iccassa vacanīya”nti jātisaddapaccayasaddasamānādhikaraṇena kiṃ-",
  "anya-e0104n:774_10": "saddena idaṃsaddassa samānādhikaraṇatādassanato idappaccayasaddassa kammadhārayasamāso dissati,",
  "anya-e0104n:774_11": "na hettha “imassa paccayā idappaccayā”ti jarāmaraṇassa,",
  "anya-e0104n:774_12": "aññassa vā paccayato jarāmaraṇasambhavapucchā sambhavati viditabhāvato,",
  "anya-e0104n:774_13": "asambhavato ca,",
  "anya-e0104n:774_14": "jarāmaraṇassa pana paccayapucchā sambhavati. Paccaya-",
  "anya-e0104n:774_15": "saddena ca samānādhikaraṇatāya idaṃ-",
  "anya-e0104n:774_16": "saddassa imasmā paccayāti paccayapucchā yujjati.",
  "anya-e0104n:774_17": "Sā ca samānādhikaraṇatā bāhiratthasamāsepi labbhati.",
  "anya-e0104n:774_18": "Tato ca aññapadatthavacanicchābhāve kammadhārayasamāso labbhati.",
  "anya-e0104n:775_0": "Sāmivacanasamāse pana samānādhikaraṇatā natthīti na kathañci kammadhārayasamāsasambhavoti?",
  "anya-e0104n:775_1": "Nayidamevaṃ vacanicchantarabhāvato.",
  "anya-e0104n:775_2": "Paṭiccasamuppādavacanicchā hesā “idappaccayatā paṭiccasamuppādo”ti ettha.",
  "anya-e0104n:775_3": "“Atthi idappaccayā jarāmaraṇa”nti ettha pana jarāmaraṇassa paccayamattaparipucchā,",
  "anya-e0104n:775_4": "tasmā yathā idaṃ-",
  "anya-e0104n:775_5": "saddassa paṭiccasamuppādavisesanatā,",
  "anya-e0104n:775_6": "pucchitabbapaccayavisesanatā ca hoti,",
  "anya-e0104n:775_7": "tathā samāsavikappo ettha,",
  "anya-e0104n:775_8": "tattha ca kātabboti na samāsantaradassanaṃ sāmivacanasamāsabādhakaṃ.",
  "anya-e0104n:775_9": "Kasmā panetthāpi kammadhārayasamāso na icchitoti?",
  "anya-e0104n:775_10": "Hetuppabhavānaṃ hetu paṭiccasamuppādoti imassatthassa kammadhārayasamāse asambhavato,",
  "anya-e0104n:775_11": "“imassa attano paccayānurūpassa anurūpo paccayo idappaccayo”ti imassa ca atthassa icchitattā.",
  "anya-e0104n:775_12": "Yo panettha idaṃ-",
  "anya-e0104n:775_13": "saddena gahito attho,",
  "anya-e0104n:775_14": "so “atthi idappaccayā jarāmaraṇa”nti ettha jarāmaraṇaggahaṇeneva gahitoti idaṃ-",
  "anya-e0104n:775_15": "saddo paṭiccasamuppannato abhassitvā aññāsambhavato paccaye avatiṭṭhati,",
  "anya-e0104n:775_16": "tasmā tattha kammadhārayasamāso.",
  "anya-e0104n:775_17": "Ettha pana idaṃ-",
  "anya-e0104n:775_18": "saddassa tato pariccajanakāraṇaṃ natthīti sāmivacanasamāso eva.",
  "anya-e0104n:775_19": "Evampi na idappaccayo eva idappaccayabhāvo bhavituṃ yuttoti idappaccayatāya paṭiccasamuppādatānupapattīti?",
  "anya-e0104n:775_20": "Nāyaṃ doso atthantarābhāvatoti vuttovāyamattho.",
  "anya-e0104n:776_0": "Atha vā pana hotu idappaccayabhāvo idappaccayatāti.",
  "anya-e0104n:776_1": "Bhāvoti cettha avinābhāviphalaṃ pati hetuno satvaṃ.",
  "anya-e0104n:776_2": "Tathā hi idappaccaya-",
  "anya-e0104n:776_3": "saddo jātiādīsu niruḷho.",
  "anya-e0104n:776_4": "Tañca idappaccayasatvaṃ idappaccayato aññaṃ natthi.",
  "anya-e0104n:776_5": "Yadi aññaṃ siyā,",
  "anya-e0104n:776_6": "taṃ avijjamānaṃ siyā.",
  "anya-e0104n:776_7": "Na hi satā aññaṃ vijjamānaṃ hoti.",
  "anya-e0104n:776_8": "Atha satvaṃ saṃ nāma,",
  "anya-e0104n:776_9": "yassa sato bhāvo,",
  "anya-e0104n:776_10": "taṃ asaṃ nāma siyā.",
  "anya-e0104n:776_11": "Na hi taṃ satvaṃ sabhāvaṃ satvato aññattā,",
  "anya-e0104n:776_12": "tasmā sato bhāvo satvanti niddeso na yujjati.",
  "anya-e0104n:776_13": "Na ca saṃ-",
  "anya-e0104n:776_14": "sambandhena asaṃ saṃ nāma hoti,",
  "anya-e0104n:776_15": "pageva saṃ-",
  "anya-e0104n:776_16": "sambandhena.",
  "anya-e0104n:776_17": "Asati ca saditiggahaṇaṃ viparītaggāhoti na gahaṇato saṃsiddhi.",
  "anya-e0104n:776_18": "Sadisakappanāyañca māṇavakassa sīhabhāvo viya na asato saṃ-",
  "anya-e0104n:776_19": "sabhāvatā.",
  "anya-e0104n:776_20": "Yasmā pana idappaccayabhāvo yathāvuttaṃ satvaṃ,",
  "anya-e0104n:776_21": "na asatvaṃ.",
  "anya-e0104n:776_22": "Nāpi yassa taṃ satvaṃ, tadasaṃ,",
  "anya-e0104n:776_23": "tasmā idappaccayabhāvo idappaccayasarūpaṃ sabhāvantarehi vinivattabhāvadassanatthaṃ imassāyanti visesetvā",
  "anya-e0104n:776_24": "idappaccayatāti vuttanti na idappaccayatāya paṭiccasamuppādabhāvāsambhavo.",
  "anya-e0104n:777_0": "Paṭicca samuppajjati etasmāti paṭiccasamuppādoti tassāpi hetuatthabhāvato jātiādipadānaṃ evameva hetubhāvavācakatāya",
  "anya-e0104n:777_1": "hetupadhānatā yojetabbā hetuppabhavānaṃ hetu paṭiccasamuppādoti katvā.",
  "anya-e0104n:777_2": "Tathā hi “dasabalasamannāgato,",
  "anya-e0104n:777_3": "bhikkhave,",
  "anya-e0104n:777_4": "tathāgato catūhi vesārajjehi samannāgato āsabhaṃ ṭhānaṃ paṭijānāti,",
  "anya-e0104n:777_5": "parisāsu sīhanādaṃ nadati,",
  "anya-e0104n:777_6": "brahmacakkaṃ pavatteti,",
  "anya-e0104n:777_7": "imasmiṃ sati idaṃ hoti yāva ‘evametassa kevalassa dukkhakkhandhassa nirodho hotī”’ti anena sīhanādasuttena pakāsito evamattho.",
  "anya-e0104n:777_8": "“Kiṃ vādī panāyasmato satthā kimakkhāyī”ti puṭṭhena āyasmatā assajittherena –",
  "anya-e0104n:778_0": "“Ye dhammā hetuppabhavā, tesaṃ hetuṃ tathāgato āha;",
  "anya-e0104n:779_0": "Tesañca yo nirodho, evaṃvādī mahāsamaṇo”ti. –",
  "anya-e0104n:780_0": "Vutto.",
  "anya-e0104n:780_1": "Tena viññāyati hetuppabhavānaṃ hetu paṭiccasamuppādoti.",
  "anya-e0104n:780_2": "Sesamettha vattabbaṃ parato āvi bhavissati.",
  "anya-e0104n:781_0": "574.",
  "anya-e0104n:781_1": "Paṭiccāti taṃ taṃ kāraṇaṃ nissāya.",
  "anya-e0104n:781_2": "Sammāti aviparītaṃ aniccato aniccassa uppādoti katvā.",
  "anya-e0104n:781_3": "Niccato hi kāraṇato phalassa uppādo viparīto.",
  "anya-e0104n:781_4": "Tenāha “titthiya…pe…",
  "anya-e0104n:781_5": "nirapekkho”ti.",
  "anya-e0104n:781_6": "“Uppādo paññāyatī”ti evaṃ vuttasaṅkhatalakkhaṇato añño “paccayato khaṇato”ti ettha vuttapaccayalakkhaṇo eko ākāro uppādoti tesaṃ adhippāyo.",
  "anya-e0104n:781_7": "Yaṃ sandhāya te “jātiādīnaṃ hetavo jātiādayo”ti vadanti,",
  "anya-e0104n:781_8": "taṃ tesaṃ matimattaṃ,",
  "anya-e0104n:781_9": "nibbattilakkhaṇavinimuttassa tādisassa kassaci abhāvato.",
  "anya-e0104n:781_10": "Tenāha “taṃ na yujjatī”tiādi.",
  "anya-e0104n:781_11": "Gambhīranayāsambhavatoti gambhīrānaṃ nayānañca asambhavato.",
  "anya-e0104n:781_12": "Saddabhedatoti saddavināsato saddāyogato.",
  "anya-e0104n:781_13": "Suttaṃ natthi “paṭiccasamuppādaṃ vo,",
  "anya-e0104n:781_14": "bhikkhave,",
  "anya-e0104n:781_15": "desessāmī”tiādisuttapadehi uppādamattassa appakāsitattā.",
  "anya-e0104n:781_16": "Ayameva hi attho heṭṭhā dassito idānipi dassīyati.",
  "anya-e0104n:781_17": "Taṃ uppādamattaṃ.",
  "anya-e0104n:781_18": "Viharāmi tasmiṃ paṭhamābhisambuddhakāleti adhippāyo.",
  "anya-e0104n:781_19": "Viharāmīti vā kālavipallāsena vuttaṃ,",
  "anya-e0104n:781_20": "vihāsinti attho.",
  "anya-e0104n:781_21": "Tatrāti tasmiṃ padesavihāre.",
  "anya-e0104n:781_22": "Paccayākāradassanenāti yenākārena paccayadhammo paccayuppannassa paccayo hoti,",
  "anya-e0104n:781_23": "so paccayākāro paccayabhāvo,",
  "anya-e0104n:781_24": "tassa dassanena.",
  "anya-e0104n:781_25": "Idha pana vedanānaṃ paccayabhāvo adhippeto.",
  "anya-e0104n:781_26": "Tenāha “micchādiṭṭhipaccayāpi vedayita”ntiādi.",
  "anya-e0104n:781_27": "Vedanānaṃyeva hi paccayaṃ passantena vuttavihāro paṭiccasamuppādassa ekadesameva passato vihāroti katvā padesavihāro jāto,",
  "anya-e0104n:781_28": "anantanayasamantapaṭṭhānamanasikāro paṭhamābhisambuddhavihāro.",
  "anya-e0104n:781_29": "Tañhi nippadesato paccayākāradassananti eke.",
  "anya-e0104n:781_30": "Padesavihārasuttavirodho āpajjati tassa vedanānaṃ paccayadhammamanasikāravibhāvanato.",
  "anya-e0104n:782_0": "Loko samudeti etasmāti lokasamudayo,",
  "anya-e0104n:782_1": "avijjādiko paccayagaṇo,",
  "anya-e0104n:782_2": "na lokasamudayamattaṃ.",
  "anya-e0104n:782_3": "Tenāha “anulomapaṭiccasamuppādo”ti.",
  "anya-e0104n:782_4": "Natthitāti sabbaso abhāvo,",
  "anya-e0104n:782_5": "naranvayavināso ucchedoti attho.",
  "anya-e0104n:782_6": "Natthitāsahacaraṇato pana ucchedadiṭṭhi natthitāti adhippetā.",
  "anya-e0104n:782_7": "Paccayānuparamo paccayānaṃ avicchedo.",
  "anya-e0104n:782_8": "Yathā hi atītahetupañcakasannissayena etarahiphalapañcakaṃ viya hetupañcakampi hoti,",
  "anya-e0104n:782_9": "evaṃ etarahihetupañcakasannissayena āyatiṃphalapañcakampi bhavissati.",
  "anya-e0104n:782_10": "Tenāha “paccayānuparame phalānuparamato”ti.",
  "anya-e0104n:783_0": "Taṃ gambhīrattaṃ uppādamatte natthi asabhāvadhammattā.",
  "anya-e0104n:783_1": "Ekattanayādayo nayā sabhāvadhammesu labbhamānato uppādamatte kathañcipi na labbheyyunti āha “nayacatukkaṃ uppādamatte natthī”ti.",
  "anya-e0104n:784_0": "575.",
  "anya-e0104n:784_1": "Samāne kattarīti ekasmiṃyeva kattari uppajjanakiriyāya yo kattā,",
  "anya-e0104n:784_2": "tasmiṃyeva paccayanakiriyāya ca kattubhūteti attho.",
  "anya-e0104n:784_3": "Yathā “nhatvā bhuñjati,",
  "anya-e0104n:784_4": "bhutvā sayatī”ti.",
  "anya-e0104n:784_5": "“Pubbakāle”ti idañca tvāsaddantānaṃ padānaṃ yebhuyyena purimakālakiriyāya dīpanato vuttaṃ,",
  "anya-e0104n:784_6": "na idha paṭiccasaddassa purimakālatthattā.",
  "anya-e0104n:784_7": "Evañhi “cakkhuṃ paṭiccā”ti nidassanavacanaṃ nidassitabbena saṃsandeyya.",
  "anya-e0104n:784_8": "Atha vā kāmañcettha ubhinnaṃ kiriyānaṃ samakālatā uppajjanakiriyāya pubbe paccayanakiriyāya asambhavato,",
  "anya-e0104n:784_9": "tathāpi phalakiriyāya hetukiriyā purimakālo viya voharituṃ yuttā.",
  "anya-e0104n:784_10": "Evamettha hetuphalavavatthānaṃ supākaṭaṃ hotīti upacārasiddhaṃ purimakālaṃ gahetvā vuttaṃ “pubbakāle”ti.",
  "anya-e0104n:784_11": "Atthasiddhikaroti vākyatthapaṭiviññattikaro.",
  "anya-e0104n:784_12": "Paṭiccasamuppādoti hi ettha vākyatthāvabodho idha atthasiddhīti adhippeto.",
  "anya-e0104n:784_13": "Payujjamāno paṭiccasaddo uppādasaddena vuccamānassa samānassa “kattu abhāvato”ti padaṃ ānetvā yojetabbaṃ.",
  "anya-e0104n:784_14": "Ayañhettha attho “cakkhuñca paṭicca rūpe ca uppajjati cakkhuviññāṇa”ntiādīsu paccayanakiriyāya,",
  "anya-e0104n:784_15": "uppajjanakiriyāya ca viññāṇameva kattāti samānakattukatā labbhati.",
  "anya-e0104n:785_0": "“Paṭiccasamuppādo”ti ettha pana uppādasaddassa bhāvasādhanatāya kiriyāva vuttāti samānakattulakkhaṇo saddappayogo na sambhavatīti.",
  "anya-e0104n:785_1": "Tenāha “saddabhedaṃ gacchatī”ti,",
  "anya-e0104n:785_2": "apasaddappayogo hotīti attho.",
  "anya-e0104n:785_3": "Na cettha parāvarayogo (pāṇinī 3.4.20) “appatvā nadiṃ pabbato,",
  "anya-e0104n:785_4": "atikkamma pabbataṃ nadī”tiādīsu viya,",
  "anya-e0104n:785_5": "nāpi lakkhaṇahetuādipayogo “sīhaṃ disvā bhayaṃ hoti,",
  "anya-e0104n:785_6": "ghataṃ pivitvā balaṃ jāyate,",
  "anya-e0104n:785_7": "‘dha’nti katvā daṇḍo patito”tiādīsu viya.",
  "anya-e0104n:785_8": "Nevettha saddabhedo.",
  "anya-e0104n:785_9": "Na hi hatthatale āmalakaṃ viya sabbaññeyyaṃ paccakkhaṃ katvā ṭhitānaṃ mahesīnaṃ vacane akkharacintakānaṃ vippalāpo avasaraṃ labhati. Labhatu,",
  "anya-e0104n:785_10": "vākyatthena saddasiddhito “nhatvā gamanaṃ,",
  "anya-e0104n:785_11": "bhutvā sayana”ntiādīsu viyāti.",
  "anya-e0104n:785_12": "Evampi na ca kiñci atthaṃ sādheti.",
  "anya-e0104n:785_13": "Yadipi paccekaṃ padattho labbhati,",
  "anya-e0104n:785_14": "vākyattho pana na yujjati,",
  "anya-e0104n:785_15": "tasmā dasadāḷimādivākyāni viya asambandhatthatāya niratthakaṃ hotīti adhippāyo.",
  "anya-e0104n:786_0": "Nāmapade vutte appayuttānipi “atthi, hoti,",
  "anya-e0104n:786_1": "vijjatī”ti evarūpāni kiriyāpadāni ānetvā sambandhitabbānīti ñāyaṃ sandhāyāha “hotisaddena saddhiṃ yojayissāmā”ti.",
  "anya-e0104n:786_2": "Imesūti yathāvuttesu desanāpaṭiññāpucchānigamanavasena vuttesu paṭiccasamuppādapadesu.",
  "anya-e0104n:786_3": "Nidassanamattañcetaṃ,",
  "anya-e0104n:786_4": "aññesupi “paṭiccasamuppādameva sādhukaṃ yoniso manasi kāroti.",
  "anya-e0104n:786_5": "Yadidaṃ idappaccayatā paṭiccasamuppādo.",
  "anya-e0104n:786_6": "Gambhīro cāyaṃ, ānanda,",
  "anya-e0104n:786_7": "paṭiccasamuppādo”ti evamādīsupi ekenapi saddhiṃ hoti-",
  "anya-e0104n:786_8": "saddo sambandhaṃ na gacchati.",
  "anya-e0104n:786_9": "Yogaṃ na gacchati tathā sambandhavasena avuttattā.",
  "anya-e0104n:786_10": "“Na ca uppādo hotī”ti idaṃ asabhāvadhammattā uppādassa nibbattilakkhaṇāyogaṃ sandhāya vuttaṃ.",
  "anya-e0104n:786_11": "Yathā hi vināsassa vināso natthi,",
  "anya-e0104n:786_12": "evaṃ uppādassa vināso viya uppādopi natthi.",
  "anya-e0104n:786_13": "Yadi siyā,",
  "anya-e0104n:786_14": "yena uppādena uppādo uppādavā,",
  "anya-e0104n:786_15": "sopi uppādavāti anavaṭṭhānameva āpajjeyyāti vuttovāyamattho.",
  "anya-e0104n:786_16": "Tenāha “sace heyyā”tiādi.",
  "anya-e0104n:786_17": "Yadi evaṃ,",
  "anya-e0104n:786_18": "kathaṃ samudayo hotīti?",
  "anya-e0104n:786_19": "Nāyaṃ doso nibbattiyā anadhippetattā.",
  "anya-e0104n:786_20": "Evaṃ dukkhakkhandhassa samudayo pātubhāvo sambhavatīti ayañhettha attho,",
  "anya-e0104n:786_21": "idha pana paṭiccasamuppādo hotīti tassa atthibhāvacodanāti katvā hoti,",
  "anya-e0104n:786_22": "jāyatīti nibbatticodanā katā siyāti adhippāyena vuttaṃ “na uppādo hotī”ti.",
  "anya-e0104n:787_0": "576.",
  "anya-e0104n:787_1": "Imesaṃ saṅkhārādīnaṃ paccayā idappaccayā,",
  "anya-e0104n:787_2": "avijjādayo,",
  "anya-e0104n:787_3": "tesaṃ bhāvo idappaccayatā.",
  "anya-e0104n:787_4": "Ko pana so bhāvoti āha “bhāvo ca nāmā”tiādi.",
  "anya-e0104n:787_5": "Tassattho –",
  "anya-e0104n:787_6": "yenākārena avijjādayo saṅkhārādipātubhāvahetū honti,",
  "anya-e0104n:787_7": "tasmiṃ avijjādīnaṃ pavattiākāravisese vikāre paṭiccasamuppādoti ayaṃ samaññāti.",
  "anya-e0104n:787_8": "Tesaṃ vādīnaṃ taṃ maññanaṃ.",
  "anya-e0104n:787_9": "Hetuvacanatoti hetubhāvavacanato.",
  "anya-e0104n:788_0": "577.",
  "anya-e0104n:788_1": "Etthāti paṭiccasamuppādapade.",
  "anya-e0104n:788_2": "Samuppādapadhānavacanaviññeyyo sasattiko hetu paṭiccasamuppādoti aviparītaṃ atthaṃ ajānantānaṃ aññattha",
  "anya-e0104n:788_3": "samuppādasaddassa bhāvasādhanassa dassanato tathā idhāpi byañjanacchāyāya uppādoyevāyaṃ vutto,",
  "anya-e0104n:788_4": "na hetūti yā saññā uppajjati,",
  "anya-e0104n:788_5": "sā imassa paṭiccasamuppādapadassa evaṃ idāni vuccamānākārena atthaṃ gahetvā vūpasametabbā vinodetabbā.",
  "anya-e0104n:789_0": "Dvedhāti gāthāya ayaṃ saṅkhepattho –",
  "anya-e0104n:789_1": "yasmā attano paccayavasena pavatto paccayuppannadhammasamūho paccetabbato paṭicco ca so saha uppajjanato samuppādo ca,",
  "anya-e0104n:789_2": "paṭicca vā kāraṇasāmaggiṃ apaccakkhāya saha uppajjanato evāti ca evaṃ dvedhā “paṭiccasamuppādo”ti idaṃ vacanaṃ icchitabbaṃ,",
  "anya-e0104n:789_3": "tasmā tassa paccayadhammopi phalūpacārena paṭiccasamuppādo icceva vuttoti.",
  "anya-e0104n:790_0": "Paccayatāyāti paccayasamūhato.",
  "anya-e0104n:790_1": "Pavattoti nibbatto.",
  "anya-e0104n:790_2": "Dhammasamūhoti paccayuppannadhammapuñjo.",
  "anya-e0104n:790_3": "Patīyamānoti ñāṇagatiyā abhimukhaṃ upeyamāno,",
  "anya-e0104n:790_4": "abhisamiyamānoti attho.",
  "anya-e0104n:790_5": "Hitāya sukhāya cāti lokuttarahitāya,",
  "anya-e0104n:790_6": "lokuttarasukhāya ca.",
  "anya-e0104n:790_7": "Saha uppajjati ekekassa kadācipi uppattiyā abhāvato.",
  "anya-e0104n:790_8": "Sammā uppajjati ahetuto,",
  "anya-e0104n:790_9": "visamahetuto ca anuppajjanato.",
  "anya-e0104n:790_10": "Saha uppajjatīti ekajjhaṃ uppajjati antamaso aṭṭhannaṃ dhammānaṃ uppajjanato.",
  "anya-e0104n:790_11": "Na paccakkhāyāti apaṭikkhipitvā,",
  "anya-e0104n:790_12": "attano paccayabhūtadhammasamudāyena kenaci na vināti attho.",
  "anya-e0104n:790_13": "Tassāti yvāyaṃ “paṭiccasamuppādo”ti vutto paccayuppannadhammasamūho,",
  "anya-e0104n:790_14": "tassa ayaṃ avijjādiko hetusamūho.",
  "anya-e0104n:790_15": "“Tappaccayattā”ti etena paṭiccasamuppādapaccaye paṭicca samuppādasamaññāti dasseti.",
  "anya-e0104n:790_16": "Tenāha “yathā loke”tiādi.",
  "anya-e0104n:790_17": "Yathā hi loke “pittaṃ mathitaṃ,",
  "anya-e0104n:790_18": "sūrā dadhi,",
  "anya-e0104n:790_19": "tipusaṃ jaro,",
  "anya-e0104n:790_20": "semho guḷo,",
  "anya-e0104n:790_21": "āyu ghata”nti ca paccayo phalavohārena vuccati,",
  "anya-e0104n:790_22": "evaṃ phalūpacārena paṭiccasamuppādo vuttoti veditabbo.",
  "anya-e0104n:791_0": "578. Paṭicca-",
  "anya-e0104n:791_1": "sadde paṭi-",
  "anya-e0104n:791_2": "saddo abhimukhattho, icca-",
  "anya-e0104n:791_3": "saddo gammatthoti dassento āha “paṭimukhamito”ti.",
  "anya-e0104n:791_4": "Kassa pana paṭimukhaṃ,",
  "anya-e0104n:791_5": "kena vā ito,",
  "anya-e0104n:791_6": "ko vā itoti codanattaye pacchimaṃ vissajjento “hetusamūho”ti āha.",
  "anya-e0104n:791_7": "Tasmiñhi vissaṭṭhe hetusamūho nāma paccayasāmaggīti tattha aññamaññassa paṭimukhaṃ,",
  "anya-e0104n:791_8": "aññamaññeneva ca itoti vissaṭṭhovāyamattho hotīti.",
  "anya-e0104n:791_9": "Sahiteti samudite avinibbhutte.",
  "anya-e0104n:791_10": "Soti hetusamūho.",
  "anya-e0104n:791_11": "Samuppādo iti vuttoti yojanā.",
  "anya-e0104n:792_0": "Pātubhāvāyāti uppādāya.",
  "anya-e0104n:792_1": "Kāmaṃ pāḷiyaṃ “avijjāpaccayā saṅkhārā”ti avijjāva paccayabhāvena vuttā,",
  "anya-e0104n:792_2": "tathāpi na avijjā ekāva paccayo hoti,",
  "anya-e0104n:792_3": "atha kho sahajātadhammavatthuārammaṇādayo,",
  "anya-e0104n:792_4": "yonisomanasikārādayo,",
  "anya-e0104n:792_5": "taṇhupādānādayo ca dhammā yathārahaṃ saṅkhāruppādane avijjāya sahakārīkāraṇaṃ hontiyeva.",
  "anya-e0104n:792_6": "Evaṃ saṅkhārādayopi viññāṇādīnanti āha “avijjādiekekahetusīsena niddiṭṭho hetusamūho”ti.",
  "anya-e0104n:792_7": "Sādhāraṇaphalanipphādakaṭṭhenāti taṃsamūhapariyāpannānaṃ hetudhammānaṃ sādhāraṇassa phalassa nibbattakabhāvena.",
  "anya-e0104n:792_8": "Avekallaṭṭhenāti anūnabhāvena.",
  "anya-e0104n:792_9": "Tasmiñhi hetusamūhe ekaccāsādhāraṇañcetaṃ phalaṃ,",
  "anya-e0104n:792_10": "ekacceheva ca nibbattetabbaṃ siyā,",
  "anya-e0104n:792_11": "sabbesaṃ tesaṃ paccayadhammānaṃ aññamaññāpekkhā natthīti paṭimukhagamanābhāvato paṭiccattho na paripūreyyāti.",
  "anya-e0104n:792_12": "Sāmaggiaṅgānanti paccayasāmaggiyā aṅgabhūtānaṃ,",
  "anya-e0104n:792_13": "samūhīnanti attho.",
  "anya-e0104n:792_14": "Niddhāraṇe cetaṃ sāmivacanaṃ.",
  "anya-e0104n:792_15": "Phaladhammānaṃ sahitatā nāma visuṃ abhāvo,",
  "anya-e0104n:792_16": "na hetudhammānaṃ viya aññamaññāpekkhāti āha “aññamaññaṃ avinibbhogavuttidhamme”ti avinibbhogaggahaṇañcettha rūpadhammānampi saṅgaṇhanatthaṃ.",
  "anya-e0104n:792_17": "Aññathā sampayuttadhammeti vucceyya.",
  "anya-e0104n:793_0": "579.",
  "anya-e0104n:793_1": "Paccayatāti ayaṃ avijjādiko paccayasamūho.",
  "anya-e0104n:793_2": "Aññoññanti aññamaññaṃ.",
  "anya-e0104n:793_3": "Paṭiccāti nissāya sahakārīkāraṇaṃ laddhā.",
  "anya-e0104n:793_4": "Samanti avisamaṃ avekallena.",
  "anya-e0104n:793_5": "Sahāti ekajjhaṃ.",
  "anya-e0104n:793_6": "Dhammeti attano paccayuppannadhamme.",
  "anya-e0104n:793_7": "Yasmā uppādeti,",
  "anya-e0104n:793_8": "tatopi tasmāpi.",
  "anya-e0104n:793_9": "Evaṃ paṭiccasamuppādoti muninā bhagavatā bhāsitāti yojanā.",
  "anya-e0104n:793_10": "Na apaṭicca paṭiccevāti avadhāraṇatthaṃ dassento gāthāyaṃ eva-",
  "anya-e0104n:793_11": "kāro luttaniddiṭṭhoti dasseti.",
  "anya-e0104n:794_0": "Ekekadesanti phalasamudāyassa ekadesekadesaṃ,",
  "anya-e0104n:794_1": "bhāgasoti attho.",
  "anya-e0104n:794_2": "Pubbāparabhāvenāti paṭipāṭiyā.",
  "anya-e0104n:794_3": "Sabbametaṃ rūpārūpakalāpuppādanaṃ sandhāya vuttaṃ.",
  "anya-e0104n:794_4": "Atthānusāravohārakusalenāti paramatthadhammānugatavohāranipuṇena.",
  "anya-e0104n:795_0": "580.",
  "anya-e0104n:795_1": "Purimena padenāti yojanā.",
  "anya-e0104n:795_2": "Sassatādīnanti sassatabhāvādīnaṃ,",
  "anya-e0104n:795_3": "sassatavādādīnaṃ vā.",
  "anya-e0104n:795_4": "Sassatasahacaritā hi vādāpi sassatādayoti vuccanti yathā “dukkhadesanā dukkha”nti.",
  "anya-e0104n:795_5": "Ucchedādīti etthāpi eseva nayo.",
  "anya-e0104n:795_6": "Vighāto vināso,",
  "anya-e0104n:795_7": "pahānanti attho.",
  "anya-e0104n:795_8": "Ñāyoti antadvayavirahitā majjhimā paṭipatti.",
  "anya-e0104n:796_0": "Pavattidhammānanti pavattibhūtānaṃ dhammānaṃ,",
  "anya-e0104n:796_1": "kilesavaṭṭādīnanti attho.",
  "anya-e0104n:796_2": "“Sassato attā ca loko cā”tiādinayappavatto sassatavādo.",
  "anya-e0104n:796_3": "“Natthi hetu,",
  "anya-e0104n:796_4": "natthi paccayo sattānaṃ saṃkilesāyā”tiādinayappavatto ahetuvādo.",
  "anya-e0104n:796_5": "Pakati aṇukālādivasena loko pavattatīti evaṃ pavatto visamahetuvādo.",
  "anya-e0104n:796_6": "Issarapurisapajāpativādā vasavattivādā.",
  "anya-e0104n:796_7": "Ahetuvādaggahaṇeneva cettha sabhāvaniyati yadicchāvādānampi saṅgaho daṭṭhabbo.",
  "anya-e0104n:796_8": "Keci pana “cakkhu eva cakkhussa kāraṇa”nti evamādiko visamahetuvādo.",
  "anya-e0104n:796_9": "Issarādivādo ahetuvādantogadho.",
  "anya-e0104n:796_10": "Sabhāveneva dhammā pavattantīti vādo “vasavattivādo”ti vadanti.",
  "anya-e0104n:796_11": "Kiṃ hi paccayasāmaggiyā payojananti adhippāyo.",
  "anya-e0104n:796_12": "Samuppādapadena paridīpito hotīti yojanā.",
  "anya-e0104n:796_13": "Paridīpanassa pana aviparītakāraṇaṃ dassetuṃ “paccayasāmaggiyaṃ dhammānaṃ uppattito”ti vuttaṃ.",
  "anya-e0104n:796_14": "Vihatāti abbhāhatā.",
  "anya-e0104n:796_15": "“Purimapurimapaccayavasenā”ti iminā avicchedavasena pavattamānaṃ ucchedadiṭṭhinivattakaṃ hetuphalapabandhaṃ dasseti.",
  "anya-e0104n:796_16": "Tenāha “kuto ucchedo”ti.",
  "anya-e0104n:796_17": "Ucchedābhāvakathaneneva cettha ucchedavādassāpi abhāvaṃ dassetīti daṭṭhabbaṃ.",
  "anya-e0104n:797_0": "Tassā tassā paccayasāmaggiyāti tasmiṃ tasmiṃ hetupaccayasamavāye.",
  "anya-e0104n:797_1": "Santatiṃ avicchinditvāti hetuphalapabandhasaṅkhātassa santānassa avicchindanena.",
  "anya-e0104n:797_2": "Tesaṃ tesaṃ paccayuppannadhammānaṃ sambhavato uppajjanato sassatucchedasaṅkhātaṃ antadvayaṃ anupaggamma",
  "anya-e0104n:797_3": "yathāsakaṃ paccayehi anurūpaphaluppatti idha majjhimapaṭipadāti adhippetā.",
  "anya-e0104n:797_4": "Kammavaṭṭassa,",
  "anya-e0104n:797_5": "vipākavaṭṭassa ca bhinnasabhāvattā,",
  "anya-e0104n:797_6": "bhinnakālattā ca so karoti so paṭisaṃvedetīti vādappahānaṃ.",
  "anya-e0104n:797_7": "Kusalākusalakkhandhappavattiyañhi kārakavohāro,",
  "anya-e0104n:797_8": "vipākakkhandhapavattiyaṃ vedakavohāroti.",
  "anya-e0104n:797_9": "Yasmiṃ santāne kammaṃ nibbattaṃ,",
  "anya-e0104n:797_10": "tattheva tassa phalassa nibbattanato añño karoti añño paṭisaṃvedetīti vādappahānaṃ.",
  "anya-e0104n:797_11": "Na hi katassa vināso,",
  "anya-e0104n:797_12": "akatassa vā abbhāgamo atthi. “Itthī,",
  "anya-e0104n:797_13": "purisā”ti vohārena janapadanirutti.",
  "anya-e0104n:797_14": "Tattha yasmā paṇḍitāpi loke “pañcakkhandhe ānetu,",
  "anya-e0104n:797_15": "nāmarūpaṃ āgacchatū”ti avatvā itthī,",
  "anya-e0104n:797_16": "purisotveva voharanti,",
  "anya-e0104n:797_17": "tasmā “itthī evāyaṃ,",
  "anya-e0104n:797_18": "puriso evāyanti apariññātavatthukānaṃ hoti abhiniveso.",
  "anya-e0104n:797_19": "Viddasuno pana paṭiccasamuppādaṃ jānantassa tathā tathā pavattamāne dhamme upādāya paññattimattato tattha",
  "anya-e0104n:797_20": "paramatthato na abhinivesoti āha “janapadaniruttiyā anabhiniveso”ti.",
  "anya-e0104n:797_21": "Samaññāyāti lokasamaññāya.",
  "anya-e0104n:797_22": "Anatidhāvananti anatikkamanaṃ.",
  "anya-e0104n:797_23": "“Satto”ti hi vutte “ko ettha satto,",
  "anya-e0104n:797_24": "kiṃ rūpaṃ,",
  "anya-e0104n:797_25": "udāhu vedanādayo”ti vibhāgaṃ akatvā lokasamaññāvaseneva lokiyehi viya lokiyo attho samaññaṃ avilaṅghantena voharitabbo.",
  "anya-e0104n:798_0": "Aparo nayo –",
  "anya-e0104n:798_1": "paccetumarahatīti paṭicco.",
  "anya-e0104n:798_2": "Yo hi naṃ pacceti abhisameti,",
  "anya-e0104n:798_3": "tassa accantameva dukkhavūpasamāya saṃvattati. Sammā,",
  "anya-e0104n:798_4": "saha ca uppādetīti samuppādo.",
  "anya-e0104n:798_5": "Paccayadhammo hi attano phalaṃ uppādento sampuṇṇameva uppādeti,",
  "anya-e0104n:798_6": "na vikalaṃ.",
  "anya-e0104n:798_7": "Ye ca dhamme uppādeti,",
  "anya-e0104n:798_8": "te sabbe saheva uppādeti,",
  "anya-e0104n:798_9": "na ekekaṃ.",
  "anya-e0104n:798_10": "Iti paṭicco ca so samuppādo cāti paṭiccasamuppādo.",
  "anya-e0104n:798_11": "Atha vā paṭicca paṭimukhaṃ itvā kāraṇasāmaggiṃ appaṭikkhipitvā sahite uppādetīti paṭiccasamuppādo.",
  "anya-e0104n:798_12": "Paṭimukhagamanañca paccayassa kāraṇasāmaggiyā aṅgabhāvena phalassa uppādanameva.",
  "anya-e0104n:798_13": "Appaṭikkhipitvāti ca na vinā tāya kāraṇasāmaggiyā,",
  "anya-e0104n:798_14": "aṅgabhāvaṃ agantvā sayameva na uppādetīti attho.",
  "anya-e0104n:798_15": "Etena kāraṇabahutā dassitā,",
  "anya-e0104n:798_16": "“sahite”ti iminā paccayuppannadhammabahutā.",
  "anya-e0104n:798_17": "Ubhayenāpi “ekaṃ na ekato”tiādinā parato vuccamāno sāsananayo dīpito hoti.",
  "anya-e0104n:799_0": "Atha vā paṭicca paccetabbaṃ paccayaṃ paṭigantvā na vinā tena sambandhassa uppādo paṭiccasamuppādo.",
  "anya-e0104n:799_1": "Paṭiccasamuppādoti cettha samuppādappadhānavacanaviññeyyo sasattiko hetūti veditabbo.",
  "anya-e0104n:799_2": "Tattha “paṭiccā”ti vutte kiṃ paṭiccāti vattabbanti āha “paccetabba”nti.",
  "anya-e0104n:799_3": "So ca paccayadhammoti katvā vuttaṃ “paccaya”nti.",
  "anya-e0104n:799_4": "Idāni paṭiccasaddassa atthamāha “paṭigantvā”ti.",
  "anya-e0104n:799_5": "Kāraṇassa sabhāvena tappaṭilābhagatiyā patvā.",
  "anya-e0104n:799_6": "Kathaṃ na vinā tena?",
  "anya-e0104n:799_7": "Sati eva tasmiṃ,",
  "anya-e0104n:799_8": "tassa ca phalassa uppādato eva,",
  "anya-e0104n:799_9": "na aññathā. Asati,",
  "anya-e0104n:799_10": "nirodhato cāti ayaṃ paccayaṭṭhiti paṭiccasaddassa attho.",
  "anya-e0104n:799_11": "Tenāyaṃ paṭiccasaddo yathā “imasmiṃ sati imassuppādo”ti ete saddā bhummanissakkavacanajotanīyena idaṃ-",
  "anya-e0104n:799_12": "saddavacanīyassa hetumato hetuāyattabhāvena bhāvuppāduttarakiriyāpekkhena yāyassa tadāyattatā,",
  "anya-e0104n:799_13": "tāya samatthatāya hetuṃ vadanti,",
  "anya-e0104n:799_14": "evaṃ gantvā-",
  "anya-e0104n:799_15": "saddantaravacanīyena taṃviññeyyasseva paccayanakiriyākattuhetumato hetupaccayanena hetuāyattabhāvena",
  "anya-e0104n:799_16": "samuppāduttarakiriyāpekkhena yāyassa tadāyattatā,",
  "anya-e0104n:799_17": "tāya samatthatāya hetumāha.",
  "anya-e0104n:799_18": "Evañca katvā “avijjā paṭicca,",
  "anya-e0104n:799_19": "saṅkhārā paṭiccasamuppannā”tiādi saṅkhārapiṭake vuttaṃ.",
  "anya-e0104n:799_20": "Samatthatā cettha nidānādibhāvo.",
  "anya-e0104n:799_21": "So ca tadavinābhāviphalaṃ pati satvameva.",
  "anya-e0104n:799_22": "Sambandhassāti ca saṃyojanānurūpatāvasena jātiādinā sambandhassa jarāmaraṇādipaccayuppannassa.",
  "anya-e0104n:799_23": "Uppādoti uppajjanaṃ.",
  "anya-e0104n:799_24": "Yadi evaṃ kathaṃ paṭiccasaddappayogo,",
  "anya-e0104n:799_25": "nanu samānakattukānaṃ pubbakāle īdiso saddappayogoti?",
  "anya-e0104n:799_26": "“Bhutvā gacchati,",
  "anya-e0104n:799_27": "kasitvā vapatī”tiādīsu saccametaṃ,",
  "anya-e0104n:799_28": "taṃ pana yebhuyyavasena daṭṭhabbaṃ samānāparakāle,",
  "anya-e0104n:799_29": "asamānakattuke ca dassanato.",
  "anya-e0104n:799_30": "Samānakāle tāva –",
  "anya-e0104n:800_0": "“Andhakāraṃ nihantvāna, uditāyaṃ divākaro;",
  "anya-e0104n:801_0": "Vaṇṇapaññāvabhāsehi, obhāsetvā samuggato”ti. –",
  "anya-e0104n:802_0": "Udāharaṇaṃ.",
  "anya-e0104n:802_1": "Keci pana “mukhaṃ byādāya sayati,",
  "anya-e0104n:802_2": "akkhīni parivattetvā passatī”ti udāharanti.",
  "anya-e0104n:802_3": "Apare “nisajja adhīte,",
  "anya-e0104n:802_4": "ṭhatvā kathetī”ti.",
  "anya-e0104n:803_0": "Tattha byādānaparivattanuttarakālabhāvisayanadassanakiriyāpekkhā pubbuttarakālatā atthi,",
  "anya-e0104n:803_1": "sā ca bhedānupalakkhaṇā kehici na lakkhīyati.",
  "anya-e0104n:803_2": "“Nisajja adhīte,",
  "anya-e0104n:803_3": "ṭhatvā kathetī”ti ca samānakālatāyapi ajjhenakathanehi pubbepi nisajjaṭṭhānāni hontīti sakkā pubbuttarakālatā sambhāvetuṃ,",
  "anya-e0104n:803_4": "tasmā purimāniyeva udāharaṇāni yuttāni.",
  "anya-e0104n:803_5": "Udayasamakālameva hi tannivattaniyanivattananti.",
  "anya-e0104n:803_6": "Aparakāle “dvāramāvaritvā pavisati,",
  "anya-e0104n:803_7": "āvaritvā nikkhamatī”ti.",
  "anya-e0104n:803_8": "Keci pana “ḍakkacca patito daṇḍo”ti udāharanti.",
  "anya-e0104n:803_9": "Abhighātabhūtasahajātāya pana abhighātajasaddassa samānakālatā ettha labbhati,",
  "anya-e0104n:803_10": "tasmā idhāpi purimāniyeva udāharaṇāni yuttāni.",
  "anya-e0104n:803_11": "Purimatāvacanicchāvaseneva pana lakkhaṇahetukiriyānaṃ lakkhaṇahetubhāvavacanicchāti lakkhaṇabhāvato purimakālo",
  "anya-e0104n:803_12": "icceva “nihantvānā”ti saddasiddhi icchitā,",
  "anya-e0104n:803_13": "evañca paccayanakiriyā samuppajjanakiriyāya purimikāvāti paṭicca-",
  "anya-e0104n:803_14": "saddasiddhi.",
  "anya-e0104n:803_15": "Tattha yuttaṃ paccakkhato kattudassanato.",
  "anya-e0104n:803_16": "Idha pana tadabhāvato na yuttanti ce?",
  "anya-e0104n:803_17": "Nāyaṃ doso.",
  "anya-e0104n:803_18": "Idhāpi anumānato siddho.",
  "anya-e0104n:803_19": "Jarāmaraṇādiko kattā attheva “ñatvā kiriyato vaya”nti evamādipayogadassanato avassaṃ anumiyamānena kattunā īdiso saddapayogo icchitabbo.",
  "anya-e0104n:803_20": "Asamāne pana kattari “pisācaṃ disvā bhayaṃ hoti,",
  "anya-e0104n:803_21": "paññāya cassa disvā āsavā parikkhīṇā hontī”ti evamādi veditabbaṃ.",
  "anya-e0104n:803_22": "Yathā ca tattha pisācadassanādipurisabyāpāro,",
  "anya-e0104n:803_23": "evamidhāpi paccayanaṃ paccayabyāpāro attano phaluppādanaṃ,",
  "anya-e0104n:803_24": "tañca satvaṃ samuppādovāti “paccaye sati,",
  "anya-e0104n:803_25": "paccayassa uppādā”ti paccayanassa samuppādahetutāya gamako samānassa kattu abhāvepi paṭicca-",
  "anya-e0104n:803_26": "saddo siddhoti veditabbo.",
  "anya-e0104n:803_27": "Yadi paṭiccasambandhassa uppādo paṭiccasamuppādo,",
  "anya-e0104n:803_28": "kathaṃ paccayo paṭiccasamuppādoti?",
  "anya-e0104n:803_29": "Heṭṭhā vicāritovāyamattho.",
  "anya-e0104n:803_30": "Apica yoyaṃ samuppāda-",
  "anya-e0104n:803_31": "saddavibhāvitānaṃ paccayuppannānaṃ paṭiccasaddavibhāvito sasattiko hetu adhippeto,",
  "anya-e0104n:803_32": "tassa samuppādābhimukhatāya padhānavacanaviññeyyasabhāvattā tathā vuttoti.",
  "anya-e0104n:804_0": "Kiṃ pana kāraṇaṃ samuppādapadhānena vacanena samuppādassa hetu veditabbo,",
  "anya-e0104n:804_1": "na pana sahetuko samuppādo evāti? Vuccate –",
  "anya-e0104n:804_2": "diṭṭhassa dukkhassa yo paccayo paccayaniddesena tassa vibhāvitattā. Kathaṃ? Yathāha –",
  "anya-e0104n:805_0": "“Idha,",
  "anya-e0104n:805_1": "bhikkhave,",
  "anya-e0104n:805_2": "bhikkhu parivīmaṃsamāno parivīmaṃsati ‘yaṃ kho idaṃ anekavidhaṃ nānappakārakaṃ dukkhaṃ loke uppajjati jarāmaraṇaṃ,",
  "anya-e0104n:805_3": "idaṃ nu kho dukkhaṃ kiṃ nidānaṃ kiṃ samudayaṃ kiṃ jātikaṃ kiṃ pabhavaṃ,",
  "anya-e0104n:805_4": "kismiṃ sati jarāmaraṇaṃ hoti,",
  "anya-e0104n:805_5": "kismiṃ asati jarāmaraṇaṃ na hotī’ti.",
  "anya-e0104n:805_6": "So parivīmaṃsamāno evaṃ pajānāti ‘yaṃ kho idaṃ…pe…",
  "anya-e0104n:805_7": "idaṃ kho dukkhaṃ jātinidāna”’miccādinā –",
  "anya-e0104n:806_0": "Diṭṭhassa dukkhassa nidānaṃ parivīmaṃsasutte vuttaṃ.",
  "anya-e0104n:806_1": "Taṃ pajānanañca nidānampi viññātabbanti.",
  "anya-e0104n:806_2": "Yathā cāha –",
  "anya-e0104n:807_0": "“Pubbe me,",
  "anya-e0104n:807_1": "bhikkhave,",
  "anya-e0104n:807_2": "sambodhā anabhisambuddhassa bodhisattasseva sato etadahosi ‘kicchaṃ vatāyaṃ loko āpanno jāyati ca jīyati ca mīyati ca cavati ca upapajjati ca,",
  "anya-e0104n:807_3": "atha ca panimassa dukkhassa nissaraṇaṃ nappajānāti jarāmaraṇassa.",
  "anya-e0104n:807_4": "Kudāssu nāma imassa dukkhassa nissaraṇaṃ paññāyissati jarāmaraṇassā’ti…pe…",
  "anya-e0104n:807_5": "tassa mayhaṃ,",
  "anya-e0104n:807_6": "bhikkhave,",
  "anya-e0104n:807_7": "yoniso manasikārā ahu paññāya abhisamayo ‘jātiyā kho sati jarāmaraṇaṃ hoti,",
  "anya-e0104n:807_8": "jātipaccayā jarāmaraṇa”’nti –",
  "anya-e0104n:808_0": "Ādinā diṭṭhassa dukkhassa paccayavīmaṃsābhisamayā vuttā.",
  "anya-e0104n:808_1": "Paccayo hi ñātabbo.",
  "anya-e0104n:808_2": "Tadabhisamayāyattañca dukkhanissaraṇapajānananti yo ca ñātabbo,",
  "anya-e0104n:808_3": "so pavedetabboti paṭiccasamuppādasaddo yaṃ yadidaṃ samuppādasaddavibhāvitaṃ diṭṭhaṃ dukkhaṃ,",
  "anya-e0104n:808_4": "taṃ paccayaṃ paṭicceva,",
  "anya-e0104n:808_5": "na aññathāti evaṃ paccayavibhāvanatthaṃ vuccati.",
  "anya-e0104n:808_6": "Bhavati hi ñātuṃ,",
  "anya-e0104n:808_7": "pavedetuñca icchitabhāvena padhānassāpi kenaci visesena ñātabbatāya appadhānabhāvena niddeso yathā “ko sotāpanno,",
  "anya-e0104n:808_8": "yassa tīṇi saṃyojanāni pahīnāni.",
  "anya-e0104n:808_9": "Ko devadatto,",
  "anya-e0104n:808_10": "yassa uccatarāni gehānī”ti,",
  "anya-e0104n:808_11": "evamidhāpi paccayapaccayanapavedanaṭṭhena niddese sattivisesena attano phalena paccanīyatāya ñātabbabhāvena “paṭiccā”ti pariyāyena paccayo vutto.",
  "anya-e0104n:809_0": "Yo cāyaṃ “avijjāpaccayā saṅkhārā”tiādiko niddeso,",
  "anya-e0104n:809_1": "so ca sakalassa dukkhakkhandhassa mūlato paṭṭhāya paccayānaṃ pavedanāya niddiṭṭhoti pariyosānepi “evametassa",
  "anya-e0104n:809_2": "kevalassa dukkhakkhandhassa samudayo hotī”ti evaṃ-",
  "anya-e0104n:809_3": "saddena samugghātaṃ dukkhaṃ dassetvā tassa yathāvutte paccaye taṃsamudayābhimukhe katvā nigamitā paccayā.",
  "anya-e0104n:809_4": "Paṭipadāsuttepi “avijjāpaccayā…pe…",
  "anya-e0104n:809_5": "samudayo hotī”ti vatvā “ayaṃ vuccati,",
  "anya-e0104n:809_6": "bhikkhave,",
  "anya-e0104n:809_7": "micchāpaṭipadā”ti vuttaṃ.",
  "anya-e0104n:809_8": "Na ca paṭiccasamuppannabhāvena gahitaṃ dukkhaṃ micchāpaṭipadaṃ,",
  "anya-e0104n:809_9": "atha kho dukkhasamudayabhūtā paccayāti.",
  "anya-e0104n:809_10": "Yathā ca “pañcaṅgiko sammāsamādhi,",
  "anya-e0104n:809_11": "pañcañāṇiko sammāsamādhī”ti aṅgañāṇapaṭivedanatthattā desanāya sammāsamādhipadhānehi saddehi aṅgañāṇapaṭivedanaṃ kataṃ,",
  "anya-e0104n:809_12": "evamidhāpi samuppādapadhānena saddena paccayapaṭivedanaṃ katanti veditabbaṃ.",
  "anya-e0104n:810_0": "581.",
  "anya-e0104n:810_1": "Yā panāyaṃ tantīti sambandho.",
  "anya-e0104n:810_2": "Nikkhittāti ṭhapitā,",
  "anya-e0104n:810_3": "desitāti attho.",
  "anya-e0104n:810_4": "Yathādhippetassa atthassa tananato tanti, gantho.",
  "anya-e0104n:810_5": "“Kiṃ vādī, bhante,",
  "anya-e0104n:810_6": "sammāsambuddho”ti pucchitena “vibhajjavādī,",
  "anya-e0104n:810_7": "mahārājā”ti moggaliputtatissattherena vuttattā sammāsambuddhasāvakā vibhajjavādino.",
  "anya-e0104n:810_8": "Te hi satthārā venayikādibhāvaṃ vibhajja vuttaṃ anuvadanti,",
  "anya-e0104n:810_9": "somanassādīnaṃ,",
  "anya-e0104n:810_10": "cīvarādīnañca sevitabbāsevitabbabhāvaṃ.",
  "anya-e0104n:810_11": "Sassatucchedavāde vā vibhajja vadanti.",
  "anya-e0104n:810_12": "“Sassato attā ca loko cā”tiādīnaṃ ṭhapanīyānaṃ ṭhapanato,",
  "anya-e0104n:810_13": "rāgādikkhayassa sassatassa,",
  "anya-e0104n:810_14": "rāgādikāyaduccaritādiucchedassa ca vacanato,",
  "anya-e0104n:810_15": "na pana ekaṃsabyākaraṇīyādike tayo pañhe apanetvā vibhajjabyākaraṇīyameva vadanti.",
  "anya-e0104n:810_16": "Vibhajjavādīnaṃ maṇḍalaṃ samūho vibhajjavādimaṇḍalaṃ.",
  "anya-e0104n:810_17": "Vibhajjavādino vā bhagavato parisā vibhajjavādimaṇḍalantipi vadanti,",
  "anya-e0104n:810_18": "vibhajja vā sassatucchede ubho ante anupagamma majjhimapaṭipadābhūtassa paṭiccasamuppādassa desanato bhagavā,",
  "anya-e0104n:810_19": "tadanuvādato tassa sāvakā ca vibhajjavādinoti.",
  "anya-e0104n:810_20": "Sesaṃ purimasadisaṃ.",
  "anya-e0104n:811_0": "Otaritvāti ogāhetvā,",
  "anya-e0104n:811_1": "vibhajjavādī hutvāti attho.",
  "anya-e0104n:811_2": "Na hi sayaṃ avibhajjavādī samāno vibhajjavādīnaṃ antare ṭhānamattena vibhajjavādimaṇḍalaṃ otiṇṇo nāma hoti.",
  "anya-e0104n:811_3": "Ācariyehi avuttaviparītatthadīpanena te naabbhacikkhantena.",
  "anya-e0104n:811_4": "Avijjā puññāneñjābhisaṅkhārānampi hetu paccayo hotīti vadanto,",
  "anya-e0104n:811_5": "kathāvatthumhi paṭikkhitte puggalavādādike ca vadanto sakasamayaṃ vokkamati nāma,",
  "anya-e0104n:811_6": "tathā avokkamantena.",
  "anya-e0104n:811_7": "Parasamayaṃ dosāropanabyāpāravirahena anāyūhantena.",
  "anya-e0104n:811_8": "“Idampi suttaṃ gahetabba”nti parasamayaṃ asampiṇḍentenāti keci vadanti.",
  "anya-e0104n:811_9": "“Tathāhaṃ bhagavatā dhammaṃ desitaṃ ājānāmi,",
  "anya-e0104n:811_10": "yathā tadevidaṃ viññāṇaṃ sandhāvati saṃsarati anañña”ntiādīni vadanto suttaṃ paṭibāhati nāma,",
  "anya-e0104n:811_11": "tathā apaṭibāhantena.",
  "anya-e0104n:811_12": "“Tathāhaṃ bhagavatā dhammaṃ desitaṃ ājānāmi,",
  "anya-e0104n:811_13": "yathā yeme antarāyikā dhammā vuttā bhagavatā,",
  "anya-e0104n:811_14": "te paṭisevato nālaṃ antarāyāya,",
  "anya-e0104n:811_15": "supinante kato vītikkamo āpattikaro hotī”ti ca evamādiṃ vadanto vinayaṃ paṭilometi nāma,",
  "anya-e0104n:811_16": "tabbipariyāyena taṃ anulomentena.",
  "anya-e0104n:811_17": "Paṭilomento hi kammantaraṃ bhindanto,",
  "anya-e0104n:811_18": "dhammatañca vilomento kuto kilesavinayaṃ anulometi.",
  "anya-e0104n:811_19": "Sutte vutte cattāro mahāpadese,",
  "anya-e0104n:811_20": "aṭṭhakathāyañca vutte suttasuttānulomaācariyavādaattanomatimahāpadese olokentena.",
  "anya-e0104n:811_21": "Tadolokanena hi sutte,",
  "anya-e0104n:811_22": "vinaye ca santiṭṭhati nātidhāvati.",
  "anya-e0104n:812_0": "Dhammanti paṭiccasamuppādapāḷiṃ.",
  "anya-e0104n:812_1": "Atthanti tadatthaṃ. Hetu,",
  "anya-e0104n:812_2": "hetuphalāni vā ayamettha hetu dhammo,",
  "anya-e0104n:812_3": "idamettha hetuphalaṃ atthoti.",
  "anya-e0104n:812_4": "Dhammanti vā dhammataṃ.",
  "anya-e0104n:812_5": "Yathā eke “uppādā vā tathāgatānaṃ anuppādā vā tathāgatānaṃ ṭhitāva sā dhātū”ti suttapadassa atthaṃ micchā",
  "anya-e0104n:812_6": "gāhentā “nicco paṭiccasamuppādo”ti paccayākāradhammaṃ micchā dīpenti,",
  "anya-e0104n:812_7": "evaṃ adīpetvā heṭṭhā vuttanayeneva attano phalaṃ pati kāraṇassa vavatthitasabhāvaṃ dīpentena.",
  "anya-e0104n:812_8": "Yathā ca eke “anirodhaṃ anuppāda”ntiādinā paṭiccasamuppādassa atthaṃ micchā gāhenti,",
  "anya-e0104n:812_9": "evaṃ gāhe akatvā vuttanayeneva aviparītaṃ atthaṃ saṅgāhentena.",
  "anya-e0104n:812_10": "“Dukkhādīsu aññāṇaṃ avijjā”ti vuttamatthaṃ parivattetvā puna “pubbante aññāṇa”ntiādīhi aparehipi pariyāyehi niddisantena.",
  "anya-e0104n:812_11": "“Saṅkhārā iminā pariyāyena bhavoti vuccanti,",
  "anya-e0104n:812_12": "taṇhā iminā pariyāyena upādāna”ntiādinā niddisantenāti ca vadanti.",
  "anya-e0104n:812_13": "Pakatiyāti yathāvuttavidhānaṃ anāmasitvā kevalameva.",
  "anya-e0104n:813_0": "Saccanti catusaccaṃ.",
  "anya-e0104n:813_1": "Sattoti sattasuññatāti vadanti,",
  "anya-e0104n:813_2": "sattasuññesu pana saṅkhāresu sattavohāro,",
  "anya-e0104n:813_3": "sattatthakiccasiddhi ca.",
  "anya-e0104n:813_4": "Paccayākārameva cāti paccayākāro eva ca, ma-",
  "anya-e0104n:813_5": "kāro padasandhikaro.",
  "anya-e0104n:813_6": "Paccayadhammānaṃ attanoyeva phalassa paccayabhāvo paṭiccasamuppādoti attho.",
  "anya-e0104n:814_0": "Tasmāti vuttanayena atthavaṇṇanāya kātabbattā,",
  "anya-e0104n:814_1": "dukkarattā ca patiṭṭhaṃ nādhigacchāmīti yattha ṭhitassa vaṇṇanā sukarā hoti,",
  "anya-e0104n:814_2": "tassā patiṭṭhābhūtaṃ taṃ nayaṃ attanoyeva ñāṇabalena nādhigacchāmīti attho.",
  "anya-e0104n:814_3": "Nissayaṃ pana ācikkhanto “sāsanaṃ panida”ntiādimāha.",
  "anya-e0104n:814_4": "Idha sāsananti pāḷidhammamāha,",
  "anya-e0104n:814_5": "paṭiccasamuppādameva vā.",
  "anya-e0104n:814_6": "So hi anulomapaṭilomādinānādesanānayapaṭimaṇḍito abbocchinno ajjāpi pavattatīti nissayo hoti.",
  "anya-e0104n:814_7": "Tadaṭṭhakathāsaṅkhāto ca pubbācariyamaggo.",
  "anya-e0104n:814_8": "“Taṃ suṇātha samāhitā”ti ādarajanane,",
  "anya-e0104n:814_9": "ussāhane ca kiṃ payojananti ce,",
  "anya-e0104n:814_10": "taṃ dassento āha “vuttañheta”ntiādi.",
  "anya-e0104n:814_11": "Aṭṭhi katvāti atthaṃ katvā.",
  "anya-e0104n:814_12": "Yathā vā na nassati,",
  "anya-e0104n:814_13": "evaṃ aṭṭhigataṃ viya karonto aṭṭhiṃ katvā.",
  "anya-e0104n:814_14": "Pubbakālato aparakāle bhavaṃ pubbāpariyaṃ.",
  "anya-e0104n:814_15": "Visesanti paṭhamārambhato pabhuti khaṇe khaṇe ñāṇavisesaṃ,",
  "anya-e0104n:814_16": "kilesakkhayavisesañca labhatīti attho.",
  "anya-e0104n:815_0": "582.",
  "anya-e0104n:815_1": "Desanābhedatoti desanāvisesato. Atthato,",
  "anya-e0104n:815_2": "lakkhaṇādito,",
  "anya-e0104n:815_3": "ekavidhādito ca atthalakkhaṇekavidhādito.",
  "anya-e0104n:815_4": "Aṅgānañca vavatthānāti avijjādīnaṃ dvādasannaṃ aṅgānaṃ vavatthānadassanato.",
  "anya-e0104n:816_0": "Kammavipākakilesavaṭṭānaṃ mūlakāraṇattā,",
  "anya-e0104n:816_1": "ādito vuttattā ca avijjā paṭiccasamuppādassa mūlaṃ.",
  "anya-e0104n:816_2": "Tattha valliyā mūle diṭṭhe tato pabhuti valliharaṇaṃ viya paṭiccasamuppādassa mūle diṭṭhe tato pabhuti",
  "anya-e0104n:816_3": "paṭiccasamuppādadesanāti upamāsaṃsandanā na kātabbā.",
  "anya-e0104n:816_4": "Na hi bhagavato idameva diṭṭhaṃ,",
  "anya-e0104n:816_5": "idaṃ adiṭṭhanti vibhajanīyaṃ atthi sabbassa diṭṭhattā.",
  "anya-e0104n:816_6": "Mūlato pabhuti pana valliharaṇaṃ viya mūlato pabhuti paṭiccasamuppādadesanā katāti idamettha sāmaññaṃ adhippetaṃ,",
  "anya-e0104n:816_7": "bodhaneyyajjhāsayavasena vā bodhetabbabhāvena mūlādidassanasāmaññaṃ yojetabbaṃ.",
  "anya-e0104n:817_0": "Tassāti –",
  "anya-e0104n:818_0": "“Sa kho so,",
  "anya-e0104n:818_1": "bhikkhave,",
  "anya-e0104n:818_2": "kumāro vuddhimanvāya indriyānaṃ paripākamanvāya pañcahi kāmaguṇehi samappito…pe…",
  "anya-e0104n:818_3": "rajanīyehi.",
  "anya-e0104n:818_4": "So cakkhunā rūpaṃ disvā piyarūpe rūpe sārajjati,",
  "anya-e0104n:818_5": "appiyarūpe rūpe byāpajjati,",
  "anya-e0104n:818_6": "anupaṭṭhitakāyasati ca viharati parittacetaso,",
  "anya-e0104n:818_7": "tañca cetovimuttiṃ paññāvimuttiṃ yathābhūtaṃ nappajānāti,",
  "anya-e0104n:818_8": "yatthassa te pāpakā akusalā dhammā aparisesā nirujjhanti.",
  "anya-e0104n:818_9": "So evaṃ anurodhavirodhaṃ samāpanno yaṃ kiñci vedanaṃ vedeti sukhaṃ vā dukkhaṃ vā adukkhamasukhaṃ vā,",
  "anya-e0104n:818_10": "so taṃ vedanaṃ abhinandati abhivadati,",
  "anya-e0104n:818_11": "ajjhosāya tiṭṭhatī”ti –",
  "anya-e0104n:819_0": "Evaṃ vuttassa.",
  "anya-e0104n:819_1": "Evaṃ sotadvārādīsupi.",
  "anya-e0104n:819_2": "Tassa abhinandatoti sappītikataṇhāya abhimukhabhāvena nandato.",
  "anya-e0104n:819_3": "Abhivadatoti “aho sukhaṃ,",
  "anya-e0104n:819_4": "aho sukha”nti vacībhedakaraṇapavattāya balavataṇhāya “ahaṃ,",
  "anya-e0104n:819_5": "mamā”ti abhivadato.",
  "anya-e0104n:819_6": "Tato balavatiyā mocetuṃ asakkuṇeyyatāya ajjhosāya tiṭṭhato.",
  "anya-e0104n:819_7": "Tatopi balavatī pana upādānabhūtā taṇhā nandī.",
  "anya-e0104n:819_8": "Ettha ca abhinandanādinā taṇhā vuttā,",
  "anya-e0104n:819_9": "nandivacanena tappaccayaṃ upādānaṃ catubbidhampi nanditātadavippayogatāhi,",
  "anya-e0104n:819_10": "taṇhādiṭṭhābhinandanabhāvehi cāti veditabbaṃ.",
  "anya-e0104n:820_0": "Jātipaccayā jarāmaraṇantiādikañca tattheva mahātaṇhāsaṅkhayasutte vuttaṃ.",
  "anya-e0104n:821_0": "Vipākavaṭṭabhūte paṭisandhipavattiphassādike kammasamuṭṭhānañca ojaṃ sandhāya “cattāro āhārā taṇhānidānā”tiādi vuttaṃ.",
  "anya-e0104n:821_1": "Vaṭṭūpathambhakā pana itarepi āhārā taṇhāpabhave tasmiṃ avijjamāne na vijjantīti “taṇhānidānā”ti vattuṃ vaṭṭanti.",
  "anya-e0104n:822_0": "583.",
  "anya-e0104n:822_1": "Tato tatoti catubbidhāsu desanāsu tato tato desanato.",
  "anya-e0104n:822_2": "Ñāyappaṭivedhāya saṃvattatīti ñāyoti maggo,",
  "anya-e0104n:822_3": "so eva vā paṭiccasamuppādo “ariyo cassa ñāyo paññāya sudiṭṭho hotī”ti vacanato.",
  "anya-e0104n:822_4": "Sayameva hi so samantabhaddakattā tathā tathā paṭivijjhitabbattā tāya tāya desanāya attano paṭivedhāya saṃvattati.",
  "anya-e0104n:822_5": "Catubbidhagambhīrabhāvappattiyāti dhammatthadesanāpaṭivedhagambhīresu patiṭṭhādhigamanena patiṭṭhitattāti attho.",
  "anya-e0104n:823_0": "Samantabhaddakatā,",
  "anya-e0104n:823_1": "desanāvilāsappatti ca catunnampi desanānaṃ samānaṃ kāraṇanti visesakāraṇaṃ vattukāmo āha “visesato”ti.",
  "anya-e0104n:823_2": "Assāti assa bhagavato desanā,",
  "anya-e0104n:823_3": "assa vā paṭiccasamuppādassa desanāti yojetabbaṃ.",
  "anya-e0104n:823_4": "Pavattikāraṇavibhāgo avibhattasabhāvā avijjādayova,",
  "anya-e0104n:823_5": "kāraṇanti vā gahitānaṃ pakatiādīnaṃ,",
  "anya-e0104n:823_6": "avijjādīnañca akāraṇatā,",
  "anya-e0104n:823_7": "kāraṇatā ca.",
  "anya-e0104n:823_8": "Tattha sammūḷhā keci akāraṇaṃ kāraṇanti gaṇhanti,",
  "anya-e0104n:823_9": "keci na kiñci kāraṇaṃ bujjhantīti tesaṃ yathāsakehi anurūpehi kāraṇehi saṅkhārādipavattisandassanatthaṃ,",
  "anya-e0104n:823_10": "saṃsārappavattisandassanatthanti attho.",
  "anya-e0104n:823_11": "Pavattiādīnavapaṭicchādikā avijjā ādi,",
  "anya-e0104n:823_12": "tato saṅkhārā uppajjanti,",
  "anya-e0104n:823_13": "tato viññāṇanti evaṃ pavattiyā uppattikkamasandassanatthaṃ,",
  "anya-e0104n:823_14": "gabbhaseyyakādivasena vā tattha tattha bhave attabhāvassa uppajjanānupubbisandassanatthañca anulomadesanā pavattāti.",
  "anya-e0104n:823_15": "Itarāsaṃ tadatthatāsambhavepi na tāsaṃ tadatthameva pavatti atthantarasabbhāvato.",
  "anya-e0104n:823_16": "Ayaṃ pana tadatthā evāti etissā tadatthatā vuttā.",
  "anya-e0104n:824_0": "Anuvilokayato yo sambodhito pubbabhāge taṃtaṃpaccayuppannāvabodhasaṅkhāto pubbabhāgapaṭivedho pavatto,",
  "anya-e0104n:824_1": "tadanusārena tadanugamena jarāmaraṇādikassa jātiādikāraṇaṃ yaṃ adhigataṃ,",
  "anya-e0104n:824_2": "tassa sandassanatthaṃ ayaṃ paṭilomadesanā pavattā.",
  "anya-e0104n:824_3": "Anuvilokayato paṭilomadesanā pavattāti vā sambandho.",
  "anya-e0104n:824_4": "Desentopi hi bhagavā kicchāpannaṃ lokaṃ anuviloketvā pubbabhāga…pe…",
  "anya-e0104n:824_5": "sandassanatthaṃ desesīti.",
  "anya-e0104n:824_6": "Āhārataṇhādayo paccuppannaddhā,",
  "anya-e0104n:824_7": "saṅkhārāvijjā atītaddhāti iminā adhippāyenāha “yāva atītaṃ addhānaṃ atiharitvā”ti.",
  "anya-e0104n:824_8": "Āhārā vā taṇhāya pabhāvetabbā anāgato addhā,",
  "anya-e0104n:824_9": "taṇhādayo paccuppanno,",
  "anya-e0104n:824_10": "saṅkhārāvijjā atītoti.",
  "anya-e0104n:824_11": "Paccakkhaṃ pana phalaṃ dassetvā tannidānadassanavasena phalakāraṇaparamparadassanaṃ yujjatīti āhārā purimataṇhāya uppāditā paccuppanno addhā,",
  "anya-e0104n:824_12": "taṇhādayo atīto,",
  "anya-e0104n:824_13": "saṅkhārāvijjā tatopi atītataro saṃsārassa anādibhāvadassanatthaṃ vuttoti.",
  "anya-e0104n:824_14": "Yāva atītaddhānanti yāva atītataraṃ addhānanti attho yuttoti.",
  "anya-e0104n:824_15": "Āyatiṃ punabbhavābhinibbattiāhārakā vā cattāro āhārā “āhāretītāhaṃ na vadāmi…pe…",
  "anya-e0104n:824_16": "evaṃ pana maṃ avadantaṃ yo evaṃ puccheyya ‘kissa nu kho, bhante,",
  "anya-e0104n:824_17": "viññāṇāhāro’ti,",
  "anya-e0104n:824_18": "esa kallo pañho,",
  "anya-e0104n:824_19": "tatra kallaṃ veyyākaraṇaṃ,",
  "anya-e0104n:824_20": "viññāṇāhāro āyatiṃ punabbhavābhinibbattiyā”ti vacanato,",
  "anya-e0104n:824_21": "taṃsampayuttattā phassacetanānaṃ,",
  "anya-e0104n:824_22": "tappavattihetuttā ca kabaḷīkārāhārassa.",
  "anya-e0104n:824_23": "Tena hi upatthambhitarūpakāyassa,",
  "anya-e0104n:824_24": "tañca icchantassa kāmaviññāṇāyūhanaṃ hoti.",
  "anya-e0104n:824_25": "Bhojanañhi saddhādīnaṃ,",
  "anya-e0104n:824_26": "rāgādīnañca upanissayoti vuttaṃ.",
  "anya-e0104n:824_27": "Tasmā te kammavaṭṭasaṅgahitā āhārā paccuppanno addhāti imasmiṃ pariyāye purimoyeva attho yutto.",
  "anya-e0104n:825_0": "Atītaddhato pabhuti “iti kho,",
  "anya-e0104n:825_1": "bhikkhave,",
  "anya-e0104n:825_2": "avijjāpaccayā saṅkhārā”tiādinā atīte,",
  "anya-e0104n:825_3": "tato parañca hetuphalapaṭipāṭiṃ paccakkhabhūtānaṃ āhārānaṃ nidānadassanavasena ārohitvā nivattanena vinā",
  "anya-e0104n:825_4": "abujjhantānaṃ taṃsandassanatthaṃ sā ayaṃ desanā pavattāti attho.",
  "anya-e0104n:825_5": "Anāgataddhahetusamuṭṭhānato pabhutīti anāgatassa bhavassa hetubhūtānaṃ dhammānaṃ uppattito paṭṭhāya.",
  "anya-e0104n:825_6": "Anāgataddhasandassanatthanti anāgataddhuno appaṭivijjhantānaṃ apassantānaṃ paccakkhaṃ paccuppannaṃ hetuṃ",
  "anya-e0104n:825_7": "dassetvā hetuphalaparamparāya tassa sandassanatthanti attho.",
  "anya-e0104n:825_8": "Ettha ca ādito paṭṭhāya yāva pariyosānā,",
  "anya-e0104n:825_9": "pariyosānato ca paṭṭhāya yāva ādi pavattā desanā dvādasaṅgā,",
  "anya-e0104n:825_10": "tato eva tisandhi catusaṅkhepā.",
  "anya-e0104n:825_11": "Majjhato paṭṭhāya yāva ādi pavattā desanā aṭṭhaṅgā dvisandhi tisaṅkhepā.",
  "anya-e0104n:825_12": "Majjhato pana paṭṭhāya yāva pariyosānā pavattā desanā chaḷaṅgā dvisandhi tisaṅkhepā.",
  "anya-e0104n:825_13": "“Saṃyojaniyesu,",
  "anya-e0104n:825_14": "bhikkhave,",
  "anya-e0104n:825_15": "dhammesu assādānupassino viharato taṇhā pavaḍḍhati,",
  "anya-e0104n:825_16": "taṇhāpaccayā upādāna”ntiādinā majjhato paṭṭhāya yāva pariyosānā pavattā desanā ekasandhi dvisaṅkhepā.",
  "anya-e0104n:825_17": "Evaṃ ayaṃ anekaṅgā eva paṭiccasamuppādadesanā āgatā.",
  "anya-e0104n:825_18": "Ekaṅgavasenāpi ca paṭiccasamuppādadesanā labbhateva. Yathāha –",
  "anya-e0104n:826_0": "“Tatra,",
  "anya-e0104n:826_1": "bhikkhave,",
  "anya-e0104n:826_2": "sutavā ariyasāvako paṭiccasamuppādaṃyeva sādhukaṃ yoniso manasi karoti ‘iti imasmiṃ sati idaṃ hoti,",
  "anya-e0104n:826_3": "imassuppādā idaṃ uppajjati.",
  "anya-e0104n:826_4": "Imasmiṃ asati idaṃ na hoti,",
  "anya-e0104n:826_5": "imassa nirodhā idaṃ nirujjhatī’ti.",
  "anya-e0104n:826_6": "Sukhavedaniyaṃ,",
  "anya-e0104n:826_7": "bhikkhave,",
  "anya-e0104n:826_8": "phassaṃ paṭicca uppajjati sukhavedanā”ti –",
  "anya-e0104n:827_0": "Ādi.",
  "anya-e0104n:827_1": "Ettha hi “phassapaccayā”ti ettako eva paṭiccasamuppādo vutto.",
  "anya-e0104n:827_2": "Tenetaṃ viññāyati “ekaṅgapaṭiccasamuppādo”ti.",
  "anya-e0104n:828_0": "Tattha imasmiṃ sati idaṃ hotīti imasmiṃ avijjādike paccaye sati idaṃ saṅkhārādikaṃ phalaṃ hoti.",
  "anya-e0104n:828_1": "Imassuppādā idaṃ uppajjatīti imassa avijjādikassa paccayassa uppādā idaṃ saṅkhārādikaṃ phalaṃ uppajjatīti attho.",
  "anya-e0104n:828_2": "Imasmiṃ asati idaṃ na hoti,",
  "anya-e0104n:828_3": "imassa nirodhā idaṃ nirujjhatīti avijjādīnaṃ abhāve saṅkhārādīnaṃ abhāvassa,",
  "anya-e0104n:828_4": "avijjādīnaṃ nirodhā saṅkhārādīnaṃ nirodhassa ca vacanena purimasmiṃ paccayalakkhaṇe niyamo dassito hoti “imasmiṃ sati eva, na asati,",
  "anya-e0104n:828_5": "imassa uppādā eva,",
  "anya-e0104n:828_6": "na nirodhā”ti.",
  "anya-e0104n:828_7": "Tenetaṃ lakkhaṇaṃ antogadhaniyamaṃ idha paṭiccasamuppādassa vuttanti daṭṭhabbaṃ.",
  "anya-e0104n:829_0": "Nirodhoti ca avijjādīnaṃ virāgādhigamena āyatiṃ anuppādo appavatti.",
  "anya-e0104n:829_1": "Tathā hi vuttaṃ “avijjāyatveva asesavirāganirodhā”tiādi.",
  "anya-e0104n:829_2": "Nirodhavirodhī ca uppādo,",
  "anya-e0104n:829_3": "yena so uppādavirodhibhāvena vutto “imassa nirodhā idaṃ nirujjhatī”ti,",
  "anya-e0104n:829_4": "tenetaṃ dasseti “anirodho uppādo nāma,",
  "anya-e0104n:829_5": "so cettha atthibhāvotipi vuccatī”ti.",
  "anya-e0104n:829_6": "“Imasmiṃ sati idaṃ hotī”ti idameva hi lakkhaṇaṃ pariyāyantarena “imassuppādā idaṃ uppajjatī”ti vadantena parena purimaṃ visesitaṃ hoti,",
  "anya-e0104n:829_7": "tasmā na dharamānataṃyeva sandhāya “imasmiṃ satī”ti vuttaṃ,",
  "anya-e0104n:829_8": "atha kho maggena aniruddhabhāvañcāti viññāyati.",
  "anya-e0104n:829_9": "Yasmā ca “imasmiṃ asati idaṃ na hoti,",
  "anya-e0104n:829_10": "imassa nirodhā idaṃ nirujjhatī”ti dvidhāpi uddiṭṭhalakkhaṇassa nirodhassa niddesaṃ vadantena “avijjāyatveva",
  "anya-e0104n:829_11": "asesavirāganirodhā saṅkhāranirodho”tiādinā nirodho eva vutto,",
  "anya-e0104n:829_12": "tasmā natthibhāvopi nirodho evāti natthibhāvaviruddho atthibhāvo anirodhoti dassitaṃ hoti.",
  "anya-e0104n:829_13": "Tena anirodhasaṅkhātena atthibhāvena uppādaṃ viseseti.",
  "anya-e0104n:829_14": "Tato na idha attalābhamattaṃ uppādoti adhippeto,",
  "anya-e0104n:829_15": "atha kho anirodhasaṅkhāto atthibhāvo cāti ayamattho vibhāvitoti evametaṃ lakkhaṇadvayavacanaṃ aññamaññaṃ",
  "anya-e0104n:829_16": "visesanavisesitabbabhāvena sātthakanti veditabbaṃ.",
  "anya-e0104n:830_0": "Ko panāyaṃ anirodho nāma,",
  "anya-e0104n:830_1": "yo atthibhāvo,",
  "anya-e0104n:830_2": "uppādoti ca vuccatīti?",
  "anya-e0104n:830_3": "Appahīnabhāvo,",
  "anya-e0104n:830_4": "anibbattitaphalatāppahīnārahatāhi phaluppādanārahatā ca.",
  "anya-e0104n:830_5": "Ye tehi pahātabbā akusalā dhammā,",
  "anya-e0104n:830_6": "tesaṃ ariyamaggena asamugghātitabhāvo,",
  "anya-e0104n:830_7": "ye pana na pahātabbā kusalābyākatā dhammā,",
  "anya-e0104n:830_8": "yāni tesu saṃyojanāni akhīṇāsavānaṃ,",
  "anya-e0104n:830_9": "tesaṃ aparikkhīṇatā ca.",
  "anya-e0104n:830_10": "Asamugghātitānusayatāya hi sasaṃyojanākhandhappavatti paṭiccasamuppādo.",
  "anya-e0104n:830_11": "Tathā hi vuttaṃ –",
  "anya-e0104n:831_0": "“Yāya ca,",
  "anya-e0104n:831_1": "bhikkhave,",
  "anya-e0104n:831_2": "avijjāya nivutassa bālassa,",
  "anya-e0104n:831_3": "yāya ca taṇhāya sampayuttassa ayaṃ kāyo samudāgato,",
  "anya-e0104n:831_4": "sā ceva avijjā bālassa appahīnā,",
  "anya-e0104n:831_5": "sā ca taṇhā aparikkhīṇā.",
  "anya-e0104n:831_6": "Taṃ kissa hetu? Na,",
  "anya-e0104n:831_7": "bhikkhave,",
  "anya-e0104n:831_8": "bālo acari brahmacariyaṃ sammā dukkhakkhayāya,",
  "anya-e0104n:831_9": "tasmā bālo kāyassa bhedā kāyūpago hoti,",
  "anya-e0104n:831_10": "so kāyūpago samāno na parimuccati jātiyā jarāmaraṇenā”ti –",
  "anya-e0104n:832_0": "Ādi.",
  "anya-e0104n:832_1": "Khīṇasaṃyojanānaṃ pana avijjāya abhāvato saṅkhārānaṃ,",
  "anya-e0104n:832_2": "taṇhupādānānaṃ abhāvato upādānabhavānaṃ na sambhavoti vaṭṭassa upacchedo paññāyati.",
  "anya-e0104n:832_3": "Tenevāha –",
  "anya-e0104n:833_0": "“Channantveva, phagguna,",
  "anya-e0104n:833_1": "phassāyatanānaṃ asesavirāganirodhā phassanirodho,",
  "anya-e0104n:833_2": "phassanirodhā vedanānirodho”ti –",
  "anya-e0104n:834_0": "Ādi.",
  "anya-e0104n:834_1": "Na hi aggamaggādhigamato uddhaṃ yāva parinibbānā saḷāyatanādīnaṃ appavatti,",
  "anya-e0104n:834_2": "atha kho natthitā,",
  "anya-e0104n:834_3": "nirodhasaddavacanīyatā,",
  "anya-e0104n:834_4": "khīṇasaṃyojanatāti nirodho vutto.",
  "anya-e0104n:834_5": "Apica cirakatampi kammaṃ anibbattitaphalatāya,",
  "anya-e0104n:834_6": "appahīnārahatāya ca phalārahaṃ santaṃ eva nāma hoti,",
  "anya-e0104n:834_7": "na nibbattitaphalaṃ,",
  "anya-e0104n:834_8": "nāpi pahīnārahanti phaluppattipaccayānaṃ avijjāsaṅkhārādīnaṃ vuttanayena phalārahabhāvo anirodhoti veditabbaṃ.",
  "anya-e0104n:834_9": "Evaṃ aniruddhabhāveneva hi yena vinā phalaṃ na sambhavati,",
  "anya-e0104n:834_10": "taṃ kāraṇaṃ atītādipi “imasmiṃ satī”ti iminā vacanena vuttaṃ.",
  "anya-e0104n:834_11": "Tato eva ca avusitabrahmacariyassa appavattidhammataṃ anāpanno paccayuppādo kālabhedaṃ anāmasitvā anivattitāya eva “imassuppādā”ti vutto.",
  "anya-e0104n:834_12": "Atha vā avasesapaccayasamavāye avijjamānassāpi vijjamānassa viya pageva vijjamānassa yā phaluppattiabhimukhatā,",
  "anya-e0104n:834_13": "sā “imassuppādā”ti vuttā.",
  "anya-e0104n:834_14": "Tadā hi tato phalaṃ uppajjatīti tadavatthaṃ kāraṇaṃ phalassa uppādanabhāvena upaṭṭhitaṃ uppatitaṃ nāma hoti,",
  "anya-e0104n:834_15": "na vijjamānampi atadavatthanti tadavatthatā uppādoti veditabbā.",
  "anya-e0104n:835_0": "Tattha “satī”ti iminā vijjamānatāmattena paccayabhāvaṃ vadanto abyāpārataṃ paṭiccasamuppādassa dasseti.",
  "anya-e0104n:835_1": "Uppādāti uppattidhammataṃ,",
  "anya-e0104n:835_2": "asabbakālabhāvitaṃ,",
  "anya-e0104n:835_3": "phaluppattiabhimukhatañca dīpento aniccataṃ paṭiccasamuppādassa dasseti. “Sati, na asati, uppādā,",
  "anya-e0104n:835_4": "na nirodhā”ti pana hetuatthehi bhummanissakkavacanehi samatthitaṃ nidānasamudayajātipabhavabhāvaṃ paṭiccasamuppādassa dasseti.",
  "anya-e0104n:835_5": "Hetuatthatā cettha bhummavacane yassa bhāvena tadavinābhāviphalassa bhāvo lakkhīyati,",
  "anya-e0104n:835_6": "tattha pavattiyā veditabbā,",
  "anya-e0104n:835_7": "yathā adhanānaṃ dhane ananuppadīyamāne dāliddiyaṃ vepullamagamāsi,",
  "anya-e0104n:835_8": "nipphanne sasse subhikkhaṃ jāyatīti ca.",
  "anya-e0104n:835_9": "Nissakkavacanassāpi hetuatthatā phalassa pabhave pakatiyañca pavattiyā,",
  "anya-e0104n:835_10": "yathā “kalalā hoti abbudaṃ,",
  "anya-e0104n:835_11": "abbudā jāyate pesī”ti,",
  "anya-e0104n:835_12": "“himavatā gaṅgā pabhavati,",
  "anya-e0104n:835_13": "siṅgato saro jāyatī”ti ca.",
  "anya-e0104n:835_14": "Avijjādibhāvena ca tadavinābhāvisaṅkhārādibhāvo lakkhīyati,",
  "anya-e0104n:835_15": "avijjādīhi ca saṅkhārādayo pabhavanti,",
  "anya-e0104n:835_16": "pakarīyanti cāti tesaṃ pabhavo,",
  "anya-e0104n:835_17": "pakati ca,",
  "anya-e0104n:835_18": "tasmā tadatthadīpanatthaṃ “imasmiṃ sati imassuppādā”ti hetuatthā bhummanissakkaniddesā katā.",
  "anya-e0104n:836_0": "Yasmā cettha “imasmiṃ sati idaṃ hoti,",
  "anya-e0104n:836_1": "imassuppādā idaṃ uppajjatī”ti saṅkhepena uddiṭṭhassa paṭiccasamuppādassa “avijjāpaccayā saṅkhārā”tiādiko niddeso,",
  "anya-e0104n:836_2": "tasmā yathāvutto atthibhāvo,",
  "anya-e0104n:836_3": "uppādo ca tesaṃ tesaṃ paccayuppannadhammānaṃ paccayabhāvoti viññāyati.",
  "anya-e0104n:836_4": "Na hi aniruddhatāsaṅkhātaṃ atthibhāvaṃ,",
  "anya-e0104n:836_5": "uppādañca anivattasabhāvatāsaṅkhātaṃ,",
  "anya-e0104n:836_6": "udayāvatthatāsaṅkhātaṃ vā “satiyeva, na asati,",
  "anya-e0104n:836_7": "uppādā eva,",
  "anya-e0104n:836_8": "na nirodhā”ti antogadhaniyamehi vacanehi pakāsitaṃ muñcitvā añño paccayabhāvo nāma atthi,",
  "anya-e0104n:836_9": "tasmā yathāvutto atthibhāvo,",
  "anya-e0104n:836_10": "uppādo ca paccayabhāvoti veditabbo.",
  "anya-e0104n:836_11": "Yepi hi paṭṭhāne āgatā hetuādayo catuvīsati paccayā,",
  "anya-e0104n:836_12": "tepi etasseva paccayabhāvassa visesāti veditabbā.",
  "anya-e0104n:836_13": "Tathā yvāyaṃ mūlahetunidānasambhavapabhavādipariyāyehi,",
  "anya-e0104n:836_14": "uppādaṭṭhiti pavattaṭṭhiti nimittaṭṭhiti āyūhanaṭṭhiti saṃyogaṭṭhiti palibodhaṭṭhitītiādipariyāyehi ca pakāsito kāraṇattho,",
  "anya-e0104n:836_15": "sopi ettheva antogadhoti daṭṭhabbo.",
  "anya-e0104n:837_0": "584.",
  "anya-e0104n:837_1": "Mūlakāraṇasaddaṃ apekkhitvā na akāraṇanti napuṃsakaniddeso,",
  "anya-e0104n:837_2": "akāraṇāti attho.",
  "anya-e0104n:837_3": "Akāraṇaṃ yadi siyā,",
  "anya-e0104n:837_4": "suttaṃ paṭibāhitaṃ siyāti dassento “āsavasamudayā”ti suttaṃ āharati.",
  "anya-e0104n:837_5": "Pariyāyo kāraṇaṃ.",
  "anya-e0104n:837_6": "Vaṭṭakathāya sīsabhāvo vaṭṭahetuno kammassāpi hetubhāvo.",
  "anya-e0104n:837_7": "Tattha bhavataṇhāyapi hetubhūtā avijjā,",
  "anya-e0104n:837_8": "tāya paṭicchāditādīnave bhave taṇhāya uppajjanato avijjā visesena sīsabhūtāti “mūlakāraṇa”nti vuttā.",
  "anya-e0104n:838_0": "Purimāya koṭiyā apaññāyamānāya uppādavirahato niccataṃ gaṇheyyāti āha “evaṃ cetaṃ,",
  "anya-e0104n:838_1": "bhikkhave,",
  "anya-e0104n:838_2": "vuccatī”tiādi.",
  "anya-e0104n:838_3": "Tena ito pubbe uppannapubbatā natthīti apaññāyanato purimakoṭiapaññāyanaṃ vuttanti imamatthaṃ dasseti.",
  "anya-e0104n:839_0": "585.",
  "anya-e0104n:839_1": "Avijjātaṇhāhetukkamena phalesu vattabbesu “sugatiduggatigāmino”ti vacanaṃ saddalakkhaṇāvirodhanatthaṃ.",
  "anya-e0104n:839_2": "Pūjitassa hi dvande pubbanipāto.",
  "anya-e0104n:839_3": "Savarā kira maṃsassa aṭṭhinā alagganatthaṃ punappunaṃ tāpetvā koṭṭetvā uṇhodakaṃ pāyetvā virittaṃ sūnaṃ aṭṭhito muttamaṃsaṃ gāviṃ mārenti.",
  "anya-e0104n:839_4": "Tenāha “aggisantāpā”tiādi.",
  "anya-e0104n:839_5": "Tattha yathā vajjhagāvī ca avijjābhibhūtatāya yathāvuttaṃ uṇhodakapānaṃ ārabhati,",
  "anya-e0104n:839_6": "evaṃ puthujjano yathāvuttaṃ duggatigāmikammaṃ.",
  "anya-e0104n:839_7": "Yathā pana sā uṇhodakapāne ādīnavaṃ disvā taṇhāvasena sītudakapānaṃ ārabhati,",
  "anya-e0104n:839_8": "evaṃ puthujjano avijjāya nātibalavabhāvato duggatigāmikamme ādīnavaṃ disvā taṇhāvasena sugatigāmikammaṃ ārabhati.",
  "anya-e0104n:839_9": "Dukkhe hi avijjaṃ taṇhā anuvattati,",
  "anya-e0104n:839_10": "sukhe taṇhaṃ avijjāti.",
  "anya-e0104n:840_0": "586.",
  "anya-e0104n:840_1": "Katthaci sutte.",
  "anya-e0104n:840_2": "Ekadhammamūlikaṃ desananti avijjātaṇhāsu ekoyeva dhammo mūlaṃ etissāti ekadhammamūlikā, taṃ,",
  "anya-e0104n:840_3": "tattha ekaṃ eva dhammaṃ mūlaṃ katvā paṭiccasamuppādadesanaṃ desetīti attho.",
  "anya-e0104n:840_4": "Upanisīdati phalaṃ etthāti upanisā, kāraṇaṃ,",
  "anya-e0104n:840_5": "avijjā upanisā etesanti avijjūpanisā.",
  "anya-e0104n:840_6": "Assādānupassinoti upādāniyesu tebhūmakadhammesu visayabhūtesu assādetabbato assādasaññitaṃ sukhasomanassaṃ anupassanasīlassa.",
  "anya-e0104n:840_7": "Appahīnāvijjatāya bālalakkhaṇayogena bālassa.",
  "anya-e0104n:840_8": "Evanti avijjānivutattā,",
  "anya-e0104n:840_9": "taṇhāsaṃyuttattā ca.",
  "anya-e0104n:840_10": "Ayaṃ kāyoti ayaṃ mamañceva tumhākañca paccakkhabhūto saviññāṇakakāyo khandhapañcakaṃ.",
  "anya-e0104n:840_11": "“Saḷāyatanapaccayā phasso”ti vacanato phassakāraṇañcetaṃ vuccatīti āyatanacchakkaṃ vā.",
  "anya-e0104n:840_12": "Samudāgatoti uppanno.",
  "anya-e0104n:840_13": "Bahiddhā ca nāmarūpanti bahiddhā saviññāṇakakāyo khandhapañcakaṃ,",
  "anya-e0104n:840_14": "saḷāyatanāni vā.",
  "anya-e0104n:840_15": "Itthetanti itthaṃ etaṃ.",
  "anya-e0104n:840_16": "Attano ca paresañca pañcakkhandhā dvādasāyatanāni dvārālambanabhāvena vavatthitāni dvayaṃ nāmāti attho.",
  "anya-e0104n:840_17": "Dvayaṃ paṭicca phassoti aññattha cakkhurūpādīni dvayāni paṭicca cakkhusamphassādayo vuttā,",
  "anya-e0104n:840_18": "idha pana ajjhattikabāhirāni āyatanāni,",
  "anya-e0104n:840_19": "mahādvayaṃ nāma kiretanti vuttaṃ.",
  "anya-e0104n:840_20": "Ayamettha adhippāyo –",
  "anya-e0104n:840_21": "aññattha “cakkhuñca paṭicca rūpe ca uppajjati cakkhuviññāṇaṃ,",
  "anya-e0104n:840_22": "tiṇṇaṃ saṅgati phasso”tiādinā cakkhu ceva rūpā ca…pe…",
  "anya-e0104n:840_23": "mano ceva dhammā cāti vuttāni dvayāni paṭicca cakkhusamphassādayo vuttā.",
  "anya-e0104n:840_24": "Idha pana “ayañceva kāyo”ti cakkhādinissaye sesadhamme cakkhādinissite eva katvā vuttaṃ cakkhādikāyaṃ ekattena “ajjhattikāyatana”nti gahetvā,",
  "anya-e0104n:840_25": "“bahiddhā ca nāmarūpa”nti vuttaṃ rūpādiārammaṇaṃ ekatteneva “bāhirāyatana”nti tāni ajjhattikabāhirāni āyatanāni paṭicca phasso vutto,",
  "anya-e0104n:840_26": "tasmā mahādvayametanti.",
  "anya-e0104n:841_0": "Evañca katvā attano ca parassa ca pañcahi khandhehi,",
  "anya-e0104n:841_1": "chahi āyatanehi cāti ayamattho dīpetabbovāti vuttaṃ.",
  "anya-e0104n:841_2": "“Ayaṃ kāyo”ti hi vuttāni sanissayāni cakkhādīni attano pañcakkhandhā,",
  "anya-e0104n:841_3": "“bahiddhā nāmarūpa”nti vuttāni rūpādīni paresaṃ.",
  "anya-e0104n:841_4": "Tathā ayaṃ kāyo attano cha ajjhattikāni āyatanāni,",
  "anya-e0104n:841_5": "bahiddhā nāmarūpaṃ paresaṃ bāhirānīti.",
  "anya-e0104n:841_6": "Aññathā ajjhattikāyatanamatte eva “ayaṃ kāyo”ti vuttena ajjhattikāyatanāneva attano pañcakkhandhā hontīti",
  "anya-e0104n:841_7": "attano ca paresañca pañcahi khandhehi dīpanā na sambhaveyyāti.",
  "anya-e0104n:841_8": "Saḷevāyatanānīti saḷeva phassakāraṇāni,",
  "anya-e0104n:841_9": "yehi kāraṇabhūtehi āyatanehi uppannena phassena phuṭṭho bālo sukhadukkhaṃ paṭisaṃvedeti. Ādi-",
  "anya-e0104n:841_10": "saddena “etesaṃ vā aññatarena.",
  "anya-e0104n:841_11": "Avijjānīvaraṇassa,",
  "anya-e0104n:841_12": "bhikkhave,",
  "anya-e0104n:841_13": "paṇḍitassa taṇhāya sampayuttassā”tiādi yojetabbaṃ.",
  "anya-e0104n:841_14": "Imasmiñhi sutte saṅkhāre avijjātaṇhānissite eva katvā kāyaggahaṇena viññāṇanāmarūpasaḷāyatanāni gahetvā",
  "anya-e0104n:841_15": "tasmiṃ kāye saḷāyatanānaṃ phassaṃ taṃnissitameva katvā vedanāya visesapaccayabhāvaṃ dassentena bhagavatā",
  "anya-e0104n:841_16": "bālapaṇḍitānaṃ atītaddhāvijjātaṇhāmūlako vedanānto paṭiccasamuppādo dassito.",
  "anya-e0104n:841_17": "Puna ca bālapaṇḍitānaṃ visesaṃ dassentena –",
  "anya-e0104n:842_0": "“Yāya ca,",
  "anya-e0104n:842_1": "bhikkhave,",
  "anya-e0104n:842_2": "avijjāya nivutassa bālassa,",
  "anya-e0104n:842_3": "yāya ca taṇhāya sampayuttassa ayaṃ kāyo samudāgato,",
  "anya-e0104n:842_4": "sā ceva avijjā bālassa appahīnā,",
  "anya-e0104n:842_5": "sā ca taṇhā aparikkhīṇā.",
  "anya-e0104n:842_6": "Taṃ kissa hetu? Na,",
  "anya-e0104n:842_7": "bhikkhave,",
  "anya-e0104n:842_8": "bālo acari brahmacariyaṃ sammā dukkhakkhayāya.",
  "anya-e0104n:842_9": "Tasmā bālo kāyassa bhedā kāyūpago hoti,",
  "anya-e0104n:842_10": "so kāyūpago samāno na parimuccati jātiyā…pe…",
  "anya-e0104n:842_11": "dukkhasmāti vadāmī”ti –",
  "anya-e0104n:843_0": "Vedanāpabhavaṃ sāvijjaṃ taṇhaṃ dassetvā,",
  "anya-e0104n:843_1": "upādānabhave ca tannissite katvā “kāyūpago hotī”tiādinā jātiādike dassentena paccuppannahetusamuṭṭhānato",
  "anya-e0104n:843_2": "pabhuti ubhayamūlavasena paṭiccasamuppādo vutto,",
  "anya-e0104n:843_3": "tabbipariyāyena ca paṇḍitassa paccuppannahetuparikkhayato pabhuti ubhayamūlako paṭilomapaṭiccasamuppādoti.",
  "anya-e0104n:844_0": "587.",
  "anya-e0104n:844_1": "Pūretunti vaḍḍhetuṃ,",
  "anya-e0104n:844_2": "upacinitunti attho.",
  "anya-e0104n:844_3": "Duggatigāmikammassa visesapaccayattā avijjā “avindiyaṃ vindatī”ti vuttā,",
  "anya-e0104n:844_4": "tathā visesapaccayo vindiyassa na hotīti “vindiyaṃ na vindatī”ti ca.",
  "anya-e0104n:844_5": "Attanissitāni katvā cakkhuviññāṇādīnaṃ pavattanaṃ uppādanaṃ āyatanaṃ.",
  "anya-e0104n:844_6": "Sammohabhāveneva anabhisamayabhūtattā aviditaṃ aññātaṃ karoti.",
  "anya-e0104n:844_7": "Antavirahite javāpetīti vaṇṇāgamavipariyāyavikāravināsadhātuatthavisesayogehi pañcavidhassa niruttilakkhaṇassa vasena a- kāra vi- kāra ja-",
  "anya-e0104n:844_8": "kāre gahetvā aññesaṃ vaṇṇānaṃ lopaṃ, ja-",
  "anya-e0104n:844_9": "kārassa ca dutiyassāgamaṃ katvā “avijjā”ti vuttaṃ.",
  "anya-e0104n:844_10": "Byañjanatthaṃ vatvā sabhāvatthaṃ dassetuṃ “apicā”tiādi vuttaṃ.",
  "anya-e0104n:844_11": "Cakkhuviññāṇādīnaṃ vatthārammaṇāni “idaṃ vatthu,",
  "anya-e0104n:844_12": "idaṃ ārammaṇa”nti avijjāya ñātuṃ na sakkāti avijjā tappaṭicchādikā vuttā.",
  "anya-e0104n:844_13": "Vatthārammaṇasabhāvachādanato eva avijjādīnaṃ paṭiccasamuppādabhāvassa,",
  "anya-e0104n:844_14": "jarāmaraṇādīnaṃ paṭiccasamuppannabhāvassa ca chādanato paṭiccasamuppādapaṭiccasamuppannacchādanaṃ veditabbaṃ.",
  "anya-e0104n:845_0": "Apaccakkhitvāti paccakkhānaṃ akatvā apaṭikkhipitvā.",
  "anya-e0104n:845_1": "Upakārakaṭṭho paccayaṭṭho yathā piṇḍapātādi sarīrassa.",
  "anya-e0104n:846_0": "Saṅkhatamabhisaṅkharontīti yathā saṅkhataṃ hoti,",
  "anya-e0104n:846_1": "evaṃ abhisaṅkharonti.",
  "anya-e0104n:846_2": "Saṅkhārasaddaggahaṇena āgatā saṅkhārā saṅkhārasaddena āgatasaṅkhārā.",
  "anya-e0104n:846_3": "Yadipi avijjāpaccayā saṅkhārāpi saṅkhārasaddena āgatā,",
  "anya-e0104n:846_4": "te pana imissā desanāya padhānāti visuṃ vuttā,",
  "anya-e0104n:846_5": "tasmā “duvidhā”ti ettha saṅkhārasaddena āgatasaṅkhāresu abhisaṅkharaṇakasaṅkhāraṃ vajjetvā tadaññe saṅkhārasaddena āgatasaṅkhārā yojetabbā.",
  "anya-e0104n:846_6": "Saṅkhārasaddena āgatasaṅkhārāti vā samudāyo vutto.",
  "anya-e0104n:846_7": "Tadekadesā ca idha vaṇṇetabbabhāvena gahitā avijjāpaccayā saṅkhārā,",
  "anya-e0104n:846_8": "tasmā vaṇṇetabbasabbasaṅgāhakavasena duvidhatā vuttāti veditabbā.",
  "anya-e0104n:846_9": "“Paṭhamaṃ nirujjhati vacīsaṅkhāro”tiādinā vitakkavicāraassāsapassāsasaññāvedanāvacīsaṅkhārādayo vuttā,",
  "anya-e0104n:846_10": "na avijjāpaccayā saṅkhāresu vuttā kāyasañcetanādayo.",
  "anya-e0104n:847_0": "Saṅkhatasaṅkhārā nāma yathāsakaṃ paccayehi saṅkhatattā.",
  "anya-e0104n:847_1": "Satipi paccayanibbattānaṃ sabbesampi saṅkhatabhāve “mametaṃ phala”nti tatthābhimukhena viya kammunā nibbattitattā",
  "anya-e0104n:847_2": "tebhūmakavipākakaṭattārūpesu sātisayo saṅkhatabhāvoti adhippāyena aṭṭhakathāyaṃ kammanibbattānaṃ abhisaṅkhatasaṅkhāratā vuttā.",
  "anya-e0104n:847_3": "Pāḷiyaṃ pana tathā āgataṭṭhānassa abhāvato “tepi …pe…",
  "anya-e0104n:847_4": "ettheva saṅgahaṃ gacchantī”ti vuttaṃ.",
  "anya-e0104n:847_5": "Aniccā vata saṅkhārāti vuttā ubhuādisamuṭṭhānāpi sabbadhammā.",
  "anya-e0104n:847_6": "Abhisaṅkharaṇakasaṅkhāroti vuccati attano phalassa abhisaṅkharaṇato.",
  "anya-e0104n:847_7": "Kāyapayogasamuṭṭhāpanavīriyaṃ kāyikavīriyaṃ.",
  "anya-e0104n:847_8": "Abhisaṅkhārassāti payogavegassa.",
  "anya-e0104n:848_0": "Vācaṃ saṅkharotīti vacīsaṅkhāro.",
  "anya-e0104n:848_1": "Kāyena saṅkharīyatīti kāyasaṅkhāro.",
  "anya-e0104n:848_2": "Cittena saṅkharīyati,",
  "anya-e0104n:848_3": "cittaṃ vā saṅkharotīti cittasaṅkhāro.",
  "anya-e0104n:848_4": "Saṅkhepato pana sabbepi yathārahaṃ saṅkharonti,",
  "anya-e0104n:848_5": "saṅkharīyantīti ca saṅkhārāti veditabbā.",
  "anya-e0104n:848_6": "Vuttanti saṅkhāraṭṭhapaccayaṭṭhādimāha.",
  "anya-e0104n:849_0": "Namatīti ekantasārammaṇatāya ārammaṇābhimukhaṃ namati.",
  "anya-e0104n:849_1": "Paritassatīti pipāsati,",
  "anya-e0104n:849_2": "taṇhāparitāpatāya vā vicalati.",
  "anya-e0104n:849_3": "Upādiyatīti daḷhaṃ ādiyati.",
  "anya-e0104n:849_4": "Bhavatīti upapattibhavaṃ sandhāyāha.",
  "anya-e0104n:849_5": "Bhāvayatīti kammabhavaṃ.",
  "anya-e0104n:849_6": "Cuti khandhānaṃ maraṇanti “maranti etenā”ti vuttaṃ.",
  "anya-e0104n:849_7": "Dukkhā vedanā uppādadukkhā,",
  "anya-e0104n:849_8": "ṭhitidukkhāti ca katvā “dvedhā khaṇatī”ti vuttaṃ.",
  "anya-e0104n:849_9": "Āyāso parissamo visādo.",
  "anya-e0104n:850_0": "Niddiṭṭhanayadassananti yathāniddiṭṭhavidhisandassanaṃ. Kevala-",
  "anya-e0104n:850_1": "saddo asammissavācako ca hoti “kevalā sālayo”tiādīsu,",
  "anya-e0104n:850_2": "niravasesavācako ca “kevalā aṅgamagadhā”tiādīsu,",
  "anya-e0104n:850_3": "tasmā dvidhāpi atthaṃ vadati.",
  "anya-e0104n:850_4": "Tattha asammissassāti sukharahitassa.",
  "anya-e0104n:850_5": "Na hi ettha kiñci uppādavayarahitaṃ atthi.",
  "anya-e0104n:850_6": "Sakalassāti sabbabhavādigatassa,",
  "anya-e0104n:850_7": "sabbakālikassa ca.",
  "anya-e0104n:851_0": "588.",
  "anya-e0104n:851_1": "“Lakkhaṇekavidhādito”ti ettha ādi-",
  "anya-e0104n:851_2": "saddo paccekaṃ parisamāpetabboti dassento āha “lakkhaṇādito”ti.",
  "anya-e0104n:851_3": "Sampayutte,",
  "anya-e0104n:851_4": "taṃsamaṅgipuggale vā sammohayatīti sammohanarasā.",
  "anya-e0104n:851_5": "Ārammaṇasabhāvassa chādanaṃ hutvā gayhatīti chādanapaccupaṭṭhānā.",
  "anya-e0104n:851_6": "“Āsavasamudayā avijjāsamudayo”ti vacanato āsavapadaṭṭhānā.",
  "anya-e0104n:851_7": "Paṭisandhijananatthaṃ āyūhanti byāpāraṃ karontīti āyūhanarasā.",
  "anya-e0104n:851_8": "Rāsikaraṇaṃ vā āyūhanaṃ.",
  "anya-e0104n:851_9": "Cetanāsabhāvattā cetanā hutvā gayhatīti cetanāpaccupaṭṭhānā.",
  "anya-e0104n:851_10": "Nāmarūpassa purecārikabhāvena pavattatīti pubbaṅgamarasaṃ.",
  "anya-e0104n:851_11": "Purimabhavena saddhiṃ ghaṭanaṃ hutvā gayhatīti paṭisandhipaccupaṭṭhānaṃ.",
  "anya-e0104n:851_12": "Viññāṇena saha,",
  "anya-e0104n:851_13": "aññamaññañca sampayujjatīti sampayogarasaṃ.",
  "anya-e0104n:851_14": "Samaṃ pakārehi yogo sampayogo.",
  "anya-e0104n:851_15": "Visuṃ abhāvo avinibbhogo.",
  "anya-e0104n:851_16": "Rūpaṃ sampayogābhāvato vikiratīti vikiraṇarasaṃ.",
  "anya-e0104n:851_17": "Tato eva hi pisiyamānā taṇḍulādayo vikiranti,",
  "anya-e0104n:851_18": "cuṇṇībhūtā viddhaṃsanti,",
  "anya-e0104n:851_19": "nāmassa kadāci kusalādibhāvopi atthīti tato visesanatthaṃ “abyākatapaccupaṭṭhāna”nti vuttaṃ.",
  "anya-e0104n:851_20": "“Acetano abyākato”ti ettha viya anārammaṇatā vā abyākatatā daṭṭhabbā.",
  "anya-e0104n:851_21": "Āyatanalakkhaṇanti ghaṭṭanalakkhaṇaṃ,",
  "anya-e0104n:851_22": "āyānaṃ tananalakkhaṇaṃ vā.",
  "anya-e0104n:851_23": "Dassanassa yathāsakaṃ visayaggahaṇassa karaṇato dassanarasaṃ.",
  "anya-e0104n:851_24": "“Dassanādirasa”nti pana sammohavinodaniyaṃ vuttaṃ.",
  "anya-e0104n:851_25": "Vatthudvārabhāvapaccupaṭṭhānaṃ yathārahaṃ viññāṇamanoviññāṇadhātūnanti adhippāyo.",
  "anya-e0104n:851_26": "Vatthuggahaṇañcettha cakkhādipañcakāpekkhaṃ.",
  "anya-e0104n:851_27": "Akusalavipākupekkhāya aniṭṭhabhāvato dukkhena,",
  "anya-e0104n:851_28": "itarāya iṭṭhabhāvato sukhena saṅgahitattā “sukhadukkhapaccupaṭṭhānā”ti vuttaṃ.",
  "anya-e0104n:851_29": "Dukkhasamudayattā hetulakkhaṇā taṇhā.",
  "anya-e0104n:851_30": "“Tatratatrābhinandinī”ti vacanato abhinandanarasā. Cittassa,",
  "anya-e0104n:851_31": "puggalassa vā rūpādīsu atittabhāvo hutvā gayhatīti atittabhāvapaccupaṭṭhānā.",
  "anya-e0104n:851_32": "Amuñcanarasaṃ taṇhādiṭṭhābhinivesavasena.",
  "anya-e0104n:851_33": "Taṇhādaḷhattaṃ hutvā kāmupādānaṃ,",
  "anya-e0104n:851_34": "sesāni diṭṭhi hutvā upaṭṭhahantīti taṇhādaḷhattadiṭṭhipaccupaṭṭhānaṃ.",
  "anya-e0104n:851_35": "Kammupapattibhavavasena bhavassa lakkhaṇādayo yojetabbā.",
  "anya-e0104n:852_0": "589.",
  "anya-e0104n:852_1": "Mohādibhāvatoti ettha ādi-",
  "anya-e0104n:852_2": "saddena ananubodhādīnaṃ saṅgaho.",
  "anya-e0104n:852_3": "Dukkhādīsu aññāṇavasena appaṭipatti,",
  "anya-e0104n:852_4": "asubhādīsu subhādivipallāsavasena micchāpaṭipatti.",
  "anya-e0104n:852_5": "Diṭṭhivippayuttavasena vā appaṭipatti,",
  "anya-e0104n:852_6": "diṭṭhisampayuttavasena micchāpaṭipatti.",
  "anya-e0104n:852_7": "Dvārārammaṇatoti dvārato,",
  "anya-e0104n:852_8": "ārammaṇato ca chasu dvāresu,",
  "anya-e0104n:852_9": "chasu ārammaṇesu ca pavattanato.",
  "anya-e0104n:852_10": "Ayaṃ pana vibhāgo na avijjāya eva,",
  "anya-e0104n:852_11": "aññesupi paṭiccasamuppādaṅgesu arūpadhammānaṃ labbhatīti āha “sabbesupī”ti.",
  "anya-e0104n:853_0": "Vipākadhammadhammādibhāvatoti ettha ādi-",
  "anya-e0104n:853_1": "saddena nevasekkhānāsekkhasaṃyojaniyādibhāve saṅgaṇhāti.",
  "anya-e0104n:853_2": "Catuyonisaṃvattanatoti catuyonipariyāpannattabhāvanibbattanato.",
  "anya-e0104n:854_0": "Lokiyavibhāgādibhāvatoti ettha ādi-",
  "anya-e0104n:854_1": "saddena abyākatasappaccayasaṅkhatādibhāve saṅgaṇhāti.",
  "anya-e0104n:854_2": "Sahetukāhetukāditoti ādi-",
  "anya-e0104n:854_3": "saddena sasaṅkhārāsaṅkhārādibhede saṅgaṇhāti.",
  "anya-e0104n:855_0": "Kāmaṃ nāmarūpaṃ paccuppannaddhavasena vuccati,",
  "anya-e0104n:855_1": "tathāpi yathā paccuppannaṃ,",
  "anya-e0104n:855_2": "evaṃ atītānāgatampīti addhadvayapariyāpannassāpi nayato gahetabbattā vuttaṃ “atītādito tividha”nti.",
  "anya-e0104n:856_0": "Sañjātisamosaraṇaṭṭhānatoti viññāṇataṃsampayuttadhammānaṃ uppattipavattidesabhāvato.",
  "anya-e0104n:856_1": "“Bhūtappasādaviññāṇato”ti pāṭho yutto.",
  "anya-e0104n:856_2": "“Viññāṇādito”ti pana paṭhanti.",
  "anya-e0104n:856_3": "Ekasesanayena bāhirāyatanassāpi saṅgahe sati ādi-",
  "anya-e0104n:856_4": "saddena tassa saṅgahitatā daṭṭhabbā.",
  "anya-e0104n:856_5": "Nobhayagocaranti manāyatanamāha.",
  "anya-e0104n:856_6": "Na hi arūpadhammānaṃ desavasena āsannatā,",
  "anya-e0104n:856_7": "dūratā vā atthi aviggahattā,",
  "anya-e0104n:856_8": "tasmā manāyatanassa gocaro manāyatanaṃ sampatto,",
  "anya-e0104n:856_9": "asampatto vāti na vuccati.",
  "anya-e0104n:856_10": "Phassādīnampīti ettha phasso tāva phusanasabhāvato,",
  "anya-e0104n:856_11": "lokiyasāsavādibhāvato ca ekavidho.",
  "anya-e0104n:856_12": "Paṭighasamphassaadhivacanasamphassabhedato,",
  "anya-e0104n:856_13": "sahetukādibhāvato ca duvidho.",
  "anya-e0104n:856_14": "Bhavattayapariyāpannato,",
  "anya-e0104n:856_15": "vedanāttayasampayogato,",
  "anya-e0104n:856_16": "ahetukaduhetukatihetukato ca tividho.",
  "anya-e0104n:856_17": "Yonigativasena catubbidho,",
  "anya-e0104n:856_18": "pañcavidho ca.",
  "anya-e0104n:857_0": "Vedanā anubhavanalakkhaṇato,",
  "anya-e0104n:857_1": "lokiyasāsavādibhāvato ca ekavidhā.",
  "anya-e0104n:857_2": "Pañcadvārikamanodvārikabhedato duvidhā.",
  "anya-e0104n:857_3": "Sukhādibhedato tividhā.",
  "anya-e0104n:857_4": "Yonigativasena catubbidhā,",
  "anya-e0104n:857_5": "pañcavidhā ca.",
  "anya-e0104n:857_6": "Chaḷārammaṇabhedato chabbidhā.",
  "anya-e0104n:858_0": "Taṇhā lokassa samudayabhāvato ekavidhā.",
  "anya-e0104n:858_1": "Duvidhā diṭṭhisampayuttavippayuttabhāvato.",
  "anya-e0104n:858_2": "Tividhā kāmabhavavibhavataṇhābhedato.",
  "anya-e0104n:858_3": "Catubbidhā catumaggapaheyyato.",
  "anya-e0104n:858_4": "Pañcavidhā rūpābhinandanādibhāvato.",
  "anya-e0104n:858_5": "Chabbidhā chataṇhākāyabhedato.",
  "anya-e0104n:859_0": "Upādānaṃ ekavidhaṃ daḷhaggāhabhāvato.",
  "anya-e0104n:859_1": "Duvidhaṃ taṇhādiṭṭhibhedato.",
  "anya-e0104n:859_2": "Tividhaṃ bhavattayūpanissayabhāvato.",
  "anya-e0104n:859_3": "Catubbidhaṃ kāmupādānādibhedato.",
  "anya-e0104n:859_4": "Pañcavidhaṃ pañcagatisaṃvattanato.",
  "anya-e0104n:860_0": "Bhavo ekavidho lokiyasāsavādibhāvato.",
  "anya-e0104n:860_1": "Duvidho kammupapattibhedato.",
  "anya-e0104n:860_2": "Tividho kāmabhavādibhedato.",
  "anya-e0104n:860_3": "Catubbidho caturupādānapaccayato.",
  "anya-e0104n:860_4": "Pañcavidho pañcagatisaṃvattanato.",
  "anya-e0104n:860_5": "Chabbidho kāmakammabhavādibhedato.",
  "anya-e0104n:860_6": "Sattavidho sattaviññāṇaṭṭhitisaṅgahato.",
  "anya-e0104n:860_7": "Aṭṭhavidho caturupādānapaccayakammabhavādibhedato.",
  "anya-e0104n:860_8": "Navavidho kāmabhavādibhedato.",
  "anya-e0104n:861_0": "Jāti ekavidhā tattha tattha bhave paṭhamābhinibbattibhāvato.",
  "anya-e0104n:861_1": "Duvidhā rūpakkhandhasaṅkhārakkhandhasaṅgahato.",
  "anya-e0104n:861_2": "Tividhā bhavattayapariyāpannato.",
  "anya-e0104n:861_3": "Yonigativasena catubbidhā,",
  "anya-e0104n:861_4": "pañcavidhā ca.",
  "anya-e0104n:861_5": "Iminā nayena jarāmaraṇādīnampi ekavidhādibhāvo veditabbo.",
  "anya-e0104n:862_0": "590.",
  "anya-e0104n:862_1": "Sokādīnampi gahitattā aṅgabahuttappasaṅge “dvādasevā”ti aṅgavavatthānaṃ veditabbaṃ.",
  "anya-e0104n:862_2": "Na hi sokādayo aṅgabhāvena vuttā,",
  "anya-e0104n:862_3": "phalena pana kāraṇaṃ avijjaṃ mūlaṅgaṃ dassetuṃ te vuttā.",
  "anya-e0104n:862_4": "Jarāmaraṇabbhāhatassa hi bālassa te sambhavantīti sokādīnaṃ jarāmaraṇakāraṇatā vuttā,",
  "anya-e0104n:862_5": "na pana “kāyikāya dukkhāya vedanāya phuṭṭho”ti ca sutte jarāmaraṇanimittañca dukkhaṃ saṅgahitanti taṃ",
  "anya-e0104n:862_6": "tannimittānaṃ jarāmaraṇabbhāhatassa sambhave sādhakabhāvena vuttaṃ.",
  "anya-e0104n:862_7": "Yasmā pana jarāmaraṇeneva sokādīnaṃ ekasaṅkhepo kato,",
  "anya-e0104n:862_8": "tasmā tesaṃ jātipaccayatā yujjati.",
  "anya-e0104n:862_9": "Jarāmaraṇapaccayabhāve hi avijjāya ekasaṅkhepo kātabbo siyā.",
  "anya-e0104n:862_10": "Jātipaccayā pana jarāmaraṇaṃ,",
  "anya-e0104n:862_11": "sokādayo ca sambhavantīti tattha jarāmaraṇaṃ ekantikaṃ aṅgabhāvena gahitaṃ.",
  "anya-e0104n:862_12": "Sokādayo pana rūpabhavādīsu abhāvato anekantikā kevalaṃ pākaṭena phalena avijjānidassanatthaṃ gahitā.",
  "anya-e0104n:862_13": "Tena anāgate jātiyā sati tato parāya paṭisandhiyā hetuhetubhūtā avijjā dassitāti bhavacakkassa avicchedo dassito hotīti.",
  "anya-e0104n:862_14": "Suttañca sokādīnaṃ avijjā kāraṇanti etasseva atthassa sādhakaṃ daṭṭhabbaṃ,",
  "anya-e0104n:862_15": "na sokādīnaṃ bālassa jarāmaraṇanimittatāmattassa.",
  "anya-e0104n:862_16": "“Assutavā puthujjano”ti hi vacanena avijjā sokādīnaṃ kāraṇanti dassitā,",
  "anya-e0104n:862_17": "na ca jarāmaraṇanimittameva dukkhaṃ dukkhanti.",
  "anya-e0104n:863_0": "Aparo nayo jarāmaraṇampi paccayo,",
  "anya-e0104n:863_1": "aññathā dvādasaṅgāni na paripūrenti.",
  "anya-e0104n:863_2": "Kassa pana so paccayo?",
  "anya-e0104n:863_3": "Sokādīnaṃ.",
  "anya-e0104n:863_4": "Yadi evaṃ kasmā “jarāmaraṇapaccayā sokādayo sambhavantī”ti avatvā “jātipaccayā jarāmaraṇaṃ,",
  "anya-e0104n:863_5": "sokādayo ca sambhavantī”ti vuttanti?",
  "anya-e0104n:863_6": "Yasmā tadaññenapi dukkhadhammena phuṭṭhassa te sambhavanti,",
  "anya-e0104n:863_7": "tasmā appahīnasaṃyojanassāpi tesaṃ tappaccayatā na ekaṃsikāti jātipaccayatāva vuttā.",
  "anya-e0104n:863_8": "Atha vā jarāmaraṇaggahaṇena upapattibhavo saṅgahito.",
  "anya-e0104n:863_9": "Upādinnakkhandhaparipāko hi āyuno saṃhāni,",
  "anya-e0104n:863_10": "indriyānaṃ paripāko ca jarā,",
  "anya-e0104n:863_11": "tesañca bhedo maraṇanti.",
  "anya-e0104n:863_12": "Sati ca upapattibhave tattha katupacitaṃ,",
  "anya-e0104n:863_13": "porāṇaṃ vā kammaṃ kammabhavo,",
  "anya-e0104n:863_14": "kammādiupaṭṭhāne cutianantaraṃ paṭisandhiṃ janetīti upapattibhavo jātiyā paccayo,",
  "anya-e0104n:863_15": "tasmā jarāmaraṇampi jātiyā paccayatāya paṭiccasamuppādo.",
  "anya-e0104n:863_16": "Yasmā pana “bhavapaccayā jātī”ti ettheva upapattibhavassa jātiyā paccayatā saṅgahitā,",
  "anya-e0104n:863_17": "tasmā vuttapariyāyasaṅgahato ca “jarāmaraṇapaccayā jātī”ti na vuttaṃ.",
  "anya-e0104n:863_18": "Evaṃ jarāmaraṇassāpi paccayabhāvasiddhito paṭiccasamuppādatāti dvādasaṅgatā vavatthitāti veditabbā.",
  "anya-e0104n:863_19": "Tenāha “dvādasevā”tiādi.",
  "anya-e0104n:863_20": "Ayaṃ tāvāti “desanābhedato”tiādinā vuttaṃ atthasaṃvaṇṇanaṃ sandhāyāha.",
  "anya-e0104n:864_0": "Avijjāpaccayāsaṅkhārapadakathāvaṇṇanā",
  "anya-e0104n:865_0": "591.",
  "anya-e0104n:865_1": "Ayaṃ panāti idāni vakkhamānaṃ.",
  "anya-e0104n:865_2": "“Katamā ca,",
  "anya-e0104n:865_3": "bhikkhave,",
  "anya-e0104n:865_4": "avijjā dukkhe aññāṇa”ntiādinā suttantesu catuṭṭhānikā avijjā vuttāti “suttantapariyāyenā”ti vuttaṃ.",
  "anya-e0104n:865_5": "Nikkhepakaṇḍe pana suttantesu catūsu ṭhānesu kathitāya eva avijjāya aṭṭhasu ṭhānesu kiccajātito kathitattā",
  "anya-e0104n:865_6": "tadatthavaṇṇanāvasena vibhāvanaṃ kātuṃ “abhidhammapariyāyenā”ti ārabhitvā “vuttañheta”ntiādi vuttaṃ.",
  "anya-e0104n:865_7": "Ahāpetvā vibhajitabbaṃ.",
  "anya-e0104n:865_8": "Vibhajanañhi abhidhammapariyāyo.",
  "anya-e0104n:865_9": "“Aṭṭhasu ṭhānesu aññāṇa”nti ānetvā taṃ sambandhitabbaṃ.",
  "anya-e0104n:865_10": "Sesaṭṭhānesūti dukkhasamudayesu,",
  "anya-e0104n:865_11": "pubbantādīsu ca.",
  "anya-e0104n:865_12": "Ārammaṇavasenāti ārammaṇakaraṇavasenāpi.",
  "anya-e0104n:865_13": "Idhāti imasmiṃ “dukkhe aññāṇa”ntiādike pāṭhe.",
  "anya-e0104n:865_14": "Sāti avijjā.",
  "anya-e0104n:865_15": "Uppannāti asamūhatuppannā,",
  "anya-e0104n:865_16": "pageva paccuppannā.",
  "anya-e0104n:865_17": "“Paṭicchādetvā”ti ettha vuttaṃ paṭicchādanākāraṃ dassetuṃ “yāthāvasarasalakkhaṇaṃ paṭivijjhituṃ na detī”ti vuttaṃ.",
  "anya-e0104n:865_18": "Rasitabbo paṭivijjhitabbo sabhāvo raso,",
  "anya-e0104n:865_19": "attano raso saraso,",
  "anya-e0104n:865_20": "yāthāvo yathābhūto saraso yāthāvasaraso,",
  "anya-e0104n:865_21": "yo “pīḷanaṭṭho”tiādinā vutto dukkhasaccappabhedā eva ca pubbantādayo,",
  "anya-e0104n:865_22": "so eva lakkhitabbattā yāthāvasarasalakkhaṇaṃ.",
  "anya-e0104n:865_23": "Taṃ paṭivijjhituṃ paccakkhato jānituṃ na deti.",
  "anya-e0104n:866_0": "Tadubhayanti pubbantañceva aparantañca atītaṃ,",
  "anya-e0104n:866_1": "anāgatañca khandhapañcakaṃ.",
  "anya-e0104n:866_2": "Pubbantāparantabhāgavantatāya vā paccuppannaddhabhūto majjhanto pubbantāparanto.",
  "anya-e0104n:866_3": "Ayaṃ avijjā ime saṅkhārāti idappaccayatāpaṭiccasamuppannadhammesu paccakkhato jānanākāradassanaṃ.",
  "anya-e0104n:866_4": "Etthāti etesu dukkhādīsu.",
  "anya-e0104n:866_5": "Yadipi avijjā dukkhādīsu ārammaṇakaraṇavasenapi pavattati,",
  "anya-e0104n:866_6": "yathā pana nirodhamagge ārammaṇaṃ kātuṃ asakkontī te jānitukāmassa tappaṭicchādanavasena,",
  "anya-e0104n:866_7": "anirodhamaggesu nirodhamaggaggahaṇakāraṇabhāvena ca pavattamānā te yāthāvato paṭivijjhituṃ na deti,",
  "anya-e0104n:866_8": "evaṃ dukkhādīsupīti veditabbaṃ.",
  "anya-e0104n:866_9": "Tathā hi vuttaṃ “paṭicchādanavaseneva idhādhippetā”ti.",
  "anya-e0104n:866_10": "Dukkhādivisayo andhatamakaro,",
  "anya-e0104n:866_11": "lobhādīnañca andhatamakarānaṃ paccayabhūto adassanākāro aññāṇaṃ.",
  "anya-e0104n:867_0": "592.",
  "anya-e0104n:867_1": "Puññādayoti puññābhisaṅkhārādayo.",
  "anya-e0104n:867_2": "Tattha punāti attano santānaṃ apuññaphalato,",
  "anya-e0104n:867_3": "dukkhasaṃkilesato ca sodhetīti puññaṃ.",
  "anya-e0104n:867_4": "Hitasukhajjhāsayena puññaṃ karotīti tannipphādanena kārakassa ajjhāsayaṃ pūreti,",
  "anya-e0104n:867_5": "pujjabhavaṃ nibbattetīti vā puññaṃ.",
  "anya-e0104n:867_6": "Iti pūrako,",
  "anya-e0104n:867_7": "pujjanibbattako ca niruttinayena puññanti veditabbo.",
  "anya-e0104n:867_8": "Puññañca so attano phalassa abhisaṅkharaṇaṭṭhena abhisaṅkhāro cāti puññābhisaṅkhāro.",
  "anya-e0104n:867_9": "Puññapaṭipakkhato apuññanti vuttavipariyāyena apuññābhisaṅkhāro veditabbo.",
  "anya-e0104n:867_10": "Samādhipaccanīkānaṃ atidūratāya na iñjati,",
  "anya-e0104n:867_11": "aniñjañca bhavaṃ abhisaṅkharotīti āneñjābhisaṅkhāro.",
  "anya-e0104n:867_12": "Kāyena pavattito,",
  "anya-e0104n:867_13": "kāyato vā pavatto,",
  "anya-e0104n:867_14": "kāyassa vā saṅkhāroti kāyasaṅkhāro.",
  "anya-e0104n:867_15": "Vacīcittasaṅkhāresupi eseva nayo.",
  "anya-e0104n:867_16": "Tattha paṭhamattiko parivīmaṃsanasuttādivasena gahito.",
  "anya-e0104n:867_17": "Tattha hi “puññaṃ ce saṅkhāraṃ abhisaṅkharoti,",
  "anya-e0104n:867_18": "puññūpagaṃ hoti viññāṇa”ntiādinā āgataṃ.",
  "anya-e0104n:867_19": "Dutiyattiko vibhaṅgasuttavasena.",
  "anya-e0104n:867_20": "Tattha hi “tayome,",
  "anya-e0104n:867_21": "bhikkhave, saṅkhārā.",
  "anya-e0104n:867_22": "Katame tayo?",
  "anya-e0104n:867_23": "Kāyasaṅkhāro vacīsaṅkhāro cittasaṅkhāro”ti vuttaṃ.",
  "anya-e0104n:868_0": "Vitthārato panātiādi puññābhisaṅkhārādīnaṃ sarūpato,",
  "anya-e0104n:868_1": "pabhedato ca vibhāvanaṃ.",
  "anya-e0104n:868_2": "Bhāvanāvaseneva pavattā,",
  "anya-e0104n:868_3": "na dānasīlavasenāti tattha labbhamānaṃ puññakiriyavatthuṃ dasseti.",
  "anya-e0104n:868_4": "Evañca katvā arūpāvacaracetanāpi “bhāvanāvaseneva pavattā”ti vuttā.",
  "anya-e0104n:868_5": "Ye pana “bhāvanāvasenevā”ti avadhāraṇena abhiññācetanaṃ nivattetīti vadanti,",
  "anya-e0104n:868_6": "tadayuttaṃ tāsampi avijjāpaccayatāya viya puññābhisaṅkhārabhāvassa ca icchitattā.",
  "anya-e0104n:868_7": "Aññathā abhiññācittuppādassa puññakiriyavatthūsu asaṅgaho eva siyā,",
  "anya-e0104n:868_8": "na ca yuttaṃ “kusalañca puññakiriyavatthuñca na hotī”ti.",
  "anya-e0104n:868_9": "Pāṇātipātādīti ādi-",
  "anya-e0104n:868_10": "saddena na tadavasiṭṭhaakusalakammapathānaṃyeva gahaṇaṃ,",
  "anya-e0104n:868_11": "atha kho anavasesaakusalakammassāpi gahaṇaṃ daṭṭhabbaṃ.",
  "anya-e0104n:869_0": "Itaresu panāti kāyasaṅkhārādīsu.",
  "anya-e0104n:869_1": "Puññābhisaṅkhārādayo pavattamānā imehi dvārehi pavattantīti dvārato pavattidassanatthaṃ.",
  "anya-e0104n:869_2": "“Samavīsati cetanā”ti kasmā vuttaṃ,",
  "anya-e0104n:869_3": "yadi kāyavacīviññattiyo samuṭṭhāpentiyo kusalākusalacetanā kāyasaṅkhāro,",
  "anya-e0104n:869_4": "vacīsaṅkhāroti ca vuccanti,",
  "anya-e0104n:869_5": "evaṃ sante abhiññācetanāyapi kusalāya tathā pavattāya vacīsaṅkhārabhāvo vattabboti codanaṃ sandhāyāha “abhiññācetanā”tiādi.",
  "anya-e0104n:869_6": "Etthāti kāyavacīsaṅkhāraggahaṇe,",
  "anya-e0104n:869_7": "kāyavacīsañcetanāggahaṇe vā.",
  "anya-e0104n:869_8": "Na gahitāti aṭṭhakathāyaṃ na gahitā “abhiññācetanā viññāṇassa paccayo na hotī”ti.",
  "anya-e0104n:869_9": "Kasmā pana na hoti,",
  "anya-e0104n:869_10": "nanu sāpi kusalā,",
  "anya-e0104n:869_11": "vipākadhammā cāti?",
  "anya-e0104n:869_12": "Saccametaṃ,",
  "anya-e0104n:869_13": "anupacchinnataṇhāvijjamāne pana santāne sabyāpārappavattiyā tassā kusalatā,",
  "anya-e0104n:869_14": "vipākadhammatā ca vuttā,",
  "anya-e0104n:869_15": "na vipākuppādanena.",
  "anya-e0104n:869_16": "Sā pana vipākaṃ uppādentī rūpāvacarameva uppādeyya.",
  "anya-e0104n:869_17": "Na hi aññabhūmikaṃ kammaṃ aññabhūmikaṃ vipākaṃ uppādetīti.",
  "anya-e0104n:869_18": "Attanā sadisārammaṇaṃ tiṭṭhānikameva ca uppādeyya cittuppādakaṇḍe rūpāvacaravipākassa kammasadisārammaṇasseva vuttattā.",
  "anya-e0104n:869_19": "Na ca rūpāvacaravipāko parittādiārammaṇo atthi,",
  "anya-e0104n:869_20": "abhiññācetanā ca parittādiārammaṇāva hoti.",
  "anya-e0104n:869_21": "Tasmā vipākaṃ na uppādetīti viññāyati.",
  "anya-e0104n:869_22": "Kasiṇesu ca uppāditassa catutthajjhānasamādhissa ānisaṃsabhūtā abhiññā.",
  "anya-e0104n:869_23": "Yathāha “so evaṃ samāhite citte”tiādi.",
  "anya-e0104n:869_24": "Tasmā samādhiphalasadisā sā,",
  "anya-e0104n:869_25": "na ca phalaṃ deti.",
  "anya-e0104n:869_26": "Dānasīlānisaṃsabhūto tasmiṃ bhave paccayalābho viyāti sāpi vipākaṃ na uppādetīti.",
  "anya-e0104n:870_0": "“Yathā ca abhiññācetanā,",
  "anya-e0104n:870_1": "evaṃ uddhaccacetanāpi na hotī”ti idaṃ uddhaccasahagatadhamme visuṃ uddharitvā “tesaṃ vipāke ñāṇaṃ atthapaṭisambhidā”ti vuttattā vicāretabbaṃ.",
  "anya-e0104n:870_2": "Sā pana vicāraṇā heṭṭhā khandhaniddesavaṇṇanāyaṃ akusalakathāyaṃ vicāritā evāti tattha vicāritanayeneva veditabbā.",
  "anya-e0104n:870_3": "Apicettha yadeke vibhajja vadanti,",
  "anya-e0104n:870_4": "dassanabhāvanānaṃ abhāvepi yesaṃ puthujjanānaṃ,",
  "anya-e0104n:870_5": "sekkhānañca dassanabhāvanāhi bhavitabbaṃ,",
  "anya-e0104n:870_6": "tesaṃ taduppattikāle tehi pahātuṃ sakkuṇeyyā akusalā dassanena pahātabbā,",
  "anya-e0104n:870_7": "bhāvanāya pahātabbāti ca vuccanti.",
  "anya-e0104n:870_8": "Puthujjanānaṃ pana bhāvanāya abhāvā bhāvanāya pahātabbacintā natthi.",
  "anya-e0104n:870_9": "Tena tesaṃ pavattamānā dassanena pahātuṃ asakkuṇeyyāpi bhāvanāya pahātabbāti na vuccanti.",
  "anya-e0104n:870_10": "Yadi vucceyyuṃ,",
  "anya-e0104n:870_11": "dassanenapahātabbā bhāvanāyapahātabbānaṃ kesañci kenaci kadāci ārammaṇaārammaṇādhipatiupanissayapaccayehi paccayo bhaveyyuṃ?",
  "anya-e0104n:870_12": "Na ca paṭṭhāne dassanenapahātabbā bhāvanāyapahātabbānaṃ kenaci paccayena paccayoti vuttā.",
  "anya-e0104n:870_13": "Sekkhānaṃ pana vijjamānā bhāvanāya pahātuṃ sakkuṇeyyāti bhāvanāya pahātabbā.",
  "anya-e0104n:870_14": "Teneva sekkhānaṃ dassanena pahātabbā,",
  "anya-e0104n:870_15": "cattattā vantattā muttattā pahīnattā paṭinissaṭṭhattā ukkheṭitattā samukkheṭitattā assāditabbā,",
  "anya-e0104n:870_16": "abhinanditabbā ca na honti.",
  "anya-e0104n:870_17": "Pahīnatāya eva somanassahetubhūtā,",
  "anya-e0104n:870_18": "avikkhepahetubhūtā ca na domanassaṃ,",
  "anya-e0104n:870_19": "uddhaccañca uppādentīti na te tesaṃ ārammaṇaārammaṇādhipatibhāvaṃ,",
  "anya-e0104n:870_20": "pakatūpanissayabhāvañca gacchanti.",
  "anya-e0104n:870_21": "Na hi pahīne upanissāya ariyo rāgādikilese uppādeti.",
  "anya-e0104n:871_0": "Vuttañhetaṃ “sotāpattimaggena ye kilesā pahīnā,",
  "anya-e0104n:871_1": "te kilese na puneti na pacceti na paccāgacchati…pe…",
  "anya-e0104n:871_2": "arahattamaggena…pe…",
  "anya-e0104n:871_3": "paccāgacchatī”ti.",
  "anya-e0104n:871_4": "Na ca puthujjanānaṃ dassanena pahātuṃ sakkuṇeyyā,",
  "anya-e0104n:871_5": "itaresaṃ na kenaci paccayena paccayo hontīti na sakkā vattuṃ “diṭṭhiṃ assādeti abhinandati,",
  "anya-e0104n:871_6": "taṃ ārabbha rāgo uppajjati, diṭṭhi,",
  "anya-e0104n:871_7": "vicikicchā,",
  "anya-e0104n:871_8": "uddhaccaṃ uppajjati.",
  "anya-e0104n:871_9": "Vicikicchaṃ ārabbha vicikicchā, diṭṭhi,",
  "anya-e0104n:871_10": "uddhaccaṃ uppajjatī”ti diṭṭhivicikicchānaṃ uddhaccārammaṇapaccayabhāvassa vuttattā.",
  "anya-e0104n:871_11": "Ettha hi uddhaccanti uddhaccasahagatacittuppādaṃ sandhāya vuttaṃ.",
  "anya-e0104n:871_12": "Evañca katvā adhipatipaccayaniddese “diṭṭhiṃ garuṃ katvā assādeti abhinandati,",
  "anya-e0104n:871_13": "taṃ garuṃ katvā rāgo uppajjati,",
  "anya-e0104n:871_14": "diṭṭhi uppajjatī”ti ettakameva vuttaṃ,",
  "anya-e0104n:871_15": "na vuttaṃ “uddhaccaṃ uppajjatī”ti.",
  "anya-e0104n:871_16": "Tasmā dassanabhāvanāhi pahātabbānaṃ atītādibhāvena na vattabbattepi yādisānaṃ tāhi anuppattidhammatā āpādetabbā,",
  "anya-e0104n:871_17": "tesu puthujjanesu vattamānā dassanaṃ apekkhitvā tena pahātuṃ sakkuṇeyyā dassanena pahātabbā,",
  "anya-e0104n:871_18": "sekkhesu vattamānā bhāvanaṃ apekkhitvā tāya pahātuṃ sakkuṇeyyā bhāvanāya pahātabbā.",
  "anya-e0104n:872_0": "Tesu bhāvanāya pahātabbā sahāyavirahā vipākaṃ na janayantīti bhāvanāya pahātabbacetanāya nānākkhaṇikakammapaccayabhāvo na vutto,",
  "anya-e0104n:872_1": "apekkhitabbadassanabhāvanārahitānaṃ pana puthujjanesu uppajjamānānaṃ sakabhaṇḍe chandarāgādīnaṃ,",
  "anya-e0104n:872_2": "uddhaccasahagatacittuppādassa ca saṃyojanattayatadekaṭṭhakilesānaṃ anupacchinnatāya aparikkhīṇasahāyānaṃ",
  "anya-e0104n:872_3": "vipākuppādanaṃ na sakkā paṭisedhitunti uddhaccasahagatadhammānaṃ vipāko vibhaṅge vutto.",
  "anya-e0104n:872_4": "Yadi evaṃ,",
  "anya-e0104n:872_5": "apekkhitabbadassanabhāvanārahitānaṃ akusalānaṃ nevadassanena-",
  "anya-e0104n:872_6": "nabhāvanāyapahātabbatāya navattabbatā āpajjatīti?",
  "anya-e0104n:872_7": "Nāpajjati,",
  "anya-e0104n:872_8": "appahātabbānaṃ “nevadassanena-",
  "anya-e0104n:872_9": "nabhāvanāya pahātabbā”ti vuttattā,",
  "anya-e0104n:872_10": "appahātabbaviruddhasabhāvattā ca akusalānaṃ.",
  "anya-e0104n:873_0": "Evampi te imasmiṃ tike “navattabbā”ti vattabbā āpajjantīti?",
  "anya-e0104n:873_1": "Nāpajjanti,",
  "anya-e0104n:873_2": "cittuppādakaṇḍe dassitānaṃ dvādasaakusalacittuppādānaṃ dvīhi padehi saṅgahitattā.",
  "anya-e0104n:873_3": "Yathā hi dhammavasena sabbe saṅkhatadhammā saṅgahitāti uppannattike kālavasena asaṅgahitāpi atītā “navattabbā”ti",
  "anya-e0104n:873_4": "na vuttā cittuppādarūpabhāvena gahitesu navattabbassa abhāvā,",
  "anya-e0104n:873_5": "evamidhāpi cittuppādabhāvena gahitesu navattabbassa asaṅgahitassa abhāvā navattabbatā navuttāti veditabbā.",
  "anya-e0104n:873_6": "Yattha hi cittuppādo koci niyogato navattabbo atthi,",
  "anya-e0104n:873_7": "tattha tesaṃ catuttho koṭṭhāso atthīti yathāvuttapadesu viya tatthāpi bhinditvā bhajāpetabbacittuppāde",
  "anya-e0104n:873_8": "bhinditvā bhajāpeti “siyā navattabbā parittārammaṇā”tiādinā.",
  "anya-e0104n:873_9": "Tadabhāvā uppannattike,",
  "anya-e0104n:873_10": "idha ca tathā na vuttā.",
  "anya-e0104n:874_0": "Atha vā yathā sappaṭighehi samānasabhāvattā rūpadhātuyaṃ tayo mahābhūtā sappaṭighāti vuttā.",
  "anya-e0104n:874_1": "Yathāha “asaññasattānaṃ anidassanasappaṭighaṃ ekaṃ mahābhūtaṃ paṭicca dve mahābhūtā,",
  "anya-e0104n:874_2": "dve mahābhūte paṭicca ekaṃ mahābhūta”nti,",
  "anya-e0104n:874_3": "evaṃ puthujjanānaṃ pavattamānā bhāvanāya pahātabbasamānasabhāvā bhāvanāya pahātabbāti vucceyyunti?",
  "anya-e0104n:874_4": "Natthi navattabbatāpasaṅgo.",
  "anya-e0104n:874_5": "Evañca sati puthujjanānaṃ pavattamānāpi bhāvanāya pahātabbā sakabhaṇḍe chandarāgādayo parabhaṇḍe chandarāgādīnaṃ upanissayapaccayo,",
  "anya-e0104n:874_6": "rāgo ca rāgadiṭṭhīnaṃ adhipatipaccayoti ayamattho laddho hoti.",
  "anya-e0104n:874_7": "Yathā pana aphoṭṭhabbattā rūpadhātuyaṃ tayo mahābhūtā na paramatthato sappaṭighā,",
  "anya-e0104n:874_8": "evaṃ apekkhitabbabhāvanārahitā puthujjanesu vattamānā sakabhaṇḍe chandarāgādayo na paramatthato bhāvanāya",
  "anya-e0104n:874_9": "pahātabbāti bhāvanāya pahātabbānaṃ nānākkhaṇikakammapaccayatā na vuttā.",
  "anya-e0104n:874_10": "Na ca dassanenapahātabbā bhāvanāyapahātabbānaṃ kenaci paccayena paccayoti vuttā.",
  "anya-e0104n:874_11": "Ye hi dassanena pahātabbapaccayā kilesā,",
  "anya-e0104n:874_12": "na te dassanato uddhaṃ pavattanti.",
  "anya-e0104n:874_13": "Dassanena pahātabbapaccayassapi pana uddhaccasahagatassa sahāyavekallamattameva dassanena kataṃ,",
  "anya-e0104n:874_14": "na tassa koci bhāvo dassanena anuppattidhammataṃ āpāditoti tassa ekantabhāvanāyapahātabbatā vuttā.",
  "anya-e0104n:874_15": "Tasmā tassa tādisasseva sati sahāye vipākuppādanavacanaṃ,",
  "anya-e0104n:874_16": "asati ca vipākānuppādanavacanaṃ na virujjhatīti.",
  "anya-e0104n:875_0": "Tayidaṃ sabbaṃ tesaṃ ācariyānaṃ ahopurisikāmattanti apare. Kasmā?",
  "anya-e0104n:875_1": "Uddhaccasahagatassa ekantena bhāvanāya pahātabbattā.",
  "anya-e0104n:875_2": "Evañhi vuttaṃ bhagavatā “katame dhammā bhāvanāya pahātabbā?",
  "anya-e0104n:875_3": "Uddhaccasahagato cittuppādo”ti.",
  "anya-e0104n:875_4": "Yadi hi taṃ icchitaṃ siyā,",
  "anya-e0104n:875_5": "yathā atītārammaṇattike “niyogā anāgatārammaṇā natthī”ti vatvā vibhajja vuttaṃ,",
  "anya-e0104n:875_6": "evamidhāpi “niyogā bhāvanāya pahātabbā natthī”ti vatvā “uddhaccasahagato siyā bhāvanāya pahātabbo,",
  "anya-e0104n:875_7": "siyā na vattabbo”ti vadeyya.",
  "anya-e0104n:875_8": "Yā ca taṃ samatthentena “yadi vucceyyu”ntiādinā yutti vuttā,",
  "anya-e0104n:875_9": "sāpi ayutti. Kasmā?",
  "anya-e0104n:875_10": "Yasmā dassanena pahātabbārammaṇānaṃ rāgadiṭṭhivicikicchāuddhaccānaṃ dassanena pahātabbabhāvo eva icchitoti.",
  "anya-e0104n:875_11": "Yaṃ pana uddhaccaggahaṇena pāḷiyaṃ uddhaccasahagato cittuppādo vuttoti vatvā taṃ sādhetuṃ adhipatipaccayaniddese",
  "anya-e0104n:875_12": "uddhaccassa anuddharaṇaṃ nibandhanaṃ vuttaṃ,",
  "anya-e0104n:875_13": "tampi anibandhanaṃ paṭṭhāne sāvasesapāṭhadassanato.",
  "anya-e0104n:875_14": "Tathā hi “atīto dhammo paccuppannassa dhammassa,",
  "anya-e0104n:875_15": "anāgato dhammo paccuppannassa dhammassa ārammaṇapaccayena paccayo”ti etesaṃ vibhaṅge cetopariyañāṇaggahaṇaṃ",
  "anya-e0104n:875_16": "katvā “paccuppanno dhammo paccuppannassa dhammassā”ti etassa vibhaṅge labbhamānampi na uddhaṭaṃ.",
  "anya-e0104n:876_0": "Bhāvanāya pahātabbassa vipākadānaṃ pati dassanena pahātabbassa sahāyabhāvūpagamanaṃ vicāretabbaṃ.",
  "anya-e0104n:876_1": "Kiṃ avijjādi viya dānasīlādīnaṃ uppattiyāyeva vipākadānasāmatthiyā ṭhānavasena dassanenapahātabbaṃ bhāvanāyapahātabbassa sahāyabhāvaṃ upagacchati,",
  "anya-e0104n:876_2": "udāhu kilesā viya kammassa paṭisandhidānaṃ patīti?",
  "anya-e0104n:876_3": "Kiñcettha –",
  "anya-e0104n:876_4": "yadi tāva purimo pakkho pahīnadassanappahātabbattā sekkhasantāne pavattino bhāvanāpahātabbassa kiriyabhāvo",
  "anya-e0104n:876_5": "āpajjati pahīnāvijjātaṇhāmāne santāne pavattadānādi viya.",
  "anya-e0104n:876_6": "Atha dutiyo,",
  "anya-e0104n:876_7": "tassāpi dassanenapahātabbatā āpajjati apāyagamanīyasabhāvānativattanato,",
  "anya-e0104n:876_8": "tasmā heṭṭhā vicāritanayeneva uddhaccasahagatassa vipākadānaṃ pati pāḷiyā,",
  "anya-e0104n:876_9": "aṭṭhakathāya ca avirujjhanavasenettha atthavinicchayo veditabbo.",
  "anya-e0104n:877_0": "Sāpīti uddhaccacetanāpi.",
  "anya-e0104n:877_1": "Viññāṇassa paccayabhāveti sampuṇṇassa vipākaviññāṇassa paccayabhāve.",
  "anya-e0104n:877_2": "Yadi apanetabbā,",
  "anya-e0104n:877_3": "kasmā “samavīsati cetanā”ti vuttanti tassa kāraṇaṃ dassento āha “avijjāpaccayā pana sabbāpetā hontī”ti.",
  "anya-e0104n:877_4": "Abhiññācetanāyapi paccayabhāvaṃ dasseti.",
  "anya-e0104n:877_5": "Yadi evaṃ abhiññācetanāya saha ekavīsatīti vattabbaṃ, na,",
  "anya-e0104n:877_6": "tathā avacanassa vuttakāraṇattā.",
  "anya-e0104n:877_7": "Taṃ pana itarāvacanassāpi kāraṇanti samānarūpāya ekissā avacane yaṃ kāraṇaṃ apekkhitvā ekā na vuttā,",
  "anya-e0104n:877_8": "tena kāraṇena vuttāyapi avattabbataṃ dasseti.",
  "anya-e0104n:877_9": "Ayaṃ tikoti kāyasaṅkhārattiko.",
  "anya-e0104n:877_10": "Purimattikanti puññābhisaṅkhārattikaṃ.",
  "anya-e0104n:877_11": "Pavisatīti kathaṃ pavisati.",
  "anya-e0104n:877_12": "Puññābhisaṅkhāro hi aṭṭhakāmāvacaracetanāpabhedo kāyaduccaritato viramantassa siyā kāyasaṅkhāro,",
  "anya-e0104n:877_13": "vacīduccaritato viramantassa siyā vacīsaṅkhāro,",
  "anya-e0104n:877_14": "manodvāre pana uppannā terasapi cetanā puññābhisaṅkhāro ca hoti cittasaṅkhāro ca.",
  "anya-e0104n:877_15": "Apuññābhisaṅkhāropi kāyaduccaritavasena pavattiyaṃ siyā kāyasaṅkhāro,",
  "anya-e0104n:877_16": "vacīduccaritavasena pavattiyaṃ siyā vacīsaṅkhāro,",
  "anya-e0104n:877_17": "dve dvārāni muñcitvā manodvāre pavattiyaṃ siyā cittasaṅkhāro,",
  "anya-e0104n:877_18": "āneñjābhisaṅkhāro cāti evaṃ dutiyattiko purimattikameva pavisati.",
  "anya-e0104n:877_19": "Tena vuttaṃ “atthato puññābhisaṅkhārādīnaṃyeva vasena avijjāya paccayabhāvo veditabbo”ti.",
  "anya-e0104n:878_0": "593.",
  "anya-e0104n:878_1": "Avijjābhāve bhāvatoti avijjāya atthibhāve saṅkhārānaṃ bhāvato.",
  "anya-e0104n:878_2": "Na hi avijjāya asati kadāci saṅkhārā sambhavanti.",
  "anya-e0104n:878_3": "Idāni taṃ avijjāya bhāvaṃ dassento “aññāṇaṃ appahīnaṃ hotī”ti āha.",
  "anya-e0104n:878_4": "Tena maggena anirodho idha avijjāya atthibhāvo,",
  "anya-e0104n:878_5": "na dharamānatā evāti dasseti.",
  "anya-e0104n:878_6": "Svāyamattho heṭṭhā vibhāvitoyeva.",
  "anya-e0104n:878_7": "“Avijjāsaṅkhāta”nti ca iminā ñāṇābhāvādiṃ nivatteti. Ayañhi a-",
  "anya-e0104n:878_8": "kāro “ahetukā dhammā abhikkhuko āvāso”tiādīsu taṃyoganivattiyaṃ dissati.",
  "anya-e0104n:878_9": "Abhāvo hettha dīpito.",
  "anya-e0104n:878_10": "“Appaccayā dhammā”ti taṃsambandhitānivattiyaṃ.",
  "anya-e0104n:878_11": "Paccayuppannañhi paccayasambandhīti appaccayuppannattāti taṃsambandhitā ettha jotīyati.",
  "anya-e0104n:878_12": "“Anidassanā dhammā”ti taṃsabhāvanivattiyaṃ.",
  "anya-e0104n:878_13": "Nidassanañhi daṭṭhabbatā.",
  "anya-e0104n:878_14": "Atha cakkhuviññāṇaṃ nidassanaṃ na passatīti taggahetabbatānivattiyaṃ.",
  "anya-e0104n:878_15": "Tathā “anāsavā dhammā”ti.",
  "anya-e0104n:878_16": "“Appaṭighā dhammā,",
  "anya-e0104n:878_17": "anārammaṇā dhammā”ti taṃkiccanivattiyaṃ.",
  "anya-e0104n:878_18": "“Arūpino dhammā,",
  "anya-e0104n:878_19": "acetasikā dhammā”ti tabbhāvanivattiyaṃ.",
  "anya-e0104n:878_20": "Tadaññathā hi ettha pakāsīyati.",
  "anya-e0104n:878_21": "“Amanusso”ti tabbhāvamattanivattiyaṃ.",
  "anya-e0104n:878_22": "Manussattamattaṃ natthi,",
  "anya-e0104n:878_23": "aññaṃ samānanti sadisatā hettha sūcīyati.",
  "anya-e0104n:878_24": "“Assamaṇo samaṇapaṭiñño,",
  "anya-e0104n:878_25": "aputto”ti tathā sambhāvanīyaguṇanivattiyaṃ.",
  "anya-e0104n:878_26": "Garahā hi ettha ñāyati.",
  "anya-e0104n:878_27": "“Kacci bhoto anāmayaṃ,",
  "anya-e0104n:878_28": "anudarā kaññā”ti tadanappabhāvanivattiyaṃ.",
  "anya-e0104n:878_29": "“Anuppannā dhammā”ti taṃsadisabhāvanivattiyaṃ.",
  "anya-e0104n:878_30": "Atītānañhi uppannapubbattā,",
  "anya-e0104n:878_31": "uppādidhammānañca paccayekadesanibbattiyā āraddhuppādabhāvā,",
  "anya-e0104n:878_32": "kālavinimuttassa ca vijjamānattā uppannānukūlatā,",
  "anya-e0104n:878_33": "pageva paccuppannānanti tabbidhurabhāvo ettha viññāyati.",
  "anya-e0104n:878_34": "“Asekkhā dhammā”ti tadapariyosānanivattiyaṃ.",
  "anya-e0104n:878_35": "Tanniṭṭhānañhettha pakāsīyati.",
  "anya-e0104n:878_36": "Imesaṃ pana atthānaṃ asambhavato pārisesena yathā kusalapaṭipakkhā dhammā akusalā,",
  "anya-e0104n:878_37": "evaṃ vijjāpaṭipakkhā avijjāti katvā ñāṇapaṭipakkho dhammo aññāṇanti veditabbaṃ.",
  "anya-e0104n:879_0": "Sukhasaññāya gahetvā dukkhadukkhavipariṇāmadukkhasaṅkhāradukkhatāhi viññūhi dukkhantveva gahetabbaṃ saṃsāradukkhaṃ sukhanti saññāya abhinivisitvā,",
  "anya-e0104n:879_1": "etena tattha taṇhāpavattiṃ dasseti.",
  "anya-e0104n:879_2": "Ārabhatīti nibbatteti.",
  "anya-e0104n:879_3": "Taṇhāparikkhāreti taṇhāya “sukhaṃ subha”ntiādinā saṅkhate parikkhate,",
  "anya-e0104n:879_4": "alaṅkateti attho.",
  "anya-e0104n:879_5": "Taṇhā hi dukkhassa samudayoti ajānanto bālo “aho vatāhaṃ kāyassa bhedā paraṃ maraṇā khattiyamahāsālānaṃ",
  "anya-e0104n:879_6": "sahabyataṃ upapajjeyya”ntiādinā paritassanto kāyasaṅkhāre parikkharoti.",
  "anya-e0104n:879_7": "Taṇhāparikkhāreti vā taṇhāya parivārabhūte.",
  "anya-e0104n:879_8": "Taṇhāvatthuṃ hi cakkhādiṃ,",
  "anya-e0104n:879_9": "rūpādiñca abhisaṅkharitvā taṃsamaṅgīnaṃ dentā saṅkharā taṇhāya upanentā tassā parivārā viya hontīti.",
  "anya-e0104n:879_10": "Gativisese brahmalokādike.",
  "anya-e0104n:879_11": "Anekasatapasubaddhabhiṃsano vājapeyyādiko yañño.",
  "anya-e0104n:879_12": "Amaraṇatthāti gahitā dukkarakiriyā amaratapo.",
  "anya-e0104n:879_13": "Amaro vā devo vā bhaveyyaṃ,",
  "anya-e0104n:879_14": "devaññataro vāti pavattitā vatacariyā amaratapo.",
  "anya-e0104n:879_15": "Dukkhattā vā maro mārako tapo amaratapo.",
  "anya-e0104n:879_16": "Diṭṭhe adiṭṭhasaddo viya mare amarasaddo daṭṭhabbo.",
  "anya-e0104n:880_0": "Jātiādipapātadukkhajananato maruppapātasadisatā puññābhisaṅkhārassa vuttā.",
  "anya-e0104n:880_1": "“Mahāpariḷāhajanika”nti iminā anudahanaṭṭhena tiṇukkāsadisataṃ puññaphalassa dasseti.",
  "anya-e0104n:880_2": "Appassādatañcāti ca-",
  "anya-e0104n:880_3": "saddena adhikuṭṭanavinivijjhanaaṅgapaccaṅgapalibhañjanādiṃ saṅgaṇhāti.",
  "anya-e0104n:880_4": "Tappaccayanti tassa vipariṇāmadukkhasabhāvassa sugatiphalassa paccayabhūtaṃ.",
  "anya-e0104n:880_5": "Ramaṇīyabhāvena ca assādabhāvena ca gayhamānaṃ puññaphalaṃ dīpasikhāmadhulittasatthadhārāsadisaṃ.",
  "anya-e0104n:880_6": "Tadattho ca puññābhisaṅkhāro taṃnipātalehanasadiso vutto.",
  "anya-e0104n:880_7": "“Sukho imissā paribbājikāya taruṇāya mudukāya lomasāya bāhāya samphasso”tiādinā sukhasaññāya asubhabhāvassa",
  "anya-e0104n:880_8": "asallakkhaṇeneva ekaccakāmaparibhogoti bālo viya gūthakīḷanaṃ,",
  "anya-e0104n:880_9": "kilesābhibhūtatāya kodhāratiabhibhūto asavaso maritukāmo viya visakhādanaṃ sampati kiriyākhaṇe,",
  "anya-e0104n:880_10": "āyatiṃ phalakkhaṇe ca jigucchanīyaṃ,",
  "anya-e0104n:880_11": "dukkhañca apuññābhisaṅkhāraṃ ārabhati.",
  "anya-e0104n:880_12": "Lobhasahagatassa vā gūthakīḷanasadisatā,",
  "anya-e0104n:880_13": "dosasahagatassa visakhādanasadisatā yojetabbā.",
  "anya-e0104n:880_14": "Sabhayassāpi pisācanagarassa kāmaguṇasamiddhiyā sukhavipallāsahetubhāvo viya āruppavipākānaṃ nirantaratāya,",
  "anya-e0104n:880_15": "anupalakkhiyamānauppādavayānaṃ dīghasantānatāya agayhamānavipariṇāmānaṃ saṅkhāravipariṇāmadukkhabhūtānampi niccādivipallāsahetubhāvoti,",
  "anya-e0104n:880_16": "tesaṃ pisācanagarasadisatā,",
  "anya-e0104n:880_17": "tadabhimukhagamanasadisatā ca āneñjābhisaṅkhārassa yojetabbā.",
  "anya-e0104n:881_0": "Avijjābhāvatova saṅkhārabhāvo,",
  "anya-e0104n:881_1": "na abhāvatoti saṅkhārānaṃ avijjāpaccayabhāve saṅkhepena anvayato,",
  "anya-e0104n:881_2": "byatirekato ca vuttamatthaṃ suttena samatthetuṃ “vuttampi ceta”ntiādinā suttapadaṃ ābhataṃ.",
  "anya-e0104n:881_3": "Tattha avidvāti aviddasu.",
  "anya-e0104n:881_4": "Avijjāgatoti avijjāya samannāgato,",
  "anya-e0104n:881_5": "appahīnāvijjoti adhippāyo.",
  "anya-e0104n:882_0": "Paṭṭhānapaccayakathāvaṇṇanā",
  "anya-e0104n:883_0": "594.",
  "anya-e0104n:883_1": "Tāvāti vattabbantarāpekkho nipāto,",
  "anya-e0104n:883_2": "tena “avijjā saṅkhārānaṃ paccayo”ti idaṃ tāva siddhaṃ,",
  "anya-e0104n:883_3": "idaṃ pana aparaṃ vattabbanti dasseti.",
  "anya-e0104n:883_4": "“Idaṃ pana vattabba”nti yamatthaṃ sandhāya vuttaṃ,",
  "anya-e0104n:883_5": "taṃ dassetuṃ paccayadhammā nāma yesaṃ paccayā honti,",
  "anya-e0104n:883_6": "yathā vā paccayā honti,",
  "anya-e0104n:883_7": "tadubhayesaṃ bahubhāvato anekadhāva paccayā hontīti avijjāyapi taṃ āsaṅkanto pucchi “katamesaṃ saṅkhārānaṃ kathaṃ paccayo hotī”ti,",
  "anya-e0104n:883_8": "puññābhisaṅkhārādayo bahū saṅkhārā vuttā.",
  "anya-e0104n:883_9": "Avijjā ca tesaṃ paccayo hoti,",
  "anya-e0104n:883_10": "na sabbesaṃ ekadhāva hoti,",
  "anya-e0104n:883_11": "tasmā imesaṃ saṅkhārānaṃ evaṃ paccayo hotīti idaṃ vattabbanti attho.",
  "anya-e0104n:883_12": "Tatrāti tasmiṃ paccayabhāve.",
  "anya-e0104n:883_13": "Yadipi “katamesaṃ saṅkhārāna”ntiādinā asādhāraṇato pucchā āraddhā,",
  "anya-e0104n:883_14": "ekadesena pana samudāyopalakkhaṇametanti dvādasannaṃ paṭiccasamuppādaṅgānaṃ yathāsakaṃ paccayuppannānaṃ paccayabhāvo vattabboti taṃ dassetuṃ,",
  "anya-e0104n:883_15": "avijjāya vā paccayabhāve pucchite tappasaṅgena sabbesampi paccayadhammānaṃ paccayabhāvaṃ visajjetukāmo",
  "anya-e0104n:883_16": "paccaye tāva pāḷinayeneva dassetuṃ “bhagavatā hī”tiādi āraddhaṃ.",
  "anya-e0104n:883_17": "Tattha ca bhagavatā catuvīsati paccayā vuttāti sambandho.",
  "anya-e0104n:883_18": "Tesaṃ vasena avijjādīnaṃ paccayabhāvo veditabboti adhippāyo.",
  "anya-e0104n:884_0": "“Hetu ca so paccayo cā”ti iminā vacanena hetuno,",
  "anya-e0104n:884_1": "adhipatipaccayādibhūtassa ca gahaṇaṃ siyāti taṃ nivārento āha “hetu hutvā paccayo”ti.",
  "anya-e0104n:884_2": "Evampi so eva doso āpajjatīti puna āha “hetubhāvena paccayoti vuttaṃ hotī”ti.",
  "anya-e0104n:884_3": "Tena na idha hetusaddena dhammaggahaṇaṃ kataṃ,",
  "anya-e0104n:884_4": "atha kho dhammassa sattiviseso gahitoti dasseti.",
  "anya-e0104n:884_5": "Tassa hi paccayasaddassa ca samānādhikaraṇataṃ sandhāya “hetu ca so paccayo ca,",
  "anya-e0104n:884_6": "hetu hutvā paccayo”ti ca vuttaṃ.",
  "anya-e0104n:884_7": "Evañca katvā parato pāḷiyaṃ “hetū hetu…pe…",
  "anya-e0104n:884_8": "hetupaccayena paccayo”tiādinā tena tena hetubhāvādiupakārena tassa tassa dhammassa upakārakattaṃ vuttaṃ.",
  "anya-e0104n:884_9": "Abhidhammaṭṭhakathāyaṃ pana “yo hi dhammo yaṃ dhammaṃ appaccakkhāya tiṭṭhati vā uppajjati vā,",
  "anya-e0104n:884_10": "so tassa paccayo”ti,",
  "anya-e0104n:884_11": "“mūlaṭṭhena upakārako dhammo hetupaccayo”ti ca evamādinā dhammapaṭṭhānaniddesena dhammato aññā dhammasatti",
  "anya-e0104n:884_12": "nāma natthīti dhammeheva dhammasattivibhāvanaṃ katanti daṭṭhabbaṃ.",
  "anya-e0104n:884_13": "Idhāpi vā “hetu ca so paccayo cā”ti dhammeneva dhammasattiṃ dasseti.",
  "anya-e0104n:884_14": "Na hi “hetupaccayo”tiādiko uddeso kusalādiuddeso viya dhammappadhāno,",
  "anya-e0104n:884_15": "atha kho dhammānaṃ upakārakabhāvappadhānoti.",
  "anya-e0104n:885_0": "“Eseva nayo”ti iminā tabbhāvena paccayabhāvaṃ ārammaṇādīsu atidisati “ārammaṇañca taṃ paccayo cāti ārammaṇapaccayo,",
  "anya-e0104n:885_1": "ārammaṇaṃ hutvā paccayo,",
  "anya-e0104n:885_2": "ārammaṇabhāvena paccayoti attho”ti,",
  "anya-e0104n:885_3": "na kammadhārayamattaṃ.",
  "anya-e0104n:886_0": "595.",
  "anya-e0104n:886_1": "Vacanāvayavoti sādhanāvayavaṃ sandhāyāha.",
  "anya-e0104n:886_2": "Vacanasabhāvañhi sādhanaṃ paresaṃ aviditatthañāpanato loke sādhananti pākaṭaṃ paññātaṃ.",
  "anya-e0104n:886_3": "Tathā hi naṃ avayavalakkhaṇaṃ,",
  "anya-e0104n:886_4": "vacanasabhāvañca sādhanaṃ,",
  "anya-e0104n:886_5": "avayavapakkhādīni vacanāni sādhananti ca ñāyavādino vadanti. Paṭiññā,",
  "anya-e0104n:886_6": "hetūtiādīsūti paṭiññā, hetu,",
  "anya-e0104n:886_7": "udāharaṇa, upanaya,",
  "anya-e0104n:886_8": "nigamanāni.",
  "anya-e0104n:886_9": "Udāharaṇasādhammiyā sādhyasādhanaṃ hetu.",
  "anya-e0104n:886_10": "Virūpo hetūti ca evamādīsu kāraṇaṃ yaṃ kiñci kāraṇalakkhaṇaṃ,",
  "anya-e0104n:886_11": "sampāpakalakkhaṇampi vā. Ādi-",
  "anya-e0104n:886_12": "saddena tassāpi saṅgahetabbatāya,",
  "anya-e0104n:886_13": "ñāpakalakkhaṇaṃ pana vacanāvayavaggahaṇena gahitaṃ.",
  "anya-e0104n:886_14": "Kāmaṃ mūlampi kāraṇalakkhaṇaṃ kāraṇameva,",
  "anya-e0104n:886_15": "kāraṇanti panettha paccayahetu gahito.",
  "anya-e0104n:886_16": "Mūlanti hetuhetūti kāraṇavisesavisayattā mūlassa visuṃ gahaṇaṃ.",
  "anya-e0104n:886_17": "Etīti etassa atthavacanaṃ vattatīti,",
  "anya-e0104n:886_18": "tañca uppattiṭṭhitīnaṃ sādhāraṇavacanaṃ.",
  "anya-e0104n:886_19": "Tenevāha “tiṭṭhati vā uppajjati vā”ti.",
  "anya-e0104n:886_20": "Ekacco hi paccayo ṭhitiyā eva upakārako hoti yathā pacchājātapaccayo,",
  "anya-e0104n:886_21": "ekacco uppattiyā eva yathā anantarādiko,",
  "anya-e0104n:886_22": "ekacco ubhayassa yathā hetuādayo.",
  "anya-e0104n:887_0": "Upakārakalakkhaṇoti ca dhammena dhammasattiṃ upakāraṃ dassetīti daṭṭhabbaṃ.",
  "anya-e0104n:887_1": "Hinoti patiṭṭhāti etthāti hetu,",
  "anya-e0104n:887_2": "anekatthattā dhātusaddānaṃ hi-",
  "anya-e0104n:887_3": "saddo mūlasaddo viya patiṭṭhattho veditabbo.",
  "anya-e0104n:887_4": "Hinoti vā etena kammanidānabhūtena uddhaṃ ojaṃ atiharantena mūlena viya pādapo tappaccayaṃ phalaṃ gacchati pavattati vuddhiṃ viruḷhiṃ āpajjatīti hetu.",
  "anya-e0104n:887_5": "Attano phalaṃ karotīti kāraṇaṃ.",
  "anya-e0104n:887_6": "Nidadāti dassentaṃ viya hotīti nidānaṃ.",
  "anya-e0104n:887_7": "Sambhavati taṃ etasmāti sambhavo.",
  "anya-e0104n:887_8": "Pabhavati etasmāti pabhavoti paccayahetusaddehi itaresampi samānatthatā veditabbā.",
  "anya-e0104n:887_9": "Evaṃ santepi kāraṇavisesavisayo hetusaddo,",
  "anya-e0104n:887_10": "kāraṇasāmaññavisayo paccayasaddoti dassento “mūlaṭṭhenā”tiādimāha.",
  "anya-e0104n:887_11": "Hetuattho,",
  "anya-e0104n:887_12": "paccayaṭṭho ca heṭṭhā papañcavasena vuttoti taṃ saṅkhippaṃ dassento āha “saṅkhepato…pe…",
  "anya-e0104n:887_13": "hetupaccayo”ti.",
  "anya-e0104n:888_0": "Yathā sālivīhibījādīni taṃtaṃosadhīnaṃ sālivīhiādibhāvassa sādhakāni,",
  "anya-e0104n:888_1": "maṇiādippabhāvatthūni ca nīlādivaṇṇāni nīlādippabhāsādhakāni,",
  "anya-e0104n:888_2": "evaṃ hetupaccayo yathārahaṃ attanā sampayuttadhammānaṃ kusalādibhāvassa sādhakoti imamatthaṃ dasseti “so sāliādīna”ntiādinā.",
  "anya-e0104n:888_3": "Ācariyānanti ca revatācariyaṃ sandhāyāha.",
  "anya-e0104n:888_4": "Evaṃ santeti hetupaccayo yadi kusalādibhāvasādhako,",
  "anya-e0104n:888_5": "evaṃ sati.",
  "anya-e0104n:888_6": "Na sampajjati na sijjhati.",
  "anya-e0104n:888_7": "Yathā kusalākusalahetu taṃsamuṭṭhānarūpassa kusalākusalabhāvāya na pariyatto,",
  "anya-e0104n:888_8": "evaṃ abyākatopi hetu taṃsamuṭṭhānarūpassa abyākatabhāvāya.",
  "anya-e0104n:888_9": "Sabhāveneva hi taṃ abyākatanti āha “na hi so tesaṃ kusalādibhāvaṃ sādhetī”ti.",
  "anya-e0104n:888_10": "Hetupaccayo ca tesaṃ hotiyevāti āha “na ca paccayo na hotī”ti.",
  "anya-e0104n:888_11": "Idāni tamatthaṃ pāḷiyā samatthetuṃ “vuttañheta”ntiādi vuttaṃ.",
  "anya-e0104n:888_12": "Vinā etenāti etena hetunā abyākatabhāvasādhakena vinā ahetukattā,",
  "anya-e0104n:888_13": "abyākatabhāvo siddho sabhāvenevāti adhippāyo.",
  "anya-e0104n:889_0": "“Yoniso,",
  "anya-e0104n:889_1": "bhikkhave,",
  "anya-e0104n:889_2": "manasi karoto anuppannā ceva kusalā dhammā uppajjanti,",
  "anya-e0104n:889_3": "uppannā ca kusalā dhammā abhivaḍḍhantī”tiādi vacanehi kusalabhāvassa yonisomanasikārappaṭibaddhatā siddhāti",
  "anya-e0104n:889_4": "āha “yonisomanasikārappaṭibaddho kusalabhāvo”ti.",
  "anya-e0104n:889_5": "Eteneva akusalaabyākatabhāvāpi kusalabhāvo viya na hetupaṭibaddhāti dassitaṃ hoti.",
  "anya-e0104n:889_6": "Yaṃ paneke maññeyyuṃ “ahetukahetussa akusalabhāvo viya sahetukahetūnampi sabhāvatova kusalādibhāvo,",
  "anya-e0104n:889_7": "aññesaṃ taṃsampayuttānaṃ hetupaṭibaddho”ti,",
  "anya-e0104n:889_8": "tassa uttaraṃ vattuṃ “yadi cā”tiādimāha.",
  "anya-e0104n:889_9": "Alobho kusalo vā siyā abyākato vāti yadi alobho sabhāvato kusalo,",
  "anya-e0104n:889_10": "so kusalasabhāvattā abyākato na siyā.",
  "anya-e0104n:889_11": "Atha abyākato taṃsabhāvattā kusalo na siyā alobhasabhāvassa adosattābhāvo viya.",
  "anya-e0104n:889_12": "Yasmā pana ubhayathāpi hoti,",
  "anya-e0104n:889_13": "tasmā yathā ubhayathā hontesu saddhādīsu sampayuttesu hetupaṭibaddhaṃ kusalādibhāvaṃ pariyesetha,",
  "anya-e0104n:889_14": "na sabhāvato,",
  "anya-e0104n:889_15": "evaṃ hetūsupi kusalāditā aññapaṭibaddhā pariyesitabbā,",
  "anya-e0104n:889_16": "na sabhāvatoti yaṃ vuttaṃ “sampayuttahetūsu sabhāvatova kusalādibhāvo”ti,",
  "anya-e0104n:889_17": "taṃ na yujjati.",
  "anya-e0104n:889_18": "Sā pana pariyesiyamānā yonisomanasikārādipaṭibaddhā hotīti hetūsu viya sampayuttesupi yonisomanasikārādipaṭibaddho kusalādibhāvo,",
  "anya-e0104n:889_19": "na hetupaṭibaddhoti siddhaṃ hotīti adhippāyo.",
  "anya-e0104n:890_0": "Viruḷhamūlā viyāti etena mūlāni viya mūlānīti dasseti.",
  "anya-e0104n:890_1": "Tenevāha “suppatiṭṭhitabhāvasādhanenā”ti.",
  "anya-e0104n:890_2": "Svāyaṃ “kusalo dhammo kusalassa,",
  "anya-e0104n:890_3": "kusalo dhammo abyākatassa,",
  "anya-e0104n:890_4": "kusalo dhammo kusalābyākatassa,",
  "anya-e0104n:890_5": "akusalo dhammo akusalassa,",
  "anya-e0104n:890_6": "akusalo dhammo abyākatassa,",
  "anya-e0104n:890_7": "akusalo dhammo akusalābyākatassa,",
  "anya-e0104n:890_8": "abyākato dhammo abyākatassā”ti evaṃ sattadhā pañhāvāre niddiṭṭho.",
  "anya-e0104n:890_9": "Yaṃ pana vuttaṃ hetukiccaṃ dassentena “hetū hetusampayuttakānaṃ dhammānaṃ,",
  "anya-e0104n:890_10": "taṃsamuṭṭhānānañca rūpānaṃ hetupaccayena paccayo”ti,",
  "anya-e0104n:890_11": "tattha paṭhamo hetusaddo paccattaniddiṭṭho paccayadhammaniddeso,",
  "anya-e0104n:890_12": "tenassa hetubhāvena upakārakatā hetupaccayatāti dasseti.",
  "anya-e0104n:890_13": "Dutiyo paccayuppannavisesanaṃ,",
  "anya-e0104n:890_14": "tena na yesaṃ kesañci sampayuttakānaṃ hetū hetupaccayena paccayo,",
  "anya-e0104n:890_15": "atha kho hetunā sampayuttānamevāti dasseti.",
  "anya-e0104n:890_16": "Nanu ca sampayuttasaddassa sāpekkhattā dutiye hetusadde avijjamānepi aññassa apekkhitabbassa aniddiṭṭhattā",
  "anya-e0104n:890_17": "hetū attanāva sampayuttakānaṃ hetupaccayena paccayoti ayamattho viññāyatīti?",
  "anya-e0104n:890_18": "Nāyamekanto.",
  "anya-e0104n:890_19": "Hetusaddo hi paccattaniddiṭṭho “hetupaccayena paccayo”ti ettheva byāvaṭo yadā gayhati,",
  "anya-e0104n:890_20": "na tadā sampayuttavisesanaṃ hotīti sampayuttaavisiṭṭhā ye keci gahitā bhaveyyunti.",
  "anya-e0104n:890_21": "Nanu ca yathā “arūpino āhārā sampayuttakānaṃ dhammānaṃ,",
  "anya-e0104n:890_22": "arūpino indriyā sampayuttakānaṃ dhammāna”nti ca vutte dutiyena āhāraggahaṇena,",
  "anya-e0104n:890_23": "indriyaggahaṇena ca vināpi āhārindriyasampayuttakāva gayhanti,",
  "anya-e0104n:890_24": "evamidhāpi siyāti? Na,",
  "anya-e0104n:890_25": "āhārindriyāsampayuttassa vajjetabbassa abhāvato.",
  "anya-e0104n:890_26": "Vajjetabbābhāvato hi tattha dutiye āhārindriyaggahaṇe asatipi taṃsampayuttakāva gayhantīti taṃ na kataṃ,",
  "anya-e0104n:890_27": "idha pana vajjetabbaṃ atthīti kattabbaṃ dutiyaṃ hetuggahaṇaṃ.",
  "anya-e0104n:890_28": "Evampi “hetū hetusampayuttakāna”nti ettha hetusampayuttakānaṃ so eva sampayuttakahetūti visesanassa akatattā",
  "anya-e0104n:890_29": "yo koci hetu yassa kassaci hetusampayuttassa hetupaccayena paccayoti āpajjatīti?",
  "anya-e0104n:890_30": "Nāpajjati,",
  "anya-e0104n:890_31": "paccattaniddiṭṭhasseva hetuno puna sampayuttavisesanabhāvena vuttattā.",
  "anya-e0104n:890_32": "Etadatthameva hi vināpi dutiyena hetusaddena hetusampayuttabhāve siddhepi tassa gahaṇaṃ kataṃ.",
  "anya-e0104n:891_0": "Atha vā asati dutiye hetusadde hetusampayuttakānaṃ hetupaccayena paccayo,",
  "anya-e0104n:891_1": "na pana hetūnanti evampi gahaṇaṃ siyāti tannivāraṇatthaṃ so vutto.",
  "anya-e0104n:891_2": "Tena hetusampayuttabhāvaṃ ye labhanti,",
  "anya-e0104n:891_3": "tesaṃ sabbesaṃ hetūnaṃ,",
  "anya-e0104n:891_4": "aññesampi hetū hetupaccayena paccayoti dassitaṃ hoti.",
  "anya-e0104n:891_5": "Yasmā pana hetujhānamaggā patiṭṭhāmattādibhāvena aññadhammanirapekkhā,",
  "anya-e0104n:891_6": "na āhārindriyā viya sāpekkhā eva,",
  "anya-e0104n:891_7": "tasmā etesveva dutiyaṃ hetādiggahaṇaṃ kataṃ.",
  "anya-e0104n:891_8": "Āhārindriyā pana āharitabbaīsitabbāpekkhā eva,",
  "anya-e0104n:891_9": "tasmā te vināpi dutiyena āhārindriyaggahaṇena attanā eva āharitabbe,",
  "anya-e0104n:891_10": "īsitabbe ca āhārindriyabhūte,",
  "anya-e0104n:891_11": "aññe ca sampayuttake paricchindantīti taṃ tattha na kataṃ.",
  "anya-e0104n:891_12": "Idha ca dutiyena hetuggahaṇena paccayuppannānaṃ hetunā,",
  "anya-e0104n:891_13": "paccayabhūteneva ca sampayuttānaṃ hetūnaṃ,",
  "anya-e0104n:891_14": "aññesañca paricchinnattā puna visesena kiccaṃ natthīti pañhāvāre “kusalā hetū sampayuttakānaṃ khandhāna”ntiādīsu",
  "anya-e0104n:891_15": "dutiyaṃ hetuggahaṇaṃ na katanti daṭṭhabbaṃ.",
  "anya-e0104n:892_0": "596.",
  "anya-e0104n:892_1": "Ārammaṇabhāvenāti visayabhāvena,",
  "anya-e0104n:892_2": "ālambitabbabhāvenāti attho.",
  "anya-e0104n:892_3": "Ārabhitvāpīti pi-",
  "anya-e0104n:892_4": "saddena imamatthaṃ dasseti –",
  "anya-e0104n:892_5": "rūpāyatanādimatte yasmiṃ kismiñci ekasmiṃ aṭṭhatvā “yaṃ yaṃ dhammaṃ ārabbhā”ti (paṭṭhā 1.1.2) aniyamena sabbarūpāyatanānaṃ…pe…",
  "anya-e0104n:892_6": "sabbadhammāyatanānañca ārammaṇapaccayabhāvassa vuttattā rūpādibhedena chabbidhesu saṅkhatāsaṅkhatapaññattidhammesu",
  "anya-e0104n:892_7": "na koci dhammo ārammaṇapaccayo na hotīti.",
  "anya-e0104n:892_8": "Svāyaṃ ārammaṇapaccayabhāvo heṭṭhā vibhāvito eva.",
  "anya-e0104n:892_9": "Ālambitvāti gahetvā.",
  "anya-e0104n:892_10": "Ekantasārammaṇabhāvato anārabbha pavatti eva natthīti āha “ārabbhevā”ti.",
  "anya-e0104n:892_11": "Svāyaṃ “kusalo dhammo kusalassa,",
  "anya-e0104n:892_12": "kusalo dhammo akusalassa,",
  "anya-e0104n:892_13": "kusalo dhammo abyākatassa,",
  "anya-e0104n:892_14": "akusalo dhammo akusalassa,",
  "anya-e0104n:892_15": "kusalassa,",
  "anya-e0104n:892_16": "abyākatassa,",
  "anya-e0104n:892_17": "abyākato dhammo abyākatassa,",
  "anya-e0104n:892_18": "kusalassa,",
  "anya-e0104n:892_19": "akusalassā”ti evaṃ navappakāro veditabbo.",
  "anya-e0104n:893_0": "597.",
  "anya-e0104n:893_1": "Jeṭṭhakaṭṭhenāti pamukhabhāvena.",
  "anya-e0104n:893_2": "Attādhīnānañhi patibhūto dhammo adhipati.",
  "anya-e0104n:893_3": "So tesaṃ pamukhabhāvena pavattati.",
  "anya-e0104n:893_4": "“Chandavato kiṃ nāma na sijjhatī”tiādikaṃ purimābhisaṅkhārūpanissayaṃ labhitvā uppajjamāne cittuppāde",
  "anya-e0104n:893_5": "chandādayo dhurabhūtā jeṭṭhakabhūtā sampayuttadhamme sādhayamānā vase vattayamānā hutvā pavattanti,",
  "anya-e0104n:893_6": "sampayuttadhammā ca tesaṃ vasena vattanti hīnādibhāvena tadanuvattanato,",
  "anya-e0104n:893_7": "tena te adhipatipaccayā honti.",
  "anya-e0104n:893_8": "Garukātabbampi ārammaṇaṃ tanninnapoṇapabbhārānaṃ assādanapaccavekkhaṇamaggaphalānaṃ attano vase vattayamānaṃ viya paccayo hoti.",
  "anya-e0104n:893_9": "Tasmā ayaṃ attādhīnānaṃ patibhāvena upakārakattā adhipatipaccayoti daṭṭhabbo.",
  "anya-e0104n:893_10": "Chandādhipatīti chandasaṅkhāto adhipati,",
  "anya-e0104n:893_11": "chandaṃ dhuraṃ chandaṃ jeṭṭhakaṃ katvā cittuppattikāle uppannassa kattukamyatāchandassetaṃ nāmaṃ.",
  "anya-e0104n:893_12": "Sesesupi eseva nayo.",
  "anya-e0104n:893_13": "Kasmā pana yathā hetupaccayaniddese “hetū hetusampayuttakāna”nti vuttaṃ,",
  "anya-e0104n:893_14": "evamidha “adhipatī adhipatisampayuttakāna”nti avatvā “chandādhipati chandasampayuttakāna”ntiādinā nayena vuttanti?",
  "anya-e0104n:893_15": "Ekakkhaṇe abhāvato.",
  "anya-e0104n:893_16": "Hetavo hi dve tayopi ekakkhaṇe hetupaccayā honti,",
  "anya-e0104n:893_17": "mūlaṭṭhena upakārakabhāvassa avijahanato.",
  "anya-e0104n:893_18": "Adhipati pana jeṭṭhakaṭṭhena upakārako,",
  "anya-e0104n:893_19": "na ca ekakkhaṇe bahū jeṭṭhakā honti.",
  "anya-e0104n:893_20": "Tasmā ekato uppannānampi tesaṃ ekakkhaṇe adhipatipaccayabhāvo natthīti “adhipatī adhipatisampayuttakāna”nti",
  "anya-e0104n:893_21": "avatvā “chandādhipati chandasampayuttakāna”ntiādinā nayena vuttaṃ.",
  "anya-e0104n:894_0": "Yaṃ yaṃ dhammanti yaṃ yaṃ ārammaṇadhammaṃ.",
  "anya-e0104n:894_1": "Garuṃ katvāti garukāracittīkāravasena vā assādanavasena vā garukārikaṃ laddhabbaṃ avijahitabbaṃ anavaññātaṃ katvā.",
  "anya-e0104n:894_2": "Te te dhammāti te te garukātabbā dhammā.",
  "anya-e0104n:894_3": "Tesaṃ tesanti taṃtaṃgarukārakadhammānaṃ.",
  "anya-e0104n:894_4": "Adhipatipaccayenāti ārammaṇādhipatipaccayena.",
  "anya-e0104n:894_5": "Svāyaṃ “kusalo dhammo kusalassa sahajātārammaṇehi,",
  "anya-e0104n:894_6": "akusalassa ārammaṇeneva,",
  "anya-e0104n:894_7": "abyākatassa sahajātārammaṇehi,",
  "anya-e0104n:894_8": "kusalābyākatassa sahajātenevāti kusalamūlā cattāro,",
  "anya-e0104n:894_9": "akusalo dhammo akusalassa sahajātārammaṇehi,",
  "anya-e0104n:894_10": "abyākatassa sahajāteneva,",
  "anya-e0104n:894_11": "tathā akusalābyākatassāti akusalamūlā tayo,",
  "anya-e0104n:894_12": "abyākato dhammo abyākatassa sahajātārammaṇehi,",
  "anya-e0104n:894_13": "kusalassa ārammaṇeneva,",
  "anya-e0104n:894_14": "tathā akusalassāti abyākatamūlā tayo”ti saṅkhepato dasappakāro adhipatipaccayo.",
  "anya-e0104n:894_15": "Ettha ca sattadhā sahajātādhipati,",
  "anya-e0104n:894_16": "sattadhā ārammaṇādhipati veditabbo.",
  "anya-e0104n:895_0": "598.",
  "anya-e0104n:895_1": "Antarāyatīti antaraṃ,",
  "anya-e0104n:895_2": "byavadhāyakanti attho.",
  "anya-e0104n:895_3": "Nāssa antaraṃ vijjatīti anantaro,",
  "anya-e0104n:895_4": "anantaro ca so paccayo cāti anantarapaccayo.",
  "anya-e0104n:895_5": "“Atthānantaratā anantarapaccayo,",
  "anya-e0104n:895_6": "kālānantaratā samanantarapaccayo”tiādinā bahudhā papañcayanti,",
  "anya-e0104n:895_7": "asāraṃ ganthavitthāraṃ karonti.",
  "anya-e0104n:895_8": "Yathā pavattiokāsadānavisesabhāvena natthivigatapaccayā vuttā,",
  "anya-e0104n:895_9": "na evaṃ anantarasamanantarapaccayā,",
  "anya-e0104n:895_10": "ete pana cittaniyamahetubhāvena vuttāti taṃ cittaniyamahetubhāvaṃ dassetuṃ “yo hi esā”tiādi āraddhaṃ.",
  "anya-e0104n:895_11": "Tattha manoviññāṇadhātūtiādi cittaniyamoti ettha ādi-",
  "anya-e0104n:895_12": "saddena santīraṇānantarā voṭṭhabbanaṃ,",
  "anya-e0104n:895_13": "cutianantarā paṭisandhīti yassa yassa cittassa anantarā yaṃ yaṃ cittaṃ uppajjati,",
  "anya-e0104n:895_14": "tassa tassa tadanantaruppādaniyamo taṃtaṃsahakāripaccayavisiṭṭhassa purimapurimacittasseva vasena ijjhatīti dasseti.",
  "anya-e0104n:896_0": "Atthānantaratāyāti atthena kenaci dhammena anantaratāya.",
  "anya-e0104n:896_1": "Kālānantaratāyāti kālabhedena anantaratāya.",
  "anya-e0104n:896_2": "Ācariyānanti idhāpi revatācariyameva sandhāya vuttaṃ.",
  "anya-e0104n:896_3": "Tatthāti tasmiṃ kālānantaratāya samanantarapaccayabhāve,",
  "anya-e0104n:896_4": "tasmiṃ vā yathāvuttavirodhe.",
  "anya-e0104n:896_5": "Bhāvanābalena pana vāritattāti ettha yathā rukkhassa vedhe dinne pupphituṃ samatthasseva pupphanaṃ na hoti,",
  "anya-e0104n:896_6": "vedhe pana apanīte tāya eva samatthatāya pupphanaṃ hoti,",
  "anya-e0104n:896_7": "evamidhāpi bhāvanābalena vāritattā samuṭṭhāpanasamatthasseva asamuṭṭhāpanaṃ,",
  "anya-e0104n:896_8": "tasmiñca apagate tāya eva samatthatāya samuṭṭhāpanaṃ hotīti adhippāyo.",
  "anya-e0104n:896_9": "Tampi vacanaṃ kālānantaratā natthi sattāhādinā kālena antaritabhāvato.",
  "anya-e0104n:896_10": "Etadeva “kālantaritatā atthi” icceva vadāma.",
  "anya-e0104n:896_11": "Nanu ca kālo nāma koci paramatthato natthīti vadeyyāti āsaṅkanto āha “kālānantara…pe…",
  "anya-e0104n:896_12": "laddhī”ti.",
  "anya-e0104n:897_0": "Byañjanamattatovettha nānākaraṇaṃ paccetabbaṃ,",
  "anya-e0104n:897_1": "na atthatoti upacayasantatiadhivacananiruttipadānaṃ viya saddatthamattato nānākaraṇaṃ,",
  "anya-e0104n:897_2": "na vacanīyatthatoti adhippāyo.",
  "anya-e0104n:897_3": "Teneva saddatthavisesaṃ dassetuṃ “katha”ntiādimāha.",
  "anya-e0104n:897_4": "Tattha purimapacchimānaṃ nirodhuppādantarābhāvato nirantaruppādanasamatthatā anantarapaccayabhāvo.",
  "anya-e0104n:897_5": "Rūpakalāpānaṃ viya saṇṭhānābhāvato,",
  "anya-e0104n:897_6": "paccayapaccayuppannānaṃ sahāvaṭṭhānābhāvato ca “idamito heṭṭhā, uddhaṃ,",
  "anya-e0104n:897_7": "tiriya”nti vibhāgābhāvā attanā ekattamiva upanetvā suṭṭhu anantarabhāvena uppādanasamatthatā samanantarapaccayatā.",
  "anya-e0104n:897_8": "Uppādanasamatthatāti ca abyāpārattā dhammānaṃ yasmiṃ yadākāre niruddhe,",
  "anya-e0104n:897_9": "vattamāne vā sati taṃtaṃvisesavanto dhammā honti,",
  "anya-e0104n:897_10": "tassa sova ākāro vuccatīti daṭṭhabbo.",
  "anya-e0104n:897_11": "Dhammānaṃ pavattimattameva ca upādāya kālavohāroti nirodhā vuṭṭhahantassa nevasaññānāsaññāyatanaphalasamāpattīnaṃ asaññabhavā cavantassa,",
  "anya-e0104n:897_12": "purimacutipacchimapaṭisandhīnañca nirodhuppādanirantaratāya kālantaratā natthi.",
  "anya-e0104n:897_13": "Na hi tesaṃ antarā arūpadhammappavatti atthi,",
  "anya-e0104n:897_14": "yaṃ upādāya kālantaratā vucceyya,",
  "anya-e0104n:897_15": "na ca rūpadhammappavatti arūpadhammappavattiyā antaraṃ karoti aññasantānattā.",
  "anya-e0104n:897_16": "Rūpārūpasantatiyo hi dve aññamaññaṃ visadisasabhāvattā aññamaññūpakārabhāvena pavattamānāpi visuṃyeva honti.",
  "anya-e0104n:897_17": "Ekasantatiyañca purimapacchimānaṃ majjhe pavattamānaṃ taṃsantatipariyāpannatāya antarakārakaṃ hoti.",
  "anya-e0104n:897_18": "Tādisañca kiñci nevasaññānāsaññāyatanaphalasamāpattīnaṃ majjhe natthi,",
  "anya-e0104n:897_19": "na ca abhāvo antarakārako hoti abhāvattā eva.",
  "anya-e0104n:897_20": "Tasmā javanānantarassa javanassa viya,",
  "anya-e0104n:897_21": "bhavaṅgānantarassa bhavaṅgassa viya ca nirantaratā suṭṭhu anantaratā hotīti tathā uppādanasamatthatā nevasaññānāsaññāyatanacutīnampi daṭṭhabbā.",
  "anya-e0104n:897_22": "Uppattiyā paccayabhāvo cettha anantarapaccayādīnaṃ pākaṭoti uppādanasamatthatāva vuttā.",
  "anya-e0104n:897_23": "Paccuppannānaṃ pana dhammānaṃ pubbantāparantaparicchedena gahitānaṃ uppajjatīti vacanaṃ alabhantānaṃ",
  "anya-e0104n:897_24": "“atīto dhammo paccuppannassa dhammassa anantarapaccayena paccayo”tiādinā anantarādipaccayabhāvo vuttoti",
  "anya-e0104n:897_25": "na so uppattiyā evāti viññāyati.",
  "anya-e0104n:897_26": "Na hi kusalādiggahaṇaṃ viya paccuppannaggahaṇaṃ aparicchedaṃ.",
  "anya-e0104n:897_27": "Yato uppattimattasamaṅgino eva gahaṇaṃ siyā.",
  "anya-e0104n:897_28": "Teneva ca atītattike paṭiccavārādayo na santīti.",
  "anya-e0104n:897_29": "Tassa “kusalo dhammo kusalassa,",
  "anya-e0104n:897_30": "kusalo dhammo abyākatassa,",
  "anya-e0104n:897_31": "akusalo dhammo akusalassa,",
  "anya-e0104n:897_32": "akusalo dhammo abyākatassa,",
  "anya-e0104n:897_33": "abyākato dhammo abyākatassa,",
  "anya-e0104n:897_34": "abyākato dhammo kusalassa,",
  "anya-e0104n:897_35": "abyākato dhammo akusalassā”ti sattadhā bhedo veditabbo.",
  "anya-e0104n:898_0": "599.",
  "anya-e0104n:898_1": "Uppajjamānova saha uppādanabhāvenāti etthāpi uppattiyā paccayabhāvena pākaṭena ṭhitiyāpi paccayabhāvaṃ nidassetīti daṭṭhabbaṃ,",
  "anya-e0104n:898_2": "aññathā padīpanidassanaṃ na yujjeyya.",
  "anya-e0104n:898_3": "Padīpo hi pabhāsassa ṭhitiyāpi paccayo,",
  "anya-e0104n:898_4": "na uppattiyā eva.",
  "anya-e0104n:898_5": "Paccayuppannānaṃ sahajātabhāvena upakārakatā sahajātapaccayatā.",
  "anya-e0104n:898_6": "Okkantikkhaṇeti paṭisandhikkhaṇe.",
  "anya-e0104n:898_7": "Tasmiṃ hi khaṇe nāmarūpaṃ okkantaṃ viya paralokato āgantvā idha mātukucchiādiṃ pavisantaṃ viya uppajjati,",
  "anya-e0104n:898_8": "tasmā so khaṇo okkantikkhaṇoti vuccati.",
  "anya-e0104n:898_9": "Ettha ca rūpanti hadayavatthuyeva adhippetaṃ.",
  "anya-e0104n:898_10": "Tañhi nāmassa,",
  "anya-e0104n:898_11": "nāmañca tassa sahajātapaccayo hoti.",
  "anya-e0104n:898_12": "Cittacetasikāti pavattiyaṃ cattāro khandhā paṭisandhikkhaṇe cittasamuṭṭhānānaṃ abhāvato.",
  "anya-e0104n:898_13": "Rūpino dhammāti hadayavatthuṃ sandhāyāha.",
  "anya-e0104n:898_14": "Tattha yadipi pubbe “okkantikkhaṇe nāmarūpa”nti vuttaṃ,",
  "anya-e0104n:898_15": "tathāpi tena khaṇantare sahajātapaccayabhāvo rūpadhammānaṃ na nivāritoti tannivāraṇatthamidaṃ vuttanti gahetabbaṃ.",
  "anya-e0104n:898_16": "Kiñci kāleti keci kismiñci kāleti attho,",
  "anya-e0104n:898_17": "tena rūpino dhammā keci vatthubhūtā kismiñci paṭisandhikāleti aññesaṃ rūpadhammānaṃ,",
  "anya-e0104n:898_18": "vatthuno ca pavattiyaṃ arūpadhammānaṃ sahajātapaccayabhāvaṃ pubbe anivāritaṃ nivāreti.",
  "anya-e0104n:898_19": "Evañca katvā “kiñci kāla”nti vā “kismiñci kāle”ti vā vattabbe tathā avatvā vibhattivipallāsaṃ katvā vuttaṃ.",
  "anya-e0104n:898_20": "Tena kiñcīti upayogekavacanaṃ.",
  "anya-e0104n:898_21": "“Rūpino dhammā”ti etena sambandhe paccattabahuvacanaṃ jāyati.",
  "anya-e0104n:898_22": "“Kāle”ti etena sambandhe bhummekavacananti dīpitanti veditabbaṃ.",
  "anya-e0104n:898_23": "Purimena ca “eko khandho,",
  "anya-e0104n:898_24": "vatthu ca tiṇṇannaṃ khandhāna”nti ādivacanena nāmasahitaṃ eva vatthu nāmassa paccayoti vattabbe āpanne itarena kevalassa ca tathāvattabbataṃ dasseti.",
  "anya-e0104n:898_25": "Svāyaṃ sahajātapaccayo “kusalo dhammo kusalassa,",
  "anya-e0104n:898_26": "abyākatassa,",
  "anya-e0104n:898_27": "kusalābyākatassa,",
  "anya-e0104n:898_28": "akusalo dhammo akusalassa,",
  "anya-e0104n:898_29": "abyākatassa,",
  "anya-e0104n:898_30": "akusalābyākatassa,",
  "anya-e0104n:898_31": "abyākato dhammo abyākatassa,",
  "anya-e0104n:898_32": "kusalābyākato dhammo abyākatassa,",
  "anya-e0104n:898_33": "akusalābyākato dhammo abyākatassā”ti navavidho veditabbo.",
  "anya-e0104n:899_0": "600.",
  "anya-e0104n:899_1": "Attano upakārakassa upakārakatā aññamaññapaccayatā.",
  "anya-e0104n:899_2": "Tathā hissa tidaṇḍaṃ nidassitaṃ.",
  "anya-e0104n:899_3": "Upakārakatā ca aññamaññatāvaseneva daṭṭhabbā,",
  "anya-e0104n:899_4": "na sahajātatādivasena.",
  "anya-e0104n:899_5": "Sahajātādipaccayo hontoyeva hi koci aññamaññapaccayo na hoti,",
  "anya-e0104n:899_6": "na ca sahajātādipaccayadhammehi vinā imassa pavatti atthi.",
  "anya-e0104n:899_7": "Tathā hi sahajātādipaccayo ca hontoyeva hi koci aññamaññapaccayo hoti.",
  "anya-e0104n:899_8": "Yadi ca attano upakārakassa upakārakatāmattaṃ aññamaññapaccayo siyā,",
  "anya-e0104n:899_9": "purejātapacchājātabhāvena upakārassa upakārakā vatthukhandhā aññamaññapaccayā siyuṃ,",
  "anya-e0104n:899_10": "na ca taṃ icchitaṃ.",
  "anya-e0104n:899_11": "Tena vuttaṃ “upakārakatā ca aññamaññavaseneva daṭṭhabbā”ti.",
  "anya-e0104n:899_12": "Ayañca uppattiyā,",
  "anya-e0104n:899_13": "ṭhitiyā ca upakārakoti veditabbo.",
  "anya-e0104n:899_14": "Ayaṃ pana “kusalo dhammo kusalassa,",
  "anya-e0104n:899_15": "akusalo dhammo akusalassa,",
  "anya-e0104n:899_16": "abyākato dhammo abyākatassā”ti tividho veditabbo.",
  "anya-e0104n:900_0": "601.",
  "anya-e0104n:900_1": "Taruādīnaṃ pathavī viya adhiṭṭhānākārena pathavīdhātu sesadhātūnaṃ,",
  "anya-e0104n:900_2": "cakkhādayo cakkhuviññāṇādīnaṃ upakārakā cittakammassa paṭādayo viya nissayākārena khandhādayo taṃtaṃnissayānaṃ khandhādīnaṃ.",
  "anya-e0104n:900_3": "Pathavīdhātuyaṃ patiṭṭhāya eva hi sesadhātuyo upādārūpāni viya yathāsakaṃ kiccaṃ karonti.",
  "anya-e0104n:901_0": "Adhiṭṭhānākārenāti ādhārākārena.",
  "anya-e0104n:901_1": "Ādhārākāro cettha tesaṃ sātisayaṃ tadadhīnavuttitāya veditabbo.",
  "anya-e0104n:901_2": "Yato bhūtāni aniddisitabbaṭṭhānāni vuccanti,",
  "anya-e0104n:901_3": "evañca katvā cakkhādīnampi adhiṭṭhānākārena upakārakatā suṭṭhu yujjati.",
  "anya-e0104n:901_4": "Na hi yathāvuttaṃ tadadhīnavuttitāvisesaṃ muñcitvā añño cakkhādīsu adesakānaṃ arūpadhammānaṃ adhiṭṭhānākāro sambhavati.",
  "anya-e0104n:901_5": "Yadipi yaṃ yaṃ dhammaṃ paṭicca ye ye dhammā uppajjanti,",
  "anya-e0104n:901_6": "tesaṃ sabbesaṃ tadadhīnavuttibhāvo.",
  "anya-e0104n:901_7": "Yena pana paccayabhāvavisesena cakkhādīnaṃ paṭumandabhāvesu cakkhuviññāṇādayo tadanuvidhānākāreneva pavattanti,",
  "anya-e0104n:901_8": "svāyamidha tesaṃ tadadhīnavuttitāsiddho visesoti.",
  "anya-e0104n:901_9": "Evañhi paccayabhāvasāmaññe satipi ārammaṇapaccayato nissayapaccayassa viseso vibhāvito hoti.",
  "anya-e0104n:901_10": "Svāyaṃ nayo heṭṭhā pakāsitova.",
  "anya-e0104n:901_11": "Chaṭṭho panāti ettha “rūpino dhammā arūpīnaṃ dhammānaṃ kismiñci kāle”ti idaṃ na labbhati.",
  "anya-e0104n:901_12": "Yaṃ panettha labbhati “rūpino dhammā kecī”ti,",
  "anya-e0104n:901_13": "tattha te eva dhamme dassetuṃ “cakkhāyatana”ntiādi niddiṭṭhaṃ.",
  "anya-e0104n:901_14": "Yaṃ rūpanti hadayavatthuṃ sandhāya vuttaṃ.",
  "anya-e0104n:901_15": "Ayaṃ pana nissayapaccayo terasavidho. Kathaṃ?",
  "anya-e0104n:901_16": "Sahajātato kusalamūlā tayo,",
  "anya-e0104n:901_17": "tathā akusalamūlā,",
  "anya-e0104n:901_18": "abyākatamūlesu pana purejātaṃ labbhati.",
  "anya-e0104n:901_19": "Abyākatañhi abyākatassa sahajātampi paccayo hoti,",
  "anya-e0104n:901_20": "purejātampi kusalassa purejātameva,",
  "anya-e0104n:901_21": "tathā akusalassa,",
  "anya-e0104n:901_22": "kusalābyākataṃ sahajātapurejātato kusalassa,",
  "anya-e0104n:901_23": "sahajātato eva abyākatassa,",
  "anya-e0104n:901_24": "tathā akusalābyākata”nti evaṃ terasa.",
  "anya-e0104n:902_0": "602.",
  "anya-e0104n:902_1": "Tadadhīnavuttitāya attano phalena nissitoti yaṃ kiñci kāraṇaṃ nissayoti vatvā tattha yo bhuso nissayo,",
  "anya-e0104n:902_2": "taṃ upanissayoti niddhāreti.",
  "anya-e0104n:902_3": "Balavakāraṇabhāvena upakārakoti ārammaṇabhāvavasena anantaraṃ anurūpacittuppādanasamatthatāvasena,",
  "anya-e0104n:902_4": "kevalañca balavantaṃ kāraṇaṃ hutvā upakārako.",
  "anya-e0104n:902_5": "Tenāha “so”tiādi.",
  "anya-e0104n:903_0": "Tattha dānaṃ datvāti deyyadhammaṃ cajitvā.",
  "anya-e0104n:903_1": "Yāya vā cetanāya so diyyati,",
  "anya-e0104n:903_2": "sā cetanā dānaṃ.",
  "anya-e0104n:903_3": "Datvāti taṃ cetanaṃ pariyodapetvā visuddhaṃ katvā.",
  "anya-e0104n:903_4": "Sīlaṃ samādiyitvāti pañcaṅgadasaṅgādivasena niccasīlaṃ gaṇhitvā.",
  "anya-e0104n:903_5": "Iminā samādānaviratiyeva dassitā,",
  "anya-e0104n:903_6": "sampattaviratisamucchedaviratiyo pana loke “sīla”nti apākaṭattā na vuttā.",
  "anya-e0104n:903_7": "Kiñcāpi na vuttā,",
  "anya-e0104n:903_8": "ārammaṇapaccayo pana hontiyeva.",
  "anya-e0104n:903_9": "Tattha samucchedavirati sekkhānaṃyeva kusalassa ārammaṇaṃ hoti,",
  "anya-e0104n:903_10": "na itaresaṃ.",
  "anya-e0104n:903_11": "Uposathakammanti “pāṇaṃ na hane,",
  "anya-e0104n:903_12": "na cādinnamādiye”ti evaṃ vuttaṃ uposathasīlaṃ.",
  "anya-e0104n:903_13": "Taṃ garuṃ katvā paccavekkhatīti taṃ yathāvuttaṃ kusalaṃ sekkhopi puthujjanopi paccavekkhati,",
  "anya-e0104n:903_14": "arahāpi taṃ paccavekkhateva.",
  "anya-e0104n:903_15": "Arahatopi hi pubbe kataṃ kusalaṃ kusalameva.",
  "anya-e0104n:903_16": "Yena pana cittena paccavekkhati,",
  "anya-e0104n:903_17": "taṃ kiriyacittaṃ nāma hoti.",
  "anya-e0104n:903_18": "Tasmā “kusalo kusalassā”ti imasmiṃ adhikāre na labbhati.",
  "anya-e0104n:903_19": "Pubbe suciṇṇānīti “datvā katvā”ti hi āsannakatāni vuttāni,",
  "anya-e0104n:903_20": "iminā na āsannakatānīti veditabbāni,",
  "anya-e0104n:903_21": "dānādīhi vā sesāni kāmāvacarakusalāni dassetuṃ idaṃ vuttaṃ.",
  "anya-e0104n:903_22": "Jhānā vuṭṭhahitvāti jhānaṃ samāpanno jhānato vuṭṭhahitvā.",
  "anya-e0104n:903_23": "“Jhānaṃ vuṭṭhahitvā”tipi pāḷi.",
  "anya-e0104n:903_24": "Sekkhā gotrabhunti sotāpannaṃ sandhāya vuttaṃ.",
  "anya-e0104n:903_25": "So hi gotrabhuṃ paccavekkhati.",
  "anya-e0104n:903_26": "“Vodāna”nti idaṃ pana sakadāgāmianāgāmino sandhāya vuttaṃ.",
  "anya-e0104n:903_27": "Tesañhi taṃ cittaṃ vodānaṃ nāma hoti.",
  "anya-e0104n:903_28": "Sekkhāti sotāpannasakadāgāmianāgāmino.",
  "anya-e0104n:903_29": "Maggā vuṭṭhahitvāti maggaphalabhavaṅgātikkamavasena attanā paṭiladdhamaggā vuṭṭhahitvā,",
  "anya-e0104n:903_30": "suddhamaggatoyeva pana vuṭṭhāya paccavekkhaṇaṃ nāma natthi. Ādi-",
  "anya-e0104n:903_31": "saddena “kusalaṃ aniccato dukkhato anattato vipassantī”ti evamādiṃ saṅgaṇhāti.",
  "anya-e0104n:903_32": "Yadipi nānattaṃ akatvāva vibhatto,",
  "anya-e0104n:903_33": "tathāpi idampi ārammaṇādhipatiārammaṇūpanissayānaṃ visesoti dassetuṃ “tatthā”tiādi vuttaṃ.",
  "anya-e0104n:904_0": "Nesaṃ cittacetasikānaṃ anantarapaccayaanantarūpanissayānaṃ nikkhepaviseso atthi.",
  "anya-e0104n:904_1": "Yasmā purimo abyākatadhammavasena pavatto,",
  "anya-e0104n:904_2": "itaro kusalādivasenapīti sopi nikkhepaviseso atthato ekībhāvameva gacchati sabbesupi cittuppādesu tadubhayassa icchitabbattā.",
  "anya-e0104n:904_3": "Evaṃ santepītiādi anantaraanantarūpanissayānaṃ visesadassanaṃ.",
  "anya-e0104n:904_4": "Yathā hītiādi anantarūpanissayassa sambhavadassanaṃ.",
  "anya-e0104n:905_0": "Pakatoti ettha pa-",
  "anya-e0104n:905_1": "kāro upasaggo,",
  "anya-e0104n:905_2": "so attano phalassa uppādanasamatthabhāvena suṭṭhukatataṃ dīpeti.",
  "anya-e0104n:905_3": "Tathā ca kataṃ attano santāne kataṃ hotīti āha “attano santāne”tiādi.",
  "anya-e0104n:905_4": "Karaṇañca duvidhaṃ nipphādanaṃ,",
  "anya-e0104n:905_5": "upasevanañcāti taṃ dassetuṃ “nipphādito vā”tiādi vuttaṃ.",
  "anya-e0104n:905_6": "Tattha nipphādanaṃ hetupaccayasamodhānena phalassa nibbattanaṃ.",
  "anya-e0104n:905_7": "Upasevanaṃ pana kāye allīyāpanavasena upayogūpasevanaṃ,",
  "anya-e0104n:905_8": "vijānanasañjānanādīnaṃ vasena ārammaṇūpasevanañca.",
  "anya-e0104n:905_9": "Teneva anāgatānampi utusampadādīnaṃ ārammaṇūpasevanena upasevitānaṃ pakatūpanissayatā vuttā hoti,",
  "anya-e0104n:905_10": "pageva atītapaccuppannānaṃ.",
  "anya-e0104n:905_11": "Paccuppannassāpi hi “paccuppannaṃ utubhojanaṃ senāsanaṃ upanissāya jhānaṃ uppādetī”tiādivacanato pakatūpanissayabhāvo labbhatīti.",
  "anya-e0104n:905_12": "Pakatiyā evāti paccayantarasaṅkararahitena attano sabhāveneva.",
  "anya-e0104n:905_13": "Upanissayoti balavakāraṇaṃ katvā.",
  "anya-e0104n:905_14": "Anekappakārato pabhedo veditabbo pañhāvāre āgatanayena.",
  "anya-e0104n:905_15": "Paccayavāre pana –",
  "anya-e0104n:906_0": "“Purimā purimā kusalā dhammā pacchimānaṃ pacchimānaṃ kusalānaṃ dhammānaṃ upanissayapaccayena paccayo,",
  "anya-e0104n:906_1": "purimā purimā kusalā dhammā pacchimānaṃ pacchimānaṃ akusalānaṃ dhammānaṃ kesañci,",
  "anya-e0104n:906_2": "kusalā abyākatānaṃ,",
  "anya-e0104n:906_3": "akusalā akusalānaṃ,",
  "anya-e0104n:906_4": "kusalānaṃ kesañci,",
  "anya-e0104n:906_5": "akusalā abyākatānaṃ,",
  "anya-e0104n:906_6": "abyākatā abyākatānaṃ,",
  "anya-e0104n:906_7": "abyākatā kusalānaṃ,",
  "anya-e0104n:906_8": "abyākatā akusalānaṃ,",
  "anya-e0104n:906_9": "puggalopi,",
  "anya-e0104n:906_10": "senāsanampi upanissayapaccayena paccayo”ti.",
  "anya-e0104n:907_0": "Tattha ye purimā yesaṃ pacchimānaṃ anantarūpanissayo honti,",
  "anya-e0104n:907_1": "te tesaṃ sabbesampi ekanteneva honti,",
  "anya-e0104n:907_2": "na kesañci kadāci.",
  "anya-e0104n:907_3": "Tasmā yesu padesu anantarūpanissayo labbhati,",
  "anya-e0104n:907_4": "tesu “kesañcī”ti na sakkā vattunti na vuttaṃ.",
  "anya-e0104n:907_5": "Ye pana purimā yesaṃ pacchimānaṃ ārammaṇūpanissayo vā pakatūpanissayo vā honti, te tesaṃ,",
  "anya-e0104n:907_6": "na sabbesaṃ ekantena honti.",
  "anya-e0104n:907_7": "Yesaṃ uppattivibandhakā paccayā balavanto honti,",
  "anya-e0104n:907_8": "tesaṃ na bhavanti,",
  "anya-e0104n:907_9": "itaresaṃ bhavanti.",
  "anya-e0104n:907_10": "Tasmā yesu padesu anantarapaccayo na labbhati,",
  "anya-e0104n:907_11": "tesu “kesañcī”ti vuttaṃ.",
  "anya-e0104n:907_12": "Siddhānaṃ paccayadhammānaṃ yehi paccayuppannehi bhavitabbaṃ,",
  "anya-e0104n:907_13": "tesaṃ “kesañcī”ti ayamettha attho.",
  "anya-e0104n:908_0": "Kasiṇapaññattiyā ārammaṇūpanissayatābhāvato ekaccāya paññattiyā saddhiṃ sabbo dhammo ārammaṇūpanissayo,",
  "anya-e0104n:908_1": "anantarātīto cittacetasikarāsi anantarūpanissayo,",
  "anya-e0104n:908_2": "kusalākusalavipākakiriyārūpavasena pañcavidho pakatūpanissayoti ayamettha saṅkhepo.",
  "anya-e0104n:908_3": "Vitthāro pana paṭṭhānaṭṭhakathāyaṃ veditabbo.",
  "anya-e0104n:909_0": "603.",
  "anya-e0104n:909_1": "Paṭhamataranti paccayuppannato puretaraṃ.",
  "anya-e0104n:909_2": "Ayañhi purejātapaccayo rūpadhammavaseneva labbhati.",
  "anya-e0104n:909_3": "Paccayuppanno ca arūpadhammāyeva.",
  "anya-e0104n:909_4": "Tenāha “vattamānabhāvena upakārako”ti.",
  "anya-e0104n:909_5": "Nissayārammaṇākārādīhi visiṭṭhā purejātabhāvena vinā upakārakabhāvaṃ agacchantānaṃ vatthārammaṇānaṃ purejātākārena upakārakatā purejātapaccayatā.",
  "anya-e0104n:909_6": "Evaṃ vatthārammaṇavasena duvidhe purejātapaccaye “cakkhāyatana”ntiādi vatthuvasena vuttaṃ,",
  "anya-e0104n:909_7": "“rūpārammaṇa”ntiādi ārammaṇavasena.",
  "anya-e0104n:910_0": "Yaṃ rūpanti hadayavatthuṃ sandhāyāha.",
  "anya-e0104n:910_1": "Tattha “kiñci kāle”ti pavattikālavasena vuttaṃ.",
  "anya-e0104n:910_2": "“Kiñci kālena” iti paṭisandhikālavasena.",
  "anya-e0104n:910_3": "Yāni ārammaṇapurejātena vinā na vattanti,",
  "anya-e0104n:910_4": "tesaṃ cakkhuviññāṇādīnaṃ ārammaṇapurejātadassanena manodvārepi yaṃ yaṃ ārammaṇapurejātena vattati,",
  "anya-e0104n:910_5": "tassa tassa ārammaṇapaccayabhūtaṃ sabbaṃ rūparūpaṃ ārammaṇapurejātanti dassitameva hoti.",
  "anya-e0104n:910_6": "Tathā hi vuttaṃ pañhāvāre “ārammaṇapurejātaṃ sekkhā vā puthujjanā vā cakkhuṃ aniccato dukkhato anattato vipassantī”tiādi.",
  "anya-e0104n:910_7": "“Abyākato dhammo abyākatassa dhammassa purejātapaccayena paccayo,",
  "anya-e0104n:910_8": "abyākato dhammo kusalassa dhammassa purejātapaccayena paccayo,",
  "anya-e0104n:910_9": "abyākato dhammo akusalassa dhammassa purejātapaccayena paccayo”ti abyākatamūlakā tayova vārā.",
  "anya-e0104n:910_10": "Te ca paccekaṃ vatthupurejātaṃ,",
  "anya-e0104n:910_11": "ārammaṇapurejātanti dvidhā vibhattā.",
  "anya-e0104n:911_0": "604.",
  "anya-e0104n:911_1": "Paccayuppannadhammassa puretaraṃ siddhabhāve sati paccayadhammassa pacchājātatāti vuttaṃ “purejātāna”nti.",
  "anya-e0104n:911_2": "Ayañca nayo rūpadhammesu eva labbhati,",
  "anya-e0104n:911_3": "na arūpadhammesūti vuttaṃ “rūpadhammāna”nti.",
  "anya-e0104n:911_4": "Yadi paccayuppannadhammā puretarameva jātā,",
  "anya-e0104n:911_5": "kathaṃ paccayabhāvoti āha “upathambhakattenā”ti.",
  "anya-e0104n:911_6": "Pacchājātena hi vinā santānāvicchedahetubhāvaṃ agacchantānaṃ dhammānaṃ ye pacchājātākārena upakārakā,",
  "anya-e0104n:911_7": "tesaṃ sā vippayuttākārādīhi visiṭṭhā upakārakatā pacchājātapaccayatā.",
  "anya-e0104n:911_8": "Evaṃ sabbapaccayānaṃ paccayantarākāravisiṭṭhā upakārakatā yojetabbā.",
  "anya-e0104n:911_9": "“Gijjhapotakasarīrānaṃ āhārāsācetanā viyā”ti etena manosañcetanāhāravasena pavattamānehi arūpadhammehi rūpakāyassa upatthambhitabhāvaṃ dasseti.",
  "anya-e0104n:911_10": "Teneva “āhārāsā viyā”ti avatvā cetanāggahaṇaṃ kataṃ.",
  "anya-e0104n:911_11": "Kāyassāti catusamuṭṭhānikabhūtupādāyarūpasaṅkhātassa rūpakāyassa.",
  "anya-e0104n:911_12": "Saṅkhepato ṭhapetvā rūpadhamme avisiṭṭho arūpakkhandho pacchājātapaccayo.",
  "anya-e0104n:911_13": "So jātivasena kusalo, akusalo, vipāko,",
  "anya-e0104n:911_14": "kiriyāti catubbidhoti veditabbaṃ.",
  "anya-e0104n:912_0": "605.",
  "anya-e0104n:912_1": "Kusalādibhāvena attanā sadisassa payogena karaṇīyassa punappunaṃ karaṇaṃ pavattanaṃ āsevanaṭṭho,",
  "anya-e0104n:912_2": "attasadisasabhāvatāpādanaṃ vāsanaṃ vā.",
  "anya-e0104n:912_3": "Purimapurimābhiyogo viyāti uggahaṇasavanadhāraṇādipurimāpurimāsevanā viya.",
  "anya-e0104n:912_4": "Tīsu pana etesu purimā purimāti samanantarātītā daṭṭhabbā.",
  "anya-e0104n:912_5": "Kasmā panettha anantarapaccaye viya “purimā purimā kusalā dhammā pacchimānaṃ pacchimānaṃ abyākatāna”ntiādinā bhinnajātiyehi saddhiṃ niddeso na katoti?",
  "anya-e0104n:912_6": "Attano gatiṃ gāhetuṃ asamatthattā.",
  "anya-e0104n:912_7": "Bhinnajātikā hi bhinnajātikānaṃ āsevanaguṇena paguṇabalavabhāvaṃ sampādentā attanova kusalādibhāvasaṅkhātaṃ gatiṃ gāhetuṃ na sakkuṇanti.",
  "anya-e0104n:912_8": "Tasmā tehi saddhiṃ niddesaṃ akatvā ye yesaṃ vāsanāsaṅkhātena āsevanaguṇena paguṇabalavabhāvavisiṭṭhaṃ",
  "anya-e0104n:912_9": "attano kusalādibhāvasaṅkhātaṃ gatiṃ gāhetuṃ samatthā,",
  "anya-e0104n:912_10": "tesaṃ tehi samānajātikeheva saddhiṃ niddeso katoti daṭṭhabbo.",
  "anya-e0104n:913_0": "Atha vipākābyākataṃ kasmā na gahitaṃ?",
  "anya-e0104n:913_1": "Āsevanābhāvato.",
  "anya-e0104n:913_2": "Vipākābyākatañhi kammavasena vipākabhāvappattaṃ kammapariṇāmitaṃ hutvā pavattamānaṃ nirussāhaṃ dubbalaṃ",
  "anya-e0104n:913_3": "santaṃ āsevanaguṇena attano sabhāvaṃ gāhetvā paribhāvetvā neva aññaṃ vipākaṃ pavatteti,",
  "anya-e0104n:913_4": "na ca purimavipākānubhāvaṃ gahetvā uppajjati,",
  "anya-e0104n:913_5": "atha kho kammavegakkhittaṃ patitaṃ viya hutvā uppajjati.",
  "anya-e0104n:913_6": "Tasmā sabbathāpi vipāke āsevanā natthīti na gahitaṃ.",
  "anya-e0104n:913_7": "Kusalākusalakiriyānantaraṃ uppajjamānampi sakammapaṭibaddhavuttitāya āsevanaguṇaṃ na gaṇhātīti kusalādayopi tassa āsevanapaccayo na honti.",
  "anya-e0104n:913_8": "Nānājātikattāpi cete tassa āsevanādhānaṃ na karonteva. Bhūmito,",
  "anya-e0104n:913_9": "pana ārammaṇato vā nānājātikatā nāma natthīti parittakusalakiriyā mahaggatakusalakiriyānaṃ,",
  "anya-e0104n:913_10": "saṅkhārārammaṇañca kusalaṃ nibbānārammaṇassa āsevanapaccayo hotiyeva.",
  "anya-e0104n:913_11": "Svāyaṃ “kusalo dhammo kusalassa,",
  "anya-e0104n:913_12": "akusalo dhammo akusalassa,",
  "anya-e0104n:913_13": "abyākato dhammo abyākatassa āsevanapaccayena paccayo”ti tidhāva vutto.",
  "anya-e0104n:913_14": "Abyākataggahaṇena āvajjanavajjitā kiriyadhammā gahitā.",
  "anya-e0104n:914_0": "606.",
  "anya-e0104n:914_1": "Cittapayogo cittakiriyā,",
  "anya-e0104n:914_2": "āyūhananti attho.",
  "anya-e0104n:914_3": "Yathā hi kāyavacīpayogo viññatti,",
  "anya-e0104n:914_4": "evaṃ cittapayogo cetanā.",
  "anya-e0104n:914_5": "Tena hi sā uppannakiriyatāvisiṭṭhe santāne sesapaccayasamāgame pavattamānānaṃ vipākakaṭattārūpānampi",
  "anya-e0104n:914_6": "teneva santānavisesena kiriyābhāvena upakārikā hoti.",
  "anya-e0104n:914_7": "Tassa hi kiriyābhāvassa pavattattā tesaṃ pavatti,",
  "anya-e0104n:914_8": "na aññathā.",
  "anya-e0104n:914_9": "Sahajātānaṃ pana āyūhanakiriyābhāvena pavattamānā upakārikāti kiṃ vattabbaṃ.",
  "anya-e0104n:914_10": "Kammanti ca cetanākammameva adhippetaṃ.",
  "anya-e0104n:914_11": "Na hi cetanāsampayuttaṃ kammaṃ abhijjhādi kammapaccayo hoti.",
  "anya-e0104n:914_12": "Satipi vipākadhammabhāve cetanāvajjānaṃ ataṃsabhāvattā vipākāpi cetanā sahajātakammapaccayo hotiyeva,",
  "anya-e0104n:914_13": "svāyaṃ kammapaccayo jātivasena catubbidhoti sabbaṃ vattabbaṃ.",
  "anya-e0104n:915_0": "607.",
  "anya-e0104n:915_1": "“Nirussāhasantabhāvenā”ti etena saussāhehi vipākadhammadhammehi kusalākusalehi sārammaṇādibhāvena sadisānampi asadisaṃ vipākabhāvaṃ dasseti.",
  "anya-e0104n:915_2": "So hi vipākānaṃ payogena asādhetabbatāya payogena,",
  "anya-e0104n:915_3": "aññathā vā sesapaccayesu siddhesu kammassa kaṭattā eva sijjhanato nirussāho santabhāvo hoti,",
  "anya-e0104n:915_4": "na kilesavūpasantabhāvo.",
  "anya-e0104n:915_5": "Tathāsantabhāvato eva hi bhavaṅgādayo duviññeyyā.",
  "anya-e0104n:915_6": "Pañcadvārepi hi javanappavattiyā rūpādīnaṃ gahitatā viññāyati,",
  "anya-e0104n:915_7": "abhinipātasampaṭicchanasantīraṇamattā pana vipākā duviññeyyā eva.",
  "anya-e0104n:915_8": "Nirussāhasantabhāvāyāti nirussāhasantabhāvatthāya.",
  "anya-e0104n:915_9": "Etena tappaccayavantānaṃ avipākānampi rūpadhammānaṃ vipākānukūlaṃ pavattiṃ dasseti.",
  "anya-e0104n:915_10": "Pavattetiādi pañhāvāranayaṃ gahetvā vuttaṃ.",
  "anya-e0104n:915_11": "Paṭiccavāre pana “vipākā cattāro khandhā arūpino aññamaññaṃ vipākapaccayena paccayo”tiādinā āgatā.",
  "anya-e0104n:915_12": "Ettha ca yesaṃ ekantena vipāko vipākapaccayo hoti,",
  "anya-e0104n:915_13": "tesaṃ vasena nayadassanaṃ katanti daṭṭhabbaṃ.",
  "anya-e0104n:915_14": "Na hi āruppe kāmarūpabhūmīsu viya vipāko rūpassa paccayo hoti.",
  "anya-e0104n:916_0": "608.",
  "anya-e0104n:916_1": "Satipi janakabhāve upatthambhakattaṃ āhārānaṃ padhānakiccanti āha “rūpārūpānaṃ upatthambhakattenā”ti.",
  "anya-e0104n:916_2": "Upatthambhakattañhi satipi janakatte arūpīnaṃ āhārānaṃ,",
  "anya-e0104n:916_3": "āhārajarūpasamuṭṭhāpakarūpāhārassa ca hoti.",
  "anya-e0104n:916_4": "Asatipi catusamuṭṭhānikarūpūpatthambhakarūpāhārassa,",
  "anya-e0104n:916_5": "asati pana upatthambhakatte āhārānaṃ janakattaṃ natthīti upatthambhakattaṃ padhānaṃ.",
  "anya-e0104n:916_6": "Atha vā janayamānopi āhāro avicchedavasena upatthambhento janetīti upatthambhanabhāvo eva āhārabhāvoti “upatthambhakattenā”ti vuttaṃ.",
  "anya-e0104n:916_7": "Keci pana “rūpāhāro attanā janitassa āhārapaccayo na hoti,",
  "anya-e0104n:916_8": "aññena janitassa hoti,",
  "anya-e0104n:916_9": "tasmā ‘upatthambhakattenā’ti vutta”nti vadanti.",
  "anya-e0104n:916_10": "Taṃ “āhāro rūpassa paccayo honto āhārapaccayo na hotīti viruddhameta”nti apare nānujānanti.",
  "anya-e0104n:916_11": "Rūpāhāro cettha rūpadhammānaṃ eva āhārapaccayo hoti.",
  "anya-e0104n:916_12": "Arūpāhārā pana rūpadhammānampi āhārapaccayo honti.",
  "anya-e0104n:916_13": "Tañca kho na kevalaṃ cittasamuṭṭhānānaṃ rūpānameva,",
  "anya-e0104n:916_14": "atha kho kadāci kaṭattārūpānampīti dassetuṃ “pañhāvāre panā”tiādi vuttaṃ.",
  "anya-e0104n:917_0": "609.",
  "anya-e0104n:917_1": "Adhipatiyaṭṭhenāti ettha na adhipatipaccayadhammānaṃ viya pavattinivārake abhibhavitvā pavattanena garubhāvo adhipatiyaṭṭho,",
  "anya-e0104n:917_2": "atha kho dassanādikiccesu cakkhuviññāṇādīhi,",
  "anya-e0104n:917_3": "jīvane kammajarūpehi arūpadhammehi ca jīvantehi,",
  "anya-e0104n:917_4": "manane sampayuttadhammehi,",
  "anya-e0104n:917_5": "sukhitādibhāve sukhitādīhi,",
  "anya-e0104n:917_6": "adhimokkhapaggahūpaṭṭhānāvikkhepapajānanesu,",
  "anya-e0104n:917_7": "“anaññātaṃ ñassāmī”ti pavattiyaṃ ājānane,",
  "anya-e0104n:917_8": "aññātāvibhāve ca saddhādisahajātehīti evaṃ taṃtaṃkiccesu cakkhādipaccayehi dhammehi cakkhādīnaṃ anuvattanīyatā.",
  "anya-e0104n:917_9": "Tesu hi kiccesu cakkhādīnaṃ issariyaṃ,",
  "anya-e0104n:917_10": "tappaccayānañca tadanuvattanena tattha pavatti.",
  "anya-e0104n:917_11": "Kasmā panettha itthipurisindriyadvayaṃ na gahitaṃ,",
  "anya-e0104n:917_12": "nanu cetampi liṅgādīhi anuvattīyatīti?",
  "anya-e0104n:917_13": "Saccaṃ anuvattīyati,",
  "anya-e0104n:917_14": "na pana paccayabhāvato.",
  "anya-e0104n:917_15": "Yathā hi jīvitāhārā yesaṃ paccayā honti,",
  "anya-e0104n:917_16": "tesaṃ anupālakaupatthambhakā,",
  "anya-e0104n:917_17": "atthiavigatapaccayabhūtā ca honti,",
  "anya-e0104n:917_18": "na evaṃ itthipurisabhāvā liṅgādīnaṃ kenaci pakārena upakārakā honti.",
  "anya-e0104n:917_19": "Yato paccayā siyuṃ,",
  "anya-e0104n:917_20": "kevalaṃ pana yathāsakehi eva paccayehi pavattamānānaṃ liṅgādīnaṃ yathā itthiādiggahaṇassa paccayabhāvo hoti,",
  "anya-e0104n:917_21": "tato aññenākārena taṃsahitasantāne appavattito liṅgādīhi anuvattanīyatā,",
  "anya-e0104n:917_22": "indriyatā ca tesaṃ vuccati.",
  "anya-e0104n:917_23": "Tasmā na tesaṃ indriyapaccayabhāvo vutto.",
  "anya-e0104n:917_24": "Cakkhādayo arūpadhammānaṃyevāti ettha sukhindriyadukkhindriyānipi cakkhādiggahaṇena gahitānīti daṭṭhabbāni.",
  "anya-e0104n:918_0": "610.",
  "anya-e0104n:918_1": "Lakkhaṇārammaṇūpanijjhānabhūtānaṃ vitakkādīnaṃ vitakkanādivasena ārammaṇaṃ upagantvā nijjhānaṃ pekkhanaṃ,",
  "anya-e0104n:918_2": "cintanaṃ vā vitakkādīnaṃyeva āveṇiko byāpāro upanijjhāyanaṭṭho.",
  "anya-e0104n:918_3": "“Ṭhapetvā dvipañcaviññāṇe sukhadukkhavedanādvaya”nti vatvāpi “satta jhānaṅgānī”ti vacanena ajhānaṅgānaṃ",
  "anya-e0104n:918_4": "upekkhācittekaggatānaṃ nivattanaṃ katanti daṭṭhabbaṃ.",
  "anya-e0104n:918_5": "Yadi evaṃ “satta jhānaṅgānī”ti eteneva siddhe “ṭhapetvā sukhadukkhavedanādvaya”nti kasmā vuttaṃ?",
  "anya-e0104n:918_6": "Vedanābhedesu pañcasu sukhadukkhadvayassa ekantena ajhānaṅgabhāvadassanatthaṃ jhānaṅgaṭṭhāne niddiṭṭhattā,",
  "anya-e0104n:918_7": "satipi vā jhānaṅgavohāre vedanābhedadvayassa ekantena jhānapaccayattābhāvadassanatthaṃ.",
  "anya-e0104n:918_8": "Upekkhācittekaggatānaṃ pana yadipi jhānapaccayattābhāvo atthi,",
  "anya-e0104n:918_9": "najhānapaccayabhāvo pana natthīti sabbānipi satta jhānaṅgānīti ettha gahaṇaṃ kataṃ.",
  "anya-e0104n:918_10": "Tattha “sabbānipī”ti vacanaṃ sabbakusalādibhedasaṅgaṇhanatthaṃ,",
  "anya-e0104n:918_11": "na pana sabbacittuppādagatasaṅgaṇhanatthanti daṭṭhabbaṃ.",
  "anya-e0104n:918_12": "Yesaṃ pana “ṭhapetvā dvipañcaviññāṇe vedanāttaya”nti pāṭho,",
  "anya-e0104n:918_13": "tesaṃ yathāvutto vicāro cittekaggatāvaseneva veditabbo.",
  "anya-e0104n:919_0": "611.",
  "anya-e0104n:919_1": "Yato tato vāti sammā vā micchā vāti attho.",
  "anya-e0104n:919_2": "Pañhāvāre panātiādi yadipi paccayaniddese taṃsamuṭṭhānaggahaṇena so attho ñāpito eva,",
  "anya-e0104n:919_3": "pañhāvāre pana sarūpeneva gahitoti dassanatthaṃ vuttaṃ.",
  "anya-e0104n:919_4": "Ete pana dvepi…pe…",
  "anya-e0104n:919_5": "na labbhanti “yathāsaṅkhya”nti vacanaseso veditabbo.",
  "anya-e0104n:919_6": "Paṭṭhānaṭṭhakathāyaṃ pana “dvepi jhānamaggapaccayā ahetukacittesu na labbhantī”ti vuttaṃ.",
  "anya-e0104n:919_7": "Tenassa kathamavirodhoti?",
  "anya-e0104n:919_8": "Adhippāyavasena.",
  "anya-e0104n:919_9": "Ayañhi tattha adhippāyo –",
  "anya-e0104n:919_10": "ahetukacittesu eva jhānamaggapaccayā na labbhanti,",
  "anya-e0104n:919_11": "na sahetukacittesūti sahetukacittesu alābhābhāvadassanatthaṃ vuttaṃ,",
  "anya-e0104n:919_12": "na ahetukacittesu lābhābhāvadassanatthanti.",
  "anya-e0104n:919_13": "Evañhi atthe gayhamāne ahetukacittesu katthaci kassaci lābho na nivāritoti viññāyati.",
  "anya-e0104n:919_14": "Tena savitakkāhetukacittesu jhānapaccayassa sambhavo anuññāto hoti.",
  "anya-e0104n:919_15": "Tattha hi yena alābhena dhammasaṅgaṇiyaṃ manodhātuādīnaṃ saṅgahasuññatavāresu jhānaṃ na uddhaṭaṃ,",
  "anya-e0104n:919_16": "taṃ alābhaṃ sandhāya jhānapaccayassapi ahetukacittesu alābho vutto.",
  "anya-e0104n:919_17": "Yathā hi sahetukacittuppādesu vitakkādīnaṃ sahajāte saṅkaḍḍhitvā ekattagatabhāvakaraṇaṃ upanijjhāyanabyāpāro balavā,",
  "anya-e0104n:919_18": "na tathā ahetukacittuppādesūti.",
  "anya-e0104n:919_19": "Idha pana dubbalampi upanijjhāyanaṃ yadi kiñcimattampi atthi,",
  "anya-e0104n:919_20": "na tena upakārakatā na hotīti savitakkāhetukacittesupi jhānapaccayaṃ anujānantena “ete pana dvepi jhānamaggapaccayā",
  "anya-e0104n:919_21": "dvipañcaviññāṇāhetukacittesu na labbhantī”ti vuttaṃ.",
  "anya-e0104n:919_22": "Paccayakathā nāma samantapaṭṭhānanissitā,",
  "anya-e0104n:919_23": "na dhammasaṅgaṇīnissitāti.",
  "anya-e0104n:920_0": "612.",
  "anya-e0104n:920_1": "Samaṃ avisamaṃ, sammā,",
  "anya-e0104n:920_2": "saha vā pakārehi yuttatāya ekībhāvūpagamena viya upakārakatā sampayuttapaccayatā.",
  "anya-e0104n:920_3": "Kā pana sā pakārehi yuttatāti āha “ekavatthukaekārammaṇaekuppādekanirodhasaṅkhātenā”ti.",
  "anya-e0104n:920_4": "Tattha ye ekavatthukā,",
  "anya-e0104n:920_5": "te sampayuttāti ettake vuccamāne avinibbhogarūpesu ekaṃ mahābhūtaṃ sesamahābhūtupādārūpānaṃ nissayapaccayo hoti,",
  "anya-e0104n:920_6": "tena tāni ekavatthukāni,",
  "anya-e0104n:920_7": "cakkhādinissayabhūtāni vā bhūtāni ekaṃ vatthu etesu nissitanti ekavatthukānīti kappentassa tesaṃ sampayuttatāpatti",
  "anya-e0104n:920_8": "siyāti tannivāraṇatthaṃ ekārammaṇaggahaṇaṃ.",
  "anya-e0104n:920_9": "Ye ekavatthukā,",
  "anya-e0104n:920_10": "ekārammaṇā ca,",
  "anya-e0104n:920_11": "te sampayuttāti evampi cutiāsannānaṃ sampaṭicchanasantīraṇādīnaṃ sampayuttatā āpajjeyyāti ekuppādaggahaṇaṃ.",
  "anya-e0104n:920_12": "Ye ekavatthukekārammaṇekuppādā,",
  "anya-e0104n:920_13": "te sampayuttāti kiṃ pana nānānirodhāpi evaṃtividhalakkhaṇā honti,",
  "anya-e0104n:920_14": "udāhu ekanirodhā evāti vicāraṇāyaṃ ekanirodhā eva evaṃlakkhaṇā hontīti dassanatthaṃ “ekanirodhā”ti vuttaṃ.",
  "anya-e0104n:921_0": "Paṭilomato vā ekanirodhā sampayuttāti vuccamāne ekasmiṃ khaṇe nirujjhamānānaṃ rūpārūpadhammānaṃ sampayuttatā āpajjeyyāti “ekuppādā”ti vuttaṃ.",
  "anya-e0104n:921_1": "Evampi avinibbhogarūpānaṃ atthi ekuppādekanirodhatāti tesampi sampayuttatā āpajjeyyāti tannivāraṇatthaṃ ekārammaṇaggahaṇaṃ.",
  "anya-e0104n:921_2": "Ye ekārammaṇā hutvā ekuppādekanirodhā,",
  "anya-e0104n:921_3": "te sampayuttāti ayañca nayo ekavatthukesu eva labbhati,",
  "anya-e0104n:921_4": "na nānāvatthukesūti dassanatthaṃ ekavatthukaggahaṇaṃ.",
  "anya-e0104n:921_5": "Ye ekavatthukekārammaṇekuppādekanirodhā,",
  "anya-e0104n:921_6": "te sampayuttāti pañcavokārabhavāpekkhāya cetaṃ ekavatthukaggahaṇaṃ.",
  "anya-e0104n:921_7": "Āruppe pana vatthuyeva natthīti kuto ekavatthukaggahaṇassa avasaro.",
  "anya-e0104n:922_0": "613.",
  "anya-e0104n:922_1": "Aññamaññaṃ sambandhatāya yuttānampi samānānaṃ vippayuttabhāvena visaṃsaṭṭhatāya nānattūpagamena upakārakatā vippayuttapaccayatā.",
  "anya-e0104n:922_2": "Ayañca vippayuttatā na sampayuttapaccayatāya viya aññamaññaṃ paccayapaccayuppannadhammavasena gahetabbā,",
  "anya-e0104n:922_3": "atha kho visuṃyeva.",
  "anya-e0104n:922_4": "Tattha hi arūpadhammānaṃ samānajātiyatāya samadhuraṃ,",
  "anya-e0104n:922_5": "idha rūpārūpadhammānaṃ vijātiyatāya vidhuraṃ.",
  "anya-e0104n:922_6": "Tena vuttaṃ “yuttānampi…pe…",
  "anya-e0104n:922_7": "vippayuttapaccayatā”ti.",
  "anya-e0104n:922_8": "Na hi vatthusahajātapacchājātavasena ayuttānaṃ rūpādīnaṃ ārammaṇādibhāvena upakārakānaṃ vippayuttānampi vippayuttapaccayatā atthi.",
  "anya-e0104n:922_9": "Yathā hi “vatthu khandhānaṃ vippayuttapaccayena paccayo,",
  "anya-e0104n:922_10": "sahajātā kusalā khandhā cittasamuṭṭhānānaṃ rūpānaṃ,",
  "anya-e0104n:922_11": "pacchājātā kusalā khandhā purejātassa imassa kāyassa vippayuttapaccayena paccayo”tiādivacanato vatthunā,",
  "anya-e0104n:922_12": "sahajātapacchājātavasena ca yuttānaṃ atthi vippayuttapaccayabhāvo,",
  "anya-e0104n:922_13": "na evaṃ ayuttānaṃ atthīti.",
  "anya-e0104n:922_14": "Yadi evaṃ rūpānaṃ rūpehi kasmā vippayuttapaccayo na vuttoti?",
  "anya-e0104n:922_15": "Rūpānaṃ rūpehi satipi avinibbhoge sampayogo viya vippayogo natthīti na tesaṃ vippayuttapaccayatā.",
  "anya-e0104n:922_16": "Vuttañhi “catūhi sampayogo,",
  "anya-e0104n:922_17": "catūhi vippayogo”ti.",
  "anya-e0104n:922_18": "Sampayujjamānānañhi arūpānaṃ rūpehi,",
  "anya-e0104n:922_19": "rūpānañca tehi siyā sampayogāsaṅkāti tesaṃ aññamaññaṃ vippayuttapaccayatā vuttā.",
  "anya-e0104n:922_20": "Rūpānaṃ pana rūpehi sampayogo natthīti na tesaṃ vippayuttapaccayatā vuttā.",
  "anya-e0104n:923_0": "Rūpino dhammā arūpīnaṃ dhammānaṃ,",
  "anya-e0104n:923_1": "arūpinopi rūpīnanti ettha arūpaggahaṇaṃ catunnaṃ khandhānaṃ vasena veditabbaṃ.",
  "anya-e0104n:923_2": "Arūpadhammesu hi cattāro eva khandhā sahajātapurejātānaṃ rūpadhammānaṃ vippayuttapaccayā honti.",
  "anya-e0104n:923_3": "Nibbānaṃ pana yathā arūpadhammānaṃ sampayuttapaccayo na hoti,",
  "anya-e0104n:923_4": "evaṃ rūpadhammānaṃ vippayuttapaccayo na hoti.",
  "anya-e0104n:923_5": "“Catūhi sampayogo,",
  "anya-e0104n:923_6": "catūhi vippayogo”ti hi vuttaṃ.",
  "anya-e0104n:923_7": "Tasmā arūpadhammesu catunnaṃ khandhānameva vippayuttapaccayatā.",
  "anya-e0104n:923_8": "Vuttañca pañhāvāre “sahajātā kusalā khandhā cittasamuṭṭhānānaṃ rūpānaṃ vippayuttapaccayena paccayo”tiādi.",
  "anya-e0104n:923_9": "Rūpino dhammāti cetaṃ hadayavatthuno ceva cakkhādīnañca vasena veditabbaṃ.",
  "anya-e0104n:923_10": "Rūpadhammesu hi cha vatthūniyeva arūpakkhandhānaṃ vippayuttapaccayo.",
  "anya-e0104n:923_11": "Rūpāyatanādayo pana ārammaṇadhammā kiñcāpi vippayuttadhammā,",
  "anya-e0104n:923_12": "vippayuttapaccayo pana na honti.",
  "anya-e0104n:923_13": "Kiṃ kāraṇā?",
  "anya-e0104n:923_14": "Sampayogāsaṅkābhāvato.",
  "anya-e0104n:923_15": "Arūpakkhandhā hi cakkhādīnaṃ vatthūnaṃ abbhantarato nikkhamantā viya uppajjantīti siyā tattha āsaṅkā “kiṃ nu kho ime imehi sampayuttā,",
  "anya-e0104n:923_16": "udāhu vippayuttā”ti?",
  "anya-e0104n:923_17": "Ārammaṇadhammā pana vatthusannissayena uppajjamānānaṃ ārammaṇamattaṃ hontīti natthi tesu sampayogāsaṅkāti na te vippayuttā.",
  "anya-e0104n:923_18": "Sampayogāsaṅkāsabbhāvato vatthūniyeva vippayuttapaccayā honti.",
  "anya-e0104n:923_19": "Vuttampi cetaṃ pañhāvāre “vatthu kusalānaṃ khandhānaṃ vippayuttapaccayena paccayo,",
  "anya-e0104n:923_20": "vatthu akusalānaṃ khandhānaṃ,",
  "anya-e0104n:923_21": "cakkhāyatanaṃ cakkhuviññāṇadhātuyā”tiādi.",
  "anya-e0104n:923_22": "Svāyaṃ vippayuttapaccayo “sahajātapacchājātato kusalena abyākataṃ,",
  "anya-e0104n:923_23": "tathā akusalena abyākataṃ,",
  "anya-e0104n:923_24": "sahajātapurejātapacchājātato abyākatena abyākataṃ,",
  "anya-e0104n:923_25": "vatthupurejātato abyākatena kusalaṃ,",
  "anya-e0104n:923_26": "tathā akusalanti kusalamūlamekaṃ,",
  "anya-e0104n:923_27": "akusalamūlamekaṃ,",
  "anya-e0104n:923_28": "abyākatamūlāni tīṇī”ti pañcavidho veditabbo.",
  "anya-e0104n:924_0": "614.",
  "anya-e0104n:924_1": "Paccuppannalakkhaṇenāti paccuppannasabhāvena.",
  "anya-e0104n:924_2": "Tena “atthi me pāpakammaṃ kataṃ,",
  "anya-e0104n:924_3": "atthi puggalo attahitāya paṭipanno”ti ca evamādīsu vuttaṃ nibbattitūpalabbhamānatālakkhaṇaṃ atthibhāvaṃ nivāreti.",
  "anya-e0104n:924_4": "Satipi janakatte upatthambhakattappadhānā atthibhāvena upakārakatāti āha “upatthambhakattenā”ti.",
  "anya-e0104n:924_5": "Idañca upatthambhakattaṃ vatthārammaṇasahajātādīnaṃ sādhāraṇaṃ atthibhāvena upakārakattanti daṭṭhabbaṃ.",
  "anya-e0104n:924_6": "“Sattadhā mātikā nikkhittā”ti vuttamatthaṃ pāḷiyā eva dassetuṃ “yathāhā”tiādi vuttaṃ.",
  "anya-e0104n:924_7": "Tattha “cattāro khandhā arūpino”tiādinā sahajātavasena atthipaccayodassito,",
  "anya-e0104n:924_8": "“cakkhāyatana”ntiādinā purejātavasena,",
  "anya-e0104n:924_9": "“yaṃ rūpaṃ nissāyā”tiādinā sahajātapurejātavasena.",
  "anya-e0104n:924_10": "Evamayaṃ pāṭho sahajātapurejātaatthipaccayavaseneva āgato.",
  "anya-e0104n:925_0": "Aññattha pana tato aññathāpi āgatoti dassetuṃ “pañhāvāre panā”tiādimāha.",
  "anya-e0104n:925_1": "Taṃ tena pacchājātāhārindriyavasenāpi atthipaccayattaṃ vibhāveti.",
  "anya-e0104n:925_2": "Purimapāṭhe pana sāvasesā desanā katāti veditabbaṃ.",
  "anya-e0104n:925_3": "Sati ca yesaṃ paccayā honti,",
  "anya-e0104n:925_4": "tehi ekato,",
  "anya-e0104n:925_5": "puretaraṃ,",
  "anya-e0104n:925_6": "pacchā ca uppannabhāve sahajātādipaccayattābhāvato āhāro,",
  "anya-e0104n:925_7": "indriyañca sahajātādibhedaṃ na labhanti,",
  "anya-e0104n:925_8": "tadabhāvo ca tesaṃ dhammasabhāvavasena daṭṭhabbo.",
  "anya-e0104n:925_9": "Svāyaṃ atthipaccayo “sahajātato kusalena kusalaṃ,",
  "anya-e0104n:925_10": "sahajātapacchājātato kusalena abyākataṃ,",
  "anya-e0104n:925_11": "sahajātato eva kusalena kusalābyākatanti kusalamūlā tayo,",
  "anya-e0104n:925_12": "tathā akusalamūlā.",
  "anya-e0104n:925_13": "Sahajātapurejātapacchājātāhārindriyato pana abyākatena abyākataṃ,",
  "anya-e0104n:925_14": "vatthārammaṇapurejātato abyākatena kusalaṃ,",
  "anya-e0104n:925_15": "tathā akusalaṃ.",
  "anya-e0104n:925_16": "Sahajātapurejātato kusalañca abyākatañca kusalassa,",
  "anya-e0104n:925_17": "sahajātapurejātapacchājātāhārindriyato kusalañca abyākatañca abyākatassa,",
  "anya-e0104n:925_18": "sahajātapurejātato akusalañca abyākatañca akusalassa,",
  "anya-e0104n:925_19": "sahajātapurejātapacchājātāhārindriyato akusalañca abyākatañca abyākatassā”ti evaṃ terasavidho.",
  "anya-e0104n:925_20": "Saṅkhepena kusalākusalavipākakiriyarūpavasena pañcavidho atthipaccayo,",
  "anya-e0104n:925_21": "na nibbānaṃ.",
  "anya-e0104n:925_22": "Yo hi atthibhāvābhāvena anupakārako atthibhāvaṃ labhitvā upakārako hoti,",
  "anya-e0104n:925_23": "so atthipaccayo hoti.",
  "anya-e0104n:925_24": "Nibbānañca nibbānārammaṇānaṃ na attano atthibhāvābhāvena anupakārakaṃ hutvā atthibhāvalābhena upakārakaṃ hotīti,",
  "anya-e0104n:925_25": "uppādādiyuttānaṃ vā natthibhāvopakārakatāviruddho upakārakabhāvo atthipaccayatāti,",
  "anya-e0104n:925_26": "na nibbānaṃ atthipaccayo hoti.",
  "anya-e0104n:926_0": "615.",
  "anya-e0104n:926_1": "Ārammaṇe phusanādivasena pavattamānānaṃ phassādīnaṃ anekesaṃ sahabhāvo natthīti ekasmiṃ phassādisamudāye sati dutiyo na hoti,",
  "anya-e0104n:926_2": "asati pana hotīti tena natthibhāvena upakārakatā natthipaccayatā.",
  "anya-e0104n:926_3": "Satipi purimataracittānaṃ natthibhāve na tena tāni natthibhāvena upakārakāni,",
  "anya-e0104n:926_4": "anantarameva pana attano atthibhāvena pavattiokāsaṃ alabhamānaṃ natthibhāvena okāsaṃ dadamānaṃ viya upakārakaṃ",
  "anya-e0104n:926_5": "hotīti “pavattiokāsadānena upakārakā”ti āha.",
  "anya-e0104n:926_6": "Paṭuppannānanti paccuppannānaṃ.",
  "anya-e0104n:927_0": "“Te evā”ti etena natthivigatapaccayānaṃ dhammato visesābhāvamāha.",
  "anya-e0104n:927_1": "Evaṃ santepi abhāvamattena upakārakatā okāsadānaṃ natthipaccayatā,",
  "anya-e0104n:927_2": "sabhāvāvigamena appavattamānānaṃ sabhāvavigamena upakārakatā vigatapaccayatā.",
  "anya-e0104n:927_3": "Natthitā ca nirodhānantarā suññatā,",
  "anya-e0104n:927_4": "vigatatā nirodhappattatāti ayametesaṃ viseso.",
  "anya-e0104n:928_0": "Atthipaccayadhammā eva cāti ca-",
  "anya-e0104n:928_1": "saddo sampiṇḍanattho.",
  "anya-e0104n:928_2": "Tena na kevalaṃ natthivigatapaccayā eva dhammato avisiṭṭhā,",
  "anya-e0104n:928_3": "atha kho atthiavigatapaccayāpīti imamatthaṃ dīpeti.",
  "anya-e0104n:928_4": "Yadipime paccayā dhammato avisiṭṭhā,",
  "anya-e0104n:928_5": "tathāpi atthitāya sasabhāvatāya upakārakatā atthipaccayatā,",
  "anya-e0104n:928_6": "sabhāvāvigamena nirodhassa appattiyā upakārakatā avigatapaccayatāti paccayabhāvaviseso dhammāvisesepi veditabbo.",
  "anya-e0104n:928_7": "Dhammānañhi samatthatāvisesaṃ sabbaṃ yāthāvato abhisambujjhitvā bhagavatā catuvīsatipaccayavisesā vuttāti",
  "anya-e0104n:928_8": "dhammassāmimhi saddhāya “evaṃ visesā ete dhammā”ti sutamayañāṇaṃ uppādetvā cintābhāvanāmayehi tadabhisamayāya",
  "anya-e0104n:928_9": "yogo karaṇīyo.",
  "anya-e0104n:929_0": "Ettha ca ārammaṇaanantarasamanantaraupanissayapurejātaāsevanasampayuttanatthivigatapaccayā arūpadhammānaṃyeva,",
  "anya-e0104n:929_1": "pacchājātapaccayo rūpadhammānaṃyeva,",
  "anya-e0104n:929_2": "itare cuddasa rūpārūpadhammānaṃ.",
  "anya-e0104n:930_0": "Hetuanantarasamanantarāsevanapacchājātakammavipākajhānamaggasampayuttanatthivigatapaccayā arūpadhammā eva,",
  "anya-e0104n:930_1": "purejātapaccayo rūpameva,",
  "anya-e0104n:930_2": "ubhayaṃ ārammaṇūpanissaye ṭhapetvā sesā,",
  "anya-e0104n:930_3": "te dve paññattisabhāvāpi honti.",
  "anya-e0104n:931_0": "Anantarasamanantarāsevananatthivigatapaccayā atītā eva.",
  "anya-e0104n:931_1": "Ārammaṇārammaṇādhipatiārammaṇūpanissayā tikālikā,",
  "anya-e0104n:931_2": "kālavinimuttā ca.",
  "anya-e0104n:931_3": "Kammapaccayo atītapaccuppannavasena dvikāliko.",
  "anya-e0104n:931_4": "Sesā pañcadasa paccuppannāva.",
  "anya-e0104n:932_0": "Tathā anantarasamanantaraanantarūpanissayapakatūpanissayāsevanapaccayā,",
  "anya-e0104n:932_1": "nānākkhaṇikakammapaccayo,",
  "anya-e0104n:932_2": "natthivigatapaccayā cāti ime paccayā janakā eva,",
  "anya-e0104n:932_3": "na upatthambhakā.",
  "anya-e0104n:932_4": "Pacchājātapaccayo upatthambhako eva,",
  "anya-e0104n:932_5": "na janako.",
  "anya-e0104n:932_6": "Sesā janakā ca upatthambhakā cāti ayampi viseso veditabbo.",
  "anya-e0104n:933_0": "Avijjāpaccayāsaṅkhārapadavitthārakathāvaṇṇanā",
  "anya-e0104n:934_0": "616.",
  "anya-e0104n:934_1": "Paccayesūti niddhāraṇe bhummaṃ.",
  "anya-e0104n:934_2": "Duvidhā dvippakārena.",
  "anya-e0104n:934_3": "Anekadhāti sattarasadhā ārammaṇapaccayādivasena.",
  "anya-e0104n:935_0": "Abhiññācittenāti cetopariyapubbenivāsaanāgataṃsañāṇasaṅkhātāhi abhiññāhi sahagatacittena.",
  "anya-e0104n:935_1": "Samohacittajānanakāleti paresaṃ,",
  "anya-e0104n:935_2": "attano ca samohassa cittassa jānanakāle.",
  "anya-e0104n:935_3": "Avijjāpubbaṅgamā akusalappavattiyo yā kāci vipattiyo,",
  "anya-e0104n:935_4": "sabbā tā mohamūlikāti ca avijjāya ādīnavadassanena avijjāsamatikkamatthāya vivaṭṭābhipatthanāyāti attho.",
  "anya-e0104n:935_5": "Dvinnampi tesaṃ puññābhisaṅkhārānaṃ.",
  "anya-e0104n:935_6": "Avijjāsammūḷhattāti bhavādīnavappaṭicchādikāya avijjāya sammūḷhattā.",
  "anya-e0104n:935_7": "Tāneva puññānīti tāneva yathāvuttāni kāmāvacararūpāvacarapuññāni.",
  "anya-e0104n:935_8": "Upanissayapaccayena paccayo hotīti sambandho.",
  "anya-e0104n:936_0": "Rāgādīnanti rāgadiṭṭhivicikicchuddhaccadomanassānaṃ.",
  "anya-e0104n:936_1": "Avijjāsampayuttattā rāgādīnaṃ rāgādiassādanakālesu avijjaṃ ārabbha uppatti veditabbā.",
  "anya-e0104n:936_2": "Garuṃ katvā assādanaṃ rāgadiṭṭhisampayuttāya eva avijjāya yojetabbaṃ.",
  "anya-e0104n:936_3": "Assādanañca rāgo,",
  "anya-e0104n:936_4": "tadaviyuttā ca diṭṭhīti assādanavacaneneva yathāvuttaṃ avijjaṃ garuṃ karontī diṭṭhi ca vuttāti veditabbā.",
  "anya-e0104n:936_5": "Rāgādīhi ca pāḷiyaṃ sarūpato vuttehi taṃsampayuttasaṅkhārassa avijjārammaṇāditaṃ dasseti.",
  "anya-e0104n:936_6": "Anādīnavadassāvinoti pāṇātipātādīsu na ādīnavadassino.",
  "anya-e0104n:936_7": "Avijjāya anārammaṇassa,",
  "anya-e0104n:936_8": "paṭhamajavanassa ca ārammaṇādhipatianantarādipaccayavacanesu avuttassa,",
  "anya-e0104n:936_9": "vuttassa ca sabbassa saṅgaṇhanatthaṃ “yaṃ kiñcī”ti āha.",
  "anya-e0104n:937_0": "Vuttanayenāti samatikkamabhavapatthanāvasena puññābhisaṅkhāre vuttanayena.",
  "anya-e0104n:938_0": "617.",
  "anya-e0104n:938_1": "Kiṃ panāyantiādinā codakassa ayamadhippāyo –",
  "anya-e0104n:938_2": "“avijjāpaccayā saṅkhārā sambhavantī”ti ettha sambhavanti evāti avadhāraṇaṃ na yujjati,",
  "anya-e0104n:938_3": "avasesapaccayasamavāyābhāve saṅkhārānaṃ sambhavābhāvato.",
  "anya-e0104n:938_4": "Tathā saṅkhārā evāti avadhāraṇampi na yujjati. Kasmā?",
  "anya-e0104n:938_5": "Aññesañca paccayuppannadhammānaṃ sambhavassa tato icchitabbattā.",
  "anya-e0104n:938_6": "Vākyassa avadhāraṇaphalattā avijjāpaccayā eva saṅkhārā sambhavantīti avadhāraṇe gayhamānepi ayaṃ doso. Kasmā?",
  "anya-e0104n:938_7": "Yasmā lobhādikammanidānaupādānavatthārammaṇamanasikārādayo aññepi paccayā labbhantiyevāti.",
  "anya-e0104n:938_8": "Tattha ekāti asahāyā,",
  "anya-e0104n:938_9": "kāraṇantaranirapekkhāti attho.",
  "anya-e0104n:938_10": "Aññepi paccayā sahakārikāraṇabhūtā.",
  "anya-e0104n:938_11": "Dosamettha vattukāmo codako pucchatīti ñatvā ācariyo āha “kiṃ panetthā”ti.",
  "anya-e0104n:938_12": "Ettha avijjāya paccayantarena rahitabhāve ca sahitabhāve ca kiṃ pana vattabbaṃ,",
  "anya-e0104n:938_13": "asamattā te codanā,",
  "anya-e0104n:938_14": "avasiṭṭhañca tāva kathehīti vuttaṃ hoti.",
  "anya-e0104n:938_15": "Ekakāraṇavādo āpajjatīti dosappasaṅgo vutto.",
  "anya-e0104n:938_16": "Aniṭṭho hi ekakāraṇavādo sabbattha sabbakālaṃ sambhavāpattito,",
  "anya-e0104n:938_17": "ekasadisāsabhāvāpattito ca.",
  "anya-e0104n:939_0": "Yasmā ekaṃ na ekatotiādīsu tīsu pakāresu avijjamānesu pārisesena anekato anekamevāti etasmiṃ catutthe",
  "anya-e0104n:939_1": "eva pakāre vijjamāne ekahetuphaladīpane attho atthi,",
  "anya-e0104n:939_2": "tasmā na nupapajjati upapajjatiyeva.",
  "anya-e0104n:939_3": "Ekaṃ phalaṃ ekato natthi,",
  "anya-e0104n:939_4": "anekampi ekato natthi.",
  "anya-e0104n:939_5": "Anekatopi ekaṃ phalaṃ no atthīti sambandho.",
  "anya-e0104n:940_0": "Ekekahetuphaladīpananti “avijjāpaccayā saṅkhārā”ti ekahetudīpanaṃ,",
  "anya-e0104n:940_1": "“saṅkhārapaccayā viññāṇa”nti ekaphaladīpananti evaṃ tattha tattha ekekahetuphaladīpanaṃ kataṃ.",
  "anya-e0104n:941_0": "Veneyyānaṃ anurūpatoti veneyyānaṃ ajjhāsayassa anurūpato.",
  "anya-e0104n:941_1": "Ekasseva hetuno,",
  "anya-e0104n:941_2": "phalassa ca dīpanā satthu desanāvilāsato vā veneyyapuggalānaṃ ajjhāsayato vā.",
  "anya-e0104n:941_3": "Tadubhayassa panettha kāraṇaṃ tattha tattha desetabbassa atthassa padhānatā, pākaṭatā,",
  "anya-e0104n:941_4": "asādhāraṇatā ca.",
  "anya-e0104n:941_5": "Desanāvilāsappattā ca buddhā bhagavanto te desetabbe atthe bahūsupi pariyāyesu labbhamānesu yathārucitaṃ gahetvā dhammaṃ desenti,",
  "anya-e0104n:941_6": "sā desanāvilāsānurūpatā.",
  "anya-e0104n:941_7": "Tattha pana yena pariyāyena ye veneyyā bujjhanti,",
  "anya-e0104n:941_8": "teneva tesaṃ bodhanaṃ,",
  "anya-e0104n:941_9": "sā veneyyajjhāsayānurūpatā.",
  "anya-e0104n:942_0": "Yathāphassaṃ vedanāvavatthānatoti “sukhavedanīyaṃ,",
  "anya-e0104n:942_1": "bhikkhave,",
  "anya-e0104n:942_2": "phassaṃ paṭicca uppajjati sukhā vedanā”tiādinā,",
  "anya-e0104n:942_3": "“cakkhuñca paṭicca rūpe ca uppajjati cakkhuviññāṇaṃ,",
  "anya-e0104n:942_4": "tiṇṇaṃ saṅgati phasso,",
  "anya-e0104n:942_5": "phassapaccayā vedanā”tiādinā ca sukhavedanīyaphassādicakkhusamphassādianurūpena sukhavedanādicakkhusamphassajāvedanādīnaṃ vavatthānato.",
  "anya-e0104n:942_6": "Samānesupi hi cakkhurūpādīsu phassavasena sukhādivipariyāyābhāvato,",
  "anya-e0104n:942_7": "samānesu rūpamanasikārādīsu cakkhādisaṅghaṭṭanavasena cakkhusamphassajādivipariyāyābhāvato,",
  "anya-e0104n:942_8": "aññapaccayasāmaññepi cakkhusamphassavasena sukhādicakkhusamphassajādīnaṃ oḷārikasukhumādisaṅkarābhāvato cāti attho.",
  "anya-e0104n:942_9": "Yathāvuttaphassassa sukhādīnaṃ aviparīto paccayabhāvo eva yathāvedanaṃ phassavavatthānaṃ.",
  "anya-e0104n:942_10": "Kāraṇaphalavisesena vā phalakāraṇavisesanicchayo hotīti ubhayatthāpi nicchayo pavatthānanti vutto.",
  "anya-e0104n:943_0": "Kammādayoti kammaāhārautuādayo apākaṭā semhapaṭikārena rogavūpasamanato.",
  "anya-e0104n:943_1": "Semhassa mandabhāvādinā ca semhaṃyeva pākaṭaṃ kāraṇaṃ.",
  "anya-e0104n:943_2": "Ayamidha avijjā saṅkhārānaṃ hetubhāvena dīpitāti sambandho.",
  "anya-e0104n:943_3": "Assādānupassino taṇhā pavaḍḍhatīti vacanatoti “saṃyojaniyesu,",
  "anya-e0104n:943_4": "bhikkhave,",
  "anya-e0104n:943_5": "dhammesu assādānupassino taṇhā pavaḍḍhati,",
  "anya-e0104n:943_6": "taṇhāpaccayā upādānaṃ,",
  "anya-e0104n:943_7": "upādānapaccayā bhavo”ti iminā suttena taṇhāya saṅkhārakāraṇabhāvassa vuttattāti attho.",
  "anya-e0104n:943_8": "Puna tassāpi avijjāya kāraṇanti dassanatthaṃ “avijjāsamudayā āsavasamudayoti ca vacanato”ti āha.",
  "anya-e0104n:943_9": "Taṇhā vā caturupādānabhūtā kāmāsavadiṭṭhāsavā ca saṅkhārassa kāraṇanti pākaṭā avijjāhetukāti suttadvayenāpi",
  "anya-e0104n:943_10": "avijjāya pākaṭaṃ saṅkhārānaṃ kāraṇabhāvameva dasseti.",
  "anya-e0104n:943_11": "“Assādānupassino”ti hi vacanena bhavādīnavappaṭicchādanakiccā avijjā taṇhāya kāraṇanti dassitā hoti.",
  "anya-e0104n:943_12": "Yasmā avidvā,",
  "anya-e0104n:943_13": "tasmā puññābhisaṅkhārādike abhisaṅkharotīti avijjāya saṅkhārakāraṇabhāvassa pākaṭattā aviddasubhāvova saṅkhārakāraṇabhāvena vutto.",
  "anya-e0104n:943_14": "Khīṇāsavassa saṅkhārābhāvato,",
  "anya-e0104n:943_15": "asādhāraṇattā ca puññābhisaṅkhārādīnaṃ sādhāraṇakāraṇāni vatthārammaṇādīnīti puññabhavādīnavappaṭicchādikā",
  "anya-e0104n:943_16": "avijjā puññābhisaṅkhārādīnaṃ asādhāraṇaṃ kāraṇanti vā attho daṭṭhabbo.",
  "anya-e0104n:943_17": "Eteneva “avijjāpaccayā saṅkhārā,",
  "anya-e0104n:943_18": "saṅkhārapaccayā viññāṇa”nti ettha pana padhānattā,",
  "anya-e0104n:943_19": "pākaṭattā,",
  "anya-e0104n:943_20": "asādhāraṇattāti ekekahetuphaladīpanaparihāravacanena sabbattha “phassapaccayā vedanā,",
  "anya-e0104n:943_21": "vedanāpaccayā taṇhā”tiādīsu bodhaneyyajjhāsayavasena dhammassa bodhanasaṅkhātaṃ payojanaṃ veditabbaṃ.",
  "anya-e0104n:944_0": "618.",
  "anya-e0104n:944_1": "“Ekantāniṭṭhaphalāyā”ti etena viruddhabhāvaṃ,",
  "anya-e0104n:944_2": "“sāvajjāyā”ti etena vijātiyabhāvaṃ avijjāya joteti.",
  "anya-e0104n:944_3": "Puññāneñjābhisaṅkhārā hi iṭṭhavipākatāya,",
  "anya-e0104n:944_4": "anavajjasabhāvatāya ca tassā viruddhā,",
  "anya-e0104n:944_5": "vijātiyā cāti.",
  "anya-e0104n:944_6": "Kathaṃ na yujjissatītiādi samādhānaṃ,",
  "anya-e0104n:944_7": "tena yvāyaṃ ekantāniṭṭhaphalatādihetupadeso,",
  "anya-e0104n:944_8": "tassa anekantikataṃ dasseti.",
  "anya-e0104n:944_9": "Ayaṃ hettha adhippāyo –",
  "anya-e0104n:944_10": "yāyaṃ tayā codanā “evaṃ santepī”tiādinā katā,",
  "anya-e0104n:944_11": "sā yuttā vipākaṃ pati.",
  "anya-e0104n:944_12": "Na hi aniṭṭhavepakkaṃ kāraṇaṃ iṭṭhaṃ phalati,",
  "anya-e0104n:944_13": "iṭṭhavepakkaṃ vā aniṭṭhaṃ.",
  "anya-e0104n:944_14": "Yasmā panettha paccayuppannadhammānaṃ paccayabhāvalakkhaṇadhammānaṃ dhammatā adhippetā,",
  "anya-e0104n:944_15": "tatra cāyaṃ niyamo natthi vicittarūpattā tassāti.",
  "anya-e0104n:944_16": "Tenāha “viruddho cā”tiādi.",
  "anya-e0104n:945_0": "Tattha dhammānanti sabhāvadhammānaṃ.",
  "anya-e0104n:945_1": "Ṭhānanti avaṭṭhānaṃ.",
  "anya-e0104n:945_2": "Tasmā ṭhānaviruddhoti atthitāviruddho.",
  "anya-e0104n:945_3": "Keci pana “paṭisandhiādīniṭhānānī”ti vadanti.",
  "anya-e0104n:945_4": "Evaṃ sati “purimacittaṃ pacchimacittassa ṭhānaviruddho paccayo”ti nayidaṃ ekantikaṃ siyā.",
  "anya-e0104n:945_5": "Bhavaṅgampi hi bhavaṅgassa anantarapaccayo,",
  "anya-e0104n:945_6": "javanaṃ javanassa,",
  "anya-e0104n:945_7": "na ca sippādīnaṃ paṭisandhiādiṭṭhānaṃ atthi,",
  "anya-e0104n:945_8": "tasmā na taṃ idha adhippetaṃ.",
  "anya-e0104n:945_9": "Kammaṃ rūpassa namanaruppanavirodhā,",
  "anya-e0104n:945_10": "sārammaṇānārammaṇādivirodhā ca sabhāvaviruddho paccayo.",
  "anya-e0104n:945_11": "Khīrādīni dadhiādīnaṃ madhurambilarasādisabhāvavirodhā.",
  "anya-e0104n:945_12": "Avijānanakicco āloko vijānanakiccassa viññāṇassa.",
  "anya-e0104n:945_13": "Amadanakiccā ca guḷādayo madanakiccassa āsavassa.",
  "anya-e0104n:946_0": "Golomāvilomādītiādīsu golomāvilomāni dubbāya,",
  "anya-e0104n:946_1": "avīti ca rattā eḷakā veditabbā.",
  "anya-e0104n:946_2": "Visāṇaṃ sarassa.",
  "anya-e0104n:946_3": "Dadhitilapiṭṭhaguḷāni bhūtiṇakassa.",
  "anya-e0104n:946_4": "Sevālaṃ taṇḍuleyyakassa,",
  "anya-e0104n:946_5": "kharavaḷavā assatarassāti evamādi ādi-",
  "anya-e0104n:946_6": "saddena saṅgahito.",
  "anya-e0104n:946_7": "Yasmā vipākā eva na,",
  "anya-e0104n:946_8": "tasmā dukkhavipākāyapi avijjāya adukkhavipākānaṃ puññāneñjābhisaṅkhārānaṃ paccayattaṃ na na yujjatīti attho.",
  "anya-e0104n:947_0": "Tadavipākattepi sāvajjatāya tadaviruddhānaṃ,",
  "anya-e0104n:947_1": "taṃsadisānañca apuññābhisaṅkhārānameva paccayo,",
  "anya-e0104n:947_2": "na itaresanti etassa pasaṅgassa nivāraṇatthaṃ “viruddho cāviruddho ca,",
  "anya-e0104n:947_3": "sadisāsadiso tathā.",
  "anya-e0104n:947_4": "Dhammānaṃ paccayo siddho”ti vuttaṃ.",
  "anya-e0104n:947_5": "Tasmā tamatthaṃ pākaṭaṃ karonto “iti ayaṃ avijjā”tiādimāha.",
  "anya-e0104n:948_0": "619.",
  "anya-e0104n:948_1": "Sabbattha khandhānaṃ bhedo maraṇanti cutiṃ aggaṇhantoti idha cuti nāma tattha tattha bhavādīsu rūpādīnaṃ",
  "anya-e0104n:948_2": "khandhānaṃ maraṇasaññito carimo bhedoti yāthāvato ajānanto.",
  "anya-e0104n:948_3": "Sattassa sato vijjamānasseva.",
  "anya-e0104n:948_4": "Dehantarasaṅkamanaṃ aññena kāyena samāgamo.",
  "anya-e0104n:949_0": "Sabbattha khandhānaṃ pātubhāvoti tattha tattha bhavādīsu khandhānaṃ paṭhamābhinibbatti.",
  "anya-e0104n:949_1": "Navasarīrapātubhāvoti idha jiṇṇassa sarīrassa nikkhepe paralokapariyāpannassa navakāyassa uppādo.",
  "anya-e0104n:949_2": "Yatheke vadanti –",
  "anya-e0104n:950_0": "“Vatthāni jiṇṇāni yathā pahāya,",
  "anya-e0104n:951_0": "Navāni gaṇhāti naro parāni;",
  "anya-e0104n:952_0": "Nikkhippa dehaṃ idha jiṇṇamevaṃ,",
  "anya-e0104n:953_0": "Gaṇhāti attābhinavaṃ sukhesī”ti.",
  "anya-e0104n:954_0": "Ayaṃ sattoti ayamattā, yo sāmī, nivāsī, kārako,",
  "anya-e0104n:954_1": "vedako cāti adhippeto.",
  "anya-e0104n:954_2": "Satto marati,",
  "anya-e0104n:954_3": "satto upapajjatīti etthāpi eseva nayo.",
  "anya-e0104n:954_4": "Tīsupi ṭhānesu ādi-",
  "anya-e0104n:954_5": "saddena issarakuttabrahmakuttādivikappanaṃ saṅgaṇhāti.",
  "anya-e0104n:955_0": "Sabhāvalakkhaṇanti’ruppanānubhavanādiṃ,",
  "anya-e0104n:955_1": "kakkhaḷaphusanādisabhāvameva vā.",
  "anya-e0104n:955_2": "Sāmaññalakkhaṇanti aniccatādiṃ.",
  "anya-e0104n:955_3": "Saṅkhāre attato attaniyatoti rūpādīsu ekaccaṃ attato,",
  "anya-e0104n:955_4": "tadaññaṃ attaniyato.",
  "anya-e0104n:956_0": "Attā jānāti vāti vikappeti kāpilādayo viya.",
  "anya-e0104n:956_1": "Na jānāti vāti kāṇādājīvikādayo viya.",
  "anya-e0104n:956_2": "Kāṇādopi hi attā sabhāvena na jānāti.",
  "anya-e0104n:956_3": "Yadā buddhiguṇena saṃyujjati,",
  "anya-e0104n:956_4": "tadā jānātīti icchati.",
  "anya-e0104n:956_5": "So eva karoti ca kāreti cāti yo parattha sukhadukkhaṃ anubhavati,",
  "anya-e0104n:956_6": "so eva puññāpuññaṃ sayaṃ karoti,",
  "anya-e0104n:956_7": "aññañca kāreti,",
  "anya-e0104n:956_8": "na aññoti adhippāyo.",
  "anya-e0104n:956_9": "Saṇṭhapentāti dviaṇukādiuppādanavasena,",
  "anya-e0104n:956_10": "icchāvasena ca sampādentā.",
  "anya-e0104n:956_11": "Soti attasaññito satto.",
  "anya-e0104n:956_12": "Indriyasampannoti cakkhādīhi indriyehi samannāgato,",
  "anya-e0104n:956_13": "tena saḷāyatanappavattiṃ dasseti.",
  "anya-e0104n:956_14": "Sabbañhetaṃ yathāpaccayaṃ pavattamānānaṃ avijjādīnaṃ kiccaṃ attano byāpāraṃ katvā diṭṭhigatiko vimuyhatīti dassanavasena vuttaṃ.",
  "anya-e0104n:956_15": "Acchejjasuttāvutābhejjamaṇīnaṃ viya pubbāpariyavavatthānaṃ niyati, niyatiyā,",
  "anya-e0104n:956_16": "niyati eva vā saṅgati samāgamo niyatisaṅgati,",
  "anya-e0104n:956_17": "tāya bhāvesu pariṇatā manussadevavihaṅgādibhāvaṃ pattā niyatisaṅgatibhāvapariṇatā. Niyatiyā,",
  "anya-e0104n:956_18": "saṅgatiyā,",
  "anya-e0104n:956_19": "bhāvasaṅkhātena sabhāvena ca pariṇatā nānappakārataṃ pattā niyatisaṅgatibhāvapariṇatāti ca atthaṃ vadanti.",
  "anya-e0104n:957_0": "Etehi ca vikappanehi avijjā akusalaṃ cittaṃ katvā satte puññādīsu saṅkhāresu yattha katthaci pavattetīti",
  "anya-e0104n:957_1": "imamatthaṃ dassento āha “so avijjāya andhīkato”tiādi.",
  "anya-e0104n:957_2": "Paṭipajjatīti upasaṅkamati.",
  "anya-e0104n:958_0": "Apariṇāyakoti arahattamaggasampaṭipādakakalyāṇamittarahito,",
  "anya-e0104n:958_1": "arahattamaggañāṇāvasānaṃ vā ñāṇaṃ samavisamaṃ dassetvā satte nibbānaṃ nayatīti pariṇāyakaṃ,",
  "anya-e0104n:958_2": "tena rahito apariṇāyako.",
  "anya-e0104n:958_3": "Dhammaṃ ñatvāti sappurisūpassayena catusaccappakāsakaṃ suttādidhammaṃ ñatvā,",
  "anya-e0104n:958_4": "maggañāṇeneva vā sabbadhammapavaraṃ nibbānadhammaṃ ñatvā.",
  "anya-e0104n:958_5": "Taṃjānanāyattaṃ pana sesasaccattayābhisamayaṃ samānakālampi taṃ purimakālaṃ viya katvā vuttaṃ.",
  "anya-e0104n:958_6": "Upasanto carissatīti aggamaggādhigamena sabbaso avijjūpasamā upasanto saupādisesanibbānadhātuyaṃ ṭhito yāva anupādisesanibbānadhātupatti,",
  "anya-e0104n:958_7": "tāva sattānaṃ hitacariyāya attabhāvaṃ pavattento carissati,",
  "anya-e0104n:958_8": "diṭṭhadhammasukhavihārehi viharissatīti attho.",
  "anya-e0104n:959_0": "Saṅkhārapaccayāviññāṇapadavitthārakathāvaṇṇanā",
  "anya-e0104n:960_0": "620.",
  "anya-e0104n:960_1": "Yathāvuttasaṅkhārapaccayā uppajjamānaṃ taṃ kammanibbattameva bhavituṃ arahatīti “bāttiṃsa lokiyavipākaviññāṇāni saṅgahitānī”ti āha.",
  "anya-e0104n:960_2": "Dhātukathāyaṃ pana vippayuttena saṅgahitāsaṅgahitapadaniddese “saṅkhārapaccayā viññāṇena ye dhammā,",
  "anya-e0104n:960_3": "saḷāyatanapaccayā phassena ye dhammā,",
  "anya-e0104n:960_4": "phassapaccayā vedanāya ye dhammā vippayuttā,",
  "anya-e0104n:960_5": "te dhammā katihi khandhehi…pe…",
  "anya-e0104n:960_6": "saṅgahitā?",
  "anya-e0104n:960_7": "Te dhammā asaṅkhataṃ khandhato ṭhapetvā ekena khandhena,",
  "anya-e0104n:960_8": "ekādasahi āyatanehi,",
  "anya-e0104n:960_9": "ekādasahi dhātūhi saṅgahitā.",
  "anya-e0104n:960_10": "Katihi asaṅgahitā?",
  "anya-e0104n:960_11": "Catūhi khandhehi,",
  "anya-e0104n:960_12": "ekenāyatanena,",
  "anya-e0104n:960_13": "sattahi dhātūhi asaṅgahitā”ti vacanato sabbaviññāṇaphassavedanāpariggaho kato.",
  "anya-e0104n:960_14": "Yadi hi ettha viññāṇaphassavedanā sappadesā siyuṃ,",
  "anya-e0104n:960_15": "“vipākā dhammā”ti imassa viya visajjanaṃ siyā.",
  "anya-e0104n:960_16": "Tasmā tattha abhidhammabhājanīyavasena saṅkhārapaccayā viññāṇādayo gahitāti adhippāyo veditabbo.",
  "anya-e0104n:960_17": "Avijjāpaccayā saṅkhāro ca abhidhammabhājanīye catubhūmakakusalasaṅkhāro,",
  "anya-e0104n:960_18": "akusalasaṅkhāro ca vuttoti eso eva dhātukathāyaṃ gahitoti daṭṭhabbo.",
  "anya-e0104n:960_19": "Bhavo pana dhātukathāyaṃ kammūpapattibhavavisesadassanatthaṃ na abhidhammabhājanīyavasena gahito,",
  "anya-e0104n:960_20": "evañca katvā tattha “upādānapaccayā bhavo”ti anuddharitvā “kammabhavo”tiādinā nayena bhavo uddhaṭo.",
  "anya-e0104n:961_0": "Lokiyavipākamanoviññāṇameva sandhāyāha “bāvīsatividhaṃ hotī”ti.",
  "anya-e0104n:961_1": "Chahi viññāṇehīti yathāadhikatehi cakkhuviññāṇādīhi chahi viññāṇehi.",
  "anya-e0104n:961_2": "Kasmā panettha lokiyavipākaviññāṇasseva gahaṇaṃ katanti āha “lokuttarāni pana vaṭṭakathāya na yujjantī”ti.",
  "anya-e0104n:961_3": "Yadi evaṃ kasmā dhātukathāyaṃ “saṅkhārapaccayā viññāṇena ye dhammā vippayuttā”tiādīsu lokuttaravipākānampi gahaṇaṃ katanti?",
  "anya-e0104n:961_4": "Taṃ yathādhammasāsanattā abhidhammadesanāya vipākattike viya anavasesavipākadhammasaṅgaṇhanavasena vuttaṃ.",
  "anya-e0104n:961_5": "Suttantadesanā pana yathānulomadesanāti tattha pavattinivattiyo asaṅkarato dassetabbā.",
  "anya-e0104n:961_6": "Tasmā tadatthasaṃvaṇṇanāti katvā pavattikathāyaṃ lokiyavipākaviññāṇāniyeva gahitāni.",
  "anya-e0104n:961_7": "Tenevāha “vaṭṭakathāya na yujjantīti na gahitānī”ti.",
  "anya-e0104n:962_0": "Yathā kataṃ kammaṃ phaladāne samatthaṃ hoti,",
  "anya-e0104n:962_1": "tathā kataṃ “upacita”nti vuccatīti vipākadānayogyameva saṅkhāraṃ gaṇhanto “upacitakammābhāve”ti āha.",
  "anya-e0104n:962_2": "Hetu nāma byatirekappadhānanti abhāva- ggahaṇaṃ,",
  "anya-e0104n:962_3": "tena kamme sati bhāvato,",
  "anya-e0104n:962_4": "asati abhāvatoti ayamettha adhippāyo.",
  "anya-e0104n:962_5": "Yathā panassa viññāṇassa saṅkhārapaccayatā na siddhā,",
  "anya-e0104n:962_6": "na evaṃ vipākabhāvo.",
  "anya-e0104n:962_7": "So pana siddhoti katvā āha “vipākaṃheta”nti.",
  "anya-e0104n:962_8": "Tena viññāṇassa vipākabhāvena saṅkhārapaccayattaṃ sādheti.",
  "anya-e0104n:962_9": "Tassa pana sādhanatthaṃ “upacitakammābhāve vipākābhāvato”ti vuttanti taṃ vivaranto “vipākañcā”tiādimāha.",
  "anya-e0104n:962_10": "Yadi uppajjeyyāti yadi kammanirapekkho vipāko uppajjeyya.",
  "anya-e0104n:962_11": "Sabbesaṃ sattānaṃ brahmattaṃ upagatānaṃ ghānādiviññāṇāni mahāvipākaviññāṇānīti tassa tassa vipākassa anokāse ṭhitānampi.",
  "anya-e0104n:962_12": "Vipākānīti viññāṇāpekkhāya napuṃsakaniddeso,",
  "anya-e0104n:962_13": "sabbavipākaviññāṇānīti attho.",
  "anya-e0104n:963_0": "Saṅkhārā bahū ekūnatiṃsacetanābhedato,",
  "anya-e0104n:963_1": "viññāṇāni ca bahūni bāttiṃsavidhattā,",
  "anya-e0104n:963_2": "na ca sabbato sabbānīti āha “katarasaṅkhārapaccayā kataraviññāṇanti ce”ti.",
  "anya-e0104n:963_3": "“Viññāṇa”nti ca idaṃ viññāṇasāmaññaṃ gahetvā vuttaṃ.",
  "anya-e0104n:963_4": "Kāmaṃ khandhaniddesepi imāni viññāṇāni niddiṭṭhāni,",
  "anya-e0104n:963_5": "taṃ pana atisaṃkhittaṃ,",
  "anya-e0104n:963_6": "na ca tattha nesaṃ saṅkhārapaccayatā vibhāvitāti taṃ pavattiyaṃ,",
  "anya-e0104n:963_7": "paṭisandhiyañca bhavādīsu pavattanākāravasena vitthārato dassetuṃ “kāmāvacarapuññābhisaṅkhārapaccayā”tiādi āraddhaṃ.",
  "anya-e0104n:963_8": "Manoviññāṇeti niddhāraṇe bhūmmaṃ.",
  "anya-e0104n:963_9": "Mahāvipākānīti viññāṇāpekkhāya napuṃsakaniddeso.",
  "anya-e0104n:963_10": "Mahāvipākāti pana pāṭhe manoviññāṇadhātuyoti ānetvā sambandhitabbaṃ.",
  "anya-e0104n:964_0": "621.",
  "anya-e0104n:964_1": "Yaṃsaṅkhārapaccayāti yassa yassa saṅkhārassa paccayabhāvena.",
  "anya-e0104n:964_2": "Yaṃ viññāṇanti “yaṃ yaṃ viññāṇa”nti evaṃ ubhayattha āmeḍitalopo daṭṭhabbo.",
  "anya-e0104n:964_3": "“Hotī”ti iminā kāraṇabhāve viññāṇassa sabbhāvamattaṃ paveditaṃ,",
  "anya-e0104n:964_4": "na pavattivisesoti taṃ dassento “evaṃ pavatti veditabbā”ti āha.",
  "anya-e0104n:964_5": "Brahmānampi aniṭṭharūpādiāpāthagamane akusalavipākacakkhuviññāṇādīni kadāci uppajjantīti “imāni terasa…pe…",
  "anya-e0104n:964_6": "pavattantī”ti vuttaṃ.",
  "anya-e0104n:964_7": "Tattha pañcannaṃ khandhānaṃ vokāro vitthāro etthāti pañcavokāro,",
  "anya-e0104n:964_8": "so eva bhavo,",
  "anya-e0104n:964_9": "etasmiṃ pañcavokārabhave.",
  "anya-e0104n:964_10": "Hoti hi bhinnādhikaraṇānampi aññapadatthasamāso yathā “urasilomo”ti.",
  "anya-e0104n:964_11": "Atha vā yathāpaccayaṃ pavattamānehi pañcahi khandhehi vokarīyatīti pañcavokāro,",
  "anya-e0104n:964_12": "so eva bhavoti sabbaṃ pubbe viya.",
  "anya-e0104n:965_0": "“Pavattiyaññeva pavattantī”ti saṅkhepato vuttamatthaṃ vivarituṃ “katha”ntiādi āraddhaṃ.",
  "anya-e0104n:966_0": "“Yebhuyyena lobhasampayuttajavanāvasāne”ti idaṃ paṭighavicikicchuddhaccasampayuttānantaraṃ somanassasahagatassa anuppajjanatoti keci,",
  "anya-e0104n:966_1": "taṃ na gahetabbaṃ.",
  "anya-e0104n:966_2": "“Cakkhuṃ assādeti abhinandati,",
  "anya-e0104n:966_3": "taṃ ārabbha rāgo uppajjati,",
  "anya-e0104n:966_4": "diṭṭhi uppajjati…pe…",
  "anya-e0104n:966_5": "vicikicchā uppajjati,",
  "anya-e0104n:966_6": "uddhaccaṃ uppajjati,",
  "anya-e0104n:966_7": "akusale niruddhe vipāko tadārammaṇatā uppajjatī”ti vacanato.",
  "anya-e0104n:966_8": "Iṭṭhaṃ ce ārammaṇaṃ,",
  "anya-e0104n:966_9": "somanassatadārammaṇaṃ na na uppajjatīti.",
  "anya-e0104n:966_10": "Javanena tadārammaṇaniyame somanassasahagatānantaraṃ somanassasahagatāneva sandhāya vuttanti apare,",
  "anya-e0104n:966_11": "taṃ vicāretabbaṃ upekkhāsahagatakusalākusalajavanānantarampi somanassatadārammaṇassa icchitabbattā.",
  "anya-e0104n:966_12": "Upekkhāsahagatakiriyājavanānantarameva hi somanassatadārammaṇaṃ na icchanti.",
  "anya-e0104n:967_0": "Yasmā pana tihetukajavanāvasāne ca kadāci ahetukaṃ tadārammaṇaṃ hoti,",
  "anya-e0104n:967_1": "tasmā “yebhuyyenā”ti vuttaṃ.",
  "anya-e0104n:967_2": "Yasmā ekacittakkhaṇāyukaṃ javanārammaṇaṃ hoti,",
  "anya-e0104n:967_3": "tadā tattha ekameva tadārammaṇaṃ hotīti katvā “sakiṃ vā”ti vuttanti keci.",
  "anya-e0104n:967_4": "Apare pana tadārammaṇaṃ nāma javanārammaṇānubhavanakiccaṃ,",
  "anya-e0104n:967_5": "taṃ ekacittakkhaṇike tathā āsannabhede ārammaṇe nuppajjati.",
  "anya-e0104n:967_6": "Tasmā “sakiṃ vā”ti idaṃ dirattatirattādi viya vacanasiliṭṭhatāvasena vuttanti veditabbaṃ,",
  "anya-e0104n:967_7": "dvikkhattumeva pana uppajjatīti.",
  "anya-e0104n:967_8": "“Dirattatiratta”nti ettha hi vā-",
  "anya-e0104n:967_9": "saddassa abhāvā vacanasiliṭṭhatāmattena dirattaggahaṇaṃ katanti yujjati.",
  "anya-e0104n:967_10": "“Nirantaraṃ tirattadassanatthaṃ vā”ti idha pana vā-",
  "anya-e0104n:967_11": "saddo vikappattho vuttoti sakiṃ eva ca kadāci pavattiṃ sandhāya “sakiṃ vā”ti vuttanti daṭṭhabbaṃ.",
  "anya-e0104n:967_12": "Teneva hi sammohavinodaniyaṃ sakiṃ tadārammaṇappavattiyā vicāretabbataṃ dassentena “cittappavattigaṇanāyaṃ",
  "anya-e0104n:967_13": "pana sabbadvāresu tadārammaṇe dve eva cittavārā āgatā”ti vuttaṃ.",
  "anya-e0104n:968_0": "Tattha cittappavattigaṇanāyanti vipākakathāyaṃ balavarūpādiārammaṇe vuttaṃ cittappavattigaṇanaṃ sandhāyāha.",
  "anya-e0104n:968_1": "Tattha hi dveva tadārammaṇuppattivārā vuttā.",
  "anya-e0104n:968_2": "Tadeva hi sandhāya idhāpi vuttaṃ “abhidhammaṭṭhakathāyaṃ pana tadārammaṇe dve cittavārā āgatā”ti.",
  "anya-e0104n:968_3": "Abhidhammaṭṭhakathāyaṃ aniyatārammaṇaṭṭhānakiccā hutvā pavattantīti dvāraṃ anāmasitvā eva vuttaṃ,",
  "anya-e0104n:968_4": "taṃ anantaraṃ parato vuttasahetukavipākaviññāṇānaṃ sadisasaṃvaṇṇanaṃ kātukāmatādhippāyena vuttaṃ.",
  "anya-e0104n:968_5": "Ahetukadvayādīnañhi bhavaṅgabhūtānaṃ sayameva dvārattā,",
  "anya-e0104n:968_6": "cutipaṭisandhibhūtānañca bhavaṅgasaṅkhātena,",
  "anya-e0104n:968_7": "aññena ca dvārena anuppattito niyataṃ,",
  "anya-e0104n:968_8": "aniyataṃ vā dvāraṃ etesanti na sakkā vattunti.",
  "anya-e0104n:969_0": "Ahetukadvayassa pana santīraṇatadārammaṇabhūtassa dvāraṃ labbhati,",
  "anya-e0104n:969_1": "tañca aniyatanti tampi gaṇhanto “aniyatadvārārammaṇaṭṭhānakiccā hutvā pavattantī”ti āha.",
  "anya-e0104n:969_2": "Teneva cettha mahāvipākānampi tadārammaṇabhūtānaṃ dvāraṃ labbhatīti tatthāpi dvāraggahaṇaṃ kataṃ.",
  "anya-e0104n:970_0": "Ekassa sattassa pavatto rūpāvacaravipāko pathavīkasiṇādīsu yasmiṃ ārammaṇe pavatto,",
  "anya-e0104n:970_1": "tato aññasmiṃ tassa pavatti natthīti rūpāvacarānaṃ niyatārammaṇatā vuttā.",
  "anya-e0104n:970_2": "Itarāni āruppavipākaviññāṇāni.",
  "anya-e0104n:970_3": "Niyataṃ avatthukānīti niyatāvatthukāni.",
  "anya-e0104n:970_4": "Kasiṇugghāṭimākāsādīsuyeva ārammaṇesu pavattanato niyatārammaṇāni.",
  "anya-e0104n:970_5": "Tatrāti pavattiyaṃ.",
  "anya-e0104n:970_6": "Assāti bāttiṃsavidhassa vipākaviññāṇassa.",
  "anya-e0104n:970_7": "Te te saṅkhārāti yathāvuttā puññābhisaṅkhārādisaṅkhārā.",
  "anya-e0104n:970_8": "Kammapaccayenāti nānākkhaṇikakammapaccayena.",
  "anya-e0104n:970_9": "Upanissayapaccayenāti pakatūpanissayapaccayena.",
  "anya-e0104n:971_0": "622.",
  "anya-e0104n:971_1": "Evaṃ pavattiyaṃ viññāṇappavattiṃ dassetvā paṭisandhiyaṃ dassetuṃ “yaṃ pana vutta”ntiādimāha.",
  "anya-e0104n:971_2": "Tattha anurūpāya paṭisandhiyāti anurūpena paṭisandhikiccena.",
  "anya-e0104n:971_3": "Taṃ pana anurūpataṃ sayameva vakkhati.",
  "anya-e0104n:971_4": "Bhavantarena bhavantarassa sandhānaṃ idha paṭisandhīti taṃ acittakampi atthevāti katvā “kati paṭisandhiyo”ti",
  "anya-e0104n:971_5": "pucchaṃ katvāpi “kati paṭisandhicittānī”ti pucchā katā.",
  "anya-e0104n:971_6": "“Kena katthā”ti kena cittena kasmiṃ bhave.",
  "anya-e0104n:972_0": "Tatthāti tesu ekūnavīsatiyā paṭisandhicittesu.",
  "anya-e0104n:972_1": "Kusalavipākāya ahetukamanoviññāṇadhātuyāti sambandho.",
  "anya-e0104n:972_2": "Natthi devesu ahetukā paṭisandhīti “manussaloke”ti visesanaṃ.",
  "anya-e0104n:972_3": "Napuṃsakādīnanti ādisaddena mammādīnaṃ saṅgaho.",
  "anya-e0104n:972_4": "Keci pana ekacce ahetukapaṭisandhikā avikalindriyā hutvā thokaṃ vicāraṇapakatikāpi hontiyeva,",
  "anya-e0104n:972_5": "tasmā tādisānampi idha ādisaddena saṅgahoti vadanti.",
  "anya-e0104n:972_6": "Saṅkhepatoti samāsato,",
  "anya-e0104n:972_7": "asukāya paṭisandhiyā asukaṃ ārammaṇanti vibhāgaṃ akatvāti attho.",
  "anya-e0104n:973_0": "Sesānanti rūpāvacarā pañca,",
  "anya-e0104n:973_1": "paṭhamatatiyāruppā dveti imāsaṃ vuttāvasesānaṃ sattannaṃ paṭisandhīnaṃ.",
  "anya-e0104n:973_2": "Paccuppannārammaṇaṃ cuticittaṃ nāma natthi paṭisandhiārammaṇe eva pavattanato.",
  "anya-e0104n:973_3": "Dvīsu ārammaṇesūti atītanavattabbavasena dvīsu ārammaṇesu.",
  "anya-e0104n:974_0": "623.",
  "anya-e0104n:974_1": "Tānīti pubbe katāni kammāni.",
  "anya-e0104n:974_2": "Assāti āsannamaraṇassa puggalassa.",
  "anya-e0104n:974_3": "Olambantīti sāyanhe mahantānaṃ pabbatakūṭānaṃ chāyā viya bhūmiyaṃ tassa citte avalambanti upatiṭṭhanti.",
  "anya-e0104n:974_4": "Tasmiṃ niruddheti tasmiṃ cuticitte niruddhamatte tassa nirodhasamanantarameva.",
  "anya-e0104n:974_5": "Tadevāti taṃyeva yathāvuttajavanavīthiyā ārammaṇabhūtaṃ.",
  "anya-e0104n:974_6": "Avijjātaṇhādīsu kilesesu anupacchinnesveva kammādino upaṭṭhānaṃ,",
  "anya-e0104n:974_7": "tañca ārabbha cittasantānassa bhavantaraninnapoṇapabbhāratā hotīti āha “anupacchinnakilesabalavināmita”nti.",
  "anya-e0104n:974_8": "Santāne hi vināmite tadekadesabhūtaṃ paṭisandhicittañca vināmitameva hoti,",
  "anya-e0104n:974_9": "na ca ekadesavināmitabhāvena vinā santānassa vināmitatā atthīti.",
  "anya-e0104n:974_10": "Sabbattha pana duggatipaṭisandhininnāya cutiyā purimajavanāni akusalāni,",
  "anya-e0104n:974_11": "itarāya ca kusalānīti nicchinanti.",
  "anya-e0104n:974_12": "“Nimittassādagadhitaṃ vā,",
  "anya-e0104n:974_13": "bhikkhave,",
  "anya-e0104n:974_14": "viññāṇaṃ tiṭṭhamānaṃ tiṭṭhati,",
  "anya-e0104n:974_15": "anubyañjanassādagadhitaṃ vā,",
  "anya-e0104n:974_16": "tasmiṃ ce samaye kālaṃ karoti,",
  "anya-e0104n:974_17": "ṭhānametaṃ vijjati,",
  "anya-e0104n:974_18": "yaṃ dvinnaṃ gatīnaṃ aññataraṃ gatiṃ upapajjeyya nirayaṃ vā tiracchānayoniṃ vā”ti hi vuttaṃ,",
  "anya-e0104n:974_19": "tasmā akusalaṃ duggatiyaṃ,",
  "anya-e0104n:974_20": "kusalañca sugatiyaṃ paṭisandhiyā upanissayo hotīti.",
  "anya-e0104n:974_21": "Arahato pana sabbaso kilesānaṃ upacchinnattā paṭippassaddhasabbabhavussukkatāya kammādinimittaṃ na upaṭṭhahati,",
  "anya-e0104n:974_22": "tato vijjamānampi kammaṃ aladdhasahāyattā paṭisandhiṃ na janeti.",
  "anya-e0104n:975_0": "Vuttappakārakammavasenāti pāpakammavasena,",
  "anya-e0104n:975_1": "tadupaṭṭhāpitanti adhippāyo.",
  "anya-e0104n:975_2": "“Narakādīsu aggijālavaṇṇādika”nti idaṃ taṃsadisatāvasena vuttaṃ.",
  "anya-e0104n:975_3": "Na hi so eva nirayaggivaṇṇādi tadā tassa āpāthaṃ āgacchati.",
  "anya-e0104n:975_4": "Tattha aggijālavaṇṇādikanti ādi-",
  "anya-e0104n:975_5": "saddena vettaraṇīsimbaliasipattavanādivaṇṇaṃ saṅgaṇhāti.",
  "anya-e0104n:975_6": "Narakādīsūti pana ādi-",
  "anya-e0104n:975_7": "saddena petatiracchānānaṃ nibaddhasañcaraṇaṭṭhānapariyāpannavaṇṇaṃ.",
  "anya-e0104n:975_8": "Manodvāre āpāthamāgacchatīti kammabalena upaṭṭhāpitavaṇṇāyatanaṃ supinaṃ passantassa viya,",
  "anya-e0104n:975_9": "dibbacakkhussa viya ca manodvāre eva gocarabhāvaṃ gacchati.",
  "anya-e0104n:975_10": "Ekaṃ āvajjanaṃ,",
  "anya-e0104n:975_11": "pañca javanāni,",
  "anya-e0104n:975_12": "dve tadārammaṇānīti tīṇi vīthicittāni.",
  "anya-e0104n:976_0": "Rāgādihetubhūtaṃ hīnamārammaṇanti akusalavipākassa ārammaṇaṃ bhavituṃ yuttaṃ aniṭṭhamārammaṇamāha.",
  "anya-e0104n:976_1": "Tampi hi saṅkappanavasena rāgassāpi hetu hotīti.",
  "anya-e0104n:976_2": "Akusalavipākajanakakammasahajātānaṃ vā taṃsadisāsannacutijavanacetanāsahajātānañca rāgādīnaṃ hetubhāvo eva hīnatā.",
  "anya-e0104n:976_3": "Tañhi pacchānutāpajanakakammānamārammaṇaṃ kammavasena aniṭṭhaṃ akusalavipākassa ārammaṇaṃ bhaveyya.",
  "anya-e0104n:976_4": "Aññathā ca iṭṭhārammaṇe pavattassa akusalakammassa vipāko akusalakammanimittārammaṇo na bhaveyya.",
  "anya-e0104n:976_5": "Na hi akusalavipāko iṭṭhārammaṇo bhavituṃ arahatīti.",
  "anya-e0104n:977_0": "Pañcadvāre ca āpāthaṃ āgacchantaṃ paccuppannaṃ kammanimittaṃ āsannakatakammārammaṇasantatiyaṃ uppannaṃ,",
  "anya-e0104n:977_1": "taṃsadisañca daṭṭhabbaṃ.",
  "anya-e0104n:977_2": "Aññathā tadeva paṭisandhiārammaṇūpaṭṭhāpakaṃ,",
  "anya-e0104n:977_3": "tadeva ca paṭisandhijanakaṃ bhaveyya.",
  "anya-e0104n:977_4": "Na ca paṭisandhiyā upacārabhūtāni viya,",
  "anya-e0104n:977_5": "etasmiṃ tayā pavattitabbanti paṭisandhiyā ārammaṇaṃ anuppādentāni viya ca pavattāni cutiāsannāni javanāni paṭisandhijanakāni bhaveyyuṃ.",
  "anya-e0104n:977_6": "“Katattā upacitattā”ti hi vuttaṃ.",
  "anya-e0104n:977_7": "Tadā ca taṃsamānavīthiyaṃ viya pavattamānāni kathaṃ katūpacitāni siyuṃ?",
  "anya-e0104n:977_8": "Tadā na assāditāni.",
  "anya-e0104n:977_9": "Na ca lokiyāni lokuttarāni viya samānavīthiphalāni honti.",
  "anya-e0104n:977_10": "“Pubbe vāssa taṃ kataṃ hoti pāpakammaṃ dukkhavedanīyaṃ,",
  "anya-e0104n:977_11": "pacchā vāssa taṃ kataṃ hoti pāpakammaṃ dukkhavedanīyaṃ,",
  "anya-e0104n:977_12": "maraṇakāle vāssa hoti micchādiṭṭhi samattā hoti samādinnā.",
  "anya-e0104n:977_13": "Tena so kāyassa bhedā paraṃ maraṇā apāyaṃ duggatiṃ vinipātaṃ nirayaṃ upapajjatī”tiādinā sutte maraṇakāle samattāya samādinnāya micchādiṭṭhiyā,",
  "anya-e0104n:977_14": "sammādiṭṭhiyā ca sahajātacetanāya paṭisandhidānaṃ vuttaṃ,",
  "anya-e0104n:977_15": "na ca dubbalehi pañcadvārikajavanehi micchādiṭṭhi,",
  "anya-e0104n:977_16": "sammādiṭṭhi vā samattā hoti samādinnā.",
  "anya-e0104n:977_17": "Tathā hi vuttaṃ sammohavinodaniyaṃ “sabbampi hetaṃ kusalākusaladhammapaṭivijānanādicavanapariyosānaṃ kiccaṃ manodvārikacitteneva hoti,",
  "anya-e0104n:977_18": "na pañcadvārikenāti sabbassapetassa kiccassa karaṇe sahajavanakāni vīthicittāni paṭikkhittānī”ti.",
  "anya-e0104n:978_0": "Tattha hi na kiñci dhammaṃ paṭivijānātīti “manopubbaṅgamā dhammā”ti evaṃ vuttaṃ ekampi kusalaṃ vā akusalaṃ vā na paṭivijānātīti ca vuttaṃ.",
  "anya-e0104n:978_1": "Yesaṃ paṭivibhāvanappavattiyā sukhaṃ vā dukkhaṃ vā anveti,",
  "anya-e0104n:978_2": "tesaṃ sā pavatti pañcadvāre paṭikkhittā.",
  "anya-e0104n:978_3": "Kusalākusalakammasamādānañca tādisamevāti.",
  "anya-e0104n:978_4": "Tadārammaṇānantaraṃ pana cavanaṃ,",
  "anya-e0104n:978_5": "tadanantarā ca upapatti manodvārikā eva hoti,",
  "anya-e0104n:978_6": "na sahajavanakavīthicittapariyāpannāti iminā adhippāyena idha pañcadvārikatadārammaṇānantarā cuti,",
  "anya-e0104n:978_7": "tadanantarā paṭisandhi ca vuttāti daṭṭhabbā.",
  "anya-e0104n:978_8": "Tattha avasesapañcacittakkhaṇāyuke rūpādimhi uppannaṃ paṭisandhiṃ sandhāya “paccuppannārammaṇaṃ upapatticittaṃ",
  "anya-e0104n:978_9": "paccuppannārammaṇassa bhavaṅgassa anantarapaccayena paccayo”ti,",
  "anya-e0104n:978_10": "avasesaekacittakkhaṇāyuke ca uppannaṃ paṭisandhiṃ sandhāya “paccuppannārammaṇaṃ upapatticittaṃ atītārammaṇassa",
  "anya-e0104n:978_11": "bhavaṅgassa anantarapaccayena paccayo”ti ca vuttanti veditabbaṃ.",
  "anya-e0104n:979_0": "624.",
  "anya-e0104n:979_1": "Kaṇhapakkhe sukkapakkhaṃ ṭhapetvāti ettha yathā pubbe “pāpakammaṃ vā kammanimittaṃ vā”ti vutte kaṇhapakkhe",
  "anya-e0104n:979_2": "“anavajjakammaṃ vā kammanimittaṃ vā”ti sukkapakkho vutto,",
  "anya-e0104n:979_3": "evaṃ “duggatipariyāpannaṃ paṭisandhicittaṃ,",
  "anya-e0104n:979_4": "narakādīsu aggijālavaṇṇādikaṃ duggatinimitta”nti ca vutte kaṇhapakkhe “sugatipariyāpannaṃ paṭisandhicittaṃ,",
  "anya-e0104n:979_5": "manussaloke rattakambalasadisamātukucchivaṇṇasaṅkhātaṃ,",
  "anya-e0104n:979_6": "devaloke vā uyyānavimānakapparukkhādivaṇṇasaṅkhātaṃ sugatinimitta”nti evaṃ sukkapakkhaṃ ṭhapetvā sesaṃ sabbaṃ purimanayeneva veditabbaṃ.",
  "anya-e0104n:979_7": "Atītapaccuppannārammaṇāyāti kammakammanimittavasena atītārammaṇāya,",
  "anya-e0104n:979_8": "mātukucchivaṇṇādisugatinimittavasena paccuppannārammaṇāya.",
  "anya-e0104n:980_0": "625.",
  "anya-e0104n:980_1": "Tañca khoti yadetaṃ “anavajjakammaṃ vā kammanimittaṃ vā”ti aniyamanaṃ kataṃ,",
  "anya-e0104n:980_2": "tañca kho.",
  "anya-e0104n:980_3": "Kammanimittameva āpāthamāgacchati ekantato attano kammārammaṇatāya mahaggatavipākassa.",
  "anya-e0104n:980_4": "Suddhāya vāti mahaggatakammanimittārammaṇāya javanavīthiyā,",
  "anya-e0104n:980_5": "tadārammaṇarahitāyāti attho,",
  "anya-e0104n:980_6": "sā pana javanavīthi mahaggatavipākassa upacāro viya daṭṭhabbā.",
  "anya-e0104n:980_7": "Keci pana tañca vīthiṃ mahaggatāvasānaṃ vadanti.",
  "anya-e0104n:980_8": "“Navattabbārammaṇā vā”ti idaṃ rūpāvacarapaṭisandhiṃ,",
  "anya-e0104n:980_9": "āruppesu ca paṭhamaṃ,",
  "anya-e0104n:980_10": "tatiyañca sandhāya vuttaṃ.",
  "anya-e0104n:980_11": "Dutiyacatutthā pana atītārammaṇavacaneneva gahitā.",
  "anya-e0104n:981_0": "Mātukucchivaṇṇasaṅkhātantiādinā vaṇṇo eva gatinimittabhāvena āgato.",
  "anya-e0104n:981_1": "Tattha saddo tāva anupādinnabhāvena sugatipariyāpannatāya gatinimittabhāvena aṭṭhakathāsu nāgatoti yuttametaṃ,",
  "anya-e0104n:981_2": "gandhādīnaṃ pana anāgamane kāraṇaṃ vīmaṃsitabbaṃ.",
  "anya-e0104n:982_0": "Ayaṃ tāta tavatthāya buddhapūjā karīyatītiādīsu pubbacetanāvasena puññaṃ hoti.",
  "anya-e0104n:982_1": "Sabbantimajavane vattamānassāpīti vadanti.",
  "anya-e0104n:983_0": "626.",
  "anya-e0104n:983_1": "“Etenānusārena āruppacutiyāpi anantarā paṭisandhi veditabbā”ti idaṃ kasmā vuttaṃ,",
  "anya-e0104n:983_2": "nanu “pathavīkasiṇajjhānādivasena paṭiladdhamahaggatassa sugatiyaṃ ṭhitassā”ti evamādike eva naye ayampi paṭisandhi avaruddhāti? Na,",
  "anya-e0104n:983_3": "tattha rūpāvacaracutianantarāya eva paṭisandhiyā vuttattā.",
  "anya-e0104n:983_4": "Tattha hi “pathavīkasiṇādikaṃ vā nimittaṃ mahaggatacittaṃ vā manodvāre āpāthaṃ āgacchati,",
  "anya-e0104n:983_5": "cakkhusotānaṃ vā”tiādinā tena vacanena rūpāvacaracutiyā eva anantarā paṭisandhi vuttāti viññāyati.",
  "anya-e0104n:983_6": "Athāpi yathāsambhavayojanāya ayampi paṭisandhi tattheva avaruddhā,",
  "anya-e0104n:983_7": "arūpāvacaracutianantarā pana rūpāvacarapaṭisandhi natthi.",
  "anya-e0104n:983_8": "Arūpāvacare ca uparūpari cutiyā anantarā heṭṭhimā heṭṭhimā paṭisandhi natthīti catutthāruppacutiyā navattabbārammaṇapaṭisandhi natthi.",
  "anya-e0104n:983_9": "Tena tato tattheva atītārammaṇā,",
  "anya-e0104n:983_10": "kāmāvacare ca atītapaccuppannārammaṇā paṭisandhi.",
  "anya-e0104n:983_11": "Itarāhi ca yathāsambhavaṃ atītanavattabbārammaṇā āruppapaṭisandhi,",
  "anya-e0104n:983_12": "atītapaccuppannārammaṇā ca kāmāvacarapaṭisandhi yojetabbāti imassa visesassa dassanatthaṃ visuṃ uddharaṇaṃ kataṃ.",
  "anya-e0104n:984_0": "627.",
  "anya-e0104n:984_1": "Evaṃ ārammaṇavasena ekavidhāya kāmāvacarasugaticutiyā duvidhā duggatipaṭisandhi,",
  "anya-e0104n:984_2": "duggaticutiyā duvidhā sugatipaṭisandhi,",
  "anya-e0104n:984_3": "kāmāvacarasugaticutiyā dviekadvippakārānaṃ kāmarūpārūpānaṃ vasena pañcavidhā sugatipaṭisandhi,",
  "anya-e0104n:984_4": "rūpāvacaracutiyā tatheva pañcavidhā,",
  "anya-e0104n:984_5": "duvidhāya āruppacutiyā paccekaṃ dvinnaṃ dvinnaṃ kāmāruppānaṃ vasena aṭṭhavidhā ca paṭisandhi dassitā.",
  "anya-e0104n:984_6": "Duggaticutiyā pana ekavidhāya duggatipaṭisandhi duvidhā na dassitā,",
  "anya-e0104n:984_7": "taṃ dassetuṃ “duggatiyaṃ ṭhitassa panā”tiādi vuttaṃ.",
  "anya-e0104n:984_8": "Yathā vuttā pana –",
  "anya-e0104n:985_0": "Dve dve pañcātha pañcaṭṭha, dve bhavālambabhedato;",
  "anya-e0104n:986_0": "Cutiyā tādisāyetā, catuvīsati sandhiyo. ;",
  "anya-e0104n:987_0": "628.",
  "anya-e0104n:987_1": "“Kāmāvacarassa kusalassa kammassa katattā”tiādinā nānākkhaṇikakammapaccayabhāvo heṭṭhā dassitappakāroti",
  "anya-e0104n:987_2": "upanissayabhāvameva dassento “vuttañheta”ntiādimāha.",
  "anya-e0104n:988_0": "Nissayapaccayabhūtena rūpena sahapavattiyevettha viññāṇassa tena missitā,",
  "anya-e0104n:988_1": "tadabhāvo amissitā.",
  "anya-e0104n:988_2": "Yavanti ettha sattā ekajātisamanvayena aññamaññamissitā hontīti yoniyo.",
  "anya-e0104n:988_3": "Sucaritaduccaritavasena gantabbā pāpuṇitabbāti gatiyo.",
  "anya-e0104n:988_4": "Tiṭṭhati etthāti ṭhiti,",
  "anya-e0104n:988_5": "viññāṇassa ṭhiti viññāṇaṭṭhiti.",
  "anya-e0104n:988_6": "Nānattakāyanānattasaññītiādiāvāso eva sattehi āvasitabbato sattāvāso.",
  "anya-e0104n:988_7": "Asaññasattāvāsassa idha asambhavato “sattāvāsavasena aṭṭhavidhaṃ hotī”ti vuttaṃ.",
  "anya-e0104n:989_0": "629.",
  "anya-e0104n:989_1": "Aññatra jātipaṇḍakapaṭisandhiyāti ettha paṭhamakappikapaṭisandhiyāpīti vattabbaṃ.",
  "anya-e0104n:989_2": "Sāpi hi bhāvena vināva uppajjatīti.",
  "anya-e0104n:990_0": "Omatoti avamato,",
  "anya-e0104n:990_1": "avakaṃsatoti attho.",
  "anya-e0104n:990_2": "Ādināti “missaṃ amissa”nti etasmiṃ duke ādimhi vuttena missaviññāṇena.",
  "anya-e0104n:990_3": "Omato dve vā tayo vā dasakā uppajjantīti gabbhaseyyakānaṃ vasena vuttaṃ.",
  "anya-e0104n:990_4": "Aññattha pana aneke kalāpā saha uppajjanti.",
  "anya-e0104n:990_5": "Brahmattabhāvepi hi anekagāvutappamāṇena aneke kalāpā saha uppajjantīti tiṃsato adhikāneva rūpāni honti.",
  "anya-e0104n:990_6": "Tadahujātaeḷakassa lomaṃ jātiuṇṇāti keci.",
  "anya-e0104n:990_7": "Himavantappadese jātimantaeḷakalomaṃ jātiuṇṇāti apare.",
  "anya-e0104n:990_8": "Gabbhaṃ phāletvā gahitaeḷakalomaṃ jātiuṇṇāti aññe.",
  "anya-e0104n:990_9": "Imāsu gatīsu imā yoniyo sambhavanti,",
  "anya-e0104n:990_10": "imāsu na sambhavantīti evaṃ yonīnaṃ gativasena sambhavabhedo.",
  "anya-e0104n:991_0": "630.",
  "anya-e0104n:991_1": "Bhummavajjesūti bhummadevānaṃ vajjanaṃ yonivibhāgaṃ pati tesaṃ manussasadisattā.",
  "anya-e0104n:991_2": "Yoniyo tisso purimikā na hontīti yonittayapaṭikkhepena pacchimā yoni anuññātāti atthato āpannameva hoti.",
  "anya-e0104n:991_3": "Gatittayeti manussapetatiracchānasaññite gatittaye.",
  "anya-e0104n:991_4": "Tañhi ettha pubbe anāmaṭṭhaṃ.",
  "anya-e0104n:992_0": "Ca-",
  "anya-e0104n:992_1": "saddo avuttasamuccayatthoti dassetuṃ “ca-",
  "anya-e0104n:992_2": "saddenā”tiādi vuttaṃ.",
  "anya-e0104n:992_3": "Kasmā pana nijjhāmataṇhikapetesu purimikā tisso yoniyo na santīti?",
  "anya-e0104n:992_4": "Asambhavato.",
  "anya-e0104n:992_5": "Tāsañhi niccāturabhāvato kāmasevā natthīti na tā aṇḍajādayo honti.",
  "anya-e0104n:992_6": "Kucchiyaṃ tāsaṃ gabbho nāvatiṭṭhati jālasabbhāvatoti keci.",
  "anya-e0104n:992_7": "Aggijālāya santappamānasarīrā etā nibbattantīti allaṭṭhānesu,",
  "anya-e0104n:992_8": "pupphādīsu ca sambhavābhāvato saṃsedajatāpi tāsaṃ natthevāti vadanti.",
  "anya-e0104n:992_9": "Tenāha “opapātikā eva hi te hontī”ti.",
  "anya-e0104n:993_0": "Rūpībrahmesu tāva opapātikayonikesūti opapātikayonikehi rūpībrahme niddhāreti.",
  "anya-e0104n:993_1": "Rūpībrahmesūti hi adhikaraṇe bhummaṃ,",
  "anya-e0104n:993_2": "opapātikesūti niddhāraṇe.",
  "anya-e0104n:993_3": "Tena “opapātikayonikesū”ti sāmaññato vuttarāsito “rūpībrahmesū”ti visesena tadekadesaṃ niddhāreti.",
  "anya-e0104n:993_4": "Cakkhusotavatthudasakānaṃ,",
  "anya-e0104n:993_5": "jīvitanavakassa cāti ettha keci “cakkhusotavatthusattakānaṃ,",
  "anya-e0104n:993_6": "jīvitachakkassa cāti catunnaṃ kalāpānaṃ vasena rūpabhave paṭisandhiviññāṇena saha sattavīsati rūpāni uppajjanti,",
  "anya-e0104n:993_7": "tattha gandharasāhārānaṃ paṭikkhittattā”ti kāraṇaṃ vatvā taṃ samatthentā “pāḷiyañhi ‘rūpadhātuyā upapattikkhaṇe",
  "anya-e0104n:993_8": "ṭhapetvā aññasattānaṃ devānaṃ pañcāyatanāni pātubhavanti,",
  "anya-e0104n:993_9": "pañca dhātuyo pātubhavantī’ti vuttaṃ,",
  "anya-e0104n:993_10": "tathā ‘rūpadhātuyā cha āyatanāni,",
  "anya-e0104n:993_11": "nava dhātuyo’ti sabbasaṅgahakavasena tattha vijjamānāyatanadhātuyo dassetuṃ vuttaṃ.",
  "anya-e0104n:993_12": "Kathāvatthumhi ca ghānāyatanādīnaṃ viya gandhāyatanādīnañca tattha bhāvo paṭikkhitto ‘atthi tattha ghānāyatananti? Āmantā.",
  "anya-e0104n:993_13": "Atthi tattha gandhāyatananti?",
  "anya-e0104n:993_14": "Na hevaṃ vattabbe’tiādinā.",
  "anya-e0104n:993_15": "Na ca aphoṭṭhabbāyatanānaṃ pathavīdhātuādīnaṃ viya agandharasāyatanānaṃ gandharasānaṃ tattha bhāvo sakkā vattuṃ,",
  "anya-e0104n:993_16": "phusituṃ sakkuṇeyyatāvinimuttassa pathavīādisabhāvassa viya gandharasāyatanabhāvavinimuttassa gandharasasabhāvassa abhāvā.",
  "anya-e0104n:993_17": "Yadi ca ghānasamphassādīnaṃ kāraṇabhāvo natthīti ‘āyatanānī’ti te na vucceyyuṃ,",
  "anya-e0104n:993_18": "dhātusaddo pana nissattanijjīvavācakoti ‘gandhadhātu rasadhātū’ti avacane kāraṇaṃ natthi,",
  "anya-e0104n:993_19": "dhammabhāvo ca tesaṃ ekantena icchitabbo sabhāvadhāraṇādilakkhaṇato aññassa abhāvā.",
  "anya-e0104n:993_20": "Dhammānañca āyatanabhāvo ekantiko yamake vutto ‘dhammo āyatananti?",
  "anya-e0104n:993_21": "Āmantā’ti.",
  "anya-e0104n:993_22": "Tasmā tesaṃ gandharasāyatanabhāvābhāvepi koci āyatanabhāvo vattabbo.",
  "anya-e0104n:993_23": "Yadi ca phoṭṭhabbabhāvato añño pathavīādibhāvo viya gandharasabhāvato añño tesaṃ koci sabhāvo siyā,",
  "anya-e0104n:993_24": "tesaṃ dhammāyatanasaṅgaho.",
  "anya-e0104n:993_25": "Gandharasabhāve pana āyatanabhāve ca sati ‘gandho ca so āyatanañca gandhāyatanaṃ,",
  "anya-e0104n:993_26": "raso ca so āyatanañca rasāyatana’nti idamāpannamevāti gandharasāyatanabhāvo ca na sakkā nivāretuṃ.",
  "anya-e0104n:993_27": "‘Tayo āhārā’ti ca vacanato kabaḷīkārāhārassa tattha abhāvo viññāyati.",
  "anya-e0104n:993_28": "Tasmā yathā pāḷiyā avirodho hoti,",
  "anya-e0104n:993_29": "tathā rūpagaṇanā kātabbā.",
  "anya-e0104n:993_30": "Evañhi dhammatā na vilomitā hotī”ti vadanti.",
  "anya-e0104n:994_0": "Ettha vuccate –",
  "anya-e0104n:994_1": "rūpāvacarasattānaṃ ghānajivhāyatanābhāvato vijjamānāpi gandharasā āyatanakiccaṃ na karontīti te anāmasitvā pāḷiyaṃ “pañcāyatanāni pātubhavantī”ti,",
  "anya-e0104n:994_2": "“cha āyatanānī”ti ca ādi vuttaṃ,",
  "anya-e0104n:994_3": "“tayo āhārā”ti ca ajjhoharitabbassa āhārassa abhāvena ojaṭṭhamakarūpasamuṭṭhāpanasaṅkhātassa āhārakiccassa akaraṇato,",
  "anya-e0104n:994_4": "na sabbena sabbaṃ gandharasānaṃ,",
  "anya-e0104n:994_5": "ojāya ca abhāvato.",
  "anya-e0104n:994_6": "Iti visayino,",
  "anya-e0104n:994_7": "kiccassa ca abhāvena visayo,",
  "anya-e0104n:994_8": "kiccavā ca dhammo na vutto.",
  "anya-e0104n:994_9": "Yasmiñhi bhave visayī natthi,",
  "anya-e0104n:994_10": "tasmiṃ taṃhetuko nippariyāyena visayassa āyatanabhāvo natthīti vijjamānassāpi avacanaṃ yathā tattheva",
  "anya-e0104n:994_11": "rūpabhave pathavītejovāyodhātūnaṃ phoṭṭhabbāyatanabhāvena.",
  "anya-e0104n:994_12": "Yassa pana yattha vacanaṃ,",
  "anya-e0104n:994_13": "tassa tattha visayīsabbhāvahetuko nippariyāyena āyatanabhāvo vutto yathā tattheva rūpāyatanassa.",
  "anya-e0104n:995_0": "Yadi visayīsabbhāvahetuko visayassa nippariyāyena āyatanabhāvo,",
  "anya-e0104n:995_1": "kathamasaññasattānaṃ dve āyatanāni pātubhavantīti,",
  "anya-e0104n:995_2": "asaññasattānañhi cakkhāyatanaṃ natthi,",
  "anya-e0104n:995_3": "acakkhāyatanabhāvena ca nesaṃ rūpāyatanaṃ aññesaṃ avisayoti?",
  "anya-e0104n:995_4": "Nāyaṃ virodho.",
  "anya-e0104n:995_5": "Yena adhippāyena rūpadhātuyaṃ saññīnaṃ gandhāyatanādīnaṃ avacanaṃ,",
  "anya-e0104n:995_6": "tena rūpāyatanassāpi avacananti asaññīnaṃ ekaṃ āyatanaṃ vattabbaṃ.",
  "anya-e0104n:995_7": "Yathāsakañhi indriyagocarabhāvāpekkhāya yesaṃ nippariyāyena āyatanabhāvo atthi,",
  "anya-e0104n:995_8": "tesu niddisiyamānesu tadabhāvato rūpadhātuyaṃ saññīnaṃ gandhādike visuṃ āyatanabhāvena avatvā dhammasabhāvānativattanato,",
  "anya-e0104n:995_9": "manoviññāṇassa ca visayabhāvūpagamanato dhammāyatanantogadhe katvā “pañcāyatanānī”ti pāḷiyaṃ vuttaṃ.",
  "anya-e0104n:995_10": "Etadatthañhi “dhammāyatana”nti sāmaññato nāmakaraṇaṃ,",
  "anya-e0104n:995_11": "piṭṭhivaṭṭakāni vā tāni katvā “pañcāyatanānī”ti vuttaṃ.",
  "anya-e0104n:996_0": "Yena ca pana adhippāyena asaññīnaṃ rūpāyatanaṃ vuttaṃ,",
  "anya-e0104n:996_1": "tena saññīnampi gandhādīnaṃ visuṃ gahaṇaṃ kātabbanti imassa nayassa dassanatthaṃ “asaññasattānaṃ devānaṃ dve āyatanāni pātubhavantī”ti vuttaṃ.",
  "anya-e0104n:996_2": "Asatipi hi tattha attano indriye rūpassa vaṇṇāyatanasabhāvātikkamo natthevāti taṃ rūpāyatanantveva vuccati.",
  "anya-e0104n:996_3": "Iminā ca nayadassanena gandhādīni tīṇi pakkhipitvā saññīnaṃ aṭṭha āyatanāni,",
  "anya-e0104n:996_4": "asaññīnaṃ pañcāti ayamattho dassito hoti.",
  "anya-e0104n:996_5": "Evañcetaṃ sampaṭicchitabbaṃ,",
  "anya-e0104n:996_6": "aññathā rūpaloke phusituṃ asakkuṇeyyatāya pathavīādīnaṃ brahmānaṃ vacīghoso eva na siyā.",
  "anya-e0104n:996_7": "Na hi paṭighaṭṭanānighaṃsamantarena saddappavatti atthi,",
  "anya-e0104n:996_8": "na ca phusanasabhāvānaṃ katthaci aphusanabhāvatā sakkā viññātuṃ,",
  "anya-e0104n:996_9": "phoṭṭhabbāyatanasaṅkhātassa ca bhūtattayassa abhāve rūpabhave rūpāyatanādīnampi sambhavo eva na siyā.",
  "anya-e0104n:996_10": "Tasmā phusituṃ sakkuṇeyyatāyapi pathavīādīnaṃ tattha kāyindriyābhāvena tesaṃ phoṭṭhabbabhāvo na vutto.",
  "anya-e0104n:996_11": "Evañca katvā rūpadhātuyaṃ tesaṃ sappaṭighavacanañca samatthitaṃ hoti.",
  "anya-e0104n:996_12": "Vuttañhi “asaññasattānaṃ anidassanasappaṭighaṃ ekaṃ mahābhūtaṃ paṭicca dve mahābhūtā”tiādi.",
  "anya-e0104n:997_0": "Paṭigho ca nāma bhūtattayassa kāyappasādaṃ pati tannissayabhūtaghaṭṭanādvārena abhimukhabhāvo,",
  "anya-e0104n:997_1": "idha pana taṃsabhāvatā.",
  "anya-e0104n:997_2": "So ca phusituṃ asakkuṇeyyasabhāvassa ghaṭṭanāya abhāvato natthi.",
  "anya-e0104n:997_3": "Yadi tattha asatipi visayini rūpāyatanaṃ gahetvā “dve āyatanānī”ti vuttaṃ,",
  "anya-e0104n:997_4": "atha kasmā gandhāyatanādīni gahetvā “pañcāyatanānī”ti na vuttanti?",
  "anya-e0104n:997_5": "Nayadassanavasena desanā pavattāti vuttovāyamattho.",
  "anya-e0104n:997_6": "Atha vā tattha rūpāyatanasseva vacanaṃ kadāci aññabhūmikānaṃ pasādassa visayabhāvaṃ sandhāya,",
  "anya-e0104n:997_7": "na pana itaresaṃ abhāvato,",
  "anya-e0104n:997_8": "nāpi pariyāyenapi āyatanabhāvābhāvato.",
  "anya-e0104n:997_9": "Asaññīnañhi rūpāyatanaṃ samānatalavāsīnaṃ vehapphalānaṃ,",
  "anya-e0104n:997_10": "uparibhūmikānañca suddhāvāsānaṃ pasādassa visayabhāvaṃ gacchati,",
  "anya-e0104n:997_11": "na pana gandharasāti tesaṃyeva tattha avacanaṃ yuttaṃ.",
  "anya-e0104n:997_12": "Kathāvatthumhi ca nippariyāyena gandhāyatanādīnaṃ atthibhāvaṃ paṭijānantaṃ sandhāya paṭisedho kato.",
  "anya-e0104n:998_0": "Yadipi cetaṃ vacanaṃ tattha gandhāyatanādīnaṃ abhāvavibhāvanaṃ na hoti,",
  "anya-e0104n:998_1": "atthibhāvadīpanampi pana aññavacanaṃ natthevāti?",
  "anya-e0104n:998_2": "Nayidamevaṃ,",
  "anya-e0104n:998_3": "aṭṭhakathāsu tattha nesaṃ atthibhāvassa niddhāretvā vuttattā.",
  "anya-e0104n:998_4": "Yañhi aṭṭhakathāvacanaṃ pāḷiyā na virujjhati,",
  "anya-e0104n:998_5": "taṃ pāḷi viya pamāṇabhūtaṃ agarahitāya ācariyaparamparāya yāvajjatanā āgatattā.",
  "anya-e0104n:998_6": "Tattha siyā –",
  "anya-e0104n:998_7": "yaṃ pāḷiyā na virujjhati aṭṭhakathāvacanaṃ,",
  "anya-e0104n:998_8": "taṃ pamāṇaṃ,",
  "anya-e0104n:998_9": "idaṃ pana virujjhatīti?",
  "anya-e0104n:998_10": "Nayidamevaṃ,",
  "anya-e0104n:998_11": "yathā na virujjhati,",
  "anya-e0104n:998_12": "tathā paṭipāditattā.",
  "anya-e0104n:998_13": "Cakkhādīnaṃ āyatanānaṃ,",
  "anya-e0104n:998_14": "tannissayānañca viññāṇānaṃ sattasuññatāsandassanatthaṃ bhagavato dhātudesanāti āyatanabhāvena vuttānaṃyeva",
  "anya-e0104n:998_15": "dhātubhāvadīpanato dhātubhāvassāpi tesaṃ avacanaṃ yujjati eva.",
  "anya-e0104n:998_16": "Tasmā yathā pāḷiyā avirodho hoti,",
  "anya-e0104n:998_17": "tathā cakkhudasakādivasena idha rūpagaṇanā katāti na ettha dhammatāvilomanāsaṅkāya okāsoti veditabbaṃ.",
  "anya-e0104n:999_0": "Aññesu saṃsedajaopapātikayonikesūti rūpībrahme pana ṭhapetvā aññesu opapātikesu,",
  "anya-e0104n:999_1": "saṃsedajesu cāti evamettha sambandho veditabbo.",
  "anya-e0104n:999_2": "Opapātikavisesanañhettha aññaggahaṇaṃ,",
  "anya-e0104n:999_3": "na saṃsedajavisesanaṃ asambhavato.",
  "anya-e0104n:999_4": "Sati hi sambhave,",
  "anya-e0104n:999_5": "byabhicāre ca visesanavisesitabbatā hoti.",
  "anya-e0104n:999_6": "Kāmāvacaradevesu sabbakālaṃ paṭisandhipavattīsu yathāvuttāya santatiyā rūpānaṃ labbhanato vuttaṃ “tāni ca niccaṃ devesū”ti.",
  "anya-e0104n:999_7": "Na hi te kadācipi vikalindriyā,",
  "anya-e0104n:999_8": "abhāvakā ca hontīti.",
  "anya-e0104n:999_9": "Cakkhu nesaṃ dasannaṃ pūraṇoti katvā cakkhudasako nāma,",
  "anya-e0104n:999_10": "asādhāraṇena vā cakkhunā lakkhito dasako cakkhudasako.",
  "anya-e0104n:999_11": "Evaṃ sesāti yathā cakkhudasako vutto,",
  "anya-e0104n:999_12": "evaṃ sesāpi dasakā yojetvā veditabbā.",
  "anya-e0104n:999_13": "“Saṃsedajūpapātayonīsu,",
  "anya-e0104n:999_14": "avakaṃsato tiṃsā”ti saṅkhepena vuttamatthaṃ vivaranto “avakaṃsato panā”tiādimāha,",
  "anya-e0104n:999_15": "taṃ panetaṃ pāḷiyā na sameti.",
  "anya-e0104n:999_16": "Na hi pāḷiyaṃ kāmāvacarānaṃ saṃsedajopapātikānaṃ aghānakānaṃ upapatti vuttā.",
  "anya-e0104n:999_17": "Dhammahadayavibhaṅge hi “kāmadhātuyā upapattikkhaṇe kassaci ekādasāyatanāni pātubhavanti,",
  "anya-e0104n:999_18": "kassaci dasāyatanāni,",
  "anya-e0104n:999_19": "kassaci aparāni dasāyatanāni,",
  "anya-e0104n:999_20": "kassaci navāyatanāni,",
  "anya-e0104n:999_21": "kassaci sattāyatanāni pātubhavantī”ti vuttaṃ,",
  "anya-e0104n:999_22": "na vuttaṃ “aṭṭhāyatanāni pātubhavantī”ti.",
  "anya-e0104n:999_23": "Yadi hi aghānakassāpi upapatti siyā,",
  "anya-e0104n:999_24": "tikkhattuṃ “dasāyatanāni pātubhavantī”ti vattabbaṃ siyā,",
  "anya-e0104n:999_25": "tikkhattuñca “navāyatanāni pātubhavantī”ti,",
  "anya-e0104n:999_26": "na ca taṃ vuttaṃ.",
  "anya-e0104n:1000_0": "Tattha upapattikkhaṇeti paṭisandhikkhaṇe.",
  "anya-e0104n:1000_1": "Ekādasāti paripuṇṇāyatanassa saddāyatanavajjāni ekādasa āyatanāni.",
  "anya-e0104n:1000_2": "Kassaci dasāyatanānīti andhassa cakkhāyatanavajjāni.",
  "anya-e0104n:1000_3": "Aparāni dasāyatanānīti badhirassa sotāyatanavajjāni.",
  "anya-e0104n:1000_4": "Navāyatanānīti andhabadhirassa cakkhusotāyatanavajjāni.",
  "anya-e0104n:1000_5": "Sattāyatanānīti gabbhaseyyakassa rūpagandharasakāyaphoṭṭhabbamanodhammāyatanavasena vuttaṃ.",
  "anya-e0104n:1000_6": "Yadi cakkhusotaghānavikalopi uppajjeyya,",
  "anya-e0104n:1000_7": "tassa aṭṭhevāyatanāni siyuṃ,",
  "anya-e0104n:1000_8": "na ca vuttaṃ “aṭṭhāyatanāni pātubhavantī”ti.",
  "anya-e0104n:1000_9": "Tasmā nattheva cakkhusotaghānavikalo.",
  "anya-e0104n:1000_10": "Sati ca aghānakūpapattiyaṃ punapi “kassaci aparānipi dasāyatanāni pātubhavantī”ti vattabbaṃ siyā.",
  "anya-e0104n:1000_11": "Tathā ca sati yathā andhabadhirassa vasena “kassaci navāyatanāni pātubhavantī”ti ekavāraṃ vuttaṃ,",
  "anya-e0104n:1000_12": "evaṃ andhāghānakassa,",
  "anya-e0104n:1000_13": "badhirāghānakassa ca vasena “kassaci aparāni navāyatanāni,",
  "anya-e0104n:1000_14": "kassaci aparānipi navāyatanāni pātubhavantī”ti vattabbaṃ siyāti attho.",
  "anya-e0104n:1000_15": "Evaṃ dhātupātubhāvādipañhānipi vattabbānīti vadanti.",
  "anya-e0104n:1000_16": "Ettha ca yathā “sattati ukkaṃsatotha rūpānī”ti padaṃ “saṃsedajūpapātayonīsū”ti ettha yonidvayavasena yojīyati,",
  "anya-e0104n:1000_17": "na evaṃ “avakaṃsato tiṃsā”ti idaṃ.",
  "anya-e0104n:1000_18": "Idaṃ pana saṃsedajayonivaseneva yojetabbaṃ.",
  "anya-e0104n:1000_19": "Ekayoganiddiṭṭhassāpi ekadeso sambandhaṃ labhatīti saṃsedajassa jaccandhabadhiraaghānakanapuṃsakassa",
  "anya-e0104n:1000_20": "jivhākāyavatthudasakānaṃ vasena tiṃsa rūpāni uppajjantīti vuttaṃ,",
  "anya-e0104n:1000_21": "na opapātikassāti ayamettha aṭṭhakathāyamadhippāyo.",
  "anya-e0104n:1001_0": "Ye pana “opapātikassa jaccandhabadhiraaghānakanapuṃsakassa jivhākāyavatthudasakānaṃ vasena tiṃsa rūpāni",
  "anya-e0104n:1001_1": "uppajjantīti mahāaṭṭhakathāyaṃ vutta”nti vadanti,",
  "anya-e0104n:1001_2": "taṃ na gahetabbaṃ.",
  "anya-e0104n:1001_3": "So hi pamādapāṭho.",
  "anya-e0104n:1001_4": "Evañca katvā āyatanayamakavaṇṇanāyaṃ “kāmadhātuyaṃ pana aghānako opapātiko natthi.",
  "anya-e0104n:1001_5": "Yadi bhaveyya,",
  "anya-e0104n:1001_6": "‘kassaci aṭṭhāyatanāni pātubhavantī’ti vadeyyā”ti vuttaṃ.",
  "anya-e0104n:1001_7": "Apare panāhu “kassaci ekādasāyatanāni pātubhavantīti yāva ‘kassaci navāyatanānī’ti pāḷi opapātike sandhāya vuttā.",
  "anya-e0104n:1001_8": "Tasmā pubbenāparaṃ aṭṭhakathāyaṃ avirodho siddho.",
  "anya-e0104n:1001_9": "Tathā ca yathāvuttapāḷiyā ayamatthavaṇṇanā aññadatthu saṃsandati sametiyevā”ti.",
  "anya-e0104n:1001_10": "Yaṃ paneke vadanti “opapātikaggahaṇena saṃsedajāpi saṅgayhanti.",
  "anya-e0104n:1001_11": "Tathā hi dhammahadayavibhaṅge ‘kāmadhātuyā upapattikkhaṇe kassaci ekādasāyatanāni pātubhavantī’tiādīnaṃ",
  "anya-e0104n:1001_12": "niddese ‘opapātikānaṃ petāna’ntiādinā opapātikaggahaṇameva kataṃ,",
  "anya-e0104n:1001_13": "na saṃsedajaggahaṇa”nti,",
  "anya-e0104n:1001_14": "taṃ paripuṇṇāyatanānaṃyeva saṃsedajānaṃ opapātikesu saṅgahaṇavasena vuttanti veditabbaṃ.",
  "anya-e0104n:1001_15": "Tathā hi vuttaṃ aṭṭhakathāyaṃ “saṃsedajayonikā paripuṇṇāyatanāparipuṇṇāyatanabhāvena opapātikasaṅgahaṃ katvā vuttā”ti,",
  "anya-e0104n:1001_16": "padhānāya vā yoniyā sabbaṃ paripuṇṇāyatanayoniṃ dassetuṃ “opapātikānanti vutta”nti ca,",
  "anya-e0104n:1001_17": "idha pana yonidvayaṃ sarūpeneva pakāsetuṃ,",
  "anya-e0104n:1001_18": "saṃsedajayonivaseneva ca avakaṃsato rūpapavattiṃ dassetuṃ opapātikayoniyā itaraṃ asaṅgahetvā “saṃsedajūpapātayonīsū”ti vuttaṃ.",
  "anya-e0104n:1001_19": "Taṃ sabbaṃ vīmaṃsitvā gahetabbaṃ.",
  "anya-e0104n:1002_0": "Ukkaṃsāvakaṃsānaṃ pana antareti “sattati,",
  "anya-e0104n:1002_1": "tiṃsā”ti evaṃ vuttānaṃ rūpassa ukkaṃsāvakaṃsaparicchedānaṃ majjhe.",
  "anya-e0104n:1002_2": "Anurūpato vikappo veditabboti apāyesu andhassa cha cakkhudasakābhāvato,",
  "anya-e0104n:1002_3": "tathā badhirassa sotadasakābhāvato,",
  "anya-e0104n:1002_4": "andhabadhirassa pana pañca cakkhusotadasakābhāvatoti evamādinā nayena veditabbo.",
  "anya-e0104n:1002_5": "Yaṃ panettha vattabbaṃ,",
  "anya-e0104n:1002_6": "taṃ vuttamevāti.",
  "anya-e0104n:1003_0": "631. Cutipaṭisandhīnaṃ khandhādīhi aññamaññasamānatā abhedo. Asamānatā bhedo.",
  "anya-e0104n:1004_0": "Ārammaṇatopi abhinnāti catūsu āruppesu tato tato cavitvā tattha tattheva upapajjantassa vasena vuttaṃ.",
  "anya-e0104n:1004_1": "Tatheva pana heṭṭhā,",
  "anya-e0104n:1004_2": "rūpabhave vā upapatti natthi.",
  "anya-e0104n:1004_3": "Arūpabhūmito cavitvā heṭṭhā upapatti nāma kāmabhave eva,",
  "anya-e0104n:1004_4": "tatthāpi tihetukapaṭisandhi eva.",
  "anya-e0104n:1004_5": "Rūpabhavato pana cuto duhetukopi hotīti vadanti.",
  "anya-e0104n:1004_6": "Amahaggatabahiddhārammaṇāya cutiyā anantarā mahaggataajjhattārammaṇā dutiyacatutthāruppapaṭisandhi.",
  "anya-e0104n:1004_7": "Evaṃ nayamattassa dassitattā vuttaṃ,",
  "anya-e0104n:1004_8": "avuttañca sabbaṃ saṅgahetvā āha “ayaṃ tāva arūpabhūmīsuyeva nayo”ti.",
  "anya-e0104n:1004_9": "Rūpārūpāvacarānaṃ upacārassa balavatāya tato cavitvā duggatiyaṃ upapatti natthīti “ekaccasugaticutiyā”ti āha.",
  "anya-e0104n:1004_10": "Ekaccaduggatipaṭisandhīti ettha ekaccaggahaṇassa payojanaṃ maggitabbaṃ.",
  "anya-e0104n:1004_11": "Ayaṃ panettha adhippāyo siyā –",
  "anya-e0104n:1004_12": "nānattakāyanānattasaññīsu vuttā ekacce ca vinipātikā tihetukādipaṭisandhikā,",
  "anya-e0104n:1004_13": "tesaṃ paṭisandhiṃ vinipātikabhāvena “duggatipaṭisandhī”ti gahetvā sabbasugaticutiyā ca sā paṭisandhi hoti,",
  "anya-e0104n:1004_14": "na ekaccasugaticutiyā evāti tannivattanatthaṃ ekaccaduggatiggahaṇaṃ kataṃ.",
  "anya-e0104n:1004_15": "Apāyapaṭisandhi eva hi ekaccasugaticutiyā hoti,",
  "anya-e0104n:1004_16": "na sabbasugaticutiyāti.",
  "anya-e0104n:1004_17": "Atha vā duggatipaṭisandhi duvidhā ekaccasugaticutiyā anantarā,",
  "anya-e0104n:1004_18": "duggaticutiyā cāti.",
  "anya-e0104n:1004_19": "Tattha pacchimaṃ vajjetvā purimaṃyeva gahetuṃ vuttaṃ “ekaccaduggatipaṭisandhī”ti.",
  "anya-e0104n:1004_20": "Ahetukacutiyā sahetukapaṭisandhīti duhetukā ca tihetukā ca yojetabbā.",
  "anya-e0104n:1004_21": "Maṇḍūkadevaputtādīnaṃ viya hi ahetukacutiyā tihetukapaṭisandhipi hotīti.",
  "anya-e0104n:1005_0": "Tassa tassa viparītato ca yathāyogaṃ yojetabbanti “ekaccasugaticutiyā ekaccaduggatipaṭisandhī”tiādīsu",
  "anya-e0104n:1005_1": "bhedavisesesu “ekaccaduggaticutiyā ekaccaduggatipaṭisandhī”tiādinā yaṃ yaṃ yujjati,",
  "anya-e0104n:1005_2": "taṃ taṃ yojetabbanti attho.",
  "anya-e0104n:1005_3": "Yujjamānamattāpekkhanavasena napuṃsakaniddeso kato.",
  "anya-e0104n:1005_4": "Yojetabbanti vā bhāvatthatā daṭṭhabbā.",
  "anya-e0104n:1005_5": "“Amahaggatabahiddhārammaṇāya mahaggataajjhattārammaṇā”tiādīsu pana viparītayojanā na kātabbā.",
  "anya-e0104n:1005_6": "Na hi mahaggataajjhattārammaṇāya cutiyā arūpabhūmīsu amahaggatabahiddhārammaṇā paṭisandhi atthi.",
  "anya-e0104n:1005_7": "“Catukkhandhāya āruppacutiyā anantarā pañcakkhandhā kāmāvacarapaṭisandhī”ti etassa vipariyāyo sayameva yojito.",
  "anya-e0104n:1005_8": "“Atītārammaṇāya cutiyā paccuppannārammaṇā paṭisandhī”ti etassa ca vipariyāyo natthi eva.",
  "anya-e0104n:1005_9": "Bhedaviseso eva ca evaṃ vitthārena dassito,",
  "anya-e0104n:1005_10": "abhedaviseso pana ekekasmiṃ bhede tattha tattheva cutipaṭisandhiyojanāvasena veditabbo “pañcakkhandhāya kāmāvacaracutiyā pañcakkhandhā kāmāvacarā…pe…",
  "anya-e0104n:1005_11": "avitakkaavicārāya avitakkāvicārā”ti.",
  "anya-e0104n:1005_12": "Catukkhandhāya pana catukkhandhā sayameva yojitā.",
  "anya-e0104n:1005_13": "Eteneva nayena sakkā viññātunti pañcakkhandhādīsu abhedaviseso na dassitoti.",
  "anya-e0104n:1006_0": "632.",
  "anya-e0104n:1006_1": "Itīti evaṃ vuttappakārena.",
  "anya-e0104n:1006_2": "Etaṃ viññāṇaṃ avijjādisahakārikāraṇasahitassa saṅkhārassa vasena laddhappaccayaṃ.",
  "anya-e0104n:1006_3": "Bāhirakakappitassa adhipatiṭṭhanakassa abhāvato rūpārūpadhammamattaṃ.",
  "anya-e0104n:1006_4": "Tenāha “na satto na jīvo”ti.",
  "anya-e0104n:1006_5": "Upetīti vuccati tathāvohāramattaṃ,",
  "anya-e0104n:1006_6": "atthato pana paccayasāmaggiyā bhavantarabhāvena uppajjanamattanti adhippāyo.",
  "anya-e0104n:1006_7": "Tenāha “tassa cā”tiādi.",
  "anya-e0104n:1006_8": "Tato hetuṃ vināti tattha hetuṃ vinā.",
  "anya-e0104n:1006_9": "Manussacutipaṭisandhikkamenāti manussacutito manussapaṭisandhikkamena.",
  "anya-e0104n:1006_10": "Evañhi pākaṭaggahaṇaṃ ubhayavisesanaṃ hoti.",
  "anya-e0104n:1006_11": "Pākaṭatā cettha tadāsannakkhandhavasena veditabbā “cavamāne upapajjamāne”tiādīsu viya.",
  "anya-e0104n:1006_12": "Manussacutipaṭisandhikkamenāti vā manussacutito yassa kassaci paṭisandhikkamena.",
  "anya-e0104n:1006_13": "Tathā hi vakkhati “nissayaṃ assādayamānaṃ vā anāssādayamānaṃ vā”ti.",
  "anya-e0104n:1007_0": "Sarasenāti sabhāvena,",
  "anya-e0104n:1007_1": "parikkhīṇāyusaṅkhāratāyāti attho.",
  "anya-e0104n:1007_2": "Upakkamenāti attanā,",
  "anya-e0104n:1007_3": "parena vā katena sīsacchedanādiupakkamena.",
  "anya-e0104n:1007_4": "Sabbesaṃ aṅgapaccaṅgasandhīnaṃ bandhanāni sabbaṅgapaccaṅgasandhibandhanāni,",
  "anya-e0104n:1007_5": "tesaṃ chedakānaṃ.",
  "anya-e0104n:1007_6": "Sannipātanti patanaṃ pavatti.",
  "anya-e0104n:1007_7": "Hadayappadesopi anukkamena sussitvā appāvaseso hoti,",
  "anya-e0104n:1007_8": "pageva kāyoti āha “kamena upasussamāne sarīre”ti.",
  "anya-e0104n:1007_9": "Tenevāha “taṅkhaṇāvasesahadayavatthusannissita”nti.",
  "anya-e0104n:1007_10": "“Niruddhesu cakkhādīsū”ti idaṃ gabbhaseyyakānaṃ āyatanānaṃ anupubbuppatti viya nirodhopi anupubbato hotīti adhippāyena vuttaṃ,",
  "anya-e0104n:1007_11": "atimandabhāvūpagamanataṃ vā sandhāya “niruddhesū”ti vuttaṃ,",
  "anya-e0104n:1007_12": "na anavasesanirodhaṃ.",
  "anya-e0104n:1007_13": "Pañcadvārikaviññāṇānantarampi hi pubbe cuti dassitā.",
  "anya-e0104n:1007_14": "Yamake ca “yassa cakkhāyatanaṃ nirujjhati,",
  "anya-e0104n:1007_15": "tassa manāyatanaṃ nirujjhatīti? Āmantā.",
  "anya-e0104n:1007_16": "Yassa vā pana manāyatanaṃ nirujjhati,",
  "anya-e0104n:1007_17": "tassa cakkhāyatanaṃ nirujjhatīti?",
  "anya-e0104n:1007_18": "Sacittakānaṃ acakkhukānaṃ cavantānaṃ tesaṃ manāyatanaṃ nirujjhati,",
  "anya-e0104n:1007_19": "no ca tesaṃ cakkhāyatanaṃ nirujjhati.",
  "anya-e0104n:1007_20": "Sacakkhukānaṃ cavantānaṃ tesaṃ manāyatanañca nirujjhati,",
  "anya-e0104n:1007_21": "cakkhāyatanañca nirujjhatī”tiādinā cakkhāyatanādīnaṃ cuticittena saha nirodho vuttoti.",
  "anya-e0104n:1008_0": "Hadayavatthumatteti hadayavatthupadesamatte.",
  "anya-e0104n:1008_1": "Na hi hadayavatthuṃ nissāya kāyindriyaṃ pavattati.",
  "anya-e0104n:1008_2": "Hadayavatthupi tadā ātape pakkhittaharitatālapaṇṇaṃ viya appāvasesaṃ hotīti “taṅkhaṇāvasesahadayavatthusannissita”nti vuttanti vadanti.",
  "anya-e0104n:1008_3": "Itaravatthūnaṃ pana sakiccāsamatthatāya kevalaṃ hadayavatthusannissitameva,",
  "anya-e0104n:1008_4": "tadā viññāṇaṃ hotīti vuttaṃ “taṅkhaṇāvasesahadayavatthusannissita”nti.",
  "anya-e0104n:1008_5": "Mātughātādi,",
  "anya-e0104n:1008_6": "mahaggatamaññaṃ vā tādisaṃ garukaṃ nāma.",
  "anya-e0104n:1008_7": "Samāsevitaṃ abhiṇhaso kataṃ.",
  "anya-e0104n:1008_8": "Āsannaṃ maraṇakāle kataṃ,",
  "anya-e0104n:1008_9": "yadā tadā vā katampi paribyattaṃ hutvā anussaritaṃ.",
  "anya-e0104n:1008_10": "Pubbakataṃ aparāpariyāyavedanīyaṃ.",
  "anya-e0104n:1008_11": "Laddho avaseso avijjādiko viññāṇassa paccayo etenāti laddhāvasesapaccayo, saṅkhāro.",
  "anya-e0104n:1008_12": "Etena vipaccituṃ katokāsaṃ yathūpacitaṃ kusalākusalacetanamāha.",
  "anya-e0104n:1008_13": "Kammanimittaṃ nāma yaṃ vatthuṃ ārammaṇaṃ katvā āyūhanakāle kammaṃ āyūhati, taṃ.",
  "anya-e0104n:1008_14": "Atīte kappakoṭisatasahassamatthakepi hi kamme kate vipaccanakāle āgantvā kammaṃ vā kammanimittaṃ vā upatiṭṭhati.",
  "anya-e0104n:1008_15": "Gatinimittaṃ nāma nibbattanakaokāse eko vaṇṇo.",
  "anya-e0104n:1008_16": "So ca niraye nibbattanārahassa “aggijālavaṇṇādiko”tiādinā heṭṭhā vuttoyeva.",
  "anya-e0104n:1008_17": "Avijjāpaṭicchāditādīnave tasmiṃ kammādivisaye paṭisandhiviññāṇassa ārammaṇabhāvena uppattiṭṭhānabhūte.",
  "anya-e0104n:1009_0": "Taṇhāya appahīnattā eva,",
  "anya-e0104n:1009_1": "purimuppannāya ca santatiyā tathāpariṇatattā paṭisandhiṭṭhānābhimukhaṃ viññāṇaṃ ninnapoṇapabbhāraṃ hutvā pavattatīti āha “taṇhā nāmetī”ti.",
  "anya-e0104n:1009_2": "Sahajātasaṅkhārāti cutiāsannajavanaviññāṇasahajātā cetanā,",
  "anya-e0104n:1009_3": "sabbepi vā phassādayo.",
  "anya-e0104n:1009_4": "Tasmiṃ paṭisandhiṭṭhāne kammādivisaye viññāṇaṃ khipanti.",
  "anya-e0104n:1009_5": "Khipantā viya tasmiṃ visaye paṭisandhivasena viññāṇapatiṭṭhānassa hetubhāvena pavattantīti attho.",
  "anya-e0104n:1009_6": "Tanti taṃ viññāṇaṃ.",
  "anya-e0104n:1009_7": "Cutipaṭisandhitadāsannaviññāṇānaṃ santativasena viññāṇanti upanītekattaṃ.",
  "anya-e0104n:1009_8": "Taṇhāya nāmiyamānaṃ…pe…",
  "anya-e0104n:1009_9": "pavattatīti namanakhipanapurimanissayajahanaaparanissayassādananissayarahitapavattanāni santativasena tassevekassa viññāṇassa honti,",
  "anya-e0104n:1009_10": "na aññassāti dasseti.",
  "anya-e0104n:1009_11": "Santativasenāti ca vadanto “tadevidaṃ viññāṇaṃ sandhāvati saṃsarati anañña”nti imañca micchāgāhaṃ paṭikkhipati.",
  "anya-e0104n:1009_12": "Sati hi nānattanaye santativasena ekattanayo hotīti.",
  "anya-e0104n:1009_13": "Ettha ca orimatīrarukkhavinibaddharajju viya purimabhavattabhāvavinibaddhaṃ kammādiārammaṇaṃ daṭṭhabbaṃ,",
  "anya-e0104n:1009_14": "puriso viya viññāṇaṃ,",
  "anya-e0104n:1009_15": "tassa mātikātikkamanicchā viya taṇhā,",
  "anya-e0104n:1009_16": "atikkamanapayogo viya khipanakasaṅkhārā,",
  "anya-e0104n:1009_17": "yathā ca so puriso paratīre patiṭṭhahamāno paratīrarukkhavinibaddhaṃ kiñci assādayamāno vā anassādayamāno",
  "anya-e0104n:1009_18": "vā kevalaṃ pathaviyaṃ sakabalapayogeheva patiṭṭhāti,",
  "anya-e0104n:1009_19": "evamidampi bhavantarattabhāvavinibaddhaṃ hadayavatthusaṅkhātaṃ nissayaṃ pañcavokārabhave assādayamānaṃ,",
  "anya-e0104n:1009_20": "catuvokārabhave anassādayamānaṃ vā kevalaṃ ārammaṇasampayuttakammeheva pavattati.",
  "anya-e0104n:1009_21": "Tattha assādayamānanti pāpuṇantaṃ,",
  "anya-e0104n:1009_22": "paṭilabhamānanti attho.",
  "anya-e0104n:1010_0": "Bhavantarādipaṭisandhānatoti bhavantarassa aññabhavassa ādipaṭisandhānabhāvato.",
  "anya-e0104n:1010_1": "Bhavantarādayo vā bhavayonigativiññāṇaṭṭhitisattāvāsantarāni,",
  "anya-e0104n:1010_2": "tesaṃ paṭisandhānatoti attho.",
  "anya-e0104n:1010_3": "Tadetaṃ viññāṇaṃ nāpi idhāgataṃ imasmiṃyeva bhave uppannattā.",
  "anya-e0104n:1010_4": "Kammanti paṭisandhijanakaṃ kammaṃ.",
  "anya-e0104n:1010_5": "Saṅkhārāti cutiāsannajavanaviññāṇasahagatā khipanakasaṅkhārā.",
  "anya-e0104n:1010_6": "Natīti namanavasena pavattataṇhā.",
  "anya-e0104n:1010_7": "Visayo kammādi.",
  "anya-e0104n:1011_0": "633.",
  "anya-e0104n:1011_1": "Saddapaṭighosādīnaṃ satipi paccayapaccayuppannabhāve santānabandho na pākaṭoti tesaṃ ekattanānattabhāvaṃ",
  "anya-e0104n:1011_2": "anāmasitvā anāgamanātītahetusamuppādameva dassento “ettha cā”tiādimāha.",
  "anya-e0104n:1011_3": "Saddādihetukāti ettha paṭighoso saddahetuko.",
  "anya-e0104n:1011_4": "Padīpo padīpantarādihetuko.",
  "anya-e0104n:1011_5": "Muddā lañchanahetukā.",
  "anya-e0104n:1011_6": "Chāyā ādāsādiabhimukhamukhādihetukā.",
  "anya-e0104n:1011_7": "Honti aññatra agantvāti saddādipaccayadesaṃ anupagantvā saddādihetukā honti tato pubbe abhāvā.",
  "anya-e0104n:1011_8": "Evaṃ idampi paṭisandhiviññāṇaṃ na hetudesaṃ gantvā taṃhetukaṃ hoti tato pubbe abhāvā.",
  "anya-e0104n:1011_9": "Tasmā na idaṃ hetudesato purimabhavato idhāgataṃ paṭighosādayo viya saddādidesato,",
  "anya-e0104n:1011_10": "nāpi tattha hetunā vinā uppannaṃ saddādīhi vinā paṭighosādayo viyāti attho.",
  "anya-e0104n:1011_11": "Atha vā honti aññatra agantvāti pubbe paccayadese sannihitā hutvā tato aññatra gantvā tappaccayā na honti uppattito pubbe abhāvā,",
  "anya-e0104n:1011_12": "nāpi saddādipaccayā na honti,",
  "anya-e0104n:1011_13": "evaṃ idampīti vuttanayeneva yojetabbaṃ.",
  "anya-e0104n:1012_0": "Natthi ekatā ekasantānekattepi aññasseva viññāṇassa pātubhavanato.",
  "anya-e0104n:1012_1": "Nāpi nānatā santānabandhato padīpo viya.",
  "anya-e0104n:1012_2": "Khaṇikāya hi padīpajālāya santānekattaṃ upādāya so evāti vuccati,",
  "anya-e0104n:1012_3": "atthakiccañca sādheti,",
  "anya-e0104n:1012_4": "evamidhāpi daṭṭhabbaṃ.",
  "anya-e0104n:1012_5": "“Yadi hī”tiādinā santānabandhe ekantaṃ ekatāya,",
  "anya-e0104n:1012_6": "nānatāya ca aggahetabbataṃ,",
  "anya-e0104n:1012_7": "gahaṇe ca dosaṃ dasseti.",
  "anya-e0104n:1012_8": "Esa nayoti atidesena bījaṅkurādīsu sabbahetuhetusamuppannesu yathāsambhavaṃ yojanā kātabbāti dasseti.",
  "anya-e0104n:1012_9": "Idhāpi hi hetuhetusamuppannaviññāṇānaṃ ekantamekatte sati na manussagatito devagati sambhūtā siyā.",
  "anya-e0104n:1012_10": "Ekantanānatte na kammavato phalaṃ siyā,",
  "anya-e0104n:1012_11": "tato “rattassa bījaṃ rattassa phala”ntiādikassa viya “bhūtapubbāhaṃ, bhante,",
  "anya-e0104n:1012_12": "rohitasso nāma isi ahosi”ntiādikassa vohārassa lopo siyā,",
  "anya-e0104n:1012_13": "tasmā ettha santānabandhesu hetuhetusamuppannesu na ekantamekatā vā nānatā vā upagantabbā na gahetabbā.",
  "anya-e0104n:1012_14": "Ettha ca ekantaekatāpaṭisedhena “sayaṃkataṃ sukhaṃ dukkha”nti imaṃ diṭṭhiṃ nivāreti,",
  "anya-e0104n:1012_15": "ekantanānatāpaṭisedhena “paraṃkataṃ sukhaṃ dukkha”nti,",
  "anya-e0104n:1012_16": "hetuhetusamuppannatāvacanena “adhiccasamuppanna”nti imaṃ diṭṭhiṃ nivāreti.",
  "anya-e0104n:1013_0": "634.",
  "anya-e0104n:1013_1": "Tatthāti phaluppattiṭṭhāne.",
  "anya-e0104n:1013_2": "Aññassāti yena taṃ kammaṃ kataṃ,",
  "anya-e0104n:1013_3": "tato aññassa.",
  "anya-e0104n:1013_4": "Aññatoti yaṃ taṃ kammaṃ nibbattitaṃ,",
  "anya-e0104n:1013_5": "tato aññato.",
  "anya-e0104n:1013_6": "“Dhammamattaṃ bhavantaramupetī”ti vuttattā phalassa upabhuñjake ca asati kassa taṃ phalaṃ siyāti anuyuñjeti.",
  "anya-e0104n:1013_7": "Tatrāti tasmiṃ yathāvutte anuyoge.",
  "anya-e0104n:1014_0": "Tatthāti ekasantāne.",
  "anya-e0104n:1014_1": "Yasmiṃ dhammapuñje kammaṃ nibbattaṃ,",
  "anya-e0104n:1014_2": "tasseva santāneti attho.",
  "anya-e0104n:1014_3": "Etassa atthassāti hetuphalānaṃ atthato aññattepi teneva hetuphalabhāvena sambandhattā taṃ phalaṃ “aññassa,",
  "anya-e0104n:1014_4": "aññato”ti vā na vattabbanti etassa atthassa.",
  "anya-e0104n:1014_5": "Catumadhuraalattakarasādibhāvanā ambamātuluṅgādibījānaṃ abhisaṅkhāro.",
  "anya-e0104n:1014_6": "Ettha ca abhisaṅkhataṃ bījaṃ viya kammavā satto,",
  "anya-e0104n:1014_7": "abhisaṅkhāro viya kammaṃ,",
  "anya-e0104n:1014_8": "bījassa aṅkurādippabandho viya sattassa paṭisandhiviññāṇādippabandho.",
  "anya-e0104n:1014_9": "Tatthuppannassa madhurassa rattakesarassa vā phalassa vā tasseva bījassa,",
  "anya-e0104n:1014_10": "tato eva ca abhisaṅkhārato bhāvo viya kammakārakasseva sattassa,",
  "anya-e0104n:1014_11": "taṃkammato eva ca phalassa bhāvo veditabbo.",
  "anya-e0104n:1014_12": "Bālasarīre kataṃ vijjāpariyāpuṇanaṃ,",
  "anya-e0104n:1014_13": "sippasikkhanaṃ,",
  "anya-e0104n:1014_14": "osadhappayogo ca na vuḍḍhasarīraṃ gacchanti.",
  "anya-e0104n:1014_15": "Atha ca tannimittaṃ vijjāpāṭavaṃ sippajānanaṃ,",
  "anya-e0104n:1014_16": "anāmayatā ca vuḍḍhasarīre honti,",
  "anya-e0104n:1014_17": "na ca tāni aññassa honti taṃsantatipariyāpanne eva vuḍḍhasarīre uppajjanato,",
  "anya-e0104n:1014_18": "na ca yathāpayuttena vijjāpariyāpuṇanādinā vinā tāni aññato honti tadabhāve abhāvato,",
  "anya-e0104n:1014_19": "evaṃ idhāpi santāne yaṃ phalaṃ,",
  "anya-e0104n:1014_20": "etaṃ nāññassa.",
  "anya-e0104n:1014_21": "Na ca aññatoti yojetabbaṃ.",
  "anya-e0104n:1014_22": "Etena ca saṅkhārābhāve phalābhāvameva dasseti,",
  "anya-e0104n:1014_23": "na aññapaccayanivāraṇaṃ karoti.",
  "anya-e0104n:1015_0": "Yampi vuttaṃ,",
  "anya-e0104n:1015_1": "tattha vadāmāti vacanaseso.",
  "anya-e0104n:1015_2": "Tattha vā upabhuñjake asati siddhā bhuñjakasammutīti sambandho.",
  "anya-e0104n:1015_3": "Phalatīti sammuti phalatisammuti.",
  "anya-e0104n:1016_0": "Rukkhasaṅkhātānaṃ dhammānanti rukkhapaññattiyā upādānabhūtānaṃ bhūtupādāyadhammānaṃ.",
  "anya-e0104n:1016_1": "Tasmāti yasmā yathā khandhasantāne kusalākusalacetanuppattiyaṃ “puññaṃ karoti,",
  "anya-e0104n:1016_2": "pāpaṃ karotī”ti kattuvohāro,",
  "anya-e0104n:1016_3": "evaṃ tassa phaluppattiyaṃ “sukhaṃ anubhavati,",
  "anya-e0104n:1016_4": "dukkhaṃ anubhavatī”ti upabhuñjakavohāro,",
  "anya-e0104n:1016_5": "tasmā na ettha khandhavinimuttena aññena upabhuñjakena nāma koci attho atthīti.",
  "anya-e0104n:1017_0": "635.",
  "anya-e0104n:1017_1": "Evaṃ santepīti asaṅkantipātubhāve tattha ca yathāvuttadosapariharaṇe sati,",
  "anya-e0104n:1017_2": "siddheti attho.",
  "anya-e0104n:1017_3": "Pavattikkhaṇeyevāti saṅkhārānaṃ pavattamānakkhaṇe eva.",
  "anya-e0104n:1017_4": "Pavattito pubbeti kammāyūhanakkhaṇato pubbe,",
  "anya-e0104n:1017_5": "avijjamānatāya samānattā evaṃ vuttaṃ.",
  "anya-e0104n:1017_6": "Pacchā cāti vipaccanappapattito pacchā ca.",
  "anya-e0104n:1018_0": "Avipakkavipākā katattā ce paccayā,",
  "anya-e0104n:1018_1": "vipakkavipākānampi katattaṃ samānanti tesampi phalāvahatā siyāti āsaṅkānivattanatthaṃ āha “na ca niccaṃ phalāvahā”ti.",
  "anya-e0104n:1019_0": "“Na vijjamānattā avijjamānattā vā”ti etena vijjamānattaṃ,",
  "anya-e0104n:1019_1": "avijjamānattañca nissāya vuttadose pariharati.",
  "anya-e0104n:1019_2": "Tassā pāṭibhogakiriyāya,",
  "anya-e0104n:1019_3": "bhaṇḍakīṇanakiriyāya,",
  "anya-e0104n:1019_4": "iṇaggahaṇakiriyāya vā karaṇamattaṃ taṃkiriyākaraṇamattaṃ,",
  "anya-e0104n:1019_5": "tadeva tadatthaniyyātane paṭibhaṇḍadāne,",
  "anya-e0104n:1019_6": "iṇadāne ca paccayo hoti,",
  "anya-e0104n:1019_7": "aphalitaniyyātanādiphalanti attho.",
  "anya-e0104n:1020_0": "636.",
  "anya-e0104n:1020_1": "Sammohavighātatthanti bāttiṃsāya viññāṇesu yathāvuttasaṅkhārānaṃ paṭisandhiyaṃ,",
  "anya-e0104n:1020_2": "pavattiyañca paccayabhāve vibhajja avibhāvite pavattanakasammohassa apanayanatthaṃ.",
  "anya-e0104n:1021_0": "Puññābhisaṅkhāreti niddhāraṇe bhummaṃ.",
  "anya-e0104n:1021_1": "Avisesenāti “tihetuko tihetukassā”tiādikaṃ bhedaṃ akatvā sāmaññato,",
  "anya-e0104n:1021_2": "piṇḍavasenāti attho.",
  "anya-e0104n:1021_3": "Sabbattha upanissayapaccayo balavakammassa vasena yojetabbo.",
  "anya-e0104n:1021_4": "“Dubbalañhi kammaṃ upanissayapaccayo na hotī”ti paṭṭhānasaṃvaṇṇanāya dassitametaṃ.",
  "anya-e0104n:1021_5": "Rūpāvacarapañcakusalacetanābhedoti “ṭhapetvā abhiññāppatta”nti visesetvā vattabbaṃ,",
  "anya-e0104n:1021_6": "na vā vattabbaṃ vipākassa paccayabhāvakathāya avipākārahassa pasaṅgābhāvato.",
  "anya-e0104n:1021_7": "Abhiññācetanāya hi avipākatā heṭṭhā vibhāvitā eva.",
  "anya-e0104n:1021_8": "Avisesena panāti etthāpi eseva nayo.",
  "anya-e0104n:1021_9": "Pañcannaṃ vipākaviññāṇānanti ānetvā sambandhitabbaṃ.",
  "anya-e0104n:1022_0": "Pañcannanti cakkhusotaviññāṇānaṃ,",
  "anya-e0104n:1022_1": "sampaṭicchanamanodhātuyā,",
  "anya-e0104n:1022_2": "dvinnaṃ santīraṇamanoviññāṇadhātūnañcāti etesaṃ pañcannaṃ.",
  "anya-e0104n:1022_3": "Tathevāti dvedhā eva.",
  "anya-e0104n:1022_4": "Kathaṃ pana iṭṭhārammaṇeyeva pavattanakāni kusalavipākaviññāṇāni duggatiyaṃ pavattantīti āha “niraye mahāmoggallānattherassā”tiādi.",
  "anya-e0104n:1022_5": "Thero hi tattha iddhiyā vassaṃ nimminitvā katipayaṃ velaṃ nirayaggiṃ vūpasametvā tesaṃ dhammaṃ deseti.",
  "anya-e0104n:1023_0": "Sveva kāmāvacaro puññābhisaṅkhāro.",
  "anya-e0104n:1023_1": "Avisesena pana puññābhisaṅkhāroti kāmāvacaraṃ,",
  "anya-e0104n:1023_2": "rūpāvacarañcāti duvidhampi puññābhisaṅkhāraṃ ekajjhaṃ saṅgaṇhāti.",
  "anya-e0104n:1024_0": "Dvādasākusalacetanābhedoti ettha uddhaccasahagatacetanāya gahaṇe kāraṇaṃ na dissati,",
  "anya-e0104n:1024_1": "vicāretabbametaṃ.",
  "anya-e0104n:1024_2": "Ekassa viññāṇassa tatheva paccayo paṭisandhiyaṃ,",
  "anya-e0104n:1024_3": "no pavatteti ekasseva paccayabhāvaniyamo paṭisandhiyaṃ,",
  "anya-e0104n:1024_4": "no pavatte.",
  "anya-e0104n:1024_5": "Pavatte hi sattannampi paccayoti adhippāyo.",
  "anya-e0104n:1025_0": "Rūpabhave catunnanti akusalavipākānaṃ cakkhusotaviññāṇasampaṭicchanasantīraṇānaṃ.",
  "anya-e0104n:1025_1": "Tāni pana ekantato aniṭṭhārammaṇāni,",
  "anya-e0104n:1025_2": "rūpabhave ca kathaṃ aniṭṭhārammaṇasamāyogoti āha “so ca kho”tiādi.",
  "anya-e0104n:1025_3": "“Tathā kāmāvacaradevalokepi aniṭṭharūpādayo natthī”ti idaṃ yebhuyyavasena vuttaṃ.",
  "anya-e0104n:1025_4": "Bahulañhi tesaṃ iṭṭhā eva rūpādayo upaṭṭhahanti,",
  "anya-e0104n:1025_5": "kadāci aniṭṭhaṃ.",
  "anya-e0104n:1025_6": "Devānañhi kesañcideva pubbanimittapātubhāvakālādīsu milātamālādianiṭṭhārammaṇasamāyogo hotīti.",
  "anya-e0104n:1026_0": "637.",
  "anya-e0104n:1026_1": "Yattha vitthārappakāsanaṃ kataṃ,",
  "anya-e0104n:1026_2": "tato bhavato paṭṭhāya mukhamattappakāsanaṃ kātukāmo āha “ādito paṭṭhāyā”ti.",
  "anya-e0104n:1026_3": "Teneva “dvīsu bhavesū”tiādi vuttaṃ.",
  "anya-e0104n:1026_4": "Manussāpi keci aṇḍajā,",
  "anya-e0104n:1026_5": "saṃsedajā ca hontīti tadapekkhāya “catūsu yonīsū”ti vuttaṃ.",
  "anya-e0104n:1026_6": "Ekattakāyaekattasaññitāsāmaññena catutthajhānabhūmikāpi asaññāruppavajjā catutthiṃyeva viññāṇaṭṭhitiṃ bhajanti.",
  "anya-e0104n:1026_7": "Esa puññābhisaṅkhāro.",
  "anya-e0104n:1026_8": "Vuttanayenevāti “nānākkhaṇikakammapaccayena ceva upanissayapaccayena cā”ti vuttanayeneva.",
  "anya-e0104n:1026_9": "Yathāsambhavanti ekavīsatikāmāvacararūpāvacarakusalavipākesu cuddasannaṃ paṭisandhiyaṃ,",
  "anya-e0104n:1026_10": "pavatte ca,",
  "anya-e0104n:1026_11": "sattannaṃ pavatte evāti ayaṃ yathāsambhavo.",
  "anya-e0104n:1027_0": "Tādiseyevāti nānattakāyaekattasaññīsaṅkhāteyeva.",
  "anya-e0104n:1028_0": "Catunnaṃ viññāṇānanti bhavādayo apekkhitvā vuttaṃ.",
  "anya-e0104n:1028_1": "Catūsu antogadhānaṃ pana tiṇṇaṃ viññāṇānaṃ tīsu viññāṇaṭṭhitīsu paccayabhāvo yojetabbo.",
  "anya-e0104n:1028_2": "Aviññāṇake sattāvāse saṅkhārapaccayā viññāṇe alabbhamānepi tassa saṅkhārahetukattaṃ labbhateva.",
  "anya-e0104n:1028_3": "Tathā hi tattha puññābhisaṅkhāro kaṭattārūpānaṃ nānākkhaṇikakammapaccayena paccayo hoti.",
  "anya-e0104n:1028_4": "Etasmiñca mukhamattappakāsane puññābhisaṅkhārādīnaṃ duggatiādīsu pavattiyaṃ kusalavipākādiviññāṇānaṃ",
  "anya-e0104n:1028_5": "paccayabhāvo bhavesu vuttanayeneva viññāyatīti na vuttoti veditabbo.",
  "anya-e0104n:1029_0": "Viññāṇapaccayānāmarūpapadavitthārakathāvaṇṇanā",
  "anya-e0104n:1030_0": "638. Vibhāgā nāmarūpānanti nāmassa, rūpassa ca pabhedato.",
  "anya-e0104n:1031_0": "Tattha nāmassa tāva pabhedaṃ dassentena kāmaṃ viññāṇampi nāmameva,",
  "anya-e0104n:1031_1": "paccayapaccayuppanne pana asaṅkarato dassetuṃ “ārammaṇābhimukhaṃ namanato vedanādayo tayo khandhā”ti vuttaṃ.",
  "anya-e0104n:1031_2": "Nibbānassa panettha pavattikathāyaṃ appaccayattā,",
  "anya-e0104n:1031_3": "namanaṭṭhābhāvato ca pasaṅgo eva natthi.",
  "anya-e0104n:1031_4": "Nāmanaṭṭhena hi taṃ nāmaṃ,",
  "anya-e0104n:1031_5": "na namanaṭṭhena.",
  "anya-e0104n:1031_6": "Tesaṃ nāmarūpānaṃ sukhādivasena,",
  "anya-e0104n:1031_7": "pathavīādivasena ca vibhāgo.",
  "anya-e0104n:1032_0": "Ekaṃ sattāvāsanti asaññasattāvāsaṃ. Purimesu catūsu, asaññasattāvāse cāti pañcasu.",
  "anya-e0104n:1033_0": "Gabbhaseyyaggahaṇena jalābujā gahitāti “aṇḍajānañcā”ti vuttaṃ.",
  "anya-e0104n:1033_1": "Aṇḍajānañca abhāvakānanti yojetabbaṃ.",
  "anya-e0104n:1033_2": "Santatisīsānīti kalāpasantānamūlāni.",
  "anya-e0104n:1033_3": "Yadipi vikārarūpāni paṭisandhikkhaṇe na santi,",
  "anya-e0104n:1033_4": "lakkhaṇaparicchedarūpāni pana santīti tāni paramatthato aparinipphannānīti vajjento āha “rūparūpato”ti.",
  "anya-e0104n:1033_5": "Phassādike saṅkhārakkhandhabhāvena ekattaṃ netvā “tevīsati dhammā”ti vuttaṃ.",
  "anya-e0104n:1033_6": "Apanetvāti kalāpantaragate pathavīādike samānalakkhaṇatāya aggahetvā.",
  "anya-e0104n:1034_0": "Tesanti brahmakāyikādīnaṃ. Vitthārenāti catūsupi santatisīsesu rūpānaṃ asaṅkhipanena.",
  "anya-e0104n:1035_0": "Kāmabhave pana yasmā sesaopapātikānanti ettha kiñcāpi kāmabhave opapātikā vuttā na santi,",
  "anya-e0104n:1035_1": "yena sesaggahaṇaṃ sātthakaṃ bhaveyya,",
  "anya-e0104n:1035_2": "aṇḍajagabbhaseyyakehi pana opapātikasaṃsedajā sesā hontīti sesaggahaṇaṃ katanti veditabbaṃ.",
  "anya-e0104n:1035_3": "Atha vā brahmakāyikādikehi opapātikehi vuttehi sese sandhāya “sesaopapātikāna”nti āha.",
  "anya-e0104n:1035_4": "Te pana arūpinopi santīti “kāmabhave”ti vuttaṃ.",
  "anya-e0104n:1035_5": "Aparipuṇṇāyatanānaṃ pana nāmarūpaṃ yathāsambhavaṃ rūpamissakaviññāṇaniddese vuttanayena sakkā dhammagaṇanato viññātunti na vuttanti daṭṭhabbaṃ.",
  "anya-e0104n:1036_0": "Paṭisandhicittena saha pavattaututoti paṭisandhicittena saha uppannarūpesu tejodhātuto.",
  "anya-e0104n:1036_1": "Hadayavatthuno taṅkhaṇuppannattā paṭisandhicittassa vatthudubbalatā.",
  "anya-e0104n:1036_2": "Tesaṃ ajjhoharitāhārena anugate sarīre āhārasamuṭṭhānaṃ suṭṭhaddhakanti sambandho.",
  "anya-e0104n:1036_3": "Naroti teneva mātukucchigatabhāvena tirokkho.",
  "anya-e0104n:1036_4": "Avakaṃsato dve aṭṭhakāneva utucittasamuṭṭhānāni hontīti sasaddakālaṃ sandhāya “ukkaṃsato dvinnaṃ navakāna”nti vuttaṃ.",
  "anya-e0104n:1036_5": "Pubbeti yaṃ pubbe santatidvayādikaṃ sattakapariyosānaṃ rūpaṃ idha vuttaṃ,",
  "anya-e0104n:1036_6": "taṃ ekekassa cittassa tīsu tīsu khaṇesu uppajjamānameva vuttanti katvā āha “pubbe…pe…",
  "anya-e0104n:1036_7": "sattatividha”nti.",
  "anya-e0104n:1036_8": "Duvidhampi tanti utusamuṭṭhānaṃ,",
  "anya-e0104n:1036_9": "cittasamuṭṭhānañcāti duvidhampi taṃ saddaṃ.",
  "anya-e0104n:1037_0": "Saṇṭhātunti addhaniyabhāvena ṭhātuṃ,",
  "anya-e0104n:1037_1": "attano pana khaṇamattaṃ tiṭṭhateva.",
  "anya-e0104n:1037_2": "Catuddisā vavatthāpitāti aññamaññaṃ saṃsaṭṭhasīsā mūlena catūsu disāsu vavatthāpitā.",
  "anya-e0104n:1037_3": "Aññamaññaṃ āliṅgetvā ṭhitā bhinnavāhanikā viya ca.",
  "anya-e0104n:1038_0": "639.",
  "anya-e0104n:1038_1": "Pañcavokārabhave ca pavattiyanti rūpājanakakammajapañcaviññāṇappavattikālaṃ,",
  "anya-e0104n:1038_2": "sahajātaviññāṇapaccayañca sandhāyāha.",
  "anya-e0104n:1038_3": "Tadā hi tato nāmameva hotīti.",
  "anya-e0104n:1038_4": "Kammaviññāṇapaccayā pana tadāpi ubhayaṃ hotīti sakkā vattuṃ,",
  "anya-e0104n:1038_5": "pacchājātaviññāṇapaccayā ca rūpaṃ upatthaddhaṃ hotīti.",
  "anya-e0104n:1038_6": "Asaññesūtiādi kammaviññāṇapaccayaṃ sandhāya vuttaṃ.",
  "anya-e0104n:1038_7": "Pañcavokārabhave ca pavattiyanti bhavaṅgādijanakakammato aññena rūpuppattikālaṃ,",
  "anya-e0104n:1038_8": "nirodhasamāpattikālaṃ,",
  "anya-e0104n:1038_9": "bhavaṅgādiuppattikālato aññakālañca sandhāya vuttanti yuttaṃ.",
  "anya-e0104n:1038_10": "Bhavaṅgādiuppattikāle hi taṃjanakena kammunā uppajjamānaṃ rūpaṃ,",
  "anya-e0104n:1038_11": "so ca vipāko kammaviññāṇapaccayo hotīti sakkā vattuṃ.",
  "anya-e0104n:1038_12": "Sahajātaviññāṇapaccayānapekkhampi hi pavattiyaṃ kammena pavattamānaṃ rūpaṃ,",
  "anya-e0104n:1038_13": "nāmañca na kammaviññāṇānapekkhaṃ hotīti.",
  "anya-e0104n:1038_14": "Sabbatthāti paṭisandhiyaṃ,",
  "anya-e0104n:1038_15": "pavatte ca.",
  "anya-e0104n:1038_16": "Sahajātaviññāṇapaccayā nāmarūpaṃ,",
  "anya-e0104n:1038_17": "kammaviññāṇapaccayā nāmarūpañca yathāsambhavaṃ yojetabbaṃ.",
  "anya-e0104n:1038_18": "Nāmañca rūpañca nāmarūpañcāti ettha nāmarūpasaddo attano ekadesena nāmasaddena nāmasaddassa sarūpo,",
  "anya-e0104n:1038_19": "rūpasaddena ca rūpasaddassa,",
  "anya-e0104n:1038_20": "tasmā sarūpānaṃ ekasesoti ekadesasarūpekaseso,",
  "anya-e0104n:1038_21": "nāmarūpasaddassa ṭhānaṃ itaresañca nāmarūpasaddānaṃ adassananti attho.",
  "anya-e0104n:1039_0": "Vipākato aññaṃ avipākaṃ. Yato dvidhā mataṃ, tato yuttameva idanti yojetabbaṃ.",
  "anya-e0104n:1040_0": "Kusalādicittakkhaṇeti ādi-",
  "anya-e0104n:1040_1": "saddena akusalakiriyacittakkhaṇe viya vipākacittakkhaṇepi vipākājanakakammasamuṭṭhānaṃ saṅgahitanti veditabbaṃ.",
  "anya-e0104n:1040_2": "Vipākacittakkhaṇe pana abhisaṅkhāraviññāṇapaccayā pubbe vuttanayena ubhayañca labbhatīti tādisavipākacittakkhaṇavajjanatthaṃ",
  "anya-e0104n:1040_3": "“kusalādicittakkhaṇe”ti vuttaṃ.",
  "anya-e0104n:1041_0": "640.",
  "anya-e0104n:1041_1": "Suttantikapariyāyatoti paṭṭhāne rūpānaṃ upanissayapaccayassa avuttattā vuttaṃ.",
  "anya-e0104n:1041_2": "Suttante pana yasmiṃ sati yaṃ hoti,",
  "anya-e0104n:1041_3": "asati ca na hoti,",
  "anya-e0104n:1041_4": "so tassa upanissayo nidānaṃ hetu pabhavoti katvā “viññāṇūpanisaṃ nāmarūpa”nti rūpassa ca viññāṇūpanissayatā vuttā.",
  "anya-e0104n:1041_5": "Vanapatthapariyāye ca vanapatthagāmanigamanagarajanapadapuggalūpanissayo iriyāpathavihāro,",
  "anya-e0104n:1041_6": "tato ca cīvarādīnaṃ jīvitaparikkhārānaṃ kasirena,",
  "anya-e0104n:1041_7": "appakasirena ca samudāgamanaṃ vuttaṃ,",
  "anya-e0104n:1041_8": "na ca vanapatthādayo ārammaṇūpanissayādibhāvaṃ iriyāpathānaṃ,",
  "anya-e0104n:1041_9": "cīvarādisamudāgamanassa ca bhajanti.",
  "anya-e0104n:1041_10": "Tasmā vinā abhāvo eva suttantikapariyāyato upanissayabhāvo daṭṭhabbo.",
  "anya-e0104n:1041_11": "Nāmassa abhisaṅkhāraviññāṇaṃ kammārammaṇapaṭisandhiādikāle ārammaṇapaccayova hotīti vattabbameva natthīti",
  "anya-e0104n:1041_12": "rūpasseva suttantikapariyāyato ekadhāva paccayabhāvo vutto.",
  "anya-e0104n:1041_13": "Sasaṃsayassa hi rūpassetaṃ paccayo hotīti vutte nāmassa hotīti vattabbameva natthīti.",
  "anya-e0104n:1042_0": "Pavattassa pākaṭattā apākaṭaṃ paṭisandhiṃ gahetvā pucchati “kathaṃ paneta”ntiādinā.",
  "anya-e0104n:1042_1": "Suttato nāmaṃ,",
  "anya-e0104n:1042_2": "yuttito rūpaṃ viññāṇapaccayā hotīti jānitabbaṃ.",
  "anya-e0104n:1043_0": "Yuttito sādhetvā suttena taṃ daḷhaṃ karonto “kammasamuṭṭhānassāpi hī”tiādimāha.",
  "anya-e0104n:1043_1": "Cittasamuṭṭhānassevāti cittasamuṭṭhānassa viya.",
  "anya-e0104n:1043_2": "Ettha ca “viññāṇapaccayā nāmarūpa”nti bhāsamānena bhagavatā yasmā upaparikkhamānānaṃ paṇḍitānaṃ paramatthato nāmarūpamattameva pavattamānaṃ dissati, na satto, na jīvo,",
  "anya-e0104n:1043_3": "tasmā kenaci appaṭivattiyaṃ anuttaraṃ dhammacakkaṃ pavattitaṃ hoti.",
  "anya-e0104n:1043_4": "Suññatappakāsanañhi dhammacakkappavattananti.",
  "anya-e0104n:1043_5": "Atha vā nāmarūpamattatāvacanena pavattiyā dukkhasaccamattatā vuttā.",
  "anya-e0104n:1043_6": "Dukkhasaccappakāsanena ca tassa samudayo,",
  "anya-e0104n:1043_7": "tassa ca nirodho,",
  "anya-e0104n:1043_8": "nirodhagāminipaṭipadā ca pakāsitā eva hoti.",
  "anya-e0104n:1043_9": "Ahetukassa dukkhassa,",
  "anya-e0104n:1043_10": "hetunirodhā anirujjhanakassa ca abhāvā,",
  "anya-e0104n:1043_11": "nirodhassa ca upāyena vinā anadhigantabbattāti catusaccappakāsanaṃ dhammacakkappavattanaṃ niddhāretabbaṃ.",
  "anya-e0104n:1044_0": "Nāmarūpapaccayāsaḷāyatanapadavitthārakathāvaṇṇanā",
  "anya-e0104n:1045_0": "641. Tanti nāmarūpaṃ. Tassāti saḷāyatanassa. Tādisassevāti katekasesasseva.",
  "anya-e0104n:1046_0": "Idhāpi nāmanti khandhattayasseva gahaṇe kāraṇaṃ vuttanayameva.",
  "anya-e0104n:1046_1": "Niyamatoti idañca catunnaṃ bhūtānaṃ,",
  "anya-e0104n:1046_2": "channaṃ vatthūnaṃ,",
  "anya-e0104n:1046_3": "jīvitassa ca yathāsambhavaṃ sahajātanissayapurejātaindriyādinā saḷāyatanassa pavattamānassa ekantena paccayabhāvaṃ sandhāya vuttaṃ.",
  "anya-e0104n:1046_4": "Rūpāyatanādīnaṃ pana sahajātanissayānupālanabhāvo natthīti aggahaṇaṃ veditabbaṃ.",
  "anya-e0104n:1046_5": "Ārammaṇārammaṇapurejātādibhāvo ca tesaṃ na sasantatipariyāpannānameva,",
  "anya-e0104n:1046_6": "na ca cakkhādīnaṃ viya ekappahārenevāti aniyamato paccayabhāvo.",
  "anya-e0104n:1046_7": "Niyamato…pe…",
  "anya-e0104n:1046_8": "jīvitindriyanti evanti ettha evaṃ-",
  "anya-e0104n:1046_9": "saddena vā rūpāyatanādīnampi saṅgaho daṭṭhabbo.",
  "anya-e0104n:1046_10": "Chaṭṭhāyatanañca saḷāyatanañca saḷāyatananti ettha yadipi chaṭṭhāyatanasaḷāyatanasaddānaṃ saddato sarūpatā natthi,",
  "anya-e0104n:1046_11": "atthato pana saḷāyatanekadesova chaṭṭhāyatananti ekadesasarūpatā atthīti ekadesasarūpekaseso katoti veditabbo.",
  "anya-e0104n:1046_12": "Atthatopi hi sarūpānaṃ ekadesasarūpekasesaṃ icchanti “vaṅko ca kuṭilo ca kuṭilā”ti.",
  "anya-e0104n:1046_13": "Tasmā atthato ekadesasarūpānañca ekasesena bhavitabbanti.",
  "anya-e0104n:1047_0": "Atha vā chaṭṭhāyatanañca manāyatanañca chaṭṭhāyatananti vā manāyatananti vā chaṭṭhāyatanañca chaṭṭhāyatanañca",
  "anya-e0104n:1047_1": "chaṭṭhāyatananti vā manāyatanañca manāyatanañca manāyatananti vā ekasesaṃ katvā cakkhādīhi saddhiṃ “saḷāyatana”nti",
  "anya-e0104n:1047_2": "vuttanti tameva ekasesaṃ nāmamattapaccayassa,",
  "anya-e0104n:1047_3": "nāmarūpapaccayassa ca manāyatanassa vasena kataṃ atthato dassento āha “chaṭṭhāyatanañca saḷāyatanañca saḷāyatananti evaṃ katekasesassā”ti.",
  "anya-e0104n:1047_4": "Yathāvuttopi hi ekaseso atthato chaṭṭhāyatanañca saḷāyatanañcāti evaṃ kato nāma hotīti.",
  "anya-e0104n:1047_5": "Sabbattha ca ekasese kate ekavacananiddeso katekasesānaṃ saḷāyatanādisaddavacanīyatāsāmaññavasena katoti daṭṭhabbo.",
  "anya-e0104n:1048_0": "“Na aññathā”ti etena tassa tassa nāmassa,",
  "anya-e0104n:1048_1": "rūpassa ca abhāve taṃ taṃ āyatanaṃ na hotīti byatirekaṃ vibhāveti.",
  "anya-e0104n:1049_0": "Yanti yaṃ yaṃ nāmaṃ, rūpañca.",
  "anya-e0104n:1049_1": "Yassāti yassa yassa āyatanassa.",
  "anya-e0104n:1049_2": "Yathāti sahajātādinā yena yena pakārena.",
  "anya-e0104n:1049_3": "Neyyanti ñeyyaṃ.",
  "anya-e0104n:1050_0": "Tassa vasenāti tassa hetuādipaccayassa vasena.",
  "anya-e0104n:1050_1": "Ukkaṃsāvakaṃsoti ettha sattadhā paccayabhāvato ukkaṃso aṭṭhadhā paccayabhāvo,",
  "anya-e0104n:1050_2": "tato navadhā,",
  "anya-e0104n:1050_3": "tato dasadhāti ayaṃ ukkaṃso.",
  "anya-e0104n:1050_4": "Avakaṃso pana dasadhā paccayabhāvato navadhā paccayabhāvo,",
  "anya-e0104n:1050_5": "tato aṭṭhadhā,",
  "anya-e0104n:1050_6": "tato sattadhāti evaṃ veditabbo,",
  "anya-e0104n:1050_7": "na pana sattadhā paccayabhāvato eva dvepi ukkaṃsāvakaṃsā yojetabbā,",
  "anya-e0104n:1050_8": "tato avakaṃsābhāvatoti.",
  "anya-e0104n:1051_0": "Vipākaṃ nāmanti sambandho.",
  "anya-e0104n:1051_1": "Vuttanayenevāti sahajātādivasena, sattadhā,",
  "anya-e0104n:1051_2": "hetuādivasena ca.",
  "anya-e0104n:1051_3": "Itaranti avipākaṃ nāmaṃ.",
  "anya-e0104n:1052_0": "“Hadayavatthuno sahāyaṃ hutvā”ti etena arūpe viya asahāyaṃ nāmaṃ na hoti,",
  "anya-e0104n:1052_1": "hadayavatthu ca nāmena saha chaṭṭhāyatanassa paccayo hotīti ettakameva dasseti,",
  "anya-e0104n:1052_2": "na pana yathā hadayavatthu paccayo hoti,",
  "anya-e0104n:1052_3": "tathā nāmampīti ayamattho adhippeto.",
  "anya-e0104n:1052_4": "Vatthu hi nāmassa vippayuttapaccayo hoti, na nāmaṃ.",
  "anya-e0104n:1052_5": "Nāmañca vipākahetādipaccayo hoti,",
  "anya-e0104n:1052_6": "na vatthūti.",
  "anya-e0104n:1052_7": "Pavatte arūpadhammā kammajarūpassa ṭhitippattasseva paccayā honti,",
  "anya-e0104n:1052_8": "na uppajjamānassāti vippayuttaatthiavigatā ca pacchājātavippayuttādayo eva cakkhādīnaṃ yojetabbā.",
  "anya-e0104n:1053_0": "“Tatthevā”ti iminā “pavatte”ti idaṃ paccāmaṭṭhanti āha “tattheva hi pavatte”ti.",
  "anya-e0104n:1053_1": "“Pañcavokārabhave”ti pana idaṃ “pañcanna”nti iminā dīpitamevāti.",
  "anya-e0104n:1053_2": "Pavattiyaṃ cakkhāyatanādikassa nāmaṃ vipākapaccayo na hoti,",
  "anya-e0104n:1053_3": "attanā janitarūpasseva hoti.",
  "anya-e0104n:1053_4": "Paṭisandhiyaṃ pana kammasamuṭṭhānaṃ cittasamuṭṭhānasadisaṃ,",
  "anya-e0104n:1053_5": "tasmā vatthunopi vipākapaccayo hotiyeva.",
  "anya-e0104n:1054_0": "Rūpatoti rūpesu.",
  "anya-e0104n:1054_1": "Yaṃ yaṃ āyatanaṃ uppajjatīti paṭisandhiyaṃ aṇḍajajalābujānaṃ pañcasu āyatanesu kāyāyatanameva uppajjati.",
  "anya-e0104n:1054_2": "Itaresaṃ yathārahaṃ itarānipi.",
  "anya-e0104n:1055_0": "Avasesamanāyatanassāti ettha “pañcakkhandhabhave panā”ti etassa anuvattamānattā pañcavokārabhave eva",
  "anya-e0104n:1055_1": "pavattamānaṃ pañcaviññāṇehi avasesaṃ manāyatanaṃ vuttanti daṭṭhabbaṃ.",
  "anya-e0104n:1055_2": "Nāmarūpassa sahajātādisādhāraṇapaccayabhāvo,",
  "anya-e0104n:1055_3": "sampayuttādiasādhāraṇapaccayabhāvo ca yathāsambhavaṃ yojetabbo.",
  "anya-e0104n:1055_4": "“Rūpapaccayā pañcāyatanānī”ti ayampi nayo labbhati nirodhasamāpannānaṃ vasena,",
  "anya-e0104n:1055_5": "so pana apacurabhāvato yebhuyyena ca paṭisandhiyaṃ paccayabhūtasseva nāmarūpassa pavattiyaṃ paccayabhāvo vibhāvitoti na dassitoti veditabbaṃ.",
  "anya-e0104n:1056_0": "Saḷāyatanapaccayāphassapadavitthārakathāvaṇṇanā",
  "anya-e0104n:1057_0": "642. Bāvīsatiyā lokiyavipākaviññāṇehi sampayuttā bāvīsatilokiyaviññāṇasampayuttā. Tato eva bāvīsati.",
  "anya-e0104n:1058_0": "Tatthāti tasmiṃ saḷāyatane,",
  "anya-e0104n:1058_1": "tesu chasu āyatanesūti attho.",
  "anya-e0104n:1058_2": "Ajjhattanti sasantatipariyāpannameva gaṇhāti.",
  "anya-e0104n:1058_3": "Tañhi sasantatipariyāpannakammanibbattaṃ tādisassa phassassa paccayo hoti. Rūpādīni,",
  "anya-e0104n:1058_4": "pana bahiddhā anupādinnāni ca phassassa ārammaṇaṃ honti,",
  "anya-e0104n:1058_5": "na tāni cakkhādīni viya sasantatipariyāpannakammakilesanimittappavattibhāvena phassassa paccayā hontīti paṭhamācariyavāde na gahitāni,",
  "anya-e0104n:1058_6": "dutiyācariyavāde pana yathā tathā vā paccayabhāve sati na sakkā vajjetunti gahitāni.",
  "anya-e0104n:1059_0": "Tatthāti saḷāyatanapaccayā phassapade.",
  "anya-e0104n:1059_1": "Ye tāva ācariyā mahāvihāravāsinova yathā viññāṇaṃ,",
  "anya-e0104n:1059_2": "evaṃ nāmarūpaṃ,",
  "anya-e0104n:1059_3": "saḷāyatanaṃ, phassaṃ,",
  "anya-e0104n:1059_4": "vedanañca paccayaṃ,",
  "anya-e0104n:1059_5": "paccayuppannañca sasantatipariyāpannaṃ dīpentā vipākameva icchanti.",
  "anya-e0104n:1059_6": "“Chaṭṭhāyatanapaccayā phasso”ti abhidhammabhājanīyapāḷi āruppaṃ sandhāya vuttāti “chaṭṭhāyatanapaccayā phassoti pāḷianusārato”ti vuttaṃ.",
  "anya-e0104n:1060_0": "Sabbe phassā na sambhontīti yojanā.",
  "anya-e0104n:1060_1": "Yadi sabbāyatanehi eko phasso sambhaveyya,",
  "anya-e0104n:1060_2": "“saḷāyatanapaccayā phasso”ti ekassa vacanaṃ yujjeyya,",
  "anya-e0104n:1060_3": "athāpi ekamhā āyatanā sabbe phassā sambhaveyyuṃ,",
  "anya-e0104n:1060_4": "tathāpi sabbāyatanehi sabbaphassasambhavato āyatanabhedena phassabhedo natthīti tadabhedavasena ekassa vacanaṃ yujjeyya,",
  "anya-e0104n:1060_5": "tathā pana asambhavato na yuttanti codeti “na sabbāyatanehī”tiādinā.",
  "anya-e0104n:1060_6": "Aññassāpi vā asambhavantassa vidhānassa bodhanatthametaṃ vuttaṃ “nāpi ekamhā āyatanā sabbe phassā”ti.",
  "anya-e0104n:1060_7": "“Na sabbāyatanehi eko phasso sambhotī”ti idameva pana ekaphassavacanassāyuttattadīpakaṃ kāraṇanti veditabbaṃ.",
  "anya-e0104n:1060_8": "Nidassanavasena vā etaṃ vuttaṃ.",
  "anya-e0104n:1060_9": "Nāpi ekamhā āyatanā sabbe phassā sambhonti,",
  "anya-e0104n:1060_10": "evaṃ na sabbāyatanehi eko phasso sambhoti.",
  "anya-e0104n:1060_11": "Tasmā ekassa vacanaṃ ayuttanti.",
  "anya-e0104n:1060_12": "Parihāraṃ pana anekāyatanehi ekaphassassa sambhavatoti dassento “tatridaṃ vissajjana”ntiādimāha.",
  "anya-e0104n:1060_13": "Avasesasampayuttadhammāyatanā phassavajjitā taṃsampayuttacetasikā dhammā.",
  "anya-e0104n:1061_0": "Ekopi anekāyatanappabhavo ekopanekāyatanappabhavo.",
  "anya-e0104n:1062_0": "Chadhā paccayatte pañca vibhāvaye,",
  "anya-e0104n:1062_1": "ekaṃ navadhā paccayatte,",
  "anya-e0104n:1062_2": "bāhirāni cha āyatanāni ārammaṇādinā yathāsambhavaṃ paccayatte vibhāvayeti sambandho.",
  "anya-e0104n:1063_0": "Anekabhedassāti kusalavipākādipañcadvārādivasena anekavidhassa dvipañcaviññāṇasampayuttavajjassa vipākaphassassa.",
  "anya-e0104n:1063_1": "Tāni cāti rūpāyatanādīni.",
  "anya-e0104n:1063_2": "“Mano ca nesaṃ gocaravisayaṃ paccanubhotī”ti hi vuttaṃ.",
  "anya-e0104n:1063_3": "Tathā cāti paccuppannāni rūpādīni paccuppannañca dhammāyatanapariyāpannaṃ rūparūpaṃ sandhāya vuttaṃ.",
  "anya-e0104n:1063_4": "Ārammaṇapaccayamattenāti taṃ sabbaṃ apaccuppannaṃ,",
  "anya-e0104n:1063_5": "aññañca dhammāyatanaṃ sandhāya vuttaṃ.",
  "anya-e0104n:1064_0": "Phassapaccayāvedanāpadavitthārakathāvaṇṇanā",
  "anya-e0104n:1065_0": "643.",
  "anya-e0104n:1065_1": "Dvārato saḷevāti pabhavasāmaññato ekavidhāpi uppattidvārato cha eva hontīti chaḷeva vedanā vuttā.",
  "anya-e0104n:1066_0": "Cittabhedena ekūnanavutividhāpi idhādhippetā eva dassetuṃ “vedanāsu panā”tiādi vuttaṃ.",
  "anya-e0104n:1066_1": "“Sesāna”nti ettha sampaṭicchanasampayuttāya cakkhusamphassādayo pañca yadipi anantarādīhi paccayā honti,",
  "anya-e0104n:1066_2": "anantarādīnaṃ pana upanissaye antogadhattā santīraṇatadārammaṇānañca sādhāraṇassa tassa vasena “ekadhā”ti vuttaṃ.",
  "anya-e0104n:1066_3": "Ekekasmiṃ dvāre hi cakkhudvārādīsu uppannacakkhuviññāṇādīhi sahajātā phassā sakasakavīthīsu sampaṭicchanādīhi sampayuttavedanānaṃ,",
  "anya-e0104n:1066_4": "manodvāre tadārammaṇavaseneva pavattānaṃ tebhūmakavipākavedanānampi sahajātamanosamphassasaṅkhāto so phasso aṭṭhadhā paccayo hotīti yojetabbaṃ.",
  "anya-e0104n:1067_0": "Rūpārūpāvacaravipākavedanā paṭisandhiādivaseneva pavattanti,",
  "anya-e0104n:1067_1": "kāmāvacarāpi ekaccāti “tebhūmakavipākavedanānampī”ti vuttaṃ.",
  "anya-e0104n:1067_2": "Tāsampi hi sahajātamanosamphasso aṭṭhadhāva paccayo hoti.",
  "anya-e0104n:1067_3": "Paccayaṃ anupādinnampi keci icchantīti “yā panā”tiādinā manodvārāvajjanasampayuttaphassassa paccayabhāvo vutto.",
  "anya-e0104n:1067_4": "Tañca mukhamattadassanaṃ daṭṭhabbaṃ.",
  "anya-e0104n:1067_5": "Etena nayena sabbassa anantarassa,",
  "anya-e0104n:1067_6": "anānantarassa ca phassassa tassā tassā vipākavedanāya upanissayatā yojetabbāti.",
  "anya-e0104n:1068_0": "Vedanāpaccayātaṇhāpadavitthārakathāvaṇṇanā",
  "anya-e0104n:1069_0": "644.",
  "anya-e0104n:1069_1": "Idhāti imasmiṃ loke,",
  "anya-e0104n:1069_2": "imasmiṃ vā sāsane cha taṇhā dīpitā.",
  "anya-e0104n:1069_3": "Idhāti vā imasmiṃ vedanāpaccayā taṇhāpade.",
  "anya-e0104n:1069_4": "Tatthāti tāsu chasu taṇhāsu.",
  "anya-e0104n:1070_0": "Ekekāya sassatadiṭṭhisahagatāya,",
  "anya-e0104n:1070_1": "ucchedadiṭṭhisahagatāya ca taṇhāya tadabhinandanānuguṇo rūpādīsu pavattiākāro,",
  "anya-e0104n:1070_2": "kevalaṃ kāmassādavasena pavattiyā visiṭṭhākārattā vuttappavattiākārato taṇhāya tividhatā.",
  "anya-e0104n:1071_0": "Mamattenāti sampiyāyanena,",
  "anya-e0104n:1071_1": "assādanataṇhāya icceva vuttaṃ hoti.",
  "anya-e0104n:1071_2": "Tattha putto viya vedanā daṭṭhabbā,",
  "anya-e0104n:1071_3": "khīrādayo viya vedanāya paccayabhūtā rūpādayo,",
  "anya-e0104n:1071_4": "khīrādidāyikā dhāti viya rūpādichaḷārammaṇadāyakā cittakārādayo cha.",
  "anya-e0104n:1071_5": "Tattha sukhasamphassavatthadāyako tantavāyo,",
  "anya-e0104n:1071_6": "vejjo rasāyatanojāvasena,",
  "anya-e0104n:1071_7": "tadupatthambhitajīvitavasena ca dhammārammaṇassa dāyakoti daṭṭhabbo.",
  "anya-e0104n:1071_8": "Sabbāpesā aṭṭhasatappabhedāpi.",
  "anya-e0104n:1072_0": "Ārammaṇapaccayo uppajjamānāya ārammaṇamattameva hoti,",
  "anya-e0104n:1072_1": "na upanissayo viya uppādakoti uppādakassa upanissayasseva vasena “ekadhāvā”ti vuttaṃ.",
  "anya-e0104n:1072_2": "Upanissayena vā ārammaṇūpanissayo saṅgahito.",
  "anya-e0104n:1072_3": "Tena ca ārammaṇabhāvena taṃsabhāgo aññopi ārammaṇapaccayabhāvo dīpito hotīti upanissayavaseneva paccayabhāvo vuttoti veditabbo.",
  "anya-e0104n:1073_0": "“Yasmā vā”tiādinā na kevalaṃ vipākasukhavedanā eva,",
  "anya-e0104n:1073_1": "tissopi pana vedanā vipākā visesena taṇhāya upanissayapaccayo,",
  "anya-e0104n:1073_2": "avisesena itarā cāti dasseti.",
  "anya-e0104n:1073_3": "Upekkhā pana santattā,",
  "anya-e0104n:1073_4": "sukhamicceva bhāsitāti tasmā sāpi bhiyyo icchanavasena taṇhāya upanissayoti adhippāyo.",
  "anya-e0104n:1073_5": "Upekkhā pana akusalavipākabhūtā aniṭṭhattā dukkhe avarodhetabbā,",
  "anya-e0104n:1073_6": "itarā iṭṭhattā sukheti sā dukkhaṃ viya,",
  "anya-e0104n:1073_7": "sukhaṃ viya ca upanissayapaccayo hotīti sakkā vattuṃ.",
  "anya-e0104n:1073_8": "“Vedanāpaccayā taṇhā”ti vacanena sabbassa vedanāvato paccayassa atthitāya taṇhuppattippasaṅge tannivāraṇatthamāha “vedanāpaccayā cāpī”tiādi.",
  "anya-e0104n:1074_0": "Nanu “anusayasahāyā vedanā taṇhāya paccayo”ti vacanassa abhāvā atippasaṅganivattiṃ na sakkā kātunti? Na,",
  "anya-e0104n:1074_1": "vaṭṭakathāya pavattattā.",
  "anya-e0104n:1074_2": "Vaṭṭassa ca anusayavirahe abhāvato anusayasahitāva paccayoti atthato vuttamevetaṃ hotīti.",
  "anya-e0104n:1074_3": "Atha vā “avijjāpaccayā”ti anuvattamānattā anusayasahitāva paccayoti viññāyati.",
  "anya-e0104n:1074_4": "Vedanāpaccayā taṇhāti cettha vedanāpaccayā eva taṇhā,",
  "anya-e0104n:1074_5": "na vedanāya vināti ayaṃ niyamo icchito,",
  "anya-e0104n:1074_6": "na vedanāpaccayā taṇhā hotiyevāti,",
  "anya-e0104n:1074_7": "tasmā atippasaṅgo ettha natthi evāti.",
  "anya-e0104n:1075_0": "Vusīmatoti vusitavato,",
  "anya-e0104n:1075_1": "vusitabrahmacariyavāsassāti attho.",
  "anya-e0104n:1075_2": "Vussatīti vā vusīti maggo vuccati,",
  "anya-e0104n:1075_3": "so etassa vuttho atthīti vusīmā,",
  "anya-e0104n:1075_4": "ukkaṭṭhaniddesena arahā.",
  "anya-e0104n:1075_5": "Aggaphalaṃ vā pariniṭṭhitavāsattā “vusī”ti vuccati,",
  "anya-e0104n:1075_6": "taṃ etassa atthīti vusīmā.",
  "anya-e0104n:1076_0": "Taṇhāpaccayāupādānapadavitthārakathāvaṇṇanā",
  "anya-e0104n:1077_0": "645.",
  "anya-e0104n:1077_1": "Atthavibhāgo atthassa vibhajanā.",
  "anya-e0104n:1077_2": "Vatthusaṅkhātaṃ kāmanti kāmaguṇasaññitaṃ rūpādiārammaṇamāha.",
  "anya-e0104n:1077_3": "Upādiyatīti kāmavasena gaṇhāti,",
  "anya-e0104n:1077_4": "daḷhaṃ assādetīti attho.",
  "anya-e0104n:1077_5": "Kāmaṃ upādiyatīti ettha kammasādhano kāmasaddo,",
  "anya-e0104n:1077_6": "kāmo ca soti ettha kattusādhano kilesakāmassa adhippetattā.",
  "anya-e0104n:1077_7": "Upādānasaddo pana ubhayatthāpi kattusādhanova.",
  "anya-e0104n:1077_8": "Daḷhattho bhusattho.",
  "anya-e0104n:1077_9": "Yathā bhuso āyāso upāyāso,",
  "anya-e0104n:1077_10": "bhusaṃ kuṭṭhaṃ upakuṭṭhaṃ,",
  "anya-e0104n:1077_11": "evaṃ idhāpīti āha “upāyāsaupakuṭṭhādīsu viyā”ti.",
  "anya-e0104n:1077_12": "Purimadiṭṭhiṃ uttaradiṭṭhi upādiyatīti purimadiṭṭhiṃ sassatabhāvena gaṇhantī upādiyati,",
  "anya-e0104n:1077_13": "purimadiṭṭhiākārena vā uttaradiṭṭhi uppajjamānā teneva purimadiṭṭhiṃ daḷhaṃ karontī taṃ upādiyatīti vuttā.",
  "anya-e0104n:1077_14": "Atha vā purimadiṭṭhiṃ uttaradiṭṭhi upādiyatīti “sassato attā”ti idaṃ purimadiṭṭhiṃ upādiyamānaṃ uttaradiṭṭhiṃ nidassetuṃ vuttaṃ.",
  "anya-e0104n:1077_15": "Yathā hi esā daḷhīkaraṇavasena purimaṃ uttarā upādiyati,",
  "anya-e0104n:1077_16": "evaṃ “natthi dinna”ntiādikāpīti.",
  "anya-e0104n:1077_17": "Attaggahaṇaṃ pana attavādupādānanti na idaṃ diṭṭhupādānadassananti daṭṭhabbaṃ.",
  "anya-e0104n:1077_18": "Loko cāti vā attaggahaṇavinimuttaṃ gahaṇaṃ diṭṭhupādānabhūtaṃ idha purimadiṭṭhiuttaradiṭṭhivacanehi vuttanti veditabbaṃ.",
  "anya-e0104n:1078_0": "Sīlabbataṃ upādiyatīti ettha asuddhimaggagosīlādisamādānavasena sīlaṃ,",
  "anya-e0104n:1078_1": "avītikkamanavasena vataṃ.",
  "anya-e0104n:1078_2": "Ubhayathāpi vā sīlaṃ,",
  "anya-e0104n:1078_3": "tapokammabhāvena gahitatāya vataṃ,",
  "anya-e0104n:1078_4": "gavādipakatibhāvanā.",
  "anya-e0104n:1078_5": "Attano vā gavādibhāvādhiṭṭhānaṃ sīlaṃ,",
  "anya-e0104n:1078_6": "“gacchanto bhakkheti,",
  "anya-e0104n:1078_7": "tiṭṭhanto muttetī”tiādinā gavādikiriyākaraṇaṃ vataṃ.",
  "anya-e0104n:1078_8": "Taṃtaṃakiccasammatato vā nivatti sīlaṃ,",
  "anya-e0104n:1078_9": "taṃsamādānavatovesa bhojanakiccakaraṇādivisesapaṭipatti vataṃ,",
  "anya-e0104n:1078_10": "taṃ sīlabbataṃ asuddhimaggaṃ “suddhimaggo”ti parāmasanto tathā abhinivisanto upādiyati,",
  "anya-e0104n:1078_11": "taṃ gāhaṃ daḷhaṃ gaṇhātīti attho.",
  "anya-e0104n:1078_12": "Sīlabbatasahacaritaṃ parāmāsaṃ sīlabbatanti gahetvā āha “sīlabbatañca taṃ upādānañcā”ti.",
  "anya-e0104n:1078_13": "Gosīlagovatādīnīti ca tathābhūtaṃ diṭṭhiṃ vadati.",
  "anya-e0104n:1078_14": "Tenevāha “sayameva upādānānī”ti.",
  "anya-e0104n:1078_15": "Abhinivesatoti abhinivesabhāvato,",
  "anya-e0104n:1078_16": "abhinivisanato vā.",
  "anya-e0104n:1078_17": "Attavādupādānanti “attā”ti vādassa paññāpanassa,",
  "anya-e0104n:1078_18": "gahaṇassa ca kāraṇabhūtā diṭṭhīti attho.",
  "anya-e0104n:1078_19": "Attavādamattamevāti attassa abhāvā “attā”ti idaṃ vacanamattameva.",
  "anya-e0104n:1078_20": "Upādiyantīti daḷhaṃ gaṇhanti. Kathaṃ? “Attā”ti.",
  "anya-e0104n:1078_21": "“Attā”ti hi abhinivisantā vacanamattameva daḷhaṃ katvā gaṇhantīti atthoti.",
  "anya-e0104n:1078_22": "Evaṃ “attavādamattameva upādiyantī”ti vuttaṃ.",
  "anya-e0104n:1078_23": "Attavādamattanti vā vācāvatthumattamevāha.",
  "anya-e0104n:1078_24": "Vācāvatthumattameva hi “attā”ti upādiyanti attassa abhāvāti.",
  "anya-e0104n:1079_0": "“Dhammasaṅkhepavitthāre pana kāmupādānaṃ saṅkhepato taṇhādaḷhattaṃ,",
  "anya-e0104n:1079_1": "sesupādānattayaṃ diṭṭhimattameva,",
  "anya-e0104n:1079_2": "vitthārato panā”ti evaṃ dhammasaṅkhepavitthārasamudāyato tadavayavabhūtaṃ saṅkhepaṃ,",
  "anya-e0104n:1079_3": "vitthārañca niddhāretīti.",
  "anya-e0104n:1079_4": "Dhammasaṅkhepavitthāreti niddhāraṇe bhummaṃ daṭṭhabbaṃ.",
  "anya-e0104n:1079_5": "Kāmesūti pañcasu kāmaguṇesu.",
  "anya-e0104n:1079_6": "Kāmacchandoti kāmasaṅkhāto chando,",
  "anya-e0104n:1079_7": "na kattukamyatāchando,",
  "anya-e0104n:1079_8": "na ca dhammacchando.",
  "anya-e0104n:1079_9": "Kāmanavasena,",
  "anya-e0104n:1079_10": "rañjanavasena ca kāmoyeva rāgo kāmarāgo,",
  "anya-e0104n:1079_11": "evaṃ sabbattha kāmatthaṃ viditvā kāmo eva nandanaṭṭhena kāmanandī,",
  "anya-e0104n:1079_12": "taṇhāyanaṭṭhena kāmoyeva kāmataṇhā,",
  "anya-e0104n:1079_13": "sinehanaṭṭhena kāmo eva kāmasneho,",
  "anya-e0104n:1079_14": "paridayhanaṭṭhena kāmapariḷāho,",
  "anya-e0104n:1079_15": "mucchanaṭṭhena kāmamucchā,",
  "anya-e0104n:1079_16": "gilitvā pariniṭṭhāpanaṭṭhena kāmajjhosānaṃ veditabbaṃ.",
  "anya-e0104n:1079_17": "Appattavisayapatthanā taṇhā ārammaṇe paritassanabhāvato,",
  "anya-e0104n:1079_18": "sampattavisayaggahaṇaṃ upādānaṃ ārammaṇe daḷhaggāhabhāvato.",
  "anya-e0104n:1079_19": "Appicchatāpaṭipakkhā taṇhā visayābhimukhabhāvato,",
  "anya-e0104n:1079_20": "santuṭṭhipaṭipakkhā upādānaṃ taṇhādaḷhattaṃ hutvā atricchatābhāvato.",
  "anya-e0104n:1079_21": "Pariyesanadukkhamūlā taṇhā appattavisayapatthanābhāvato,",
  "anya-e0104n:1079_22": "ārakkhadukkhamūlaṃ upādānaṃ sampattavisayaggahaṇabhāvato.",
  "anya-e0104n:1080_0": "Natthi dinnantiādīsu dinnanti dānamāha,",
  "anya-e0104n:1080_1": "taṃ aphalattā rūpaṃ viya dānaṃ nāma na hotīti paṭikkhipati.",
  "anya-e0104n:1080_2": "Yiṭṭhaṃ vuccati mahāvijitayaññasadiso mahāyāgo.",
  "anya-e0104n:1080_3": "Hutanti āhunapāhunamaṅgalakiriyā.",
  "anya-e0104n:1080_4": "Tattha āmantetvā havanaṃ dānaṃ āhunaṃ,",
  "anya-e0104n:1080_5": "pāhunānaṃ atithīnaṃ atithikiriyā pāhunaṃ,",
  "anya-e0104n:1080_6": "āvāhādīsu maṅgalatthaṃ dānaṃ maṅgalakiriyā,",
  "anya-e0104n:1080_7": "dasa kusalakammapathā sukatakammāni nāma,",
  "anya-e0104n:1080_8": "dasa akusalakammapathā dukkaṭakammāni nāma,",
  "anya-e0104n:1080_9": "phalaṃ vipākoti nissandādiphalañceva nippariyāyavipāko ca natthīti yojanā.",
  "anya-e0104n:1080_10": "Yathā cettha,",
  "anya-e0104n:1080_11": "evaṃ “natthi dinna”ntiādīsupi phalavipākapaṭikkhepova daṭṭhabbo.",
  "anya-e0104n:1080_12": "Natthi ayaṃ lokoti paraloke ṭhito imaṃ lokaṃ “natthī”ti gaṇhāti.",
  "anya-e0104n:1080_13": "Imaṃ hi lokaṃ avekkhitvā paraloko,",
  "anya-e0104n:1080_14": "parañca lokaṃ avekkhitvā ayaṃ loko hoti gantabbato,",
  "anya-e0104n:1080_15": "āgantabbato cāti paralokato idhāgamanassa abhāvā tattheva ucchijjanato cittena paraloke ṭhito imaṃ lokaṃ “natthī”ti gaṇhātīti attho.",
  "anya-e0104n:1080_16": "Na hi ayaṃ diṭṭhi paraloke ṭhitasseva hotīti.",
  "anya-e0104n:1080_17": "Natthi paralokoti idhaloke ṭhito paralokaṃ “natthī”ti gaṇhāti.",
  "anya-e0104n:1080_18": "Idhāpi vuttanayeneva attho veditabbo.",
  "anya-e0104n:1080_19": "Ayaṃ vā ettha attho –",
  "anya-e0104n:1080_20": "saṃsaraṇappadeso idhaloko,",
  "anya-e0104n:1080_21": "paraloko ca nāma koci natthi saṃsaraṇassa abhāvā tattha tattheva ucchijjanatoti.",
  "anya-e0104n:1081_0": "Purimabhavato pacchimabhave upapatanaṃ upapāto,",
  "anya-e0104n:1081_1": "so yesaṃ sīlaṃ,",
  "anya-e0104n:1081_2": "te opapātikā.",
  "anya-e0104n:1081_3": "Te pana cavanakaupapajjanakasattā natthīti dassento āha “natthi sattā opapātikā”ti.",
  "anya-e0104n:1081_4": "Natthi loke samaṇa…pe…",
  "anya-e0104n:1081_5": "pavedentīti anulomapaṭipadaṃ paṭipannattā sammaggatā sammāpaṭipannā dhammikasamaṇabrāhmaṇā lokasmiṃ natthi,",
  "anya-e0104n:1081_6": "ye imañca lokaṃ,",
  "anya-e0104n:1081_7": "parañca lokaṃ attanā eva abhivisiṭṭhena ñāṇena paccakkhato ñatvā pavedanasamatthā sabbaññubuddhā nāma natthīti dasseti.",
  "anya-e0104n:1081_8": "Rūpaṃ attato samanupassatītiādīsu vattabbaṃ heṭṭhā vuttameva.",
  "anya-e0104n:1082_0": "Pakatiaṇuādīnaṃ sassataggāhapubbaṅgamo,",
  "anya-e0104n:1082_1": "sarīrassa ucchedaggāhapubbaṅgamo ca tesaṃ gāhānaṃ sāmibhūto koci sassato,",
  "anya-e0104n:1082_2": "ucchijjamāno vā attā atthīti attaggāho kadāci hotīti “yebhuyyenā”ti vuttaṃ.",
  "anya-e0104n:1082_3": "Svāyaṃ attaggāho atthato khandhārammaṇo eva daṭṭhabbo.",
  "anya-e0104n:1082_4": "Yebhuyyena paṭhamaṃ attavādupādānantiādināva sambandho.",
  "anya-e0104n:1082_5": "Yadipi bhavarāgajavanavīthi paṭhamaṃ pavattati gahitapaṭisandhikassa bhavanikantiyā pavattitabbattā,",
  "anya-e0104n:1082_6": "so pana bhavarāgo taṇhādaḷhattaṃ na hotīti maññamāno na kāmupādānassa paṭhamuppattimāha.",
  "anya-e0104n:1083_0": "Taṇhā kāmupādānanti pana vibhāgassa akaraṇe sabbāpi taṇhā kāmupādānaṃ,",
  "anya-e0104n:1083_1": "karaṇepi vā kāmarāgato aññāpi taṇhā daḷhabhāvaṃ pattā kāmupādānanti tassa arahattamaggavajjhatā vuttā.",
  "anya-e0104n:1084_0": "Uppattiṭṭhānabhūtā cittuppādā visayo.",
  "anya-e0104n:1084_1": "Pañcupādānakkhandhā ālayo.",
  "anya-e0104n:1084_2": "Tattha ramatīti ālayarāmā, pajā.",
  "anya-e0104n:1084_3": "Teneva sā ālayarāmatā sasantāne,",
  "anya-e0104n:1084_4": "parasantāne ca pākaṭā hoti.",
  "anya-e0104n:1084_5": "Kāmānanti vatthukāmānaṃ.",
  "anya-e0104n:1084_6": "“Sukhadukkhaṃ kammunā hotī”ti aggahetvā kotūhalamaṅgalādibahulo hoti.",
  "anya-e0104n:1084_7": "Sā kotūhalamaṅgalādibahulatā.",
  "anya-e0104n:1084_8": "Assa kāmupādānavato.",
  "anya-e0104n:1084_9": "Tanti diṭṭhupādānaṃ,",
  "anya-e0104n:1084_10": "anattani dhammamatte “attā”ti micchābhinivesassa sukhumataradhammupādānatāya sukhumatā vuttā.",
  "anya-e0104n:1084_11": "Upanissayavacanena ārammaṇānantarapakatūpanissayā vuttāti anantarapaccayādīnampi saṅgaho kato hoti.",
  "anya-e0104n:1085_0": "Upādānapaccayābhavapadavitthārakathāvaṇṇanā",
  "anya-e0104n:1086_0": "646.",
  "anya-e0104n:1086_1": "Atthatoti vacanatthato.",
  "anya-e0104n:1086_2": "Dhammatoti sabhāvadhammato.",
  "anya-e0104n:1086_3": "Sātthatoti sātthakato,",
  "anya-e0104n:1086_4": "pubbe vuttassapi puna vacanassa sappayojanato.",
  "anya-e0104n:1086_5": "Bhedasaṅgahāti bhedato saṅgahato,",
  "anya-e0104n:1086_6": "vibhāgato ceva vibhattassa saṅkhipanato cāti attho.",
  "anya-e0104n:1086_7": "Yaṃ yassa paccayoti yaṃ yaṃ upādānaṃ yassa yassa bhavassa paccayo hoti,",
  "anya-e0104n:1086_8": "tato cāti attho.",
  "anya-e0104n:1087_0": "Bhavatīti bhavoti phalavohārena kammabhavo vutto.",
  "anya-e0104n:1087_1": "Upapattibhavanibbacanameva hi dvayassapi sādhāraṇaṃ katvā vuttaṃ,",
  "anya-e0104n:1087_2": "bhavati etasmā upapattibhavoti vā.",
  "anya-e0104n:1087_3": "Dutiyo pana kammabhavo sattassa punabbhavabhāvena savisesaṃ bhavatīti bhavo.",
  "anya-e0104n:1087_4": "Tato eva na sabbassa bhavantarassa,",
  "anya-e0104n:1087_5": "taṃhetuno vā bhavabhāvappasaṅgo.",
  "anya-e0104n:1087_6": "Duvidhenāti dvīhi ākārehi pavattitoti attho.",
  "anya-e0104n:1087_7": "Duvidhenāti vā paccattatthe karaṇavacanaṃ,",
  "anya-e0104n:1087_8": "duvidhoti vuttaṃ hoti.",
  "anya-e0104n:1087_9": "Atthīti saṃvijjati.",
  "anya-e0104n:1088_0": "647.",
  "anya-e0104n:1088_1": "Attano paccayehi karīyatīti kammaṃ,",
  "anya-e0104n:1088_2": "attano phalaṃ karotīti kammanti keci,",
  "anya-e0104n:1088_3": "“kamma”nti evaṃ vattabbā kammasaṅkhātā.",
  "anya-e0104n:1088_4": "Parittabhūmakoti kāmabhūmako.",
  "anya-e0104n:1088_5": "Mahābhūmakoti mahaggatabhūmako.",
  "anya-e0104n:1088_6": "Sabbanti anavasesaṃ.",
  "anya-e0104n:1088_7": "Bhavaṃ gacchati,",
  "anya-e0104n:1088_8": "gameti cāti bhavagāmi.",
  "anya-e0104n:1088_9": "Gacchatīti ca nipphādanasamatthatāvasena,",
  "anya-e0104n:1088_10": "attano pavattikāle bhavābhimukhaṃ hutvā pavattatīti attho,",
  "anya-e0104n:1088_11": "nibbattanameva vā gamanaṃ adhippetaṃ.",
  "anya-e0104n:1088_12": "“Bhavagāmī”ti ca etena kammakkhayakaraṃ kammaṃ nivatteti.",
  "anya-e0104n:1088_13": "Ayañhi vaṭṭakathā,",
  "anya-e0104n:1088_14": "tañca vivaṭṭanissitanti.",
  "anya-e0104n:1088_15": "Apuññābhisaṅkhāroti dvādasa cetanāti uddhaccasahagatacetanāyapi gahaṇaṃ “avijjāpaccayā saṅkhārā”ti ettha viya veditabbaṃ.",
  "anya-e0104n:1088_16": "“Bhavapaccayā jātī”ti ettha pana “saṅkhārapaccayā viññāṇa”nti ettha viya sāpi apanetabbā.",
  "anya-e0104n:1088_17": "Mandabahuvipākatāti appamahāvipākatā.",
  "anya-e0104n:1089_0": "“Sabbampi bhavagāmikammanti iminā cetanāsampayuttā abhijjhādayo vuttā”ti etena ācayagāmitāya tesaṃ kammasaṅkhātatā",
  "anya-e0104n:1089_1": "vuttāti kammabhavapariyāpannataṃ pariyāyena vadati,",
  "anya-e0104n:1089_2": "nippariyāyena pana cetanāva kammabhavo.",
  "anya-e0104n:1089_3": "Vuttañhi “kammabhavo tīhi khandhehi ekenāyatanena ekāya dhātuyā sampayutto,",
  "anya-e0104n:1089_4": "ekena khandhena ekenāyatanena ekāya dhātuyā kehici sampayutto”ti.",
  "anya-e0104n:1089_5": "Upapattibhavo tīhipi tikehi vutto upādinnakkhandhova.",
  "anya-e0104n:1089_6": "Yathāha “upapattibhavo…",
  "anya-e0104n:1089_7": "kāmabhavo…",
  "anya-e0104n:1089_8": "saññābhavo…",
  "anya-e0104n:1089_9": "pañcavokārabhavo pañcahi khandhehi ekādasahāyatanehi sattarasahi dhātūhi saṅgahito”tiādi.",
  "anya-e0104n:1089_10": "Yadi hi anupādinnakānampi gahaṇaṃ siyā,",
  "anya-e0104n:1089_11": "“dvādasahi āyatanehi aṭṭhārasahi dhātūhī”ti vattabbaṃ siyāti.",
  "anya-e0104n:1089_12": "Kāmataṇhāya kāmetabbato kāmanissayatāya bhogā viya,",
  "anya-e0104n:1089_13": "kāmasahacaritatāya “kuntā pacarantī”ti viya,",
  "anya-e0104n:1089_14": "kāmārammaṇatāya “sukhaṃ rūpa”nti viya,",
  "anya-e0104n:1089_15": "kāmapaccayaṭṭhānatāya “sukho saggo”ti viya kāmāti avīciparanimmitavasavattiparicchinnā upādinnakkhandhā vuccanti.",
  "anya-e0104n:1089_16": "Rūpāvirāgato yaṃ nissitā,",
  "anya-e0104n:1089_17": "tadupacārena “mañcā ghosantī”ti viya,",
  "anya-e0104n:1089_18": "“phandanadevatā”ti viya ca “rūpa”nti vuccanti brahmakāyikākaniṭṭhaparicchinnā upādinnakkhandhā.",
  "anya-e0104n:1090_0": "Rūpameva bhavo rūpabhavo,",
  "anya-e0104n:1090_1": "tathā arūpanti ākāsānañcāyatanabhavaggaparicchinnā cattāro upādinnakkhandhā vuccanti.",
  "anya-e0104n:1090_2": "Arūpameva bhavo arūpabhavo.",
  "anya-e0104n:1090_3": "Kāmo eva bhavoti kāmabhavo,",
  "anya-e0104n:1090_4": "so pana yasmā yathāvuttenatthena “kāmo”ti vattabbo hoti,",
  "anya-e0104n:1090_5": "tasmā “kāmasaṅkhāto bhavo”ti vuttaṃ.",
  "anya-e0104n:1090_6": "Kāmāvacarasaññito vā bhavo “kāmasaṅkhāto bhavo”ti vutto.",
  "anya-e0104n:1090_7": "Tathā rūpārūpabhavoti āha “esa nayo rūpārūpabhavesū”ti.",
  "anya-e0104n:1090_8": "Saññāvataṃ bhavoti ettha vantu-",
  "anya-e0104n:1090_9": "saddassa lopo daṭṭhabbo.",
  "anya-e0104n:1090_10": "Tassa vā atthe akāraṃ katvā “saññabhavo”tipi pāṭho.",
  "anya-e0104n:1090_11": "Tenāha “saññāvā”tiādi.",
  "anya-e0104n:1090_12": "Vokiṇṇoti etena vokārasaddassa kammasādhanatamāha.",
  "anya-e0104n:1090_13": "Vokirīyati pasārīyati vitthārīyatīti vokāro,",
  "anya-e0104n:1090_14": "vokiraṇaṃ vā vokāro,",
  "anya-e0104n:1090_15": "so ekasseva khandhassa vasena pavattattā “eko vokāro”ti vutto,",
  "anya-e0104n:1090_16": "pasaṭuppattīti attho.",
  "anya-e0104n:1091_0": "648.",
  "anya-e0104n:1091_1": "Kiñcāpi bhavaniddese “sabbampi bhavagāmikammaṃ kammabhavo”ti iminā cetanāsampayuttadhammāpi vuttā.",
  "anya-e0104n:1091_2": "Puññābhisaṅkhārādayovāti pana avadhāraṇaṃ paccayadhammavisesepi atthappabhedena saṅkhārabhavaggahaṇesu attheva visesoti dassanatthaṃ kataṃ.",
  "anya-e0104n:1091_3": "Tenāha “evaṃ santepī”tiādi.",
  "anya-e0104n:1091_4": "Saṅkhārabhavānaṃ dhammabhedato na saṅkhārā eva puna vuttāti “sātthakamevidaṃ punavacana”nti etaṃ ayuttanti ce? Na,",
  "anya-e0104n:1091_5": "bhavekadesabhāvena saṅkhārānaṃ bhavoti puna vuttattā.",
  "anya-e0104n:1091_6": "Parena vā dhammavisesaṃ aggahetvā punavacanaṃ coditanti codakābhilāsavasena “sātthakamevidaṃ punavacana”nti vuttaṃ.",
  "anya-e0104n:1092_0": "649.",
  "anya-e0104n:1092_1": "Kāmabhavādinibbattakassa kammassa kāmabhavādibhāvo phalavohārena aṭṭhakathāyaṃ vutto.",
  "anya-e0104n:1092_2": "Sahajātaviññāṇassapi paccayabhūtaṃ avijjāhetukaṃ saṅkhāraggahaṇena yaṃ kiñci kammaṃ pubbe vuttaṃ,",
  "anya-e0104n:1092_3": "idha pana “sabbampi bhavagāmikamma”nti vacanato bhavassa nibbattakaṃ upādānahetukaṃ vipaccanāya katokāsameva bhavoti adhippeto.",
  "anya-e0104n:1092_4": "Yaṃ kāmupādānapaccayā rūpabhavanibbattakaṃ,",
  "anya-e0104n:1092_5": "arūpabhavanibbattakañca kammaṃ karīyati,",
  "anya-e0104n:1092_6": "so kammabhavo,",
  "anya-e0104n:1092_7": "tadabhinibbattā khandhā upapattibhavoti imamatthaṃ “esa nayo rūpārūpabhavesū”ti atidisati.",
  "anya-e0104n:1092_8": "Dve kāmabhavāti kāmakammabhavo,",
  "anya-e0104n:1092_9": "kāmūpapattibhavoti dve kāmabhavā.",
  "anya-e0104n:1092_10": "Evaṃ “dve rūpabhavā,",
  "anya-e0104n:1092_11": "dve arūpabhavā”ti etthāpi.",
  "anya-e0104n:1092_12": "Antogadhe hi visuṃ aggahetvā abbhantaragate eva katvā kāmabhavādike kammūpapattibhavavasena duguṇe katvā āha “cha bhavā”ti.",
  "anya-e0104n:1093_0": "Avisesenāti upādānavasena bhedaṃ akatvā.",
  "anya-e0104n:1093_1": "Upādānabhedākaraṇeneva ca dvādasappabhedassa saṅgahavasena saṅgahato “cha bhavā”ti vuttaṃ.",
  "anya-e0104n:1093_2": "Anupagammāti anissāya,",
  "anya-e0104n:1093_3": "anāmasitvāti attho.",
  "anya-e0104n:1094_0": "650. Gosīlena,",
  "anya-e0104n:1094_1": "kukkurasīlena ca samattena samādinnena gunnaṃ,",
  "anya-e0104n:1094_2": "kukkurānañca sahabyatā vuttāti “sīlabbatupādānavato jhānabhāvanā na ijjhatī”ti maññamānā tena rūpārūpabhavā na hontīti keci vadanti.",
  "anya-e0104n:1094_3": "Vakkhamānena pana pakārena paccayabhāvato “taṃ na gahetabba”nti āha.",
  "anya-e0104n:1094_4": "Asuddhimagge ca suddhimaggaparāmasanaṃ sīlabbatupādānanti suddhimaggaparāmasanena rūpārūpāvacarajjhānānaṃ nibbattanaṃ na na yujjatīti.",
  "anya-e0104n:1095_0": "Anussavavasenāti “setavadhayajjaṃ ālabhate bhūtikāmo”ti ādinnaanussavavasena,",
  "anya-e0104n:1095_1": "yathā ime manussaloke kāmā samiddhā,",
  "anya-e0104n:1095_2": "evaṃ devaloke ito samiddhatarāti diṭṭhānusārena vā.",
  "anya-e0104n:1095_3": "Purāṇabhāratasītāharaṇapasubandhavidhiādisavanaṃ assaddhammassavanaṃ. Ādi-",
  "anya-e0104n:1095_4": "saddena asappurisūpanissayaṃ pubbe ca akatapuññataṃ,",
  "anya-e0104n:1095_5": "attamicchāpaṇidhiñca saṅgaṇhāti.",
  "anya-e0104n:1095_6": "Kāyaduccaritādīnipīti attano adhippetānaṃ kāmānaṃ anupāyabhūtānipi kāyaduccaritādīni karoti,",
  "anya-e0104n:1095_7": "cirasaggādiatthaṃ yuddhādivasenāti adhippāyo.",
  "anya-e0104n:1095_8": "Sandiṭṭhike vā pana rajjasenāpatiṭṭhānādisaṅgahe kāme.",
  "anya-e0104n:1095_9": "Tadantogadhā evāti tasmiṃ duccaritanibbatte,",
  "anya-e0104n:1095_10": "sucaritanibbatte ca kāmabhave antogadhā evāti attho.",
  "anya-e0104n:1095_11": "Antogadhāti ca saññābhavapañcavokārabhavānaṃ ekadesena antogadhattā vuttaṃ.",
  "anya-e0104n:1095_12": "Na hi te niravasesā kāmabhave antogadhāti.",
  "anya-e0104n:1096_0": "Sappabhedassāti sugatiduggatimanussādippabhedavato.",
  "anya-e0104n:1097_0": "Kāmāvacarasampattibhave paṭhamadutiyaucchedavādavasena,",
  "anya-e0104n:1097_1": "rūpabhave tatiyaucchedavādavasena,",
  "anya-e0104n:1097_2": "arūpabhave sesaucchedavādavasena ayamattā suucchinno hotīti tadupagaṃ kammaṃ karotīti āha “ayaṃ attā nāmā”tiādi.",
  "anya-e0104n:1097_3": "Tattha suucchinnoti sakalavaṭṭadukkhasamucchedena suṭṭhu ucchinno,",
  "anya-e0104n:1097_4": "apunabbhavuppattiko hotīti attho.",
  "anya-e0104n:1098_0": "“Kāmāvacarasampattibhave”ti idaṃ paṭhamadiṭṭhadhammanibbānavādavasena vuttaṃ,",
  "anya-e0104n:1098_1": "sesaṃ itaradiṭṭhadhammanibbānavādavasena.",
  "anya-e0104n:1098_2": "Tattha kiñcāpi pāḷiyaṃ rūpāvacarajjhānavaseneva upari cattāro diṭṭhadhammanibbānavādā āgatā,",
  "anya-e0104n:1098_3": "diṭṭhigatiko pana yaṃ kiñci gahetvā yathā tathā abhinivisatīti arūpabhavaggahaṇaṃ,",
  "anya-e0104n:1098_4": "arūpajjhānānampi vā catutthajhānasaṅgahato arūpabhavaggahaṇaṃ,",
  "anya-e0104n:1098_5": "santasukhatāya vā taṃsamaṅgino sukhitabhāvasāmaññato.",
  "anya-e0104n:1098_6": "Vigatapariḷāhoti yathābhilāsitavisayūpahārena,",
  "anya-e0104n:1098_7": "pahānena ca vūpasantakāmarāgapariḷāho,",
  "anya-e0104n:1098_8": "diṭṭheva dhamme nibbānappattoti attho.",
  "anya-e0104n:1099_0": "Suddhimaggaparāmasanavasena pavattitaṃ yaṃ kiñci lokiyaṃ sīlaṃ,",
  "anya-e0104n:1099_1": "jhānañca sīlabbatamicceva idhādhippetanti āha “idaṃ sīlabbataṃ nāmā”tiādi.",
  "anya-e0104n:1099_2": "Kamena avatvā sīlabbatupādānassa ante bhavapaccayatāvacanaṃ attavādupādānaṃ viya abhiṇhaṃ asamudācārato,",
  "anya-e0104n:1099_3": "attavādupādānanimittattā ca.",
  "anya-e0104n:1100_0": "Kammabhaveti niddhāraṇe bhummaṃ.",
  "anya-e0104n:1100_1": "Hetupaccayappabhedehīti ettha maggapaccayo ca vattabbo.",
  "anya-e0104n:1100_2": "Diṭṭhupādānādīni hi sahajātakammabhavassa maggapaccayā hontīti,",
  "anya-e0104n:1100_3": "tasmā tāni sahajātādīsu hetupaccayaṃ apanīya maggapaccayaṃ pakkhipitvā sattadhā paccayā hontīti veditabbāni.",
  "anya-e0104n:1100_4": "Sabbāni pana anantarasamanantaraanantarūpanissayanatthivigatāsevanapaccayehi paccayā honti.",
  "anya-e0104n:1100_5": "Nānantarassa upanissayapaccayena paccayā honti.",
  "anya-e0104n:1100_6": "Kadāci ārammaṇapaccayādināpi,",
  "anya-e0104n:1100_7": "taṃ pana upanissayapaccayeneva saṅgahetvā vuttaṃ “vippayuttassa pana upanissayapaccayenevā”ti.",
  "anya-e0104n:1101_0": "Bhavapaccayājātiādipadavitthārakathāvaṇṇanā",
  "anya-e0104n:1102_0": "651.",
  "anya-e0104n:1102_1": "Jātītiādīsūti ādi-",
  "anya-e0104n:1102_2": "saddena “jātipaccayā jarāmaraṇaṃ sokaparidevadukkhadomanassupāyāsā sambhavantī”ti sabbaṃ saṅgaṇhāti.",
  "anya-e0104n:1102_3": "Tenāha “jātiādīna”ntiādi.",
  "anya-e0104n:1102_4": "Upapattibhavuppattiyeva jātīti āha “na upapattibhavo”ti.",
  "anya-e0104n:1102_5": "Jāyamānassa pana jāti jātīti upapattibhavopi asati abhāvā jātiyā paccayoti sakkā vattuṃ.",
  "anya-e0104n:1102_6": "Jāyamānarūpapadaṭṭhānatāpi hi rūpajātiyā vuttā “upacitarūpapadaṭṭhāno upacayo,",
  "anya-e0104n:1102_7": "anuppabandharūpapadaṭṭhānā santatī”ti.",
  "anya-e0104n:1103_0": "Jātānaṃ khandhānaṃ uññātatā,",
  "anya-e0104n:1103_1": "abhimatatā ca hīnapaṇītatā.",
  "anya-e0104n:1103_2": "Aniṭṭhañhi hīnaṃ,",
  "anya-e0104n:1103_3": "iṭṭhaṃ paṇītaṃ. Ādi-",
  "anya-e0104n:1103_4": "saddena suvaṇṇadubbaṇṇahīnuttamādiṃ saṅgaṇhāti.",
  "anya-e0104n:1103_5": "Yamakānampi satanti yamakabhāvena nibbattānampi samānānaṃ.",
  "anya-e0104n:1103_6": "So ca sattānaṃ viseso.",
  "anya-e0104n:1103_7": "Bhinnasantānikassa visesakāraṇassa sabbena sabbaṃ abhāvato “ajjhattasantāne”ti vuttaṃ.",
  "anya-e0104n:1103_8": "Aññassa kāraṇassa abhāvatoti attasantānagatato aññassa visesakāraṇassa anupalabbhamānattā,",
  "anya-e0104n:1103_9": "sati ca tasmiṃ sabbadā sabbesaṃ abhāvatoti pasaṅgassa dunnivāraṇato kāraṇe avisiṭṭhe phalavisesassa ayujjamānakattā.",
  "anya-e0104n:1103_10": "Tenāha “kammabhavahetukovā”ti.",
  "anya-e0104n:1104_0": "Tena tenāti ñātibyasanādinā jarāmaraṇato aññena dukkhadhammena.",
  "anya-e0104n:1104_1": "Jarāmaraṇanimittañhi uppannā sokādayo jarāmaraṇābhisambandhā,",
  "anya-e0104n:1104_2": "tadaññe anabhisambandhā.",
  "anya-e0104n:1104_3": "Upanissayakoṭiyāti upanissayaṃsena,",
  "anya-e0104n:1104_4": "upanissayalesenāti attho.",
  "anya-e0104n:1104_5": "Yo hi paṭṭhāne anāgato sati bhāvā,",
  "anya-e0104n:1104_6": "asati ca abhāvā suttantapariyāyena upanissayo,",
  "anya-e0104n:1104_7": "so “upanissayakoṭī”ti vuccati.",
  "anya-e0104n:1104_8": "Paccayamahāpadeso kireso,",
  "anya-e0104n:1104_9": "yadidaṃ upanissayoti.",
  "anya-e0104n:1105_0": "Bhavacakkakathāvaṇṇanā",
  "anya-e0104n:1106_0": "652.",
  "anya-e0104n:1106_1": "Na kevalaṃ sokādīnaṃyeva jāti paccayo hoti,",
  "anya-e0104n:1106_2": "sokādīnaṃ pana paccayattā avijjāyapi paccayo evāti dassetuṃ “yasmā panā”tiādi āraddhaṃ.",
  "anya-e0104n:1106_3": "Etthāti paṭiccasamuppādadesanāyaṃ.",
  "anya-e0104n:1106_4": "Aviditādi midanti ma-",
  "anya-e0104n:1106_5": "kāro padasandhikaro.",
  "anya-e0104n:1106_6": "Satatanti sabbakālaṃ yāva aggamaggādhigamā.",
  "anya-e0104n:1106_7": "Samitanti saṅgataṃ,",
  "anya-e0104n:1106_8": "abbocchinnanti attho.",
  "anya-e0104n:1107_0": "Tesūti sokādīsu. Siddhesūti labbhamānesu. Siddhā hoti avijjā avinābhāvato.",
  "anya-e0104n:1108_0": "Kāmayānassāti kāmayamānassa,",
  "anya-e0104n:1108_1": "kāmo vā yānaṃ etassāti kāmayāno,",
  "anya-e0104n:1108_2": "tassa kāmavasena yāyamānassāti attho.",
  "anya-e0104n:1108_3": "Chandajātassāti jātataṇhāchandassa.",
  "anya-e0104n:1108_4": "Parihāyantīti vigacchanti.",
  "anya-e0104n:1108_5": "Ruppatīti sokādinā kuppati.",
  "anya-e0104n:1109_0": "Pariyuṭṭhānatāya tiṭṭhanasīlo pariyuṭṭhānaṭṭhāyī.",
  "anya-e0104n:1109_1": "“Pariyuṭṭhaṭṭhāyino”ti vā pāṭho.",
  "anya-e0104n:1109_2": "Tattha pariyuṭṭhātīti pariyuṭṭhaṃ,",
  "anya-e0104n:1109_3": "diṭṭhipariyuṭṭhānaṃ,",
  "anya-e0104n:1109_4": "tena tiṭṭhatīti pariyuṭṭhaṭṭhāyīti attho daṭṭhabbo.",
  "anya-e0104n:1110_0": "Pañca pubbanimittānīti “mālā milāyanti,",
  "anya-e0104n:1110_1": "vatthāni kilissanti,",
  "anya-e0104n:1110_2": "kacchehi sedā muccanti,",
  "anya-e0104n:1110_3": "kāye vevaṇṇiyaṃ okkamati,",
  "anya-e0104n:1110_4": "devo devāsane nābhiramatī”ti vuttāni pañca maraṇapubbanimittānīti attho.",
  "anya-e0104n:1110_5": "Tāni hi disvā kammanibbattakkhandhasaṅkhāte upapattibhave bhavacchandabalena devānaṃ balavasoko uppajjatīti.",
  "anya-e0104n:1111_0": "Bāloti avidvā.",
  "anya-e0104n:1111_1": "Tena avijjāya kāraṇabhāvaṃ dasseti.",
  "anya-e0104n:1111_2": "Tividhaṃ dukkhanti tassāruppakathāsavana,",
  "anya-e0104n:1111_3": "kammakāraṇādassana,",
  "anya-e0104n:1111_4": "maraṇakālakammopaṭṭhānanidānaṃ sokādidukkhaṃ.",
  "anya-e0104n:1112_0": "Āsave sādhentīti āsave gamenti bodhentīti attho.",
  "anya-e0104n:1113_0": "Evaṃ satīti evaṃ bhavacakkassa aviditāditāya anādibhāve sati.",
  "anya-e0104n:1113_1": "Ādimattakathananti avijjāvasena ādisabbhāvakathanaṃ.",
  "anya-e0104n:1113_2": "Ādi etassa atthīti hi ādimaṃ,",
  "anya-e0104n:1113_3": "bhavacakkaṃ.",
  "anya-e0104n:1113_4": "Tassa bhāvo ādimattaṃ,",
  "anya-e0104n:1113_5": "tassa kathanaṃ ādimattakathanaṃ.",
  "anya-e0104n:1113_6": "Visesanivattiattho vā mattasaddo,",
  "anya-e0104n:1113_7": "sati anādibhāve avijjā ādimhi, majjhe,",
  "anya-e0104n:1113_8": "pariyosāne ca sabbattha siyāti ādimattāya avijjāya kathanaṃ virujjhatīti attho.",
  "anya-e0104n:1113_9": "“Avijjā padhānā”ti vatvā tassā padhānabhāvaṃ dassetuṃ “avijjāggahaṇenā”tiādi āraddhaṃ.",
  "anya-e0104n:1113_10": "Tattha avijjāggahaṇenāti avijjāya uppādanena,",
  "anya-e0104n:1113_11": "appahānena vā,",
  "anya-e0104n:1113_12": "attano santāne sannihitabhāvakaraṇenāti attho.",
  "anya-e0104n:1113_13": "Kammādīnīti kammavipākavaṭṭāni.",
  "anya-e0104n:1113_14": "Palibodhentīti nānādukkhaparibyūḷhe saṃsāracārake nirodhenti.",
  "anya-e0104n:1113_15": "Tehīti kilesakammavipākavaṭṭehi.",
  "anya-e0104n:1113_16": "Vaṭṭassa kāraṇabhāvena padhānattā “padhānadhammo”ti avijjā kathitā.",
  "anya-e0104n:1114_0": "Tato avijjādito.",
  "anya-e0104n:1114_1": "Brahmādināti ādi-",
  "anya-e0104n:1114_2": "saddena pajāpatissarapurisādike saṅgaṇhāti.",
  "anya-e0104n:1114_3": "Vadatīti vado,",
  "anya-e0104n:1114_4": "taṃ taṃ hitāhitaṃ pavattāti attho. Vedeti,",
  "anya-e0104n:1114_5": "vediyatīti vā vedeyyo,",
  "anya-e0104n:1114_6": "sukhādiṃ anubhavati,",
  "anya-e0104n:1114_7": "sabbavisaye vā jānāti,",
  "anya-e0104n:1114_8": "“sukhito dukkhito”tiādinā attanā,",
  "anya-e0104n:1114_9": "parehi ca jānāti,",
  "anya-e0104n:1114_10": "ñāyati cāti attho.",
  "anya-e0104n:1114_11": "Brahmādinā vā attanā vāti vā- saddo ca-",
  "anya-e0104n:1114_12": "saddattho.",
  "anya-e0104n:1114_13": "Tenāha “kārakavedakarahita”nti ca-",
  "anya-e0104n:1114_14": "saddatthasamāsaṃ.",
  "anya-e0104n:1115_0": "Dvādasavidhasuññatāsuññanti avijjādīnaṃ dvādasannaṃ suññasabhāvānaṃ suññatāya suññaṃ dvādasavidhasuññatāsuññaṃ,",
  "anya-e0104n:1115_1": "dhuvabhāvādisuññatāya vā catubbidhampi suññataṃ ekaṃ katvā dvādasaṅgagatattā dvādasavidhāti tāya dvādasasuññatāya suññanti attho.",
  "anya-e0104n:1116_0": "653.",
  "anya-e0104n:1116_1": "Pubbantāharaṇatoti pubbantato atītakoṭṭhāsato paccuppannavipākassa āharaṇato.",
  "anya-e0104n:1116_2": "Vedanāvasānaṃ paricchinnaṃ ekaṃ bhavacakkaṃ hoti.",
  "anya-e0104n:1116_3": "Bhavacakkekadesopi hi bhavacakkanti vuccati.",
  "anya-e0104n:1116_4": "Vedanā vā taṇhāsahāyāya avijjāya paccayo hotīti vedanāto avijjā,",
  "anya-e0104n:1116_5": "avijjāto saṅkhārāti sambajjhanato vedanāvasānaṃ bhavacakkaṃ paripuṇṇamevāti daṭṭhabbaṃ.",
  "anya-e0104n:1116_6": "Avijjāggahaṇena vā taṇhupādānāni tadavinābhāvato.",
  "anya-e0104n:1116_7": "Saṅkhāraggahaṇena bhavo,",
  "anya-e0104n:1116_8": "viññāṇādiggahaṇena jātijarāmaraṇāni,",
  "anya-e0104n:1116_9": "sokādayo ca gahitāti evampi vedanāvasānaṃ bhavacakkanti yuttamevetaṃ.",
  "anya-e0104n:1116_10": "Evaṃ taṇhāmūlake ca yojetabbaṃ.",
  "anya-e0104n:1116_11": "Dvinnampi hi aññamaññānuppaveso hotīti.",
  "anya-e0104n:1116_12": "Avijjā dhammasabhāvaṃ paṭicchādetvā viparītābhinivesaṃ kārentī diṭṭhicarite saṃsāre nayati,",
  "anya-e0104n:1116_13": "tesaṃ vā saṃsāraṃ saṅkhārādipavattiṃ nayati pavattetīti saṃsāranāyikā vuttā.",
  "anya-e0104n:1116_14": "Taṇhāya taṇhācaritānaṃ saṃsāranāyikābhāve vattabbameva natthi.",
  "anya-e0104n:1117_0": "Paṭhamaṃ bhavacakkaṃ.",
  "anya-e0104n:1117_1": "Phaluppattiyāti kattuatthe karaṇavacanaṃ,",
  "anya-e0104n:1117_2": "karaṇatthe eva vā.",
  "anya-e0104n:1117_3": "Viññāṇādipaccuppannaphaluppatti hi idha diṭṭhā,",
  "anya-e0104n:1117_4": "adiṭṭhānaṃ purimabhave attano hetūnaṃ avijjāsaṅkhārānaṃ phalaṃ anuppādetvā anupacchijjanaṃ pakāseti,",
  "anya-e0104n:1117_5": "pakāsanassa vā karaṇaṃ hotīti.",
  "anya-e0104n:1117_6": "Atha vā purimabhavacakkaṃ dutiyena sambandhaṃ vuttanti vedanāsaṅkhātassa phalassa uppattiyā taṇhādīnaṃ hetūnaṃ anupacchedaṃ pakāseti,",
  "anya-e0104n:1117_7": "tasmā phaluppattiyā kāraṇabhūtāya paṭhamassa bhavacakkassa hetūnaṃ anupacchedappakāsanatoti attho.",
  "anya-e0104n:1117_8": "Saṅkhārādīnameva vā phalānaṃ uppattiyā avijjādīnaṃ hetūnaṃ phalaṃ ajanetvā anupacchedameva,",
  "anya-e0104n:1117_9": "viññāṇādihetūnaṃ vā saṅkhārādīnaṃ anuppabandhameva pakāseti paṭhamaṃ bhavacakkaṃ,",
  "anya-e0104n:1117_10": "na dutiyaṃ viya pariyosānampīti “phaluppattiyā hetūnaṃ anupacchedappakāsanato”ti vuttaṃ.",
  "anya-e0104n:1117_11": "Anupubbapavattidīpanatoti “saṅkhārapaccayā viññāṇaṃ,",
  "anya-e0104n:1117_12": "viññāṇapaccayā nāmarūpa”ntiādinā dhammānaṃ anupubbato pavattiyā dīpanato.",
  "anya-e0104n:1117_13": "“Viññāṇapaccayā nāmarūpa”nti hi ettha aparipuṇṇāyatanaṃ kalalarūpaṃ vatvā tato uddhaṃ “nāmarūpapaccayā saḷāyatana”nti saḷāyatanappavatti vuttā.",
  "anya-e0104n:1117_14": "Sahuppattidīpanatoti “upādānapaccayā bhavo,",
  "anya-e0104n:1117_15": "bhavapaccayā jātī”ti vā upapattikkhandhānaṃ ekajjhaṃ uppattiyā dīpanato.",
  "anya-e0104n:1117_16": "Na hi ettha paṭhame viya bhavacakke āyatanānaṃ kamena uppatti vuttā.",
  "anya-e0104n:1118_0": "654.",
  "anya-e0104n:1118_1": "Hetuādipubbakā tayo sandhī etassāti hetuphalahetupubbakatisandhi,",
  "anya-e0104n:1118_2": "bhavacakkaṃ.",
  "anya-e0104n:1118_3": "Hetuphalahetuphalavasena catuppabhedo aṅgānaṃ saṅgaho etassāti catubhedasaṅgahaṃ.",
  "anya-e0104n:1118_4": "Sarūpato avuttāpi tasmiṃ tasmiṃ saṅgahe ākirīyanti avijjāsaṅkhārādiggahaṇehi pakāsīyantīti ākārā.",
  "anya-e0104n:1118_5": "Atītahetuādīnaṃ vā pakārā ākārā.",
  "anya-e0104n:1118_6": "Kilesakammavipākā vipākakilesakammehi sambandhā hutvā punappunaṃ parivattantīti tesu vaṭṭanāmaṃ āropetvā “tivaṭṭa”nti vuttaṃ,",
  "anya-e0104n:1118_7": "vaṭṭekadesattā vā “vaṭṭānī”ti vuttāni.",
  "anya-e0104n:1119_0": "Sandhīnaṃ ādipariyosānavavatthitāti sandhīnaṃ pubbāparavavatthitāti attho.",
  "anya-e0104n:1120_0": "Paritassatīti taṃ taṃ vatthuṃ pariggahakaraṇavasena tassati,",
  "anya-e0104n:1120_1": "taṇhāyatīti attho.",
  "anya-e0104n:1120_2": "Upādiyatīti daḷhagāhaṃ gaṇhāti.",
  "anya-e0104n:1120_3": "Purimakammabhavasminti purimakammabhave sati.",
  "anya-e0104n:1121_0": "Tassa ca sabbhāvo kariyamānatā evāti āha “kammabhave kariyamāneti attho”ti.",
  "anya-e0104n:1121_1": "Dukkhādīsu mohoti dukkhādīnaṃ ādīnavapaṭicchādako appahīno moho.",
  "anya-e0104n:1121_2": "Āyūhanāti sampiṇḍanakā dānādikiriyāya pavattanakā.",
  "anya-e0104n:1121_3": "Ekaṃ āvajjanaṃ etesanti ekāvajjanā,",
  "anya-e0104n:1121_4": "tesu ekāvajjanesu.",
  "anya-e0104n:1121_5": "Sattame cetanā bhavo.",
  "anya-e0104n:1121_6": "“Yā kāci vā pana cetanā bhavo,",
  "anya-e0104n:1121_7": "sampayuttā āyūhanā saṅkhārā”ti idaṃ yathādassitāya dhammaṭṭhitiñāṇabhājanīye vuttāya paṭisambhidāpāḷiyā vasena vuttaṃ.",
  "anya-e0104n:1121_8": "Tattha hi “cetanā bhavo”ti āgatā.",
  "anya-e0104n:1121_9": "Bhavaniddese pana “sātthato”ti ettha “cetanāva saṅkhārā,",
  "anya-e0104n:1121_10": "bhavo pana cetanāsampayuttāpī”ti vibhaṅgapāḷivasena dassitaṃ.",
  "anya-e0104n:1121_11": "“Tattha katamo puññābhisaṅkhāro?",
  "anya-e0104n:1121_12": "Kusalā cetanā kāmāvacarā”tiādinā hi saṅkhārānaṃ cetanābhāvo vibhaṅgapāḷiyaṃ vutto.",
  "anya-e0104n:1121_13": "Tattha paṭisambhidāpāḷiyaṃ “cetanāsampayuttā vipākadhammattā savipākena āyūhanasaṅkhātena saṅkhatābhisaṅkharaṇakiccena saṅkhārā”ti vuttā.",
  "anya-e0104n:1121_14": "Vibhaṅgapāḷiyaṃ “sabbampi bhavagāmikammaṃ kammabhavo”ti bhavassa paccayabhāvena bhavagāmibhāvato,",
  "anya-e0104n:1121_15": "kammasaṃsaṭṭhasahāyatāya kammabhāvato ca upapattibhavaṃ bhāventīti “bhavo”ti vuttā.",
  "anya-e0104n:1121_16": "Upapattibhavabhāvanākiccaṃ pana cetanāya sātisayanti paṭisambhidāpāḷiyā cetanā “bhavo”ti vuttā.",
  "anya-e0104n:1121_17": "Bhavābhisaṅkharaṇakiccaṃ cetanāya sātisayanti vibhaṅgapāḷiyaṃ “kusalā cetanā”tiādinā cetanā “saṅkhārā”ti vuttā.",
  "anya-e0104n:1121_18": "Tasmā tena tena pariyāyena ubhayaṃ ubhayattha vattuṃ yuttanti natthettha virodho.",
  "anya-e0104n:1121_19": "Tassa phale upapattibhave nikāmanāti “tassa sutaṃ hoti ‘cātumahārājikā devā dīghāyukā vaṇṇavanto sukhabahulā’ti”ādisutānusārena",
  "anya-e0104n:1121_20": "bhāvini upapattibhave abhikaṅkhanā.",
  "anya-e0104n:1121_21": "Gahaṇanti kāmupādānaṃ kiccenāha.",
  "anya-e0104n:1121_22": "Parāmasananti itarāni.",
  "anya-e0104n:1121_23": "Āyūhanāvasāneti tīsupi atthavikappesu vuttassa āyūhanassa avasāne.",
  "anya-e0104n:1122_0": "Idhāti imasmiṃ paccuppannabhave.",
  "anya-e0104n:1122_1": "Bhavantarassa atītabhavassa iminā paccuppannabhavena paṭisandhānaṃ bhavantarapaṭisandhānaṃ,",
  "anya-e0104n:1122_2": "bhavantarabhāvena vā paṭisandhānaṃ bhavantarapaṭisandhānaṃ,",
  "anya-e0104n:1122_3": "tassa vasena.",
  "anya-e0104n:1122_4": "Yaṃ paṭisandhīti vuccati,",
  "anya-e0104n:1122_5": "taṃ viññāṇanti sambandho.",
  "anya-e0104n:1122_6": "Tathā hi viññāṇaṃ “paṭisandhānapaccupaṭṭhāna”nti vuccati.",
  "anya-e0104n:1122_7": "Gabbheti mātukucchiyaṃ,",
  "anya-e0104n:1122_8": "gabbhāvatthāyaṃ vā.",
  "anya-e0104n:1123_0": "Dvīsu atthavikappesu vutte āyūhanasaṅkhāre “tassa pubbabhāgā”ti āha,",
  "anya-e0104n:1123_1": "tatiye atthavikappe vutte “taṃsampayuttā”ti.",
  "anya-e0104n:1123_2": "Taṃsampayuttā avijjā gahitāva hotīti sambandho.",
  "anya-e0104n:1123_3": "Daharassa cittappavatti bhavaṅgabahulā yebhuyyena bhavantarajanakakammāyūhanasamatthā na hotīti “idha paṭipakkattā āyatanāna”nti vuttaṃ.",
  "anya-e0104n:1123_4": "“Kammakaraṇakāle sammoho dassito”ti etena kammassa paccayabhūtaṃ sammohaṃ dasseti,",
  "anya-e0104n:1123_5": "na kammasampayuttameva.",
  "anya-e0104n:1124_0": "“Tattha purimabhavasmiṃ pañca kammasambhārā,",
  "anya-e0104n:1124_1": "etarahi pañca vipākadhammā,",
  "anya-e0104n:1124_2": "etarahi pañca kammasambhārā,",
  "anya-e0104n:1124_3": "anāgate pañca vipākadhammāti dasa dhammā kammaṃ,",
  "anya-e0104n:1124_4": "dasa dhammā vipāko,",
  "anya-e0104n:1124_5": "iti dvīsu ṭhānesu kammaṃ,",
  "anya-e0104n:1124_6": "kammavaṭṭaṃ,",
  "anya-e0104n:1124_7": "dvīsu ṭhānesu vipāko,",
  "anya-e0104n:1124_8": "vipākavaṭṭanti kammasaṅkhepo ca vipākasaṅkhepo ca,",
  "anya-e0104n:1124_9": "kammabhavo ca vipākabhavo ca kammavaṭṭañca vipākavaṭṭañca,",
  "anya-e0104n:1124_10": "kammapavattañca vipākapavattañca,",
  "anya-e0104n:1124_11": "kammasantati ca vipākasantati ca,",
  "anya-e0104n:1124_12": "kiriyā ceva kiriyāphalañcāti –",
  "anya-e0104n:1125_0": "“Evaṃ samuppannamidaṃ sahetukaṃ,",
  "anya-e0104n:1126_0": "Dukkhaṃ aniccaṃ calamittaraddhuvaṃ;",
  "anya-e0104n:1127_0": "Dhammehi dhammā pabhavanti hetuso,",
  "anya-e0104n:1128_0": "Na hettha attāva parova vijjati.",
  "anya-e0104n:1129_0": "“Dhammā dhamme sañjanenti, hetusambhārapaccayā;",
  "anya-e0104n:1130_0": "Hetūnañca nirodhāya, dhammo buddhena desito.",
  "anya-e0104n:1131_0": "“Hetūsu uparuddhesu, chinnaṃ vaṭṭaṃ na vaṭṭati;",
  "anya-e0104n:1132_0": "Evaṃ dukkhantakiriyāya, brahmacariyidha vijjati;",
  "anya-e0104n:1133_0": "Satte ca nupalabbhante, nevucchedo na sassata”nti. ;",
  "anya-e0104n:1134_0": "Tattha kammāneva vipākaṃ sambharanti vaḍḍhentīti kammasambhārā,",
  "anya-e0104n:1134_1": "kammaṃ vā saṅkhārabhavā,",
  "anya-e0104n:1134_2": "tadupakārakāni avijjātaṇhupādānāni kammasambhārā.",
  "anya-e0104n:1134_3": "Paṭisandhidāyako vā bhavo kammaṃ,",
  "anya-e0104n:1134_4": "tadūpakārakā yathāvuttā āyūhanasaṅkhārā,",
  "anya-e0104n:1134_5": "avijjādayo ca kammasambhārāti kammañca kammasambhārā ca kammasambhārāti ekasesavasena kammasambhāraggahaṇaṃ veditabbaṃ.",
  "anya-e0104n:1134_6": "Dasa dhammā kammanti avijjādayopi kammasahāyatāya kammasarikkhakā,",
  "anya-e0104n:1134_7": "tadūpakārā cāti “kamma”nti vuttā.",
  "anya-e0104n:1134_8": "Saṅkhippanti ettha avijjādayo,",
  "anya-e0104n:1134_9": "viññāṇādayo cāti saṅkhepo, kammaṃ,",
  "anya-e0104n:1134_10": "vipāko ca.",
  "anya-e0104n:1134_11": "“Kammaṃ vipāko”ti evaṃ saṅkhipīyatīti vā saṅkhepo,",
  "anya-e0104n:1134_12": "avijjādayo,",
  "anya-e0104n:1134_13": "viññāṇādayo ca.",
  "anya-e0104n:1134_14": "Saṅkhepabhāvasāmaññena pana ekavacanaṃ katanti daṭṭhabbaṃ,",
  "anya-e0104n:1134_15": "saṅkhepasaddo vā bhāgādhivacananti kammabhāgo kammasaṅkhepo.",
  "anya-e0104n:1135_0": "Evaṃ samuppannanti kammatopi vipāko.",
  "anya-e0104n:1135_1": "Tatthāpi “avijjāto saṅkhārā”ti evaṃ samuppannaṃ,",
  "anya-e0104n:1135_2": "tisandhiādivasena vā samuppannaṃ idaṃ bhavacakkanti attho.",
  "anya-e0104n:1135_3": "Ittaranti gamanadhammaṃ,",
  "anya-e0104n:1135_4": "vinassadhammanti attho.",
  "anya-e0104n:1135_5": "Tena uppādavayavantatādīpakena aniccasaddena,",
  "anya-e0104n:1135_6": "vikārāpattidīpakena calasaddena ca adīpitaṃ kālantaraṭṭhāyitābhāvaṃ vibhāveti.",
  "anya-e0104n:1135_7": "Addhuvanti etena thirabhāvābhāvanissārataṃ.",
  "anya-e0104n:1135_8": "Hetu eva sambhārā hetusambhārā.",
  "anya-e0104n:1135_9": "“Ṭhānaso hetuso”ti ettha evaṃ vuttaṃ vā ṭhānaṃ,",
  "anya-e0104n:1135_10": "aññampi tassa tassa sādhāraṇaṃ kāraṇaṃ sambhāro,",
  "anya-e0104n:1135_11": "asādhāraṇaṃ hetu.",
  "anya-e0104n:1135_12": "Evanti evaṃ hetuto dhammamattasambhave,",
  "anya-e0104n:1135_13": "hetunirodhā ca vaṭṭacchede dhamme ca taṃnirodhāya desite satīti attho.",
  "anya-e0104n:1135_14": "Brahmacariyaṃ idha brahmacariyidha satte cāti ettha ca-",
  "anya-e0104n:1135_15": "saddo “evaṃ brahmacariyañca vijjati,",
  "anya-e0104n:1135_16": "sassatucchedā ca na hontī”ti samuccayattho.",
  "anya-e0104n:1135_17": "Evañhi hetuāyatte dhammamattasambhave satto nupalabbhati,",
  "anya-e0104n:1135_18": "tasmiñca upalabbhante sassato,",
  "anya-e0104n:1135_19": "ucchedo vā siyāti nupalabbhante tasmiṃ neva ucchedo na sassatanti vuttaṃ hoti.",
  "anya-e0104n:1136_0": "655. Saccappabhavatoti saccato, saccānaṃ vā pabhavato ca.",
  "anya-e0104n:1137_0": "Kusalākusalaṃ kammanti vaṭṭakathāya vattamānattā sāsavanti viññāyati.",
  "anya-e0104n:1137_1": "Avisesenāti “cetanā cetanāsampayuttakā”ti visesaṃ akatvā,",
  "anya-e0104n:1137_2": "sabbampi taṃ kusalākusalaṃ kammaṃ samudayasaccanti vuttanti attho.",
  "anya-e0104n:1137_3": "“Taṇhā ca…pe…",
  "anya-e0104n:1137_4": "avasesā ca sāsavā kusalā dhammā”ti hi cetanācetanāsampayuttavisesaṃ akatvā vuttanti,",
  "anya-e0104n:1137_5": "ariyasaccavisesaṃ vā akatvā samudayasaccanti vuttanti attho.",
  "anya-e0104n:1137_6": "Saccavibhaṅge hi sabbepi kilesā sabbampi bhavagāmikammaṃ “samudayasacca”nti vuttaṃ.",
  "anya-e0104n:1137_7": "Dutiyasaccaṃ pabhavo etassāti dutiyasaccapabhavaṃ.",
  "anya-e0104n:1137_8": "Upādānapaccayā bhavoti upapattibhavassa,",
  "anya-e0104n:1137_9": "kammabhavassa ca adhippetattā vuttaṃ “paṭhamadutiyasaccadvaya”nti.",
  "anya-e0104n:1138_0": "656.",
  "anya-e0104n:1138_1": "Vatthūsūti ārammaṇesu,",
  "anya-e0104n:1138_2": "dukkhādīsu vā paṭicchādetabbesu vatthūsu.",
  "anya-e0104n:1138_3": "Sammohetīti dhammasabhāvaṃ jānituṃ paṭivijjhituṃ adentī tassa paṭicchādanavasena sammoheti.",
  "anya-e0104n:1138_4": "Vatthunti idha ārammaṇaṃ adhippetaṃ.",
  "anya-e0104n:1138_5": "Aññamaññañca upatthambheti aññamaññasannissayena vinā ṭhātuṃ asakkontā dve naḷakalāpā viya.",
  "anya-e0104n:1138_6": "Savisayeti yathāsakaṃ visaye rūpāyatanādike.",
  "anya-e0104n:1138_7": "Jāyamānānaṃ khandhānaṃ vikārabhāvena labbhamānā jāti te janentī viya hotīti vuttaṃ “khandhe ca janetī”ti.",
  "anya-e0104n:1138_8": "Tenāha “tesaṃ abhinibbattibhāvena pavattattā”ti.",
  "anya-e0104n:1138_9": "Pākabhedabhāvañca adhitiṭṭhatīti etthāpi “khandhe janetī”ti ettha vuttanayeneva attho gahetabbo.",
  "anya-e0104n:1138_10": "Pākabhedavasena vattaticceva attho.",
  "anya-e0104n:1138_11": "Paccatīti pāko,",
  "anya-e0104n:1138_12": "bhijjatīti bhedo,",
  "anya-e0104n:1138_13": "pāko ca bhedo ca pākabhedaṃ,",
  "anya-e0104n:1138_14": "tassa bhāvaṃ paccanaṃ,",
  "anya-e0104n:1138_15": "bhijjanañcāti attho.",
  "anya-e0104n:1138_16": "Sokādīnaṃ adhiṭṭhānattāti tesaṃ kāraṇattā,",
  "anya-e0104n:1138_17": "tehi siddhāya avijjāya sahitehi saṅkhārehi paccayo ca hoti bhavantarapātubhāvāyāti adhippāyo.",
  "anya-e0104n:1138_18": "Cuticittaṃ vā paṭisandhiviññāṇassa anantarapaccayo hotīti “paccayo ca hoti bhavantarapātubhāvāyā”ti vuttaṃ.",
  "anya-e0104n:1138_19": "Taṃ pana cuticittaṃ avijjāsaṅkhārarahitaṃ bhavantarassa paccayo na hotīti sasahāyattadassanatthamāha “sokādīnaṃ adhiṭṭhānattā”ti.",
  "anya-e0104n:1138_20": "Dvedhāti attano attano sarasena,",
  "anya-e0104n:1138_21": "dhammantarapaccayabhāvena cāti dvedhā dvedhā.",
  "anya-e0104n:1138_22": "Byāpanicchālopena hi niddeso.",
  "anya-e0104n:1139_0": "657.",
  "anya-e0104n:1139_1": "“Avijjāpaccayā saṅkhārā”ti etena saṅkhārānaṃ paccayuppannatādassanena “ko nu kho abhisaṅkharotīti esa no kallo pañho”ti dasseti,",
  "anya-e0104n:1139_2": "tenetaṃ kārakadassananivāraṇaṃ.",
  "anya-e0104n:1139_3": "Attā bhavato bhavantaraṃ saṅkamatīti dassanaṃ attasaṅkantidassanaṃ,",
  "anya-e0104n:1139_4": "taṃ saṅkhārapaccayā viññāṇuppattivacanena nivāritaṃ hoti.",
  "anya-e0104n:1139_5": "Pañcannaṃ khandhānaṃ abhedato eko attāti gahaṇaṃ ghanasaññā,",
  "anya-e0104n:1139_6": "taṃ yamakatālakandaṃ bhindantena viya “viññāṇapaccayā nāmarūpamattameta”nti vacanena nivāritaṃ hoti.",
  "anya-e0104n:1139_7": "“Evamādidassananivāraṇa”nti etena “socati paridevati dukkhito”tiādidassananivāraṇamāha.",
  "anya-e0104n:1139_8": "Sokādayopi hi paccayāyattā avasavattinoti “jātipaccayā jarāmaraṇaṃ soka…pe…",
  "anya-e0104n:1139_9": "sambhavantī”ti etena vuttamevāti.",
  "anya-e0104n:1139_10": "Micchādassananivāraṇatopīti kārakadassanādinānāvidhamicchābhinivesanivāraṇatopi.",
  "anya-e0104n:1140_0": "658.",
  "anya-e0104n:1140_1": "“Salakkhaṇasāmaññalakkhaṇavasenā”ti etena sabbappakārena dhammānaṃ yāthāvato adassanamāha tadubhayavinimuttassa",
  "anya-e0104n:1140_2": "dhammesu paramatthato passitabbabhāvassa abhāvato.",
  "anya-e0104n:1140_3": "Upakkhalanaṃ viya dukkhuppattihetuto.",
  "anya-e0104n:1140_4": "Patanaṃ viya bhavantarapapātato.",
  "anya-e0104n:1140_5": "Gaṇḍapātubhāvo viya dukkhatāsūlayogato,",
  "anya-e0104n:1140_6": "kilesāsucipaggharaṇato ca.",
  "anya-e0104n:1140_7": "Gaṇḍabhedapīḷakā viyāti bhedanatthaṃ paccamāne gaṇḍe tassa upari jāyamānā khuddakapīḷakā viya,",
  "anya-e0104n:1140_8": "gaṇḍassa vā anekadhābhede pīḷakā viya.",
  "anya-e0104n:1140_9": "Ghaṭṭanaṃ viya saṅghaṭṭanarasatāya phasso.",
  "anya-e0104n:1140_10": "Ghaṭṭanadukkhaṃ viyāti ghaṭṭanato jātaṃ dukkhaṃ viya tividhadukkhatāvasena tissannampi vedanānaṃ dukkhabhāvato.",
  "anya-e0104n:1140_11": "Paṭikārābhilāso viyāti samudāyassa ekadesanidassanabhāvenāha.",
  "anya-e0104n:1140_12": "Asappāyaggahaṇaṃ viya bahuvidhānatthuppattinimittato.",
  "anya-e0104n:1140_13": "Asappāyalepanaṃ viya dukkhahetuno sasantāne sannidhāpanato.",
  "anya-e0104n:1140_14": "Gaṇḍavikārapātubhāvo viya attabhāvagaṇḍassa nibbattivikārabhāvato,",
  "anya-e0104n:1140_15": "tannimittañcassa sūnabhāvādisambhavato.",
  "anya-e0104n:1140_16": "Sūnatāsarāgapubbaggahaṇādayo hi gaṇḍavikārā.",
  "anya-e0104n:1140_17": "Sarasato gaṇḍassa bhijjanaṃ pākena vinā na hotīti bhedaggahaṇenevassa pākopi gahitoti katvā āha “gaṇḍabhedo viya jarāmaraṇa”nti.",
  "anya-e0104n:1140_18": "Gaṇḍassa vā visadisāpatti,",
  "anya-e0104n:1140_19": "bhijjanañca gaṇḍabhedo,",
  "anya-e0104n:1140_20": "tattha visadisāpatti pākoti veditabbaṃ.",
  "anya-e0104n:1141_0": "Upamāhi bhavacakkaṃ viññāpentena ekādhiṭṭhānehi upamāvisesehi taṃ viññāpetvā idāni nānādhiṭṭhānehi viññāpetuṃ “yasmā vā”tiādi vuttaṃ.",
  "anya-e0104n:1141_1": "Tattha paṭalābhibhūtacakkhuko rūpāni na passati,",
  "anya-e0104n:1141_2": "kiñci passantopi viparītaṃ passati,",
  "anya-e0104n:1141_3": "evaṃ avijjābhibhūto dukkhādīni na paṭipajjati na passati,",
  "anya-e0104n:1141_4": "micchā vā paṭipajjatīti paṭalaṃ viya avijjā.",
  "anya-e0104n:1141_5": "Kosakārakimi viya attanāva katattā,",
  "anya-e0104n:1141_6": "vaṭṭassa attano eva paribbhamanakāraṇattā ca kosappadesā viya saṅkhārā.",
  "anya-e0104n:1141_7": "Saṅkhārapariggahaṃ vinā patiṭṭhaṃ alabhamānaṃ viññāṇaṃ pariṇāyakapariggahaṃ vinā patiṭṭhaṃ alabhamāno",
  "anya-e0104n:1141_8": "rājakumāro viyāti pariggahena vinā patiṭṭhālābho ettha upamopameyyasāmaññaṃ.",
  "anya-e0104n:1141_9": "Upapattinimittanti kammādiārammaṇamāha.",
  "anya-e0104n:1141_10": "Parikappanatoti ārammaṇakaraṇato,",
  "anya-e0104n:1141_11": "sampayuttena vā vitakkena vitakkanato.",
  "anya-e0104n:1141_12": "Devamanussamigavihaṅgādivividhappakāratāya māyā viya nāmarūpaṃ.",
  "anya-e0104n:1141_13": "Patiṭṭhāvisesena vuddhivisesāpattito vanappagumbo viya saḷāyatanaṃ.",
  "anya-e0104n:1141_14": "Āyatanānaṃ visayivisayabhūtānaṃ aññamaññābhimukhabhāvo āyatanaghaṭṭanaṃ.",
  "anya-e0104n:1141_15": "Tato āyatanaghaṭṭanato dvayasaṅghaṭṭanuppattito,",
  "anya-e0104n:1141_16": "vedanādukkhahetuto ca aggi viya phasso.",
  "anya-e0104n:1141_17": "Sapariḷāhato dāho viya vedanā.",
  "anya-e0104n:1141_18": "Uparūpari taṇhāpavaḍḍhanato loṇūdakapānaṃ viya visayānubhavanaṃ.",
  "anya-e0104n:1141_19": "Ārammaṇe pātukamyatābhāvato pipāsā viya taṇhā.",
  "anya-e0104n:1141_20": "Tadassupādānanti taṃ abhilāsakaraṇaṃ taṇhādiṭṭhābhinandanaṃ assa taṃsamaṅgino puggalassa,",
  "anya-e0104n:1141_21": "tadassa vā bhaveyya upādānaṃ.",
  "anya-e0104n:1141_22": "Byasanāvahatāya ajānanato bhavupādānaṃ macchassa baḷisupādānaṃ viya.",
  "anya-e0104n:1141_23": "Ettha ca saṅkhārādīnaṃ kosappadesapariṇāyakādīhi dvīhi dvīhi sadisatāya dve dve upamā vuttāti veditabbā.",
  "anya-e0104n:1142_0": "659.",
  "anya-e0104n:1142_1": "Koci agambhīro eva gambhīro viya khāyati purāṇatiṇapaṇṇādibharito pabbatasaṅkhepe jalāsayo viya,",
  "anya-e0104n:1142_2": "na evamayaṃ.",
  "anya-e0104n:1142_3": "Ayaṃ pana gambhīrova hutvā obhāsati pakāsati dissatīti gambhīrāvabhāso.",
  "anya-e0104n:1142_4": "Yathārahanti atthādivasena yathānurūpaṃ.",
  "anya-e0104n:1143_0": "Jātito jarāmaraṇaṃ na na hoti,",
  "anya-e0104n:1143_1": "hoti evāti avadhāraṇe siddhe “siyā nu kho jarāmaraṇaṃ jātito,",
  "anya-e0104n:1143_2": "aññatopī”ti āsaṅkāyaṃ tadāsaṅkānivattanatthaṃ “na ca jātiṃ vinā aññato hotī”ti vuttaṃ.",
  "anya-e0104n:1143_3": "Tattha aññaggahaṇaṃ jātiyā paṭiyogīvisayaṃ,",
  "anya-e0104n:1143_4": "na aññamattavisayaṃ “jātiṃ vinā”ti vacanato.",
  "anya-e0104n:1143_5": "Tenassa nāññaṃ jātiyā sahakārīkāraṇabhūtaṃ nivattitaṃ hoti.",
  "anya-e0104n:1143_6": "Esa nayo ito paresupi.",
  "anya-e0104n:1143_7": "Itthanti idaṃ pakāraṃ,",
  "anya-e0104n:1143_8": "iminā pakārenāti attho.",
  "anya-e0104n:1143_9": "Jātipaccayasambhūtasamudāgataṭṭhoti jātipaccayasambhūtaṃ hutvā sahitassa attano paccayānurūpassa uddhaṃ uddhaṃ āgatabhāvo,",
  "anya-e0104n:1143_10": "anuppavattaṭṭhoti attho.",
  "anya-e0104n:1143_11": "Atha vā sambhūtaṭṭho ca samudāgataṭṭho ca sambhūtasamudāgataṭṭho.",
  "anya-e0104n:1143_12": "“Na jātito jarāmaraṇaṃ na hoti,",
  "anya-e0104n:1143_13": "na ca jātiṃ vinā aññato hotī”ti hi jātipaccayasambhūtaṭṭho vutto.",
  "anya-e0104n:1143_14": "Itthañca jātito samudāgacchatīti jātipaccayasamudāgataṭṭho,",
  "anya-e0104n:1143_15": "yā yā jāti yathā yathā paccayo hoti,",
  "anya-e0104n:1143_16": "tadanurūpapātubhāvoti attho.",
  "anya-e0104n:1144_0": "Tattha “na jātito jarāmaraṇaṃ na hotī”ti iminā jarāmaraṇassa jātipaccayatāya avitathataṃ dasseti,",
  "anya-e0104n:1144_1": "“na jātiṃ vinā aññato jarāmaraṇaṃ hotī”ti iminā anaññathattaṃ,",
  "anya-e0104n:1144_2": "“itthañca jātito samudāgacchatī”ti iminā tathataṃ.",
  "anya-e0104n:1144_3": "Tena ca yathā paccayadhammā attano paccayuppannānaṃ paccayabhāve,",
  "anya-e0104n:1144_4": "tathā avitathā anaññathā,",
  "anya-e0104n:1144_5": "evaṃ paccayuppannadhammāpi tabbhāveti dasseti.",
  "anya-e0104n:1144_6": "Esa nayo sesesupi.",
  "anya-e0104n:1144_7": "“Hetuphale ñāṇaṃ atthapaṭisambhidā”ti etena vacanena atthassa hetuphalabhāvo kathaṃ ñātabboti?",
  "anya-e0104n:1144_8": "“Atthapaṭisambhidā”ti etassa samāsapadassa avayavapadatthaṃ dassentena “hetuphale ñāṇa”nti vuttattā.",
  "anya-e0104n:1144_9": "“Atthe paṭisambhidā atthapaṭisambhidā”ti ettha hi “atthe”ti etassa atthaṃ dassentena “hetuphale”ti vuttaṃ,",
  "anya-e0104n:1144_10": "“paṭisambhidā”ti etassa atthaṃ dassentena “ñāṇa”nti,",
  "anya-e0104n:1144_11": "tasmā hetuphalaatthasaddā ekatthā,",
  "anya-e0104n:1144_12": "ñāṇapaṭisambhidā cāti imamatthaṃ vadantena sādhito atthassa hetuphalabhāvo.",
  "anya-e0104n:1145_0": "Yenākārenāti yena pavattiākārena.",
  "anya-e0104n:1145_1": "Sabhāvadhammā hi paccayavisesasiddhena pavattiākārena visiṭṭhākārā honti.",
  "anya-e0104n:1145_2": "Tenāha “sabbe dhammā sabbākārena buddhassa bhagavato ñāṇamukhe āpāthamāgacchantī”ti.",
  "anya-e0104n:1145_3": "Yadavatthāti yāya avatthāya avatthitā.",
  "anya-e0104n:1145_4": "Avatthāvisesavanto hi dhammā tena tena avatthāvisesena taṃ taṃ atthakiccaṃ sādhetuṃ samatthā honti.",
  "anya-e0104n:1145_5": "Svāyaṃ pavattiākāro,",
  "anya-e0104n:1145_6": "avatthāviseso ca avijjāyapi anupacitakusalasambhārehi duravabodhato eva ñāṇena alabbhaneyyapatiṭṭho cāti āha “tassa…pe…",
  "anya-e0104n:1145_7": "gambhīro”ti.",
  "anya-e0104n:1145_8": "Tassa ākārassa,",
  "anya-e0104n:1145_9": "avatthāya ca.",
  "anya-e0104n:1145_10": "Hetumhi ñāṇanti ettha hetuno dhammapariyāyatā vuttanayeneva veditabbā.",
  "anya-e0104n:1146_0": "Assāti paṭiccasamuppādassa.",
  "anya-e0104n:1146_1": "Tena tena kāraṇenāti tena tena veneyyānaṃ bujjhanānuguṇatāsaṅkhātena kāraṇena.",
  "anya-e0104n:1146_2": "Tatthāti tasmiṃ desanappakāre.",
  "anya-e0104n:1146_3": "Anulomapaṭilomatoti nayidha paccayuppādā paccayuppannuppādasaṅkhātaṃ anulomaṃ,",
  "anya-e0104n:1146_4": "paccayanirodhā paccayuppannanirodhasaṅkhātañca paṭilomamāha.",
  "anya-e0104n:1146_5": "Ādito pana antagamanamanulomaṃ,",
  "anya-e0104n:1146_6": "antato ca ādigamanaṃ paṭilomamāha.",
  "anya-e0104n:1146_7": "Ādito paṭṭhāya anulomadesanāya,",
  "anya-e0104n:1146_8": "antato paṭṭhāya paṭilomadesanāya ca tisandhicatusaṅkhepaṃ.",
  "anya-e0104n:1146_9": "“Ime cattāro āhārā kiṃnidānā”tiādikāya vemajjhato paṭṭhāya paṭilomadesanāya,",
  "anya-e0104n:1146_10": "“cakkhuñca paṭicca rūpe ca uppajjati cakkhuviññāṇaṃ,",
  "anya-e0104n:1146_11": "tiṇṇaṃ saṅgati phasso,",
  "anya-e0104n:1146_12": "phassapaccayā vedanā”tiādikāya anulomadesanāya ca dvisandhitisaṅkhepaṃ.",
  "anya-e0104n:1146_13": "“Saṃyojanīyesu,",
  "anya-e0104n:1146_14": "bhikkhave,",
  "anya-e0104n:1146_15": "dhammesu assādānupassino viharato taṇhā pavaḍḍhati,",
  "anya-e0104n:1146_16": "taṇhāpaccayā upādāna”ntiādīsu ekasandhidvisaṅkhepaṃ.",
  "anya-e0104n:1146_17": "Katthaci ekaṅgopi ca paṭiccasamuppādo desito,",
  "anya-e0104n:1146_18": "so “tatra,",
  "anya-e0104n:1146_19": "bhikkhave,",
  "anya-e0104n:1146_20": "sutavā ariyasāvako”tiādinā dassito eva.",
  "anya-e0104n:1147_0": "Avijjādīnaṃ sabhāvo paṭivijjhīyatīti paṭivedho.",
  "anya-e0104n:1147_1": "Vuttaṃ hetaṃ aṭṭhakathāyaṃ “tesaṃ tesaṃ vā tattha tattha vuttadhammānaṃ paṭivijjhitabbo salakkhaṇasaṅkhāto aviparītasabhāvo paṭivedho”ti.",
  "anya-e0104n:1147_2": "Jānanalakkhaṇassa ñāṇassa paṭipakkhabhūto avijjāya aññāṇaṭṭho.",
  "anya-e0104n:1147_3": "Ārammaṇassa paccakkhakaraṇena dassanabhūtassa paṭipakkhabhūto adassanaṭṭho.",
  "anya-e0104n:1147_4": "Yena panesā dukkhādīnaṃ yāthāvasarasaṃ paṭivijjhituṃ na deti,",
  "anya-e0104n:1147_5": "chādetvā pariyonandhitvā tiṭṭhati,",
  "anya-e0104n:1147_6": "so tassā saccāsampaṭivedhaṭṭho.",
  "anya-e0104n:1147_7": "Apuññābhisaṅkhārekadeso sarāgo,",
  "anya-e0104n:1147_8": "añño virāgo.",
  "anya-e0104n:1147_9": "Rāgassa vā apaṭipakkhabhāvato rāgapavaḍḍhako apuññābhisaṅkhāro sabbopi sarāgo,",
  "anya-e0104n:1147_10": "itaro tappaṭipakkhabhāvato virāgo.",
  "anya-e0104n:1147_11": "“Dīgharattaṃ hetaṃ,",
  "anya-e0104n:1147_12": "bhikkhave,",
  "anya-e0104n:1147_13": "assutavato puthujjanassa ajjhositaṃ mamāyitaṃ parāmaṭṭhaṃ ‘etaṃ mama,",
  "anya-e0104n:1147_14": "esohamasmi,",
  "anya-e0104n:1147_15": "eso me attā”ti attaparāmāsassa viññāṇaṃ visesato vatthu vuttanti viññāṇassa suññataṭṭho gambhīro.",
  "anya-e0104n:1147_16": "Attā vijānāti saṃsaratīti sabyāpāratāsaṅkanti abhinivesabalavatāya abyāpāraṭṭhaasaṅkantipaṭisandhipātubhāvaṭṭhā ca gambhīrā.",
  "anya-e0104n:1147_17": "Nāmarūpassa paṭisandhikkhaṇe ekuppādo,",
  "anya-e0104n:1147_18": "pavattiyaṃ visuṃ visuṃ yathārahaṃ ekuppādo,",
  "anya-e0104n:1147_19": "nāmassa rūpena,",
  "anya-e0104n:1147_20": "rūpassa ca nāmena asampayogato vinibbhogo,",
  "anya-e0104n:1147_21": "nāmassa nāmena,",
  "anya-e0104n:1147_22": "rūpassa ca rūpena,",
  "anya-e0104n:1147_23": "ekaccassa ekaccena avinibbhogo yojetabbo.",
  "anya-e0104n:1147_24": "Ekuppādekanirodhe hi avinibbhoge adhippete so rūpassa ca ekakalāpavuttino labbhati.",
  "anya-e0104n:1147_25": "Atha vā ekacatuvokārabhavesu nāmarūpānaṃ asahavattanato aññamaññavinibbhogo,",
  "anya-e0104n:1147_26": "pañcavokārabhave sahavattanato avinibbhogo ca veditabbo.",
  "anya-e0104n:1148_0": "Adhipatiyaṭṭho nāma idha indriyapaccayabhāvo.",
  "anya-e0104n:1148_1": "“Lokopeso dvārāpesā khettampeta”nti vuttā lokādiatthā cakkhādīsu pañcasu yojetabbā.",
  "anya-e0104n:1148_2": "Manāyatanassāpi lujjanato,",
  "anya-e0104n:1148_3": "manosamphassādīnaṃ dvārakhettabhāvato ca ete atthā sambhavanti eva.",
  "anya-e0104n:1148_4": "Āpāthagatānaṃ rūpādīnaṃ pakāsanayogyatālakkhaṇaṃ obhāsanaṃ cakkhādīnaṃ visayibhāvo,",
  "anya-e0104n:1148_5": "manāyatanassa vijānanaṃ.",
  "anya-e0104n:1148_6": "Saṅghaṭṭanaṭṭho visesato cakkhusamphassādīnaṃ pañcannaṃ,",
  "anya-e0104n:1148_7": "itare channampi yojetabbā.",
  "anya-e0104n:1148_8": "Phusanañca phassassa sabhāvo,",
  "anya-e0104n:1148_9": "saṅghaṭṭanaṃ raso,",
  "anya-e0104n:1148_10": "itare upaṭṭhānākārā.",
  "anya-e0104n:1148_11": "Ārammaṇarasānubhavanaṭṭho rasavasena vutto,",
  "anya-e0104n:1148_12": "vedayitaṭṭho lakkhaṇavasena.",
  "anya-e0104n:1148_13": "Sukhadukkhamajjhattabhāvā yathākkamaṃ tissannaṃ vedanānaṃ sabhāvavasena vuttā.",
  "anya-e0104n:1148_14": "Attā vedayatīti abhinivesassa balavatāya nijjīvaṭṭho vedanāya gambhīro.",
  "anya-e0104n:1148_15": "Nijjīvāya vā vedanāya vedayitaṃ nijjīvavedayitaṃ,",
  "anya-e0104n:1148_16": "nijjīvavedayitameva attho nijjīvavedayitaṭṭho.",
  "anya-e0104n:1148_17": "Sappītikataṇhāya abhinanditaṭṭho,",
  "anya-e0104n:1148_18": "balavatarataṇhāya gilitvā pariniṭṭhāpanaṃ ajjhosānaṭṭho.",
  "anya-e0104n:1148_19": "Itaro sādhāraṇavasena veditabbo.",
  "anya-e0104n:1148_20": "Ādānaggahaṇābhinivesaṭṭhā catunnampi upādānānaṃ samānā,",
  "anya-e0104n:1148_21": "parāmāsaṭṭho vutto diṭṭhupādānādīnameva,",
  "anya-e0104n:1148_22": "tathā duratikkamaṭṭho.",
  "anya-e0104n:1148_23": "“Diṭṭhikantāro”ti hi vacanato diṭṭhīnaṃ duratikkamatā,",
  "anya-e0104n:1148_24": "daḷhaggahaṇattā vā catunnampi duratikkamaṭṭho yojetabbo.",
  "anya-e0104n:1148_25": "Duratikkamatāyapi hi taṇhāya samuddaṭṭho vutto.",
  "anya-e0104n:1148_26": "Yonigatiṭhitinivāsesukhipananti samāse bhummavacanassa alopo daṭṭhabbo.",
  "anya-e0104n:1148_27": "Evañhi tena āyūhanābhisaṅkharaṇapadānaṃ samāso hoti.",
  "anya-e0104n:1148_28": "Jarāmaraṇaṅgaṃ maraṇappadhānanti maraṇaṭṭhā eva khayādayo gambhīrāti dassitā.",
  "anya-e0104n:1148_29": "Navanavānañhi khayena khaṇḍiccādiparipakkappavatti jarāti,",
  "anya-e0104n:1148_30": "khayaṭṭho vā jarāya vuttoti daṭṭhabbo.",
  "anya-e0104n:1148_31": "Navabhāvāpagamo hi khayoti vattuṃ yuttoti.",
  "anya-e0104n:1148_32": "Vipariṇāmaṭṭho dvinnampi.",
  "anya-e0104n:1148_33": "Santativasena vā jarāya khayavayabhāvo,",
  "anya-e0104n:1148_34": "sammutikhaṇikavasena maraṇassa bhedavipariṇāmatā yojetabbā.",
  "anya-e0104n:1149_0": "660.",
  "anya-e0104n:1149_1": "Atthanayāti atthānaṃ nayā,",
  "anya-e0104n:1149_2": "avijjādiatthehi ekattādī sakena bhāvena nayanti gamentīti ekattādayo,",
  "anya-e0104n:1149_3": "tesaṃ nayāti vuttā.",
  "anya-e0104n:1149_4": "Nīyantīti hi nayāti.",
  "anya-e0104n:1149_5": "Atthā eva vā ekattādibhāvena nīyamānā ñāyamānā atthanayāti vuttā.",
  "anya-e0104n:1149_6": "Nīyanti etehīti vā nayā,",
  "anya-e0104n:1149_7": "ekattādīhi ca atthā “eka”ntiādinā nīyanti,",
  "anya-e0104n:1149_8": "tasmā ekattādayo atthānaṃ nayāti atthanayā.",
  "anya-e0104n:1150_0": "Aṅkurādibhāvenāti aṅkurapattanāḷakhandhasākhāpallavapalāsādibhāvena pavattamāne avayave ekajjhaṃ gahetvā",
  "anya-e0104n:1150_1": "santānānupacchedena bījaṃ rukkhabhāvaṃ pattaṃ rukkhabhāvena pavattaṃ tañca ekattena vuccatīti santānānupacchedo",
  "anya-e0104n:1150_2": "yathā ekattaṃ,",
  "anya-e0104n:1150_3": "evaṃ idhāpi avijjāsaṅkhārādihetuhetusamuppannānaṃ santānānupacchedo ekasantatipatitatā ekattanayoti dasseti.",
  "anya-e0104n:1150_4": "“Hetuphalasambandhenā”ti etena santānānupacchedaṃ vibhāveti.",
  "anya-e0104n:1150_5": "Satipi hi hetuphalānaṃ paramatthato bhede hetubhāvena,",
  "anya-e0104n:1150_6": "phalabhāvena ca tesaṃ sambandhabhāvoyevettha santānānupacchedo,",
  "anya-e0104n:1150_7": "yato yasmiṃ santāne kammaṃ nibbattaṃ,",
  "anya-e0104n:1150_8": "tattheva phaluppattīti katassa vināso,",
  "anya-e0104n:1150_9": "akatassa abbhāgamo ca natthīti.",
  "anya-e0104n:1150_10": "Ekattaggahaṇatoti hetuphalānaṃ bhedaṃ anupadhāretvā hetuṃ,",
  "anya-e0104n:1150_11": "phalañca abhinnaṃ katvā ubhinnaṃ ekabhāvassa abhedassa gahaṇena.",
  "anya-e0104n:1150_12": "“Tadeva viññāṇaṃ sandhāvati saṃsaratī”tiādinā sassatadiṭṭhiṃ upādiyati.",
  "anya-e0104n:1151_0": "Lakkhaṇavavatthānanti sabhāvavavatthānaṃ hetuno,",
  "anya-e0104n:1151_1": "phalassa ca bhinnasabhāvatāvabodho.",
  "anya-e0104n:1151_2": "Bhinnasantānassevāti sambandharahitassa nānattassa gahaṇato añño mato,",
  "anya-e0104n:1151_3": "añño jāto,",
  "anya-e0104n:1151_4": "tasmā “sattantaro ucchinno,",
  "anya-e0104n:1151_5": "sattantaro uppanno”ti gaṇhanto ucchedadiṭṭhiṃ upādiyati.",
  "anya-e0104n:1152_0": "Amhehi uppādetabbanti ānetvā sambandho.",
  "anya-e0104n:1152_1": "Byāpārābhāvo anabhisandhitāya abyāvaṭatā.",
  "anya-e0104n:1152_2": "Sammā passantoti “nirīhā nijjīvā dhammamattā”ti passanto.",
  "anya-e0104n:1152_3": "Sabhāvo eva niyamo sabhāvaniyamo “sasambhāraggino uddhamukhatā,",
  "anya-e0104n:1152_4": "sasambhāravāyuno tiriyagamana”nti evamādi viya.",
  "anya-e0104n:1152_5": "Tena siddho yathāsakaṃ paccayuppannassa hetubhāvo.",
  "anya-e0104n:1152_6": "“Kassaci kattuno abhāvā na kāci kiriyā phalapabandhinī”ti akiriyadiṭṭhiṃ upādiyati.",
  "anya-e0104n:1153_0": "“Khīrato dadhi,",
  "anya-e0104n:1153_1": "na udakato,",
  "anya-e0104n:1153_2": "tilato telaṃ,",
  "anya-e0104n:1153_3": "na vālikato”ti sabbato sabbasambhavābhāvadassanena ahetukadiṭṭhiṃ hetuanurūpameva phalaṃ passanto akiriyadiṭṭhiṃ pajahati.",
  "anya-e0104n:1153_4": "Yato kutocīti yadi aññasmā aññassa uppatti siyā,",
  "anya-e0104n:1153_5": "vālikato telassa,",
  "anya-e0104n:1153_6": "ucchuto khīrassa kasmā uppatti na siyā,",
  "anya-e0104n:1153_7": "tasmā na koci kassaci hetu atthīti ahetukadiṭṭhiṃ,",
  "anya-e0104n:1153_8": "avijjamānepi hetumhi niyatatāya tilagāvīsukkasoṇitādīhi telakhīrasarīrādīni pavattantīti niyativādañca upādiyatīti viññātabbaṃ yathārahaṃ.",
  "anya-e0104n:1154_0": "661. Kasmā?",
  "anya-e0104n:1154_1": "Yasmā idañhi bhavacakkaṃ apadāletvā saṃsārabhayamatīto na koci supinantarepi atthīti sambandho.",
  "anya-e0104n:1154_2": "Agādhaṃ appatiṭṭhaṃ duratiyānaṃ duratikkamaṃ.",
  "anya-e0104n:1154_3": "Asanivicakkamivāti asanimaṇḍalamiva.",
  "anya-e0104n:1154_4": "Tañhi nimmathanameva,",
  "anya-e0104n:1154_5": "nānimmathanaṃ pavattati,",
  "anya-e0104n:1154_6": "evaṃ bhavacakkampi ekantadukkhuppādanatova “niccanimmathana”nti vuttaṃ.",
  "anya-e0104n:1155_0": "Ñāṇāsinā apadāletvā saṃsārabhayamatīto natthīti etassa sādhakasuttaṃ dassento “vuttampi ceta”ntiādimāha.",
  "anya-e0104n:1155_1": "Tantūnaṃ ākulakaṃ tantākulakaṃ,",
  "anya-e0104n:1155_2": "tantākulakamiva jātā tantākulakajātā,",
  "anya-e0104n:1155_3": "kilesakammavipākehi ativiya jaṭitāti attho.",
  "anya-e0104n:1155_4": "Kuliyā sakuṇiyā nīḍaṃ kulikaṃ,",
  "anya-e0104n:1155_5": "taṃ viya jātā kulikuṇḍikajātā.",
  "anya-e0104n:1155_6": "Muñcā viya,",
  "anya-e0104n:1155_7": "pabbajā viya ca bhūtā jātā muñjapabbajabhūtā.",
  "anya-e0104n:1155_8": "Tadubhayaṃ kira tiṇaṃ ākulaṃ jaṭitaṃ hutvā vaḍḍhati.",
  "anya-e0104n:1155_9": "Vaḍḍhiyā abhāvato apāyaṃ,",
  "anya-e0104n:1155_10": "dukkhagatibhāvato duggatiṃ,",
  "anya-e0104n:1155_11": "sukhasamussayato vinipatitattā vinipātañca,",
  "anya-e0104n:1155_12": "catubbidhaṃ apāyaṃ “khandhānañca paṭipāṭī”tiādinā vuttaṃ saṃsārañca nātivattati.",
  "anya-e0104n:1155_13": "Saṃsāro eva vā sabbo idha vaḍḍhiapagamādiatthehi apāyādināmako vutto kevalaṃ dukkhakkhandhabhāvato.",
  "anya-e0104n:1156_0": "Paññābhūminiddesavaṇṇanā niṭṭhitā.",
  "anya-e0104n:1157_0": "Iti sattarasamaparicchedavaṇṇanā.",
  "anya-e0104n:1158_0": "18. Diṭṭhivisuddhiniddesavaṇṇanā",
  "anya-e0104n:1159_0": "Nāmarūpapariggahakathāvaṇṇanā",
  "anya-e0104n:1160_0": "662.",
  "anya-e0104n:1160_1": "Yā visuddhiyo sampādetabbāti sambandho.",
  "anya-e0104n:1160_2": "Imesu yathāvicāritesu khandhādīsu vipassanāya bhūmibhūtesu dhammesu.",
  "anya-e0104n:1160_3": "Ganthassa uggaṇhanaṃ vācuggatakaraṇaṃ uggaho,",
  "anya-e0104n:1160_4": "parito sabbathāpi atthassa ñātumicchā paripucchā,",
  "anya-e0104n:1160_5": "savanupaparikkhādivasena tadatthassa manasikāravidhi,",
  "anya-e0104n:1160_6": "tadubhayavasena yasmā tatthapi ñāṇaṃ svāsevitaṃ hoti,",
  "anya-e0104n:1160_7": "tasmā vuttaṃ “uggahaparipucchāvasena ñāṇaparicayaṃ katvā”ti,",
  "anya-e0104n:1160_8": "khandhādīsu sutamayaṃ ñāṇaṃ uppādetvāti attho.",
  "anya-e0104n:1160_9": "Vitthāritameva,",
  "anya-e0104n:1160_10": "tasmā tattha vitthāritanayānusārena sīlavisuddhi sampādetabbāti adhippāyo.",
  "anya-e0104n:1160_11": "Upacārasamādhipi appanāsamādhi viya vipassanāya adhiṭṭhānabhāvato cittavisuddhiyevāti āha “saupacārā”ti.",
  "anya-e0104n:1160_12": "Veditabbāti attano santāne nibbattanavaseneva veditabbā.",
  "anya-e0104n:1160_13": "Evañhi tā paccakkhato viditā nāma honti,",
  "anya-e0104n:1160_14": "tasmā veditabbā sampādetabbāti vuttaṃ hoti.",
  "anya-e0104n:1160_15": "Veditabbāti vā samāpattisukhādhigamavasena anubhavitabbāti attho.",
  "anya-e0104n:1160_16": "Na hi kevalena jānanamattena cittavisuddhiyaṃ patiṭṭhito nāma hoti,",
  "anya-e0104n:1160_17": "na ca tattha apatiṭṭhāya uparivisuddhiṃ sampādetuṃ sakkāti.",
  "anya-e0104n:1161_0": "Nāmarūpānaṃ yāthāvadassananti nāmassa,",
  "anya-e0104n:1161_1": "rūpassa ca vibhajja yathābhūtasabhāvadassanaṃ.",
  "anya-e0104n:1161_2": "Nāmaggahaṇena cettha vedanādīnaṃ catunnaṃ tebhūmakānaṃ khandhānaṃ gahaṇaṃ,",
  "anya-e0104n:1161_3": "na “viññāṇapaccayā nāmarūpa”nti ettha viya viññāṇaṃ vinā,",
  "anya-e0104n:1161_4": "nāpi “nāmañca rūpañcā”ti ettha viya sanibbānehi lokuttarakkhandhehi saddhinti daṭṭhabbaṃ.",
  "anya-e0104n:1162_0": "663.",
  "anya-e0104n:1162_1": "Yāti pajjati etenāti yānaṃ,",
  "anya-e0104n:1162_2": "samathova yānaṃ samathayānaṃ,",
  "anya-e0104n:1162_3": "taṃ etassa atthīti samathayāniko. Jhāne,",
  "anya-e0104n:1162_4": "jhānūpacāre vā patiṭṭhāya vipassanaṃ anuyuñjantassetaṃ nāmaṃ,",
  "anya-e0104n:1162_5": "tena samathayānikena.",
  "anya-e0104n:1162_6": "“Ṭhapetvā nevasaññānāsaññāyatana”nti idaṃ bhavaggadhammānaṃ ādikammikassa duppariggahatāya vuttaṃ.",
  "anya-e0104n:1162_7": "Lakkhaṇarasādivasena pariggahetabbā ñāṇena paricchijja gahetabbā,",
  "anya-e0104n:1162_8": "pariggahavidhi pana khandhaniddese vuttā evāti adhippāyo.",
  "anya-e0104n:1162_9": "Ārammaṇābhimukhanamanaṃ ārammaṇena vinā appavatti,",
  "anya-e0104n:1162_10": "tena namanaṭṭhena,",
  "anya-e0104n:1162_11": "nāmakaraṇaṭṭhena vā.",
  "anya-e0104n:1162_12": "Vedanādayo hi arūpadhammā sabbadāpi ca phassādināmakattā pathavīādayo viya kesakumbhādināmantarānāpajjanato",
  "anya-e0104n:1162_13": "attanāva katanāmatāya nāmakaraṇaṭṭhena “nāma”nti vuccanti.",
  "anya-e0104n:1162_14": "Atha vā adhivacanasamphasso viya adhivacanaṃ nāmaṃ antarena anupacitasambhārānaṃ gahaṇaṃ na gacchantīti",
  "anya-e0104n:1162_15": "nāmāyattaggahaṇatāya vedanādayo “nāma”nti vuccanti,",
  "anya-e0104n:1162_16": "rūpaṃ pana vināpi nāmasavanaṃ attano ruppanasabhāveneva gahaṇaṃ gacchati.",
  "anya-e0104n:1162_17": "Vavatthāpetabbanti asaṅkarato ṭhapetabbaṃ,",
  "anya-e0104n:1162_18": "aññamaññaṃ,",
  "anya-e0104n:1162_19": "rūpena ca amissitaṃ katvā citte ṭhapetabbanti attho.",
  "anya-e0104n:1163_0": "Nāmarūpapariggaho ca nāma yāvadeva tassa paṭinissajjanatthanti tadanurūpameva nidassanaṃ dassento “yathā nāmā”tiādimāha.",
  "anya-e0104n:1163_1": "Ruppanatoti ettha ruppanaṭṭho “sītādivirodhipaccayasannipāte visadisuppattī”tiādinā khandhaniddesavaṇṇanāyaṃ vuttoyeva.",
  "anya-e0104n:1163_2": "Evaṃ visuṃ nāmapariggahaṃ,",
  "anya-e0104n:1163_3": "rūpapariggahañca dassetvā idāni ekajjhaṃ nāmarūpapariggahaṃ dassetuṃ “tato namanalakkhaṇa”ntiādi vuttaṃ.",
  "anya-e0104n:1164_0": "664.",
  "anya-e0104n:1164_1": "Iti arūpamukhena vipassanābhinivesaṃ dassetvā idāni rūpamukhena taṃ dassento “suddhavipassanāyāniko panā”tiādimāha.",
  "anya-e0104n:1164_2": "Tattha samathayānikassa samathamukhena vipassanābhiniveso,",
  "anya-e0104n:1164_3": "vipassanāyānikassa pana samathaṃ anissāyāti āha “suddhavipassanāyāniko”ti,",
  "anya-e0104n:1164_4": "samathabhāvanāya amissitavipassanāyānavāti attho.",
  "anya-e0104n:1164_5": "Ayameva vā samathayānikoti yathāvutto samathayāniko eva vā.",
  "anya-e0104n:1164_6": "Tena samathayānikassāpi rūpamukhena vipassanābhiniveso labbhati,",
  "anya-e0104n:1164_7": "na arūpamukhenevāti dasseti.",
  "anya-e0104n:1164_8": "Tesaṃ tesaṃ dhātupariggahamukhānanti “yaṃ thaddhalakkhaṇaṃ,",
  "anya-e0104n:1164_9": "ayaṃ pathavīdhātū”tiādinā saṅkhepamanasikārādivasena vuttesu terasasu dhātupariggahamukhesu.",
  "anya-e0104n:1164_10": "Kammasamuṭṭhāno nāma keso cammabbhantaragato.",
  "anya-e0104n:1164_11": "Tatthevāti tasmiṃyeva kammasamuṭṭhāne kese.",
  "anya-e0104n:1164_12": "Kāyappasādassa viya bhāvassāpi sakalasarīrabyāpitāya “bhāvassa atthitāyā”ti vuttaṃ.",
  "anya-e0104n:1164_13": "Puna tatthevāti tasmiṃyeva kesasaññite rūpasamudāye.",
  "anya-e0104n:1164_14": "Aparānipīti pubbe vuttāni kammasamuṭṭhānāni vīsati,",
  "anya-e0104n:1164_15": "imāni āhārasamuṭṭhānādīni catuvīsati rūpānīti sabbānipi catucattālīsa,",
  "anya-e0104n:1164_16": "tañca kho tattha labbhamānasantatisīsasāmaññena veditabbaṃ.",
  "anya-e0104n:1164_17": "“Catucattālīsā”ti ca idaṃ saddassa aniyatattā vuttaṃ.",
  "anya-e0104n:1164_18": "Na hi sabbakālaṃ utucittato rūpaṃ uppajjantaṃ sasaddameva uppajjatīti.",
  "anya-e0104n:1164_19": "Evanti yathā kese,",
  "anya-e0104n:1164_20": "evaṃ lomādīsu catusamuṭṭhānikesu.",
  "anya-e0104n:1164_21": "Catuvīsatikoṭṭhāsesūti dvattiṃsāya koṭṭhāsesu vakkhamāne aṭṭha koṭṭhāse apanetvā catuvīsatikoṭṭhāsesu.",
  "anya-e0104n:1164_22": "Sedādīnaṃ ātapūpatāpādinā,",
  "anya-e0104n:1164_23": "cittavikārena ca uppajjanato te utucittasamuṭṭhānā vuttā.",
  "anya-e0104n:1165_0": "Dvattiṃsakoṭṭhāsagatesu rūpesu pākaṭesu jātesu tadaññānipi pākaṭāni hontīti tānipi dassetuṃ “apare”tiādi vuttaṃ.",
  "anya-e0104n:1165_1": "Tattha apare dasa ākārāti tejovāyokoṭṭhāsavasena apare dasa ākārā.",
  "anya-e0104n:1165_2": "Kammajeti bhūtakathanaṃ,",
  "anya-e0104n:1165_3": "na visesanaṃ asitādiparipācakassa tejassa akammajassa abhāvato.",
  "anya-e0104n:1165_4": "Tathā cittajeti ca ekantacittasamuṭṭhānattā assāsapassāsānanti keci, taṃ na,",
  "anya-e0104n:1165_5": "acittajasantāne pavattānaṃ utujabhāvato.",
  "anya-e0104n:1165_6": "Abbhantaraṭṭhā eva hi te cittajā,",
  "anya-e0104n:1165_7": "na bahiddhā,",
  "anya-e0104n:1165_8": "tasmā tattha “cittaje”ti idaṃ visesanameva,",
  "anya-e0104n:1165_9": "ayañca attho heṭṭhā ānāpānakathāyaṃ vuttoyeva.",
  "anya-e0104n:1165_10": "Sesesūti santappanādivasena ceva uddhaṅgamādivasena ca pavattesu tejovāyokoṭṭhāsesu.",
  "anya-e0104n:1166_0": "Cakkhudasakādīsu padhānarūpaṃ cakkhādayoti tesu labbhamānaṃ vatthudvārabhāvaṃ avayavakiccaṃ samudāye",
  "anya-e0104n:1166_1": "āropetvā vuttaṃ “vatthudvāravasena pañca cakkhudasakādayo”ti.",
  "anya-e0104n:1166_2": "Vatthuvasena hadayavatthudasakañcāti yojetabbaṃ,",
  "anya-e0104n:1166_3": "ekayoganiddiṭṭhānampi ekadeso anuvattatīti.",
  "anya-e0104n:1166_4": "Sabbānipīti yathāvuttagaṇanāyaṃ catunnavuticatusatādhikāni sahassarūparūpāni.",
  "anya-e0104n:1166_5": "Koṭṭhāsāvayavānaṃ pana tadavayavakalāpānañca bhede gayhamāne ativiya tato bahutaro rūpabhedo hoti,",
  "anya-e0104n:1166_6": "so pana bhedo idha ādikammikassa duppariggahoti na gahetabbo.",
  "anya-e0104n:1167_0": "Kāmaṃ vatthuvasenāpi arūpadhammā pākaṭā honti,",
  "anya-e0104n:1167_1": "dvāravasena pana pariggaho anākuloti katvā vuttaṃ “dvāravasena arūpadhammā pākaṭā hontī”ti.",
  "anya-e0104n:1167_2": "Sabbasaṅgāhikavasena “ekāsīti lokiyacittānī”ti vuttaṃ,",
  "anya-e0104n:1167_3": "lābhino eva pana mahaggatacittāni supākaṭāni honti.",
  "anya-e0104n:1167_4": "Avisesenāti sādhāraṇato.",
  "anya-e0104n:1167_5": "Phassādayo hi satta cetasikā cakkhuviññāṇādīhipi uppajjanato sabbacittuppādasādhāraṇā.",
  "anya-e0104n:1167_6": "Sabbepi teti ekāsīti lokiyacittāni,",
  "anya-e0104n:1167_7": "taṃsampayuttaphassādayoti sabbepi te arūpadhamme.",
  "anya-e0104n:1167_8": "Ārammaṇādivibhāgena pana cittuppādabhede gayhamāne tato bahutaro eva hoti,",
  "anya-e0104n:1167_9": "so pana idha nādhippeto.",
  "anya-e0104n:1168_0": "665.",
  "anya-e0104n:1168_1": "Assa cakkhupasādassa nissayabhūtā pana catasso dhātuyoti sambandho.",
  "anya-e0104n:1168_2": "Sahajātarūpāni tassa cakkhupasādassa icceva sambandho.",
  "anya-e0104n:1168_3": "Tatthevāti tasmiṃyeva sasambhāracakkhupadese.",
  "anya-e0104n:1168_4": "Anupādinnarūpānīti pubbe vuttarūpānaṃ upādinnarūpattā vuttaṃ,",
  "anya-e0104n:1168_5": "akammajarūpānīti attho.",
  "anya-e0104n:1168_6": "Sesānīti paṭhamaṃ cakkhuno vuttattā tato sesāni,",
  "anya-e0104n:1168_7": "tena pana saddhiṃ catupaññāsa rūpāni honti.",
  "anya-e0104n:1168_8": "Cakkhudasakādīsu ekassapi aggahetabbato “avasesāni tecattālīsa rūpānī”ti vuttaṃ.",
  "anya-e0104n:1168_9": "Saddassa aniyatattā taṃ aggahetvā “tecattālīsa rūpānī”ti vatvā puna utucittasamuṭṭhāne dve sadde gahetvā “pañcacattālīsā”ti kecivādo dassito.",
  "anya-e0104n:1169_0": "Avasesarūpānīti “dasa dhātuyo”ti vutte dvādasa rūpadhamme ṭhapetvā avasesāni cha nipphannarūpāni.",
  "anya-e0104n:1169_1": "Rūparūpāneva hi idha pariggayhanti,",
  "anya-e0104n:1169_2": "na rūpaparicchedavikāralakkhaṇāni.",
  "anya-e0104n:1169_3": "Cakkhusannissayarūpārammaṇabhāvasāmaññena,",
  "anya-e0104n:1169_4": "cittabhāvasāmaññena ca kusalākusalavipākatāya duvidhampi cakkhuviññāṇaṃ cittantveva vuttaṃ.",
  "anya-e0104n:1169_5": "Evanti iminā “cakkhuṃ nissāyā”tiādinā vuttaṃ,",
  "anya-e0104n:1169_6": "avuttañca “sotaṃ nissāyā”tiādikaṃ saṅgaṇhāti.",
  "anya-e0104n:1169_7": "Manoviññāṇadhātūti etthapi “ekā”ti padaṃ ānetvā sambandhitabbaṃ “ekā manoviññāṇadhātū”ti.",
  "anya-e0104n:1169_8": "Aḍḍhena ekādasa aḍḍhekādasa,",
  "anya-e0104n:1169_9": "aḍḍhaṃ vā ekādasamaṃ etāsanti aḍḍhekādasa.",
  "anya-e0104n:1169_10": "Aḍḍhaṭṭhamāti etthāpi eseva nayo.",
  "anya-e0104n:1170_0": "666. Cakkhudhātuyaṃ vuttanayenevāti “yaṃ loko setakaṇhamaṇḍalavicitta”ntiādinā vuttanayena.",
  "anya-e0104n:1171_0": "667.",
  "anya-e0104n:1171_1": "Idha bhikkhu imasmiṃ sarīreti ajjhattaṃ vipassanābhinivesadassanavasena vuttaṃ.",
  "anya-e0104n:1171_2": "Teneva hi ekasseva bhāvassa gahitattā “sattarasa rūpāni sammasanupagānī”ti āha.",
  "anya-e0104n:1171_3": "Sammasituṃ sakkuṇeyyāni sammasanaṃ upagacchantīti sammasanupagāni,",
  "anya-e0104n:1171_4": "sammasanīyānīti attho. Ākāra-",
  "anya-e0104n:1171_5": "ggahaṇena viññattidvayaṃ vuttaṃ, vikāra-",
  "anya-e0104n:1171_6": "ggahaṇena lahutādittayaṃ,",
  "anya-e0104n:1171_7": "itarena ākāsadhātūti vadanti. Ākāra-",
  "anya-e0104n:1171_8": "ggahaṇena pana viññattidvayena saddhiṃ lakkhaṇarūpamāha.",
  "anya-e0104n:1171_9": "Tampi hi rūpānaṃ uppajjanādiākāramattanti.",
  "anya-e0104n:1171_10": "Antaraparicchedoti taṃtaṃkalāpānaṃ asaṅkarakāraṇatāya antarabhūto paricchedo.",
  "anya-e0104n:1171_11": "Yadi na sammasanupagāni,",
  "anya-e0104n:1171_12": "ākārādimattāni ca,",
  "anya-e0104n:1171_13": "kathaṃ rūpānīti āha “apica kho”tiādi.",
  "anya-e0104n:1172_0": "668.",
  "anya-e0104n:1172_1": "Evaṃ dvācattālīsāya koṭṭhāsānaṃ vasena vitthārato rūpapariggahaṃ tadanusārena vitthārato eva nāmapariggahaṃ",
  "anya-e0104n:1172_2": "vibhāvetvā tato saṃkhittasaṃkhittatarasaṃkhittatamavasena,",
  "anya-e0104n:1172_3": "aṭṭhārasadhātuvasena,",
  "anya-e0104n:1172_4": "dvādasāyatanavasena,",
  "anya-e0104n:1172_5": "pañcakkhandhavasena ca rūpārūpapariggahaṃ dassetvā atisaṃkhittanayenāpi dassetuṃ “yaṃ kiñci rūpa”ntiādi vuttaṃ.",
  "anya-e0104n:1173_0": "Yathā ca dhātuādivasena,",
  "anya-e0104n:1173_1": "evaṃ indriyasaccapaṭiccasamuppādavasenapi rūpārūpapariggaho veditabbo. Kathaṃ?",
  "anya-e0104n:1173_2": "Indriyavasena tāva cakkhādīni pañca,",
  "anya-e0104n:1173_3": "itthipurisindriyāni cāti satta indriyāni rūpaṃ,",
  "anya-e0104n:1173_4": "manindriyaṃ,",
  "anya-e0104n:1173_5": "pañca vedanindriyāni,",
  "anya-e0104n:1173_6": "saddhādīni pañca cāti ekādasa nāmaṃ,",
  "anya-e0104n:1173_7": "jīvitindriyaṃ nāmañca rūpañca,",
  "anya-e0104n:1173_8": "pacchimāni tīṇi idha anadhippetāni lokuttarattā.",
  "anya-e0104n:1173_9": "Dukkhasaccaṃ nāmañca rūpañca,",
  "anya-e0104n:1173_10": "samudayasaccaṃ nāmaṃ,",
  "anya-e0104n:1173_11": "itarāni idha nādhippetāni lokuttarattā.",
  "anya-e0104n:1173_12": "Paccayākāre ādito tīṇi aṅgāni nāmaṃ,",
  "anya-e0104n:1173_13": "catutthapañcamāni nāmañca rūpañca,",
  "anya-e0104n:1173_14": "chaṭṭhasattamaaṭṭhamanavamāni nāmaṃ,",
  "anya-e0104n:1173_15": "dasamaṃ nāmañceva nāmarūpañca,",
  "anya-e0104n:1173_16": "pacchimāni dve paccekaṃ nāmañca rūpañcāti evaṃ tattha tattha vuttanayānusārena indriyasaccapaccayākāravasenapi nāmarūpapariggaho kātabbo.",
  "anya-e0104n:1173_17": "Evaṃ pana nāmarūpapariggahassa vibhāgena kathane payojanaṃ heṭṭhā vuttameva.",
  "anya-e0104n:1174_0": "669.",
  "anya-e0104n:1174_1": "Kāmaṃ vedanādīsu arūpadhammesu na uttaruttarā viya purimapurimā sukhumā,",
  "anya-e0104n:1174_2": "tathāpi saṅghaṭṭanena vikāraāpajjanake rūpadhamme upādāya sabbepi te sukhumā evāti āha “sukhumattā arūpaṃ na upaṭṭhātī”ti.",
  "anya-e0104n:1174_3": "Sammasitabbanti sammadeva lakkhaṇādito vīmaṃsitabbaṃ.",
  "anya-e0104n:1174_4": "Manasikātabbanti tathā citte ṭhapetabbaṃ.",
  "anya-e0104n:1174_5": "Pariggahetabbanti paricchedakārikāya paññāya paricchijja gahetabbaṃ.",
  "anya-e0104n:1174_6": "Vavatthapetabbanti aññamaññaṃ asaṅkarato vinicchitabbaṃ.",
  "anya-e0104n:1174_7": "Assāti yogino.",
  "anya-e0104n:1174_8": "Suvikkhālitanti suvisodhitaṃ.",
  "anya-e0104n:1174_9": "Ādikammikassa hi kammaṭṭhānaṃ pariggaṇhantassa yāva dhammā suparibyattaṃ na upatiṭṭhanti,",
  "anya-e0104n:1174_10": "tāva te tappaṭicchādakasammohabalena abhibhūtā avisuddhā nāma honti,",
  "anya-e0104n:1174_11": "asaṅkarato upaṭṭhānābhāvato aññamaññañca jaṭitā.",
  "anya-e0104n:1174_12": "Yadā pana sammasanādividhinā taṃ vibhūtaṃ hoti,",
  "anya-e0104n:1174_13": "tadā te suvikkhālitā,",
  "anya-e0104n:1174_14": "nijjaṭā ca nāma honti.",
  "anya-e0104n:1174_15": "Tenāha “yathā yathā hī”tiādi.",
  "anya-e0104n:1174_16": "Ādikammikassa arūpadhammā yebhuyyena rūpadhamme ārabbha pavattanākārena gahaṇaṃ gacchantīti katvā vuttaṃ “tadārammaṇā arūpadhammā”ti.",
  "anya-e0104n:1174_17": "Teneva hi heṭṭhā “tassevaṃ pariggahitarūpassa dvāravasena arūpadhammā pākaṭā hontī”ti vuttaṃ,",
  "anya-e0104n:1174_18": "na vatthuvasenāti.",
  "anya-e0104n:1175_0": "Idāni rūpapariggaho arūpapariggahassa upāyo,",
  "anya-e0104n:1175_1": "upatthambho cāti yathāvuttamatthaṃ upamāhi pakāsetuṃ “yathā hī”tiādi vuttaṃ.",
  "anya-e0104n:1175_2": "Mukhanimittanti mukhassa paṭibimbaṃ.",
  "anya-e0104n:1175_3": "Tatridaṃ upamāsaṃsandanaṃ –",
  "anya-e0104n:1175_4": "cakkhumā puriso viya yogāvacaro,",
  "anya-e0104n:1175_5": "tassa cakkhu viya yogino kammaṭṭhānapariggāhakañāṇaṃ,",
  "anya-e0104n:1175_6": "ādāsaṃ viya rūpapariggaho,",
  "anya-e0104n:1175_7": "mukhanimittaṃ viya arūpapariggaho,",
  "anya-e0104n:1175_8": "ādāsassa aparisuddhakālo viya rūpapariggahassa avikkhālitakālo,",
  "anya-e0104n:1175_9": "tadā mukhanimittassa apaññāyanaṃ viya rūpapariggahassa avisuddhatāya arūpadhammānaṃ anupaṭṭhānaṃ,",
  "anya-e0104n:1175_10": "ādāsassa punappunaṃ parimajjanaṃ viya rūpapariggahassa punappunaṃ visodhanaṃ,",
  "anya-e0104n:1175_11": "suparimajjite ādāse subyattaṃ mukhanimittassa paññāyanaṃ viya suvikkhālite nijjaṭe rūpapariggahe arūpadhammānaṃ suṭṭhu upaṭṭhānanti.",
  "anya-e0104n:1175_12": "Iminā nayena telatthikopamādīsupi yathārahaṃ upamāsaṃsandanaṃ veditabbaṃ.",
  "anya-e0104n:1175_13": "Tilapiṭṭhanti tilacuṇṇaṃ.",
  "anya-e0104n:1175_14": "Katakaṭṭhinti katakabījaṃ.",
  "anya-e0104n:1175_15": "Kalalakaddamanti tanukaddamaṃ.",
  "anya-e0104n:1176_0": "Tappaccanīkakilesāti tassa arūpadhammapariggāhakañāṇassa vibandhabhāvena paṭipakkhabhūtā sammohādikilesā.",
  "anya-e0104n:1176_1": "Ucchuādiupamāsu idaṃ mukhamattassa dassanaṃ –",
  "anya-e0104n:1176_2": "yathā ucchurasaṃ gahetukāmo ucchūni ucchuyante pakkhipitvā ekavāraṃ dvivāraṃ yantakkamanamattena ucchurase",
  "anya-e0104n:1176_3": "anikkhamante na ucchūni chaḍḍetvā gacchati,",
  "anya-e0104n:1176_4": "yathā vā core gahetvā tehi katakammaṃ jānitukāmo dvattippahāramattena tesu tamatthaṃ akathentesu na te muñcati,",
  "anya-e0104n:1176_5": "yathā vā pana godammako goṇaṃ dametukāmo dhure taṃ yojetvā ekavāraṃ dvivāraṃ tasmiṃ pathena agacchante na vissajjeti,",
  "anya-e0104n:1176_6": "yathā ca dadhiṃ manthetvā navanītaṃ gahetukāmo dadhikalasiyaṃ manthaṃ pakkhipitvā sakiṃ,",
  "anya-e0104n:1176_7": "dvikkhattuṃ vā manthassa bhamanamattena navanīte anuppajjante na dadhiṃ chaḍḍeti,",
  "anya-e0104n:1176_8": "yathā vā pana macche pacitvā khāditukāmo ekavāraṃ dvivāraṃ aggidānamattena macchesu apaccantesu na te chaḍḍeti.",
  "anya-e0104n:1176_9": "“Atha kho naṃ punappunaṃ parimajjatī”ti ettha vuttanayānusārena “atha kho naṃ ucchuyante punappunaṃ uppīḷetī”tiādinā sabbattha upamattho yojetabbo.",
  "anya-e0104n:1177_0": "Arūpadhammānaṃ upaṭṭhānākārakathāvaṇṇanā",
  "anya-e0104n:1178_0": "670.",
  "anya-e0104n:1178_1": "Ākirīyanti abhimukhā honti etehīti ākārā,",
  "anya-e0104n:1178_2": "arūpadhammānaṃ upaṭṭhānassa mukhabhūtā phusanānubhavanavijānanappakārāti āha “arūpadhammā tīhi ākārehi upaṭṭhahantī”tiādi.",
  "anya-e0104n:1178_3": "Ārammaṇe pavattamānesu cittacetasikesu asatipi pubbāpariye phusanalakkhaṇo phasso,",
  "anya-e0104n:1178_4": "tattha sabbapaṭhamaṃ abhinipatanto viya hotīti vuttaṃ “paṭhamābhinipāto phasso”ti.",
  "anya-e0104n:1178_5": "Tenassa phusanākārena supākaṭabhāvena upaṭṭhānaṃ dasseti.",
  "anya-e0104n:1178_6": "Phasse pana upaṭṭhite yasmiṃ ārammaṇe so phasso,",
  "anya-e0104n:1178_7": "tassa anubhavanalakkhaṇā vedanā,",
  "anya-e0104n:1178_8": "sañjānanalakkhaṇā saññā,",
  "anya-e0104n:1178_9": "āyūhanalakkhaṇā cetanā,",
  "anya-e0104n:1178_10": "paṭivijānanalakkhaṇaṃ viññāṇanti imepi pākaṭā hontīti āha “taṃsampayuttā vedanā”tiādi.",
  "anya-e0104n:1178_11": "Evaṃ salakkhaṇasaṅkhepato catudhātuvavatthānavasena phassamukhena arūpapariggahaṃ dassetvā idāni vitthārato",
  "anya-e0104n:1178_12": "catudhātuvavatthānavasena taṃ dassetuṃ “tathā kese”tiādi vuttaṃ.",
  "anya-e0104n:1178_13": "Tattha kese pathavīdhātūti kesasaṅkhāte pathavīkoṭṭhāse pathavīdhātu.",
  "anya-e0104n:1178_14": "Lakkhaṇavibhattito hi dhātuvavatthānadassanametaṃ.",
  "anya-e0104n:1179_0": "Punapi dvinnaṃ dhātuvavatthānānaṃ vasena vedanāmukhena arūpapariggahaṃ dassetuṃ “ekassā”tiādi vuttaṃ.",
  "anya-e0104n:1179_1": "Tattha tassa rasānubhavanakavedanāti thaddhabhāvasaṅkhātassa phoṭṭhabbasabhāvassa anubhavanavasena pavattavedanā.",
  "anya-e0104n:1180_0": "Aparassāti etthāpi vuttanayeneva sambandho veditabbo.",
  "anya-e0104n:1180_1": "Tattha ārammaṇapaṭivijānananti thaddhatāsaṅkhātaphoṭṭhabbārammaṇapaṭivijānanaṃ.",
  "anya-e0104n:1180_2": "Kāyadvārābhinihataṃ,",
  "anya-e0104n:1180_3": "kevalaṃ vā manodvārikajavanaviññāṇamāha.",
  "anya-e0104n:1180_4": "Tañhi “pathavīdhātu kakkhaḷalakkhaṇā”ti paṭivijānāti,",
  "anya-e0104n:1180_5": "itaraṃ pana kakkhaḷalakkhaṇapaṭivijānanamattamevāti.",
  "anya-e0104n:1181_0": "Eteneva upāyenāti yvāyaṃ salakkhaṇasaṅkhepato,",
  "anya-e0104n:1181_1": "salakkhaṇavibhattito ca dhātuvavatthānavasena rūpapariggahaṃ dassetvā tattha ṭhitassa phassādimukhena arūpapariggaṇhanupāyo dassito,",
  "anya-e0104n:1181_2": "eteneva upāyena.",
  "anya-e0104n:1181_3": "Kammasamuṭṭhānakeseti catusamuṭṭhānakesato niddhārite kammasamuṭṭhānakese.",
  "anya-e0104n:1181_4": "Kakkhaḷalakkhaṇātiādinā nayenāti ādi-",
  "anya-e0104n:1181_5": "saddena na kevalaṃ “paggharaṇalakkhaṇā āpodhātū”tiādinā lakkhaṇavisesena saddhiṃ dhātvantarāniyeva,",
  "anya-e0104n:1181_6": "atha kho ekasamuṭṭhānādibhedāni koṭṭhāsantarānipīti daṭṭhabbaṃ.",
  "anya-e0104n:1181_7": "Tenevāha “dvācattālīsāya dhātukoṭṭhāsesū”ti.",
  "anya-e0104n:1181_8": "Sabbaṃ nayabhedaṃ anugantvāti yvāyaṃ dvācattālīsāya dhātukoṭṭhāsesu pathavīdhātuādīnaṃ lakkhaṇādito vavatthāpanavasena",
  "anya-e0104n:1181_9": "nānāvidho rūpapariggahanayo vutto,",
  "anya-e0104n:1181_10": "taṃ sabbaṃ nayabhedaṃ nayavisesaṃ anugantvā,",
  "anya-e0104n:1181_11": "cakkhudhātuādīsu rūpapariggahamukhesu arūpapariggahadassanavasena yojanā kātabbāti adhippāyo.",
  "anya-e0104n:1181_12": "Tatridaṃ yojanāmukhamattadassanaṃ –",
  "anya-e0104n:1181_13": "ekassa tāva “cakkhudhātu rūpābhighātārahabhūtappasādalakkhaṇā,",
  "anya-e0104n:1181_14": "daṭṭhukāmatānidānakammasamuṭṭhānabhūtappasādalakkhaṇā vā”tiādinā nayena dhātuyo pariggaṇhantassa “paṭhamābhinipāto phasso,",
  "anya-e0104n:1181_15": "taṃsampayuttā vedanā”ti sabbaṃ yojetabbaṃ.",
  "anya-e0104n:1181_16": "Tathā “yathāvuttalakkhaṇāya cakkhudhātuyā rasānubhavanakavedanā vedanākkhandho”tiādi yojetabbaṃ.",
  "anya-e0104n:1181_17": "Tathā “yathāvuttalakkhaṇā cakkhudhātū”ti,",
  "anya-e0104n:1181_18": "“ārammaṇapaṭivijānanaṃ viññāṇaṃ viññāṇakkhandho”tiādinā sabbaṃ yojetabbaṃ.",
  "anya-e0104n:1181_19": "Āyatanādivasena rūpapariggahamukhesupi eseva nayo.",
  "anya-e0104n:1182_0": "671.",
  "anya-e0104n:1182_1": "Yathā nāma heṭṭhimajhānaṃ subhāvitaṃ vasībhāvaṃ pāpitameva uparijhānassa pādakaṃ padaṭṭhānaṃ hoti,",
  "anya-e0104n:1182_2": "na paṭiladdhamattaṃ,",
  "anya-e0104n:1182_3": "evaṃ rūpapariggaho suvisuddho nijjaṭo niggumbo eva arūpapariggahassa pādakaṃ padaṭṭhānaṃ hoti,",
  "anya-e0104n:1182_4": "na avisuddho,",
  "anya-e0104n:1182_5": "tasmā rūpārūpassa ekadesepi anupaṭṭhite so avisuddho eva nāma hoti,",
  "anya-e0104n:1182_6": "pageva bahūsu anupaṭṭhitesūti dassento āha “sace hī”tiādi.",
  "anya-e0104n:1182_7": "Pabbateyyā gāvī viya bālā abyattā akhettaññū.",
  "anya-e0104n:1183_0": "Khaggenāti khaggaggena.",
  "anya-e0104n:1183_1": "Samugganti mañjūsāsadisaṃ mahāsamuggaṃ.",
  "anya-e0104n:1183_2": "Apariggahitakammaṭṭhānassa avibhattaṃ viya upaṭṭhahantampi nāmarūpaṃ vibhattasabhāvameva,",
  "anya-e0104n:1183_3": "tassa ca vibhāgo kammaṭṭhānapariggahesu pākaṭo hotīti ca dassanatthaṃ samuggavivaraṇaṃ,",
  "anya-e0104n:1183_4": "yamakatālakandaphālanañca nidassanabhāvena vuttaṃ.",
  "anya-e0104n:1183_5": "Yamakatālakandañhi bhinnasantānampi abhinnaṃ viya upaṭṭhāti,",
  "anya-e0104n:1183_6": "evaṃ rūpārūpadhammāti.",
  "anya-e0104n:1183_7": "Sabbepi tebhūmake dhamme nāmañca rūpañcāti dvedhā vavatthapetīti ettha kiñcāpi sabba-",
  "anya-e0104n:1183_8": "saddo anavasesapariyādāyako,",
  "anya-e0104n:1183_9": "nāmarūpabhāvo pana aññamaññavidhuroti na tadubhayaṃ samudāyavasena parisamāpayetabbaṃ,",
  "anya-e0104n:1183_10": "tasmā “yadettha namanalakkhaṇaṃ,",
  "anya-e0104n:1183_11": "taṃ nāmaṃ.",
  "anya-e0104n:1183_12": "Yaṃ ruppanalakkhaṇaṃ,",
  "anya-e0104n:1183_13": "taṃ rūpa”nti evaṃ dvedhā vavatthapetīti attho.",
  "anya-e0104n:1183_14": "Evaṃ vavatthapentoyeva ca tadubhayavinimuttassa tebhūmakadhammesu kassaci dhammassa abhāvato “sabbepi",
  "anya-e0104n:1183_15": "tebhūmakadhamme nāmañca rūpañcāti dvedhā vavatthapetī”ti vuccati.",
  "anya-e0104n:1183_16": "“Nāmañca rūpañcā”ti eteneva tassa duvidhabhāve siddhe “dvedhā vavatthapetī”ti idaṃ nāmarūpavinimuttassa aññassa abhāvadassanatthaṃ.",
  "anya-e0104n:1183_17": "Tenevāha “nāmarūpamattato uddha”ntiādi.",
  "anya-e0104n:1183_18": "“Sabbepi tebhūmake dhamme”ti pana sabbaggahaṇañcettha sammasamanupagassa dhammassa anavasesetabbatāya vuttaṃ.",
  "anya-e0104n:1183_19": "Tañhi anavasesato pariññeyyaṃ ekaṃsato virajjitabbaṃ,",
  "anya-e0104n:1183_20": "tato ca cittaṃ virājayaṃ pamocetabbaṃ.",
  "anya-e0104n:1183_21": "Tenāha bhagavā –",
  "anya-e0104n:1184_0": "“Sabbaṃ,",
  "anya-e0104n:1184_1": "bhikkhave,",
  "anya-e0104n:1184_2": "anabhijānaṃ aparijānaṃ tattha cittaṃ avirājayaṃ appajahaṃ abhabbo dukkhakkhayāya.",
  "anya-e0104n:1184_3": "Sabbañca kho,",
  "anya-e0104n:1184_4": "bhikkhave,",
  "anya-e0104n:1184_5": "abhijānaṃ parijānaṃ tattha cittaṃ virājayaṃ pajahaṃ bhabbo dukkhakkhayāyā”ti.",
  "anya-e0104n:1185_0": "Yadi tebhūmakaṃ dhammajātaṃ anavasesato gahitaṃ “nāmarūpa”nti,",
  "anya-e0104n:1185_1": "yaṃ ito bāhirakehi padatthabhāvena parikappitaṃ,",
  "anya-e0104n:1185_2": "seyyathidaṃ –",
  "anya-e0104n:1185_3": "pakatiādi drabyādi jīvādi kāyādi.",
  "anya-e0104n:1185_4": "Tattha kathaṃ paṭipajjitabbanti?",
  "anya-e0104n:1185_5": "Ummattakavipallāsasadise asammāsambuddhapavedite kā tattha aññā paṭipatti aññatra ajjhupekkhanato.",
  "anya-e0104n:1185_6": "Atha vā tepi nāmarūpantogadhabhāvābhāvavasena nicchitā evāti veditabbā. Kathaṃ? Pakati, mahā, ahaṃkāro,",
  "anya-e0104n:1185_7": "tammattāni,",
  "anya-e0104n:1185_8": "indriyāni, bhūtāni,",
  "anya-e0104n:1185_9": "purisoti ete pakatiādayo.",
  "anya-e0104n:1185_10": "Tattha samabhāvena pavattamānānaṃ sattarajatamasaṅkhātānaṃ sukhadukkhamohānaṃ samudāyo pakati,",
  "anya-e0104n:1185_11": "padhānanti ca vuccati.",
  "anya-e0104n:1185_12": "Sattamattasampavedanīyo mahā,",
  "anya-e0104n:1185_13": "buddhīti keci.",
  "anya-e0104n:1185_14": "Sattarajādīsu abhimāno ahaṃkāro,",
  "anya-e0104n:1185_15": "asmimattāti keci.",
  "anya-e0104n:1185_16": "Saddaphassarūparasagandhā tammattāni aññamaññavisiṭṭhānaṃ pathavīādīnaṃ ekuttaratādassanato ekuttarāni",
  "anya-e0104n:1185_17": "tammattānīti vijjhavāsiekalakkhaṇehi tammattehi ekalakkhaṇā visesā sajiyanti,",
  "anya-e0104n:1185_18": "sukhumabhāvena pana nesaṃ sampavesanato ekuttaratāti keci.",
  "anya-e0104n:1185_19": "Sotādīni pañca savanādivuttikāni buddhindriyāni,",
  "anya-e0104n:1185_20": "vacanādānavicaraṇussaggānandakiccāni vācādīni pañca kammindriyāni.",
  "anya-e0104n:1185_21": "Mano antokaraṇaṃ,",
  "anya-e0104n:1185_22": "itaraṃ bāhirakaraṇaṃ.",
  "anya-e0104n:1185_23": "Gandhādīhi āraddhāni pathavīudakaaggivāyuākāsāni bhūtāni,",
  "anya-e0104n:1185_24": "cetanāsabhāvo purisoti evaṃ pakatiādīni sarūpato veditabbāni.",
  "anya-e0104n:1186_0": "Tattha hi pakati tāva sukhadukkhamohamattatāya nāmaṃ,",
  "anya-e0104n:1186_1": "samavisamabhāvāpattito aniccā, dukkhā,",
  "anya-e0104n:1186_2": "saṅkhatā ca āpannā.",
  "anya-e0104n:1186_3": "Mahāpi “tasmā aliṅgato liṅgavisesāmatto mahā uppajjatī”ti vacanato,",
  "anya-e0104n:1186_4": "buddhibhāvānujānanato ca nāmaṃ, aniccaṃ,",
  "anya-e0104n:1186_5": "saṅkhatameva ca āpannaṃ.",
  "anya-e0104n:1186_6": "“Tasmā mahato cha visesā sajiyantī”ti sakkate vacanato “asmī”ti gahaṇanimittabhāvānujānanena ahaṃkāro abhimānoti katvā nāmaṃ,",
  "anya-e0104n:1186_7": "tato eva aniccasaṅkhatabhāvāpatti cassa siddhā.",
  "anya-e0104n:1186_8": "Itaraṃ tammattapañcakaṃ gandharasarūpaphassasaddabhāvānujānanato rūpaṃ,",
  "anya-e0104n:1186_9": "arūpanti pana kāpilānaṃ micchābhinivesamattaṃ.",
  "anya-e0104n:1186_10": "Te hi soḷasa visesā pañca bhūtāni,",
  "anya-e0104n:1186_11": "ekādasindriyāni bhūtehi bhūtavisesānīti gandhāditammattehi tannissayāni pathavīāpotejovāyoākāsasaṅkhātāni bhūtāni icchitāni.",
  "anya-e0104n:1186_12": "“Tabbisesā ca nānājātikā ahaṃkārato ca indriyānī”ti vacanato sotakāyacakkhujivhāghānavācāpāṇipādapāyūpatthāni ceva mano cāti ekādasindriyāni.",
  "anya-e0104n:1187_0": "Tattha mano nāmaṃ,",
  "anya-e0104n:1187_1": "itarāni sabbāni rūpaṃ.",
  "anya-e0104n:1187_2": "Vācāti cettha atthāvajotakassa akkharasamudāyassa gahaṇaṃ.",
  "anya-e0104n:1187_3": "Imesaṃ pana dhammino dhammassa anaññatthassa icchitattā siddhāva aniccatā pariṇāmapakkhe,",
  "anya-e0104n:1187_4": "abhibyattipakkhepi yadi tabbisayañāṇuppādena abhibyañjanaṃ siddhāva aniccatā,",
  "anya-e0104n:1187_5": "atha tato pubbepi ñāṇaṃ attheva.",
  "anya-e0104n:1187_6": "Akkhabyattivādo pana siyāti idamettha disāmattaṃ.",
  "anya-e0104n:1187_7": "Drabyaguṇakammasāmaññavisesasamavāyā drabyādikā.",
  "anya-e0104n:1187_8": "Tattha pathavī āpo tejo vāyu ākāso kālo disā attā manoti nava drabyāni.",
  "anya-e0104n:1187_9": "Sadda rūpa rasa gandha phassa saṅkhā parimāṇāni puthūtva saṃyoga viyoga paratvā paratva buddhi sukha",
  "anya-e0104n:1187_10": "dukkha icchā dosa payatta gurutva dravatva sneha vegā saṅkhārā diṭṭhā ceti evamete tevīsati guṇā.",
  "anya-e0104n:1187_11": "Ukkhepanaṃ avakkhepanamākucanaṃ pasāraṇaṃ gamanamiti pañca kammāni.",
  "anya-e0104n:1187_12": "Aññamaññavisiṭṭhesu avisiṭṭhamabhidhānaṃ paccayo hoti. Saṃ-",
  "anya-e0104n:1187_13": "iti yato drabyaguṇakammesu sā atthi evāti etaṃ mahāsāmaññaṃ.",
  "anya-e0104n:1187_14": "Pathavīādīsu anuvattibyāvuttibuddhinimittaṃ drabyatvādi,",
  "anya-e0104n:1187_15": "taṃ yathā drabyatva guṇatva kammatva ghaṭatvādi,",
  "anya-e0104n:1187_16": "eso sāmaññaviseso.",
  "anya-e0104n:1187_17": "Iha tantesu paṭo,",
  "anya-e0104n:1187_18": "kapālesu ghaṭoti iheti yato hetuhetuphalānaṃ sambandho samavāyoti vutto,",
  "anya-e0104n:1187_19": "samavāyoti evamete drabyādikā.",
  "anya-e0104n:1188_0": "Tattha pathavī āpa teja vāyū bhūtarūpaṃ,",
  "anya-e0104n:1188_1": "ākāsaṃ tesaṃ abhāvamattaṃ,",
  "anya-e0104n:1188_2": "paricchedo vā,",
  "anya-e0104n:1188_3": "candasūriyādiparivattanaṃ,",
  "anya-e0104n:1188_4": "dhammappavattiñca upādāya paññattimattaṃ kālo.",
  "anya-e0104n:1188_5": "Tathā disā, attā ca.",
  "anya-e0104n:1188_6": "Mano nāmaṃ.",
  "anya-e0104n:1188_7": "Saddarūparasagandhā rūpameva.",
  "anya-e0104n:1188_8": "Tathā phasso bhūtattayasabhāvato.",
  "anya-e0104n:1188_9": "Saṅkhā ekādikā taṃ taṃ upādāya paññattimattaṃ.",
  "anya-e0104n:1188_10": "Tathā avayavasamudāye guṇavisesavasena,",
  "anya-e0104n:1188_11": "saṇṭhānavisesavasena vā mahantaṃ dīghaṃ,",
  "anya-e0104n:1188_12": "tabbipariyāyato aṇu rassanti bhinnalakkhaṇadesesu puthutvanti.",
  "anya-e0104n:1188_13": "Bhinnadesajānaṃ sahabhāve saṃyogoti.",
  "anya-e0104n:1188_14": "Tadapāye viyogoti.",
  "anya-e0104n:1188_15": "Samānadisādesagatānaṃ rūpānaṃ mahadabbantarānaṃ vasena paramaparanti paññattimattaṃ.",
  "anya-e0104n:1188_16": "Buddhisukhadukkhaicchādosapayattā nāmameva.",
  "anya-e0104n:1188_17": "Gurutva dravatva snehavegā rūpadhammānaṃ pavattivisesato gahetabbākārā.",
  "anya-e0104n:1188_18": "Itaro saṅkhāro ñāṇassa pavattiviseso.",
  "anya-e0104n:1188_19": "Adiṭṭhopi dhammādhammabhāvato nāmameva.",
  "anya-e0104n:1188_20": "Ukkhepanaṃ avakkhepanaṃ ākucanaṃ pasāraṇaṃ gamananti rūpadhammānaṃ pavattimattaṃ.",
  "anya-e0104n:1188_21": "Sadisāsadisatāyaṃ sāmaññavisesasaññā,",
  "anya-e0104n:1188_22": "ayuttasambandhe samavāyasamaññāti drabyādīnampi nāmarūpantogadhatā daṭṭhabbā.",
  "anya-e0104n:1189_0": "Jīvājīvabandha puñña pāpāsava saṃvaranijjaravimokkhā jīvādikā.",
  "anya-e0104n:1189_1": "Tattha jīvoti attā.",
  "anya-e0104n:1189_2": "Puggaladhammādhammākāsakālesu ajīvasaññā.",
  "anya-e0104n:1189_3": "Tesu saddaphassarūparasagandhasaṇṭhānabandhabhedasukhumaparaaparāghātappabhācchāyojjākatamāni puggalalakkhaṇanti",
  "anya-e0104n:1189_4": "puggalo rūpaṃ rūpadhammānaṃ pavattiākāramattato.",
  "anya-e0104n:1189_5": "Dhammādhammā jīvapuggalānaṃ gatiṭṭhitimattatāya tadavisiṭṭhā.",
  "anya-e0104n:1189_6": "Ākāsakālā paññattimattaṃ.",
  "anya-e0104n:1189_7": "Bandho “kammapuggalantarasaṃyogo”ti vacanato tehi anañño.",
  "anya-e0104n:1189_8": "Puññapāpāni nāmanti pākaṭameva.",
  "anya-e0104n:1189_9": "“Kammapuggalānamāsavo”ti vacanato puññāpuññasambhave āsavasamaññāti tato avisiṭṭho āsavo.",
  "anya-e0104n:1189_10": "“Āsavanirodho saṃvaro”ti vacanato paṭipakkhena puññāpuññanirodho saṃvaro.",
  "anya-e0104n:1189_11": "“Kammaphalappavattiyā pakatiyā appavatti nijjaro”ti vacanato vipākanirodhanimittaṃ nijjaro.",
  "anya-e0104n:1189_12": "Mokkhopi “sabbakammavimokkho”ti vacanato kammapuggalajīvaviyogo.",
  "anya-e0104n:1189_13": "Tattha kammapuggalānaṃ saddādilakkhaṇatāya rūpamattatā puññāpuññamattatāya arūpatā.",
  "anya-e0104n:1189_14": "Jīvo ca arūpamattamevāti ayaṃ drabyamokkho.",
  "anya-e0104n:1189_15": "Bhāvamokkho pana jīvassa rāgādibhāvāpariṇāmo rāgādayo nāmamevāti jīvādayopi nāmarūpantogadhā eva.",
  "anya-e0104n:1190_0": "Kāyappavattigatijātibandhāpavaggā kāyādikā.",
  "anya-e0104n:1190_1": "Tattha pathavīāpatejavāyuattasukhadukkhesu kāyasamaññā.",
  "anya-e0104n:1190_2": "Tadavisiṭṭhā pavattigatijātibandhāpavaggā,",
  "anya-e0104n:1190_3": "“bhāvoti attho,",
  "anya-e0104n:1190_4": "kāyoti anatthantara”nti vacanato kāyato aññaṃ kiñci natthi.",
  "anya-e0104n:1190_5": "“Pavattisaññā kiriyāsaṃyogavibhāgesū”ti vacanato gatiādippakārena pavattā pathavīādayo eva pavatti upacāro.",
  "anya-e0104n:1190_6": "“Tasmiṃ anatthantara”nti vacanato kāyato anaññā suramanujapetatiracchānanarakūpapattiyo gatiyo.",
  "anya-e0104n:1190_7": "Tāsu purimāpurimāvisiṭṭho gatīsu jātassa nicchayopi pavattimattanti tato anaññā kaṇhanīlarattapītasukkaatisukkasaṅkhātā jātiyo.",
  "anya-e0104n:1190_8": "Tā uttaruttaravisiṭṭhā aññāṇamoharāgadosatatvāsandassanappāyā sukkajāti,",
  "anya-e0104n:1190_9": "antā accantavimuttā avagāhitatvā cāti sukkajāti.",
  "anya-e0104n:1190_10": "“Dosesu bandhasamaññā”ti vacanato aññāṇādilakkhaṇassa bandhassa jīvato anaññatā.",
  "anya-e0104n:1190_11": "Aññāṇādidosābhāvato apavaggasiddhīti kāyādayopi nāmarūpamattameva.",
  "anya-e0104n:1191_0": "Yopi tattha tattha “puriso attā jīvo”tiādipariyāyehi vutto attapadattho,",
  "anya-e0104n:1191_1": "sopi yathārahaṃ nāmarūpamattaṃ upādāya paññatto,",
  "anya-e0104n:1191_2": "nāmarūpamattameva vā.",
  "anya-e0104n:1191_3": "Tena vuttaṃ “tepi nāmarūpantogadhabhāvābhāvavasena nicchitā evā”ti.",
  "anya-e0104n:1192_0": "Sambahulasuttantasaṃsandanākathāvaṇṇanā",
  "anya-e0104n:1193_0": "672.",
  "anya-e0104n:1193_1": "Soti so vipassanākammiko yogāvacaro.",
  "anya-e0104n:1193_2": "Evanti vuttappakāraparāmasanaṃ.",
  "anya-e0104n:1193_3": "Yāthāvasarasatoti yathābhūtasabhāvato.",
  "anya-e0104n:1193_4": "Nāmarūpaṃ vavatthapetvā etamatthaṃ saṃsandetvā vavatthapetīti sambandho.",
  "anya-e0104n:1193_5": "Lokasamaññāyapi pahānatthāya,",
  "anya-e0104n:1193_6": "pageva “satto jīvo”ti pavattanakamicchābhinivesassāti adhippāyo.",
  "anya-e0104n:1193_7": "Nāmarūpamattatāya avinicchatattā,",
  "anya-e0104n:1193_8": "santānādighanabhedassa ca akatattā abhinivesena vinā samūhekattaggahaṇavasena “satto”ti pavatto sammoho sattasammoho.",
  "anya-e0104n:1193_9": "Tassa vikkhambhanā asammohabhūmi.",
  "anya-e0104n:1193_10": "Sambahulasuttantavasenāti “yathāpī”tiādinā idha vuttānaṃ,",
  "anya-e0104n:1193_11": "avuttānañca “rūpañca hidaṃ, mahāli,",
  "anya-e0104n:1193_12": "attā abhavissa,",
  "anya-e0104n:1193_13": "nayidaṃ rūpaṃ ābādhāya saṃvatteyyā”ti evamādinā sambahulānaṃ suttantānaṃ vasena.",
  "anya-e0104n:1193_14": "“Nāmarūpamattamevā”tiādinā vuttamevatthaṃ sandhāyāha “etamattha”nti.",
  "anya-e0104n:1194_0": "Aṅgasambhārāti aṅgasambhārahetu. Tannimittaṃ taṃ amuñcitvā sati eva tasmiṃ “satto”ti vohāro.",
  "anya-e0104n:1195_0": "Agārantvevāti yathā kaṭṭhādīni paṭicca upādāya tesaṃ nāmaṃ vissajjetvā agāramicceva saṅkhaṃ samaññaṃ gacchati,",
  "anya-e0104n:1195_1": "evaṃ aṭṭhiādīni paṭicca upādāya tesaṃ nāmaṃ vissajjetvā rūpaṃ sarīramicceva saṅkhaṃ gacchatīti yojanā.",
  "anya-e0104n:1196_0": "Dukkhameva sambhotīti dukkhadukkhatādibhedaṃ tividhaṃ dukkhameva sambhavati,",
  "anya-e0104n:1196_1": "yathāpaccayaṃ uppajjati,",
  "anya-e0104n:1196_2": "tadeva dukkhaṃ khaṇaṭṭhitipabandhaṭṭhitivasena tiṭṭhati ceva khaṇanirodhaāyukkhayanirodhādivasena nirujjhati cāti attho.",
  "anya-e0104n:1196_3": "Idāni dukkhamevāti evakārena nivattitamatthaṃ dassetuṃ “nāññatrā”tiādi vuttaṃ.",
  "anya-e0104n:1196_4": "Tassattho –",
  "anya-e0104n:1196_5": "yathāvuttaṃ dukkhaṃ ṭhapetvā tato aññaṃ kiñci dhammajātaṃ na sambhavati,",
  "anya-e0104n:1196_6": "yo “satto”ti vā “jīvo”ti vā vucceyya,",
  "anya-e0104n:1196_7": "sabbena sabbaṃ abhāvā kuto tassa nirodhoti.",
  "anya-e0104n:1197_0": "Upamāhināmarūpavibhāvanākathāvaṇṇanā",
  "anya-e0104n:1198_0": "673.",
  "anya-e0104n:1198_1": "Ekenākārena saṇṭhitesūti yena pakārena akkhādīsu sanniviṭṭhesu rathasamaññā,",
  "anya-e0104n:1198_2": "tena ekena ākārena samavaṭṭhitesu ekajjhaṃ rāsikatesu.",
  "anya-e0104n:1198_3": "Evamevanti sannivesavisiṭṭhe avayavasamudāye santānavasena pavattamāne yathā “ratho gehaṃ muṭṭhi vīṇā senā nagaraṃ rukkho”ti vohāramattaṃ,",
  "anya-e0104n:1198_4": "paramatthato pana rathādi nāma kiñci natthi, evamevaṃ.",
  "anya-e0104n:1198_5": "Upādānakkhandhesūti upādānakkhandhasaññitesu rūpārūpadhammesu samuditesu santānavasena pavattamānesu “satto jīvo”ti vohāramattaṃ,",
  "anya-e0104n:1198_6": "paramatthato pana satto vā jīvo vā natthīti yāthāvato jānanaṃ.",
  "anya-e0104n:1198_7": "Idaṃ yathābhūtadassanaṃ “diṭṭhivisuddhī”ti vuccati.",
  "anya-e0104n:1199_0": "674.",
  "anya-e0104n:1199_1": "Tassāti sattoti gahitassa attano.",
  "anya-e0104n:1199_2": "Vināsanti niruddhassa vināsaṃ.",
  "anya-e0104n:1199_3": "Avināsanti avinassanaṃ,",
  "anya-e0104n:1199_4": "niccatanti attho.",
  "anya-e0104n:1199_5": "Dvayavaseneva hi attavādino ṭhitā,",
  "anya-e0104n:1199_6": "sassato attā,",
  "anya-e0104n:1199_7": "ucchijjatīti vā,",
  "anya-e0104n:1199_8": "ekaccasassatavādopi ettheva samavaruddhoti.",
  "anya-e0104n:1199_9": "Avināsaṃ anujānantoti buddhiādīnaṃ dhammānaṃ vināsaṃ icchantopi “dhammī nicco kūṭaṭṭho”ti attano vināsābhāvaṃ anujānanto.",
  "anya-e0104n:1199_10": "Sassateti sassatagāhe.",
  "anya-e0104n:1199_11": "Patati katavināsaakatabbhāgamādidosappasaṅgatoti adhippāyo.",
  "anya-e0104n:1199_12": "Khīranvayassāti khīrassa anvayabhūtassa,",
  "anya-e0104n:1199_13": "phalabhūtassāti attho.",
  "anya-e0104n:1199_14": "Tadanvayassāti tassa attano anvayabhūtassa aññassa kassaci abhāvato.",
  "anya-e0104n:1199_15": "Olīyati nāmāti “sassato attā”ti abhinivesena bhavābhirato hutvā bhavanirodhato saṅkocanaṃ āpajjanto bhaveyeva nilīyati nāma.",
  "anya-e0104n:1199_16": "Atidhāvati nāmāti tattha tattheva hi bhave attā ucchijjatīti ucchedavādī “ucchijjati attā”ti gaṇhanto",
  "anya-e0104n:1199_17": "paraṃ maraṇā santaṃ bhavaṃ “natthī”ti atikkamanto atidhāvati nāmāti vadanti.",
  "anya-e0104n:1199_18": "Kilesanirodhe pana kammassa avipaccanato bhavanirodhe icchitabbe tathā aggahetvā “taṃ taṃ bhavavisesaṃ",
  "anya-e0104n:1199_19": "āgamma attā ucchijjatīti evaṃ bhavanirodho hotī”ti gaṇhanto taṃ atidhāvati nāma.",
  "anya-e0104n:1200_0": "Pariyuṭṭhitāti abhibhūtā. Cakkhumantoti yathābhūtadassanasaṅkhātena ñāṇacakkhunā cakkhumanto.",
  "anya-e0104n:1201_0": "Kāmabhavādibhedo bhavo āramitabbaṭṭhena ārāmo etesanti bhavārāmā.",
  "anya-e0104n:1201_1": "Tasmiṃ bhave ratā abhiratāti bhavaratā.",
  "anya-e0104n:1201_2": "Bhave sammodaṃ āpannāti bhavasammuditā.",
  "anya-e0104n:1201_3": "Tīhipi padehi bhavassādagadhitatāva vuttā.",
  "anya-e0104n:1201_4": "Cittaṃ na pakkhandatīti bhavassādagadhitattā eva bhavanirodhāvahe dhamme cittaṃ na anuppavisati.",
  "anya-e0104n:1201_5": "Nappasīdatīti na okappati.",
  "anya-e0104n:1201_6": "Na santiṭṭhatīti na patiṭṭhahati.",
  "anya-e0104n:1201_7": "Nādhimuccatīti na adhimuccati.",
  "anya-e0104n:1202_0": "Aṭṭīyamānāti dukkhāpiyamānā.",
  "anya-e0104n:1202_1": "Harāyamānāti lajjamānā.",
  "anya-e0104n:1202_2": "Jigucchamānāti hīḷentā.",
  "anya-e0104n:1202_3": "Vibhavanti ucchedaṃ.",
  "anya-e0104n:1202_4": "Abhinandantīti vuttaabhinandanākāradassanaṃ “yato kira bho”tiādi.",
  "anya-e0104n:1203_0": "Bhūtanti khandhapañcakaṃ.",
  "anya-e0104n:1203_1": "Tañhi yathāsakaṃ paccayehi jātattā,",
  "anya-e0104n:1203_2": "paramatthato vijjamānattā ca bhūtanti vuccati.",
  "anya-e0104n:1203_3": "Bhūtatoti yathābhūtasabhāvato,",
  "anya-e0104n:1203_4": "salakkhaṇato,",
  "anya-e0104n:1203_5": "sāmaññalakkhaṇato ca.",
  "anya-e0104n:1204_0": "675.",
  "anya-e0104n:1204_1": "Evaṃ sattagāhato avalīyanātidhāvanadose,",
  "anya-e0104n:1204_2": "yathābhūtadassanato nibbidādiguṇe ca suttavaseneva dassetvā idāni nāmarūpamattepi gamanādiattakiccasiddhiṃ dassetuṃ “tasmā”tiādi vuttaṃ.",
  "anya-e0104n:1204_3": "Tattha tasmāti yasmā “asmī”ti vā “aha”nti vā gāhassa vatthubhūto satto nāma natthi,",
  "anya-e0104n:1204_4": "paramatthato nāmarūpamattameva, tasmā.",
  "anya-e0104n:1204_5": "Sace koci attā nāma natthi,",
  "anya-e0104n:1204_6": "kathamidha nāmarūpamatte gamanādiattakiccasiddhīti codanaṃ sandhāyāha “dāruyanta”ntiādi.",
  "anya-e0104n:1204_7": "“Khāyatī”ti etena yathā nijjīve dārumayayante abbhantare vattamānassa jīvassa vasena saīhassa sabyāpārassa viya upaṭṭhānamattaṃ paccayavisesato,",
  "anya-e0104n:1204_8": "evaṃ nijjīve nāmarūpamatte paccayavisesato gamanādiattakiccasiddhīti saīhassa sabyāpārassa viya upaṭṭhānanti dasseti.",
  "anya-e0104n:1205_0": "Saccatoti bhūtato,",
  "anya-e0104n:1205_1": "paramatthatoti attho.",
  "anya-e0104n:1205_2": "Suññaṃ jīvena yantamiva abhisaṅkhataṃ paccayavasena pavattīti adhippāyo.",
  "anya-e0104n:1205_3": "Dukkhassa puñjo niccāturatāya tiṇakaṭṭhasadiso attasuññatāyāti attho.",
  "anya-e0104n:1205_4": "Etaṃ nāmarūpaṃ.",
  "anya-e0104n:1206_0": "Yamakanti yugaḷakaṃ.",
  "anya-e0104n:1206_1": "So ca kho yamakabhāvo aññamaññasannissitabhāvenāti āha “ubho aññoññanissitā”ti.",
  "anya-e0104n:1206_2": "Tato eva ca ekasmiṃ bhijjamānasmiṃ ubho bhijjanti.",
  "anya-e0104n:1206_3": "Na hi kadāci pañcavokārabhave rūpe nirujjhante arūpaṃ anirujjhantaṃ,",
  "anya-e0104n:1206_4": "arūpe vā nirujjhante rūpaṃ anirujjhantaṃ atthi.",
  "anya-e0104n:1206_5": "Svāyaṃ bhaṅgo paccayā paccayanirodheneva,",
  "anya-e0104n:1206_6": "nāmarūpanirodhoti attho.",
  "anya-e0104n:1206_7": "Paccayāti vā paccayabhūtā,",
  "anya-e0104n:1206_8": "aññamaññassa paccayā hontāpi ubho bhijjantiyevāti attho.",
  "anya-e0104n:1207_0": "676.",
  "anya-e0104n:1207_1": "Daṇḍābhihatanti visesanena daṇḍaṃ,",
  "anya-e0104n:1207_2": "daṇḍābhighātassa paccayaṃ purisavāyāmañca dasseti,",
  "anya-e0104n:1207_3": "bheriyā pana visesitabbatā saddassa asādhāraṇakāraṇatāya.",
  "anya-e0104n:1207_4": "Teneva hi “aññā bherī”ti bherīyeva gahitā,",
  "anya-e0104n:1207_5": "na daṇḍādayo.",
  "anya-e0104n:1207_6": "Adissamānarūpatāya saddaṃ nāmaṭṭhāniyaṃ katvā “evameva”ntiādinā upamāsaṃsandanaṃ karoti.",
  "anya-e0104n:1208_0": "Na cakkhuto jāyareti na cakkhāyatanato niggacchanavasena jāyanti.",
  "anya-e0104n:1208_1": "Na hi cakkhāyatanassa paccayabhāvūpagamanato pubbe phassapañcamakā labbhanti,",
  "anya-e0104n:1208_2": "na ca padesavanto,",
  "anya-e0104n:1208_3": "yena te tato niggaccheyyuṃ.",
  "anya-e0104n:1208_4": "Tenevāha “puñjo natthi anāgate”ti.",
  "anya-e0104n:1208_5": "Na rūpatoti etthāpi eseva nayo.",
  "anya-e0104n:1208_6": "“No ca ubhinnamantarā”ti idaṃ pana tesaṃ arūpadhammattā appadesatāya vuttaṃ.",
  "anya-e0104n:1208_7": "Kevalaṃ pana yasmiṃ khaṇe paccayasamavāyo,",
  "anya-e0104n:1208_8": "tadā uppajjanamattamevāti āha “hetuṃ paṭicca pabhavanti saṅkhatā”ti,",
  "anya-e0104n:1208_9": "cakkhurūpālokamanasikārādibhedaṃ dhammajātaṃ nissāya paccayabhūtaṃ kāraṇaṃ labhitvā tehi samecca sambhūya",
  "anya-e0104n:1208_10": "katattā saṅkhatā phassādayo dhammā uppajjantīti attho.",
  "anya-e0104n:1208_11": "Tassā pana dhammānaṃ uppattiyā pākaṭaṃ rūpadhammapavattiṃ dassento “yathāpi saddo pahaṭāya bheriyā”ti āha.",
  "anya-e0104n:1208_12": "Phassapañcamaggahaṇañcettha pākaṭaarūpadhammānaṃ dassanaṃ.",
  "anya-e0104n:1208_13": "Sesagāthāsupi eseva nayo.",
  "anya-e0104n:1209_0": "Vatthurūpāti hadayavatthuto.",
  "anya-e0104n:1209_1": "Tannissayānaṃ arūpadhammānaṃ bahubhedattā sāmaññavohārena te dassetuṃ “saṅkhatā”ti vuttaṃ.",
  "anya-e0104n:1210_0": "677.",
  "anya-e0104n:1210_1": "Nittejanti tejahīnaṃ ānubhāvarahitaṃ.",
  "anya-e0104n:1210_2": "Yathā pana taṃ nittejaṃ,",
  "anya-e0104n:1210_3": "taṃ dassetuṃ “na khādatī”tiādi vuttaṃ.",
  "anya-e0104n:1210_4": "Na hi aññathā saddahanussahanādīsu nāmaṃ “nitteja”nti sakkā vattuṃ,",
  "anya-e0104n:1210_5": "nāpi rūpaṃ sandhāraṇābandhanādīsu.",
  "anya-e0104n:1210_6": "Teneva hi “rūpaṃ nitteja”nti vatvā “na hi tassa khāditukāmatā”tiādi vuttaṃ.",
  "anya-e0104n:1210_7": "“Atha kho”tiādinā byatirekavasenāpi nāmarūpānaṃ nittejataṃyeva vibhāveti.",
  "anya-e0104n:1210_8": "Aññamaññasannissayena hi nāmarūpassa attakiccasiddhipi paccekaṃ asamatthatāvibhāvanameva.",
  "anya-e0104n:1210_9": "Tathā hi nāmarūpassa attasuññatā, nirīhatā,",
  "anya-e0104n:1210_10": "byāpāravirahatā ca suṭṭhutaraṃ pākaṭā honti.",
  "anya-e0104n:1211_0": "Kathaṃ pana paccekaṃ asamatthānaṃ samuditabhāve samatthatā hoti?",
  "anya-e0104n:1211_1": "Asāmaggiyaṃ ahetūnaṃ sāmaggiyampi ahetubhāvāpattito.",
  "anya-e0104n:1211_2": "Na hi paccekaṃ daṭṭhuṃ asakkontānaṃ andhānaṃ satampi sahassampi samuditaṃ daṭṭhuṃ sakkotīti codanaṃ sandhāyāha “imassa panatthassā”tiādi.",
  "anya-e0104n:1211_3": "Imaṃ upamaṃ udāharanti aṭṭhakathācariyā upamāyapi asiddhassa atthassa sādhetabbato.",
  "anya-e0104n:1211_4": "Tenevāha “upamaṃ te karissāmi,",
  "anya-e0104n:1211_5": "upamāyapidhekacce viññū purisā bhāsitassa atthaṃ jānantī”ti.",
  "anya-e0104n:1211_6": "Tuṭṭhahaṭṭhoti yadipāhaṃ cakkhukaraṇīyaṃ kātuṃ na sakkomi,",
  "anya-e0104n:1211_7": "pādakaraṇīyaṃ pana kātuṃ sakkomi,",
  "anya-e0104n:1211_8": "tvañca cakkhukaraṇīyaṃ,",
  "anya-e0104n:1211_9": "tasmā amhākaṃ ubhinnaṃ sahitānañca vasena icchitadesasampatti sijjhatīti tuṭṭhahaṭṭho jaccandho.",
  "anya-e0104n:1211_10": "Tattha jaccandhotiādi upamopameyyasaṃsandanaṃ.",
  "anya-e0104n:1211_11": "Dhammānaṃ attalābho parapaṭibaddhoti vattabbameva natthi tato pubbe avijjamānattā,",
  "anya-e0104n:1211_12": "paṭiladdhattalābhassāpi parapaṭibaddhameva atthakiccanti dassetuṃ “na sakena tejena uppajjati,",
  "anya-e0104n:1211_13": "na tāsu tāsu kiriyāsu pavattatī”ti vuttaṃ.",
  "anya-e0104n:1211_14": "Tesaṃ nāmarūpānaṃ aññamaññaṃ nissāya uppatti vā pavatti vā na ca na hotīti jaccandhapīṭhasappiupamāya",
  "anya-e0104n:1211_15": "sādhitamatthaṃ nigamento “asāmaggiyaṃ ahetūnaṃ sāmaggiyampi ahetukabhāvāpattito”ti yathāvuttassa hetuno",
  "anya-e0104n:1211_16": "anekantikabhāvaṃ vibhāveti.",
  "anya-e0104n:1212_0": "Paradhammavasānuvattinoti paresaṃ attato aññesaṃ hetupaccayasaṅkhātānaṃ dhammānaṃ vasena anuvattanasīlā.",
  "anya-e0104n:1212_1": "Attadubbalāti attanā dubbalā asamatthā.",
  "anya-e0104n:1212_2": "Parapaccayatoti paresaṃ dhammānaṃ paccayabhāvato.",
  "anya-e0104n:1212_3": "Etena janakapaccayaṃ vadati.",
  "anya-e0104n:1212_4": "Tenevāha “jāyare”ti.",
  "anya-e0104n:1212_5": "Paraārammaṇatoti paresaṃ dhammānaṃ ārammaṇabhāvato.",
  "anya-e0104n:1212_6": "Etena upatthambhakapaccayaṃ vadati.",
  "anya-e0104n:1212_7": "Paccayaggahaṇaṃ vā rūpāpekkhaṃ,",
  "anya-e0104n:1212_8": "ārammaṇaggahaṇaṃ nāmāpekkhaṃ.",
  "anya-e0104n:1212_9": "“Paradhammehī”ti idaṃ ārammaṇapaccayānaṃ visesanaṃ.",
  "anya-e0104n:1212_10": "Purimatthena hi vuttamevatthaṃ pacchimatthena pākaṭaṃ karoti.",
  "anya-e0104n:1212_11": "Pabhāvitāti uppāditā.",
  "anya-e0104n:1213_0": "Nāvāyantikūpamāyapi nāmarūpānaṃ avasavattitaṃ vibhāvetuṃ “yathāpī”tiādinā tisso gāthā vuttā.",
  "anya-e0104n:1213_1": "Nissāyāti patiṭṭhāya.",
  "anya-e0104n:1213_2": "Yantīti gacchanti.",
  "anya-e0104n:1213_3": "Manusse nissāyāti netubhūte niyāmakakammakārakādimanusse apassāya.",
  "anya-e0104n:1213_4": "Na hi tesaṃ araṇaggahaṇalaṅkārasaṇṭhāpanaudakussiñcanādikiriyāya vinā nāvā icchitadesaṃ pāpuṇāti.",
  "anya-e0104n:1213_5": "Ubhoti aññamaññaṃ nāvaṃ nissāya manussā,",
  "anya-e0104n:1213_6": "manusse nissāya nāvāti attho.",
  "anya-e0104n:1214_0": "Evanti vuttappakārena.",
  "anya-e0104n:1214_1": "Nānānayehīti paṭhamādīnaṃ sattannaṃ jhānānaṃ,",
  "anya-e0104n:1214_2": "tesaṃ upacārānañca vasena cuddasa arūpapariggahamukhāni,",
  "anya-e0104n:1214_3": "catudhātuvavatthāne vuttānaṃ terasannaṃ dhātupariggahamukhānaṃ dhātāyatanakhandhamahābhūtavasena,",
  "anya-e0104n:1214_4": "idha vuttānaṃ avuttānañca indriyasaccapaṭiccasamuppannānaṃ vasena samavīsati rūpapariggahamukhāni,",
  "anya-e0104n:1214_5": "tāni paccekaṃ “phasso vedanā citta”nti imesaṃ sammukhabhāvena upaṭṭhitānaṃ tiṇṇaṃ arūpadhammānaṃ vasena tiguṇitāni samasaṭṭhi,",
  "anya-e0104n:1214_6": "cuddasa arūpapariggahamukhāni,",
  "anya-e0104n:1214_7": "tāni cāti catusattatiyā nāmarūpapariggahanayehi ceva sambahulasuttantarathagehamuṭṭhivīṇāsenārukkhadāruyantanaḷakalāpibherijaccandhapaṅguḷanāvāmanussūpamāhi",
  "anya-e0104n:1214_8": "ca nāmarūpapamattatāvavatthāpananayehi ca.",
  "anya-e0104n:1214_9": "Sattasaññaṃ abhibhavitvāti anādikālabhāvitaṃ khandhapañcake attagāhaṃ vikkhambhetvā.",
  "anya-e0104n:1214_10": "Nāmarūpānaṃ yāthāvadassananti “idaṃ nāmaṃ,",
  "anya-e0104n:1214_11": "ettakaṃ nāmaṃ,",
  "anya-e0104n:1214_12": "na ito bhiyyo.",
  "anya-e0104n:1214_13": "Idaṃ rūpaṃ,",
  "anya-e0104n:1214_14": "ettakaṃ rūpaṃ,",
  "anya-e0104n:1214_15": "na ito bhiyyo”ti ca tesaṃ lakkhaṇasallakkhaṇamukhena dhammamattabhāvadassanaṃ.",
  "anya-e0104n:1214_16": "Attadiṭṭhimalavisodhanato diṭṭhivisuddhīti veditabbaṃ.",
  "anya-e0104n:1214_17": "Etassevāti nāmarūpassa yāthāvadassanasseva.",
  "anya-e0104n:1215_0": "Diṭṭhivisuddhiniddesavaṇṇanā niṭṭhitā.",
  "anya-e0104n:1216_0": "Iti aṭṭhārasamaparicchedavaṇṇanā.",
  "anya-e0104n:1217_0": "19. Kaṅkhāvitaraṇavisuddhiniddesavaṇṇanā",
  "anya-e0104n:1218_0": "Paccayapariggahakathāvaṇṇanā",
  "anya-e0104n:1219_0": "678.",
  "anya-e0104n:1219_1": "Anantaraniddiṭṭhāya diṭṭhivisuddhiyā visayabhāvena dassitattā “etassevā”ti vuttaṃ,",
  "anya-e0104n:1219_2": "na tadaññato visesanatthaṃ tadaññasseva abhāvato.",
  "anya-e0104n:1219_3": "Ajjhattaṃ vā hi vipassanābhiniveso hotu bahiddhā vā,",
  "anya-e0104n:1219_4": "ajjhattasiddhiyaṃ pana lakkhaṇato sabbampi nāmarūpaṃ anavasesato pariggahitameva hotīti.",
  "anya-e0104n:1219_5": "Paccayapariggahenāti hetumhi karaṇavacanaṃ.",
  "anya-e0104n:1219_6": "Paccayapariggahahetu hissa addhattayakaṅkhāvitaraṇaṃ hotīti,",
  "anya-e0104n:1219_7": "karaṇe vā etaṃ karaṇavacanaṃ paccayapariggahassa sādhakatamabhāvato kaṅkhāvitaraṇakiriyāya.",
  "anya-e0104n:1219_8": "Yadā hissa suparisuddho nijjaṭo niggumbo paccayapariggaho sijjhati,",
  "anya-e0104n:1219_9": "tadānena kaṅkhā vitarīyatīti.",
  "anya-e0104n:1219_10": "Vitaritvāti atikkamitvā,",
  "anya-e0104n:1219_11": "vikkhambhetvāti attho.",
  "anya-e0104n:1219_12": "Taṃ pana ñāṇaṃ tathādhigataṃ vasībhāvappattaṃ jhānaṃ viya yogino santāne pabandhavasena pavattatīti katvā vuttaṃ “ṭhitaṃ ñāṇa”nti.",
  "anya-e0104n:1220_0": "Tanti kaṅkhāvitaraṇavisuddhiṃ.",
  "anya-e0104n:1220_1": "Taṃ sampādetukāmo āpajjatīti sambandho.",
  "anya-e0104n:1220_2": "Yāthāvato diṭṭhaṃ nāmarūpaṃ tividhadukkhatāyogato rogo viya.",
  "anya-e0104n:1220_3": "Paccayā cassa rogasamuṭṭhānaṃ viya upaṭṭhahantīti imamatthaṃ dassento “yathā nāma…pe…",
  "anya-e0104n:1220_4": "pariyesatī”ti āha.",
  "anya-e0104n:1220_5": "Saṃsāradukkhanimuggassa santānassa tato vimocetukāmatāvasena anukampitabbatā labbhatīti tamatthaṃ dassetuṃ “yathā vā panā”tiādi vuttaṃ.",
  "anya-e0104n:1220_6": "Evameva ṭhite yadeke vadanti “anukampetabbakumārakadassanena tassa mātāpituāvajjanaṃ idha anudāharaṇaṃ",
  "anya-e0104n:1220_7": "nirodhetabbatāya nāmarūpassa anukampitabbatābhāvato”ti,",
  "anya-e0104n:1220_8": "tadapāhataṃ hoti.",
  "anya-e0104n:1220_9": "Avassañcetaṃ evaṃ icchitabbaṃ,",
  "anya-e0104n:1220_10": "aññathā veneyyapuggalasantāne satthu mahākaruṇāpavatti eva vicāretabbā siyā.",
  "anya-e0104n:1220_11": "Mandabuddhitāya mandaṃ.",
  "anya-e0104n:1220_12": "Vuḍḍhataropi koci mandabuddhi hotīti tato visesanatthaṃ “kumāra”nti vuttaṃ.",
  "anya-e0104n:1220_13": "Yo koci paṭhamavaye vattamāno “kumāro”ti vuccatīti tato visesanatthaṃ “dahara”nti vuttaṃ.",
  "anya-e0104n:1220_14": "Evampi yo ādhāvitvā paridhāvitvā vicāraṇako taruṇadārako,",
  "anya-e0104n:1220_15": "sopi “daharo”ti vuccatīti tato nivattanatthaṃ “uttānaseyyaka”nti vuttaṃ.",
  "anya-e0104n:1220_16": "Catūhipi padehi karuṇāyitabbataṃyeva dasseti.",
  "anya-e0104n:1220_17": "Āpajjatīti karoti.",
  "anya-e0104n:1221_0": "Yathā panassa hetupaccayapariyesanāpatti hoti,",
  "anya-e0104n:1221_1": "taṃ dassetuṃ “so”tiādi vuttaṃ.",
  "anya-e0104n:1221_2": "Tattha byatirekamukhena attho sādhito sammadeva sādhito hotīti ahetukabhāvaṃ tāva paṭikkhipanto “na tāvidaṃ",
  "anya-e0104n:1221_3": "nāmarūpaṃ ahetuka”nti vatvā tattha kāraṇamāha “sabbatthā”tiādinā.",
  "anya-e0104n:1221_4": "Hetumantarena sati sambhave sabbadhammānaṃ hetuabhāvo samānoti sabbasamānatā siyā,",
  "anya-e0104n:1221_5": "tathā ca sati sotapadesādīsu,",
  "anya-e0104n:1221_6": "bahiddhā ca cakkhuviññāṇādihetuabhāvoti sabbattha,",
  "anya-e0104n:1221_7": "cakkhādīnaṃ uppattito pubbe,",
  "anya-e0104n:1221_8": "paribhedato uddhañca hetuabhāvoti sabbadā ca andhādīnaṃ arūpīnaṃ,",
  "anya-e0104n:1221_9": "asaññīnañca hetuabhāvoti sabbesañca cakkhuviññāṇādīhi bhavitabbaṃ,",
  "anya-e0104n:1221_10": "hetuabhāvā visesato tañca natthīti āha “sabbattha sabbadā sabbesañca ekasadisabhāvāpattito”ti.",
  "anya-e0104n:1221_11": "Nidassanamattañcetaṃ yadidaṃ “cakkhuviññāṇādīsu hī”ti.",
  "anya-e0104n:1221_12": "Yattakā loke visesā,",
  "anya-e0104n:1221_13": "tehi sabbesaṃ,",
  "anya-e0104n:1221_14": "sabbakālañca bhavitabbanti adhippāyo. Ādi-",
  "anya-e0104n:1221_15": "saddena vā tesampi gahaṇaṃ katamevāti daṭṭhabbaṃ.",
  "anya-e0104n:1221_16": "Tasmā ahetukabhāve visiṭṭhatāya asambhavo evāti sabbattha ekasadisabhāvāpattito,",
  "anya-e0104n:1221_17": "sabbadā ekasadisabhāvāpattito,",
  "anya-e0104n:1221_18": "sabbesaṃ ekasadisabhāvāpattitoti paccekaṃ sambandho veditabbo.",
  "anya-e0104n:1221_19": "Evaṃ ahetubhāve paṭisiddhe visamahetuvādī vadeyya “na idaṃ ahetukaṃ kiñcarahi sahetukaṃ,",
  "anya-e0104n:1221_20": "kena pana hetunā sahetukanti?",
  "anya-e0104n:1221_21": "Issarādinā”ti.",
  "anya-e0104n:1222_0": "Ādi-",
  "anya-e0104n:1222_1": "saddena pakatipurisapajāpatikālādīnaṃ gahaṇaṃ veditabbaṃ,",
  "anya-e0104n:1222_2": "taṃ paṭikkhipanto āha “na issarādihetuka”ntiādi.",
  "anya-e0104n:1222_3": "Na nāmarūpaṃ issarādihetukaṃ nāmarūpato aññassa anupalabbhamānattā issarapakatiādinameva abhāvato.",
  "anya-e0104n:1222_4": "Yadi pana asato issarādito nāmarūpassa uppatti,",
  "anya-e0104n:1222_5": "evaṃ sati sā eva sabbattha sabbadā sabbesaṃ ekasadisatā āpajjati.",
  "anya-e0104n:1222_6": "Atha nāmarūpamattameva issarādihetukaṃ,",
  "anya-e0104n:1222_7": "nāmarūpañca ahutvā sambhavantaṃ,",
  "anya-e0104n:1222_8": "hutvā ca vinassantaṃ dissatīti issarādīhipi tādisehi bhavitabbaṃ.",
  "anya-e0104n:1222_9": "Tathā ca tadapi sappaccayaṃ saṅkhatamevāti tassāpi paccayapariggaho kātabbo.",
  "anya-e0104n:1222_10": "Atha taṃ nuppajjati,",
  "anya-e0104n:1222_11": "ahetukatā tassa āpannā.",
  "anya-e0104n:1222_12": "Tenāha “ahetukabhāvāpattito”ti.",
  "anya-e0104n:1223_0": "Apica na issarādihetukaṃ nāmarūpaṃ.",
  "anya-e0104n:1223_1": "Kiṃ kāraṇaṃ?",
  "anya-e0104n:1223_2": "Kamena uppattito.",
  "anya-e0104n:1223_3": "Yadi hi evaṃ niccaṃ issarādisaññitaṃ kammakilesindriyārammaṇādinirapekkhakāraṇampi siyā,",
  "anya-e0104n:1223_4": "sabbesaṃyeva ekajjhaṃ uppatti siyā,",
  "anya-e0104n:1223_5": "yattakehi tato uppajjitabbaṃ. Kasmā?",
  "anya-e0104n:1223_6": "Kāraṇassa sannihitabhāvato.",
  "anya-e0104n:1223_7": "Yadi pana tassa icchāvasena tassa uppattiṃ parikappeyyuṃ,",
  "anya-e0104n:1223_8": "tāsañca icchānaṃ ekajjhaṃ uppattiyaṃ ko vibandho.",
  "anya-e0104n:1223_9": "Atha aññampi kiñci kammakilesindriyārammaṇādiapekkhitabbaṃ atthīti ce?",
  "anya-e0104n:1223_10": "Tadeva hetu kāraṇaṃ,",
  "anya-e0104n:1223_11": "kimaññena adiṭṭhasāmatthiyena parikappitena payojanaṃ?",
  "anya-e0104n:1223_12": "Diṭṭhañhi kammādīnaṃ sāmatthiyaṃ tadaññapaccayasannidhānepi tadabhāve abhāvato.",
  "anya-e0104n:1223_13": "Yathā hi rūpālokamanasikārasannidhānepi cakkhuno abhāve cakkhuviññāṇassa abhāvaṃ,",
  "anya-e0104n:1223_14": "bhāve ca bhāvaṃ disvā cakkhuno cakkhuviññāṇuppādanasamatthatā atthīti viññāyati.",
  "anya-e0104n:1223_15": "Yathā ca yvāyaṃ yamakānampi samānānaṃ janakajananīsukkasoṇitādibāhirapaccayasamabhāvepi sattānaṃ hīnapaṇītatādiviseso dissati,",
  "anya-e0104n:1223_16": "so ca sasantāne tādisassa aññassa hetuno abhāvā kammakilesahetukoti tassa tattha samatthatā atthīti viññāyati,",
  "anya-e0104n:1223_17": "na evamissarādikassa.",
  "anya-e0104n:1223_18": "Kāraṇassa hi bhāvābhāve phalassa bhāvābhāvehi kāraṇassa samatthatā viññāyeyya.",
  "anya-e0104n:1223_19": "Na ca sannihite tadakāraṇassa nāmarūpassa issarādivekallena katthaci anuppatti diṭṭhā,",
  "anya-e0104n:1223_20": "tasmā akāraṇamissaro.",
  "anya-e0104n:1224_0": "Athāpi saggo evaṃ issarādihetuko vucceyya,",
  "anya-e0104n:1224_1": "sopi saggappakāro sabbakālaṃ tato nibbatteyya.",
  "anya-e0104n:1224_2": "Na hi sannihitakāraṇassa phalassa anuppatti yuttā.",
  "anya-e0104n:1224_3": "Nicce ca sati aññanirapekkhakāraṇe saggassa ādiyeva na yutto,",
  "anya-e0104n:1224_4": "yāva issarādikaṃ kāraṇaṃ,",
  "anya-e0104n:1224_5": "tāva sabbassa atthibhāvappasaṅgato.",
  "anya-e0104n:1224_6": "Athāpi vadeyya “aññepi yathārahaṃ paccayā hontiyeva,",
  "anya-e0104n:1224_7": "issarādikampi tesaṃ sahakārīkāraṇaṃ hotī”ti.",
  "anya-e0104n:1224_8": "Yadettha vattabbaṃ,",
  "anya-e0104n:1224_9": "taṃ heṭṭhā vuttameva.",
  "anya-e0104n:1224_10": "Yadi paro vadeyya “idha buddhipubbo bhāvānaṃ racanāviseso diṭṭho,",
  "anya-e0104n:1224_11": "yathā taṃ ghaṭagehādīnaṃ.",
  "anya-e0104n:1224_12": "Atthi ca ajjhattikabāhirānaṃ sarīrapadumādīnaṃ racanāviseso,",
  "anya-e0104n:1224_13": "tasmā tenāpi buddhipubbena bhavitabbaṃ.",
  "anya-e0104n:1224_14": "Yassa ca so buddhipubbo,",
  "anya-e0104n:1224_15": "so issarādiko,",
  "anya-e0104n:1224_16": "tasmā tena nāmarūpasaññitassa lokassa kāraṇena bhavitabba”nti.",
  "anya-e0104n:1224_17": "Tayidaṃ asiddhaṃ,",
  "anya-e0104n:1224_18": "racitā sarīrapadumādayoti tattheva uppannattā.",
  "anya-e0104n:1224_19": "Uppannassa hi sannivesavasena tathā tathā paṭṭhapanaṃ “racanā”ti vuccati.",
  "anya-e0104n:1224_20": "Anekantiko cāyaṃ abuddhipubbassāpi diṭṭhattā.",
  "anya-e0104n:1224_21": "Diṭṭho hi nhāruādīnaṃ aggisaṃyogena racanāviseso,",
  "anya-e0104n:1224_22": "tathā visussantānaṃ pubbacammādīnaṃ.",
  "anya-e0104n:1224_23": "Yadi panāyamissarādiko gavassajagadrabhādīnaṃ karīsāvatte paṭimahutaṃ raceyya,",
  "anya-e0104n:1224_24": "ummatto viya vikkhitto siyā.",
  "anya-e0104n:1224_25": "Kiñcāyaṃ lokaṃ sajjento attatthaṃ vā sajjeyya lokatthaṃ vā.",
  "anya-e0104n:1225_0": "Tattha ca yadi purimo makkho katakicco na siyā lokena sādhetabbassa atthibhāvato.",
  "anya-e0104n:1225_1": "Atha dutiyo,",
  "anya-e0104n:1225_2": "kasmā lokassa ahitadukkhāvahaṃ pāpaṃ nirayādiṃ,",
  "anya-e0104n:1225_3": "jarāmaraṇādiñca sajati?",
  "anya-e0104n:1225_4": "Atha tadubhayaṃ anāmasitvā kīḷatthaṃ sajati.",
  "anya-e0104n:1225_5": "Kīḷā ca nāma ratiatthā hoti.",
  "anya-e0104n:1225_6": "Vinā kīḷāya ratiṃ ajānantānaṃ ratiatthañca kīḷamārabhanto ratiyaṃ issaro anissaro siyā.",
  "anya-e0104n:1225_7": "Atha payojananirapekkho,",
  "anya-e0104n:1225_8": "sabbakālaṃ sajeyya,",
  "anya-e0104n:1225_9": "tassa cāyaṃ sajanasamatthatā ahetukā vā siyā sahetukā vā.",
  "anya-e0104n:1225_10": "Ahetukā ce,",
  "anya-e0104n:1225_11": "sabbesaṃ siyā sahetukā vā.",
  "anya-e0104n:1225_12": "Ahetukā ce,",
  "anya-e0104n:1225_13": "sabbesampi siyā.",
  "anya-e0104n:1225_14": "Atha sahetukā,",
  "anya-e0104n:1225_15": "so cassa hetu parato vā sambhūto siyā attato vā.",
  "anya-e0104n:1225_16": "Tattha parato ce sambhūto,",
  "anya-e0104n:1225_17": "yadassa so laddho,",
  "anya-e0104n:1225_18": "tassāyaṃ veyyāvaccakarasadiso siyā.",
  "anya-e0104n:1225_19": "Atha attato taduppattito pubbe ayaṃ kīdiso loko cāti sabbamidaṃ ālunavisiṇaṃ ākulabyākulaṃ goyūthena",
  "anya-e0104n:1225_20": "gatamaggasadisapheṇapiṇḍasamaṃ avimaddakkhamaṃ asāraṃ.",
  "anya-e0104n:1225_21": "Tiṭṭhatu pasaṅgo,",
  "anya-e0104n:1225_22": "yathādhikatameva vaṇṇayissāma.",
  "anya-e0104n:1225_23": "Tasmāti yasmā idaṃ nāmarūpaṃ na ahetukaṃ,",
  "anya-e0104n:1225_24": "nāpi issarādivisamahetukaṃ, tasmā.",
  "anya-e0104n:1225_25": "Teti hetupaccayā.",
  "anya-e0104n:1226_0": "679.",
  "anya-e0104n:1226_1": "Oḷārikattā,",
  "anya-e0104n:1226_2": "supākaṭattā ca rūpassa paccayapariggaho sukaroti “imassa tāva rūpakāyassā”tiādinā paṭhamaṃ tassa paccayapariggahavidhiṃ ārabhati.",
  "anya-e0104n:1226_3": "Tattha yathā nāmarūpassa paccayapariggaho ahetuvisamahetuvādanivattiyā hoti,",
  "anya-e0104n:1226_4": "evaṃ nibbidāvirāgāvahabhāvena tattha abhiratinivattiyāpi icchitabboti taṃ gabbhaseyyakavasena dassento",
  "anya-e0104n:1226_5": "nibbattaṭṭhānassa sucibhāvapaṭisedhanamukhena asucibhāvaṃ vibhāvetuṃ “ayaṃ kāyo”tiādimāha.",
  "anya-e0104n:1226_6": "Tattha uppalādīni asuciṭṭhāne nibbattānipi sayaṃ sucisammatānevāti taṃdassanatthaṃ abbhantaraggahaṇaṃ.",
  "anya-e0104n:1226_7": "Tenāha bhagavā –",
  "anya-e0104n:1227_0": "“Yathā saṅkāradhānasmiṃ, ujjhitasmiṃ mahāpathe;",
  "anya-e0104n:1228_0": "Padumaṃ tattha jāyetha, sucigandhaṃ manorama”nti. ;",
  "anya-e0104n:1229_0": "“Nibbattatī”ti idaṃ mātukucchiyaṃ paṭisandhipavattīsu rūpakāyassa nibbattanasāmaññato gahetvā vuttaṃ,",
  "anya-e0104n:1229_1": "na paṭhamābhinibbattimattaṃ.",
  "anya-e0104n:1229_2": "Evañca katvā āhārassa upatthambhakapaccayatāvacanaṃ,",
  "anya-e0104n:1229_3": "udarapaṭalassa pacchato karaṇādivacanaṃ,",
  "anya-e0104n:1229_4": "duggandhajegucchapaṭikkūlatāvacanañca samatthitaṃ hoti.",
  "anya-e0104n:1229_5": "Evamavaṭṭhite yadekaccehi piṭṭhito,",
  "anya-e0104n:1229_6": "purato ca karaṇaṃ kiṃ siyā paṭisandhikāletiādi vuttaṃ,",
  "anya-e0104n:1229_7": "taṃ apāhataṃ hoti.",
  "anya-e0104n:1229_8": "“Nibbattakattā”ti iminā bījaṃ viya aṅkurassa avijjādayo rūpakāyassa asādhāraṇakāraṇatāya hetūti dasseti.",
  "anya-e0104n:1229_9": "“Upatthambhakattā”ti iminā pana aṅkurassa pathavīsalilapārisiādayo viya āhāro sādhāraṇakāraṇatāya paccayoti dasseti.",
  "anya-e0104n:1230_0": "Pañca dhammā hetupaccayāti avijjādayo pañca dhammā yathārahaṃ hetu ca paccayo cāti attho.",
  "anya-e0104n:1230_1": "Bhavesu vijjamānadosapaṭicchādanapatthanā daḷhaggāhabhāvena saṅkhārabhavānaṃ hetubhūtā janakasahāyatāya",
  "anya-e0104n:1230_2": "bhavanikanti taṃsahajātaāsannakāraṇattā abhisaṅkhārikā,",
  "anya-e0104n:1230_3": "apassayabhūtā cāti “mātā viya dārakassa upanissayā”ti vuttā.",
  "anya-e0104n:1230_4": "Yathā pitu janitasukke puttassa uppattīti pitā janako,",
  "anya-e0104n:1230_5": "evaṃ kammaṃ sattassa uppādakattā janakaṃ vuttaṃ.",
  "anya-e0104n:1230_6": "Yathā dhāti jātassa dārakassa posanavasena sandhārikā,",
  "anya-e0104n:1230_7": "evaṃ āhāro uppannassa kāyassāti sandhārako vutto.",
  "anya-e0104n:1231_0": "Kāmañcettha avijjādayo nāmakāyassāpi paccayo,",
  "anya-e0104n:1231_1": "pakārantarena pana tassa pākaṭaṃ paccayapariggahavidhiṃ dassetuṃ “cakkhuñca paṭiccā”tiādi vuttaṃ.",
  "anya-e0104n:1231_2": "Tattha cakkhuñcāti ca-",
  "anya-e0104n:1231_3": "saddo samuccayattho.",
  "anya-e0104n:1231_4": "Tena cakkhuviññāṇassa āvajjanādiajjhattaṃ sabbaṃ paccayajātaṃ saṅgaṇhāti.",
  "anya-e0104n:1231_5": "Rūpe cāti pana ca-",
  "anya-e0104n:1231_6": "saddena yathā bahulaṃ bāhirarūpaṃ cakkhuviññāṇassa ārammaṇapaccayo,",
  "anya-e0104n:1231_7": "evaṃ aññampi bāhiraṃ paccayajātaṃ saṅgaṇhāti.",
  "anya-e0104n:1231_8": "Paṭiccāti paccayabhūtaṃ laddhāti attho.",
  "anya-e0104n:1231_9": "Tena cakkhussa nissayapurejātaindriyavippayuttaatthiavigatavasena,",
  "anya-e0104n:1231_10": "rūpassa ārammaṇapurejātaatthiavigatavasena,",
  "anya-e0104n:1231_11": "itaresañca saṅgahitānaṃ anantarādisahajātādivasena paccayabhāvaṃ dasseti.",
  "anya-e0104n:1231_12": "Vacanabhede pana kāraṇaṃ heṭṭhā vuttameva. Ādi-",
  "anya-e0104n:1231_13": "saddena ca phassādīnaṃ viya sahapaccayehi sotaviññāṇādīnaṃ saṅgaho veditabbo “tiṇṇaṃ saṅgati phasso”tiādipāṭhassa",
  "anya-e0104n:1231_14": "viya “sotañca paṭiccā”tiādipāṭhassa saṅgahitattā.",
  "anya-e0104n:1231_15": "Evaṃ sammasanupagaṃ sabbaṃ nāmaṃ sahapaccayena saṅgahitaṃ hoti.",
  "anya-e0104n:1231_16": "Tenāha “nāmakāyassa paccayapariggahaṃ karotī”ti.",
  "anya-e0104n:1232_0": "Pavattiṃ disvāti etarahi pavattiṃ disvā.",
  "anya-e0104n:1232_1": "Evanti iminā na kevalaṃ sappaccayatāmattameva paccāmaṭṭhaṃ,",
  "anya-e0104n:1232_2": "atha kho yādisehi paccayehi etarahi pavattati,",
  "anya-e0104n:1232_3": "tādisehi avijjādipaccayeheva atītepi pavattitthāti paccayasadisatāpi paccāmaṭṭhāti daṭṭhabbaṃ.",
  "anya-e0104n:1233_0": "680.",
  "anya-e0104n:1233_1": "Pubbantanti atītaṃ khandhappabandhakoṭṭhāsaṃ.",
  "anya-e0104n:1233_2": "Ārabbhāti uddissa.",
  "anya-e0104n:1233_3": "Ahosiṃ nu kho,",
  "anya-e0104n:1233_4": "na nu kho ahosinti sassatākāraṃ,",
  "anya-e0104n:1233_5": "adhiccasamuppattiākārañca nissāya atīte attano vijjamānataṃ,",
  "anya-e0104n:1233_6": "avijjamānatañca kaṅkhati.",
  "anya-e0104n:1233_7": "Kiṃ nu kho ahosinti jātiliṅgūpapattiyo nissāya “khattiyo nu kho ahosiṃ,",
  "anya-e0104n:1233_8": "brāhmaṇādīsu gahaṭṭhādīsu devādīsu aññataro nu kho”ti kaṅkhati.",
  "anya-e0104n:1233_9": "Kathaṃ nu khoti saṇṭhānākāraṃ nissāya “dīgho nu kho ahosiṃ,",
  "anya-e0104n:1233_10": "rassaodātakāḷapamāṇikaappamāṇikādīnampi aññataro”ti kaṅkhati.",
  "anya-e0104n:1233_11": "Issaranimmānādiṃ nissāya “kena nu kho pakārena ahosi”nti nibbattākārato kaṅkhatīti ca vadanti.",
  "anya-e0104n:1233_12": "Kiṃ hutvā kiṃ ahosinti jātiādiṃ nissāya “khattiyo hutvā nu kho brāhmaṇo ahosiṃ…pe…",
  "anya-e0104n:1233_13": "devo hutvā nu kho manusso ahosi”nti attano aparāparuppattiṃ kaṅkhati.",
  "anya-e0104n:1233_14": "Sabbattheva ca addhānanti kālādhivacanaṃ.",
  "anya-e0104n:1233_15": "Bhavissāmi nu khoti sassatākāraṃ,",
  "anya-e0104n:1233_16": "ucchedākārañca nissāya anāgate attano vijjamānataṃ,",
  "anya-e0104n:1233_17": "avijjamānatañca kaṅkhati.",
  "anya-e0104n:1233_18": "Sesamettha vuttanayameva.",
  "anya-e0104n:1233_19": "Etarahi vā pana paccuppannaṃ addhānanti idāni vā paṭisandhimādiṃ katvā cutipariyantaṃ sabbampi vattamānakālaṃ.",
  "anya-e0104n:1233_20": "Ajjhattaṃ kathaṃkathī hotīti attano khandhesu vicikicchā hoti.",
  "anya-e0104n:1233_21": "Ahaṃ nu khosmīti attano atthibhāvaṃ kaṅkhati.",
  "anya-e0104n:1233_22": "Ayuttaṃ panetanti.",
  "anya-e0104n:1233_23": "Yuttaṃ ayuttanti kā ettha cintā.",
  "anya-e0104n:1233_24": "Ummattako viya hi bālaputhujjano.",
  "anya-e0104n:1233_25": "No nu khosmīti attano natthibhāvaṃ kaṅkhati.",
  "anya-e0104n:1233_26": "Kiṃ nu khosmīti khattiyova samāno attano khattiyabhāvaṃ kaṅkhati.",
  "anya-e0104n:1233_27": "Esa nayo sesesu.",
  "anya-e0104n:1233_28": "Kathaṃ nu khosminti vuttanayameva.",
  "anya-e0104n:1233_29": "Kevalañhettha “abbhantare jīvo nāma atthī”ti gahetvā tassa dīghādibhāvaṃ kaṅkhanto “kathaṃ nu khosmi”nti kaṅkhatīti veditabbo.",
  "anya-e0104n:1233_30": "Paccuppannaṃ pana attano sarīrasaṇṭhānaṃ ajānanto nāma natthi.",
  "anya-e0104n:1233_31": "Kuto āgato,",
  "anya-e0104n:1233_32": "so kuhiṃ gāmī bhavissatīti attabhāvassa āgatigatiṭṭhānaṃ kaṅkhati.",
  "anya-e0104n:1233_33": "Sā sabbāpi pahīyatīti sā yathāvuttā soḷasavidhāpi vicikicchā vikkhambhanavasena pahīyati.",
  "anya-e0104n:1234_0": "681.",
  "anya-e0104n:1234_1": "Kusalādibhedato sabbappakārassāpi nāmassa sādhāraṇo paccayoti,",
  "anya-e0104n:1234_2": "tato pavattito manasikārādiko kusalādibhedato sabbappakārassāpi nāmassa asādhāraṇo paccayoti ca yojetabbaṃ.",
  "anya-e0104n:1234_3": "Kusalādibhedatoti kusalākusalavipākakiriyabhedato.",
  "anya-e0104n:1234_4": "Tassāpi somanassasahagatādiaññatarabhedavasena sabbappakārassāpi.",
  "anya-e0104n:1234_5": "Yaṃ ekantato chadvārikaṃ,",
  "anya-e0104n:1234_6": "tampi chadvāraggahaṇeneva gahitaṃ yathā chaṭṭhārammaṇaṃ chaḷārammaṇaggahaṇenātipi vuttaṃ “sabbappakārassāpī”ti.",
  "anya-e0104n:1234_7": "Tatoti cakkhurūpādito.",
  "anya-e0104n:1234_8": "Manasikārādikoti yonisomanasikāraayonisomanasikārādiko,",
  "anya-e0104n:1234_9": "kammabhavaṅgādiko ca.",
  "anya-e0104n:1234_10": "Kāmañcettha dvāracchakkayonisomanasikārādivasena nāmasseva sādhāraṇo,",
  "anya-e0104n:1234_11": "asādhāraṇo ca paccayo vutto,",
  "anya-e0104n:1234_12": "taṃ pana avisesavasena vuttaṃ.",
  "anya-e0104n:1234_13": "Visesato pana kammaṃ vipākanāmassa,",
  "anya-e0104n:1234_14": "kammasamuṭṭhānarūpānañca cittaṃ cetasikanāmassa,",
  "anya-e0104n:1234_15": "cittasamuṭṭhānarūpānañca sādhāraṇo paccayo,",
  "anya-e0104n:1234_16": "yathāvuttasseva ca nāmassa,",
  "anya-e0104n:1234_17": "rūpassa ca tadaññanāmarūpāpekkhāya asādhāraṇo paccayo.",
  "anya-e0104n:1234_18": "Tathā sabhāgo,",
  "anya-e0104n:1234_19": "utusabhāgo ca āhāro taṃsamuṭṭhānarūpānaṃ sādhāraṇo paccayo,",
  "anya-e0104n:1234_20": "tadaññāpekkhāya asādhāraṇoti rūpassāpi sādhāraṇo,",
  "anya-e0104n:1234_21": "asādhāraṇo ca paccayo yathārahaṃ niddhāretabbo.",
  "anya-e0104n:1234_22": "Paccayapariggaho nāma anadhigatārahattena kātabboti tadapekkhāya “yonisomanasikārasaddhammassavanādiko kusalassevā”ti vuttaṃ. Ādi-",
  "anya-e0104n:1234_23": "saddena sappurisūpanissayassa,",
  "anya-e0104n:1234_24": "catunnampi vā sampatticakkānaṃ saṅgaho daṭṭhabbo.",
  "anya-e0104n:1234_25": "Viparīto akusalassāti vacanato yathā yonisomanasikārādiviparīto akusalasseva paccayo,",
  "anya-e0104n:1234_26": "tathā yonisomanasikārādi kusalasseva paccayo hotīti attho.",
  "anya-e0104n:1234_27": "Yassa vā kusalaṃ sambhavati,",
  "anya-e0104n:1234_28": "akusalaṃ sambhavati,",
  "anya-e0104n:1234_29": "kusalākusalāni vā,",
  "anya-e0104n:1234_30": "tassāti atthasiddhametaṃ.",
  "anya-e0104n:1234_31": "Kammādikoti ādi-",
  "anya-e0104n:1234_32": "saddena avijjādayo viya gatikālādayopi saṅgahitāti daṭṭhabbā.",
  "anya-e0104n:1234_33": "Bhavaṅgādikoti bhavaṅgasantīraṇaparittakiriyārahattādiko.",
  "anya-e0104n:1234_34": "Tattha bhavaṅgaṃ pañcadvāramanodvārāvajjanakiriyānaṃ,",
  "anya-e0104n:1234_35": "santīraṇaṃ voṭṭhabbanassa,",
  "anya-e0104n:1234_36": "parittakiriyā yathārahaṃ parittamahaggatakiriyānaṃ,",
  "anya-e0104n:1234_37": "arahattaṃ āvajjanavajjānaṃ sabbakiriyānaṃ paccayoti veditabbaṃ.",
  "anya-e0104n:1235_0": "Kammanti cetanāva adhippetā,",
  "anya-e0104n:1235_1": "sā ca kho kusalākusalā.",
  "anya-e0104n:1235_2": "Vuttañhetaṃ “kusalākusalacetanā vipākānaṃ khandhānaṃ,",
  "anya-e0104n:1235_3": "kaṭattā ca rūpānaṃ kammapaccayena paccayo”ti.",
  "anya-e0104n:1235_4": "Na cittaṃ viya sasampayuttā.",
  "anya-e0104n:1235_5": "Cittañhettha sasampayuttaṃ adhippetaṃ “hetū hetusampayuttakānaṃ dhammānaṃ,",
  "anya-e0104n:1235_6": "taṃsamuṭṭhānānañca rūpānaṃ hetupaccayena paccayo”tiādivacanato.",
  "anya-e0104n:1235_7": "Tatthāti tesu kammādīsu rūpajanakapaccayesu.",
  "anya-e0104n:1235_8": "Atītato eva kammato phalaṃ uppajjati,",
  "anya-e0104n:1235_9": "na vattamānatoti vuttaṃ “kammaṃ atītameva kammasamuṭṭhānassa rūpassa paccayo”ti.",
  "anya-e0104n:1235_10": "Yadi hi paccuppannato kammato phalaṃ uppajjeyya,",
  "anya-e0104n:1235_11": "āyūhanakkhaṇe eva phalena uppajjitabbaṃ bhaveyya,",
  "anya-e0104n:1235_12": "na ca taṃ diṭṭhamicchitaṃ vā.",
  "anya-e0104n:1235_13": "Na hi loke kudācanaṃ kariyamānameva kammaṃ phalaṃ dentaṃ diṭṭhaṃ,",
  "anya-e0104n:1235_14": "tathārūpo vā āgamo atthīti.",
  "anya-e0104n:1235_15": "Nanu ca idamapi na diṭṭhaṃ,",
  "anya-e0104n:1235_16": "yaṃ vinaṭṭhato hetuto phalaṃ uppajjamānaṃ,",
  "anya-e0104n:1235_17": "mato vā kukkuṭo vassantoti?",
  "anya-e0104n:1235_18": "Saccamadiṭṭhaṃ rūpadhammānaṃ pabandhavicchede,",
  "anya-e0104n:1235_19": "idaṃ pana arūpaṃ pabandhopi atthīti upamā na saṃsandati.",
  "anya-e0104n:1235_20": "Kammato hi atītato eva kammassa katattā,",
  "anya-e0104n:1235_21": "upacitattā ca phalaṃ uppajjati.",
  "anya-e0104n:1235_22": "Vuttañhetaṃ “kāmāvacarassa kusalassa kammassa katattā upacitattā vipākaṃ cakkhuviññāṇaṃ uppannaṃ hotī”tiādi.",
  "anya-e0104n:1235_23": "Yasmā anantarādipaccayalābhato uppādakkhaṇe eva cittassa balavatā,",
  "anya-e0104n:1235_24": "tasmā taṃ uppajjamānameva rūpaṃ janetīti āha “cittaṃ cittasamuṭṭhānassa uppajjamāna”nti.",
  "anya-e0104n:1235_25": "Rūpassa paccayo hotīti sambandho.",
  "anya-e0104n:1235_26": "Yasmā pana rūpassa ṭhitikkhaṇe balavatā pacchājātādipaccayalābhato,",
  "anya-e0104n:1235_27": "tasmā vuttaṃ “utuāhārā…pe… hontī”ti,",
  "anya-e0104n:1235_28": "bāhiraṃ utuṃ,",
  "anya-e0104n:1235_29": "āhārañca paccayaṃ labhitvā attano ṭhitikkhaṇe utuāhārā rūpaṃ janentīti attho.",
  "anya-e0104n:1236_0": "Evanti “sādhāraṇāsādhāraṇavasenā”tiādinā vuttappakārena.",
  "anya-e0104n:1237_0": "682.",
  "anya-e0104n:1237_1": "Saṅkhārānanti saṅkhatasaṅkhārānaṃ.",
  "anya-e0104n:1237_2": "Bhaṅganti maraṇaṃ.",
  "anya-e0104n:1237_3": "Jarāmaraṇaṃ nāma jātiyā satītiādi phaladassanānupubbiyā hetudassanakkamena nāmarūpassa paccayapariggaho sukaroti katvā dassito.",
  "anya-e0104n:1237_4": "Tattha bhave satīti kammabhave sati.",
  "anya-e0104n:1238_0": "683.",
  "anya-e0104n:1238_1": "Pubbe vitthāretvā dassitaanulomapaṭiccasamuppādavasenāti pariyosānato paṭṭhāya paṭilomanayena ādipāpanavasena",
  "anya-e0104n:1238_2": "vitthāretvā dassitaanulomapaṭiccasamuppādavasena.",
  "anya-e0104n:1238_3": "“Asati jātiyā natthi jarāmaraṇa”ntiādinā hi paṭilomavasena dassite paccayākāre “yassa abhāvā yassa abhāvo,",
  "anya-e0104n:1238_4": "so tassa paccayo”ti byatirekato,",
  "anya-e0104n:1238_5": "anvayato ca nāmarūpassa paccayapariggaho sukaroti.",
  "anya-e0104n:1239_0": "684.",
  "anya-e0104n:1239_1": "Purimakammabhavasmiṃ mohotiādi vuttatthameva.",
  "anya-e0104n:1239_2": "Kammasahāyattā kilesavaṭṭaṃ kammavaṭṭe pakkhitvā vuttaṃ “kammavaṭṭavipākavaṭṭavasenā”ti.",
  "anya-e0104n:1240_0": "685.",
  "anya-e0104n:1240_1": "Diṭṭhadhammo vuccati paccakkhabhūto paccuppanno attabhāvo,",
  "anya-e0104n:1240_2": "tattha veditabbaphalaṃ kammaṃ diṭṭhadhammavedanīyaṃ.",
  "anya-e0104n:1240_3": "Paccuppannabhavato anantaraṃ veditabbaphalaṃ kammaṃ upapajjavedanīyaṃ.",
  "anya-e0104n:1240_4": "Aparāpariyāyeti diṭṭhadhammānantarānāgatato aññasmiṃ attabhāvapariyāye attabhāvaparivatte.",
  "anya-e0104n:1240_5": "Ahosikammanti ahosi eva kammaṃ,",
  "anya-e0104n:1240_6": "na tassa vipāko ahosi, “atthi,",
  "anya-e0104n:1240_7": "bhavissati vā”ti evaṃ vattabbakammaṃ.",
  "anya-e0104n:1240_8": "Paṭipakkhehi anabhibhūtatāya,",
  "anya-e0104n:1240_9": "paccayavisesena paṭiladdhavisesatāya ca balavabhāvaṃ pattā tādisassa pubbābhisaṅkhārassa vasena sātisayā",
  "anya-e0104n:1240_10": "hutvā pavattā paṭhamajavanacetanā tasmiṃyeva attabhāve phaladāyinī diṭṭhadhammavedanīyā nāma.",
  "anya-e0104n:1240_11": "Sā hi vuttākārena balavati javanasantāne guṇavisesayuttesu upakārāpakāravasappavattiyā,",
  "anya-e0104n:1240_12": "āsevanālābhena appavipākatāya ca paṭhamajavanacetanā itaradvayaṃ viya pavattasantānuparamāpekkhaṃ,",
  "anya-e0104n:1240_13": "okāsalābhāpekkhañca kammaṃ na hotīti idheva pupphamattaṃ viya pavattivipākamattaṃ phalaṃ deti.",
  "anya-e0104n:1240_14": "Tathā asakkontanti kammassa vipākadānaṃ nāma upadhipayogādipaccayantarasamavāyeneva hotīti tadabhāvato tasmiṃyeva attabhāve vipākaṃ dātuṃ asakkontaṃ.",
  "anya-e0104n:1240_15": "Atthasādhikāti dānādipāṇātipātādiatthassa nipphādikā.",
  "anya-e0104n:1240_16": "Kā pana sāti āha “sattamajavanacetanā”ti.",
  "anya-e0104n:1240_17": "Sā hi sanniṭṭhāpakacetanā vuttanayena paṭiladdhavisesā,",
  "anya-e0104n:1240_18": "purimajavanacetanāhi laddhāsevanā ca samānā anantarattabhāve vipākadāyinī upapajjavedanīyakammaṃ nāma.",
  "anya-e0104n:1240_19": "“Sati saṃsārappavattiyā”ti iminā asati saṃsārappavattiyaṃ ahosikammapakkhe tiṭṭhati vipaccanokāsassa abhāvatoti dīpeti.",
  "anya-e0104n:1241_0": "686.",
  "anya-e0104n:1241_1": "Yaṃ garukanti yaṃ akusalaṃ mahāsāvajjaṃ,",
  "anya-e0104n:1241_2": "kusalaṃ mahānubhāvaṃ kammaṃ.",
  "anya-e0104n:1241_3": "Yaṃ bahulanti yaṃ bahulaṃ abhiṇhaso kataṃ samāsevitaṃ.",
  "anya-e0104n:1241_4": "Maraṇakāle anussaritanti paribyattabhāvena maraṇassa āsannakāle anussaritaṃ.",
  "anya-e0104n:1241_5": "Āsannakāle kate vattabbameva natthīti hi vuttaṃ.",
  "anya-e0104n:1241_6": "“Punappunaṃ laddhāsevana”nti iminā “yaṃ bahula”nti vuttakammato viseseti.",
  "anya-e0104n:1241_7": "Tathā diṭṭhadhammavedanīyaṃ nivatteti paṭisandhiākaḍḍhanānujānanato.",
  "anya-e0104n:1241_8": "Paṭisandhijanakavasena hi garukādikammacatukkaṃ vuttaṃ.",
  "anya-e0104n:1242_0": "Tattha garukaṃ sabbapaṭhamaṃ vipaccati.",
  "anya-e0104n:1242_1": "Tathā hi taṃ garukanti vuttaṃ.",
  "anya-e0104n:1242_2": "Garuke asati bahulīkataṃ,",
  "anya-e0104n:1242_3": "tasmiṃ asati āsannaṃ,",
  "anya-e0104n:1242_4": "tasmimpi asati “kaṭattā vā panā”ti vuttaṃ purimajātīsu katakammaṃ vipaccati.",
  "anya-e0104n:1242_5": "Bahulāsannapubbakatesu ca balābalaṃ vā jānitabbaṃ,",
  "anya-e0104n:1242_6": "pāpato pāpantaraṃ,",
  "anya-e0104n:1242_7": "kalyāṇañca,",
  "anya-e0104n:1242_8": "kalyāṇato ca kalyāṇantaraṃ, pāpañca,",
  "anya-e0104n:1242_9": "bahulīkatato ca mahato ca pubbakatādi, appañca.",
  "anya-e0104n:1242_10": "Bahulānussaraṇena vippaṭisārādijananato paṭipakkhassa aparipuṇṇatāya āraddhavipākassa kammassa,",
  "anya-e0104n:1242_11": "kammasesassa vā aparāpariyāye vedanīyassa aparikkhīṇatāya santatiyā pariṇāmavisesatoti tehi tehi kāraṇehi āhitabalaṃ paṭhamaṃ vipaccati.",
  "anya-e0104n:1242_12": "Mahānāradakassapajātake videharañño senāpati alāto,",
  "anya-e0104n:1242_13": "bījako dāso,",
  "anya-e0104n:1242_14": "rājakaññā rucā ca ettha nidassanaṃ.",
  "anya-e0104n:1242_15": "Tathā hi vuttaṃ bhagavatā –",
  "anya-e0104n:1243_0": "“Tatrānanda,",
  "anya-e0104n:1243_1": "yvāyaṃ puggalo idha pāṇātipātī…pe…",
  "anya-e0104n:1243_2": "micchādiṭṭhi kāyassa bhedā paraṃ maraṇā apāyaṃ duggatiṃ vinipātaṃ nirayaṃ upapajjati.",
  "anya-e0104n:1243_3": "Pubbe vāssa taṃ kataṃ hoti pāpakammaṃ dukkhavedanīyaṃ,",
  "anya-e0104n:1243_4": "pacchā vāssa taṃ kataṃ hoti pāpakammaṃ dukkhavedanīyaṃ,",
  "anya-e0104n:1243_5": "maraṇakāle vāssa hoti micchādiṭṭhi samattā samādinnā,",
  "anya-e0104n:1243_6": "tena so kāyassa bhedā paraṃ maraṇā apāyaṃ duggatiṃ vinipātaṃ nirayaṃ upapajjati.",
  "anya-e0104n:1243_7": "Yañca kho so idha pāṇātipātī hoti…pe…",
  "anya-e0104n:1243_8": "micchādiṭṭhi hoti,",
  "anya-e0104n:1243_9": "tassa diṭṭhe vā dhamme vipākaṃ paṭisaṃvedeti upapajja vā apare vā pariyāye.",
  "anya-e0104n:1244_0": "“Tatrānanda,",
  "anya-e0104n:1244_1": "yvāyaṃ puggalo idha pāṇātipātī…pe…",
  "anya-e0104n:1244_2": "micchādiṭṭhi kāyassa bhedā paraṃ maraṇā sugatiṃ saggaṃ lokaṃ upapajjati.",
  "anya-e0104n:1244_3": "Pubbe vāssa taṃ kataṃ hoti kalyāṇakammaṃ sukhavedanīyaṃ,",
  "anya-e0104n:1244_4": "pacchā vāssa taṃ kataṃ hoti kalyāṇakammaṃ sukhavedanīyaṃ,",
  "anya-e0104n:1244_5": "maraṇakāle vāssa hoti sammādiṭṭhi samattā samādinnā,",
  "anya-e0104n:1244_6": "tena so kāyassa bhedā paraṃ maraṇā sugatiṃ saggaṃ lokaṃ upapajjati.",
  "anya-e0104n:1244_7": "Yañca kho so idha pāṇātipātī hoti…pe…",
  "anya-e0104n:1244_8": "micchādiṭṭhi hoti,",
  "anya-e0104n:1244_9": "tassa diṭṭhe vā dhamme vipākaṃ paṭisaṃvedeti upapajja vā apare vā pariyāye.",
  "anya-e0104n:1245_0": "“Tatrānanda,",
  "anya-e0104n:1245_1": "yvāyaṃ puggalo idha pāṇātipātā paṭivirato…pe…",
  "anya-e0104n:1245_2": "sammādiṭṭhi kāyassa bhedā paraṃ maraṇā sugatiṃ saggaṃ lokaṃ upapajjati.",
  "anya-e0104n:1245_3": "Pubbe vāssa taṃ kataṃ hoti kalyāṇakammaṃ sukhavedanīyaṃ,",
  "anya-e0104n:1245_4": "pacchā vāssa taṃ kataṃ hoti kalyāṇakammaṃ sukhavedanīyaṃ,",
  "anya-e0104n:1245_5": "maraṇakāle vāssa hoti sammādiṭṭhi samattā samādinnā,",
  "anya-e0104n:1245_6": "tena so kāyassa bhedā paraṃ maraṇā sugatiṃ saggaṃ lokaṃ upapajjati.",
  "anya-e0104n:1245_7": "Yañca kho so idha pāṇātipātā paṭivirato…pe…",
  "anya-e0104n:1245_8": "sammādiṭṭhi hoti,",
  "anya-e0104n:1245_9": "tassa diṭṭhe vā dhamme vipākaṃ paṭisaṃvedeti upapajja vā apare vā pariyāye.",
  "anya-e0104n:1246_0": "“Tatrānanda,",
  "anya-e0104n:1246_1": "yvāyaṃ puggalo idha pāṇātipātā paṭivirato…pe…",
  "anya-e0104n:1246_2": "sammādiṭṭhi kāyassa bhedā paraṃ…pe…",
  "anya-e0104n:1246_3": "nirayaṃ upapajjati.",
  "anya-e0104n:1246_4": "Pubbe vāssa taṃ kataṃ hoti pāpakammaṃ dukkhavedanīyaṃ,",
  "anya-e0104n:1246_5": "pacchā vāssa taṃ kataṃ hoti pāpakammaṃ dukkhavedanīyaṃ,",
  "anya-e0104n:1246_6": "maraṇakāle vāssa hoti micchādiṭṭhi samattā samādinnā,",
  "anya-e0104n:1246_7": "tena so kāyassa bhedā paraṃ maraṇā apāyaṃ …pe…",
  "anya-e0104n:1246_8": "nirayaṃ upapajjati.",
  "anya-e0104n:1246_9": "Yañca kho so idha pāṇātipātā paṭivirato hoti…pe…",
  "anya-e0104n:1246_10": "sammādiṭṭhi hoti,",
  "anya-e0104n:1246_11": "tassa diṭṭhe vā dhamme vipākaṃ paṭisaṃvedeti upapajja vā apare vā pariyāye”ti.",
  "anya-e0104n:1247_0": "Kiṃ bahunā yaṃ taṃ tathāgatassa mahākammavibhaṅgañāṇaṃ,",
  "anya-e0104n:1247_1": "tassevāyaṃ visayo,",
  "anya-e0104n:1247_2": "yadidaṃ tassa tassa kammassa tena tena kāraṇena pubbāparavipākatā sāmatthiyaṃ.",
  "anya-e0104n:1248_0": "687.",
  "anya-e0104n:1248_1": "Paṭisandhidānādivasena vipākasantānassa nibbattakaṃ janakaṃ.",
  "anya-e0104n:1248_2": "Tenāha “taṃ paṭisandhiyampi pavattepi rūpārūpavipākakkhandhe janetī”ti.",
  "anya-e0104n:1248_3": "Sukhadukkhasantānassa,",
  "anya-e0104n:1248_4": "nāmarūpappabandhassa vā ciratarappavattihetubhūtaṃ upatthambhakaṃ.",
  "anya-e0104n:1248_5": "Tenāha “sukhadukkhaṃ upatthambheti,",
  "anya-e0104n:1248_6": "addhānaṃ pavattetī”ti.",
  "anya-e0104n:1248_7": "Upapīḷakaṃ sukhadukkhappabandhe pavattamāne saṇikaṃ saṇikaṃ taṃ hāpeti.",
  "anya-e0104n:1248_8": "Tenāha “sukhadukkhaṃ pīḷeti bādhati,",
  "anya-e0104n:1248_9": "addhānaṃ pavattituṃ na detī”ti.",
  "anya-e0104n:1248_10": "Ghātetvāti upacchinditvā.",
  "anya-e0104n:1248_11": "Kammassa upacchindanaṃ nāma tassa vipākapaṭibāhanamevāti āha “tassa vipākaṃ paṭibāhitvā”ti.",
  "anya-e0104n:1248_12": "Tañca attano vipākuppattiyā okāsakaraṇanti vuttaṃ “attano vipākassa okāsaṃ karotī”ti.",
  "anya-e0104n:1248_13": "Vipaccanāya katokāsaṃ kammaṃ vipakkameva nāma hotīti āha “evaṃ pana kammena kate okāse taṃ vipākaṃ uppannaṃ nāma vuccatī”ti.",
  "anya-e0104n:1248_14": "Upapīḷakaṃ aññassa vipākaṃ upacchindati,",
  "anya-e0104n:1248_15": "na sayaṃ attano vipākaṃ deti.",
  "anya-e0104n:1248_16": "Upaghātakaṃ pana dubbalaṃ kammaṃ upacchinditvā attano vipākaṃ uppādetīti ayametesaṃ viseso.",
  "anya-e0104n:1248_17": "Bavhābādhatādipaccayūpanipātena vipākassa vibādhakaṃ upapīḷakaṃ,",
  "anya-e0104n:1248_18": "tathā vipākasseva upacchedakaṃ upaghātakaṃ.",
  "anya-e0104n:1248_19": "Kammaṃ upaghātetvā attano vipākassa okāsakaraṇena vipaccane sati janakameva siyā,",
  "anya-e0104n:1248_20": "janakādibhāvo nāma vipākaṃ pati icchitabbo,",
  "anya-e0104n:1248_21": "na kammaṃ patīti vipākasseva upaghātakatā yuttā viya dissati,",
  "anya-e0104n:1248_22": "vīmaṃsitabbaṃ.",
  "anya-e0104n:1249_0": "Kammantaranti kammaviseso kammānaṃ balābalabhedo.",
  "anya-e0104n:1249_1": "Vipākantaranti vipākaviseso,",
  "anya-e0104n:1249_2": "tassa hīnapaṇītatādibhedo.",
  "anya-e0104n:1249_3": "Aparo nayo –",
  "anya-e0104n:1249_4": "yasmiṃ kamme kate paṭisandhiyaṃ,",
  "anya-e0104n:1249_5": "pavatte ca vipākakaṭattārūpānaṃ uppatti hoti,",
  "anya-e0104n:1249_6": "taṃ janakaṃ.",
  "anya-e0104n:1249_7": "Yasmiṃ pana kate aññena janitassa iṭṭhassa vā aniṭṭhassa vā phalassa vibādhakavicchedakapaccayānuppattiyā,",
  "anya-e0104n:1249_8": "upabrūhanapaccayuppattiyā ca janakānubhāvānurūpaṃ pariposaciratarappabandhā honti,",
  "anya-e0104n:1249_9": "taṃ upatthambhakaṃ.",
  "anya-e0104n:1249_10": "Janakena nibbattitaṃ kusalaphalaṃ vā akusalaphalaṃ vā yena paccanīkabhūtena rogadhātusamatādinimittatāya bādhīyati,",
  "anya-e0104n:1249_11": "taṃ upapīḷakaṃ.",
  "anya-e0104n:1249_12": "Yena pana kammunā janakasāmatthiyavasena ciratarappabandhārahampi samānaṃ phalaṃ vicchedakapaccayuppattiyā upahaññati vicchijjati,",
  "anya-e0104n:1249_13": "taṃ upaghātakaṃ.",
  "anya-e0104n:1249_14": "Tattha keci dutiyassa kusalabhāvaṃ itthannāmagatassa appābādhadīghāyukatāsaṃvattanavasena,",
  "anya-e0104n:1249_15": "pacchimānaṃ dvinnaṃ akusalabhāvaṃ bavhābādhaappāyukatāsaṃvattanavasena vaṇṇenti.",
  "anya-e0104n:1249_16": "Devadattādīnaṃ,",
  "anya-e0104n:1249_17": "pana nāgādīnaṃ,",
  "anya-e0104n:1249_18": "ito anupadinnena yāpanakapetānañca narakādīsu akusalavipākupatthambhanupapīḷanupaghātakāni na na santīti catunnampi akusalākusalabhāvo na virujjhati.",
  "anya-e0104n:1249_19": "Buddhāveṇikatāya asādhāraṇasseva ñāṇassa gocarabhāvato kammantarādi “asādhāraṇaṃ sāvakehī”ti vuttaṃ.",
  "anya-e0104n:1249_20": "Ekadesato jānitabbaṃ anavasesato jānituṃ na sakkā avisayattā.",
  "anya-e0104n:1249_21": "Sabbena sabbaṃ ajānane paccayapariggaho na paripūratīti.",
  "anya-e0104n:1250_0": "688.",
  "anya-e0104n:1250_1": "Yathāvuttaṃ kammaṃ vattamānavipākappabandhanimittameva adhippetanti kammekadesatāya “dvādasavidhaṃ kammaṃ kammavaṭṭe pakkhipitvā”ti vuttaṃ.",
  "anya-e0104n:1250_2": "Kilesavaṭṭampi kammasahāyatāya kammavaṭṭapakkhikameva katvā āha “kammavaṭṭavipākavaṭṭavasenā”ti.",
  "anya-e0104n:1250_3": "Yādisato paccayato paccuppanne addhāne nāmarūpassa pavatti,",
  "anya-e0104n:1250_4": "tādisato eva itarasmimpi addhadvayeti yathā atītānāgate nayaṃ neti,",
  "anya-e0104n:1250_5": "taṃ dassento “ida”ntiādimāha.",
  "anya-e0104n:1250_6": "Tattha anāgatepi kammavaṭṭavipākavaṭṭavasenevāti ettha vuttaṃ eva-",
  "anya-e0104n:1250_7": "saddaṃ “etarahi atītepī”ti etthāpi ānetvā vattabbaṃ addhattayepi kiriyākiriyaphalamattatādassanaparattā codanāya.",
  "anya-e0104n:1250_8": "Iti kammañcevātiādi vuttassevatthassa nigamanavasena vuttaṃ.",
  "anya-e0104n:1250_9": "Aparāparaṃ vaṭṭanaṭṭhena vaṭṭaṃ.",
  "anya-e0104n:1250_10": "Tathā pavattanaṃ pavattaṃ.",
  "anya-e0104n:1250_11": "Hetuphalabhāvena sambandhatīti santati, pabandho.",
  "anya-e0104n:1250_12": "Karaṇaṭṭhena,",
  "anya-e0104n:1250_13": "paccayehi karīyatīti vā kiriyā.",
  "anya-e0104n:1251_0": "Kammāti kammato. Sambhavati etasmāti sambhavo, kammaṃ sambhavo etassāti kammasambhavo, vipāko.",
  "anya-e0104n:1252_0": "Kāraṇasāmaggiyaṃ dānādīhi sādhitakiriyāya vattamānāya kāraṇamatte kattuvohāroti āha “neva kāraṇato uddhaṃ kārakaṃ passatī”ti.",
  "anya-e0104n:1252_1": "Karotīti hi kārakaṃ.",
  "anya-e0104n:1252_2": "Vipākapaṭisaṃvedakaṃ na passatīti sambandho.",
  "anya-e0104n:1252_3": "Kāmaṃ bālāpi “kārako paṭisaṃvedako”ti vadantā atthato paññattimattameva vadanti,",
  "anya-e0104n:1252_4": "te pana viparītābhinivesavasenāpi vadantīti taṃ appamāṇanti āha “samaññāmattena paṇḍitā voharantī”ti.",
  "anya-e0104n:1253_0": "689.",
  "anya-e0104n:1253_1": "Evetanti evaṃvidhaṃ etaṃ dassanaṃ,",
  "anya-e0104n:1253_2": "sammadassanaṃ,",
  "anya-e0104n:1253_3": "aviparītadassananti attho.",
  "anya-e0104n:1253_4": "Bījarukkhādikānaṃvāti yathā bījato rukkho,",
  "anya-e0104n:1253_5": "rukkhato puna bījanti anādikālikattā bījarukkhasantānassa pubbakoṭi natthi,",
  "anya-e0104n:1253_6": "evaṃ kammapaccayā vipāko,",
  "anya-e0104n:1253_7": "vipākapaccayā kammanti anādikālikattā kammavipākasantānassa pubbakoṭi na paññāyati. Ādi-",
  "anya-e0104n:1253_8": "saddena “kukkuṭiyā aṇḍaṃ,",
  "anya-e0104n:1253_9": "aṇḍato kukkuṭī,",
  "anya-e0104n:1253_10": "punapi kukkuṭiyā aṇḍa”nti evamādiṃ saṅgaṇhāti.",
  "anya-e0104n:1253_11": "Anāgatepi saṃsāreti yathā atīte,",
  "anya-e0104n:1253_12": "evaṃ anāgatepi addhāne “khandhānañca paṭipāṭī”tiādinā vutte saṃsāre sati kammavipākānaṃ appavattaṃ na dissati,",
  "anya-e0104n:1253_13": "kammavipākānaṃ appavatti na dissati,",
  "anya-e0104n:1253_14": "pavattati evāti attho.",
  "anya-e0104n:1254_0": "Etamatthanti “kammassa kārako natthī”tiādinā vuttamatthaṃ.",
  "anya-e0104n:1254_1": "Asayaṃvasīti na sayaṃvasino,",
  "anya-e0104n:1254_2": "micchābhinivesaparavasāti attho.",
  "anya-e0104n:1254_3": "Aññamaññavirodhitāti itarītaravirodhitā, diṭṭhiyo,",
  "anya-e0104n:1254_4": "diṭṭhiyā vā aññamaññena virodhitā viruddhā.",
  "anya-e0104n:1255_0": "Gambhīrañāṇagocaratāya gambhīraṃ.",
  "anya-e0104n:1255_1": "Tathā nipuṇaṃ.",
  "anya-e0104n:1255_2": "Sattasuññatāya,",
  "anya-e0104n:1255_3": "aññamaññasabhāvasuññatāya ca suññaṃ.",
  "anya-e0104n:1255_4": "Paccayanti nāmarūpassa paccayaṃ,",
  "anya-e0104n:1255_5": "tappaccayapaṭivedheneva ca sabbaṃ paṭividdhaṃ hotīti.",
  "anya-e0104n:1255_6": "Kammaṃ natthi vipākamhītiādīsu yaṃ vattabbaṃ,",
  "anya-e0104n:1255_7": "taṃ heṭṭhā vuttameva.",
  "anya-e0104n:1256_0": "Paccayasuññaṃ phalanti yathāvuttamatthaṃ upamāya vibhāvetuṃ “yathā na sūriye”tiādi vuttaṃ.",
  "anya-e0104n:1256_1": "Tesanti sūriyādīnaṃ.",
  "anya-e0104n:1256_2": "Soti aggi.",
  "anya-e0104n:1256_3": "Sambhārehīti ātapādīhi kāraṇehi.",
  "anya-e0104n:1257_0": "Yadi ca hetu ca phalañca aññamaññarahitaṃ,",
  "anya-e0104n:1257_1": "kathaṃ hetuto phalaṃ nibbattatīti āha “kammañca kho upādāyā”ti.",
  "anya-e0104n:1257_2": "Na kevalaṃ kammaphalameva suññaṃ katturahitaṃ,",
  "anya-e0104n:1257_3": "sabbampi dhammajātaṃ kārakarahitanti dassetuṃ “na hettha devo”ti gāthā vuttā.",
  "anya-e0104n:1257_4": "Hetusambhārapaccayāti hetusamūhanimittaṃ,",
  "anya-e0104n:1257_5": "hetupaccayanimittaṃ vā.",
  "anya-e0104n:1258_0": "690.",
  "anya-e0104n:1258_1": "Cutipaṭisandhivasena viditā hontīti kammavaṭṭavipākavaṭṭavasena paccayapariggahassa katattā cutipaṭisandhivasena viditā hontīti vadanti.",
  "anya-e0104n:1258_2": "Vuttanayena pana sappaccayanāmarūpassa dassanena tīsu addhāsu pahīnavicikicchassa addhattayapariyāpannā",
  "anya-e0104n:1258_3": "dhammā atītapaccuppannānāgatabhavesu ca cutipaṭisandhivasena viditā honti,",
  "anya-e0104n:1258_4": "na anupadadhammavasena tathāpariggahassa akatattā.",
  "anya-e0104n:1258_5": "Sāssa hoti ñātapariññāti yāya nāmarūpapariggahaṃ,",
  "anya-e0104n:1258_6": "tassa ca paccayapariggahaṃ karoti,",
  "anya-e0104n:1258_7": "sā assa yogino “idaṃ nāmaṃ,",
  "anya-e0104n:1258_8": "ettakaṃ nāma”ntiādinā,",
  "anya-e0104n:1258_9": "“tassa ayaṃ paccayo,",
  "anya-e0104n:1258_10": "ettako paccayo”tiādinā ca paricchedavasena ñātavatī paññāti katvā ñātapariññā.",
  "anya-e0104n:1259_0": "Idāni yena kāraṇena addhattayapariyāpannā dhammā cutipaṭisandhivasena viditā honti,",
  "anya-e0104n:1259_1": "taṃ dassetuṃ “so evaṃ pajānātī”tiādi vuttaṃ.",
  "anya-e0104n:1259_2": "Tena dhammānaṃ bhavantarasaṅkamo nāma na kadācipi atthi,",
  "anya-e0104n:1259_3": "tattha tattheva nirujjhanatoti dasseti.",
  "anya-e0104n:1259_4": "Sajjhāya mantodakapāna mukhamaṇḍana padīpasīkhūpamāhi tameva dhammānaṃ saṅkamābhāvaṃ vibhāvetuṃ “apica kho”tiādimāha.",
  "anya-e0104n:1260_0": "Manodhātuanantaranti kiriyamanodhātuyā anantaraṃ labbhamānaṃ cakkhuviññāṇaṃ.",
  "anya-e0104n:1260_1": "Na ceva āgatanti kiriyamanodhātuto na ceva āgataṃ kiriyamanodhātuyaṃ cakkhuviññāṇassa abhāvato.",
  "anya-e0104n:1260_2": "Nāpi na nibbattaṃ anantaranti kiriyamanodhātuto anāgacchantampi paccayasāmaggilābhena tato anantaraṃ nāpi na nibbattaṃ,",
  "anya-e0104n:1260_3": "nibbattameva hoti.",
  "anya-e0104n:1260_4": "Yathāyaṃ pavattiyaṃ cittappavatti,",
  "anya-e0104n:1260_5": "tatheva paṭisandhimhi vattate cittasantati,",
  "anya-e0104n:1260_6": "cuticittato anāgacchantampi paṭisandhicittaṃ tato anantaraṃ nāpi na nibbattati,",
  "anya-e0104n:1260_7": "paccayasāmaggivasena nibbattatevāti attho.",
  "anya-e0104n:1260_8": "Santatigahaṇena cettha kutoci āgamābhāvameva vibhāveti.",
  "anya-e0104n:1260_9": "Hetuphalabhāvena hi sambandhatāti dhammappavatti santatīti.",
  "anya-e0104n:1260_10": "Tenāha “purimaṃ bhijjate citta”ntiādi.",
  "anya-e0104n:1260_11": "Purimanti cuticittaṃ.",
  "anya-e0104n:1260_12": "Bhijjateti nirujjhati.",
  "anya-e0104n:1260_13": "Pacchimanti paṭisandhicittaṃ.",
  "anya-e0104n:1260_14": "Tatoti cuticittato anantarameva jāyati.",
  "anya-e0104n:1260_15": "Yattha hi cuticittato dūrepi kālantarepi uppajjamānaṃ paṭisandhicittaṃ anantarameva jāyatīti vuccati.",
  "anya-e0104n:1260_16": "Tasmā tesaṃ antarikā natthi tesaṃ cutipaṭisandhicittānaṃ byavadhāyakaṃ kiñci natthi.",
  "anya-e0104n:1260_17": "Vīci tesaṃ na vijjatīti tasseva vevacanaṃ.",
  "anya-e0104n:1260_18": "Itoti cuticittato anantaraṃ na ca gacchati kiñci cittaṃ.",
  "anya-e0104n:1260_19": "Tañhi sasampayuttadhammaṃ tatheva nirujjhati.",
  "anya-e0104n:1260_20": "Paṭisandhi cāti paṭisandhiviññāṇañca aññameva yathāpaccayaṃ jāyati nibbattatīti punapi saṅkamābhāvameva",
  "anya-e0104n:1260_21": "vibhāvento sappaccayanāmarūpadassanaṃ nigameti.",
  "anya-e0104n:1261_0": "691.",
  "anya-e0104n:1261_1": "Nāmarūpaggahaṇena,",
  "anya-e0104n:1261_2": "tassa ca paccayadhammaggahaṇena aggahitassa tebhūmakadhammassa abhāvato “viditasabbadhammassā”ti vuttaṃ.",
  "anya-e0104n:1261_3": "Na cettha lokuttaradhammā adhigatā.",
  "anya-e0104n:1261_4": "Thāmagataṃ hoti anekākāravokārapaccayapariggahavidhino anuṭṭhitattā.",
  "anya-e0104n:1261_5": "Suṭṭhutaraṃ pahīyati tiyaddhagatadhammappavattiyā vigatasammohattā.",
  "anya-e0104n:1261_6": "Sā evāti soḷasavidhā kaṅkhā eva.",
  "anya-e0104n:1261_7": "Yasmā ettha “buddho, dhammo, saṅgho,",
  "anya-e0104n:1261_8": "sikkhā”ti ca kaṅkhāya gocarabhūtā lokiyā dhammā adhippetā.",
  "anya-e0104n:1261_9": "Na hi lokuttaradhamme ārabbha kilesā pavattituṃ sakkonti.",
  "anya-e0104n:1261_10": "Pubbantoti atītā khandhāyatanadhātuyo.",
  "anya-e0104n:1261_11": "Aparantoti anāgatā.",
  "anya-e0104n:1261_12": "Pubbantāparantoti tadubhayaṃ,",
  "anya-e0104n:1261_13": "addhāpaccuppannaṃ vā tadubhayabhāgayuttattā.",
  "anya-e0104n:1261_14": "Evaṃ buddhādiggahaṇena,",
  "anya-e0104n:1261_15": "paṭiccasamuppannadhammaggahaṇena ca gahito aṭṭhamo kaṅkhāvisayo nāmarūpamattaṃ,",
  "anya-e0104n:1261_16": "idappaccayatāggahaṇena pana tassa paccayo gahito,",
  "anya-e0104n:1261_17": "tasmā soḷasavatthukāya kaṅkhāya pahīnāya aṭṭhavatthukā kaṅkhā appatiṭṭhāva hotīti āha “na kevalañca…pe…",
  "anya-e0104n:1261_18": "pahīyatiyevā”ti.",
  "anya-e0104n:1262_0": "Diṭṭhekaṭṭhattā vicikicchāya yathā diṭṭhi samucchijjamānā vicikicchāya saddhiṃyeva samucchijjati,",
  "anya-e0104n:1262_1": "evaṃ vicikicchā vikkhambhiyamānā diṭṭhiyā saddhiṃyeva vikkhambhīyatīti āha “dvāsaṭṭhi diṭṭhigatāni vikkhambhantī”ti.",
  "anya-e0104n:1262_2": "Attābhinivesūpanissayā hi “ahosiṃ nu kho aha”ntiādi nayappavattā soḷasavatthukā kaṅkhā,",
  "anya-e0104n:1262_3": "sā eva ca pubbantādivatthukabhāvena vuttā.",
  "anya-e0104n:1262_4": "Attābhinivesavatthukāni ca dvāsaṭṭhi diṭṭhigatāni,",
  "anya-e0104n:1262_5": "buddhādivatthukā ca kaṅkhā tadekaṭṭhāti.",
  "anya-e0104n:1262_6": "Dharīyanti attano paccayehīti dhammā,",
  "anya-e0104n:1262_7": "tiṭṭhati ettha tadāyattavuttitāya phalanti ṭhiti,",
  "anya-e0104n:1262_8": "dhammānaṃ ṭhiti dhammaṭṭhiti,",
  "anya-e0104n:1262_9": "paccayadhammo.",
  "anya-e0104n:1262_10": "Atha vā dhammoti kāraṇaṃ “dhammapaṭisambhidā”tiādīsu viya,",
  "anya-e0104n:1262_11": "dhammassa ṭhiti sabhāvo,",
  "anya-e0104n:1262_12": "dhammato ca añño sabhāvo natthīti paccayadhammānaṃ paccayabhāvo dhammaṭṭhiti,",
  "anya-e0104n:1262_13": "dhammaṭṭhitiyaṃ ñāṇaṃ dhammaṭṭhitiñāṇaṃ.",
  "anya-e0104n:1262_14": "Saṅkhārānaṃ yaṃ yaṃ bhūtaṃ aniccatādi yathābhūtaṃ,",
  "anya-e0104n:1262_15": "tattha ñāṇanti yathābhūtañāṇaṃ.",
  "anya-e0104n:1262_16": "Sammā passatīti sammādassanaṃ.",
  "anya-e0104n:1263_0": "Avijjā paccayoti avijjā hetuādivasena saṅkhārānaṃ yathārahaṃ paccayo.",
  "anya-e0104n:1263_1": "Tato eva saṅkhārā paccayasamuppannā.",
  "anya-e0104n:1263_2": "Ubhopeteti yasmā avijjāpi āsavādivasena paccayasambhūtāva,",
  "anya-e0104n:1263_3": "tasmā avijjā saṅkhārāti ubhayepi ete dhammā paccayasamuppannā.",
  "anya-e0104n:1263_4": "Itīti evaṃ.",
  "anya-e0104n:1263_5": "Paccayapariggahe paññāti paccayānaṃ paricchijja gahaṇavasena pavattā paññā.",
  "anya-e0104n:1263_6": "Vuttanayena dhammaṭṭhitiñāṇaṃ.",
  "anya-e0104n:1264_0": "Nimittanti saṅkhāranimittaṃ,",
  "anya-e0104n:1264_1": "atthato pañcakkhandhā.",
  "anya-e0104n:1264_2": "Te hi ghanasaññāpavattiyā vatthubhāvato nimittaṃ,",
  "anya-e0104n:1264_3": "saviggahabhāvena upaṭṭhānato vā.",
  "anya-e0104n:1264_4": "Yasmā aniccatā nāma saṅkhārānaṃ aviparītākāro.",
  "anya-e0104n:1264_5": "Tattha niccatāya lesassāpi abhāvato aniccato passanto yathābhūtaṃ jānāti.",
  "anya-e0104n:1264_6": "Tañca ñāṇaṃ aviparītaggahaṇatāya sammādassanaṃ.",
  "anya-e0104n:1264_7": "Taṃsamaṅginā ca paccuppannesu viya atītānāgatesupi nayaṃ nentena te suparividitā honti.",
  "anya-e0104n:1265_0": "Aniccatā ca nāma uppattimato,",
  "anya-e0104n:1265_1": "uppādo ca paccayavasenāti aniccatā sijjhamānā saṅkhārānaṃ sappaccayataṃ sādhentī yathāvuttakaṅkhappahānāya",
  "anya-e0104n:1265_2": "saṃvattatīti imamatthaṃ dassento “aniccato…pe…",
  "anya-e0104n:1265_3": "pahīyatī”ti āha.",
  "anya-e0104n:1265_4": "Tattha tadanvayenāti paccakkhato diṭṭhassa anugamanena.",
  "anya-e0104n:1265_5": "Etthāti yathādiṭṭhesu dhammesu.",
  "anya-e0104n:1265_6": "Dukkhato manasi karontotiādīsupi eseva nayo.",
  "anya-e0104n:1265_7": "Pavattanti upādinnakkhandhappavattaṃ.",
  "anya-e0104n:1265_8": "Tañhi kilesābhisaṅkhārehi pavattitattā sātisayaṃ dukkhabhāvena upaṭṭhāti.",
  "anya-e0104n:1265_9": "Pavattanti ṭhānanisajjādivasena dukkhadukkhatādivasena ca saṅkhārappavattanti apare.",
  "anya-e0104n:1265_10": "“Nimittaṃ,",
  "anya-e0104n:1265_11": "pavatta”nti ca vutte ajjhattabahiddhāsantānasaññite sabbasmiṃ sappaccaye nāmarūpe yāthāvato pavattā ekāva",
  "anya-e0104n:1265_12": "paññā pariyāyavasena “yathābhūtañāṇa”ntipi “sammādassana”ntipi tattha kaṅkhāvikkhambhanena “kaṅkhāvitaraṇā”tipi vuccati.",
  "anya-e0104n:1265_13": "Yathā “rukkho pādapo tarū”ti imamatthaṃ dassento āha “yañca yathābhūtañāṇa”ntiādi.",
  "anya-e0104n:1266_0": "Paramatthato sāsane assāso nāma ariyaphalaṃ,",
  "anya-e0104n:1266_1": "patiṭṭhā nāma ariyamaggo,",
  "anya-e0104n:1266_2": "ayaṃ pana anadhigatamaggaphalopi tadadhigamupāyapaṭipattiyaṃ ṭhitattā laddhassāso viya,",
  "anya-e0104n:1266_3": "laddhapatiṭṭho viya ca hotīti vuttaṃ “laddhassāso laddhapatiṭṭho”ti.",
  "anya-e0104n:1266_4": "Aparihīnakaṅkhāvitaraṇavisuddhiko vipassako lokiyāhi sīlasamādhipaññāsampadāhi samannāgatattā uttari",
  "anya-e0104n:1266_5": "appaṭivijjhanto sugatiparāyaṇo ca hotīti vuttaṃ “niyatagatiko”ti.",
  "anya-e0104n:1266_6": "Tato eva cūḷasotāpanno nāma hoti.",
  "anya-e0104n:1266_7": "Sotāpanno hi khīṇāpāyaduggativinipātoti.",
  "anya-e0104n:1267_0": "Atha vā laddhassāso diṭṭhivisuddhisamadhigamena.",
  "anya-e0104n:1267_1": "Nāmarūpaparicchedena hi khandhādike sabhāvasarasato sallakkhetvā sāsane dhammupasaṃhitapāmojjappaṭilābhena laddhassāso hoti.",
  "anya-e0104n:1267_2": "Laddhapatiṭṭho kaṅkhāvitaraṇavisuddhisamadhigamena.",
  "anya-e0104n:1267_3": "Sappaccayanāmarūpadassanena hi parimadditadiṭṭhikaṇṭako viniddhataahetuvisamahetuvādo yathāsakaṃ paccayeheva",
  "anya-e0104n:1267_4": "dhammamattaṃ jānitvā sāsane patiṭṭhitasaddho laddhapatiṭṭho nāma hoti.",
  "anya-e0104n:1267_5": "Nāmarūpavavatthānena dukkhasaccaṃ,",
  "anya-e0104n:1267_6": "dhammaṭṭhitiñāṇena samudayasaccaṃ,",
  "anya-e0104n:1267_7": "tasseva aparabhāgena aniccato manasikārādividhinā maggasaccañca abhiññāya pavattiyā dukkhabhāvaṃ disvā",
  "anya-e0104n:1267_8": "appavatte nirodhe ekaṃseneva ninnajjhāsayatāya lokiyeneva ñāṇena catunnaṃ ariyasaccānaṃ adhigatattā apāyesu",
  "anya-e0104n:1267_9": "abhabbuppattiko,",
  "anya-e0104n:1267_10": "sotāpannabhūmiyaṃ bhabbuppattiko ca hotīti vuttaṃ “niyatagatiko”ti.",
  "anya-e0104n:1267_11": "Tenāha “cūḷasotāpanno nāma hotī”ti.",
  "anya-e0104n:1268_0": "Tasmāti yasmā evaṃ mahānisaṃsametaṃ yathābhūtañāṇaṃ, tasmā.",
  "anya-e0104n:1268_1": "Sadāti sabbakālaṃ rattiñceva divā ca.",
  "anya-e0104n:1268_2": "Sabbasoti nibbattakahetuādipariggaṇhanavasena sabbappakārena.",
  "anya-e0104n:1269_0": "Kaṅkhāvitaraṇavisuddhiniddesavaṇṇanā niṭṭhitā.",
  "anya-e0104n:1270_0": "Iti ekūnavīsatimaparicchedavaṇṇanā.",
  "anya-e0104n:1271_0": "20. Maggāmaggañāṇadassanavisuddhiniddesavaṇṇanā",
  "anya-e0104n:1272_0": "Sammasanañāṇakathāvaṇṇanā",
  "anya-e0104n:1273_0": "692.",
  "anya-e0104n:1273_1": "Evaṃ maggañca amaggañca ñatvā ṭhitaṃ ñāṇanti ayaṃ upakkilesavinimuttā vīthipaṭipannā vipassanāpaññā ariyamaggassa pubbabhāgamaggo,",
  "anya-e0104n:1273_2": "ayaṃ obhāsādibhedo dasavidho upakkileso na maggoti evaṃ maggañca amaggañca yāthāvato vavatthapetvā ṭhitaṃ ñāṇaṃ.",
  "anya-e0104n:1274_0": "Atītādivasena anekabhedabhinne dhamme kalāpato saṅkhipitvā sammasanaṃ kalāpasammasanaṃ,",
  "anya-e0104n:1274_1": "ayaṃ kira jambudīpavāsīnaṃ abhilāpo.",
  "anya-e0104n:1274_2": "“Yaṃ kiñci rūpa”ntiādinā nayena hi dhammānaṃ vipassanā nayavipassanā,",
  "anya-e0104n:1274_3": "ayaṃ kira tambapaṇṇidīpavāsīnaṃ abhilāpo.",
  "anya-e0104n:1274_4": "Tenevāha “kalāpasammasanasaṅkhātāya nayavipassanāyā”ti. Tāva-",
  "anya-e0104n:1274_5": "saddo kamattho,",
  "anya-e0104n:1274_6": "tena sammasanappakārānaṃ bahubhedataṃ dīpeti.",
  "anya-e0104n:1274_7": "Bahubhāvato hi tesaṃ paṭhamaṃ nayavipassanāya yogārambhaṃ anusāsati “nayavipassanāya tāva yogo karaṇīyo”ti.",
  "anya-e0104n:1274_8": "Kasmāti codakavacanaṃ.",
  "anya-e0104n:1274_9": "Tassāyaṃ adhippāyo –",
  "anya-e0104n:1274_10": "yadi maggāmaggañāṇadassanavisuddhi sampādetabbā,",
  "anya-e0104n:1274_11": "atha kasmā “nayavipassanāya ādito yogo kātabbo”ti vuttanti.",
  "anya-e0104n:1274_12": "Itaro tassāyaṃ adhigamūpāyoti dassento “āraddhavipassakassā”tiādimāha.",
  "anya-e0104n:1274_13": "Tenetaṃ dasseti “vipassanāya sati udayabbayañāṇuppādo,",
  "anya-e0104n:1274_14": "udayabbayañāṇe sati obhāsādiupakkilesasambhavo,",
  "anya-e0104n:1274_15": "tato maggāmaggavavatthānaṃ,",
  "anya-e0104n:1274_16": "tasmā tassa āditova ārambhassa sambhavo natthīti vipassanā paṭhamaṃ āraddhabbā”ti.",
  "anya-e0104n:1274_17": "Evampi paṭhamaṃ nayavipassanāva kasmā āraddhabbāti āha “vipassanāya ca kalāpasammasanaṃ ādī”ti.",
  "anya-e0104n:1274_18": "Tañhi atītādibhedabhinnānaṃ dhammānaṃ saṅkhipitvā vavatthānavasena pavattanato ādikammikassa sukaraṃ sammasananti ādibhūtaṃ.",
  "anya-e0104n:1275_0": "Tasmāti ādibhūtattā.",
  "anya-e0104n:1275_1": "Atha vā tasmāti yasmā āraddhavipassakassa…pe…",
  "anya-e0104n:1275_2": "kalāpasammasanaṃ ādi, tasmā.",
  "anya-e0104n:1275_3": "Etanti kalāpasammasanaṃ.",
  "anya-e0104n:1275_4": "Apicātiādi kalāpasammasanasseva vipassanāya ādibhāve upacayahetudassanaṃ.",
  "anya-e0104n:1275_5": "Udayabbayañāṇapariyosānā tīraṇapariññā,",
  "anya-e0104n:1275_6": "asampatte eva ca udayabbayañāṇe maggāmaggavavatthānaṃ hotīti āha “tīraṇapariññāya vattamānāyā”ti.",
  "anya-e0104n:1275_7": "Kalāpasammasane tāva yogo kātabboti etthāpi tasseva paṭhamārambhe kāraṇaṃ vuttanayeneva veditabbaṃ.",
  "anya-e0104n:1275_8": "Yasmā kalāpasammasanaṃ nāma ekavisuddhiyampi na antogadhaṃ,",
  "anya-e0104n:1275_9": "ekacce ca taṃ anāmasitvāva vipassanācāraṃ vaṇṇenti.",
  "anya-e0104n:1275_10": "Evaṃ santepi taṃ suttantesu ekadesena,",
  "anya-e0104n:1275_11": "anavasesato ca dassitaṃ.",
  "anya-e0104n:1275_12": "Paṭisambhidāyaṃ ādikammikānaṃ manasikārasukaratāya vipassanāya ādibhāvena ṭhapitaṃ.",
  "anya-e0104n:1275_13": "Vipassantassa ca obhāsādīsu uppannesu maggāmaggañāṇasambhavo,",
  "anya-e0104n:1275_14": "tasmā “taṃ sampādetukāmenā”tiādinā ayaṃ vicāro katoti daṭṭhabbaṃ.",
  "anya-e0104n:1276_0": "693.",
  "anya-e0104n:1276_1": "Tatrāti tasmiṃ tīraṇapariññāya ñātapariññānantarabhāve,",
  "anya-e0104n:1276_2": "tāsu vā pariññāsu.",
  "anya-e0104n:1276_3": "Vinicchayoti sarūpato, kiccato,",
  "anya-e0104n:1276_4": "bhūmito ca sanniṭṭhānaṃ.",
  "anya-e0104n:1276_5": "Lokuttarāpi purimasmiṃ saccadvaye maggasampayuttā tividhāpi pariññā kiccavasena labbhatīti “lokiyapariññā”ti visesetvā vuttaṃ.",
  "anya-e0104n:1276_6": "Sabhāvadhammānaṃ lakkhaṇasallakkhaṇato ñeyyaabhimukhā paññā abhiññāpaññā.",
  "anya-e0104n:1276_7": "Ñātaṭṭheti ñātabhāvanimittaṃ.",
  "anya-e0104n:1276_8": "Abhiññeyyassa jānanahetu “ñāṇa”nti vuccati.",
  "anya-e0104n:1276_9": "Pariññāpaññāti aniccādilakkhaṇāni paricchijja jānanapaññā.",
  "anya-e0104n:1276_10": "Tīraṇaṭṭheti sammasanabhāvahetu.",
  "anya-e0104n:1276_11": "Pahānapaññāti pahātabbassa pajahanapaññā.",
  "anya-e0104n:1276_12": "Vedayitādilakkhaṇavidhuratāya ruppanalakkhaṇaṃ paccattalakkhaṇaṃ vuttaṃ.",
  "anya-e0104n:1276_13": "Tesaṃyeva paccattalakkhaṇasallakkhaṇavasena gahitadhammānaṃyeva.",
  "anya-e0104n:1276_14": "Yathā pathavīphassādīnaṃ kakkhaḷaphusanādilakkhaṇāni tīsupi khaṇesu sallakkhitabbāni paṭiniyatarūpatāya sabhāvasiddhāneva hutvā gayhanti,",
  "anya-e0104n:1276_15": "na evamaniccatādilakkhaṇāni.",
  "anya-e0104n:1276_16": "Tāni pana bhaṅgudayabbayapīḷāvasavattanākāramukhena gahetabbato samāropitarūpāni viya gayhantīti vuttaṃ “sāmaññalakkhaṇaṃ āropetvā”ti.",
  "anya-e0104n:1276_17": "Lokiyapariññānaṃyeva adhippetattā lakkhaṇārammaṇikavipassanāva “pahānapariññā”ti vuttā.",
  "anya-e0104n:1277_0": "Saṅkhārapaṭicchedatoti nāmarūpavavatthānato,",
  "anya-e0104n:1277_1": "yā “diṭṭhivisuddhī”ti vuttā.",
  "anya-e0104n:1277_2": "Keci pana “khandhādīnaṃ vipassanāya bhūmibhāvato sabbopi khandhādivicāro saṅkhāraparicchedo”ti vadanti.",
  "anya-e0104n:1277_3": "“Paccattalakkhaṇapaṭivedhasseva ādhipacca”nti iminā nāmarūpapaccayapariggahapaññānaṃ tīraṇapahānāsamatthataṃ dasseti.",
  "anya-e0104n:1277_4": "Tāsampi pana “namanalakkhaṇaṃ nāmaṃ,",
  "anya-e0104n:1277_5": "ruppanalakkhaṇaṃ rūpa”nti arūparūpānaṃ sādhāraṇākārasallakkhaṇavasena pavattiyā ekenākārena tīraṇapariyāyo,",
  "anya-e0104n:1277_6": "diṭṭhikaṅkhāvikkhambhanena pahānapariyāyo labbhatīti siyā tīraṇapahānesupi ādhipaccanti vadanti.",
  "anya-e0104n:1277_7": "Ukkaṭṭhaniddesena pana yathā diṭṭhivisuddhiyāva saṅkhāraparicchedatā,",
  "anya-e0104n:1277_8": "evaṃ lakkhaṇārammaṇikavipassanāya eva tīraṇapahānakiccatā veditabbā.",
  "anya-e0104n:1277_9": "Evaṃ hi tissopi pariññā vavatthitā honti,",
  "anya-e0104n:1277_10": "aññathā saṅkāro siyā.",
  "anya-e0104n:1277_11": "Tīraṇapariññāya bhūmi tattha paññāya aniccatādilakkhaṇasantīraṇato.",
  "anya-e0104n:1277_12": "Tenāha “etasmiṃ…pe…",
  "anya-e0104n:1277_13": "ādhipacca”nti.",
  "anya-e0104n:1277_14": "Kāmaṃ udayabbayañāṇampi kañci micchābhinivesaṃ pajahati,",
  "anya-e0104n:1277_15": "tassa pana athāmagatattā na sātisayaṃ pahānanti vuttaṃ “bhaṅgānupassanaṃ ādiṃ katvā upari pahānapariññāya bhūmī”ti.",
  "anya-e0104n:1277_16": "Aniccato anupassantoti aniccākārato saṅkhāre anupassanto sammasanto.",
  "anya-e0104n:1277_17": "Niccasaññanti “te niccā sassatā”ti pavattaṃ micchāsaññaṃ.",
  "anya-e0104n:1277_18": "Saññāsīsena diṭṭhicittānampi gahaṇaṃ daṭṭhabbaṃ.",
  "anya-e0104n:1277_19": "Eseva nayo ito paresupi.",
  "anya-e0104n:1277_20": "Nibbindantoti aniccānupassanādisambhūtāya nibbidānupassanāya saṅkhāre nibbijjanavasena passanto.",
  "anya-e0104n:1277_21": "Nandinti sappītikataṇhaṃ.",
  "anya-e0104n:1277_22": "Virajjantoti virāgānupassanāya virajjanavasena yathā saṅkhāresu rāgo nuppajjati,",
  "anya-e0104n:1277_23": "evaṃ anupassanto.",
  "anya-e0104n:1277_24": "Tathābhūto hi rāgaṃ pajahatīti vuccati.",
  "anya-e0104n:1277_25": "Nirodhentoti nirodhānupassanāya yathā saṅkhārā nirujjhantiyeva,",
  "anya-e0104n:1277_26": "na āyatiṃ punabbhavavasena uppajjanti,",
  "anya-e0104n:1277_27": "evaṃ anupassanto.",
  "anya-e0104n:1277_28": "Tathābhūto hi saṅkhārānaṃ samudayaṃ pajahati nāma anuppattidhammatāpādanato.",
  "anya-e0104n:1277_29": "Paṭinissajjantoti paṭinissaggānupassanāya yathā saṅkhārā na puna ādiyanti,",
  "anya-e0104n:1277_30": "evaṃ vossajjanto.",
  "anya-e0104n:1277_31": "Tenāha “ādānaṃ pajahatī”ti,",
  "anya-e0104n:1277_32": "niccādivasena vā gahaṇaṃ vissajjetīti attho.",
  "anya-e0104n:1277_33": "Sādhitattāti sampāditattā.",
  "anya-e0104n:1277_34": "Itarāti tīraṇapahānapariññā.",
  "anya-e0104n:1277_35": "Evaṃ pariññā niddisitvā pariññākkamavasenapi kaṅkhāvitaraṇānantaraṃ “kalāpasammasane yogo kātabbo”ti yvāyamattho vutto,",
  "anya-e0104n:1277_36": "taṃ nigamavasena paccāharanto “tena vutta”ntiādimāha,",
  "anya-e0104n:1277_37": "taṃ vuttatthameva.",
  "anya-e0104n:1278_0": "694.",
  "anya-e0104n:1278_1": "Tatrāti tasmiṃ kalāpasammasane vibhāvetabbe,",
  "anya-e0104n:1278_2": "tassa vā kalāpasammasanassa ādibhāve.",
  "anya-e0104n:1278_3": "Ayaṃ pāḷīti dassiyamānaṃ paṭisambhidāmaggapāḷimāha.",
  "anya-e0104n:1278_4": "Tattha saṅkhipitvā vavatthāne paññāti atītādibhedabhinne dhamme ekato saṅgahetvā aniccādivasena vinicchaye sādhetabbe taṃsādhanīyā paññā.",
  "anya-e0104n:1278_5": "Sammasane aniccatādivasena tīraṇe ñāṇanti pavuccati,",
  "anya-e0104n:1278_6": "sā kathaṃ hotīti attho.",
  "anya-e0104n:1278_7": "Vavatthāne sammasaneti ca nipphādetabbe bhummavacanaṃ.",
  "anya-e0104n:1278_8": "Yaṃ kiñci rūpantiādīni padāni heṭṭhā vuttatthāneva.",
  "anya-e0104n:1278_9": "Sabbaṃ rūpaṃ aniccato vavatthapetītiādīni pana yasmā parato vaṇṇiyissanti,",
  "anya-e0104n:1278_10": "tasmā tattheva nesaṃ atthaṃ vibhāvayissāma.",
  "anya-e0104n:1279_0": "Pāḷivavatthānaṃ pana evaṃ veditabbaṃ –",
  "anya-e0104n:1279_1": "ettha hi ādikammikānaṃ vipassanāmanasikārasukhatthaṃ “yaṃ kiñci rūpa”ntiādinā paṭhamaṃ tāva pañcakkhandhā atītādivibhāgamukhena gahitā,",
  "anya-e0104n:1279_2": "te pana khandhā yasmā dvārārammaṇehi saddhiṃ dvārappavattadhammavasena vibhāgaṃ labbhanti,",
  "anya-e0104n:1279_3": "tasmā tadanantaraṃ dvārachakkādivasena dasa chakkā gahitā.",
  "anya-e0104n:1279_4": "Yasmā pana lakkhaṇesu anattalakkhaṇaṃ dukkhavibhāgaṃ,",
  "anya-e0104n:1279_5": "tasmā tassa vibhāvanāya cha dhātuyo gahitā.",
  "anya-e0104n:1279_6": "Tato yesu kasiṇesu ito bāhirakānaṃ attābhiniveso,",
  "anya-e0104n:1279_7": "tāni imesaṃ jhānānaṃ ārammaṇabhāvena upaṭṭhānākāramattānīti dassanatthaṃ dasa kasiṇāni gahitāni.",
  "anya-e0104n:1279_8": "Tato dukkhānupassanāya parivārabhāvena paṭikkūlākāravasena dvattiṃsa koṭṭhāsā gahitā.",
  "anya-e0104n:1279_9": "Pubbe khandhavasena saṅkhepato gahitā dhammā nātisaṅkhepavitthāranayena,",
  "anya-e0104n:1279_10": "vitthāranayena ca manasi kātabbāti dassanatthaṃ dvādasāyatanāni,",
  "anya-e0104n:1279_11": "aṭṭhārasa dhātuyo ca gahitā.",
  "anya-e0104n:1279_12": "Tesu ime dhammā satipi suññanirīhaabyāpārabhāve dhammasabhāvato ādhipaccavasena pavattantīti anattalakkhaṇavibhāvanatthaṃ indriyāni gahitāni.",
  "anya-e0104n:1279_13": "Evaṃ anekabhedabhinnāpime dhammā bhūmittayapariyāpannatāya tividhāva hontīti dassanatthaṃ tisso dhātuyo gahitā.",
  "anya-e0104n:1280_0": "Ettāvatā nimittaṃ dassetvā pavattaṃ dassetuṃ kāmabhavādayo nava bhavā gahitā.",
  "anya-e0104n:1280_1": "Ettake abhiññeyyavisese pavattamanasikārakosallena saṇhasukhumesu nibbattitamahaggatadhammesu manasikāro",
  "anya-e0104n:1280_2": "pavattetabboti dassanatthaṃ jhānappamaññāruppāni gahitāni.",
  "anya-e0104n:1280_3": "Tattha jhānāni nāma vuttāvasesārammaṇāni rūpāvacarajjhānāni.",
  "anya-e0104n:1280_4": "Paccayapaccayuppannavibhāgato ime dhammā bhinditvā manasi kātabbāti dassanatthaṃ paṭiccasamuppādaṅgāni gahitāni.",
  "anya-e0104n:1280_5": "Paccayākāramanasikāro hi lakkhaṇattayaṃ sukhena,",
  "anya-e0104n:1280_6": "suṭṭhutarañca vibhāveti,",
  "anya-e0104n:1280_7": "tasmā pacchato gahito.",
  "anya-e0104n:1280_8": "Evamete sammasanīyabhāvena gahitā khandhādivasena koṭṭhāsato pañcavīsatividhā.",
  "anya-e0104n:1280_9": "Pabhedato pana atītādibhedaṃ anāmasitvāva gayhamānā dvīhi ūnāni dvesatāni honti.",
  "anya-e0104n:1281_0": "Tattha aniccato vavatthapetītiādiko paṭhamo lakkhaṇavavatthāpanavāro.",
  "anya-e0104n:1281_1": "Aniccaṃ khayaṭṭhenātiādiko dutiyo hetuvāro lakkhaṇānaṃ hetukittanato.",
  "anya-e0104n:1281_2": "Aniccaṃ saṅkhatantiādiko pana hetupatiṭṭhāpanavāro pākaṭabhāvasallakkhaṇato.",
  "anya-e0104n:1281_3": "Khayaṭṭhenāti hi khayasabhāvato yasmā rūpaṃ khayasabhāvaṃ uppajjitvā khayaṃ vayaṃ bhedaṃ gacchati,",
  "anya-e0104n:1281_4": "tasmā aniccanti attho.",
  "anya-e0104n:1281_5": "Bhayaṭṭhenāti bhāyitabbabhāvato yasmā rūpaṃ pabhaṅguratāya bhayānakaṃ,",
  "anya-e0104n:1281_6": "tasmā dukkhanti.",
  "anya-e0104n:1281_7": "Tenāha bhagavā “yadaniccaṃ,",
  "anya-e0104n:1281_8": "taṃ dukkha”nti.",
  "anya-e0104n:1281_9": "Asārakaṭṭhenāti asārakabhāvato,",
  "anya-e0104n:1281_10": "attasāravirahatoti attho.",
  "anya-e0104n:1281_11": "Tatiyavāre pana “rūpaṃ anicca”nti vatvā tassa hetuṃ patiṭṭhāpetuṃ “saṅkhata”ntiādi vuttaṃ.",
  "anya-e0104n:1281_12": "Yasmā samecca sambhūya paccayehi kataṃ,",
  "anya-e0104n:1281_13": "anurūpe ca paccaye paṭicca,",
  "anya-e0104n:1281_14": "na vinā tehi samaṃ,",
  "anya-e0104n:1281_15": "sammā ca uppannaṃ,",
  "anya-e0104n:1281_16": "tasmā khayavayavirāganirodhadhammanti.",
  "anya-e0104n:1281_17": "Na hi paccayanibbattaṃ anirujjhanakaṃ nāma atthi.",
  "anya-e0104n:1281_18": "Tenāha bhagavā “yaṃ taṃ rūpaṃ jātaṃ bhūtaṃ saṅkhataṃ palokadhammaṃ,",
  "anya-e0104n:1281_19": "taṃ vata mā palujjīti netaṃ ṭhānaṃ vijjatī”ti.",
  "anya-e0104n:1281_20": "Etena aniccā pathavīdhātu paccayanibbattattā tadaññaṃ paccayanibbattaṃ viyāti dasseti.",
  "anya-e0104n:1281_21": "Esa nayo sesadhammesupi.",
  "anya-e0104n:1282_0": "Idāni anvayato,",
  "anya-e0104n:1282_1": "byatirekato ca saṅkhatadhammānaṃ aniccataṃ patiṭṭhāpetuṃ “jātipaccayā”tiādi vuttaṃ.",
  "anya-e0104n:1282_2": "Aniccalakkhaṇasseva cettha patiṭṭhāpanaṃ tasmiṃ patiṭṭhāpite sesalakkhaṇadvayassapi patiṭṭhāpanasiddhito.",
  "anya-e0104n:1283_0": "Iminā peyyālena ime dhammarāsayo saṃkhittāti sambandho.",
  "anya-e0104n:1283_1": "“Dvārārammaṇehi saddhiṃ dvārappavattā dhammā,",
  "anya-e0104n:1283_2": "pañcakkhandhā”ti idaṃ abhiññeyyaniddese “cakkhuṃ,",
  "anya-e0104n:1283_3": "bhikkhave,",
  "anya-e0104n:1283_4": "abhiññeyya”ntiādinā dvārārammaṇehi saddhiṃ dvārappavatte dhamme dassetvā tesaṃ pañcahi khandhehi saṅgahitataṃ dassetuṃ “rūpaṃ abhiññeyyaṃ…pe…",
  "anya-e0104n:1283_5": "viññāṇaṃ abhiññeyya”nti āgatattā vuttaṃ.",
  "anya-e0104n:1283_6": "Paṭisambhidāyaṃ pana “yaṃ kiñci rūpa”ntiādinā paṭhamaṃ pañcakkhandhe dassetvā “cakkhu”ntiādinā dvārārammaṇehi saddhiṃ dvārappavattā dhammā dassitā.",
  "anya-e0104n:1283_7": "Tathādassane kāraṇaṃ heṭṭhā vuttameva.",
  "anya-e0104n:1284_0": "Kasmā panettha ime dhammarāsayo saṃkhittāti pāḷiyaṃ vitthārato āgatattāti dassento “vuttaṃ heta”ntiādimāha.",
  "anya-e0104n:1284_1": "Tenevāha “taṃ tattha…pe…",
  "anya-e0104n:1284_2": "saṃkhitta”nti.",
  "anya-e0104n:1284_3": "Tattha tanti abhiññeyyaṃ.",
  "anya-e0104n:1284_4": "Etthāti abhiññeyyaniddese.",
  "anya-e0104n:1284_5": "“Viññāṇaṃ mano dhammā”tiādinā tattha tattha koṭṭhāse ye lokuttaradhammā āgatā.",
  "anya-e0104n:1284_6": "Keci pana “etthāti paṭisambhidāya”nti vadanti,",
  "anya-e0104n:1284_7": "taṃ na sundaraṃ.",
  "anya-e0104n:1284_8": "Sammasanupagā eva hi dhammā paṭisambhidāyaṃ gahitā sammasanavārassa adhippetattā,",
  "anya-e0104n:1284_9": "na abhiññeyyaniddese viya sabbeva abhiññeyyā dhammā.",
  "anya-e0104n:1284_10": "Ye rūpārūpadhammā.",
  "anya-e0104n:1284_11": "Yassāti yogino.",
  "anya-e0104n:1284_12": "Tesu tena sammasanaṃ ārabhitabbaṃ yathāpākaṭaṃ vipassanābhinivesoti katvā.",
  "anya-e0104n:1284_13": "Pacchā pana anupaṭṭhahantepi upāyena upaṭṭhahāpetvā anavasesatova sammasitabbā.",
  "anya-e0104n:1285_0": "695.",
  "anya-e0104n:1285_1": "“Atītaṃ rūpaṃ anicca”ntiādinā aniccato sammasanassa atītādivibhāgā pavattiṭṭhānabhūtāti āha “ekādasahi okāsehī”ti.",
  "anya-e0104n:1285_2": "Vavatthāpanaṃ nāma sanniṭṭhānaṃ.",
  "anya-e0104n:1285_3": "Aniccato sanniṭṭhānañcettha “anicca”nti vipassanāvāti āha “aniccanti sammasatī”ti.",
  "anya-e0104n:1286_0": "Kathanti sammasanākāro pucchitoti taṃ parato idheva pāḷiyaṃ dutiyavāre vuttanayenevāti saṅkhepeneva vissajjeti.",
  "anya-e0104n:1286_1": "Idāni tamatthaṃ pākaṭataraṃ kātuṃ “vuttañheta”ntiādimāha.",
  "anya-e0104n:1286_2": "Tattha hī-",
  "anya-e0104n:1286_3": "ti hetuatthe nipāto.",
  "anya-e0104n:1286_4": "Yasmā “rūpaṃ atītānāgatapaccuppannaṃ aniccaṃ khayaṭṭhenā”ti evaṃ vuttaṃ,",
  "anya-e0104n:1286_5": "tasmā iminā vuttanayena aniccanti sammasatīti yojanā.",
  "anya-e0104n:1287_0": "Evampi saṅkhepoyevāti vibhajitvā dassetuṃ “esā”tiādi vuttaṃ.",
  "anya-e0104n:1287_1": "Atīteti atīte bhave.",
  "anya-e0104n:1287_2": "Ādikammikassa hi idaṃ sammasanavidhānaṃ,",
  "anya-e0104n:1287_3": "tasmā bhavavasena addhābhedo adhippeto.",
  "anya-e0104n:1287_4": "Tenāha “nayimaṃ bhavaṃ sampattantī”ti.",
  "anya-e0104n:1287_5": "Ettha iti-",
  "anya-e0104n:1287_6": "saddo hetuattho.",
  "anya-e0104n:1287_7": "Idaṃ vuttaṃ hoti –",
  "anya-e0104n:1287_8": "yaṃ atītabhave pariyāpannaṃ rūpaṃ,",
  "anya-e0104n:1287_9": "taṃ atīteyeva bhave khīṇaṃ,",
  "anya-e0104n:1287_10": "tato na imaṃ bhavaṃ sampattaṃ,",
  "anya-e0104n:1287_11": "tasmā aniccaṃ khayaṭṭhena khayasabhāvattāti sammasatīti.",
  "anya-e0104n:1287_12": "Esa nayo yaṃ anāgatantiādīsupi.",
  "anya-e0104n:1288_0": "Yaṃ bahiddhā,",
  "anya-e0104n:1288_1": "tampi bahiddhā eva khīyati,",
  "anya-e0104n:1288_2": "na ajjhattabhāvaṃ gacchatīti aniccaṃ khayaṭṭhenāti,",
  "anya-e0104n:1288_3": "yaṃ oḷārikaṃ,",
  "anya-e0104n:1288_4": "tampi tattheva khīyatīti aniccaṃ khayaṭṭhenātiādinā yojetabbaṃ.",
  "anya-e0104n:1289_0": "Idaṃ sabbampīti idaṃ atītādibhedassa rūpassa sammasanato sabbaṃ ekādasavidhampi sammasanaṃ ekaṃ sammasanaṃ aniccato sammasananti katvā.",
  "anya-e0104n:1290_0": "Tanti taṃ ekādasavidhampi rūpaṃ.",
  "anya-e0104n:1290_1": "Sappaṭibhayatāyāti bhayānakatāya.",
  "anya-e0104n:1290_2": "Bhayāvahaṃ hotīti appahīnavipallāsassa “ahaṃ vinassāmi,",
  "anya-e0104n:1290_3": "mama santakaṃ vinassatī”ti cintentassa bhayajanakaṃ hoti.",
  "anya-e0104n:1290_4": "Sīhopamasutte devānaṃ viyāti sīhopamasutte desiyamāne devānaṃ viya.",
  "anya-e0104n:1290_5": "Tattha hi –",
  "anya-e0104n:1291_0": "“Yadā tathāgato loke uppajjati arahaṃ sammāsambuddho…pe…",
  "anya-e0104n:1291_1": "so dhammaṃ deseti ‘iti rūpaṃ,",
  "anya-e0104n:1291_2": "iti rūpassa samudayo,",
  "anya-e0104n:1291_3": "iti rūpassa atthaṅgamo.",
  "anya-e0104n:1291_4": "Iti vedanā…",
  "anya-e0104n:1291_5": "iti saññā…",
  "anya-e0104n:1291_6": "iti saṅkhārā…",
  "anya-e0104n:1291_7": "iti viññāṇaṃ,",
  "anya-e0104n:1291_8": "iti viññāṇassa samudayo,",
  "anya-e0104n:1291_9": "iti viññāṇassa atthaṅgamo’ti. Yepi te,",
  "anya-e0104n:1291_10": "bhikkhave,",
  "anya-e0104n:1291_11": "devā dīghāyukā vaṇṇavanto sukhabahulā uccesu vimānesu ciraṭṭhitikā,",
  "anya-e0104n:1291_12": "tepi tathāgatassa dhammadesanaṃ sutvā yebhuyyena bhayaṃ saṃvegaṃ santāsaṃ āpajjanti ‘aniccāva kira bho mayaṃ samānā niccamhāti amaññimha,",
  "anya-e0104n:1291_13": "addhuvāva…pe…",
  "anya-e0104n:1291_14": "asassatāva kira bho mayaṃ samānā sassatamhāti amaññimha,",
  "anya-e0104n:1291_15": "mayampi kira bho aniccā addhuvā asassatā sakkāyapariyāpannā”’ti –",
  "anya-e0104n:1292_0": "Evaṃ devānaṃ bhayuppatti āgatā.",
  "anya-e0104n:1293_0": "Khandhapañcakaṃ,",
  "anya-e0104n:1293_1": "tadekadeso vā attavādīhi “attā”ti parikappīyati,",
  "anya-e0104n:1293_2": "tañca ekantato aniccaṃ,",
  "anya-e0104n:1293_3": "dukkhañcāti āha “yañhi aniccaṃ,",
  "anya-e0104n:1293_4": "taṃ dukkha”ntiādi.",
  "anya-e0104n:1293_5": "Tīsu dukkhatāsu saṅkhāradukkhatāva byāpinī,",
  "anya-e0104n:1293_6": "“yadaniccaṃ,",
  "anya-e0104n:1293_7": "taṃ dukkha”nti ca adhippetāti vuttaṃ “aniccataṃ vā udayabbayapaṭipīḷanaṃ vā”ti.",
  "anya-e0104n:1293_8": "Attā abhavissāti “kārako vedako sayaṃvasī”ti evaṃbhūto attā abhavissāti adhippāyo.",
  "anya-e0104n:1293_9": "Evañhi sati rūpassa ābādhāya saṃvattanaṃ ayujjamānakaṃ siyā.",
  "anya-e0104n:1293_10": "Yathā rūpakkhandhe abhedato tividhaṃ sammasanaṃ,",
  "anya-e0104n:1293_11": "bhedato tettiṃsavidhaṃ,",
  "anya-e0104n:1293_12": "evaṃ vedanākkhandhādīsupīti imamatthaṃ “esa nayo”ti atidisati.",
  "anya-e0104n:1293_13": "Tena khandhavasena tāva bhedato pañcasaṭṭhiadhikā sataṃ sammasanavārā dassitā honti.",
  "anya-e0104n:1293_14": "Iminā nayena dvārachakkādīsupi yathārahaṃ sammasanabhedo veditabbo.",
  "anya-e0104n:1294_0": "696.",
  "anya-e0104n:1294_1": "Niyamato saṅkhatādibhedaṃ hotīti ekaṃsena saṅkhatatādivisesavantaṃ hoti asaṅkhatādisabhāve aniccatāya asambhavato.",
  "anya-e0104n:1294_2": "Assāti aniccassa.",
  "anya-e0104n:1294_3": "Pariyāyadassanatthanti vevacanadassanatthaṃ,",
  "anya-e0104n:1294_4": "taṃ pana “khayadhamma”ntiādīnaṃ vasena veditabbaṃ,",
  "anya-e0104n:1294_5": "na purimānaṃ tiṇṇaṃ.",
  "anya-e0104n:1294_6": "Na hi tadeva tassa pariyāyo hoti,",
  "anya-e0104n:1294_7": "nāpi saṅkhatapaṭiccasamuppannapadāni hutvā abhāvadīpanato pākabhāvadīpanato.",
  "anya-e0104n:1294_8": "Pākabhāvadīpanena pana aniccatāya sādhanapakkhe tiṭṭhanti.",
  "anya-e0104n:1294_9": "Teneva hi sabbesaṃ padānaṃ pariyāyatābhāvato “nānākārehi vā”ti vikappantaraṃ gahitaṃ.",
  "anya-e0104n:1294_10": "Manasikārappavattīdassanatthanti aniccatāya upabrūhanamanasikārapavattidassanatthaṃ.",
  "anya-e0104n:1295_0": "Cattārīsākāraanupassanākathāvaṇṇanā",
  "anya-e0104n:1296_0": "697.",
  "anya-e0104n:1296_1": "Soti yogāvacaro.",
  "anya-e0104n:1296_2": "Tassāti yathāvuttabhedassa aniccatādisammasanassa.",
  "anya-e0104n:1296_3": "Thirabhāvatthāyāti daḷhabhāvatthāya aniccādiākārassa punappunaṃ manasikāro viya bahulīkārabhāvato.",
  "anya-e0104n:1296_4": "Yaṃ taṃ bhagavatā etassa vibhaṅge aniccādisammasanaṃ vuttanti sambandho.",
  "anya-e0104n:1296_5": "Anulomikanti ariyamaggādhigamassa anukūlaṃ.",
  "anya-e0104n:1296_6": "Khantinti ñāṇakhantiṃ.",
  "anya-e0104n:1296_7": "Ñāṇañhi visayasabhāvaṃ ogāhetvā vavatthāne khamati sahatīti khantīti vuccati.",
  "anya-e0104n:1296_8": "Sammattaniyāmanti ariyamaggaṃ.",
  "anya-e0104n:1296_9": "So hi sammādiṭṭhiādisammattañceva anivattidhammatāya niyāmo cāti vuccati.",
  "anya-e0104n:1296_10": "“Ādinā nayenā”ti iminā “pañcakkhandhe dukkhato passanto anulomikaṃ khantiṃ paṭilabhati,",
  "anya-e0104n:1296_11": "khandhānaṃ nirodho sukhaṃ nibbānanti passanto sammattaniyāmaṃ okkamatī”ti evamādiko pāṭhaseso rogādipaṭipakkhayojanāvasena vitthāretabbo.",
  "anya-e0104n:1296_12": "“Khandhānaṃ nirodho niccaṃ nibbāna”nti vacanena saṅkhārānaṃ dukkharogatādipaṭipakkho nibbānassa sukhārogyādibhāvo",
  "anya-e0104n:1296_13": "“ādinā nayenā”ti ettha nayaggahaṇena dīpitoti.",
  "anya-e0104n:1296_14": "Avaseso sabbo pāṭho pakāsito eva hotīti.",
  "anya-e0104n:1297_0": "Kāmañcetaṃ cattārīsāya ākārehi sammasanaṃ anulomañāṇe bhāvetabbavidhānaṃ.",
  "anya-e0104n:1297_1": "Tenāha “anulomañāṇaṃ vibhajantena…pe…",
  "anya-e0104n:1297_2": "vutta”nti,",
  "anya-e0104n:1297_3": "ito paṭṭhāya pana kataparicayasseva kiccāvahaṃ hotīti idhāpi vuttantīti daṭṭhabbaṃ.",
  "anya-e0104n:1297_4": "Tassāpīti na kevalaṃ kalāpasammasanasseva,",
  "anya-e0104n:1297_5": "atha kho yathādassitassa cattālīsappabhedassa aniccādisammasanassapi.",
  "anya-e0104n:1297_6": "Tañhi anulomikakhantipaṭilābhāya,",
  "anya-e0104n:1297_7": "sammattaniyāmokkamanāya ca saṃvattanato ekaṃsato icchitabbaṃ.",
  "anya-e0104n:1297_8": "Vuttañhi –",
  "anya-e0104n:1298_0": "“So vata,",
  "anya-e0104n:1298_1": "bhikkhave,",
  "anya-e0104n:1298_2": "bhikkhu kañci saṅkhāraṃ niccato samanupassanto anulomikāya khantiyā samannāgato bhavissatīti netaṃ ṭhānaṃ vijjati,",
  "anya-e0104n:1298_3": "anulomikāya khantiyā asamannāgato sammattaniyāmaṃ okkamissatīti netaṃ ṭhānaṃ vijjati,",
  "anya-e0104n:1298_4": "sammattaniyāmaṃ anokkamamāno sotāpattiphalaṃ vā…pe…",
  "anya-e0104n:1298_5": "arahattaṃ vā sacchikarissatīti netaṃ ṭhānaṃ vijjati. So vata,",
  "anya-e0104n:1298_6": "bhikkhave,",
  "anya-e0104n:1298_7": "bhikkhu sabbasaṅkhāre aniccato samanupassanto”ti –",
  "anya-e0104n:1299_0": "Ādi sukkapakkho vitthāretabbo.",
  "anya-e0104n:1299_1": "Tathā “so vata,",
  "anya-e0104n:1299_2": "bhikkhave,",
  "anya-e0104n:1299_3": "bhikkhu kañci saṅkhāraṃ sukhato, dukkhato,",
  "anya-e0104n:1299_4": "kañci dhammaṃ attato,",
  "anya-e0104n:1299_5": "anattato”ti vitthāretabbo.",
  "anya-e0104n:1300_0": "698.",
  "anya-e0104n:1300_1": "Ekekaṃ khandhaṃ aniccādisammasanassa vasena sammasatīti sambandho.",
  "anya-e0104n:1300_2": "Tassa pana sammasanassa pañcannaṃ khandhānaṃ sādhāraṇatāya “ekekaṃ khandha”nti vuttaṃ.",
  "anya-e0104n:1300_3": "Anaccantikatāyāti accantikatābhāvato,",
  "anya-e0104n:1300_4": "asassatatāyāti attho.",
  "anya-e0104n:1300_5": "Sassatañhi accantikaṃ parāya koṭiyā abhāvato.",
  "anya-e0104n:1300_6": "Ādiantavantatāyāti pubbāparakoṭivantatāya,",
  "anya-e0104n:1300_7": "udayabbayadhammatoti attho.",
  "anya-e0104n:1300_8": "Aniccato sammasatīti sambandho.",
  "anya-e0104n:1300_9": "Esa nayo sabbattha.",
  "anya-e0104n:1301_0": "Aniccatoti ca addhuvato.",
  "anya-e0104n:1301_1": "Etañhi na niccaṃ,",
  "anya-e0104n:1301_2": "khaṇikatāya asadābhāvitāya vā na iccaṃ na upagantabbanti aniccaṃ.",
  "anya-e0104n:1301_3": "Uppādavayapaṭipīḷanatāyāti uppādena,",
  "anya-e0104n:1301_4": "vayena ca pati pati khaṇe khaṇe taṃsamaṅgino vibādhanasabhāvattā,",
  "anya-e0104n:1301_5": "tehi vā sayameva vibādhetabbattā.",
  "anya-e0104n:1301_6": "Udayabbayavanto hi dhammā abhiṇhaṃ tehi paṭipīḷitā eva honti,",
  "anya-e0104n:1301_7": "yā pīḷanā “saṅkhāradukkhatā”ti vuccati.",
  "anya-e0104n:1301_8": "Dukkhavatthutāyāti tividhassāpi dukkhassa,",
  "anya-e0104n:1301_9": "saṃsāradukkhassa ca adhiṭṭhānabhāvato.",
  "anya-e0104n:1301_10": "Paccayayāpanīyatāyāti yathārahaṃ paccayehi yāpetabbatāya.",
  "anya-e0104n:1301_11": "Rogamūlatāyāti mūlabyādhi viya anubandhabyādhīnaṃ mūlabhāvato,",
  "anya-e0104n:1301_12": "padadvayenāpi yāpyarogasadisatoti dasseti.",
  "anya-e0104n:1301_13": "Yāpyabyādhi hi rogo itaro ābādhoti.",
  "anya-e0104n:1301_14": "Dukkhatāsūlayogitāyāti tividhadukkhatāsaṅkhātena rujjanena yujjatāya.",
  "anya-e0104n:1301_15": "Kilesāsucipaggharaṇatāyāti yathārahamārammaṇavasena,",
  "anya-e0104n:1301_16": "samannāgamavasena ca rāgādikilesāsucivissandanato.",
  "anya-e0104n:1301_17": "Ahutvā sambhavato uppattiyā uddhumātatā.",
  "anya-e0104n:1302_0": "Antotudanatāyāti abbhantare tudanato.",
  "anya-e0104n:1302_1": "Dukkhavedanādayo viya hi ime saṅkhārā attabhāvassa abbhantaragatā eva udayabbayavasena tudanti.",
  "anya-e0104n:1302_2": "Ariyamaggasaṇḍāsena vinā nīharituṃ asakkuṇeyyatāya dunnīharaṇīyatā taṇhādiṭṭhābhinivesadaḷhabhāvato.",
  "anya-e0104n:1302_3": "Aghanti pāpaṃ viya ariyajanehi vigarahitabbaṃ.",
  "anya-e0104n:1302_4": "Sattānaṃ anatthajananato avaḍḍhiāvahaṃ,",
  "anya-e0104n:1302_5": "pāpassa ca vatthubhūtaṃ khandhapañcakanti āha “vigaraha…pe…",
  "anya-e0104n:1302_6": "aghato”ti.",
  "anya-e0104n:1302_7": "Aseribhāvajanakatāyāti paravasatājananato.",
  "anya-e0104n:1302_8": "Yathā gilāno aññehi saṃvesanavuṭṭhāpanādinā parapaṭibaddhasarīravuttiko aserī,",
  "anya-e0104n:1302_9": "evametepi aseribhāvajanakā.",
  "anya-e0104n:1302_10": "Avasatāyāti avasavattanato.",
  "anya-e0104n:1302_11": "Yathā parosatanto puriso parassa vasaṃ na gacchati,",
  "anya-e0104n:1302_12": "evaṃ subhasukhādibhāvena vase vattetuṃ asakkuṇeyyato.",
  "anya-e0104n:1302_13": "Avidheyyatāyāti “mā jīratha,",
  "anya-e0104n:1302_14": "mā mīyathā”tiādinā vidhātuṃ asakkuṇeyyato.",
  "anya-e0104n:1302_15": "Palujjanatāyāti byādhiādīhi pakārehi chijjanato vinassanato.",
  "anya-e0104n:1302_16": "Tehi eva vā ābyasanato.",
  "anya-e0104n:1302_17": "Byasanattho hi lokasaddo,",
  "anya-e0104n:1302_18": "pasaddo bhusattho daṭṭhabbo.",
  "anya-e0104n:1302_19": "Byādhiādīhi ca khandhānaṃ byasananti.",
  "anya-e0104n:1302_20": "Byasanāvahabhāvena etīti īti,",
  "anya-e0104n:1302_21": "āgantukānaṃ akusalapakkhiyānaṃ byasanahetūnaṃ etaṃ adhivacanaṃ.",
  "anya-e0104n:1302_22": "Khandhā ca edisāti āha “anekabyasanāvahatāya ītito”ti.",
  "anya-e0104n:1303_0": "Upaddavatīti upaddavo,",
  "anya-e0104n:1303_1": "anatthaṃ janento abhibhavati ajjhottharatīti attho,",
  "anya-e0104n:1303_2": "rājadaṇḍādīnaṃ etaṃ adhivacanaṃ.",
  "anya-e0104n:1303_3": "Khandhā ca edisāti vuttaṃ “aviditānaṃ…pe…",
  "anya-e0104n:1303_4": "upaddavato”ti.",
  "anya-e0104n:1303_5": "Diṭṭhadhammikasamparāyikabhayāvahato,",
  "anya-e0104n:1303_6": "abhayapaṭipakkhato ca khandhā bhayanti āha “sabbabhayānaṃ…pe…",
  "anya-e0104n:1303_7": "bhayato”ti.",
  "anya-e0104n:1303_8": "Bahiddhā ñātibyasanādīhi,",
  "anya-e0104n:1303_9": "ajjhattaṃ rāgādīhi anatthehi upasajjanaṭṭhena,",
  "anya-e0104n:1303_10": "upasaggasadisatāya ca upasaggo.",
  "anya-e0104n:1303_11": "Upasaggoti ca devatūpasaṃhāravasena pavatto byādhiādianattho.",
  "anya-e0104n:1303_12": "So atthakāmena muhuttampi na ajjhupekkhitabbo hoti.",
  "anya-e0104n:1303_13": "Tena vuttaṃ “anekehi…pe…",
  "anya-e0104n:1303_14": "upasaggato”ti.",
  "anya-e0104n:1303_15": "Dosūpasaṭṭhatāyāti ārammaṇato,",
  "anya-e0104n:1303_16": "sampayogato ca rāgādidosehi upetatāya.",
  "anya-e0104n:1303_17": "Lokadhammā lābhādihetukā anunayapaṭighā, tehi,",
  "anya-e0104n:1303_18": "byādhiādīhi ca anavaṭṭhitatā pacalitatā.",
  "anya-e0104n:1304_0": "Upakkamenāti attano,",
  "anya-e0104n:1304_1": "parassa vā payogena.",
  "anya-e0104n:1304_2": "Sarasenāti sabhāvena.",
  "anya-e0104n:1304_3": "Pabhaṅgupagamanasīlatā bhiduratā.",
  "anya-e0104n:1304_4": "Sabbāvatthanipātitāyāti rukkhaphalaṃ viya atitaruṇakālato paṭṭhāya sabbāsu avatthāsu nipatanasīlatāya.",
  "anya-e0104n:1304_5": "Anipatassapi sabbena sabbaṃ asāratāya thirabhāvassa abhāvatāya.",
  "anya-e0104n:1304_6": "Thirañhi dhuvaṃ nāma hoti.",
  "anya-e0104n:1304_7": "Tāyituṃ rakkhituṃ asamatthatāya na tāyanoti atāyano,",
  "anya-e0104n:1304_8": "tabbhāvo atāyanatā.",
  "anya-e0104n:1304_9": "Tāṇāsīsāya upagatassa alabbhaneyyakhematā.",
  "anya-e0104n:1304_10": "Dukkhabhītiyā upalīyanādhippāyena allīyituṃ.",
  "anya-e0104n:1304_11": "Dukkhanivattanaṃ leṇakiccaṃ.",
  "anya-e0104n:1304_12": "Jātiādibhayānaṃ hiṃsanaṃ vidhamanaṃ bhayasārakattaṃ.",
  "anya-e0104n:1304_13": "Yathāparikappitehīti paramatthato avijjamānehi bālehi parikappitappakārehi.",
  "anya-e0104n:1304_14": "Rittatāyāti vivittatāya,",
  "anya-e0104n:1304_15": "virahitatāyāti attho.",
  "anya-e0104n:1304_16": "Antosārābhāvo rittatā.",
  "anya-e0104n:1304_17": "Sā eva ca tucchatāti āha “rittatāyeva tucchato”ti.",
  "anya-e0104n:1304_18": "Appakattāti parittattā,",
  "anya-e0104n:1304_19": "lāmakattā vā.",
  "anya-e0104n:1304_20": "Dhuvasārābhāvādīhi saddhiṃ attasārābhāvaṃ rittapadena vatvā nibbattitamattasārābhāvameva suññapadena dassetuṃ “sāmi…pe…",
  "anya-e0104n:1304_21": "suññato”ti vuttaṃ.",
  "anya-e0104n:1304_22": "Yathā kenaci sāmiādilakkhaṇena attanā suññā ete,",
  "anya-e0104n:1304_23": "evaṃ sayampi ataṃsabhāvoti āha “sayañca…pe…",
  "anya-e0104n:1304_24": "anattato”ti.",
  "anya-e0104n:1304_25": "Na attāti hi anattāti.",
  "anya-e0104n:1305_0": "Pavattidukkhatāyāti bhavapavattidukkhabhāvato.",
  "anya-e0104n:1305_1": "Bhavapavatti ca pañcannaṃ khandhānaṃ aniccādiākārena pavattanameva,",
  "anya-e0104n:1305_2": "so ca ādīnavo.",
  "anya-e0104n:1305_3": "Yathāha “yaṃ,",
  "anya-e0104n:1305_4": "bhikkhave,",
  "anya-e0104n:1305_5": "pañcupādānakkhandhā aniccā dukkhā vipariṇāmadhammā. Ayaṃ,",
  "anya-e0104n:1305_6": "bhikkhave,",
  "anya-e0104n:1305_7": "pañcasu upādānakkhandhesu ādīnavo”ti.",
  "anya-e0104n:1305_8": "Tenāha “dukkhassa ca ādīnavatāyā”ti.",
  "anya-e0104n:1305_9": "Ādīnanti bhāvanapuṃsakaniddeso yathā “ekamanta”nti,",
  "anya-e0104n:1305_10": "ativiya kapaṇanti attho.",
  "anya-e0104n:1305_11": "Bhusattho hi ayaṃ ā- kāro.",
  "anya-e0104n:1305_12": "Yathā “dvidhā chiddakaṃ vicchiddaka”nti ettha dvi-",
  "anya-e0104n:1305_13": "saddassa atthe vi- saddo,",
  "anya-e0104n:1305_14": "evamidhāpīti āha “dvedhā pariṇāmapakatitāya vipariṇāmadhammato”ti.",
  "anya-e0104n:1305_15": "Vipariṇāmo ca viparītasabhāvāpatti.",
  "anya-e0104n:1305_16": "Dubbalatāyāti sarasabhiduratāya balābhāvato.",
  "anya-e0104n:1305_17": "Dubbalampi kiñci mudukammaññābhāvena duppadhaṃsiyā.",
  "anya-e0104n:1305_18": "Ime pana supadhaṃsiyā evāti āha “pheggu viya sukhabhañjanīyatāya cā”ti.",
  "anya-e0104n:1305_19": "Aghassa pāpassa hetutā aghahetutā.",
  "anya-e0104n:1305_20": "Khandhapaṭibaddhameva hi sabbaṃ kibbisanti.",
  "anya-e0104n:1305_21": "Ime rūpādayo sukhahetu,",
  "anya-e0104n:1305_22": "na dukkhahetūti janitavissāsānaṃ hananasīlatāya,",
  "anya-e0104n:1305_23": "khandhesu hi “etaṃ mamā”ti gāhavasena sattā byasanaṃ pāpuṇanti,",
  "anya-e0104n:1305_24": "vissāsaṃ vā hanantīti vissāsaghātino,",
  "anya-e0104n:1305_25": "tabbhāvato.",
  "anya-e0104n:1306_0": "Vigatabhavatāyāti apagatavaḍḍhitāya.",
  "anya-e0104n:1306_1": "Vibhavataṇhā,",
  "anya-e0104n:1306_2": "vibhavadiṭṭhi ca vibhavo uttarapadalopena,",
  "anya-e0104n:1306_3": "tato vibhavato,",
  "anya-e0104n:1306_4": "pitusadisassa vā sabhāvahetuno vibhavato vināsato sambhūtatāya.",
  "anya-e0104n:1306_5": "Āsavānaṃ ārammaṇādinā paccayabhāvo āsavapadaṭṭhānatā.",
  "anya-e0104n:1306_6": "Bījādiko asādhāraṇo hetu,",
  "anya-e0104n:1306_7": "bhūtasalilādiko sādhāraṇo paccayo.",
  "anya-e0104n:1306_8": "Esa nayo ajjhattepi.",
  "anya-e0104n:1306_9": "Tehi samecca sambhūya kato saṅkhato.",
  "anya-e0104n:1306_10": "Maccumārassa adhiṭṭhānabhāvena,",
  "anya-e0104n:1306_11": "kilesamārassa paccayabhāvena saṃvaḍḍhanato āmisabhūtatā,",
  "anya-e0104n:1306_12": "khandhāpi khandhānaṃ āmisabhūtā paccayabhāvena saṃvaḍḍhanato,",
  "anya-e0104n:1306_13": "tadantogadhā abhisaṅkhārā.",
  "anya-e0104n:1306_14": "Devaputtamārassa pana “mameta”nti adhimānavasena āmisabhāvoti khandhādimārānampi imesaṃ yathārahaṃ āmisabhūtatā vattabbā.",
  "anya-e0104n:1306_15": "Dhammasaddo “jātidhammāna”ntiādīsu viya pakatiattho,",
  "anya-e0104n:1306_16": "“dhammapaṭisambhidā”tiādīsu viya hetuattho cāti āha “jātijarābyādhimaraṇapakatitāya,",
  "anya-e0104n:1306_17": "sokaparidevaupāyāsahetutāyā”ti.",
  "anya-e0104n:1306_18": "Saṃkilesattayaggahaṇena tadekaṭṭhānaṃ dasannaṃ kilesavatthūnampi saṅgaho daṭṭhabbo.",
  "anya-e0104n:1306_19": "Tadārammaṇāpi hi dhammā tadanativattanato saṃkilesikā eva.",
  "anya-e0104n:1306_20": "Tathā khuddā, taṇhā,",
  "anya-e0104n:1306_21": "jaṭādīsu sarīrassa,",
  "anya-e0104n:1306_22": "saṃkilesassa ca saṅgaho daṭṭhabbo.",
  "anya-e0104n:1307_0": "Cattārīsāpi sammasanāni tīsu anupassanāsu antogadhānevāti tadantogadhabhāvaṃ dassetuṃ “ettha hī”tiādi vuttaṃ.",
  "anya-e0104n:1307_1": "Aniccānupassanāni sarūpato,",
  "anya-e0104n:1307_2": "pariyāyato ca aniccabhāvavibhāvanato.",
  "anya-e0104n:1307_3": "Esa nayo itaresupi.",
  "anya-e0104n:1307_4": "“Asārakato”ti idaṃ niccasārābhāvavibhāvanaṃ.",
  "anya-e0104n:1308_0": "Ettāvatā kalāpato dhamme saṅgahetvā nayato sammasanamattaṃ dassitaṃ,",
  "anya-e0104n:1308_1": "na tāva anupadadhammavipassanā vihitāti “sammasanārambhavidhāna”nti. Vuttaṃ.",
  "anya-e0104n:1309_0": "Indriyatikkhakāraṇanavakakathāvaṇṇanā",
  "anya-e0104n:1310_0": "699.",
  "anya-e0104n:1310_1": "Ekaccassa tikkhindriyassa mahāpaññassa nayavipassanāvaseneva udayabbayañāṇaṃ uppajjati,",
  "anya-e0104n:1310_2": "itarassa nuppajjati.",
  "anya-e0104n:1310_3": "Taṃ sandhāya “yassa pana…pe…",
  "anya-e0104n:1310_4": "na sampajjatī”ti vuttaṃ.",
  "anya-e0104n:1310_5": "Udayabbayañāṇuppatti hi idha nayavipassanāya sampajjananti adhippetaṃ.",
  "anya-e0104n:1310_6": "Tena “navahākārehi indriyāni tikkhāni bhavanti…pe…",
  "anya-e0104n:1310_7": "antarā ca abbosānenā”ti evaṃ vuttānaṃ navannaṃ ākārānaṃ vasena indriyāni tikkhāni katvā sappāyāni sevamānena sammasitabbanti sambandho.",
  "anya-e0104n:1311_0": "Tenāti yoginā.",
  "anya-e0104n:1311_1": "Navahākārehīti vakkhamānehi navahi ākārehi.",
  "anya-e0104n:1311_2": "Indriyānīti saddhādīni indriyāni.",
  "anya-e0104n:1311_3": "Tikkhānīti tikhiṇāni visadāni sūrāni.",
  "anya-e0104n:1311_4": "Uppannuppannānanti khaṇe khaṇe uppannānaṃ uppannānaṃ.",
  "anya-e0104n:1311_5": "Saṅkhārānanti vipassiyamānānaṃ rūpārūpadhammānaṃ.",
  "anya-e0104n:1311_6": "Khayamevāti paṭhamaṃ uppādaṃ disvā taṃ muñcitvā khayameva bhaṅgameva passati.",
  "anya-e0104n:1311_7": "Tassa tathākhayadassanapasutassa vipassanāpaññā tikkhā sūrā vahati,",
  "anya-e0104n:1311_8": "itarāni ca indriyāni.",
  "anya-e0104n:1311_9": "Tatthāti khayadassane.",
  "anya-e0104n:1311_10": "Sakkaccakiriyāyāti ādarakāritāya,",
  "anya-e0104n:1311_11": "yathā khayadassanaparameneva vipassanāñāṇaṃ pavattati,",
  "anya-e0104n:1311_12": "evaṃ taṃ ādarajāto sampādeti.",
  "anya-e0104n:1311_13": "Sātaccakiriyāyāti avicchedakiriyāya,",
  "anya-e0104n:1311_14": "yathā vipassanāñāṇaṃ khayadassanavasena nirantarameva pavattati,",
  "anya-e0104n:1311_15": "evaṃ yuttappayutto naṃ sampādeti.",
  "anya-e0104n:1311_16": "Sappāyakiriyāyāti anurūpakiriyāya āvāsādisattavidhasappāyāsevanakiriyāya.",
  "anya-e0104n:1311_17": "Nimittaggāhenāti yathā manasikarontassa vipassanāsamādhi uppanno,",
  "anya-e0104n:1311_18": "tassa ākārassa sallakkhaṇavasena samathanimittaggahaṇena sampādetīti sambandho.",
  "anya-e0104n:1311_19": "Anupavattanatāyāti anurūpato pavattanena bhāvanācittassa līnabhāve pītivīriyadhammavicayasambojjhaṅgānaṃ",
  "anya-e0104n:1311_20": "uddhatabhāve passaddhisamādhiupekkhāsambojjhaṅgānaṃ brūhanenāti attho.",
  "anya-e0104n:1311_21": "Kāye ca jīvite ca anapekkhatanti attano kāye asucibhāvena bāhirakaaviññāṇakakuṇape viya jīvite ahitāvahapaccatthike viya nirapekkhacittaṃ upaṭṭhapeti.",
  "anya-e0104n:1311_22": "Tattha ca abhibhuyya nekkhammenāti tasmiṃ kāyacitte anapekkhabhāvena indriyānaṃ tikkhabhāvāpādanena uppannaṃ",
  "anya-e0104n:1311_23": "uppannaṃ dukkhaṃ vīriyena abhibhavitvā bhāvanaṃ sampādeti.",
  "anya-e0104n:1311_24": "Antarāti yathādhippetāya bhāvanāsiddhiyā antarāva.",
  "anya-e0104n:1311_25": "Abbosānenāti asaṅkocanena.",
  "anya-e0104n:1312_0": "Evaṃ vuttānanti evaṃ “navahākārehi indriyāni tikkhāni bhavantī”tiādinā aṭṭhakathāyaṃ vuttānaṃ.",
  "anya-e0104n:1312_1": "Ettha ca yathā nāma sukhumānaṃ muttāpavāḷādīnaṃ vijjhane sukhumatarena vedhanena bhavitabbaṃ,",
  "anya-e0104n:1312_2": "evameva saṇhasukhumānaṃ rūpārūpadhammānaṃ,",
  "anya-e0104n:1312_3": "paccayassa ca pariggaṇhane tikkhena ñāṇena bhavitabbaṃ.",
  "anya-e0104n:1312_4": "Tesaṃ pana khayavayadassane tikkhatarena bhavitabbaṃ.",
  "anya-e0104n:1312_5": "Tikkhataratā cassa nisānasilāyaṃ saṇhamaṭṭhatāya karaṇena viya pharasudhārāya nisitabhāvāpādanena indriyānaṃ tikkhabhāvāpādanena sādhetabbā.",
  "anya-e0104n:1312_6": "Tañca yehi navahi ākārehi hoti,",
  "anya-e0104n:1312_7": "tesu khaṇikānaṃ saṅkhārānaṃ khaṇe khaṇe bhijjanākāradassanaṃ paṭhamaṃ vuttaṃ “uppannuppannānaṃ saṅkhārānaṃ khayameva passatī”ti.",
  "anya-e0104n:1312_8": "Asati ñāṇassa tikkhatarabhāve tadabhāvato sesindriyatikkhatā tassa sambhārabhāvato vuttā,",
  "anya-e0104n:1312_9": "avinābhāvato vā.",
  "anya-e0104n:1312_10": "Sakkaccakiriyādiggahaṇaṃ pana tassa upāyadassanaṃ.",
  "anya-e0104n:1312_11": "Asappāyāni bhojanādīni anupayujjanādivasena vajjetvā sappāyāni mattaso sevamānena.",
  "anya-e0104n:1312_12": "Rūpārūpadhammānaṃ accantavidhuratāya ekajjhaṃ asammasitabbattā,",
  "anya-e0104n:1312_13": "tathā sammasanassa ca idha anadhippetattā “kālena rūpaṃ sammasitabbaṃ,",
  "anya-e0104n:1312_14": "kālena arūpa”nti vuttaṃ.",
  "anya-e0104n:1312_15": "Tatthāpi ca rūpassa oḷārikatāya suviññeyyattā paṭhamaṃ sammasitabbatā vuttā.",
  "anya-e0104n:1312_16": "Nibbatti passitabbāti paṭhamaṃ tāva āgamānusārato anumānavasena daṭṭhabbā.",
  "anya-e0104n:1312_17": "Tato paraṃ anukkamena balappatte bhāvanāñāṇe paccakkhatopi dissatīti.",
  "anya-e0104n:1313_0": "Rūpanibbattipassanākārakathāvaṇṇanā",
  "anya-e0104n:1314_0": "700.",
  "anya-e0104n:1314_1": "Sabbesanti kāmāvacarādiaṇḍajādibhedabhinnānaṃ sabbesaṃ sattānaṃ.",
  "anya-e0104n:1314_2": "Paṭhamaṃ kammato nibbattati taṃmūlakattā utujādirūpānaṃ.",
  "anya-e0104n:1314_3": "Parato pavattanakakāyadasakādivasena labbhamānaṃ pabandhattayaṃ,",
  "anya-e0104n:1314_4": "santatisīsaṃ vā sandhāya “tisantativasenā”ti vuttaṃ.",
  "anya-e0104n:1315_0": "Dandhaṃ mandaṃ cirena nirodho etassāti dandhanirodhaṃ sattarasacittakkhaṇāyukattā.",
  "anya-e0104n:1315_1": "Tenāha “garuparivattī”ti.",
  "anya-e0104n:1315_2": "Tenāti tasmā,",
  "anya-e0104n:1315_3": "yasmā “tato sīghataraṃ kho,",
  "anya-e0104n:1315_4": "bhikkhave,",
  "anya-e0104n:1315_5": "āyusaṅkhārā khīyantī”ti vacanato rūpadhammāpi ittarakālā eva,",
  "anya-e0104n:1315_6": "arūpadhammā pana tehi sātisayaṃ ittarakālā,",
  "anya-e0104n:1315_7": "tasmā āha bhagavāti attho.",
  "anya-e0104n:1315_8": "Yaṃ panettha vattabbaṃ,",
  "anya-e0104n:1315_9": "taṃ heṭṭhā vicāritameva.",
  "anya-e0104n:1315_10": "Tehi sadisāti cittassa uppādabhaṅgakkhaṇehi sadisā.",
  "anya-e0104n:1315_11": "Sabbesampi hi saṅkhārānaṃ uppādabhaṅgakkhaṇesu visadisatā natthi,",
  "anya-e0104n:1315_12": "samānakālāva te.",
  "anya-e0104n:1315_13": "Ṭhānappattanti ṭhitikkhaṇappattaṃ.",
  "anya-e0104n:1315_14": "Tenāti dutiyabhavaṅgacittena.",
  "anya-e0104n:1315_15": "Vatthurūpaṃ ekassa cittassa nissayo hutvā aññassa na hoti ṭhapetvā maraṇāsannaṃ,",
  "anya-e0104n:1315_16": "tasmā vuttaṃ “tena saddhi”ntiādi.",
  "anya-e0104n:1316_0": "Evaṃ paṭisandhito paṭṭhāya yāva cuticittassa uppatti,",
  "anya-e0104n:1316_1": "taṃ dassetvā idāni nirodhaṃ dassetuṃ “paṭisandhicittassā”tiādi āraddhaṃ.",
  "anya-e0104n:1316_2": "Tattha ṭhānakkhaṇeti paṭisandhicittassa ṭhitikkhaṇe.",
  "anya-e0104n:1316_3": "Yāva pavatti nāma atthīti yāva saṃsārappavatti nāma atthi,",
  "anya-e0104n:1316_4": "yāva vā cittassa pavatti nāma atthi.",
  "anya-e0104n:1316_5": "Asaññūpapattiyañhi natthi cittappavattīti.",
  "anya-e0104n:1316_6": "Rūpūpapattiyaṃ saṃsedajā opapātikasadisāti opapātikānaṃyeva gahaṇaṃ.",
  "anya-e0104n:1316_7": "Opapātikānampīti pi-",
  "anya-e0104n:1316_8": "saddena vā saṃsedaje sampiṇḍeti.",
  "anya-e0104n:1316_9": "Sattasantativasenāti cakkhudasakādīnaṃ sattannaṃ santatisīsānaṃ vasena.",
  "anya-e0104n:1317_0": "701.",
  "anya-e0104n:1317_1": "Tatthāti kammato rūpapavattiyaṃ.",
  "anya-e0104n:1317_2": "Nānākkhaṇikakammapaccayabhūtaṃyeva idha kammanti adhippetanti āha “kammaṃ nāma kusalākusalacetanā”ti.",
  "anya-e0104n:1317_3": "Jīvitanavakaṃ cakkhudasakādiantogadhameva katvā “samasattatirūpa”nti vuttaṃ.",
  "anya-e0104n:1317_4": "Taṃ vā cakkhudasakādi viya sukhapariggahaṃ na hotīti.",
  "anya-e0104n:1317_5": "Tadevāti yathāvuttaṃ vipākakkhandhakaṭattārūpamāha.",
  "anya-e0104n:1317_6": "Kammañhi kammajassa janakaṃ,",
  "anya-e0104n:1317_7": "paripācakampi hoti jīvitindriyassa,",
  "anya-e0104n:1317_8": "kammajaggino ca vasena anurakkhaṇasabbhāvato,",
  "anya-e0104n:1317_9": "āhārādipaṭilābhahetutāya upatthambhakanimittato ca.",
  "anya-e0104n:1317_10": "Tenāha “upatthambhakapaccayopi hotī”ti.",
  "anya-e0104n:1317_11": "Upatthambhakapaccayatā cassa upanissayapaccayavaseneva veditabbā.",
  "anya-e0104n:1317_12": "Kammaṃ paccayo etassāti kammapaccayaṃ,",
  "anya-e0104n:1317_13": "tadeva cittaṃ,",
  "anya-e0104n:1317_14": "taṃ samuṭṭhānaṃ etassāti kammapaccayacittasamuṭṭhānaṃ.",
  "anya-e0104n:1317_15": "Vipākacetasikānampi kammapaccayacittasamuṭṭhānatā vattabbā,",
  "anya-e0104n:1317_16": "na vā vattabbā kammasamuṭṭhānakammapaccayaggahaṇena gahitattā.",
  "anya-e0104n:1317_17": "Ṭhānappattā ojā aññaṃ ojaṭṭhamakaṃ samuṭṭhāpeti āhārānugate sarīreti gahetabbaṃ.",
  "anya-e0104n:1318_0": "Tatrāpīti kammasamuṭṭhānāhārasamuṭṭhānepi ojaṭṭhamake.",
  "anya-e0104n:1318_1": "Catasso vā pañca vā pavattiyo ghaṭetīti sadisasantativasena catasso vā pañca vā rūpakalāpappavattiyo santāneti.",
  "anya-e0104n:1318_2": "Bāhirapaccayavisesena pana visadisā bahūpi pavattiyo ghaṭetīti vadanti.",
  "anya-e0104n:1318_3": "Yathā kammapaccayāhārasamuṭṭhāne paveṇighaṭanā,",
  "anya-e0104n:1318_4": "evaṃ kammapaccayautusamuṭṭhānepīti taṃ dassetuṃ “kammapaccayautusamuṭṭhānaṃ nāmā”tiādi vuttaṃ.",
  "anya-e0104n:1318_5": "Ettha ca yathā tattha tattha koṭṭhāse paramparappavattiṃ dassentena akammajā dutiyādipavattiyo asambhedena dassitā,",
  "anya-e0104n:1318_6": "evaṃ kammajāhārasamuṭṭhānautuvasena,",
  "anya-e0104n:1318_7": "kammajautusamuṭṭhānāhāravasena,",
  "anya-e0104n:1318_8": "kammapaccayacittajāhārautusamuṭṭhānautuāhāravasena ca sambhedavasenāpi rūpappavatti dassetabbāti vadanti.",
  "anya-e0104n:1318_9": "Tattha kammajato pavattaāhārā visesapaccayalābhe sati yathāvuttaparimāṇāhi pavattīhi uddhampi pavattiyo na ghaṭentīti na sakkā vattuṃ.",
  "anya-e0104n:1318_10": "Tathā hi “dasa dvādasa vāre pavattiṃ ghaṭetī”ti,",
  "anya-e0104n:1318_11": "“evaṃ dīghampi addhānaṃ anupādinnapakkhe ṭhatvāpi utusamuṭṭhānaṃ pavattati evā”ti ca vakkhati.",
  "anya-e0104n:1319_0": "702.",
  "anya-e0104n:1319_1": "Janakājanakā matāti purimakā tikoṭṭhāsasaṅgahitā janakā,",
  "anya-e0104n:1319_2": "pacchimakoṭṭhāsikā “soḷasā”ti vuttā ajanakāti matā ñātā.",
  "anya-e0104n:1319_3": "Kusalakiriyatoti kusalato ca kiriyato ca.",
  "anya-e0104n:1319_4": "Iriyāya kāyikakiriyāya pavattiṭṭhānatāya pathabhāvato iriyāpatho, gamanādi,",
  "anya-e0104n:1319_5": "atthato tadavatthā rūpappavatti.",
  "anya-e0104n:1319_6": "Kāmañcettha rūpavinimutto iriyāpatho,",
  "anya-e0104n:1319_7": "viññatti ca natthi,",
  "anya-e0104n:1319_8": "tathāpi na sabbaṃ rūpasamuṭṭhāpakacittaṃ iriyāpathūpatthambhakaṃ,",
  "anya-e0104n:1319_9": "viññattivikāruppādakañca hoti.",
  "anya-e0104n:1319_10": "Yaṃ pana cittaṃ viññattijanakaṃ,",
  "anya-e0104n:1319_11": "taṃ ekaṃsato itarassa janakaṃ avinābhāvato,",
  "anya-e0104n:1319_12": "tathā iriyāpathūpatthambhakaṃ rūpassa.",
  "anya-e0104n:1319_13": "Etassa visesassa dassanatthaṃ “rūpaṃ,",
  "anya-e0104n:1319_14": "iriyāpathaṃ,",
  "anya-e0104n:1319_15": "viññattiñcā”ti samuccayo kato.",
  "anya-e0104n:1319_16": "Vipākavajjānīti ettha vipākābhiññādvayavajjānīti vattabbaṃ tadaññesaṃyeva sesaggahaṇena gahetabbattā.",
  "anya-e0104n:1319_17": "Na vā vattabbaṃ sesaggahaṇeneva abhiññācittānampi nivattetabbato.",
  "anya-e0104n:1319_18": "Na viññattiṃ janayanti mahaggatakusalādīnaṃ santabhāvena avipphārikabhāvato.",
  "anya-e0104n:1319_19": "Vipphārikameva hi kāmāvacarakusalādiviññattiṃ samuṭṭhāpeti,",
  "anya-e0104n:1319_20": "iriyāpathūpatthambhakāni pana honti satipi santabhāve jhānavegena saussāhattā,",
  "anya-e0104n:1319_21": "yato tesaṃ javanakiccatā.",
  "anya-e0104n:1319_22": "Pañca bhavaṅgacittānīti sambandho.",
  "anya-e0104n:1319_23": "Rūpameva janayanti,",
  "anya-e0104n:1319_24": "na iriyāpathaṃ nirussāhasantabhāvena paridubbalabhāvato.",
  "anya-e0104n:1319_25": "Kiriyāmayacittehi avimissabhavaṅgappavattikāle khandhādisarīrāvayavānaṃ niccalabhāvenāvaṭṭhānaṃ.",
  "anya-e0104n:1319_26": "Tathā hi abbokiṇṇe bhavaṅge pavattamāne aṅgāni osīdanti paviṭṭhāni viya honti.",
  "anya-e0104n:1319_27": "“Dvattiṃsā”ti pana ādinā vuttesu jāgaraṇacittesu vattamānesu aṅgāni upatthaddhāni yathāpavattairiyāpathabhāveneva pavattantīti.",
  "anya-e0104n:1319_28": "Dvepañcaviññāṇāni sabbadubbalatāya rūpaṃ na janenti.",
  "anya-e0104n:1319_29": "Paṭisandhicittaṃ vatthudubbalatāya.",
  "anya-e0104n:1319_30": "Khīṇāsavānaṃ cuticittanti ettha –",
  "anya-e0104n:1320_0": "“Kāmāvacarānaṃ pacchimacittassa uppādakkhaṇe yassa cittassa anantarā kāmāvacarānaṃ pacchimacittaṃ uppajjissati,",
  "anya-e0104n:1320_1": "rūpāvacare arūpāvacare pacchimabhavikānaṃ,",
  "anya-e0104n:1320_2": "ye ca rūpāvacaraṃ arūpāvacaraṃ upapajjitvā parinibbāyissanti,",
  "anya-e0104n:1320_3": "tesaṃ cavantānaṃ tesaṃ vacīsaṅkhāro nirujjhissati,",
  "anya-e0104n:1320_4": "no ca tesaṃ kāyasaṅkhāro nirujjhissatī”ti –",
  "anya-e0104n:1321_0": "Pana vacanato aññesampi cuticittaṃ rūpaṃ na samuṭṭhāpetīti viññāyati.",
  "anya-e0104n:1321_1": "Na hi rūpasamuṭṭhāpakacittassa gabbhagatatādivibandhābhāve kāyasaṅkhārāsamuṭṭhāpane kāraṇaṃ atthi,",
  "anya-e0104n:1321_2": "na ca yuttaṃ cuto ca cittasamuṭṭhānarūpañcassa pavattati,",
  "anya-e0104n:1321_3": "nāpi “cuticittaṃ rūpaṃ samuṭṭhāpetī”ti pāḷi atthi,",
  "anya-e0104n:1321_4": "“khīṇāsavāna”nti,",
  "anya-e0104n:1321_5": "pana visesanaṃ appaṭisandhikanirodhena nirujjhantassa tesaṃ cuticittassa rūpasamuṭṭhāpanaṃ pākaṭanti katvā katanti daṭṭhabbaṃ.",
  "anya-e0104n:1321_6": "Soḷasa cittānīti paricchijja gahaṇaṃ tesaṃ rūpajanane ekaṃsato niyametabbattā,",
  "anya-e0104n:1321_7": "aññāni pana bahūni arūpe uppannāni anokāsagatattā rūpaṃ na janentiyeva.",
  "anya-e0104n:1321_8": "Na ṭhitikkhaṇe,",
  "anya-e0104n:1321_9": "bhaṅgakkhaṇe vā rūpaṃ janentīti sambandho.",
  "anya-e0104n:1321_10": "Uppādakkhaṇe pana balavaṃ anantarādipaccayalābhato.",
  "anya-e0104n:1322_0": "Yathā pathavīādayo rūpadhammā cittahetukā cittasamuṭṭhānā,",
  "anya-e0104n:1322_1": "evaṃ vedanādayopīti vuttaṃ “cittasamuṭṭhānaṃ nāma tayo arūpino khandhā,",
  "anya-e0104n:1322_2": "saddanavaka”ntiādi.",
  "anya-e0104n:1322_3": "Tenevāha –",
  "anya-e0104n:1322_4": "“katame dhammā cittasamuṭṭhānā?",
  "anya-e0104n:1322_5": "Vedanākkhandho saññākkhandho saṅkhārakkhandho kāyaviññatti vacīviññattī”ti.",
  "anya-e0104n:1322_6": "Tattha kāyaviññattiādīnaṃ cittasamuṭṭhānatā pariyāyato vuttāti veditabbā tesaṃ anipphannattā.",
  "anya-e0104n:1322_7": "“Evaṃ vuttaṃ catusamuṭṭhānarūpa”nti iminā ataṃsamuṭṭhānasseva cittajarūpassa cittapaccayatā dassitā.",
  "anya-e0104n:1322_8": "Yathā pana kammapaccayaṃ dassitaṃ,",
  "anya-e0104n:1322_9": "evaṃ cittapaccaye gayhamāne taṃsamuṭṭhānarūpassa,",
  "anya-e0104n:1322_10": "sahajātavedanādīnañca cittapaccayatā siyā.",
  "anya-e0104n:1322_11": "Cittasamuṭṭhānacittapaccaye pana asaṅkarato dassetuṃ pacchājātapaccayavaseneva cittapaccayaṃ uddhaṭanti daṭṭhabbaṃ.",
  "anya-e0104n:1322_12": "Cittasamuṭṭhānautuāhārehi kammasamuṭṭhānautuāhārā balavanto hontīti tesaṃ vasena catupañcapavattighaṭanaṃ vuttaṃ,",
  "anya-e0104n:1322_13": "cittasamuṭṭhānānaṃ pana vasena dvattippavattighaṭanaṃ taṃpākatikacittavasena,",
  "anya-e0104n:1322_14": "mahaggatānuttaracittavasena pana bahutarāpi pavattiyo icchitabbā.",
  "anya-e0104n:1322_15": "Taṃnibbattānaṃ cittajarūpānaṃ uḷārapaṇītabhāvato.",
  "anya-e0104n:1323_0": "703.",
  "anya-e0104n:1323_1": "“Upādinnaṃ kammajarūpaṃ paccayaṃ labhitvā”ti etena bahiddhā anupādinnaojā rūpāharaṇakiccaṃ na karotīti dasseti.",
  "anya-e0104n:1323_2": "Paccayalābho cassa kammajabhūtasannissayatāvasenāti āha “tattha patiṭṭhāyā”ti.",
  "anya-e0104n:1323_3": "Tattha kammapaccayacittasamuṭṭhānādirūpassapi kammamūlakattā siyā kammajapariyāyoti taṃnivattanatthaṃ “upādinna”nti visesetvā vuttaṃ.",
  "anya-e0104n:1323_4": "Āhārapaccayassa āhāro na kevalaṃ upatthambhakova,",
  "anya-e0104n:1323_5": "atha kho janakopīti dassetuṃ “catusamuṭṭhānarūpa”nti vuttaṃ.",
  "anya-e0104n:1323_6": "“Dasa dvādasa vāre”ti vatvā kathaṃ imasseva dasa dvādasa vāre pavattighaṭanāti anuyogaṃ sandhāyāha “ekadivasaṃ paribhuttāhāro”tiādi.",
  "anya-e0104n:1323_7": "Dārakassa sarīraṃ pharitvāti nābhimūlānugatāhi rasaharaṇīhi pharitvā,",
  "anya-e0104n:1323_8": "aññathā jalābuantarike kāye makkhanāvasena na sammāviniyogo āhārassa sambhavatīti.",
  "anya-e0104n:1324_0": "Upādinnako anupādinnakoti duvidhe āhāre pubbe anupādinnako āhārapaccayaāhāro dassitoti itaraṃ dassetuṃ “kammajāhāro”tiādi vuttaṃ.",
  "anya-e0104n:1324_1": "Taṃ kammapaccayāhārasamuṭṭhāne vuttanayameva.",
  "anya-e0104n:1324_2": "Tenāha “catasso vā pañca vā pavattiyo ghaṭetī”ti.",
  "anya-e0104n:1324_3": "Āhārapaccayautunopi utupaccayāhārassa viya dasa dvādasa vāre pavattighaṭanā veditabbā.",
  "anya-e0104n:1324_4": "Vuttanayattā na uddhatanti vadanti.",
  "anya-e0104n:1324_5": "Sesānanti kammacittautusamuṭṭhānānaṃ tisantatirūpānaṃ.",
  "anya-e0104n:1324_6": "Kabaḷīkārāhāro hi aññāhārasamuṭṭhitassa,",
  "anya-e0104n:1324_7": "tisantatirūpānañca upatthambhakavasena attanā uppāditassa janako hutvā paccayo hoti.",
  "anya-e0104n:1324_8": "Evaṃ āhārapaccayo hontoyeva atthiavigatavasenāpi paccayo hoti,",
  "anya-e0104n:1324_9": "nissayabhāvo pana paṭṭhānanayena natthi.",
  "anya-e0104n:1324_10": "Āhārapaccayā pavattamānāni rūpāni āhāranissayāni nāma hontīti suttantanayena vuttoti daṭṭhabbo.",
  "anya-e0104n:1324_11": "Parato utuno nissayajotanāyapi eseva nayo.",
  "anya-e0104n:1325_0": "704.",
  "anya-e0104n:1325_1": "Kammasamuṭṭhānādivasena catubbidhāyapi tejodhātuyā rūpuppādane samatthabhāvato “utu nāma catusamuṭṭhānā tejodhātū”ti vuttaṃ.",
  "anya-e0104n:1325_2": "Esa duvidho hotīti esa utu tejodhātubhāvāvisesepi tikkhamandatāvisesena uṇho,",
  "anya-e0104n:1325_3": "sītoti duvidho hoti.",
  "anya-e0104n:1325_4": "Yaṃ panettha vattabbaṃ,",
  "anya-e0104n:1325_5": "taṃ heṭṭhā vicāritameva.",
  "anya-e0104n:1325_6": "Yadipi utu upādinnakena vināpi rūpaṃ samuṭṭhāpeti,",
  "anya-e0104n:1325_7": "indriyabaddhe pana tena vinā tassa rūpuppādanaṃ natthīti āha “upādinnakaṃ paccayaṃ labhitvā”ti.",
  "anya-e0104n:1325_8": "Tenāha “catusamuṭṭhāno utū”ti.",
  "anya-e0104n:1325_9": "Utusamuṭṭhānoyeva hi utu upādinnakena vinā rūpaṃ samuṭṭhāpeti.",
  "anya-e0104n:1325_10": "Utupaccayaṃ nāma catusamuṭṭhānikaṃ rūpaṃ.",
  "anya-e0104n:1325_11": "Yañhi utusamuṭṭhānaṃ pannarasavidhaṃ rūpaṃ,",
  "anya-e0104n:1325_12": "yañca tadaññatisantatirūpaṃ,",
  "anya-e0104n:1325_13": "tassa sabbassapi sabhāgo utuupatthambhakapaccayo hotīti.",
  "anya-e0104n:1325_14": "Yasmā visabhāgo utu himādi viya padumādīnaṃ visadisarūpuppattihetubhūtaṃ purimarūpaṃ vināsentaṃ viya hoti,",
  "anya-e0104n:1325_15": "tasmā sabhāgaṃ,",
  "anya-e0104n:1325_16": "visabhāgañca ekajjhaṃ gahetvā vuttaṃ “utu catusamuṭṭhānikarūpānaṃ pavattiyā ca vināsassa ca paccayo hotī”ti.",
  "anya-e0104n:1326_0": "Dīghampi addhānanti “dasa dvādasa vāre”ti aññassa vuttaparicchedato dīghampi kālaṃ.",
  "anya-e0104n:1326_1": "Utu hi sabhāgasantativasena laddhapaccayaṃ ciratarampi kālaṃ sadisākāraṃ rūpappavattiṃ santāneti upādinnakasannissayena vinā,",
  "anya-e0104n:1326_2": "pageva itarathā.",
  "anya-e0104n:1326_3": "Tenāha “anupādinnapakkhe ṭhatvāpī”ti,",
  "anya-e0104n:1326_4": "maṃsavinimuttakesalomanakhacammakhilatilakādivasena jīvamānasarīre aññattha matakaḷevarādivasenāti adhippāyo.",
  "anya-e0104n:1326_5": "Rūpassa nibbattiyā diṭṭhāya tassa bhaṅgopi diṭṭhoyeva hoti ittarakālattā dhammappavattiyāti āha “nibbattiṃ passanto kālena rūpaṃ sammasati nāmā”ti.",
  "anya-e0104n:1326_6": "Na hi nibbattimattadassanaṃ sammasanaṃ nāma hoti,",
  "anya-e0104n:1326_7": "udayabbayadassanañca adhikatanti.",
  "anya-e0104n:1326_8": "Esa nayo ito paresupi nibbattiggahaṇesu.",
  "anya-e0104n:1327_0": "Arūpanibbattipassanākārakathāvaṇṇanā",
  "anya-e0104n:1328_0": "705. Lokiyacittuppādavasenevāti avadhāraṇaṃ itarassa avisayattā.",
  "anya-e0104n:1329_0": "Nibbattati taṃtaṃbhavavasena.",
  "anya-e0104n:1329_1": "Tadeva ekūnavīsatippabhedaṃ cittaṃ bhavaṅgavasena nibbattatīti sambandho.",
  "anya-e0104n:1329_2": "Tathā cutivasena tadārammaṇavasenāti etthāpi.",
  "anya-e0104n:1329_3": "Tatthāti tesu ekūnavīsaticittuppādesu.",
  "anya-e0104n:1329_4": "Anantaracittato paṭṭhāyātiādināpi pavattiyeva vuttā.",
  "anya-e0104n:1330_0": "So pana paṭisandhicittānaṃyeva pavattiyaṃ pavattanākāroti suddhappavatticittānaṃ uppattiṃ dassento “pavatte panā”tiādimāha.",
  "anya-e0104n:1330_1": "Asambhinnattāti avinaṭṭhattā.",
  "anya-e0104n:1330_2": "“Asambhinnattā cakkhussā”tiādinā saṅkhepato vuttamatthaṃ vivarituṃ “cakkhupasādassa hī”tiādi vuttaṃ.",
  "anya-e0104n:1330_3": "“Ṭhitippattamevā”ti iminā yathā nirujjhamānaṃ rūpaṃ kassaci paccayo na hoti,",
  "anya-e0104n:1330_4": "evaṃ uppajjamānampīti dasseti.",
  "anya-e0104n:1330_5": "Cakkhuviññāṇaṃ uppajjatīti sambandho.",
  "anya-e0104n:1330_6": "Evaṃ sesesupi.",
  "anya-e0104n:1330_7": "Kāmāvacarakusalākusalakiriyacittesu ekaṃ vā pañca,",
  "anya-e0104n:1330_8": "satta vā javanāni hutvā uppajjatīti sambandho.",
  "anya-e0104n:1330_9": "Upekkhāsahagatāhetukaṃ cittaṃ vāti vā-",
  "anya-e0104n:1330_10": "saddaṃ ānetvā sambandhitabbaṃ.",
  "anya-e0104n:1330_11": "Voṭṭhabbanañhi sandhāya evaṃ vuttaṃ,",
  "anya-e0104n:1330_12": "taṃ pana dutiyamoghavāravasena veditabbaṃ.",
  "anya-e0104n:1330_13": "Pañca javanāni suttamucchitādikāle,",
  "anya-e0104n:1330_14": "satta pākatikakāle veditabbāni.",
  "anya-e0104n:1330_15": "Javanārammaṇānurūpanti “tihetukaṃ ce javanaṃ,",
  "anya-e0104n:1330_16": "tihetukaṃ,",
  "anya-e0104n:1330_17": "dvihetukaṃ vā”tiādinā,",
  "anya-e0104n:1330_18": "“iṭṭhaṃ ce ārammaṇaṃ,",
  "anya-e0104n:1330_19": "somanassasahagata”ntiādinā ca javanassa,",
  "anya-e0104n:1330_20": "ārammaṇassa ca anurūpaṃ.",
  "anya-e0104n:1330_21": "Sesadvāresūti sotadvārādisesadvāresu.",
  "anya-e0104n:1331_0": "Anukkamenāti udayabbayañāṇādhigamānukkamena paññābhāvanaṃ sampādeti arahattaṃ adhigacchati.",
  "anya-e0104n:1332_0": "Rūpasattakasammasanakathāvaṇṇanā",
  "anya-e0104n:1333_0": "706.",
  "anya-e0104n:1333_1": "Rūpesu manasikārasattakaṃ rūpasattakaṃ,",
  "anya-e0104n:1333_2": "rūpadhammesu sattahākārehi manasi kārotīti attho.",
  "anya-e0104n:1333_3": "Evaṃ arūpasattakampi veditabbaṃ.",
  "anya-e0104n:1333_4": "Imehi ākārehīti imehi ādānanikkhepanamanasikārādippakārehi,",
  "anya-e0104n:1333_5": "imehi vā yathāvuttakoṭṭhāsehi.",
  "anya-e0104n:1333_6": "Āropetvāti tilakkhaṇaṃ āropetvā.",
  "anya-e0104n:1334_0": "Ādānanikkhepanatoti bhavassa gahaṇavissajjanato, jātito,",
  "anya-e0104n:1334_1": "maraṇato cāti attho.",
  "anya-e0104n:1334_2": "Vayovuḍḍhatthagāmitoti vayasā vuḍḍhassa atthagāmibhāvato,",
  "anya-e0104n:1334_3": "atthaṅgamato icceva attho.",
  "anya-e0104n:1334_4": "Āhāratoti āhārahetu,",
  "anya-e0104n:1334_5": "rūpassa paccayabhūtaāhāratoti attho.",
  "anya-e0104n:1334_6": "Ayalohādibhūmipāsāṇādibhedaṃ vividhavaṇṇasaṇṭhānaṃ kammānapekkhaṃ sabhāvasiddhaṃ rūpaṃ dhammatārūpaṃ.",
  "anya-e0104n:1334_7": "Sattāti sattadhā sattahākārehi.",
  "anya-e0104n:1334_8": "Vipassatīti taṃ taṃ koṭṭhāsaṃ tilakkhaṇaṃ āropetvā vipassati sammasati.",
  "anya-e0104n:1335_0": "“Bhārādānaṃ dukhaṃ loke”ti vacanato khandhabhārassa ādito gahaṇanti katvā “ādānanti paṭisandhī”ti āha.",
  "anya-e0104n:1335_1": "“Sabbeva nikkhipissanti,",
  "anya-e0104n:1335_2": "bhūtā loke samussaya”nti pana vacanato khandhabhāranikkhepoti katvā “nikkhepananti cutī”ti vuttaṃ.",
  "anya-e0104n:1335_3": "“Yo ciraṃ jīvati,",
  "anya-e0104n:1335_4": "so vassasata”nti vacanato tato ūnādhikabhāvo appamāṇanti vuttaṃ “ekaṃ vassasataṃ paricchinditvā”ti.",
  "anya-e0104n:1335_5": "Etthantare sabbe saṅkhārāti etasmiṃ ādānanikkhepantare pavattā sabbe bhūtupādāyarūpappabhedā saṅkhārā.",
  "anya-e0104n:1335_6": "Rūpadhammesu hi idaṃ sammasanavidhānanti.",
  "anya-e0104n:1335_7": "“Aniccā”ti gahitamattaṃ yuttito hadaye patiṭṭhāpanatthaṃ “kasmā”tiādi vuttaṃ.",
  "anya-e0104n:1335_8": "Tattha uppādavayavattitoti uppajjanavasena,",
  "anya-e0104n:1335_9": "nirujjhanavasena ca pavattanato,",
  "anya-e0104n:1335_10": "ahutvā sambhavato hutvā vayūpagamanatoti attho.",
  "anya-e0104n:1335_11": "Vipariṇāmatoti santānassa purimuttaravisadisabhāvatoti vadanti.",
  "anya-e0104n:1335_12": "Taṃ vassasataparicchinne rūpe idaṃ sammasananti adhippāyeneva vuttaṃ siyā,",
  "anya-e0104n:1335_13": "jarāmaraṇena vipariṇāmetabbatoti attho.",
  "anya-e0104n:1335_14": "Asatipi dhammabhede avatthābhedo icchitabbo.",
  "anya-e0104n:1335_15": "Na hi uppādāvatthā eva bhaṅgāvatthāti yuttā.",
  "anya-e0104n:1335_16": "Tathā hi vuttaṃ “jarāya ceva maraṇena cāti dvedhā pariṇāmapakatitāyā”ti.",
  "anya-e0104n:1335_17": "Sabhāvavigamo eva vā ettha vipariṇāmo.",
  "anya-e0104n:1335_18": "Khaṇikatā tāvakālikatā.",
  "anya-e0104n:1335_19": "Niccasabhāvābhāvo eva niccapaṭikkhepo.",
  "anya-e0104n:1335_20": "Aniccadhammā hi teneva attano sabhāvena jānantānaṃ niccataṃ paṭikkhipanti nāma.",
  "anya-e0104n:1335_21": "Yato na niccanti aniccaṃ,",
  "anya-e0104n:1335_22": "uppādakkhaṇe yadavatthā saṅkhārā,",
  "anya-e0104n:1335_23": "na tadavatthā ṭhitikkhaṇeti avatthantarappattiyā ñāyati tesaṃ kilamanākāroti āha “ṭhitiyaṃ jarāya kilamantī”ti,",
  "anya-e0104n:1335_24": "svāyamattho pākaṭajarāya veditabbo.",
  "anya-e0104n:1335_25": "Ye pana saṅkhārānaṃ ṭhitiṃ na sampaṭicchanti,",
  "anya-e0104n:1335_26": "tattha vattabbaṃ heṭṭhā vuttameva.",
  "anya-e0104n:1335_27": "Dhammānaṃ sabhāvo nāma duratikkamo jarānantaraṃ bhaṅgoti āha “jaraṃ patvā avassaṃ bhijjantī”ti.",
  "anya-e0104n:1335_28": "Tasmāti yasmā uppādajarābhaṅgavasena saṅkhārānaṃ nirantarabādhatā,",
  "anya-e0104n:1335_29": "tato ca nesaṃ dussahatāya dukkhamatā,",
  "anya-e0104n:1335_30": "tissannaṃ dukkhatānaṃ,",
  "anya-e0104n:1335_31": "saṃsāradukkhassa ca adhiṭṭhānatāya dukkhavatthutā, tasmā.",
  "anya-e0104n:1335_32": "Abhiṇha…pe…",
  "anya-e0104n:1335_33": "dukkhāti yojanā.",
  "anya-e0104n:1336_0": "“Sukhapaṭikkhepato”ti idaṃ vuttanayameva.",
  "anya-e0104n:1336_1": "Ṭhitiṃ mā pāpuṇantu,",
  "anya-e0104n:1336_2": "uppajjamānākāreneva pavattantūti adhippāyo.",
  "anya-e0104n:1336_3": "“Uppannā”ti iminā uppādakkhaṇasamaṅgitā vuttā.",
  "anya-e0104n:1336_4": "Ṭhānappattā mā jīrantūti kasmā vuttaṃ,",
  "anya-e0104n:1336_5": "nanu atthato ṭhiti eva jarāti?",
  "anya-e0104n:1336_6": "Saccametaṃ,",
  "anya-e0104n:1336_7": "jarāvasena pana yo kilamatho,",
  "anya-e0104n:1336_8": "so idha jarāggahaṇena gahitoti daṭṭhabbaṃ.",
  "anya-e0104n:1336_9": "Mā bhijjantūti niccataṃ āsīsati.",
  "anya-e0104n:1336_10": "Kassaci dhammissarassāpi bhagavato vasavattibhāvo natthi.",
  "anya-e0104n:1336_11": "Na hi lakkhaṇaññathattaṃ kenaci kātuṃ sakkā.",
  "anya-e0104n:1336_12": "Bhāvaññathattameva hi iddhivisayo.",
  "anya-e0104n:1336_13": "Suññā saṅkhārā tena tīsu ṭhānesu vasavattanākārena.",
  "anya-e0104n:1336_14": "Tasmāti vuttakāraṇaparāmasanaṃ.",
  "anya-e0104n:1336_15": "Suññatoti nivāsīkārakavedakaadhiṭṭhāyakavirahena tato suññato,",
  "anya-e0104n:1336_16": "na nissabhāvatoti ekaccaparikappitasabhāvasuññato.",
  "anya-e0104n:1336_17": "Assāmikatoti sāmibhūtassa kassaci abhāvato.",
  "anya-e0104n:1336_18": "Etena anattaniyataṃ dasseti.",
  "anya-e0104n:1336_19": "Avasavattitoti yathāvuttavasavattibhāvābhāvato.",
  "anya-e0104n:1336_20": "Attapaṭikkhepatoti paraparikappitassa attano paṭikkhipanato.",
  "anya-e0104n:1336_21": "“Suññato”tiādinā hi dhammānaṃ bāhirakaparikappitaattaviraho vutto,",
  "anya-e0104n:1336_22": "iminā pana ataṃsabhāvato attā na hotīti.",
  "anya-e0104n:1337_0": "707.",
  "anya-e0104n:1337_1": "Ettha ca “uppādavayavattito”tiādinā catūhi kāraṇehi aniccā,",
  "anya-e0104n:1337_2": "“abhiṇhasampaṭipīḷanato”tiādinā catūhi kāraṇehi dukkhā,",
  "anya-e0104n:1337_3": "“suññato”tiādinā catūhi kāraṇehi anattāti rūpadhamme niruḷhaṃ lakkhaṇattayaṃ pubbe attanā asallakkhitaṃ",
  "anya-e0104n:1337_4": "sallakkhetvā sammasanto taṃ tattha āropetīti vuccati.",
  "anya-e0104n:1337_5": "Tathā panānena ādānanikkhepanavasena sammasitattā āha “rūpe tilakkhaṇaṃ āropetvā”ti.",
  "anya-e0104n:1338_0": "Tattha ca yasmā aniccalakkhaṇaggahaṇapubbakaṃ dukkhalakkhaṇaggahaṇaṃ,",
  "anya-e0104n:1338_1": "dukkhalakkhaṇaggahaṇapubbakaṃ vā anattalakkhaṇaggahaṇaṃ.",
  "anya-e0104n:1338_2": "Aniccalakkhaṇañcettha rūpabhedena dassiyamānaṃ yathoḷārikato dīpetabbanti taṃ vassasataparicchedena paṭhamaṃ",
  "anya-e0104n:1338_3": "dassentena vassasataṃ ṭhitassa “dasa vā vīsati vā”tiādinā vibhajitvā anukkamena yāvauddharaṇādikoṭṭhāsavasena",
  "anya-e0104n:1338_4": "rūpassa bhaṅgaṃ disvā tato “aniccaṃ dukkhaṃ anattā”ti tilakkhaṇāropanaṃ vayovuḍḍhatthaṅgamato sammasananti",
  "anya-e0104n:1338_5": "dassetuṃ “tameva vassasata”ntiādinā vayavasena rūpassa sammasanavidhi āraddho.",
  "anya-e0104n:1338_6": "Tattha yasmā oḷārikavasenevāyaṃ ādito rūpabhedo gayhati,",
  "anya-e0104n:1338_7": "tasmā na vassasataṃ samakoṭṭhāsavasena vibhattaṃ,",
  "anya-e0104n:1338_8": "majjhimāvatthāya vā tathārūpattā majjhimavaye ekaṃ vassaṃ vaḍḍhitaṃ.",
  "anya-e0104n:1339_0": "708. Mandatābāhullena pavattaṃ vassānaṃ dasakaṃ mandadasakaṃ. Esa nayo sesesupi.",
  "anya-e0104n:1340_0": "Tadāti paṭhame vassadasake.",
  "anya-e0104n:1340_1": "Soti puggalo.",
  "anya-e0104n:1340_2": "Capaloti anavaṭṭhitakiriyatāya taralo.",
  "anya-e0104n:1340_3": "Tena momūhabhāvato viseseti.",
  "anya-e0104n:1340_4": "Na hesa navamadasake viya momūhabhāvena mando,",
  "anya-e0104n:1340_5": "atha kho capalatāyāti.",
  "anya-e0104n:1340_6": "Tenāha “kumārako”ti.",
  "anya-e0104n:1340_7": "Tatiye dasake maṃsapāripūriyā yathārahaṃ chavivaṇṇo vippasīdatīti āha “vaṇṇāyatanaṃ vepullaṃ pāpuṇātī”ti.",
  "anya-e0104n:1340_8": "Catutthe dasake aṭṭhīnaṃ,",
  "anya-e0104n:1340_9": "nhārūnañca thirabhāvappattiyā balañca thāmo ca vepullaṃ pāpuṇāti.",
  "anya-e0104n:1340_10": "Pañcame dasake yobbanamadassa dūrībhāvena yebhuyyena kilesatanutāya paññā yathārahaṃ suvisadā hoti.",
  "anya-e0104n:1340_11": "Khiḍḍāya rati khiḍḍārati.",
  "anya-e0104n:1340_12": "Kapallikādinissayavisesena padīpassa suddhatādi viya nissayavisesena pañcamachaṭṭhadasakesu paññāya buddhihāniyo veditabbā.",
  "anya-e0104n:1340_13": "Purato pabbhāro hoti kaṭisandhigīvāsandhīnaṃ vasena rassassāpi,",
  "anya-e0104n:1340_14": "pageva dīghassa.",
  "anya-e0104n:1340_15": "Pabbhāroti ca garubhāvena palambako.",
  "anya-e0104n:1340_16": "Momūho hoti satipaññāvippavāsato.",
  "anya-e0104n:1340_17": "Sayanabahulova hoti ṭhānādivasena sarīrabhāraṃ vahituṃ asakkonto.",
  "anya-e0104n:1341_0": "709.",
  "anya-e0104n:1341_1": "Tiṇṇaṃ tiṇṇaṃ vassānanti yebhuyyatāya vuttaṃ.",
  "anya-e0104n:1341_2": "Catuvassikopi hi eko koṭṭhāso hotīti.",
  "anya-e0104n:1341_3": "Dvisataṃ koṭṭhāse katvā ekekaayanavasenātipi veditabbaṃ.",
  "anya-e0104n:1342_0": "Vassāne pavattarūpanti sambandho.",
  "anya-e0104n:1343_0": "Taṃ pana vassānaṃ dvidhā samattaṃ,",
  "anya-e0104n:1343_1": "na pubbe viya catumāsanti āha “dvemāsa”nti.",
  "anya-e0104n:1343_2": "Accantasaṃyoge cetaṃ upayogavacanaṃ.",
  "anya-e0104n:1343_3": "So pana vassāno utu sāvaṇapoṭṭhapādamāsā,",
  "anya-e0104n:1343_4": "assayujakattikamāsā sarado,",
  "anya-e0104n:1343_5": "migasiraphussamāsā hemanto,",
  "anya-e0104n:1343_6": "māghaphaggunamāsā sisiro,",
  "anya-e0104n:1343_7": "cittavesākhamāsā vasanto,",
  "anya-e0104n:1343_8": "jeṭṭhāsaḷhamāsā gimho utūti veditabbo.",
  "anya-e0104n:1343_9": "Cha koṭṭhāse katvāti dasadasanāṭikāvasena cha koṭṭhāse katvā.",
  "anya-e0104n:1344_0": "710.",
  "anya-e0104n:1344_1": "Abhimukhaṃ purato kamanaṃ abhikkamo.",
  "anya-e0104n:1344_2": "Paṭinivattanavasena kamanaṃ paṭikkamo.",
  "anya-e0104n:1344_3": "Āmukhaṃ lokanaṃ ālokanaṃ.",
  "anya-e0104n:1344_4": "Vividhaṃ ito cito ca lokanaṃ vilokanaṃ.",
  "anya-e0104n:1344_5": "Hatthapādānaṃ saṅkucanaṃ samiñjanaṃ.",
  "anya-e0104n:1344_6": "Āyamanaṃ pasāraṇaṃ.",
  "anya-e0104n:1345_0": "Pāduddharaṇakāleti dutiyapāduddharaṇakāle.",
  "anya-e0104n:1345_1": "Pādassāti uddhaṭapādassa.",
  "anya-e0104n:1345_2": "Omattāti sattito hīnappamāṇā.",
  "anya-e0104n:1345_3": "Tenāha “mandā”ti.",
  "anya-e0104n:1345_4": "Itarāti tejovāyodhātuyo.",
  "anya-e0104n:1345_5": "Yathā pādassa uddharaṇaṃ sijjhati,",
  "anya-e0104n:1345_6": "tathā pavattacittasamuṭṭhānarūpesu ekaṃsato tejovāyodhātūnaṃ adhimattatā icchitabbā sallahukasabhāvatāya tāsaṃ.",
  "anya-e0104n:1345_7": "Tato eva ca itarāsaṃ omattatā garusabhāvattā.",
  "anya-e0104n:1345_8": "Taṃsambandhattā pana sesaṃ tisamuṭṭhānarūpaṃ taggatikameva hoti.",
  "anya-e0104n:1345_9": "Kāyavacīviññattipavattiyaṃ vāyopathavīadhimattatā imassa atthassa nidassananti daṭṭhabbaṃ.",
  "anya-e0104n:1345_10": "Purato haraṇe,",
  "anya-e0104n:1345_11": "pacchato haraṇe ca uddharaṇe viya sallahukasabhāvarūpappavattīti tāsaṃyeva dvinnaṃ dhātūnaṃ adhimattatā",
  "anya-e0104n:1345_12": "icchitabbāti āha “tathā atiharaṇavītiharaṇesū”ti.",
  "anya-e0104n:1345_13": "Yathā uddharaṇādīsu sallahukasabhāvattā pacchimānaṃ dvinnaṃ dhātūnaṃ kiccaṃ adhikaṃ hoti,",
  "anya-e0104n:1345_14": "itarāsaṃ hīnaṃ,",
  "anya-e0104n:1345_15": "evaṃ vossajjanādīsu tīsu garusabhāvattā purimānaṃ dvinnaṃ kiccaṃ adhikaṃ hoti,",
  "anya-e0104n:1345_16": "itarāsaṃ hīnanti dassento āha “vossajjane”tiādi.",
  "anya-e0104n:1346_0": "Tadupādāyarūpānīti tā dhātuyo nissāya pavattaupādārūpāni.",
  "anya-e0104n:1346_1": "Etthevāti uddharaṇeyeva.",
  "anya-e0104n:1346_2": "Tenāha “atiharaṇaṃ appatvā”ti.",
  "anya-e0104n:1346_3": "Itīti evaṃ.",
  "anya-e0104n:1346_4": "Tattha tatthāti tasmiṃ tasmiṃ uddharaṇādikoṭṭhāse.",
  "anya-e0104n:1346_5": "Pabbaṃ pabbantiādi tesaṃ dhammānaṃ koṭṭhāsantarasaṅkarābhāvadassanaṃ.",
  "anya-e0104n:1346_6": "Taṭataṭāyantāti taṭataṭāyanti viya,",
  "anya-e0104n:1346_7": "tena nesaṃ pavattikkhaṇassa ittarataṃ dasseti.",
  "anya-e0104n:1347_0": "711.",
  "anya-e0104n:1347_1": "Assāti sammasanassa.",
  "anya-e0104n:1347_2": "Dārutiṇukkādīsūti dāruukkātiṇukkādīsu.",
  "anya-e0104n:1347_3": "“Kiṃ andhabāla ekaghanaṃ satataṃ sabbadābhāviṃ ekanti maññasī”ti adhippāyenāha “kimettha manāpa”nti.",
  "anya-e0104n:1347_4": "Idampīti yadidaṃ telavaṭṭikkhayena padīpassa apaññāyanaṃ vuttaṃ, idampi.",
  "anya-e0104n:1347_5": "Aṅgulaṅgulantareti aṅguliyā mitaṃ aṅgulanti aṅgulappamāṇe padeseti attho.",
  "anya-e0104n:1347_6": "Tantuno avayavalesabhūtaṃ paramasukhumabhāvappattaṃ aṃsuṃ sandhāyāha “aṃsuṃ pana muñcitvā”ti.",
  "anya-e0104n:1348_0": "Tatthātiādi upamāsaṃsandanaṃ.",
  "anya-e0104n:1348_1": "Tattha kāmaṃ upameyye viya upamāyaṃ pākaṭo kālabhedo natthi,",
  "anya-e0104n:1348_2": "ekakoṭṭhāsagataṃ pana koṭṭhāsantaraṃ na pāpuṇātīti ettāvatā upamābhāvo veditabbo.",
  "anya-e0104n:1348_3": "Upamāyampi vā tāva yāvāti kālassa bhedamattā labbhatevāti tassā gahaṇe kālabhedavasenāpi upamā yojetabbā.",
  "anya-e0104n:1349_0": "712.",
  "anya-e0104n:1349_1": "Pubbe ādānanikkhepādivasena catusantatirūpaṃ saṅgharitvā dassitaṃ,",
  "anya-e0104n:1349_2": "idāni āhārasamuṭṭhānādivasena bhinditvā dassento “tadeva rūpaṃ visaṅkharitvā”tiādimāha.",
  "anya-e0104n:1349_3": "Tattha visaṅkharitvā vibhajitvā.",
  "anya-e0104n:1349_4": "“Visaṅgharitvā”ti vā pāṭho,",
  "anya-e0104n:1349_5": "ayamevattho.",
  "anya-e0104n:1349_6": "Āhāramayanti āhārena nibbattaṃ.",
  "anya-e0104n:1349_7": "Jhattanti milātaṃ.",
  "anya-e0104n:1349_8": "Kilantanti khinnaṃ.",
  "anya-e0104n:1349_9": "Dhātanti tittaṃ.",
  "anya-e0104n:1349_10": "Pīṇitanti maṃsūpacayasampattiyā pīṇitaṃ.",
  "anya-e0104n:1349_11": "Tato eva mudu.",
  "anya-e0104n:1349_12": "Siniddhanti siniddhacchavitāya saṇhaṃ.",
  "anya-e0104n:1349_13": "Tato eva phassavantaṃ.",
  "anya-e0104n:1350_0": "713.",
  "anya-e0104n:1350_1": "Uṇhakāle samuṭṭhitaṃ rūpanti uṇhasantāpena santattaṃ rūpaṃ sandhāyāha.",
  "anya-e0104n:1350_2": "Sītautunāti sappāyena sītautunā.",
  "anya-e0104n:1351_0": "714.",
  "anya-e0104n:1351_1": "Āyatanadvāravasenāti āyatanasaṅkhātadvāravasena.",
  "anya-e0104n:1351_2": "Kammadvāranivattanatthaṃ āyatanaggahaṇaṃ.",
  "anya-e0104n:1351_3": "Kāyadvāreti pasādakāyadvāre.",
  "anya-e0104n:1351_4": "Manodvāraṃ nāma sāvajjanaṃ bhavaṅgaṃ.",
  "anya-e0104n:1351_5": "Tassa nissayabhāvato hadayavatthuṃ sandhāya nissitavohārena “manodvāre”ti vuttaṃ,",
  "anya-e0104n:1351_6": "yattha manodvāruppatti.",
  "anya-e0104n:1352_0": "715.",
  "anya-e0104n:1352_1": "Somanassitadomanassitavasenāti somanassitadomanassitapuggalavasena,",
  "anya-e0104n:1352_2": "somanassitadomanassitakālavasena vā.",
  "anya-e0104n:1353_0": "Ayamatthoti ayaṃ idāni vuccamāno saṅkhārānaṃ atiittarakhaṇatāsaṅkhāto attho.",
  "anya-e0104n:1354_0": "Jīvitanti jīvitindriyaṃ.",
  "anya-e0104n:1354_1": "Sukhadukkhāti sukhadukkhavedanā.",
  "anya-e0104n:1354_2": "Upekkhāpi hi sukhadukkhāsu eva antogadhā iṭṭhāniṭṭhabhāvato.",
  "anya-e0104n:1354_3": "Attabhāvoti jīvitavedanāviññāṇāni ṭhapetvā avasiṭṭhadhammā vuttā.",
  "anya-e0104n:1354_4": "Saññāti keci.",
  "anya-e0104n:1354_5": "Kevalāti attanā niccabhāvena vā avomissā.",
  "anya-e0104n:1354_6": "Ekacittasamāyuttāti ekekena cittena sahitā.",
  "anya-e0104n:1354_7": "Lahuso vattate khaṇoti vuttanayena ekacittakkhaṇikatāya lahuko atiittaro jīvitādīnaṃ khaṇo vattati.",
  "anya-e0104n:1355_0": "Cullāsītisahassāni kappanti caturāsītisahassaparimāṇaṃ kappaṃ,",
  "anya-e0104n:1355_1": "accantasaṃyoge etaṃ upayogavacanaṃ.",
  "anya-e0104n:1355_2": "Kappanti ca sāmaññavasena ekavacanaṃ.",
  "anya-e0104n:1355_3": "Marūti devā.",
  "anya-e0104n:1355_4": "Dvīhi cittehi samohitāti evaṃ cirajīvinopi te dvīhi cittehi sahitā hutvā na tiṭṭhanti.",
  "anya-e0104n:1355_5": "Idaṃ vuttaṃ hoti –",
  "anya-e0104n:1355_6": "tesampi santāne jīvitādīni dvīhi cittehi saha na tiṭṭhanti,",
  "anya-e0104n:1355_7": "ekena cittena saha uppannāni teneva saha nirujjhanato yāva dutiyā na tiṭṭhantīti.",
  "anya-e0104n:1356_0": "Ye niruddhā marantassāti cavantassa sattassa cuticittena saddhiṃ niruddhāti vattabbā ye khandhā.",
  "anya-e0104n:1356_1": "Tiṭṭhamānassa vā idhāti ye vā idha pavattiyaṃ tiṭṭhantassa dharantassa bhaṅgappattiyā niruddhakkhandhā.",
  "anya-e0104n:1356_2": "Sabbepi sadisā te sabbepi ekasadisā atthaṅgatā appaṭisandhikā puna āgantvā paṭisandhānābhāvena vigatā.",
  "anya-e0104n:1356_3": "Yathā hi cutikkhandhā na nibbattanti,",
  "anya-e0104n:1356_4": "evaṃ tato pubbepi khandhā.",
  "anya-e0104n:1356_5": "Tasmā ekacittakkhaṇikaṃ sattānaṃ jīvitanti adhippāyo.",
  "anya-e0104n:1357_0": "Anantarā ca ye bhaggāti ye saṅkhārā anantarameva bhaggā niruddhā.",
  "anya-e0104n:1357_1": "Ye ca bhaggā anāgateti ye ca saṅkhārā anāgate bhaggā bhañjanasīlā bhijjissanti.",
  "anya-e0104n:1357_2": "Tadantarā niruddhānanti tesaṃ atītānāgatānaṃ antarā vemajjhe paccuppannataṃ patvā niruddhānaṃ bhaggānaṃ.",
  "anya-e0104n:1357_3": "Vesamaṃ natthi lakkhaṇeti tesaṃ tividhānampi bhaṅgalakkhaṇanimittaṃ visamatā visadisatā natthi.",
  "anya-e0104n:1358_0": "Anibbattena na jātoti anuppannena cittena jāto na hoti,",
  "anya-e0104n:1358_1": "ajāto nāma hoti.",
  "anya-e0104n:1358_2": "Paccuppannena vattamānena cittena jīvati jīvamāno nāma hoti.",
  "anya-e0104n:1358_3": "Cittabhaṅgā mato lokoti cuticittassa viya sabbassapi tassa tassa cittassa bhaṅgappattiyā ayaṃ loko paramatthato",
  "anya-e0104n:1358_4": "mato nāma hoti niruddhassa appaṭisandhikattā.",
  "anya-e0104n:1358_5": "Evaṃ santepi paññatti paramatthiyā yāyaṃ taṃ taṃ santaṃ sanissayaṃ cittaṃ upādāya “tisso jīvati,",
  "anya-e0104n:1358_6": "phusso jīvatī”ti evaṃ vacanappavattiyā visayabhūtā santānapaññatti,",
  "anya-e0104n:1358_7": "sā ettha paramatthiyā paramatthabhūtā.",
  "anya-e0104n:1358_8": "Tathā hi vadanti “nāmagottaṃ na jīratī”ti.",
  "anya-e0104n:1359_0": "Anidhānagatā bhaggāti ye bhaggā,",
  "anya-e0104n:1359_1": "na te katthaci nidhānaṃ gatā,",
  "anya-e0104n:1359_2": "atha kho abhāvameva gatā.",
  "anya-e0104n:1359_3": "Puñjo natthi anāgate yato āgaccheyyuṃ vattamānabhāvaṃ.",
  "anya-e0104n:1359_4": "Nibbattā yepīti ye paṭiladdhattabhāvā paccuppannā,",
  "anya-e0104n:1359_5": "tepi āragge sāsapūpamā tiṭṭhanti.",
  "anya-e0104n:1359_6": "Yathā nāma sūciyaṃ ṭhitāyaṃ sāsapo khitto tassā sikhaṃ phuṭṭhamatto vigacchati na tiṭṭhati,",
  "anya-e0104n:1359_7": "evaṃ saṅkhārā uppajjitvā bhijjanti,",
  "anya-e0104n:1359_8": "na tesaṃ avaṭṭhānaṃ atthīti.",
  "anya-e0104n:1360_0": "Bhaṅgo nesaṃ purakkhatoti tesaṃ nibbattadhammānaṃ bhaṅgo nāma purato eva kato,",
  "anya-e0104n:1360_1": "ekaṃsabhāvī na apasakkatīti attho.",
  "anya-e0104n:1360_2": "Purāṇehīti purimakehi atītehi.",
  "anya-e0104n:1361_0": "Adassanatoti apassitabbato.",
  "anya-e0104n:1361_1": "Āyantīti āgacchanti.",
  "anya-e0104n:1361_2": "“Uppajjantī”ti imināpi kutoci rāsito āgamanābhāvamevāha.",
  "anya-e0104n:1361_3": "Bhaggā gacchantudassananti bhaggāpi katthaci upagamanābhāvato sabbena sabbaṃ adassanaṃ abhāvameva gacchanti.",
  "anya-e0104n:1361_4": "Tattha nidassanamāha “vijjuppādo…pe…",
  "anya-e0104n:1361_5": "vayanti cā”ti.",
  "anya-e0104n:1362_0": "716.",
  "anya-e0104n:1362_1": "“Vivaṭṭakappato paṭṭhāya uppajjanakarūpa”nti iminā sayameva uppajjanakadhammatāya “dhammatārūpa”nti anvatthanāmataṃ dasseti.",
  "anya-e0104n:1362_2": "Ayalohādīsu ayo nāma kāḷalohaṃ.",
  "anya-e0104n:1362_3": "Lohaṃ nāma jātilohaṃ vijātilohaṃ kittimalohaṃ pisācalohanti catubbidhaṃ.",
  "anya-e0104n:1362_4": "Tattha ayo rajataṃ suvaṇṇaṃ tipu sīsaṃ tambalohaṃ vekantakalohanti imāni satta jātilohāni.",
  "anya-e0104n:1362_5": "Nāganāsikalohaṃ vijātilohaṃ.",
  "anya-e0104n:1362_6": "Kaṃsalohaṃ vaṭṭalohaṃ hārakūṭanti tīṇi kittimalohāni.",
  "anya-e0104n:1362_7": "Morakkhakādi pisācalohaṃ.",
  "anya-e0104n:1362_8": "Tattha tambalohaṃ vekantakanti imehi dvīhi jātilohehi saddhiṃ sesaṃ sabbampi idha “loha”nti gahitanti.",
  "anya-e0104n:1362_9": "Tipūti setatipu.",
  "anya-e0104n:1362_10": "Sīsanti kāḷatipu.",
  "anya-e0104n:1362_11": "Suvaṇṇaṃ ākaruppannarasaviddhādibhedaṃ.",
  "anya-e0104n:1362_12": "Muttā sāmuddikamuttādi.",
  "anya-e0104n:1362_13": "Maṇīti veḷuriyalohitaṅgamasāragallāni ṭhapetvā avaseso sabbo maṇiviseso.",
  "anya-e0104n:1362_14": "Veḷuriyo vaṃsavaṇṇamaṇi.",
  "anya-e0104n:1362_15": "Saṅkho sāmuddikasaṅkho.",
  "anya-e0104n:1362_16": "Silāti kāḷasilāpaṇḍusilādibhedā sabbāpi ratanasammatasilā.",
  "anya-e0104n:1362_17": "Pavāḷaṃ nāma vaṭṭumaṃ viddhamaṃ.",
  "anya-e0104n:1362_18": "Lohitaṅgaṃ rattamaṇi.",
  "anya-e0104n:1362_19": "Masāragallaṃ kabaramaṇi.",
  "anya-e0104n:1362_20": "Bhūmiādayo pākaṭāva.",
  "anya-e0104n:1362_21": "Tadassāti taṃ dhammatārūpaṃ assa yogino.",
  "anya-e0104n:1363_0": "Taruṇapallavavaṇṇanti ambādīnaṃ taruṇapallavena samānavaṇṇaṃ.",
  "anya-e0104n:1363_1": "Sabhāgarūpasantatinti vaṇṇādinā samānabhāgaṃ rūpasantānaṃ.",
  "anya-e0104n:1363_2": "Anuppabandhāpayamānanti hetuphalaparamparāya sambandhanavasena pavattanti.",
  "anya-e0104n:1364_0": "Soti yogī.",
  "anya-e0104n:1364_1": "Tanti asokarukkhapaṇṇaṃ.",
  "anya-e0104n:1364_2": "Pariggahetvāti ñāṇena paricchijja gahetvā.",
  "anya-e0104n:1364_3": "Iminā nayenāti iminā asokapaṇṇe vuttena nayena.",
  "anya-e0104n:1364_4": "Sabbampi ayalohādibhedaṃ dhammatārūpaṃ.",
  "anya-e0104n:1364_5": "Tampi hi sītakāle sītalaṃ,",
  "anya-e0104n:1364_6": "uṇhakāle sūriyasantāpena uṇhataraṃ hoti.",
  "anya-e0104n:1364_7": "Tattha sītabhāvena pavattaṃ rūpaṃ uṇhaṃ uṇhabhāvena pavattaṃ rūpaṃ sītaṃ na pāpuṇāti.",
  "anya-e0104n:1364_8": "Tattha tattheva taṭataṭāyantaṃ bhijjatītiādinā yojetabbaṃ.",
  "anya-e0104n:1365_0": "Arūpasattakasammasanakathāvaṇṇanā",
  "anya-e0104n:1366_0": "717. Kalāpatoti arūpadhammakalāpato.",
  "anya-e0104n:1367_0": "Yasmā tattha phassapañcamakā dhammā sabbacittuppādasādhāraṇā supākaṭā,",
  "anya-e0104n:1367_1": "suviññeyyā ca,",
  "anya-e0104n:1367_2": "tasmā tesaṃ vasena dassento “kalāpatoti phassapañcamakā dhammā”ti āha.",
  "anya-e0104n:1367_3": "Ye ime sammasane uppannā phassapañcamakā dhammā,",
  "anya-e0104n:1367_4": "sabbe te vinaṭṭhāti sambandho.",
  "anya-e0104n:1368_0": "Pavattaṃ cittanti sattasu ṭhānesu sammasanavasena pavattaṃ cittaṃ.",
  "anya-e0104n:1368_1": "Sammasantoti ekajjhaṃ gahetvā sammasanto.",
  "anya-e0104n:1368_2": "Taṃ yuttataranti taṃ ariyavaṃsakathāyaṃ vuttaṃ yuttataraṃ āsannabhāvena vibhūtataraṃ rūpasattake sammasanaṃ saha gahetvā sammasanassa vuttattā.",
  "anya-e0104n:1368_3": "Apica rūpasattake sammasanassa rūpadhammesu sātisayaṃ ghanavinibbhogaṃ katvā pavattattā tabbisayaṃ arūpasammasanaṃ",
  "anya-e0104n:1368_4": "sātisayaṃ aniccādilakkhaṇappaṭivedhāya sampavattatīti taṃ yuttataraṃ,",
  "anya-e0104n:1368_5": "na pana apubbakesādisammasanaṃ katvā tabbisayaṃ pavattitaṃ.",
  "anya-e0104n:1368_6": "Tathā sati kammaṭṭhānaṃ navaṃ navaṃ eva siyā,",
  "anya-e0104n:1368_7": "pubbe gahitaṃ sammasanavisayaṃ chaḍḍetvā aññassa sammasanavisayassa gaṇhanato.",
  "anya-e0104n:1368_8": "Sesānipīti yamakato sammasanādīnipi.",
  "anya-e0104n:1368_9": "Tenevāti ariyavaṃsakathānayeneva.",
  "anya-e0104n:1369_0": "718.",
  "anya-e0104n:1369_1": "Tampi cittanti ādānanikkhepato sammasanavasena pavattacittuppādampi.",
  "anya-e0104n:1369_2": "Cittasīsena hi niddeso.",
  "anya-e0104n:1369_3": "Esa nayo sabbattha.",
  "anya-e0104n:1369_4": "Yamakato sammasati nāma nāmarūpadhamme ārabbha yugaḷavasena sammasanassa pavattanato.",
  "anya-e0104n:1369_5": "Ayañhi pubbe rūpasattakavasena sammasitvā ṭhitopi idāni ādānanikkhepādivasena sammasitvāva taṃ sammasati.",
  "anya-e0104n:1369_6": "Khaṇikato sammasanādīsupi eseva nayo.",
  "anya-e0104n:1370_0": "719.",
  "anya-e0104n:1370_1": "Etampīti etaṃ catutthasammasanacittampi.",
  "anya-e0104n:1370_2": "Paṭhamacittanti ādānanikkhepādivasena rūpaṃ sammasitacittaṃ,",
  "anya-e0104n:1370_3": "yaṃ rūpapariggāhakacittanti adhippetaṃ.",
  "anya-e0104n:1370_4": "Sammasitasammasitacittasammasanena tesaṃ khaṇikabhāvassa vibhāvanato idaṃ sammasanaṃ “khaṇikato sammasana”nti vuttaṃ.",
  "anya-e0104n:1371_0": "720.",
  "anya-e0104n:1371_1": "Idameva ca sammasanaṃ diguṇitaṃ anekasammasanapaṭipāṭisambhavato “paṭipāṭito sammasana”nti vuttaṃ.",
  "anya-e0104n:1371_2": "Vaṭṭeyyāti sambhaveyya.",
  "anya-e0104n:1371_3": "Tathā sati paṭipāṭisammasanapasutā eva bhāvanā siyā,",
  "anya-e0104n:1371_4": "na mūlakammaṭṭhānupakārī,",
  "anya-e0104n:1371_5": "na cāyaṃ samāpatticāro.",
  "anya-e0104n:1371_6": "Yasmā ca tattakena rūpadhammesu,",
  "anya-e0104n:1371_7": "arūpadhammesu ca aniccādilakkhaṇāni suṭṭhu vibhūtāni honti,",
  "anya-e0104n:1371_8": "tasmā vuttaṃ “yāva dasamacittasammasanā…pe…",
  "anya-e0104n:1371_9": "ṭhapetabba”nti.",
  "anya-e0104n:1371_10": "Ṭhapetabbanti ca na ekādasamaṃ dvādasamena sammasitabbanti paṭipāṭito sammasanassa paricchedadassanaparaṃ,",
  "anya-e0104n:1371_11": "na tato sammasanato oramanadassanaparaṃ,",
  "anya-e0104n:1371_12": "tasmā punapi rūpaṃ pariggahetvā yāva dasamacittasammasanā bhāvanamanuyuñjateva.",
  "anya-e0104n:1371_13": "Vuttanti ariyavaṃsakathāyaṃ vuttaṃ.",
  "anya-e0104n:1372_0": "721.",
  "anya-e0104n:1372_1": "Visuṃ sammasananayo nāma natthīti aniccādimanasikāravinimutto añño vipassanāmanasikāro natthi.",
  "anya-e0104n:1372_2": "Vipassanāya ca diṭṭhiādivikkhambhanā idha diṭṭhiugghāṭanādayoti adhippetā.",
  "anya-e0104n:1372_3": "Vipassanāya eva hi pavattivisesena diṭṭhiugghāṭanādayo ijjhantīti dassento “yaṃ paneta”ntiādimāha.",
  "anya-e0104n:1372_4": "Tattha sattasaññāti sattā atthīti uppajjanakasaññā.",
  "anya-e0104n:1372_5": "Dubbalāya attadiṭṭhiyā sahagatasaññātipi vadanti.",
  "anya-e0104n:1372_6": "Sattasaññaṃ ugghāṭitacittenāti sattasaññāya vikkhambhanavasena pavattacittena diṭṭhi nuppajjati,",
  "anya-e0104n:1372_7": "saññāvipallāsahetuuppajjanakā cittadiṭṭhivipallāsā tadabhāvena hontīti.",
  "anya-e0104n:1372_8": "Māno nāma yo diṭṭhūpanissayo apāyagamanīyo,",
  "anya-e0104n:1372_9": "so diṭṭhiyā vikkhambhitāya vikkhambhito eva hoti,",
  "anya-e0104n:1372_10": "diṭṭhiyā samucchinnāya samucchijjanatoti āha “diṭṭhiugghāṭita…pe…",
  "anya-e0104n:1372_11": "māno nuppajjatī”ti.",
  "anya-e0104n:1372_12": "Māno vikkhambhiyamāno taṇhāya pavattiṃ nivāreti,",
  "anya-e0104n:1372_13": "abhimatavisayesu eva taṇhāya pavattanatoti vuttaṃ “mānasamugghāṭita…pe…",
  "anya-e0104n:1372_14": "taṇhā nuppajjatī”ti.",
  "anya-e0104n:1372_15": "Taṇhāti idha sukhumā nikanti adhippetāti āha “taṇhāya…pe…",
  "anya-e0104n:1372_16": "pariyādinnā nāma hotī”ti.",
  "anya-e0104n:1373_0": "Ayaṃ nayoti idāni vuccamāno sammasanavidhi.",
  "anya-e0104n:1374_0": "Mama vipassanāti imassāpi attaniyasaññitāya vipassanāya sāmibhūto attā parāmasīyatīti diṭṭhigāhatāti",
  "anya-e0104n:1374_1": "tathā “gaṇhato hi diṭṭhisamugghāṭanaṃ nāma na hotī”ti vuttaṃ.",
  "anya-e0104n:1374_2": "Kāmañcāyaṃ diṭṭhivisuddhikaṅkhāvitaraṇavisuddhisamadhigamena visuddhadiṭṭhiko,",
  "anya-e0104n:1374_3": "maggena pana asamugghāṭitattā anoḷārikāya ca diṭṭhiyā vasenevaṃ vuttaṃ.",
  "anya-e0104n:1375_0": "Suṭṭhūti sammā.",
  "anya-e0104n:1375_1": "Manāpanti ca kiriyāvisesanaṃ,",
  "anya-e0104n:1375_2": "manavaḍḍhanākārenāti attho.",
  "anya-e0104n:1375_3": "Ubhayenāpi vipassanāvisayaṃ adhimānamāha.",
  "anya-e0104n:1375_4": "Tena vuttaṃ “mānasamugghāṭo nāma na hotī”ti.",
  "anya-e0104n:1376_0": "Vipassituṃ sakkomīti tattha samatthatāpadesena guṇavisesayogato vipassanāya assādetabbatā dassīyati,",
  "anya-e0104n:1376_1": "cittaṃ vipassituṃ sakkomi.",
  "anya-e0104n:1376_2": "Tasmā vipassanto eva kālaṃ vītināmessāmīti vipassanaṃ assādentassāti yojanā.",
  "anya-e0104n:1377_0": "Yasmā diṭṭhisamugghāṭanaṃ nāmettha visesato anattānupassanāya hoti,",
  "anya-e0104n:1377_1": "tasmā taṃ dassentena “sace saṅkhārā”tiādinā anattānupassanāvidhiṃ vatvā yasmā pana anattato anupassantena",
  "anya-e0104n:1377_2": "saṅkhārā aniccatopi dukkhatopi anupassitabbā eva tadupabrūhanato,",
  "anya-e0104n:1377_3": "tasmā “hutvā abhāvaṭṭhenā”tiādi vuttaṃ.",
  "anya-e0104n:1378_0": "Yasmā mānasamugghāṭanaṃ nāma aniccānupassanāya hoti.",
  "anya-e0104n:1378_1": "Khaṇe khaṇe bhijjanake saṅkhāre passantassa kuto mānassa avasaro.",
  "anya-e0104n:1378_2": "Aniccasaññā bhāvetabbā asmimānasamugghāṭāyāti hi vuttaṃ.",
  "anya-e0104n:1379_0": "Yasmā nikantipariyādānaṃ nāma dukkhānupassanāya hoti.",
  "anya-e0104n:1379_1": "Na hi sabhāvato,",
  "anya-e0104n:1379_2": "dukkhavatthuto ca dukkhabhūte saṅkhāre passantassa tattha īsakampi abhirato hoti.",
  "anya-e0104n:1379_3": "Assādānupassino hi tattha taṇhā uppajjeyya.",
  "anya-e0104n:1379_4": "Sesaṃ anattalakkhaṇe vuttanayameva.",
  "anya-e0104n:1379_5": "Ayaṃ panettha saṅkhepattho –",
  "anya-e0104n:1379_6": "vuttanayena paṭipāṭito sammasanaṃ pasutassa yogino yadā anattānupassanā tikkhā sūrā visadā pavattati,",
  "anya-e0104n:1379_7": "itarā dvepi tadanugatikā,",
  "anya-e0104n:1379_8": "tadānena diṭṭhiugghāṭanaṃ kataṃ hoti.",
  "anya-e0104n:1379_9": "Attadiṭṭhimūlikā hi sabbā diṭṭhiyo.",
  "anya-e0104n:1379_10": "Anattānupassanā ca attadiṭṭhiyā ujupaṭipakkhā.",
  "anya-e0104n:1380_0": "Yadā pana aniccānupassanā tikkhā sūrā visadā pavattati,",
  "anya-e0104n:1380_1": "itarā dvepi tadanugatikā,",
  "anya-e0104n:1380_2": "tadānena mānasamugghāṭanaṃ kataṃ hoti.",
  "anya-e0104n:1380_3": "Sati hi niccagāhe mānajappanā “idaṃ niccaṃ,",
  "anya-e0104n:1380_4": "idaṃ dhuva”ntiādinā bakabrahmuno viya.",
  "anya-e0104n:1380_5": "Aniccānupassanā ca niccagāhassa ujupaṭipakkhā.",
  "anya-e0104n:1381_0": "Yadā pana dukkhānupassanā tikkhā sūrā visadā pavattati,",
  "anya-e0104n:1381_1": "itarā dvepi tadanugatikā,",
  "anya-e0104n:1381_2": "tadānena nikantipariyādānaṃ kataṃ hoti.",
  "anya-e0104n:1381_3": "Sati hi sukhasaññāya taṇhāgāhova,",
  "anya-e0104n:1381_4": "dukkhānupassanā ca nikantiyā ujupaṭipakkhā.",
  "anya-e0104n:1381_5": "Evaṃ tissannaṃ anupassanānaṃ kiccavisesavasena diṭṭhiugghāṭanādīni honti.",
  "anya-e0104n:1381_6": "Tena vuttaṃ “iti ayaṃ vipassanā attano attano ṭhāneyeva tiṭṭhatī”ti.",
  "anya-e0104n:1381_7": "Anupassanānaṃ yathārahaṃ sakakiccakaraṇañhi sakaṭṭhāneyeva ṭhānaṃ,",
  "anya-e0104n:1381_8": "tasmā visuṃ sammasananayo natthīti na vattabbanti adhippāyo.",
  "anya-e0104n:1382_0": "722.",
  "anya-e0104n:1382_1": "Sabbākāratoti idha viya ekadesena avatvā sabbākārato sarūpato,",
  "anya-e0104n:1382_2": "kiccato ca anavasesato vattabbā.",
  "anya-e0104n:1382_3": "Idhevāti tīraṇapariññāyameva.",
  "anya-e0104n:1382_4": "Ekaccānaṃyevettha anupassanānaṃ paṭilābhoti āha “ekadesaṃ paṭivijjhanto”ti,",
  "anya-e0104n:1382_5": "tā pana sayameva sarūpato dassessati.",
  "anya-e0104n:1382_6": "Tappaṭipakkhe dhammeti yā anupassanā idha sambhavanti,",
  "anya-e0104n:1382_7": "tāsaṃ paṭipakkhe dhamme niccasaññādike pajahati vikkhambheti.",
  "anya-e0104n:1383_0": "Khayānupassananti saṅkhārānaṃ khaṇabhaṅgānupassanaṃ.",
  "anya-e0104n:1383_1": "Bhāventoti vaḍḍhento.",
  "anya-e0104n:1383_2": "Ghanasaññanti santatisamūhakiccārammaṇānaṃ vasena ekattaggahaṇaṃ.",
  "anya-e0104n:1383_3": "Khayānupassananti hutvā abhāvānupassananti vadanti.",
  "anya-e0104n:1383_4": "Yāya paññāya ghanavinibbhogaṃ katvā “aniccaṃ khayaṭṭhenā”ti passati,",
  "anya-e0104n:1383_5": "sā khayānupassanā.",
  "anya-e0104n:1383_6": "Bhaṅgānupassanato paṭṭhāya tassā pāripūrīti ghanasaññāya pahānaṃ hoti,",
  "anya-e0104n:1383_7": "tato pubbe aparipuṇṇatāya taṃ na hoti.",
  "anya-e0104n:1383_8": "Evamaññatthāpīti paripuṇṇāparipuṇṇatā pahānatīraṇapariññāsu vipassanāpaññāya daṭṭhabbā.",
  "anya-e0104n:1383_9": "Paccakkhato,",
  "anya-e0104n:1383_10": "anvayato ca saṅkhārānaṃ bhaṅgaṃ disvā tattheva bhaṅgasaṅkhāte nirodhe adhimuttatā vayānupassanā,",
  "anya-e0104n:1383_11": "tāya āyūhanaṃ pajahati.",
  "anya-e0104n:1383_12": "Yadatthaṃ,",
  "anya-e0104n:1383_13": "yāya ca āyūhati,",
  "anya-e0104n:1383_14": "tasmiṃ pavatte taṇhāya cassa cittaṃ na namatīti.",
  "anya-e0104n:1383_15": "Tena vuttaṃ “vayānupassanaṃ bhāvento āyūhanaṃ pajahatī”ti.",
  "anya-e0104n:1383_16": "Jātassa jarāmaraṇehi dvidhā pariṇāmadassanaṃ,",
  "anya-e0104n:1383_17": "rūpasattakādivasena vā pariggahitassa taṃtaṃparicchedato paraṃ aññabhāvadassanaṃ vipariṇāmānupassanā,",
  "anya-e0104n:1383_18": "tāya dhuvasaññaṃ thirabhāvagahaṇaṃ pajahati.",
  "anya-e0104n:1384_0": "Animittānupassanādayo aniccānupassanādayo eva.",
  "anya-e0104n:1384_1": "Nimittanti santatiyaṃ,",
  "anya-e0104n:1384_2": "samūhe ca ekattasaññāya gayhamānaṃ kālantarāvaṭṭhāyibhāvena,",
  "anya-e0104n:1384_3": "niccabhāvena ca saṅkhārānaṃ sakiccaparicchedatāya saviggahaṃ viya upaṭṭhānamattaṃ.",
  "anya-e0104n:1384_4": "Paṇidhinti sukhapatthanaṃ,",
  "anya-e0104n:1384_5": "rāgādipaṇidhiṃ vā,",
  "anya-e0104n:1384_6": "atthato taṇhāvasena saṅkhāresu ninnataṃ.",
  "anya-e0104n:1384_7": "Abhinivesanti attābhinivesaṃ.",
  "anya-e0104n:1384_8": "Etesañhi nimittādīnaṃ paṭipakkhabhāvena aniccānupassanādayo animittādināmehi vuttāti aniccānupassanādīhi",
  "anya-e0104n:1384_9": "pahātabbā niccasaññādayo viya nimittaggāhādayova paṭipakkhāti daṭṭhabbā.",
  "anya-e0104n:1384_10": "Rūpādiārammaṇaṃ ñatvā tadārammaṇassa cittassa bhaṅgaṃ disvā saṅkhārā eva bhijjanti,",
  "anya-e0104n:1384_11": "saṅkhārānaṃ maraṇaṃ,",
  "anya-e0104n:1384_12": "na añño koci atthīti bhaṅgavasena suññataṃ gahetvā pavattā vipassanā adhipaññā ca sā dhammesu ca vipassanāti adhipaññādhammavipassanā,",
  "anya-e0104n:1384_13": "tāya niccasārādiādānavasena pavattaṃ abhinivesaṃ sataṇhaṃ diṭṭhiṃ pajahati.",
  "anya-e0104n:1384_14": "Yathābhūtañāṇadassanaṃ nāma sappaccayanāmarūpadassanaṃ.",
  "anya-e0104n:1384_15": "Tena “ahosiṃ nu kho ahamatītamaddhāna”nti evamādikaṃ,",
  "anya-e0104n:1384_16": "“issarato loko sambhavatī”ti evamādikañca sammohābhinivesaṃ pajahati.",
  "anya-e0104n:1384_17": "Bhayatupaṭṭhānavasena uppannaṃ sabbabhavādīsu ādīnavadassanañāṇaṃ ādīnavānupassanā,",
  "anya-e0104n:1384_18": "tāya kassacipi ālayanissayaadassanato ālayābhinivesaṃ tathāpavattaṃ taṇhaṃ pajahati.",
  "anya-e0104n:1384_19": "Saṅkhārānaṃ muñcanassa upāyabhūtaṃ paṭisaṅkhāñāṇaṃ paṭisaṅkhānupassanā,",
  "anya-e0104n:1384_20": "tāya aniccādīsu appaṭisaṅkhātattā paṭisaṅkhānassa paṭipakkhabhūtaṃ avijjaṃ pajahati.",
  "anya-e0104n:1384_21": "Saṅkhārupekkhā,",
  "anya-e0104n:1384_22": "anulomañāṇañca vivaṭṭānupassanā.",
  "anya-e0104n:1384_23": "Tassā hi vasena tassa padumapalāse udakabindu viya sabbasaṅkhārehi cittaṃ patilīyati patikuṭati,",
  "anya-e0104n:1384_24": "tasmā tāya saṃyogābhinivesaṃ kāmasaṃyogādikilesappavattiṃ pajahati.",
  "anya-e0104n:1384_25": "Aniccānupassanādayo satta anupassanā heṭṭhā atthato vibhattāti,",
  "anya-e0104n:1384_26": "parato ca saṃvaṇṇīyantīti idha na vuttā.",
  "anya-e0104n:1385_0": "Tāsūti aṭṭhārasasu mahāvipassanāsu.",
  "anya-e0104n:1385_1": "Imināti yoginā.",
  "anya-e0104n:1385_2": "Tasmāti aniccādilakkhaṇattayavasena saṅkhārānaṃ diṭṭhattā.",
  "anya-e0104n:1385_3": "Taṃdassanañhi aniccādianupassanāti.",
  "anya-e0104n:1385_4": "Paṭividdhāti paṭiladdhā.",
  "anya-e0104n:1385_5": "Yadaggena hi ñāṇena savisayo paṭividdho,",
  "anya-e0104n:1385_6": "tadaggena taṃ paṭiladdhaṃ nāma hoti.",
  "anya-e0104n:1385_7": "Byañjanameva nānaṃ yathā “rukkho pādapo tarū”ti.",
  "anya-e0104n:1385_8": "Tāpi animittāpaṇihitasuññatānupassanā.",
  "anya-e0104n:1386_0": "Sabbāpi vipassanā,",
  "anya-e0104n:1386_1": "tasmā ekadesena paṭividdhā hontīti adhippāyo.",
  "anya-e0104n:1386_2": "Kaṅkhāvitaraṇavisuddhiyā eva saṅgahitaṃ,",
  "anya-e0104n:1386_3": "tasmā taṃ pageva siddhanti attho.",
  "anya-e0104n:1386_4": "Tenāha “idampi dvayaṃ paṭividdhameva hotī”ti.",
  "anya-e0104n:1386_5": "Sesesu nibbidānupassanādīsu dasasu.",
  "anya-e0104n:1386_6": "“Kiñci paṭividdhaṃ kiñci appaṭividdha”nti iminā tesaṃ ekadesapaṭivedhamāha.",
  "anya-e0104n:1386_7": "Aniccānupassanāya hi siddhāya nirodhānupassanā,",
  "anya-e0104n:1386_8": "khayānupassanā,",
  "anya-e0104n:1386_9": "vayānupassanā,",
  "anya-e0104n:1386_10": "vipariṇāmānupassanā ca ekadesena siddhā nāma honti,",
  "anya-e0104n:1386_11": "dukkhānupassanāya siddhāya nibbidānupassanā,",
  "anya-e0104n:1386_12": "ādīnavānupassanā ca,",
  "anya-e0104n:1386_13": "anattānupassanāya siddhāya itarāti.",
  "anya-e0104n:1387_0": "Udayabbayañāṇakathāvaṇṇanā",
  "anya-e0104n:1388_0": "723.",
  "anya-e0104n:1388_1": "Parato paṭipadāñāṇadassanakathāyaṃ abbhādivigamena ākāsassa viya,",
  "anya-e0104n:1388_2": "paṅkamalavigamena udakassa viya,",
  "anya-e0104n:1388_3": "kāḷakāpagamena suvaṇṇassa viya saṃkilesavigamena ñāṇassa parisuddhīti āha “niccasaññādīnaṃ pahānena visuddhañāṇo”ti.",
  "anya-e0104n:1388_4": "Anekākāravokārasaṅkhāresu lakkhaṇattayasallakkhaṇasammasanassa katattā vuttaṃ “sammasanañāṇassa pāraṃ gantvā”ti.",
  "anya-e0104n:1388_5": "Tattha sammasanañāṇassāti nayavipassanāsaṅkhātassa kalāpasammasanañāṇassa.",
  "anya-e0104n:1388_6": "Tasseva hi thirabhāvāya itare sammasanavisesāti vadanti.",
  "anya-e0104n:1388_7": "Sammasanañāṇassāti vā kalāpasammasanādisammasanañāṇassa.",
  "anya-e0104n:1388_8": "Anupadadhammavipassanāya sadisā hi sā.",
  "anya-e0104n:1388_9": "Tāya hi diṭṭhiugghāṭanādi sambhavatīti.",
  "anya-e0104n:1388_10": "Vitthārato bhāvanāvidhānaṃ parato vattukāmo “saṅkhepato tāva ārabhatī”ti āha.",
  "anya-e0104n:1388_11": "Saṅkhepato hi ārambho ādikammikassa sukaro.",
  "anya-e0104n:1388_12": "Tatrāti saṅkhepena ārambhe.",
  "anya-e0104n:1389_0": "Kathanti kathetukamyatāpucchā.",
  "anya-e0104n:1389_1": "Yaṃ “paccuppannānaṃ…pe…",
  "anya-e0104n:1389_2": "udayabbayānupassane ñāṇa”nti vuttaṃ,",
  "anya-e0104n:1389_3": "taṃ kathaṃ ñātabbanti ceti attho.",
  "anya-e0104n:1389_4": "Santatipaccuppanne,",
  "anya-e0104n:1389_5": "khaṇapaccuppanne vā dhamme udayabbayadassanābhiniveso kātabbo,",
  "anya-e0104n:1389_6": "na atītānāgateti vuttaṃ “paccuppannānaṃ dhammāna”nti.",
  "anya-e0104n:1389_7": "Udayadassanañcettha yāvadeva vayadassanatthanti vayadassanassa padhānataṃ dassetuṃ “vipariṇāmānupassane",
  "anya-e0104n:1389_8": "paññā”ti vatvā taṃ pana vayadassanaṃ udayadassanapubbakanti āha “udayabbayānupassane ñāṇa”nti.",
  "anya-e0104n:1390_0": "Jātanti nibbattaṃ paṭiladdhattabhāvaṃ.",
  "anya-e0104n:1390_1": "Ayaṃ hi jātasaddo khaṇattayasamaṅgitaṃ sandhāya vutto “ye dhammā jātā bhūtā”tiādīsu viya, na atītaṃ",
  "anya-e0104n:1391_0": "“Ye te jātā na te santi, ye na jātā tattheva te;",
  "anya-e0104n:1392_0": "Laddhattabhāvā no bhaggā, teva santi sabhāvato”ti. –",
  "anya-e0104n:1393_0": "Ādīsu viya,",
  "anya-e0104n:1393_1": "nāpi jātatāmattaṃ “yaṃ taṃ jātaṃ bhūtaṃ saṅkhata”ntiādīsu viya.",
  "anya-e0104n:1393_2": "Tenāha “jātaṃ rūpaṃ paccuppanna”nti,",
  "anya-e0104n:1393_3": "paccuppannarūpaṃ nāma jātaṃ khaṇattayapariyāpannanti attho.",
  "anya-e0104n:1393_4": "Taṃ pana ādito duppariggahanti santatipaccuppannavasena vipassanābhiniveso kātabbo.",
  "anya-e0104n:1393_5": "Tassāti rūpassa.",
  "anya-e0104n:1393_6": "Paccayalakkhaṇapapañcaṃ anāmasitvā nibbattilakkhaṇaṃ udayoti nibbattanasaññitaṃ saṅkhatalakkhaṇaṃ udayo uppādo.",
  "anya-e0104n:1393_7": "Vipariṇāmalakkhaṇaṃ vayoti vipariṇāmasaññitaṃ saṅkhatalakkhaṇaṃ vayo vināso.",
  "anya-e0104n:1393_8": "Anupassanāñāṇanti yā udayassa,",
  "anya-e0104n:1393_9": "vayassa ca anupekkhanā,",
  "anya-e0104n:1393_10": "taṃ ñāṇaṃ.",
  "anya-e0104n:1393_11": "Kiñcāpi kalāpasammasanādīsu jātijarāmaraṇasīsena jātijarāmaraṇavanto dhammā vuttā,",
  "anya-e0104n:1393_12": "idha pana udayabbayañāṇaniddese “jāti paccuppannā,",
  "anya-e0104n:1393_13": "tassā nibbattilakkhaṇaṃ udayo,",
  "anya-e0104n:1393_14": "vipariṇāmalakkhaṇaṃ vayo”tiādinā vuccamāne jātijarāmaraṇānaṃ jātijarāmaraṇavantatā,",
  "anya-e0104n:1393_15": "nipphannatā ca anuññātā viya hotīti taṃ pariharituṃ paṭiccasamuppādaṅgesu bhavapariyosānāva desanā katā.",
  "anya-e0104n:1394_0": "Soti yogī.",
  "anya-e0104n:1394_1": "Iminā pāḷinayenāti imāya “jātaṃ rūpaṃ paccuppanna”ntiādinā dassitāya pāḷigatiyā.",
  "anya-e0104n:1394_2": "Jātinti na pasūtiṃ,",
  "anya-e0104n:1394_3": "na ca paṭhamābhinibbattimattaṃ,",
  "anya-e0104n:1394_4": "atha kho uppādaṃ nibbattivikāraṃ.",
  "anya-e0104n:1394_5": "Svāyaṃ vikāro yasmā saṅkhārānaṃ abhinavāvaṭṭhānajarā viya navabhāvāpagamoti āha “abhinavākāra”nti.",
  "anya-e0104n:1394_6": "Samanupassatīti sambandho.",
  "anya-e0104n:1394_7": "Anuppannassa rāsi vā nicayo vā natthi yato āgaccheyya uppajjamānaṃ aladdhattabhāvassa sabbena sabbaṃ avijjamānattā.",
  "anya-e0104n:1394_8": "Tenāha “uppajjamāna…pe…",
  "anya-e0104n:1394_9": "natthī”ti.",
  "anya-e0104n:1394_10": "Yathā anāgate addhani ime dhammā sabbena sabbaṃ natthi,",
  "anya-e0104n:1394_11": "evaṃ atītepi addhanīti dassento “nirujjhamānassāpī”tiādiṃ vatvā avijjamānānaṃyeva rūpārūpadhammānaṃ hetupaccayasamavāye uppādo,",
  "anya-e0104n:1394_12": "uppajjitvā ca sabbaso abhāvūpagamoti imamatthaṃ samudāyagataṃ tadekadesabhūtāya upamāya vibhāvetuṃ “yathā panā”tiādi vuttaṃ.",
  "anya-e0104n:1394_13": "Tattha rāsitoti rāsibhāvena samussito puñjo rāsi.",
  "anya-e0104n:1394_14": "Yathā tathā piṇḍibhūto nicayo.",
  "anya-e0104n:1394_15": "Bhūmiyaṃ nidahitvā ṭhapitaṃ nidhānaṃ.",
  "anya-e0104n:1394_16": "Upavīṇeti etenāti upavīṇaṃ,",
  "anya-e0104n:1394_17": "vīṇāvādanaṃ.",
  "anya-e0104n:1395_0": "724.",
  "anya-e0104n:1395_1": "Evaṃ saṅkhepato udayabbayamanasikāravidhiṃ dassetvā idāni vitthārato dassetuṃ “puna yānī”tiādi vuttaṃ.",
  "anya-e0104n:1395_2": "Tattha avijjāsamudayāti avijjāya uppādā,",
  "anya-e0104n:1395_3": "atthibhāvāti attho.",
  "anya-e0104n:1395_4": "Nirodhavirodhīhi uppādo atthibhāvavācakopi hotīti vuttovāyamattho.",
  "anya-e0104n:1395_5": "Tasmā purimabhavasiddhāya avijjāya sati imasmiṃ bhave rūpassa uppādo hotīti attho.",
  "anya-e0104n:1395_6": "Paccayasamudayaṭṭhenāti paccayassa uppannabhāvena,",
  "anya-e0104n:1395_7": "atthibhāvatoti attho.",
  "anya-e0104n:1395_8": "Avijjādīhi ca tīhi atītakālikāni tesaṃ sahakārīkāraṇabhūtāni upādānādīnipi gahitānevāti daṭṭhabbaṃ.",
  "anya-e0104n:1396_0": "Pavattipaccayesu kabaḷīkārāhārassa balavatāya so eva gahito “āhārasamudayā”ti.",
  "anya-e0104n:1396_1": "Tasmiṃ pana gahite pavattipaccayatāsāmaññena utucittānipi gahitāneva hontīti catusamuṭṭhānikarūpassa",
  "anya-e0104n:1396_2": "paccayato udayadassanaṃ vibhāvitamevāti daṭṭhabbaṃ.",
  "anya-e0104n:1396_3": "Avijjātaṇhupanissayasahiteneva kammunā rūpakāyassa nibbatti.",
  "anya-e0104n:1396_4": "Asati ca avijjupanissayāya bhavanikantiyā jātiyā asambhavo evāti.",
  "anya-e0104n:1396_5": "Yathā ca rūpassa avijjātaṇhupanissayatā,",
  "anya-e0104n:1396_6": "evaṃ vedanādīnampi daṭṭhabbā.",
  "anya-e0104n:1396_7": "Āhāro pana uppannassa rūpassa posako,",
  "anya-e0104n:1396_8": "kabaḷīkārāhārassa adhippetattā,",
  "anya-e0104n:1396_9": "kāmadhātādhiṭṭhānattā ca desanāya.",
  "anya-e0104n:1396_10": "Ukkaṃsaniddesena vā āhāraggahaṇaṃ.",
  "anya-e0104n:1396_11": "“Nibbattilakkhaṇa”ntiādinā kālavasena udayadassanamāha.",
  "anya-e0104n:1396_12": "Tattha addhānavasena pageva udayaṃ passitvā ṭhito idha santativasena disvā anukkamena khaṇavasena passati.",
  "anya-e0104n:1396_13": "Pañca lakkhaṇānīti avijjā taṇhā kammaṃ āhāroti imesaṃ paccayānaṃ atthitāsaṅkhātalakkhaṇāni ceva rūpassa nibbattilakkhaṇañcāti imāni pañca lakkhaṇāni.",
  "anya-e0104n:1396_14": "Tesaṃ atthitā hi rūpassa udayo lakkhīyati etehīti lakkhaṇānīti vuccanti.",
  "anya-e0104n:1396_15": "Nibbatti pana saṅkhatalakkhaṇamevāti.",
  "anya-e0104n:1397_0": "Avijjānirodhā rūpanirodhoti aggamaggañāṇena avijjāya anuppādanirodhato anāgatassa rūpassa anuppādanirodho hoti paccayābhāve abhāvato.",
  "anya-e0104n:1397_1": "Paccayanirodhaṭṭhenāti avijjāsaṅkhātassa anāgate uppajjanakarūpapaccayassa niruddhabhāvena.",
  "anya-e0104n:1397_2": "Taṇhānirodhā kammanirodhāti etthāpi eseva nayo.",
  "anya-e0104n:1397_3": "Āhāranirodhāti pavattipaccayassa kabaḷīkārāhārassa abhāve.",
  "anya-e0104n:1397_4": "Rūpanirodhoti taṃsamuṭṭhānarūpassa abhāvo hoti.",
  "anya-e0104n:1397_5": "Sesaṃ heṭṭhā vuttanayānusārena veditabbaṃ.",
  "anya-e0104n:1397_6": "Vipariṇāmalakkhaṇanti bhaṅgakālavasena tesaṃ vayadassanaṃ.",
  "anya-e0104n:1397_7": "Tasmā taṃ addhāvasena pageva passitvā ṭhito idha santativasena disvā anukkamena khaṇavasena passati.",
  "anya-e0104n:1397_8": "Pañca lakkhaṇānīti idha avijjādīnaṃ catunnaṃ paccayānaṃ anuppādanirodho,",
  "anya-e0104n:1397_9": "rūpassa khaṇanirodho cāti imāni pañca lakkhaṇāni.",
  "anya-e0104n:1397_10": "Tesañhi anuppādanirodho,",
  "anya-e0104n:1397_11": "rūpassa accantanirodho lakkhīyati etehīti lakkhaṇānīti vuccanti.",
  "anya-e0104n:1398_0": "Vipariṇāmo saṅkhatalakkhaṇameva.",
  "anya-e0104n:1398_1": "Esa nayo vedanākkhandhādīsu.",
  "anya-e0104n:1398_2": "Ayaṃ pana viseso –",
  "anya-e0104n:1398_3": "“phuṭṭho vedeti,",
  "anya-e0104n:1398_4": "phuṭṭho sañjānāti,",
  "anya-e0104n:1398_5": "phuṭṭho cetetī”ti,",
  "anya-e0104n:1398_6": "“phassapaccayā vedanā,",
  "anya-e0104n:1398_7": "cakkhusamphassajā vedanā, saññā,",
  "anya-e0104n:1398_8": "cetanā”ti,",
  "anya-e0104n:1398_9": "ca vacanato phasso vedanā saññā saṅkhārakkhandhānaṃ pavattipaccayo,",
  "anya-e0104n:1398_10": "taṃnirodhā ca tesaṃ nirodho,",
  "anya-e0104n:1398_11": "mahāpadāna mahānidānasuttesu,",
  "anya-e0104n:1398_12": "abhidhamme ca aññamaññapaccayavāre “nāmarūpapaccayā viññāṇa”nti vacanato nāmarūpaṃ viññāṇassa pavattipaccayo,",
  "anya-e0104n:1398_13": "taṃnirodhā tassa nirodhoti vuttaṃ “phassasamudayā vedanāsamudayo”tiādi.",
  "anya-e0104n:1399_0": "Ettha ca keci tāva āhu “arūpakkhandhānaṃ udayabbayadassanaṃ addhāsantativaseneva,",
  "anya-e0104n:1399_1": "na khaṇavasenā”ti.",
  "anya-e0104n:1399_2": "Tesaṃ matena khaṇato udayabbayadassanameva na siyā.",
  "anya-e0104n:1399_3": "Apare panāhu “paccayato udayabbayadassane atītādivibhāgaṃ anāmasitvā sabbasādhāraṇato avijjādipaccayā vedanāsambhavaṃ labbhamānataṃ passati,",
  "anya-e0104n:1399_4": "na uppādaṃ.",
  "anya-e0104n:1399_5": "Avijjādiabhāve ca tassā asambhavaṃ alabbhamānataṃ passati,",
  "anya-e0104n:1399_6": "na bhaṅgaṃ.",
  "anya-e0104n:1399_7": "Khaṇato udayabbayadassane paccuppannānaṃ uppādaṃ,",
  "anya-e0104n:1399_8": "bhaṅgañca passatī”ti,",
  "anya-e0104n:1399_9": "taṃ yuttaṃ.",
  "anya-e0104n:1399_10": "Santativasena hi rūpārūpadhamme udayato,",
  "anya-e0104n:1399_11": "vayato ca manasi karontassa anukkamena bhāvanāya balappattakāle ñāṇassa tikkhavisadabhāvappattiyā khaṇato udayabbayā upaṭṭhahantīti.",
  "anya-e0104n:1399_12": "Ayañhi paṭhamaṃ paccayato udayabbayaṃ manasi karonto avijjādike paccayadhamme vissajjetvā udayabbayavante",
  "anya-e0104n:1399_13": "khandhe gahetvā tesaṃ paccayato udayabbayadassanamukhena khaṇatopi udayabbayaṃ manasi karoti.",
  "anya-e0104n:1400_0": "Tassa yadā ñāṇaṃ tikkhaṃ visadaṃ hutvā pavattati,",
  "anya-e0104n:1400_1": "tadā rūpārūpadhammā khaṇe khaṇe uppajjantā,",
  "anya-e0104n:1400_2": "bhijjantā ca hutvā upaṭṭhahanti.",
  "anya-e0104n:1400_3": "Tena vuttaṃ “evampi rūpassa udayo”tiādi.",
  "anya-e0104n:1400_4": "Tattha evampi rūpassa udayoti evaṃ vuttanayena avijjāsamudayāpi. Taṇhā…pe… kamma…pe…",
  "anya-e0104n:1400_5": "āhārasamudayāpi rūpassa sambhavo.",
  "anya-e0104n:1400_6": "Evampi rūpassa vayoti evaṃ vuttanayeneva avijjānirodhāpi taṇhā…pe…",
  "anya-e0104n:1400_7": "āhāranirodhāpi rūpassa vayo anuppādoti paccayato vitthārena manasikāraṃ karoti.",
  "anya-e0104n:1400_8": "Evampi rūpaṃ udetīti evaṃ vuttanayena nibbattilakkhaṇaṃ passantopi kammasamuṭṭhānarūpampi āhārautucittasamuṭṭhānarūpampi udeti uppajjati nippajjatīti.",
  "anya-e0104n:1400_9": "Evaṃ vuttanayeneva vipariṇāmalakkhaṇaṃ passanto kammasamuṭṭhānarūpampi āhārautucittasamuṭṭhānarūpampi",
  "anya-e0104n:1400_10": "veti nirujjhatīti khaṇato vitthārena manasikāraṃ karotīti yojanā.",
  "anya-e0104n:1401_0": "725.",
  "anya-e0104n:1401_1": "Evaṃ manasi karoto na yāva udayabbayañāṇaṃ uppajjati,",
  "anya-e0104n:1401_2": "tāva udayabbayā suṭṭhu pākaṭā na hontīti katvā vuttaṃ “iti kirime dhammā…pe…",
  "anya-e0104n:1401_3": "paṭiventī”ti,",
  "anya-e0104n:1401_4": "nayadassanavasena vā evaṃ vuttaṃ.",
  "anya-e0104n:1401_5": "Paṭhamañhi paccuppannadhammānaṃ udayabbayaṃ disvā atha atītānāgate nayaṃ neti.",
  "anya-e0104n:1401_6": "Dukkhādisaccappabhedā,",
  "anya-e0104n:1401_7": "anulomādipaṭiccasamuppādappabhedā,",
  "anya-e0104n:1401_8": "ekattādinayappabhedā,",
  "anya-e0104n:1401_9": "aniccatādilakkhaṇappabhedā ca saccapaṭiccasamuppādanayalakkhaṇappabhedā.",
  "anya-e0104n:1401_10": "Paṭiccasamuppādaggahaṇeneva cettha paṭiccasamuppannadhammānampi gahaṇaṃ,",
  "anya-e0104n:1401_11": "tesampi attano phalaṃ pati paṭicca samuppādabhāvato.",
  "anya-e0104n:1402_0": "726.",
  "anya-e0104n:1402_1": "Yanti karaṇe paccattavacanaṃ,",
  "anya-e0104n:1402_2": "yena ñāṇenāti atthaṃ vadanti.",
  "anya-e0104n:1402_3": "Yanti vā kiriyāparāmasanaṃ.",
  "anya-e0104n:1402_4": "Khandhānaṃ samudayaṃ passati,",
  "anya-e0104n:1402_5": "khandhānaṃ nirodhaṃ passatīti ettha yadetaṃ dassananti attho.",
  "anya-e0104n:1402_6": "Yaṃ panāti etthāpi eseva nayo.",
  "anya-e0104n:1402_7": "Ettha ca yathā avijjādisamudayanirodhato khandhānaṃ samudayanirodhassa aññattā “avijjāsamudayā rūpasamudayo”tiādivacanabhedo kato,",
  "anya-e0104n:1402_8": "na evaṃ nibbattivipariṇāmalakkhaṇehi khandhānaṃ udayabbayassa bhedo atthi abhinnādhikaraṇattāti “nibbattilakkhaṇavipariṇāmalakkhaṇāni",
  "anya-e0104n:1402_9": "passanto khandhānaṃ udayabbayaṃ passatī”ti vacanabhedaṃ akatvā vuttaṃ.",
  "anya-e0104n:1402_10": "Uppattikkhaṇeyeva hīti hi-",
  "anya-e0104n:1402_11": "saddo hetuattho.",
  "anya-e0104n:1402_12": "Yasmā uppādakkhaṇeyeva nibbattilakkhaṇaṃ,",
  "anya-e0104n:1402_13": "bhaṅgakkhaṇeyeva ca vipariṇāmalakkhaṇaṃ,",
  "anya-e0104n:1402_14": "tasmā tāni passanto khaṇato khandhānaṃ udayabbaye passati nāmāti “yaṃ panā”tiādinā vuttamevatthaṃ pākaṭataraṃ karoti.",
  "anya-e0104n:1403_0": "727.",
  "anya-e0104n:1403_1": "Iccassevanti ettha iti-",
  "anya-e0104n:1403_2": "saddo hetuattho.",
  "anya-e0104n:1403_3": "Yasmā “avijjā samudayā”tiādi paccayato khandhānaṃ udayabbayadassanaṃ,",
  "anya-e0104n:1403_4": "“nibbattilakkhaṇa”ntiādi khaṇato,",
  "anya-e0104n:1403_5": "tasmāti attho.",
  "anya-e0104n:1403_6": "Assāti yogino.",
  "anya-e0104n:1403_7": "Evanti vuttappakāraparāmasanaṃ.",
  "anya-e0104n:1403_8": "Ye pana “iccassa paccayato”ti paṭhanti,",
  "anya-e0104n:1403_9": "tesaṃ itīti vuttappakāraparāmasanaṃ.",
  "anya-e0104n:1403_10": "Janakāvabodhatoti khandhānaṃ janakassa avijjādipaccayassa avabujjhanato.",
  "anya-e0104n:1403_11": "Jātidukkhāvabodhatoti jātisaṅkhātassa dukkhassa avabujjhanato.",
  "anya-e0104n:1403_12": "Dukkhasaccaṃ pākaṭaṃ hoti ekadesadassanena pabbatasamuddādidassanakānaṃ viya.",
  "anya-e0104n:1403_13": "Maraṇadukkhāvabodhatoti etthāpi eseva nayo.",
  "anya-e0104n:1403_14": "“Paccayānuppādenā”ti etena paccayānaṃ anuppādanirodho idha paccayanirodhoti dasseti.",
  "anya-e0104n:1403_15": "Paccayavatanti paccayato uppajjanakānaṃ.",
  "anya-e0104n:1403_16": "Yañcassa udayabbayadassananti yaṃ assa yogino paccayato,",
  "anya-e0104n:1403_17": "khaṇato ca udayabbayānaṃ dassanaṃ.",
  "anya-e0104n:1403_18": "Tattha asammoho,",
  "anya-e0104n:1403_19": "tappadhāno vā vitakkādidhammapuñjo maggo vāyaṃ lokikoti niyyānānulomato lokiko maggo evāyaṃ.",
  "anya-e0104n:1403_20": "Iti tasmā maggasaccaṃ pākaṭaṃ hoti sabhāvāvabodhato.",
  "anya-e0104n:1403_21": "Tenāha “tatra sammohavighātato”ti,",
  "anya-e0104n:1403_22": "tadaṅgavasenāti attho.",
  "anya-e0104n:1403_23": "Atha vā yathāvutto sammādiṭṭhisaṅkhāto maggo ariyamaggassa upāyabhūto asammohasabhāvo attānampi pakāseti padīpo viyāti maggasaccaṃ pākaṭaṃ hoti.",
  "anya-e0104n:1403_24": "Svāyaṃ pākaṭabhāvo mohandhakāravidhamanenāti āha “tatra sammohavighātato”ti.",
  "anya-e0104n:1404_0": "728.",
  "anya-e0104n:1404_1": "“Avijjāpaccayā”tiādiko anulomo paṭiccasamuppādo pavattiyā anulomanato.",
  "anya-e0104n:1404_2": "“Avijjāsamudayā”tiādinā avijjādīsu santesūti ayamattho vuttoti āha “imasmiṃ sati idaṃ hotīti avabodhato”ti.",
  "anya-e0104n:1404_3": "Pavattiyā vilomanato “avijjāyatveva asesavirāganirodhā”tiādiko paṭilomo paṭiccasamuppādo.",
  "anya-e0104n:1404_4": "Te ca saṅkhatā paṭiccasamuppannā “jarāmaraṇaṃ,",
  "anya-e0104n:1404_5": "bhikkhave,",
  "anya-e0104n:1404_6": "aniccaṃ saṅkhataṃ paṭiccasamuppanna”ntiādivacanato.",
  "anya-e0104n:1404_7": "Paṭiccasamuppannassa ca pākaṭatā paccayākārapākaṭatāya eva “imassetaṃ phala”nti avabodhato.",
  "anya-e0104n:1405_0": "729.",
  "anya-e0104n:1405_1": "Purimapurimānaṃ nirodho uttaruttarānaṃ uppādānubandhoti ayamattho paccayato udayadassanena sijjhamāno ekattanayādhigamāya hoti.",
  "anya-e0104n:1405_2": "Yato “añño karoti,",
  "anya-e0104n:1405_3": "añño paṭisaṃvedayatī”tiādi vohārasiddhiyā ucchedadiṭṭhiyā anokāsatā.",
  "anya-e0104n:1405_4": "Tenāha “hetuphalasambandhenā”tiādi.",
  "anya-e0104n:1405_5": "Saṅkhārā khaṇe khaṇe uppajjantīti ayamattho khaṇato udayadassanena sijjhamāno nānattanayādhigamāya hoti.",
  "anya-e0104n:1405_6": "Yato paccayapaccayuppannānaṃ sabhāvabhedāvabodhato “so karoti,",
  "anya-e0104n:1405_7": "so paṭisaṃvedayatī”tiādinayappavattāya sassatadiṭṭhiyā anokāsatā.",
  "anya-e0104n:1405_8": "Tenāha “khaṇato udayadassanenā”tiādi.",
  "anya-e0104n:1405_9": "Paccayato udayabbayadassanena paccaye sati phalassa bhāvo,",
  "anya-e0104n:1405_10": "asati abhāvoti imassa atthassa siddhiyā atthitāmatteneva te dhammā kāraṇanti abyāpāranayo pākaṭo hoti.",
  "anya-e0104n:1405_11": "Yato attadiṭṭhiyā anokāsatā vasavattitāya alabbhaneyyato.",
  "anya-e0104n:1405_12": "Tena vuttaṃ “dhammāna”ntiādi.",
  "anya-e0104n:1405_13": "Avasavattibhāvo parāyattatā,",
  "anya-e0104n:1405_14": "sā ca sappaccayatāya veditabbā.",
  "anya-e0104n:1405_15": "Paccayato udayadassanena tehi tehi paccayehi ime dhammā uppajjanti,",
  "anya-e0104n:1405_16": "uppajjamānā ca paccayānurūpameva uppajjantīti hetuphalassa hetuanurūpato siddhiyā akiriyadiṭṭhiyā anokāsatāvāti āha “paccayato panā”tiādi.",
  "anya-e0104n:1405_17": "Sati kāraṇe kuto akiriyavādo.",
  "anya-e0104n:1405_18": "Karotīti hi kāraṇaṃ.",
  "anya-e0104n:1406_0": "730.",
  "anya-e0104n:1406_1": "Paccayato udayaṃ passato paccaye sati sabhāve sati phalassa sambhavoti atthitāmattena upakārakatāti saṅkhatānaṃ nirīhatā,",
  "anya-e0104n:1406_2": "asati ca abhāvoti paccayādhīnavuttitā ca viññāyamānā attasuññataṃ vibhāvetīti āha “paccayato cassa…pe…",
  "anya-e0104n:1406_3": "tāvabodhato”ti.",
  "anya-e0104n:1406_4": "Aniccalakkhaṇaṃ pākaṭaṃ hoti khaṇato udayabbayadassanena saṅkhārānaṃ udayabbayato paricchinnatāya viññāyamānattā.",
  "anya-e0104n:1406_5": "Tenāha “hutvā abhāvāvabodhato”ti.",
  "anya-e0104n:1406_6": "Uppajjitvā nirujjhanañhi hutvā abhāvo.",
  "anya-e0104n:1406_7": "Pubbantāparantaviveko atītānāgatabhāvasuññatā.",
  "anya-e0104n:1406_8": "Na hi saṅkhārā khaṇattayato pubbe,",
  "anya-e0104n:1406_9": "pacchā ca vijjanti,",
  "anya-e0104n:1406_10": "tasmā pubbantāparantavivekāvabodhatoti ādiantavantatāpaṭivedhatoti attho.",
  "anya-e0104n:1406_11": "Dukkhalakkhaṇampi pākaṭaṃ hoti udayabbayadassanenāti sambandho.",
  "anya-e0104n:1406_12": "Uppajjitvā bhijjantā saṅkhārā uppādato uddhaṃ jarābhaṅgāvatthantaruppattiyā nirantaraṃ vibādhīyanteva.",
  "anya-e0104n:1406_13": "Sā ca nesaṃ vibādhiyamānatā sammā udayabbayadassanena vibhūtā hotīti āha “dukkha…pe…",
  "anya-e0104n:1406_14": "bodhato”ti.",
  "anya-e0104n:1407_0": "Sabhāvalakkhaṇampīti udayabbayadassanena na kevalaṃ aniccadukkhalakkhaṇameva,",
  "anya-e0104n:1407_1": "atha kho pathavīphassādīnaṃ kakkhaḷaphusanādisaññitaṃ sabhāvasaṅkhātaṃ lakkhaṇampi pākabhāvaviddhaṃ sabhāvāvacchinnaṃ pākaṭaṃ hoti.",
  "anya-e0104n:1407_2": "Tenāha “udayabbayaparicchinnāvabodhato”ti.",
  "anya-e0104n:1407_3": "Sabhāvalakkhaṇeti sabhāvasaññite lakkhaṇe,",
  "anya-e0104n:1407_4": "taṃtaṃdhammānaṃ salakkhaṇe.",
  "anya-e0104n:1407_5": "Saṅkhatalakkhaṇassa tāvakālikattampīti uppādādisaṅkhatalakkhaṇassa uppādakkhaṇādiparittakālikatāpi khaṇantarānavaṭṭhānato tassa.",
  "anya-e0104n:1407_6": "Tenāha “udayakkhaṇe”tiādi.",
  "anya-e0104n:1407_7": "Udayavayamattaggahaṇañcettha udayabbayadassanavaseneva imassa ñāṇassa pavattanato,",
  "anya-e0104n:1407_8": "na ṭhitikkhaṇassa abhāvā.",
  "anya-e0104n:1408_0": "731.",
  "anya-e0104n:1408_1": "Na kevalañca niccanavā,",
  "anya-e0104n:1408_2": "atha kho parittakālaṭṭhāyino.",
  "anya-e0104n:1408_3": "Kathanti āha “sūriyuggamane”tiādi.",
  "anya-e0104n:1408_4": "Tattha udake daṇḍena katalekhā udake daṇḍarāji.",
  "anya-e0104n:1408_5": "Ussāvabinduādayo pañca kiccāpi uttaruttari atiparittaṭṭhāyibhāvadassanatthaṃ nidassitā,",
  "anya-e0104n:1408_6": "tathāpi te dandhanirodhā eva nidassitā,",
  "anya-e0104n:1408_7": "tatopi lahutaranirodhattā saṅkhārānaṃ.",
  "anya-e0104n:1408_8": "Tathā hi gamanassādānaṃ devaputtānaṃ heṭṭhupariyāyena paṭimukhaṃ dhāvantānaṃ sirasi pāde ca bandhakhuradhārā",
  "anya-e0104n:1408_9": "sannipātatopi sīghataro rūpadhammānaṃ nirodho vutto,",
  "anya-e0104n:1408_10": "pageva arūpadhammānaṃ.",
  "anya-e0104n:1408_11": "Na kevalaṃ niccanavā,",
  "anya-e0104n:1408_12": "nāpi parittakālaṭṭhāyinova,",
  "anya-e0104n:1408_13": "atha kho asārā.",
  "anya-e0104n:1408_14": "Kathanti āha “māyā”tiādi.",
  "anya-e0104n:1408_15": "Māyādayo hi maṇiādivasena dissamānā ataṃsabhāvatāya asārā.",
  "anya-e0104n:1408_16": "Tattha mantosadhabhāvitā indajālādikā māyā.",
  "anya-e0104n:1408_17": "Migataṇhikā marīci.",
  "anya-e0104n:1408_18": "Supinameva supinantaṃ.",
  "anya-e0104n:1408_19": "Maṇḍalākārena āvijjhiyamānaṃ alātameva alātacakkaṃ.",
  "anya-e0104n:1408_20": "Gandhabbadevaputtānaṃ kīḷanicchāvasena nagaraṃ viya ākāse upaṭṭhānamattaṃ gandhabbanagaraṃ.",
  "anya-e0104n:1409_0": "Ettāvatāti yvāyaṃ “jātaṃ rūpaṃ paccuppanna”ntiādipāḷinayānusārena,",
  "anya-e0104n:1409_1": "“yaṃ kiñci rūpaṃ atītānāgatapaccuppanna”ntiādipāḷinayānusārena vā yāva udayabbayapaṭivedhā bhāvanāvidhi āraddho, ettāvatā.",
  "anya-e0104n:1409_2": "Kalāpasammasanādikopi hi sabbo bhāvanāvidhi udayabbayañāṇuppādanasseva,",
  "anya-e0104n:1409_3": "na parisaparisarīrakarabandhoti.",
  "anya-e0104n:1409_4": "Vayadhammamevāti bhijjanasabhāvameva.",
  "anya-e0104n:1409_5": "Vayaṃ upeti attano dhammatāya.",
  "anya-e0104n:1409_6": "Yañhi upakkamena vinassatīti vuccati,",
  "anya-e0104n:1409_7": "tampi attano dhammatāya eva vinassati ahetukattā vināsassa.",
  "anya-e0104n:1409_8": "Upakkamahetu pana visadisuppādo hoti.",
  "anya-e0104n:1409_9": "Iminā ākārenāti “yaṃ kiñci samudayadhammaṃ,",
  "anya-e0104n:1409_10": "sabbaṃ taṃ nirodhadhamma”nti hi vuttaṃ,",
  "anya-e0104n:1409_11": "tasmā vayaṃ anālambitvāpi “vayadhammameva uppajjatī”ti udayassa,",
  "anya-e0104n:1409_12": "“uppannañca idaṃ vayaṃ upetī”ti vayassa ca iminā yathāvuttena paccakkhakaraṇākārena.",
  "anya-e0104n:1409_13": "Adhunā uppannaṃ,",
  "anya-e0104n:1409_14": "na tāva balappattanti āha “taruṇavipassanāñāṇa”nti.",
  "anya-e0104n:1409_15": "Kalāpasammasanādivasena pavattaṃ sammasanaṃ na nippariyāyena vipassanāsamaññaṃ labhati,",
  "anya-e0104n:1409_16": "udayabbayānupassanādivasena pavattameva labhatīti āha “yassādhigamā āraddhavipassakoti saṅkhaṃ gacchatī”ti.",
  "anya-e0104n:1410_0": "Vipassanupakkilesakathāvaṇṇanā",
  "anya-e0104n:1411_0": "732.",
  "anya-e0104n:1411_1": "Imāya udayabbayānupassanāsaṅkhātāya taruṇavipassanāya vasena,",
  "anya-e0104n:1411_2": "na āraddhavipassanānaṃ bhaṅgānupassanādisaṅkhātāya taruṇavipassanāya,",
  "anya-e0104n:1411_3": "nāpi nibbidānupassanādisaṅkhātāya balavavipassanāya vasenāti attho.",
  "anya-e0104n:1411_4": "Na hi tadā vipassanupakkilesā uppajjantīti.",
  "anya-e0104n:1411_5": "Āraddhavipassakassāti ca āraddhavipassakassevāti eva-",
  "anya-e0104n:1411_6": "kāro luttaniddiṭṭho.",
  "anya-e0104n:1411_7": "Tenāha “vipassanupakkilesā hī”tiādi.",
  "anya-e0104n:1411_8": "Diṭṭhigāhādivatthubhāvena vipassanaṃ upakkilesantīti vipassanupakkilesā.",
  "anya-e0104n:1411_9": "“Ariyasāvakassā”ti idaṃ ukkaṭṭhaniddesena vuttaṃ balavavipassanāpattassāpi anuppajjanato.",
  "anya-e0104n:1411_10": "Vippaṭipannakassāti sīlavipattiādivasena yathā tathā vippaṭipannakassa.",
  "anya-e0104n:1411_11": "Tassa pana paṭipattiyā garahitabbataṃ dassento “vippaṭipannakassā”ti āha. Ca-",
  "anya-e0104n:1411_12": "saddo uparipadadvayepi yojetabbo.",
  "anya-e0104n:1411_13": "Nikkhittakammaṭṭhānassāti vipassanaṃ ārabhitvā antarā vosānaṃ āpannassa.",
  "anya-e0104n:1411_14": "Kusītapuggalassāti sīlasampannasseva kosajjena bhāvanaṃ ananuyuñjantassa.",
  "anya-e0104n:1411_15": "Atha vā vippaṭipannakassāti vipassanābhāvanāsaṅkhātāya sammāpaṭipattiyā abhāvena vigarahitapaṭipattikassa.",
  "anya-e0104n:1411_16": "Vipassanāpaṭipattiyeva hi sasambhārā pubbabhāge sammāpaṭipatti,",
  "anya-e0104n:1411_17": "tadaññā vippaṭipatti,",
  "anya-e0104n:1411_18": "sā ca tattha nikkhittadhurassa hoti.",
  "anya-e0104n:1411_19": "Nikkhittadhuratā ca kosajjenāti vuttaṃ “nikkhittakammaṭṭhānassa kusītapuggalassā”ti.",
  "anya-e0104n:1411_20": "Yuttappayuttassāti yogena ñāṇena bhāvanamanuyuñjantassa.",
  "anya-e0104n:1411_21": "Sā pana yuttappayuttatā samathavasenāpi hotīti āha “āraddhavipassakassā”ti.",
  "anya-e0104n:1411_22": "Uppajjantiyeva na nuppajjanti aññathā maggāmaggañāṇasseva asambhavato.",
  "anya-e0104n:1412_0": "Obhāsādīsu “ariyadhammo”ti pavattaṃ uddhaccaṃ vikkhepo dhammuddhaccaṃ,",
  "anya-e0104n:1412_1": "tena dhammuddhaccena vipassanāvīthito ukkamanena virūpaṃ gahitaṃ pavattitaṃ mānasaṃ dhammuddhaccaviggahitamānasaṃ.",
  "anya-e0104n:1412_2": "Obhāso dhammoti kāraṇūpacārenāha,",
  "anya-e0104n:1412_3": "īdisaṃ obhāsaṃ vissajjento mama ariyamaggoti attho.",
  "anya-e0104n:1412_4": "Obhāsaṃ āvajjati “nibbāna”nti vā “maggo”ti vā “phala”nti vā.",
  "anya-e0104n:1412_5": "Nibbānanti gaṇhanto tattha pavattadhamme maggaphalabhāvena gaṇhāti,",
  "anya-e0104n:1412_6": "ñāṇādike pana maggaphalabhāveneva gaṇhāti.",
  "anya-e0104n:1412_7": "Tato vikkhepo uddhaccanti tato obhāsahetu yo vikkhepo,",
  "anya-e0104n:1412_8": "taṃ uddhaccanti attho.",
  "anya-e0104n:1412_9": "“Uddhaccena viggahitamānaso”ti saṅkhepato vuttamatthaṃ vivarituṃ “aniccato”tiādi vuttaṃ.",
  "anya-e0104n:1413_0": "Tattha anicca…pe…",
  "anya-e0104n:1413_1": "nappajānāti “maggaṃ pattosmī”ti saññāya aniccatādivasena manasikārasseva abhāvato.",
  "anya-e0104n:1413_2": "Ayañca attho –",
  "anya-e0104n:1414_0": "“Yo hi koci, āvuso,",
  "anya-e0104n:1414_1": "bhikkhu vā bhikkhunī vā mama santike arahattappattiṃ byākaroti,",
  "anya-e0104n:1414_2": "sabbo so catūhi maggehi,",
  "anya-e0104n:1414_3": "etesaṃ vā aññatarena.",
  "anya-e0104n:1414_4": "Katamehi catūhi? Idhāvuso,",
  "anya-e0104n:1414_5": "bhikkhu samathapubbaṅgamaṃ vipassanaṃ bhāveti,",
  "anya-e0104n:1414_6": "tassa samathapubbaṅgamaṃ vipassanaṃ bhāvayato maggo sañjāyati,",
  "anya-e0104n:1414_7": "so taṃ maggaṃ āsevati bhāveti bahulīkaroti.",
  "anya-e0104n:1414_8": "Tassa taṃ maggaṃ āsevato…pe…",
  "anya-e0104n:1414_9": "karoto saṃyojanāni pahīyanti anusayā byantīhonti.",
  "anya-e0104n:1415_0": "“Puna caparaṃ, āvuso,",
  "anya-e0104n:1415_1": "bhikkhu vipassanāpubbaṅgamaṃ samathaṃ bhāveti…pe…",
  "anya-e0104n:1415_2": "samathavipassanaṃ yuganaddhaṃ bhāveti…pe….",
  "anya-e0104n:1416_0": "“Puna caparaṃ, āvuso,",
  "anya-e0104n:1416_1": "bhikkhuno dhammuddhaccaviggahitaṃ mānasaṃ hoti, hoti so, āvuso,",
  "anya-e0104n:1416_2": "samayo yaṃ taṃ cittaṃ ajjhattameva santiṭṭhati sannisīdati ekodi hoti samādhiyati,",
  "anya-e0104n:1416_3": "tassa maggo sañjāyati…pe…",
  "anya-e0104n:1416_4": "anusayā byantīhontī”ti –",
  "anya-e0104n:1417_0": "Iminā suttapadeneva veditabbo.",
  "anya-e0104n:1417_1": "Ettha hi catutthamaggavissajjane yathāvuttamaggaphalanibbānadhammā dhammo.",
  "anya-e0104n:1417_2": "Tattha uddhaccaṃ “adhigatamaggādikohamasmī”ti amaggādīsu vikkhepo dhammuddhaccaṃ,",
  "anya-e0104n:1417_3": "tena upaddutaṃ viggahitamānasaṃ hoti.",
  "anya-e0104n:1417_4": "Nikanti obhāsādīsu apekkhā sukhumarūpā taṇhā,",
  "anya-e0104n:1417_5": "sā vipassanābhiratiākārena upaṭṭhahantī adhimānikena “dhammo”ti gayhatīti āha “nikanti ‘dhammo’ti nikantiṃ āvajjatī”ti.",
  "anya-e0104n:1418_0": "733.",
  "anya-e0104n:1418_1": "Vipassanobhāsoti vipassanācittasamuṭṭhitaṃ,",
  "anya-e0104n:1418_2": "sasantatipatitaṃ utusamuṭṭhānañca bhāsuraṃ rūpaṃ.",
  "anya-e0104n:1418_3": "Tattha vipassanācittasamuṭṭhitaṃ yogino sarīraṭṭhameva pabhassaraṃ hutvā tiṭṭhati,",
  "anya-e0104n:1418_4": "itaraṃ sarīraṃ muñcitvā ñāṇānubhāvānurūpaṃ samantato pattharati,",
  "anya-e0104n:1418_5": "taṃ tasseva paññāyati,",
  "anya-e0104n:1418_6": "tena phuṭṭhokāse rūpagatampi passati,",
  "anya-e0104n:1418_7": "passanto ca cakkhuviññāṇena passati,",
  "anya-e0104n:1418_8": "udāhu manoviññāṇenāti vīmaṃsitabbanti vadanti.",
  "anya-e0104n:1418_9": "Dibbacakkhulābhino viya taṃ manoviññāṇaviññeyyamevāti vuttaṃ viya dissatīti.",
  "anya-e0104n:1418_10": "Vipassanāvīthi nāma paṭipāṭiyā pavattamānā vipassanāva.",
  "anya-e0104n:1418_11": "Ukkantā nāma hoti yoginā “maggappattomhī”ti adhimānena vissaṭṭhattā,",
  "anya-e0104n:1418_12": "tassa vā yogino vipassanā tato eva vīthi ukkantā nāma hoti.",
  "anya-e0104n:1418_13": "Mūlakammaṭṭhānanti vipassanamevāha.",
  "anya-e0104n:1419_0": "Vemattatāyāti appavipulatāvasena visadisatāya.",
  "anya-e0104n:1419_1": "Assāti obhāsassa.",
  "anya-e0104n:1419_2": "Dvīhi kuṭṭehi paricchinnaṃ gehaṃ dvikuṭṭagehaṃ.",
  "anya-e0104n:1419_3": "Tassa kira abbhantarepi ekā bhitti hoti bahipi,",
  "anya-e0104n:1419_4": "ubhinnaṃ antare anupariyāyapathaṃ hoti,",
  "anya-e0104n:1419_5": "sāyanhe tattha santharitāni pañcavaṇṇāni kusumāni,",
  "anya-e0104n:1419_6": "visadañāṇassa obhāsena pharitaṭṭhāne rūpagatañca dibbacakkhuno viya paññāyanti.",
  "anya-e0104n:1419_7": "Tena vuttaṃ “bhante mayha”ntiādi.",
  "anya-e0104n:1420_0": "Evaṃ obhāsassa vemattatāya vatthuṃ dassetvā cirakālavippalambane vatthuṃ dassetuṃ “ayaṃ panā”tiādi vuttaṃ.",
  "anya-e0104n:1420_1": "Tattha ayaṃ pana vipassanupakkilesoti vakkhamānappakāraṃ sandhāyāha,",
  "anya-e0104n:1420_2": "na sabbaṃ.",
  "anya-e0104n:1420_3": "Soti so samathavipassanālābhī adhimāniko.",
  "anya-e0104n:1421_0": "Divāsaneti divāṭṭhāne nisīditabbaāsane.",
  "anya-e0104n:1421_1": "Paṭhamaṃ “pañhaṃ pucchissāmī”ti cintitattā vuttaṃ “pañhaṃ, bhante,",
  "anya-e0104n:1421_2": "pucchituṃ āgatomhī”ti.",
  "anya-e0104n:1422_0": "Pacchā upāyena puthujjanabhāvaṃ viññāpetvā kammaṭṭhāne niyojessāmīti cintitattā vuttaṃ “avassayo bhavissāmiccevāhaṃ āgato”ti,",
  "anya-e0104n:1422_1": "tassa ca padhānattā sāvadhāraṇaṃ katvā vuttaṃ.",
  "anya-e0104n:1422_2": "Ayaṃ dhammoti ayaṃ ariyamaggānugato paṭisambhidādhammoti therassa ajjhāsayavasena vadati.",
  "anya-e0104n:1422_3": "Samādhinti abhiññāsamādhiṃ.",
  "anya-e0104n:1422_4": "Añcitakaṇṇoti niccalaṭṭhapitakaṇṇapuṭo.",
  "anya-e0104n:1422_5": "Palāyituṃ āraddho bhayena.",
  "anya-e0104n:1422_6": "Tenāha “thero kira dosacarito”ti.",
  "anya-e0104n:1422_7": "Dosacaritassa hi sūrassāpi sahasā bhayaṃ uppajjati.",
  "anya-e0104n:1422_8": "Tenassa khīṇāsavatthero ajjhāsayaṃ ñatvā “iminā upāyena puthujjanabhāvaṃ jānāpessāmī”ti hatthinimmāpanādimakāsi.",
  "anya-e0104n:1422_9": "Dosacaritattā hi thero khippaṃ paṭivijjhi.",
  "anya-e0104n:1422_10": "Khippavirāgī hi dosacarito.",
  "anya-e0104n:1423_0": "734.",
  "anya-e0104n:1423_1": "Tassāti udayabbayañāṇaṃ matthakaṃ pāpentassa yogino.",
  "anya-e0104n:1423_2": "“Evampi rūpaṃ udeti,",
  "anya-e0104n:1423_3": "evampi rūpaṃ vetī”tiādinā udayabbayānupassanamevettha tulanaṃ,",
  "anya-e0104n:1423_4": "tīraṇañca veditabbaṃ.",
  "anya-e0104n:1423_5": "Yathā devānamindena khittaṃ vajiraṃ amoghaṃ,",
  "anya-e0104n:1423_6": "appaṭihatañca hoti,",
  "anya-e0104n:1423_7": "evamidampi ñāṇaṃ nipuṇaṃ udayabbayadassaneti vuttaṃ “vissaṭṭhaindavajiramivā”tiādi.",
  "anya-e0104n:1423_8": "Tattha tikhiṇanti akuṇṭhaṃ.",
  "anya-e0104n:1423_9": "Sūranti tejavantaṃ.",
  "anya-e0104n:1423_10": "Ativisadanti nisitabhāvena ativiya paṭutaraṃ ñāṇaṃ uppajjati.",
  "anya-e0104n:1423_11": "Tathā hinena yogī “maggappattosmī”ti maññati.",
  "anya-e0104n:1424_0": "Vipassanāpītīti vipassanācittasampayuttā pīti.",
  "anya-e0104n:1424_1": "Khuddakādayo pītiyo heṭṭhā vaṇṇitā eva.",
  "anya-e0104n:1424_2": "Yasmā udayabbayānupassanāya vīthipaṭipannāya anukkamena pañca pītiyo uppajjanti,",
  "anya-e0104n:1424_3": "tasmā vuttaṃ “ayaṃ pañca…pe…",
  "anya-e0104n:1424_4": "uppajjatī”ti.",
  "anya-e0104n:1424_5": "Matthakappattena pana udayabbayañāṇena saddhiṃ pharaṇāpītiyeva hoti.",
  "anya-e0104n:1424_6": "Upacārappanākkhaṇato aññadāpi hi pharaṇāpīti hotiyeva.",
  "anya-e0104n:1424_7": "Tenāha “sakalasarīraṃ pūrayamānā uppajjatī”ti.",
  "anya-e0104n:1425_0": "Passaddhiādīni cha yugaḷakāni aññamaññāviyoginīti passaddhiyā uppannāya itarāpi uppannā eva hontīti kiccadassanamukhena",
  "anya-e0104n:1425_1": "tā sabbāpi dassento “kāyacittānaṃ neva daratho,",
  "anya-e0104n:1425_2": "na gārava”ntiādimāha.",
  "anya-e0104n:1425_3": "Tattha kāyaggahaṇena rūpakāyassapi gahaṇaṃ veditabbaṃ,",
  "anya-e0104n:1425_4": "na vedanādikkhandhattayasseva.",
  "anya-e0104n:1425_5": "Kāyappassaddhiādayo hi rūpakāyassāpi darathādinimmaddikāti.",
  "anya-e0104n:1425_6": "Kāyacittāni passaddhāni…pe…",
  "anya-e0104n:1425_7": "ujukāniyeva honti tesaṃ apassaddhādibhāvassa hetubhūtānaṃ uddhaccādithinamiddhādidiṭṭhimānādisesanīvaraṇādiassaddhiyādimāyāsātheyyādisaṃkilesadhammānaṃ",
  "anya-e0104n:1425_8": "vidhamanavasena tadā vipassanācittuppādassa pavattanato.",
  "anya-e0104n:1425_9": "Tasmiṃ samayeti tasmiṃ udayabbayañāṇuppattisamaye.",
  "anya-e0104n:1425_10": "Manussānaṃ ayanti mānusī,",
  "anya-e0104n:1425_11": "manussayoggā kāmasukharati,",
  "anya-e0104n:1425_12": "tādisehi manussavisesehi anubhavitabbatānativattanato dibbā ratipi saṅgahitā,",
  "anya-e0104n:1425_13": "mānusīsadisatāya kāmasukhabhāvena dibbā ratipi vā,",
  "anya-e0104n:1425_14": "tassā atikkantatāya na mānusīti amānusī.",
  "anya-e0104n:1426_0": "Suññāgāranti yaṃ kiñci vivittaṃ senāsanaṃ,",
  "anya-e0104n:1426_1": "vipassanaṃ eva vā.",
  "anya-e0104n:1426_2": "Sāpi hi niccabhāvādisuññatāya,",
  "anya-e0104n:1426_3": "yogino sukhasannissayatāya ca “suññāgāra”nti vattabbataṃ labhati.",
  "anya-e0104n:1426_4": "Cittassa anupassanakarānaṃ kilesānaṃ vigamena santacittassa.",
  "anya-e0104n:1426_5": "Saṃsāre bhayassa ikkhanena bhikkhuno.",
  "anya-e0104n:1426_6": "Sammā ñāyena rūpārūpadhammānaṃ udayabbayānupassanādivasena vipassato.",
  "anya-e0104n:1426_7": "Sammasato anāraddhavipassanānaṃ manussānaṃ avisayatāya amānusī.",
  "anya-e0104n:1426_8": "Vipassanāpītisukhasaññitā rati hotīti ayamettha gāthāya saṅkhepattho.",
  "anya-e0104n:1426_9": "Dutiyagāthā pana udayabbayañāṇameva sandhāya vuttā.",
  "anya-e0104n:1426_10": "Tattha yato yatoti rūpato vā arūpato vā.",
  "anya-e0104n:1427_0": "Vipassanāsukhanti vipassanācittasampayuttaṃ cetasikasukhaṃ.",
  "anya-e0104n:1427_1": "Yasmā taṃsamuṭṭhitehi atipaṇītarūpehi sabbo kāyo pariphuṭo,",
  "anya-e0104n:1427_2": "paribrūhito ca hoti.",
  "anya-e0104n:1427_3": "Tasmā vuttaṃ “sakalasarīraṃ abhisandayamāna”nti.",
  "anya-e0104n:1428_0": "Adhimokkhoti saddhā,",
  "anya-e0104n:1428_1": "na yevāpanakādhimokkhoti adhippāyo.",
  "anya-e0104n:1428_2": "Sā cettha na kammaphalaṃ,",
  "anya-e0104n:1428_3": "ratanattayaṃ vā saddahanavasena pavattā,",
  "anya-e0104n:1428_4": "atha kho kilesakālussiyāpagamena sampayuttānaṃ ativiya pasannabhāvahetubhūtā.",
  "anya-e0104n:1428_5": "Tenāha “vipassanāsampayuttā…pe…",
  "anya-e0104n:1428_6": "saddhā uppajjatī”ti.",
  "anya-e0104n:1429_0": "Purimuppannabhāvanābalasaṃsiddhaṃ samappavattaṃ vīriyaṃ sampayuttadhammānaṃ saṃkilesapakkhato kosajjato paggaṇhanato paggaho.",
  "anya-e0104n:1429_1": "Tenāha “paggahoti vīriya”ntiādi.",
  "anya-e0104n:1430_0": "Supaṭṭhitāti sabhāvasallakkhaṇena ārammaṇe suṭṭhu upaṭṭhitā.",
  "anya-e0104n:1430_1": "Supatiṭṭhitāti paṭipakkhavigamena tena acalanīyatāya suṭṭhu patiṭṭhitā.",
  "anya-e0104n:1430_2": "Tato eva nikhātā viya acalā.",
  "anya-e0104n:1430_3": "Acalabhāveneva pabbatarājasadisāti tīhipi padehi supatiṭṭhitameva dasseti.",
  "anya-e0104n:1430_4": "Soti yogāvacaro.",
  "anya-e0104n:1430_5": "Yaṃ yaṃ ṭhānanti yaṃ yaṃ attano upatiṭṭhānaṭṭhānaṃ rūpaṃ vā arūpaṃ vā.",
  "anya-e0104n:1430_6": "Okkhanditvāti anupavisitvā.",
  "anya-e0104n:1430_7": "Pakkhinditvāti tasseva vevacanaṃ.",
  "anya-e0104n:1430_8": "Dibbacakkhuno paribhaṇḍabhūtassa yathākammūpagañāṇassa upaṭṭhahante paralokasaññite satte sandhāyāha",
  "anya-e0104n:1430_9": "“dibbacakkhuno paraloko viyā”ti na dibbacakkhuno paralokavisayattā.",
  "anya-e0104n:1430_10": "Vaṇṇāyatanavisayañhi tanti.",
  "anya-e0104n:1430_11": "Assa sati upaṭṭhāti khāyati,",
  "anya-e0104n:1430_12": "upatiṭṭhatīti vā attho.",
  "anya-e0104n:1430_13": "Yadaggena hi sati ārammaṇaṃ okkhanditvā upatiṭṭhati,",
  "anya-e0104n:1430_14": "tadaggena ārammaṇampissa okkhanditvā upatiṭṭhatīti vuccati.",
  "anya-e0104n:1431_0": "Vicinitavisayattā saṅkhārānaṃ vicinane majjhattabhāvena ṭhitā vipassanupekkhā.",
  "anya-e0104n:1431_1": "Sā pana atthato tathāpavattā tatramajjhattupekkhāva.",
  "anya-e0104n:1431_2": "Manodvārāvajjanacittasampayuttā cetanā āvajjane ajjhupekkhanavasena pavattiyā “āvajjanupekkhā”ti vuttā.",
  "anya-e0104n:1431_3": "Udayabbayānaṃ suṭṭhutaraṃ upaṭṭhānato tadanupassanāyaṃ majjhattabhūtā idha vipassanupekkhā nāma.",
  "anya-e0104n:1431_4": "Te pana udayabbayā sabbasaṅkhārānanti āha “sabbasaṅkhāresu majjhattabhūtā”ti.",
  "anya-e0104n:1431_5": "Āvajjanāya indavajiratattanārācasadisatā,",
  "anya-e0104n:1431_6": "sūratikkhabhāvo ca sabbaññutaññāṇapurecarā viya tadanucarañāṇassa tathābhāvena daṭṭhabbā.",
  "anya-e0104n:1432_0": "Vipassanānikantīti vipassanāya nikāmanā apekkhā.",
  "anya-e0104n:1432_1": "Obhāsādayo vipassanāya vijambhanabhūtā tassā alaṅkāro viya hontīti āha “obhāsādipaṭimaṇḍitāyā”ti.",
  "anya-e0104n:1432_2": "Ālayanti apekkhaṃ. Sukhumā,",
  "anya-e0104n:1432_3": "santākārāti sukhumākārā,",
  "anya-e0104n:1432_4": "santākārā ca,",
  "anya-e0104n:1432_5": "sā cassā sukhumasantākāratā bhāvanāya sātisayappavattiyā,",
  "anya-e0104n:1432_6": "yato kilesabhāvopissā duviññeyyo hoti.",
  "anya-e0104n:1432_7": "Tenāha “yā nikanti kilesoti…pe… hotī”ti.",
  "anya-e0104n:1433_0": "Etesupīti yathādassitesu ñāṇādīsupi.",
  "anya-e0104n:1433_1": "“Aññatarasmiṃ uppanne”ti idaṃ uppanne aññatarasmiṃ “maggappattomhī”tiādiggahaṇadassanatthaṃ vuttaṃ,",
  "anya-e0104n:1433_2": "na aññataraññatarasseva uppajjanato.",
  "anya-e0104n:1433_3": "Na vāpi hi upakkilesā ekakkhaṇepi uppajjanti,",
  "anya-e0104n:1433_4": "paccavekkhaṇā pana visuṃ visuṃ hoti.",
  "anya-e0104n:1433_5": "“Na vata me ito pubbe evarūpā nikanti uppannapubbā”ti idaṃ dhammasabhāvadassanavasena vuttaṃ,",
  "anya-e0104n:1433_6": "na pana tadā yogino tathācittappavattivasena.",
  "anya-e0104n:1433_7": "Na hi so tadā taṃ “nikantī”ti jānāti,",
  "anya-e0104n:1433_8": "tathā sati tabbisayassa “maggappattomhī”tiādiggahaṇassa asambhavo eva.",
  "anya-e0104n:1433_9": "Tasmā evamassa siyā “na vata me evarūpā bhāvanābhirati uppannapubbā,",
  "anya-e0104n:1433_10": "addhā maggappattomhī”ti.",
  "anya-e0104n:1434_0": "735.",
  "anya-e0104n:1434_1": "Upakkilesavatthutāyāti nippariyāyato diṭṭhimānataṇhā idha upakkilesā tesaṃ vatthutāya uppattiṭṭhānatāya.",
  "anya-e0104n:1434_2": "Na sabhāvatoti āha “na akusalattā”ti.",
  "anya-e0104n:1434_3": "Yathā pana obhāsādayo,",
  "anya-e0104n:1434_4": "evaṃ nikantipi diṭṭhigāhādīnaṃ ṭhānaṃ hotīti vuttaṃ “upakkilesavatthu cā”ti.",
  "anya-e0104n:1434_5": "Vatthuvasenevāti gāhe anāmasitvā gāhānaṃ vatthutāvaseneva.",
  "anya-e0104n:1434_6": "Attavādī hi “ahaṃbuddhinibandhano”ti parikappito attā obhāsassa sāmibhūto “mamā”ti sāmivacanassa visayabhāvena",
  "anya-e0104n:1434_7": "gahitoti āha “mama obhāso uppannoti gaṇhato hi diṭṭhigāho”ti.",
  "anya-e0104n:1434_8": "Obhāsassa manāpaggahaṇamukhena tena attānaṃ seyyādito dahatīti vuttaṃ “manāpo vata obhāso uppannoti gaṇhato mānagāho”ti.",
  "anya-e0104n:1434_9": "Assādayatoti sampiyāyato.",
  "anya-e0104n:1434_10": "Tesanti diṭṭhigāhādisaññitānaṃ upakkilesānaṃ vasena.",
  "anya-e0104n:1434_11": "Obhāsādīsūti obhāsādinimittaṃ.",
  "anya-e0104n:1434_12": "Kampanaṃ yathāraddhavipassanāya aṭṭhatvā vikkhepāpatti,",
  "anya-e0104n:1434_13": "sā ca obhāsādīsu taṇhādigāhoti dassento “obhāsādīsu kampati…pe…",
  "anya-e0104n:1434_14": "samanupassatī”ti āha.",
  "anya-e0104n:1435_0": "Obhāsanimittaṃ cittaṃ vikampatīti sambandho.",
  "anya-e0104n:1435_1": "Obhāse vā visayabhūte upakkilesehi cittaṃ vikampatīti yojanā.",
  "anya-e0104n:1435_2": "Tenāha “yehi cittaṃ pavedhatī”ti.",
  "anya-e0104n:1435_3": "Sesesupi eseva nayo.",
  "anya-e0104n:1435_4": "Upaṭṭhāneti satiyaṃ.",
  "anya-e0104n:1435_5": "Upekkhāya cāti vipassanupekkhāya ca.",
  "anya-e0104n:1436_0": "Maggāmaggavavatthānakathāvaṇṇanā",
  "anya-e0104n:1437_0": "736.",
  "anya-e0104n:1437_1": "Kusalo panātiādīsu kammaṭṭhānakosallayogena kusalo.",
  "anya-e0104n:1437_2": "Paripakkañāṇatāya paṇḍito.",
  "anya-e0104n:1437_3": "Āgamabyattiyā byatto.",
  "anya-e0104n:1437_4": "Upakkilesatabbisodhanesu ādīnavānisaṃsāvabodhayogato buddhisampanno.",
  "anya-e0104n:1437_5": "Ayaṃ kho soti yo so ācariyena kammaṭṭhānadānakāle udayabbayañāṇuppattisamaye uppajjatīti vutto,",
  "anya-e0104n:1437_6": "ayaṃ kho so obhāso uppannoti upakkilesavatthubhāvavavatthānaṃ dassetvā idānissa vipassanāya visayabhāvūpanayanavidhiṃ dassento “so kho panā”tiādimāha.",
  "anya-e0104n:1437_7": "Tattha paṭhamanaye aniccalakkhaṇavibhāvanameva dassitaṃ,",
  "anya-e0104n:1437_8": "tasmiṃ siddhe itarampi lakkhaṇadvayaṃ siddhameva hoti.",
  "anya-e0104n:1437_9": "Dutiyanaye pana obhāsādike nissāya uppajjanakadiṭṭhigāhādīnaṃ ugghāṭanasamugghāṭanapariyādānavasena manasikāravidhiṃ",
  "anya-e0104n:1437_10": "dassetuṃ “sace obhāso attā bhaveyyā”tiādi vuttaṃ.",
  "anya-e0104n:1437_11": "Arūpasattake “sace saṅkhārā attā bhaveyyu”ntiādi sabbasaṅkhārasaṅgaṇhanavasena sāmaññato vuttaṃ,",
  "anya-e0104n:1437_12": "idha obhāsādivasena saṅkhāre vibhajja vuttaṃ.",
  "anya-e0104n:1437_13": "Seso manasikāravidhi tattha vuttanayovāti āha “sabbaṃ arūpasattake vuttanayena vitthāretabba”nti.",
  "anya-e0104n:1438_0": "Obhāsaṃ “netaṃ mamā”ti samanupassanto taṇhāgāhato cittaṃ visodheti,",
  "anya-e0104n:1438_1": "“nesohamasmī”ti samanupassanto mānagāhato,",
  "anya-e0104n:1438_2": "“na meso attā”ti samanupassanto diṭṭhigāhato.",
  "anya-e0104n:1438_3": "Tenāha “obhāsaṃ netaṃ mamā”tiādi.",
  "anya-e0104n:1438_4": "Esa nayo ñāṇādīsupi.",
  "anya-e0104n:1439_0": "Imāni dasa ṭhānānīti imāni yathāvuttāni obhāsādīni dasa upakkilesakāraṇāni.",
  "anya-e0104n:1439_1": "Paññā yassa pariccitāti yassa yogino paññā obhāsādīsu aniccatādiggahaṇavasena paricitavatī pariggahetvā upaparikkhitvā ṭhitā.",
  "anya-e0104n:1439_2": "Dhammuddhaccassa samaggabhāvajānanena dhammuddhaccakusalo hoti.",
  "anya-e0104n:1440_0": "Vīthipaṭipannanti udayabbayānupassanāvasena vipassanāvīthipaṭipannaṃ.",
  "anya-e0104n:1441_0": "Diṭṭhivisuddhiyanti diṭṭhivisuddhiyaṃ adhigatāyaṃ,",
  "anya-e0104n:1441_1": "diṭṭhivisuddhiñāṇena vā diṭṭhiyā visodhane dukkhasaccassa vavatthānaṃ kataṃ hoti dukkhasaccapariyāpannassa nāmarūpassa vavatthānato.",
  "anya-e0104n:1441_2": "Nāmarūpassa paccayā nāmarūpasamudayapakkhiyāti āha “kaṅkhā…pe…",
  "anya-e0104n:1441_3": "samudayasaccassa vavatthānaṃ kata”nti.",
  "anya-e0104n:1441_4": "Abhidhammanayena hi sabbakilesā,",
  "anya-e0104n:1441_5": "kammañca samudayasaccaṃ.",
  "anya-e0104n:1441_6": "Imissanti imāyaṃ.",
  "anya-e0104n:1441_7": "Sammāti aviparītaṃ.",
  "anya-e0104n:1441_8": "Maggassāti ariyamaggassa upāyabhūtamaggassa.",
  "anya-e0104n:1442_0": "Maggāmaggañāṇadassanavisuddhiniddesavaṇṇanā niṭṭhitā.",
  "anya-e0104n:1443_0": "Iti vīsatimaparicchedavaṇṇanā.",
  "anya-e0104n:1444_0": "21. Paṭipadāñāṇadassanavisuddhiniddesavaṇṇanā",
  "anya-e0104n:1445_0": "Upakkilesavimuttaudayabbayañāṇakathāvaṇṇanā",
  "anya-e0104n:1446_0": "737.",
  "anya-e0104n:1446_1": "Vipassanācārassa matthakappattiyā saṅkhārupekkhāñāṇaṃ sikhāppattā vipassanā.",
  "anya-e0104n:1446_2": "Sikhāppatti panassa udayabbayañāṇādīnaṃ attaṭṭhamānaṃvasena jātāti āha “aṭṭhannaṃ pana ñāṇānaṃ vasena sikhāppattā vipassanā”ti.",
  "anya-e0104n:1446_3": "Oḷārikoḷārikassa saccapaṭicchādakamohatamassa vigamanena saccappaṭivedhānukūlattā “saccānulomikañāṇa”nti anulomañāṇamāha.",
  "anya-e0104n:1446_4": "Tāni pana ñāṇāni sarūpato dassetuṃ “aṭṭhannanti cā”tiādi āraddhaṃ.",
  "anya-e0104n:1446_5": "Tattha udayabbayadassanena saṅkhārānaṃ aniccalakkhaṇaṃ,",
  "anya-e0104n:1446_6": "tadanusārena itaralakkhaṇāni ca vibhāventīyeva udayabbayānupassanā pavattatīti katvā “vīthipaṭipannavipassanāsaṅkhātaṃ",
  "anya-e0104n:1446_7": "udayabbayānupassanāñāṇa”nti vuttanti keci.",
  "anya-e0104n:1446_8": "Tayidaṃ tassa sabbaso tīraṇapariññābhāvameva maññamānehi vuttaṃ.",
  "anya-e0104n:1446_9": "Kiñcāpi hi udayabbayañāṇaṃ tīraṇapariññantogadhameva,",
  "anya-e0104n:1446_10": "udayabbayādīnaṃ pana jānanaṭṭhena,",
  "anya-e0104n:1446_11": "paccakkhato dassanaṭṭhena ca ñāṇadassanāni,",
  "anya-e0104n:1446_12": "udayabbayañāṇādīni.",
  "anya-e0104n:1446_13": "Tāniyeva paṭipakkhato visuddhattā ñāṇadassanavisuddhi,",
  "anya-e0104n:1446_14": "sā eva ariyamaggo paṭipajjati etāyāti paṭipadā cāti paṭipadāñāṇadassanavisuddhīti vuttaṃ.",
  "anya-e0104n:1446_15": "Taṃ pana uppannamattaṃ appaguṇaṃ sandhāya vuttaṃ.",
  "anya-e0104n:1446_16": "Paguṇañhi niccasaññādipahānasiddhiyā pahānapariññāya adhiṭṭhānabhūtaṃ.",
  "anya-e0104n:1446_17": "Yato tadavigamena aṭṭhārasasu mahāvipassanāsu ekaccā adhigatā eva honti.",
  "anya-e0104n:1446_18": "Na hi udayabbayānaṃ paccakkhato paṭivedhena vinā sāmaññākārānaṃ tīraṇamattena sātisayaṃ paṭipakkhapahānaṃ sambhavati.",
  "anya-e0104n:1446_19": "Asati ca paṭipakkhapahāne kuto ñāṇādīnaṃ vajiramiva avihatavegatā,",
  "anya-e0104n:1446_20": "tikhiṇavisadāditā vā.",
  "anya-e0104n:1446_21": "Tasmā paguṇabhāvappattaṃ udayabbayañāṇaṃ pahānapariññāpakkhiyameva daṭṭhabbaṃ.",
  "anya-e0104n:1446_22": "Sabbasaṅkhārānaṃ bhaṅgasseva anupassanā bhaṅgānupassanā,",
  "anya-e0104n:1446_23": "tadeva ñāṇaṃ bhaṅgānupassanāñāṇaṃ.",
  "anya-e0104n:1446_24": "Yathābhūtadassāvī bhāyati etasmāti bhayaṃ,",
  "anya-e0104n:1446_25": "tebhūmakadhammā,",
  "anya-e0104n:1446_26": "tesu bhayato upaṭṭhitesu bhāyitabbākāragāhiñāṇaṃ bhayatupaṭṭhānañāṇaṃ.",
  "anya-e0104n:1446_27": "Muñcituṃ icchatīti muñcitukamyaṃ, cittaṃ,",
  "anya-e0104n:1446_28": "puggalo vā,",
  "anya-e0104n:1446_29": "tassa bhāvo muñcitukamyatā,",
  "anya-e0104n:1446_30": "tadeva ñāṇaṃ muñcitukamyatāñāṇaṃ.",
  "anya-e0104n:1446_31": "Puna paṭisaṅkhānākārena pavattaṃ ñāṇaṃ paṭisaṅkhānupassanāñāṇaṃ.",
  "anya-e0104n:1446_32": "Nirapekkhatāya saṅkhārānaṃ upekkhanavasena pavattañāṇaṃ saṅkhārupekkhāñāṇaṃ.",
  "anya-e0104n:1446_33": "Tasmāti yasmā upakkilesavimuttaṃ udayabbayañāṇādinavavidhañāṇaṃ paṭipadāñāṇadassanavisuddhi, tasmā.",
  "anya-e0104n:1447_0": "738.",
  "anya-e0104n:1447_1": "“Upakkilesavimutta”nti visesanena vibhāvitamatthaṃ anavabujjhanto codako “puna udayabbayañāṇe yogo kimatthiyo”ti pucchati.",
  "anya-e0104n:1447_2": "Tattha kimatthiyoti kiṃ payojano niratthako,",
  "anya-e0104n:1447_3": "pageva nibbattitattā pakkassa pacanaṃ viyāti adhippāyo.",
  "anya-e0104n:1447_4": "Atha vā lakkhaṇasallakkhaṇādihetupaṭipāṭiggahaṇavasena tamatthaṃ ñāpetukāmo ācariyova kathetukamyatāvasena “kimatthiyo”ti pucchati.",
  "anya-e0104n:1447_5": "Lakkhaṇasallakkhaṇatthoti aniccādilakkhaṇānaṃ sammadeva upadhāraṇattho.",
  "anya-e0104n:1447_6": "Tattha kāraṇaṃ dassento “udayabbayañāṇaṃ hī”tiādimāha.",
  "anya-e0104n:1447_7": "Nanu ca udayabbayañāṇaṃ nāma saṅkhārānaṃ udayabbayameva passati,",
  "anya-e0104n:1447_8": "na aniccādilakkhaṇattayaṃ,",
  "anya-e0104n:1447_9": "tena kathaṃ aniccatādilakkhaṇattayasallakkhaṇaṃ hotīti?",
  "anya-e0104n:1447_10": "Na kho panetaṃ evaṃ daṭṭhabbaṃ “udayabbayañāṇaṃ lakkhaṇattayavisayaṃ hotī”ti.",
  "anya-e0104n:1447_11": "Udayabbaye pana paṭividdhe aniccalakkhaṇaṃ pākaṭaṃ hutvā upaṭṭhāti.",
  "anya-e0104n:1447_12": "Tato “yadaniccaṃ,",
  "anya-e0104n:1447_13": "taṃ dukkhaṃ.",
  "anya-e0104n:1447_14": "Yaṃ dukkhaṃ,",
  "anya-e0104n:1447_15": "tadanattā”ti itaralakkhaṇampi.",
  "anya-e0104n:1447_16": "Atha vā udayabbayaggahaṇena hutvā abhāvākāro,",
  "anya-e0104n:1447_17": "abhiṇhasampaṭipīḷanākāro,",
  "anya-e0104n:1447_18": "avasavattanākāro ca vibhūtataro hotīti kāraṇabhāvena udayabbayañāṇe yogassa lakkhaṇattayasallakkhaṇatthatā veditabbā,",
  "anya-e0104n:1447_19": "na sammukheneva.",
  "anya-e0104n:1447_20": "Heṭṭhāti maggāmaggañāṇadassanavisuddhito heṭṭhā.",
  "anya-e0104n:1447_21": "Tañhi obhāsādiuppattihetutāya tikkhaṃ visadaṃ hutvā pavattampi diṭṭhiādīhi upakkiliṭṭhattā kuṇṭhaṃ avisadameva jātaṃ.",
  "anya-e0104n:1447_22": "Tenāha “dasahi…pe…",
  "anya-e0104n:1447_23": "nāsakkhī”ti.",
  "anya-e0104n:1448_0": "739.",
  "anya-e0104n:1448_1": "Amanasikārāti hetumhi nissakkavacanaṃ.",
  "anya-e0104n:1448_2": "“Kissa amanasikārā”ti hi idaṃ “kena paṭicchannattā”ti pucchitassa paṭicchādakassa hetupucchā.",
  "anya-e0104n:1448_3": "Santatiyā hissa paṭicchannattā aniccalakkhaṇaṃ na upaṭṭhāti,",
  "anya-e0104n:1448_4": "sā ca santati udayabbayāmanasikārena paṭicchādikā jātā.",
  "anya-e0104n:1448_5": "Iriyāpathehi paṭicchannattā dukkhalakkhaṇaṃ na upaṭṭhāti,",
  "anya-e0104n:1448_6": "te ca iriyāpathā abhiṇhasampaṭipīḷanāmanasikārena paṭicchādakā jātā.",
  "anya-e0104n:1448_7": "Ghanena paṭicchannattā anattalakkhaṇaṃ na upaṭṭhāti,",
  "anya-e0104n:1448_8": "te ca ghanā nānādhātuvinibbhogāmanasikārena paṭicchādakā jātāti.",
  "anya-e0104n:1448_9": "Udayabbayaṃ passato na udayāvatthā vayāvatthaṃ pāpuṇāti,",
  "anya-e0104n:1448_10": "vayāvatthā vā udayāvatthaṃ.",
  "anya-e0104n:1448_11": "Aññova udayakkhaṇo,",
  "anya-e0104n:1448_12": "aññova vayakkhaṇoti ekopi dhammo khaṇavasena bhedato upaṭṭhāti,",
  "anya-e0104n:1448_13": "pageva atītādikoti āha “udayabbayaṃ pana…pe…",
  "anya-e0104n:1448_14": "upaṭṭhātī”ti.",
  "anya-e0104n:1448_15": "Tattha santatiyā vikopitāyāti pubbāpariyena pavattamānānaṃ dhammānaṃ aññoññabhāvasallakkhaṇena santatiyā ugghāṭitāya.",
  "anya-e0104n:1448_16": "Na hi sammadeva udayabbayaṃ sallakkhentassa dhammā sambandhabhāvena upaṭṭhahanti,",
  "anya-e0104n:1448_17": "atha kho ayosalākā viya asambandhabhāvenāti suṭṭhutaraṃ aniccalakkhaṇaṃ pākaṭaṃ hoti.",
  "anya-e0104n:1449_0": "Abhiṇhasampaṭipīḷanaṃ manasi katvāti yathāpariggahitaudayabbayavasena saṅkhārānaṃ nirantaraṃ paṭipīḷiyamānataṃ vibādhiyamānataṃ manasi karitvā.",
  "anya-e0104n:1449_1": "Iriyāpathe ugghāṭiteti iriyāpathe labbhamānadukkhapaṭicchādakabhāve ugghāṭite.",
  "anya-e0104n:1449_2": "Ekasmiñhi iriyāpathe uppannassa dukkhassa vinodakaṃ iriyāpathantaraṃ tassa paṭicchādakaṃ viya hoti,",
  "anya-e0104n:1449_3": "evaṃ sesāpīti iriyāpathānaṃ taṃtaṃdukkhapaṭicchādakabhāve yāthāvato ñāte tesaṃ dukkhapaṭicchādakabhāvo",
  "anya-e0104n:1449_4": "ugghāṭito nāma hoti saṅkhārānaṃ nirantaraṃ dukkhābhitunnatāya pākaṭabhāvato.",
  "anya-e0104n:1449_5": "Tenāha “dukkhalakkhaṇaṃ yāthāvasarasato upaṭṭhātī”ti.",
  "anya-e0104n:1449_6": "Nānādhātuyoti nānāvidhā pathavīādidhātuyo nānāvidhe sabhāvadhamme.",
  "anya-e0104n:1449_7": "Vinibbhujitvāti “aññā pathavīdhātu,",
  "anya-e0104n:1449_8": "aññā āpodhātū”tiādinā,",
  "anya-e0104n:1449_9": "“añño phasso,",
  "anya-e0104n:1449_10": "aññā vedanā”tiādinā ca visuṃ visuṃ katvā.",
  "anya-e0104n:1449_11": "Ghanavinibbhoge kateti samūhaghane,",
  "anya-e0104n:1449_12": "kiccārammaṇaghane ca pabhedite.",
  "anya-e0104n:1449_13": "Yā hesā aññamaññūpatthaddhesu samuditesu rūpārūpadhammesu ekattābhinivesavasena aparimadditasaṅkhārehi gayhamānā samūhaghanatā,",
  "anya-e0104n:1449_14": "tathā tesaṃ tesaṃ dhammānaṃ kiccabhedassa satipi paṭiniyatabhāve ekato gayhamānā kiccaghanatā,",
  "anya-e0104n:1449_15": "tathā sārammaṇadhammānaṃ satipi ārammaṇakaraṇabhede ekato gayhamānā ārammaṇaghanatā ca,",
  "anya-e0104n:1449_16": "tā dhātūsu ñāṇena vinibbhujitvā dissamānā hatthena parimajjiyamāno pheṇapiṇḍo viya vilayaṃ gacchanti,",
  "anya-e0104n:1449_17": "“yathāpaccayaṃ pavattamānā suññā ete dhammā dhammamattā”ti anattalakkhaṇaṃ pākaṭataraṃ hoti.",
  "anya-e0104n:1449_18": "Tena vuttaṃ “nānādhātuyo…pe…",
  "anya-e0104n:1449_19": "upaṭṭhātī”ti.",
  "anya-e0104n:1450_0": "740.",
  "anya-e0104n:1450_1": "Dhuvabhāvapaṭikkhepato na niccanti aniccaṃ,",
  "anya-e0104n:1450_2": "khandhapañcakaṃ.",
  "anya-e0104n:1450_3": "Yathāha “rūpaṃ kho, rādha, aniccaṃ, vedanā… saññā… saṅkhārā…",
  "anya-e0104n:1450_4": "viññāṇaṃ anicca”nti.",
  "anya-e0104n:1450_5": "Tattha kāraṇaṃ vadanto “uppādavayaññathattabhāvā”ti āha.",
  "anya-e0104n:1450_6": "Uppādo nibbattilakkhaṇaṃ,",
  "anya-e0104n:1450_7": "vayo vipariṇāmalakkhaṇaṃ,",
  "anya-e0104n:1450_8": "aññathattaṃ jarā,",
  "anya-e0104n:1450_9": "tesaṃ sabbhāvatoti attho.",
  "anya-e0104n:1450_10": "Hutvā abhāvatoti uppajjitvā vinassanato.",
  "anya-e0104n:1450_11": "Ettha ca purimena jātijarāmaraṇasabbhāvato aniccanti dasseti,",
  "anya-e0104n:1450_12": "dutiyena pākabhāvaviddhaṃsābhāvato.",
  "anya-e0104n:1450_13": "Yassa bhāvena khandhapañcakaṃ “anicca”nti vuccati,",
  "anya-e0104n:1450_14": "taṃ aniccalakkhaṇanti dassetuṃ “uppādavayaññathatta”ntiādi vuttaṃ.",
  "anya-e0104n:1450_15": "Tena hi taṃ “anicca”nti lakkhīyati.",
  "anya-e0104n:1450_16": "Ākāravikāroti ākāravikati.",
  "anya-e0104n:1450_17": "Abhāvākāro hi vikatirūpena labbhati,",
  "anya-e0104n:1450_18": "virūpattā na uppādākāro.",
  "anya-e0104n:1450_19": "Ākāravikāroti vā ākāraviseso.",
  "anya-e0104n:1450_20": "Hutvā abhāvo hi pākabhāvato bhinno viddhaṃsābhāvattā tattha ca aniccalakkhaṇaṃ niruḷhaṃ.",
  "anya-e0104n:1450_21": "Aniccākāro hi dukkhānattākārehi viya uppādākārato ca visiṭṭho.",
  "anya-e0104n:1450_22": "Tathā hi saddassa viddhaṃsābhāvo saṅkhatabhāvenapi sādhīyati.",
  "anya-e0104n:1451_0": "Saṅkhatabhāvo ca atthato uppādavantatā.",
  "anya-e0104n:1451_1": "Uppādo ca pākabhāvasādhitā dharamānāvatthā.",
  "anya-e0104n:1451_2": "Iminā nayena dukkhānattālakkhaṇāni veditabbāni.",
  "anya-e0104n:1451_3": "Apica yathā niccapaṭikkhepato aniccanti niccākārapaṭikkhepato yathāvutto abhāvākārasaṅkhāto aniccākāro aniccalakkhaṇaṃ,",
  "anya-e0104n:1451_4": "evaṃ sukhapaṭikkhepato dukkhanti sukhākārapaṭikkhepato abhiṇhapaṭipīḷanākārasaṅkhāto dukkhākāro dukkhalakkhaṇaṃ,",
  "anya-e0104n:1451_5": "tathā attapaṭikkhepato anattāti attākārapaṭikkhepato avasavattanākārasaṅkhāto anattākāro anattalakkhaṇanti daṭṭhabbaṃ.",
  "anya-e0104n:1451_6": "Te yime tayopi ākārā asabhāvadhammattā khandhapariyāpannā na honti.",
  "anya-e0104n:1451_7": "Khandhehi vinā anupalabbhanīyato khandhavinimuttāpi na honti.",
  "anya-e0104n:1451_8": "Khandhe pana upādāya vohāravasena labbhamānā tadādīnavavibhāvanāya visesakāraṇabhūtā tajjāpaññattivisesāti veditabbā.",
  "anya-e0104n:1452_0": "Tayidaṃ sabbampīti yathāvuttalakkhaṇattayañceva lakkhitabbañca khandhapañcakaṃ.",
  "anya-e0104n:1452_1": "“Udayabbayānupassanāñāṇena yāthāvasarasato sallakkhetī”ti idaṃ tadatthe tabbohāravasena vuttaṃ.",
  "anya-e0104n:1452_2": "Udayabbayañāṇatthañhi lakkhaṇārammaṇikavipassanā “udayabbayañāṇa”nti kathitā.",
  "anya-e0104n:1452_3": "Na hi udayabbayañāṇaṃ dukkhalakkhaṇādivisayaṃ.",
  "anya-e0104n:1452_4": "Tabbisayatte vā udayabbayañāṇameva na siyā,",
  "anya-e0104n:1452_5": "udayabbayañāṇaṃ pana tikkhaṃ,",
  "anya-e0104n:1452_6": "visadañca kātukāmena lakkhaṇattayatīraṇameva kātabbaṃ.",
  "anya-e0104n:1452_7": "Parikammasadisañhetaṃ tassa.",
  "anya-e0104n:1452_8": "Esa nayo sesañāṇesupīti.",
  "anya-e0104n:1453_0": "Upakkilesavimuttaudayabbayañāṇaṃ niṭṭhitaṃ.",
  "anya-e0104n:1454_0": "Bhaṅgānupassanāñāṇakathāvaṇṇanā",
  "anya-e0104n:1455_0": "741.",
  "anya-e0104n:1455_1": "Vahatīti pavattati.",
  "anya-e0104n:1455_2": "Ñāṇassa tikkhabhāvo bhāvanāya paguṇabhāvena.",
  "anya-e0104n:1455_3": "Paguṇā ca bhāvanā vikkhepābhāvato ārammaṇe appitā viya pavattatīti ñāṇassa tikkhabhāvena saṅkhārānaṃ lahuupaṭṭhānatā dassitā.",
  "anya-e0104n:1455_4": "Saṅkhāresu pana udayabbayavasena lahuṃ lahuṃ upaṭṭhahantesu udayadassanañca “uppādavato vināso”ti yāvadeva",
  "anya-e0104n:1455_5": "vayadassanatthaṃ tassa nibbidāvahattāti vaye evassa ābhogasamannāhāro manasikāro pavattati,",
  "anya-e0104n:1455_6": "tena uppādādiṃ muñcitvā vayamevārabbha ñāṇaṃ uppajjati.",
  "anya-e0104n:1455_7": "Tena vuttaṃ “uppādaṃ vā”tiādi.",
  "anya-e0104n:1455_8": "Tattha uppādanti nibbattivikāraṃ.",
  "anya-e0104n:1455_9": "Ṭhitinti ṭhitippattaṃ,",
  "anya-e0104n:1455_10": "jaranti attho.",
  "anya-e0104n:1455_11": "Pavattanti upādinnakappavattaṃ.",
  "anya-e0104n:1455_12": "Nimittanti saṅkhāranimittaṃ.",
  "anya-e0104n:1455_13": "Yaṃ saṅkhārānaṃ samudayādighanavasena,",
  "anya-e0104n:1455_14": "sakiccaparicchedatāya ca saviggahānaṃ viya upaṭṭhānaṃ,",
  "anya-e0104n:1455_15": "taṃ saṅkhāranimittaṃ.",
  "anya-e0104n:1455_16": "Keci pana “pavattaṃ nāma saṅkhārānaṃ avicchedena pavattanaṃ uppādova,",
  "anya-e0104n:1455_17": "nimittaṃ nāma uppannānaṃ vijjamānatā ṭhānaparamparā,",
  "anya-e0104n:1455_18": "tasmā uppādameva gaṇhāti ce,",
  "anya-e0104n:1455_19": "pavattaṃ gaṇhāti nāma.",
  "anya-e0104n:1455_20": "Ṭhitiṃyeva gaṇhāti ce,",
  "anya-e0104n:1455_21": "nimittaṃ gaṇhāti nāmā”ti vadanti,",
  "anya-e0104n:1455_22": "taṃ “uppādaṃ vā”tiādivacanena virujjhati.",
  "anya-e0104n:1455_23": "Na hi asati bhede vikappo yutto.",
  "anya-e0104n:1455_24": "Na sampāpuṇāti aggahaṇato.",
  "anya-e0104n:1455_25": "Kiṃ pana sampāpuṇātīti āha “khaya…pe…",
  "anya-e0104n:1455_26": "santiṭṭhatī”ti.",
  "anya-e0104n:1455_27": "Tattha nirodhasaddo anuppādepi dissatīti bhedasaddena visesitaṃ,",
  "anya-e0104n:1455_28": "bhedasaddo visesavācakopi hotīti vayasaddena visesitaṃ,",
  "anya-e0104n:1455_29": "sopi anirodhavācakopi atthīti khayasaddena visesitaṃ,",
  "anya-e0104n:1455_30": "khayavayabhedasaṅkhāte khaṇikanirodheti attho.",
  "anya-e0104n:1455_31": "Sati santiṭṭhatīti satisīsena ñāṇamāha.",
  "anya-e0104n:1455_32": "Etasmiṃ ṭhāneti upakkilesavinimuttassa udayabbayañāṇassa tikkhabhāvāpattiyaṃ vuttanayena udayampi muñcitvā vayasseva manasikārakāle.",
  "anya-e0104n:1456_0": "Ārammaṇapaṭisaṅkhāti rūpavedanādiārammaṇaṃ khayavayavaseneva paṭisaṅkhāya.",
  "anya-e0104n:1456_1": "Yakāralopena hi niddeso “sayaṃ abhiññā”tiādīsu viya.",
  "anya-e0104n:1456_2": "Yathāvuttassa vā ārammaṇassa khayavayabhedavasena paṭisaṅkhā ārammaṇapaṭisaṅkhā.",
  "anya-e0104n:1456_3": "Bhaṅgānupassaneti yo tadārammaṇassa cittassa bhaṅgo,",
  "anya-e0104n:1456_4": "tassa anupassane.",
  "anya-e0104n:1456_5": "Paññāti pakārato jānanā.",
  "anya-e0104n:1456_6": "Yaṃ panettha vattabbaṃ,",
  "anya-e0104n:1456_7": "taṃ idāneva saṃvaṇṇīyati.",
  "anya-e0104n:1457_0": "742.",
  "anya-e0104n:1457_1": "Yaṃ kiñci ārammaṇanti rūpaṃ yāva jarāmaraṇanti vipassitabbabhāvena gahitaṃ sabbaṃ saṅkhāragatamāha.",
  "anya-e0104n:1457_2": "Paṭisaṅkhānaṃ nāma jānanaṃ,",
  "anya-e0104n:1457_3": "tañca bhaṅgānupassanāya adhippetattā bhaṅgato dassanamevāti āha “jānitvā khayato vayato disvāti attho”ti.",
  "anya-e0104n:1457_4": "Tassa ñāṇassāti sambandho.",
  "anya-e0104n:1458_0": "Rūpārammaṇameva rūpārammaṇatā yathā “devo eva devatā”ti imamatthaṃ dassetuṃ “rūpārammaṇaṃ citta”nti vuttaṃ.",
  "anya-e0104n:1458_1": "Rūpārammaṇatāti vā bhummatthe paccattavacananti dassento “atha vā rūpārammaṇabhāve”ti āha.",
  "anya-e0104n:1458_2": "Aparena cittena bhaṅgaṃ anupassatīti vipassanāvisayaṃ bhaṅgānupassanamāha.",
  "anya-e0104n:1458_3": "Evañhi bhaṅgānupassanā paguṇā hoti,",
  "anya-e0104n:1458_4": "ārammaṇañcassa vibhūtataraṃ hutvā upaṭṭhāti.",
  "anya-e0104n:1458_5": "Ñātanti ārammaṇamāha anupassanāvasena ñātattā.",
  "anya-e0104n:1458_6": "Ñāṇanti anupassanāñāṇaṃ.",
  "anya-e0104n:1458_7": "Ubhopi vipassatīti tadubhayampi khayato vayato vipassatīti.",
  "anya-e0104n:1458_8": "Ayaṃ hettha saṅkhepattho –",
  "anya-e0104n:1458_9": "rūpassa yāva jarāmaraṇassa khayato vayato dassanaṃ ārammaṇapaṭisaṅkhātaṃ,",
  "anya-e0104n:1458_10": "dassanakañāṇassa khayato vayato dassanaṃ ārammaṇapaṭisaṅkhāya bhaṅgassa anupassananti ubhayattha paññā.",
  "anya-e0104n:1458_11": "Purimaṃ vā tadabhāve abhāvato pacchimāyaṃ pakkhipitvā pacchimā eva paññā vipassane ñāṇanti.",
  "anya-e0104n:1459_0": "Etthāti “tassa cittassa…pe…",
  "anya-e0104n:1459_1": "bhaṅgaṃ anupassatī”ti ettha.",
  "anya-e0104n:1459_2": "Anekehi ākārehīti aniccato anupassanādīhi anekehi ākārehi. Anu-",
  "anya-e0104n:1459_3": "saddo “bhiyyo”ti etasmiṃ attheti āha “punappunaṃ passatī”ti.",
  "anya-e0104n:1460_0": "Idha saṅkhatadhammo nāma jātijarāmaraṇapakatiko,",
  "anya-e0104n:1460_1": "tassa jāti ādikoṭi,",
  "anya-e0104n:1460_2": "jarā majjhimakoṭi,",
  "anya-e0104n:1460_3": "maraṇaṃ osānakoṭi.",
  "anya-e0104n:1460_4": "Tattha kiñcāpi uppādāditividhampi saṅkhatalakkhaṇatāya aniccalakkhaṇaṃ,",
  "anya-e0104n:1460_5": "tathāpi jātijarāsu diṭṭhāsu na tathā aniccalakkhaṇaṃ pākaṭaṃ hutvā upaṭṭhāti yathā vayakkhaṇeti āha “bhaṅgo nāma aniccatāya paramā koṭī”ti,",
  "anya-e0104n:1460_6": "uttamā koṭi pariyosānakoṭīti attho.",
  "anya-e0104n:1460_7": "Yathā hi jarādhammaṃ,",
  "anya-e0104n:1460_8": "maraṇadhammameva ca jāyatīti jāti aniccatāya ādi koṭi,",
  "anya-e0104n:1460_9": "tathā jātidhammaṃ,",
  "anya-e0104n:1460_10": "maraṇadhammameva ca jīratīti jarā majjhimā koṭi,",
  "anya-e0104n:1460_11": "jātidhammaṃ,",
  "anya-e0104n:1460_12": "jarādhammameva ca bhijjatīti bhaṅgo paramā koṭīti.",
  "anya-e0104n:1460_13": "Aniccato anupassatīti na kalāpato sammasanto viya “aniccaṃ khayaṭṭhenā”ti anumānavasena,",
  "anya-e0104n:1460_14": "nāpi āraddhavipassako viya udayaggahaṇapubbakavayadassanavasena,",
  "anya-e0104n:1460_15": "atha kho udayabbayañāṇānubhāvena paccakkhato upaṭṭhitesu udayavayesu vuttanayena udayaṃ muñcitvā bhaṅgadassanavaseneva aniccato anupassati,",
  "anya-e0104n:1460_16": "evaṃ anupassato panassa niccagāhassa lesopi natthīti āha “no niccato”ti.",
  "anya-e0104n:1460_17": "Tathā hesa niccasaññaṃ pajahatīti vuccati.",
  "anya-e0104n:1460_18": "Ettha ca “aniccato eva anupassatī”ti eva-",
  "anya-e0104n:1460_19": "kāro luttaniddiṭṭhoti tena nivattitamatthaṃ dassetuṃ “no niccato”ti vuttaṃ.",
  "anya-e0104n:1460_20": "Na cettha dukkhato anupassanādinivattanamāsaṅkitabbaṃ paṭiyogīnivattanaparattā, eva-",
  "anya-e0104n:1460_21": "kārassa upari desanāruḷhattā ca tāsaṃ.",
  "anya-e0104n:1460_22": "Dukkhato anupassatītiādīsupi eseva nayo.",
  "anya-e0104n:1461_0": "Aniccato tāva anupassanā bhaṅgānupassakassa yuttā “bhaṅgo nāma aniccatāya paramā koṭī”ti,",
  "anya-e0104n:1461_1": "dukkhādito pana kathanti āha “aniccassa dukkhattā”tiādi.",
  "anya-e0104n:1461_2": "Etena yaṃ aniccaṃ,",
  "anya-e0104n:1461_3": "taṃ ekantato dukkhaṃ anattā,",
  "anya-e0104n:1461_4": "tato ca na abhinandaniyādirūpaṃ.",
  "anya-e0104n:1461_5": "Tasmā upari nibbattetabbato ñāṇaparikammatthañca itarāsampi channaṃ anupassanānaṃ vasena anupassatīti dasseti.",
  "anya-e0104n:1461_6": "Keci panettha “aniccato anupassati,",
  "anya-e0104n:1461_7": "no niccatotiādinā visuṃ dassanakiccaṃ natthi,",
  "anya-e0104n:1461_8": "bhaṅgadassaneneva sabbaṃ diṭṭhaṃ hotī”ti vadanti,",
  "anya-e0104n:1461_9": "taṃ bhaṅgānupassanāya matthakappattiyaṃ yuttaṃ,",
  "anya-e0104n:1461_10": "tato pana pubbabhāge anekākāravokārā anupassanā icchitabbāva.",
  "anya-e0104n:1461_11": "Aññathā “aniccato anupassatī”tiādikā pāḷi,",
  "anya-e0104n:1461_12": "“anekehi ākārehi punappunaṃ passatī”ti āgatā tassā aṭṭhakathā ca virodhitā siyā.",
  "anya-e0104n:1461_13": "Tadeva aniccato diṭṭhameva sabbasaṅkhāragataṃ.",
  "anya-e0104n:1462_0": "Na taṃ abhinanditabbanti taṃ saṅkhāragataṃ taṇhādiṭṭhābhinandanavasena “etaṃ mama,",
  "anya-e0104n:1462_1": "eso me attā”ti na abhinanditabbaṃ.",
  "anya-e0104n:1462_2": "Na tattha rañjitabbanti tattha saṅkhāragate rañjanavasena na pavattitabbaṃ, kāmarāgo,",
  "anya-e0104n:1462_3": "bhavarāgo vā na pavattetabboti attho.",
  "anya-e0104n:1462_4": "Rāgaṃ nirodhetīti rāgaṃ vikkhambhananirodhaṃ pāpeti,",
  "anya-e0104n:1462_5": "vikkhambhetīti attho.",
  "anya-e0104n:1462_6": "Tenāha “lokikeneva tāva ñāṇenā”ti.",
  "anya-e0104n:1462_7": "Sati ca vikkhambhane kathaṃ samudayoti āha “no samudeti,",
  "anya-e0104n:1462_8": "samudayaṃ na karotī”ti.",
  "anya-e0104n:1463_0": "Evaṃ virattoti evaṃ bhaṅgānupassanānusārena viratto.",
  "anya-e0104n:1463_1": "Yathā diṭṭhaṃ sampati upaṭṭhitaṃ saṅkhāragataṃ nirodheti nirodhaṃ manasi karoti,",
  "anya-e0104n:1463_2": "adiṭṭhampi atītānāgataṃ anvayañāṇavasena yathā idaṃ etarahi,",
  "anya-e0104n:1463_3": "evaṃ itarepīti anuminanto nirodheti manasikatassāpi nirodhaṃ karoti.",
  "anya-e0104n:1463_4": "No samudetīti etthāpi eseva nayo,",
  "anya-e0104n:1463_5": "no samudayaṃ manasi karotīti attho.",
  "anya-e0104n:1464_0": "Evaṃ paṭipannoti evaṃ vuttappakārena aniccānupassanādivasena paṭipanno.",
  "anya-e0104n:1464_1": "Saddhiṃ khandhābhisaṅkhārehi kilesānaṃ pariccajanatoti khandhehi,",
  "anya-e0104n:1464_2": "abhisaṅkhārehi ca saha kilesānaṃ pajahanato.",
  "anya-e0104n:1464_3": "Kilese hi pajahanto tannimittakakammaṃ,",
  "anya-e0104n:1464_4": "tato nibbattanake khandhe ca pajahati nāma.",
  "anya-e0104n:1464_5": "Saṅkhatadosadassanenāti saṅkhatadhammesu aniccadukkhatādiādīnavadassanena.",
  "anya-e0104n:1464_6": "Tabbiparīteti niccasukhādisabhāve.",
  "anya-e0104n:1464_7": "Tanninnatāyāti tadadhimuttatāya.",
  "anya-e0104n:1464_8": "Paṭinissaggasaddo pariccāgattho,",
  "anya-e0104n:1464_9": "pakkhandanattho cāti paṭinissaggassa duvidhatā vuttā.",
  "anya-e0104n:1464_10": "Tattha pakkhandanaṃ adhimuccanaṃ.",
  "anya-e0104n:1464_11": "Yathāvuttenāti tadaṅgādippahānappakārena,",
  "anya-e0104n:1464_12": "tanninnappakārena ca.",
  "anya-e0104n:1464_13": "Nibbattanavasenāti uppādanavasena.",
  "anya-e0104n:1464_14": "Nibbattento hi kilese ādiyatīti te anibbattento kilese na ādiyati nāma.",
  "anya-e0104n:1464_15": "Adosadassitāvasenāti dosānaṃ adassāvibhāvena.",
  "anya-e0104n:1464_16": "Saṅkhatārammaṇaṃ ādiyatīti yojanā.",
  "anya-e0104n:1464_17": "Anādīnavadassitāya hi saṅkhāre ādiyatīti ādīnavadassitāya te na ādiyati na gaṇhāti.",
  "anya-e0104n:1465_0": "743.",
  "anya-e0104n:1465_1": "Assāti yogino.",
  "anya-e0104n:1465_2": "Tehi ñāṇehīti aniccānupassanādiñāṇehi.",
  "anya-e0104n:1465_3": "Tanti pahānaṃ.",
  "anya-e0104n:1465_4": "Niccasaññanti niccagāhaṃ,",
  "anya-e0104n:1465_5": "saññāsīsena niddeso.",
  "anya-e0104n:1465_6": "Sukhasaññaṃ attasaññanti etthāpi eseva nayo.",
  "anya-e0104n:1465_7": "Sappītikaṃ taṇhanti sauppilāvitaṃ abhipatthanaṃ.",
  "anya-e0104n:1466_0": "744.",
  "anya-e0104n:1466_1": "“Vatthusaṅkamanā”ti ettha vipassanāya pavattiṭṭhānabhāvato rūpādiārammaṇaṃ “vatthū”ti adhippetanti dassento “rūpassā”tiādimāha.",
  "anya-e0104n:1466_2": "Tattha saṅkamanāti vipassanābhāvasāmaññato ekattanayena vuttaṃ,",
  "anya-e0104n:1466_3": "aññathā aññadeva rūpabhaṅgavisayaṃ ñāṇaṃ,",
  "anya-e0104n:1466_4": "aññadeva tadārammaṇacittabhaṅgavisayanti kuto saṅkamanā.",
  "anya-e0104n:1466_5": "Paññāvivaṭṭanāyapi eseva nayo.",
  "anya-e0104n:1466_6": "Paññāyāti udayabbayadassanavasena pavattamānāya vipassanāpaññāya.",
  "anya-e0104n:1466_7": "Vayasseva gahaṇavasena udayato vinivaṭṭanā.",
  "anya-e0104n:1466_8": "Tenāha “udayaṃ pahāya vaye santiṭṭhanā”ti.",
  "anya-e0104n:1466_9": "“Anantarameva āvajjanasamatthatā”ti iminā bhaṅgānupassanāya paguṇabalavabhāvamāha.",
  "anya-e0104n:1467_0": "745.",
  "anya-e0104n:1467_1": "Ubhoti diṭṭhādiṭṭhabhāvena dvepi ārammaṇāni.",
  "anya-e0104n:1467_2": "Ekavavatthanāti khaṇabhaṅguratāya samānāti vavatthāpanā.",
  "anya-e0104n:1468_0": "Saṃvijjamānamhīti paccakkhato upalabbhamāne paccuppanne.",
  "anya-e0104n:1468_1": "Visuddhadassanoti bhaṅgadassanassa paribandhavidhamanena visuddhañāṇo,",
  "anya-e0104n:1468_2": "suvisuddhabhaṅgadassanoti attho.",
  "anya-e0104n:1468_3": "Tadanvayaṃ netīti tassa paccuppannasaṅkhārabhaṅgadassino ñāṇassa anvayaṃ anugatabhūtaṃ ñāṇaṃ pavatteti.",
  "anya-e0104n:1468_4": "Kattha pana pavattetīti āha “atītanāgate”ti, atīte,",
  "anya-e0104n:1468_5": "anāgate ca saṅkhāragate.",
  "anya-e0104n:1468_6": "Sabbepītiādi tassa pavattanākāradassanaṃ.",
  "anya-e0104n:1469_0": "Bhaṅgasaṅkhāte nirodhe,",
  "anya-e0104n:1469_1": "na nibbānasaṅkhāteti adhippāyo.",
  "anya-e0104n:1469_2": "Esāti yā ārammaṇanvayena ubho diṭṭhādiṭṭhe khaṇabhaṅguratāya ekabhāvena vavatthāpanā,",
  "anya-e0104n:1469_3": "esā vayalakkhaṇe vipariṇāmalakkhaṇe vipassanā bhaṅgānupassanāti attho.",
  "anya-e0104n:1470_0": "746.",
  "anya-e0104n:1470_1": "Ārammaṇañca paṭisaṅkhātiādi bhaṅgānupassanāya duppaṭivijjhattā vuttassevatthassa daḷhīkaraṇaṃ.",
  "anya-e0104n:1470_2": "Tayidaṃ bhaṅgadassanaṃ saṅkhārānaṃ avasavattanāvabodhanena anattalakkhaṇapaṭivedhāyāti taṃ dassento “suññato ca upaṭṭhāna”nti āha.",
  "anya-e0104n:1470_3": "Ārammaṇassa hi bhaṅgārammaṇacittassa ca bhaṅgamanupassato visesato saṅkhārā suññā hutvā upaṭṭhahanti.",
  "anya-e0104n:1470_4": "Tenāha “tasseva”ntiādi.",
  "anya-e0104n:1471_0": "Na catthi aññoti ettha imasmiṃ loke añño khandhavinimutto attā nāma koci natthi.",
  "anya-e0104n:1471_1": "Tesaṃ khayaṃ passatīti tesaṃ dhammānaṃ khaṇe khaṇe upaṭṭhahantaṃ bhaṅgaṃ passati.",
  "anya-e0104n:1471_2": "Yathāvuttāya appamādapaṭipattiyā appamatto.",
  "anya-e0104n:1471_3": "Yathā kiṃ?",
  "anya-e0104n:1471_4": "Maṇiṃva vijjhaṃ vajirena yoniso yathā nāma kusalo puriso upāyena maṇiṃ vijjhanto maṇissa chiddameva passati manasi karoti,",
  "anya-e0104n:1471_5": "na maṇissa vaṇṇādiṃ,",
  "anya-e0104n:1471_6": "evameva saṅkhārānaṃ nirantaraṃ bhaṅgameva yoniso manasi karoti,",
  "anya-e0104n:1471_7": "na saṅkhāreti adhippāyo.",
  "anya-e0104n:1471_8": "Yathā vā vajirena maṇiṃ vijjhantassa viddhaṭṭhānaṃ na puna ruhati,",
  "anya-e0104n:1471_9": "evaṃ vajirasadisena bhaṅgānupassanāñāṇena bhaṅge diṭṭhe na puna niccagāho ruhati,",
  "anya-e0104n:1471_10": "evaṃ bhaṅgameva passatīti attho.",
  "anya-e0104n:1472_0": "Yā ca ārammaṇapaṭisaṅkhāti “rūpārammaṇatā cittaṃ uppajjitvā bhijjati,",
  "anya-e0104n:1472_1": "taṃ ārammaṇaṃ paṭisaṅkhā”ti evamāgatā yā ca ārammaṇapaṭisaṅkhā,",
  "anya-e0104n:1472_2": "“tassa cittassa bhaṅgaṃ anupassatī”ti evaṃ vuttā yā ca bhaṅgānupassanā,",
  "anya-e0104n:1472_3": "“saṅkhārāva bhijjanti,",
  "anya-e0104n:1472_4": "tesaṃ bhedo maraṇaṃ,",
  "anya-e0104n:1472_5": "na añño koci atthī”ti evaṃ vuttaṃ yañca suññato upaṭṭhānaṃ,",
  "anya-e0104n:1472_6": "ayaṃ evaṃ tidhā vuttāpi adhipaññāvipassanā nāmāti attho.",
  "anya-e0104n:1473_0": "747.",
  "anya-e0104n:1473_1": "Aniccānupassanādīsūti aniccadukkhānattānupassanāsu.",
  "anya-e0104n:1473_2": "Nibbidādīsūti nibbidāvirāganirodhapaṭinissaggānupassanāsu.",
  "anya-e0104n:1473_3": "Tayo upaṭṭhāneti aniccādivasena tividhe upaṭṭhāne.",
  "anya-e0104n:1473_4": "Khayato vayato upaṭṭhānañhi aniccato upaṭṭhānaṃ,",
  "anya-e0104n:1473_5": "bhayato upaṭṭhānaṃ dukkhato,",
  "anya-e0104n:1473_6": "suññato upaṭṭhānaṃ anattatoti.",
  "anya-e0104n:1473_7": "Diṭṭhīsūti diṭṭhinimittaṃ na vedhati.",
  "anya-e0104n:1473_8": "Tā hi asaṃhīratāya na calati.",
  "anya-e0104n:1474_0": "748.",
  "anya-e0104n:1474_1": "Dubbalabhājanassa viyāti tintaāmamattikābhājanassa viya bhedameva passatīti sambandho.",
  "anya-e0104n:1474_2": "Ettha ca dubbalabhājanūpamā sarasabhiduratādassanatthaṃ,",
  "anya-e0104n:1474_3": "vippakiriyamānasukhumarajūpamā aññamaññaṃ asambandhatādassanatthaṃ,",
  "anya-e0104n:1474_4": "bhijjiyamānatilūpamā khaṇe khaṇe bhijjanakabhāvadassanatthanti daṭṭhabbā.",
  "anya-e0104n:1474_5": "Bhedamevāti vināsameva passati uppādādīnaṃ aggahaṇato.",
  "anya-e0104n:1474_6": "Evamevāti yathā udakabubbuḷakāni udakatalādipaccayaṃ paṭicca uppannāni na ciraṭṭhitikāni sīghaṃ sīghaṃ bhijjanti,",
  "anya-e0104n:1474_7": "evameva sabbe rūpārūpadhammā kammādipaccayaṃ paṭicca uppannā khaṇaṭṭhitikā sīghaṃ sīghaṃ bhijjantīti bhedameva passati.",
  "anya-e0104n:1474_8": "Turitaturitañhi nesaṃ bhedadassanatthaṃ “bhijjanti bhijjantī”ti āmeḍitavacanaṃ.",
  "anya-e0104n:1475_0": "Marīcipi ittarakālikāva,",
  "anya-e0104n:1475_1": "nissayapabandhavasena pana ciratarupaṭṭhānanti “yathā passe marīcika”nti vuttaṃ,",
  "anya-e0104n:1475_2": "na ayāthāvupaṭṭhānatova.",
  "anya-e0104n:1475_3": "Lokanti khandhalokaṃ.",
  "anya-e0104n:1475_4": "Maccurājā na passati arahattādhigamena punabbhavābhāvato.",
  "anya-e0104n:1476_0": "749.",
  "anya-e0104n:1476_1": "Bhavadiṭṭhippahānanti sassatadiṭṭhiyā vikkhambhanaṃ.",
  "anya-e0104n:1476_2": "Na hi nirantaraṃ bhaṅgameva passato sassatadiṭṭhiyā avasaro atthi.",
  "anya-e0104n:1476_3": "Tato eva jīvite nirālayattā jīvitanikantipariccāgo.",
  "anya-e0104n:1476_4": "Sadāti sabbakālaṃ rattindivaṃ.",
  "anya-e0104n:1476_5": "Bhāvanāya yuttappayuttatā.",
  "anya-e0104n:1476_6": "Icchācārānaṃ dūrībhāvato visuddhājīvitā.",
  "anya-e0104n:1476_7": "Ussukkappahānaṃ kiccākiccesu abyāvaṭatā tibbasaṃvegattā.",
  "anya-e0104n:1476_8": "Vigatabhayatā kutocipi nibbhayatā attasinehābhāvato.",
  "anya-e0104n:1476_9": "Khantisoraccapaṭilābho aniccatāya sudiṭṭhattā.",
  "anya-e0104n:1476_10": "Pantasenāsanesu adhikusalesu ca aratiyā,",
  "anya-e0104n:1476_11": "kāmaguṇesu ratiyā ca sahanato abhibhavanato aratiratisahanatā.",
  "anya-e0104n:1477_0": "Imāni aṭṭhagguṇamuttamānīti liṅgavipallāsena vuttaṃ. Ma-",
  "anya-e0104n:1477_1": "kāro ca padasandhikaro,",
  "anya-e0104n:1477_2": "bhavadiṭṭhippahānādike ime aṭṭha uttamānisaṃseti attho.",
  "anya-e0104n:1477_3": "Tahinti tattha bhaṅgānupassanāyanti attho.",
  "anya-e0104n:1478_0": "Bhaṅgānupassanāñāṇaṃ niṭṭhitaṃ.",
  "anya-e0104n:1479_0": "Bhayatupaṭṭhānañāṇakathāvaṇṇanā",
  "anya-e0104n:1480_0": "750.",
  "anya-e0104n:1480_1": "Sabbasaṅkhārānanti tebhūmakānaṃ sabbasaṅkhārānaṃ.",
  "anya-e0104n:1480_2": "Adhikāravasena hi padesasabbavisayo idha sabbasaddo.",
  "anya-e0104n:1480_3": "Āsevantassāti ādaravasena sevantassa pavattentassa.",
  "anya-e0104n:1480_4": "Bhāventassāti vaḍḍhentassa brūhentassa.",
  "anya-e0104n:1480_5": "Bahulīkarontassāti punappunaṃ karontassa yuñjantassa.",
  "anya-e0104n:1480_6": "Pabhedakāti khaṇe khaṇe bhijjanavasena pabhedakā.",
  "anya-e0104n:1480_7": "Ājīvikā byādhiādinimittaṃ maritukāmassa,",
  "anya-e0104n:1480_8": "amaritukāmassāpi sūrassa bhāyitabbampi na bhayato upaṭṭhātīti “sukhena jīvitukāmassa bhīrukapurisassā”ti vuttaṃ.",
  "anya-e0104n:1480_9": "Yathā bhīrukajātikassa sīhādayo santāsanimittaṃ bhayānakabhāvato,",
  "anya-e0104n:1480_10": "tathā yogino bhaṅgato dissamānā saṅkhārāti āha “sīha…pe…",
  "anya-e0104n:1480_11": "upaṭṭhahantī”ti.",
  "anya-e0104n:1480_12": "Paccuppannāti addhāpaccuppannā oḷārikā dīghatarapabandhā,",
  "anya-e0104n:1480_13": "khaṇapaccuppannā sukhumatarā ittarakālā,",
  "anya-e0104n:1480_14": "santatipaccuppannā majjhimā idha ādito pariggahetabbā.",
  "anya-e0104n:1480_15": "Bhayato bhāyitabbato upatiṭṭhanakesu ñāṇaṃ bhayatupaṭṭhānañāṇaṃ.",
  "anya-e0104n:1481_0": "Yathā itthiyā puttānaṃ sīsassa chinnatā chijjamānatā gayhamānā bhayāvahā,",
  "anya-e0104n:1481_1": "evaṃ yogino tiyaddhagatānaṃ saṅkhārānaṃ nirodhā gayhamānāti imamatthaṃ dassetuṃ “ekissā kira itthiyā”tiādi vuttaṃ.",
  "anya-e0104n:1482_0": "Yathā pūtibhūtaṃ odanādi na sabhāvena tiṭṭhati vinassati,",
  "anya-e0104n:1482_1": "evaṃ yassā itthiyā vijātavijātā puttā na jīvanti maranti eva,",
  "anya-e0104n:1482_2": "sā “pūtipajā”ti vuttā.",
  "anya-e0104n:1482_3": "Pūtipajāggahaṇañcettha visesato gabbhagatamaraṇacintādassanena yogino anāgatasaṅkhāranirodhasanniṭṭhānadassanatthaṃ.",
  "anya-e0104n:1482_4": "Atītapaccuppannasaṅkhāranirodho hissa supākaṭo evāti na so upamāya sādhetabbo.",
  "anya-e0104n:1482_5": "Antimabhavikassa ca yogino sattakkhattuṃ paramādibhāvino atīte dukkhabahutāya,",
  "anya-e0104n:1482_6": "anāgatadukkhaparittatāya ca dassanatthaṃ bahupajāva itthī nidassitā.",
  "anya-e0104n:1483_0": "Tattha yathā tassā nava puttā matā,",
  "anya-e0104n:1483_1": "evaṃ ajjhattādippabhedā atītā saṅkhārā,",
  "anya-e0104n:1483_2": "vusitapubbā vā nava sattāvāsā daṭṭhabbā,",
  "anya-e0104n:1483_3": "mīyamānaputto viya paccuppannā saṅkhārā,",
  "anya-e0104n:1483_4": "pavattamāno vā sattāvāso daṭṭhabbo.",
  "anya-e0104n:1483_5": "Ajātaputto viya anāgatā saṅkhārā,",
  "anya-e0104n:1483_6": "bhāvī vā sattāvāso daṭṭhabbo.",
  "anya-e0104n:1483_7": "Evamavaṭṭhite yadeke dasaputtamātaraṃ aggahetvā navaputtamātuggahaṇaṃ sātthakanti vadanti,",
  "anya-e0104n:1483_8": "tadapāhataṃ hoti.",
  "anya-e0104n:1483_9": "Dārakānaṃ maraṇassa cirakālikattā maraṇānussaraṇanti vuttaṃ.",
  "anya-e0104n:1483_10": "Gabbhagato appaccakkhatāya bhāvīpakkheyeva tiṭṭhatīti adhippāyena kucchigato anāgatasaṅkhāraṭṭhāniyo vutto.",
  "anya-e0104n:1483_11": "Etasmiṃ khaṇeti bhaṅgadassanamukhena saṅkhārānaṃ bhayānakabhāvena upaṭṭhānakkhaṇe.",
  "anya-e0104n:1484_0": "751.",
  "anya-e0104n:1484_1": "Na bhāyati ñāṇassa bhāyanākārena appavattanato.",
  "anya-e0104n:1484_2": "Paṭighacittuppādavasena hi bhāyanaṃ,",
  "anya-e0104n:1484_3": "ñāṇaṃ pana bhāyitabbavatthuṃ bhāyitabbanti yāthāvato jānāti.",
  "anya-e0104n:1484_4": "Tenāha “atītā…pe…",
  "anya-e0104n:1484_5": "tīraṇamattamevā”ti,",
  "anya-e0104n:1484_6": "tisso aṅgārakāsuyo atitāpena tikkhamajjhamudubhedāti adhippāyo.",
  "anya-e0104n:1484_7": "Kāmabhavādīnañhi tiṇṇaṃ bhavānaṃ nidassanabhāvena tāsaṃ gahaṇaṃ,",
  "anya-e0104n:1484_8": "tathā khadirādisūlattayassa appaṇītādibhāvato.",
  "anya-e0104n:1484_9": "Tenāha “kevalaṃ hī”tiādi.",
  "anya-e0104n:1484_10": "Assāti ñāṇassa.",
  "anya-e0104n:1484_11": "Byasanāpannāti nānāvidhavipulānatthapatitā.",
  "anya-e0104n:1484_12": "Bhayatoti bhāyitabbato.",
  "anya-e0104n:1485_0": "Saṅkhāranimittanti “saṅkhārānaṃ samūhādighanavasena,",
  "anya-e0104n:1485_1": "sakiccaparicchedatāya ca saviggahānaṃ viya upaṭṭhāna”nti vuttovāyamattho.",
  "anya-e0104n:1485_2": "Saṅkhārānaṃ pana tathā upaṭṭhānaṃ saṅkhāravinimuttaṃ na hotīti āha “atītā…pe…",
  "anya-e0104n:1485_3": "adhivacana”nti.",
  "anya-e0104n:1485_4": "Maraṇamevāti bhaṅgameva.",
  "anya-e0104n:1485_5": "Tenāti bhaṅgadassanena.",
  "anya-e0104n:1485_6": "Khaṇe khaṇe bhaṅgameva passato hi nimittasaññitaṃ saṅkhāragataṃ aniccatāya vuttanayena sappaṭibhayaṃ hutvā upaṭṭhāti.",
  "anya-e0104n:1485_7": "Pavattaṃ nāma kāmaṃ sabbā bhavapavatti,",
  "anya-e0104n:1485_8": "matthakappattāya pana bhaṅgānupassanāya sabbabhavesu abhiṇhasampaṭipīḷanassa suṭṭhutaraṃ upaṭṭhānato",
  "anya-e0104n:1485_9": "santasukhābhimatāpi bhavā dukkhasabhāvatāya bhayato upaṭṭhahantīti dassanatthaṃ “pavattanti rūpārūpabhavapavattī”tiādi vuttaṃ.",
  "anya-e0104n:1485_10": "Ubhayanti nimittaṃ,",
  "anya-e0104n:1485_11": "pavattañca.",
  "anya-e0104n:1485_12": "Dvayampi hi taṃ attasuññameva hutvā upaṭṭhahatīti.",
  "anya-e0104n:1486_0": "Bhayatupaṭṭhānañāṇaṃ niṭṭhitaṃ.",
  "anya-e0104n:1487_0": "Ādīnavānupassanāñāṇakathāvaṇṇanā",
  "anya-e0104n:1488_0": "752.",
  "anya-e0104n:1488_1": "Tāṇanti saṅkhārahetukā anattato rakkhaṇaṃ.",
  "anya-e0104n:1488_2": "Neva paññāyati sabbabhavādīnaṃ sādīnavatāya ekasadisattā.",
  "anya-e0104n:1488_3": "Leṇanti tassa pariharaṇatāṇāya upalīyanaṃ.",
  "anya-e0104n:1488_4": "Gatīti tadatthaṃ gantabbaṭṭhānaṃ.",
  "anya-e0104n:1488_5": "Paṭisaraṇanti tasseva paṭisaraṇaṭṭhānaṃ.",
  "anya-e0104n:1488_6": "Patthanāti āsīsanā na hoti.",
  "anya-e0104n:1488_7": "Etena “netaṃ mamā”ti taṇhāgāhābhāvamāha.",
  "anya-e0104n:1488_8": "Parāmāsoti diṭṭhiparāmāso.",
  "anya-e0104n:1488_9": "Tena “eso me attā”ti diṭṭhigāhābhāvamāha.",
  "anya-e0104n:1488_10": "Taṇhāgāhābhāveneva cettha “esohamasmī”ti mānagāhābhāvopi vuttoyeva hoti, vā-",
  "anya-e0104n:1488_11": "saddaggahaṇena vā.",
  "anya-e0104n:1489_0": "Idāni patthanādīnamabhāve kāraṇaṃ dassetuṃ “tayo bhavā”tiādi vuttaṃ.",
  "anya-e0104n:1489_1": "Tattha tayo bhavā aṅgārakāsuyo viya jātiādidukkhādhiṭṭhānabhāvena mahābhitāpatāya.",
  "anya-e0104n:1489_2": "Cattāro mahābhūtā kaṭṭhamukhapūtimukhaaggimukhasatthamukhasaṅkhātā ghoravisaāsīvisā viya kāyassa thaddhatāvissandanadāhacchedadukkhavidhānato visesato,",
  "anya-e0104n:1489_3": "avisesato pana āsayato,",
  "anya-e0104n:1489_4": "visavikārato,",
  "anya-e0104n:1489_5": "anatthadānato,",
  "anya-e0104n:1489_6": "durupacārato,",
  "anya-e0104n:1489_7": "durāsadato,",
  "anya-e0104n:1489_8": "akataññuto,",
  "anya-e0104n:1489_9": "avisesakārito,",
  "anya-e0104n:1489_10": "anekādīnavūpaddavato ca.",
  "anya-e0104n:1489_11": "“Cattāro āsīvisā uggatejā ghoravisāti kho,",
  "anya-e0104n:1489_12": "bhikkhave,",
  "anya-e0104n:1489_13": "catunnetaṃ mahābhūtānaṃ adhivacana”nti hi vuttaṃ.",
  "anya-e0104n:1489_14": "Pañcakkhandhā ekakkhandhabhede aññakkhandhānavaṭṭhānato.",
  "anya-e0104n:1489_15": "Aññamaññāghātanato,",
  "anya-e0104n:1489_16": "maraṇadukkhāvahanato ca ukkhittāsikavadhakā viya.",
  "anya-e0104n:1489_17": "Vuttampi cetaṃ “ukkhittāsiko vadhakoti kho,",
  "anya-e0104n:1489_18": "bhikkhave,",
  "anya-e0104n:1489_19": "pañcannetaṃ upādānakkhandhānaṃ adhivacana”nti.",
  "anya-e0104n:1489_20": "Cha ajjhattikāyatanāni attattaniyabhāvena gahitānipi tato rittabhāvato suññagāmo viya bhojanādigayhupagamettha atthīti paviṭṭhasuññagāmo viya.",
  "anya-e0104n:1489_21": "Tathā hi vuttaṃ –",
  "anya-e0104n:1490_0": "“Suññagāmoti kho,",
  "anya-e0104n:1490_1": "bhikkhave,",
  "anya-e0104n:1490_2": "channetaṃ ajjhattikānaṃ āyatanānaṃ adhivacanaṃ.",
  "anya-e0104n:1490_3": "Cakkhuto cepi naṃ,",
  "anya-e0104n:1490_4": "bhikkhave,",
  "anya-e0104n:1490_5": "paṇḍito byatto medhāvī upaparikkheyya,",
  "anya-e0104n:1490_6": "rittakaññeva khāyati,",
  "anya-e0104n:1490_7": "tucchakaññeva khāyati,",
  "anya-e0104n:1490_8": "suññakaññeva khāyatī”ti –",
  "anya-e0104n:1491_0": "Ādi.",
  "anya-e0104n:1491_1": "Cha bāhirāyatanāni gāmaghātakacorā viya sabbathāpi ghātakabhāvato.",
  "anya-e0104n:1491_2": "Tenevāha “corā gāmaghātakāti kho,",
  "anya-e0104n:1491_3": "bhikkhave,",
  "anya-e0104n:1491_4": "channetaṃ bāhirānaṃ āyatanānaṃ adhivacanaṃ. Cakkhu,",
  "anya-e0104n:1491_5": "bhikkhave,",
  "anya-e0104n:1491_6": "haññati manāpāmanāpesu rūpesū”tiādi.",
  "anya-e0104n:1491_7": "Rāgaggiādīhi ekādasahi aggīhi.",
  "anya-e0104n:1491_8": "Vuttañhetaṃ –",
  "anya-e0104n:1492_0": "“Cakkhu,",
  "anya-e0104n:1492_1": "bhikkhave, ādittaṃ.",
  "anya-e0104n:1492_2": "Kena ādittaṃ?",
  "anya-e0104n:1492_3": "Rāgagginā dosagginā mohagginā jātiyā jarāya maraṇena sokehi paridevehi dukkhehi domanassehi upāyāsehī”ti –",
  "anya-e0104n:1493_0": "Ādi.",
  "anya-e0104n:1493_1": "Saṅkhārānaṃ gaṇḍādisadisatā heṭṭhā vuttāyeva.",
  "anya-e0104n:1493_2": "Nirassādāti assādetabbarahitā dukkhasabhāvattā.",
  "anya-e0104n:1493_3": "Nirasāti sampattirahitā vipattipariyosānattā.",
  "anya-e0104n:1493_4": "Sabbattha yathā heṭṭhā nirassādā nirasā mahāādīnavarāsibhūtā hutvā upaṭṭhahantīti sambandho,",
  "anya-e0104n:1493_5": "evaṃ uparipi “savāḷakamiva vanagahana”ntiādīsu taṃ ānetvā sambandhitabbaṃ.",
  "anya-e0104n:1494_0": "Sasaddūlāti sabyagghā.",
  "anya-e0104n:1494_1": "Gāhā kumbhilādayo.",
  "anya-e0104n:1494_2": "Rakkhaso dakarakkhaso.",
  "anya-e0104n:1494_3": "“Nirasaṃ nirassāda”nti iminā ādīnavassa abbokiṇṇataṃ dasseti.",
  "anya-e0104n:1494_4": "Tathā hissa yogino sabbesu bhavādīsu sabbepi saṅkhārā nissaggato nirantaraṃ sappaṭibhayāva hutvā upaṭṭhahanti.",
  "anya-e0104n:1494_5": "Yañca sappaṭibhayaṃ,",
  "anya-e0104n:1494_6": "taṃ sādīnavaṃ.",
  "anya-e0104n:1494_7": "Tenāha “tasseva”ntiādi.",
  "anya-e0104n:1495_0": "Yanti ādīnavañāṇaṃ.",
  "anya-e0104n:1495_1": "Idaṃ vuttanti idaṃ dasavatthukaṃ dvādasavārapaṭimaṇḍitaṃ anvayabyatirekavasena tasseva padabhājanaṃ paṭisambhidāyaṃ vuttaṃ.",
  "anya-e0104n:1496_0": "Uppādo bhayanti saṅkhārānaṃ uppādo akhemaṭṭhena bhayavatthutāya bhayaṃ.",
  "anya-e0104n:1496_1": "Uppādamūlakañhi sabbaṃ taṃ sabbavatthukanti sabyasanaṃ.",
  "anya-e0104n:1496_2": "Pavattaṃ bhayantiādīsupi eseva nayo.",
  "anya-e0104n:1496_3": "Natthi etassa uppādo,",
  "anya-e0104n:1496_4": "na vā etasmiṃ adhigate saṅkhārānaṃ āyatiṃ uppādoti anuppādo, nibbānaṃ.",
  "anya-e0104n:1496_5": "Tañca sabbaso bhayābhāvato paramassāsabhūtattā nibbhayaṭṭhena khemanti.",
  "anya-e0104n:1496_6": "Santipadeti sabbasaṅkhārūpasamabhūte amatapade.",
  "anya-e0104n:1496_7": "Appavattantiādīhipi pavattādipaṭikkhepamukhena nibbānameva vadati.",
  "anya-e0104n:1496_8": "Pavattiyaṃ ādīnavaṃ disvā tadanantarameva nivattiyaṃ ānisaṃsadassanavasena sīghaṃ vipassanaṃ ussukkāpentānaṃ vasena “uppādo bhayaṃ,",
  "anya-e0104n:1496_9": "anuppādo khema”nti tatiyavāro vutto.",
  "anya-e0104n:1496_10": "Eseva nayo chaṭṭhavārādīsupi.",
  "anya-e0104n:1496_11": "Ettha ca uppādo viseso,",
  "anya-e0104n:1496_12": "bhayaṃ visesitabbaṃ sāmaññabhāvatoti satipi dvinnaṃ padānaṃ samānādhikaraṇabhāve liṅgabhedo gahito.",
  "anya-e0104n:1496_13": "Yathā “dukkhasamudayo ariyasacca”nti.",
  "anya-e0104n:1496_14": "Esa nayo “gati bhaya”ntiādīsupi.",
  "anya-e0104n:1497_0": "Uppādo saṅkhārāti ettha pana sabbesaṃ saṅkhārānaṃ uppādaṃ sāmaññena gahetvā saṅkhārā bhedato vihitā sabbatthakameva",
  "anya-e0104n:1497_1": "tesaṃ vibhāgato vipassiyamānattāti vacanabhedo kato.",
  "anya-e0104n:1498_0": "Āyūhanaṃ paṭisandhiṃ “dukkha”nti passatīti sambandho.",
  "anya-e0104n:1498_1": "Ñāṇaṃ ādīnave idanti ādīnave visayabhūte idaṃ pañcavatthukaṃ ñāṇaṃ veditabbaṃ.",
  "anya-e0104n:1498_2": "Ñāṇaṃ santipadeti santipade ninnādibhāvena ṭhitaṃ idaṃ ñāṇanti attho.",
  "anya-e0104n:1499_0": "753.",
  "anya-e0104n:1499_1": "Kammapaccayā paccuppannabhave uppajjamānānaṃ saṅkhārānaṃ uppādo pākaṭataro hutvā upaṭṭhātīti āha “purimakammapaccayā idha uppattī”ti.",
  "anya-e0104n:1499_2": "Pavattaṃ nāma idha pavattiyaṃ dhammappavattīti āha “uppannassa pavattī”ti.",
  "anya-e0104n:1499_3": "Sabbampīti tiyaddhagataṃ rūpārūpaṃ ajjhattabahiddhādivibhāgaṃ sabbampi.",
  "anya-e0104n:1499_4": "Kammanti etarahi pavattaṃ kammaṃ.",
  "anya-e0104n:1499_5": "Ettha ca uppādapavattaāyūhanaggahaṇena paccuppannaddhapariyāpannā saṅkhārā gahitā,",
  "anya-e0104n:1499_6": "paṭisandhiggahaṇena anāgataddhapariyāpannā upādittā.",
  "anya-e0104n:1499_7": "Uppādaggahaṇena ca atītaddhapariyāpannā kammasaṅkhārā ulliṅgattā.",
  "anya-e0104n:1499_8": "Nimittaggahaṇena pana sabbepi gahitā.",
  "anya-e0104n:1499_9": "Yāya gatiyā sā paṭisandhi hoti sā nirayādibhedā gati sucaritaduccaritavasena gantabbattā,",
  "anya-e0104n:1499_10": "sā panatthato taṃtaṃkammaniyamitā bhavasamaññārahā vipākakkhandhā,",
  "anya-e0104n:1499_11": "kaṭattā ca rūpanti veditabbā.",
  "anya-e0104n:1499_12": "Khandhānaṃ nibbattananti sabbesampi khandhānaṃ nibbattanaṃ.",
  "anya-e0104n:1499_13": "Pākaṭā eva saccavibhaṅge lakkhaṇādivasena niddiṭṭhattā.",
  "anya-e0104n:1499_14": "Vatthuvasenāti ārammaṇasaṅkhātapavattiṭṭhānavasena.",
  "anya-e0104n:1499_15": "Yadi te pañceva vatthubhāvena icchitā,",
  "anya-e0104n:1499_16": "atha kasmā sesā vuttāti āha “sesā tesaṃ vevacanavasenā”ti.",
  "anya-e0104n:1499_17": "Tena vipassakānaṃ ñāṇavipphārassa visayasaṃvaḍḍhanatthaṃ desanā vaḍḍhitāti dasseti.",
  "anya-e0104n:1500_0": "Anvayato dassitassa ādīnavañāṇassa byatirekato dassanatthaṃ paṭipakkhañāṇadassanaṃ “yattha uppādo natthi,",
  "anya-e0104n:1500_1": "tattha sabbena sabbaṃ bhayampi natthī”ti.",
  "anya-e0104n:1500_2": "“Bhayatupaṭṭhānena vā”tiādinā pavattiṃ dassetvā nivattidassanaṃ buddhānaṃ,",
  "anya-e0104n:1500_3": "anubuddhānañca āciṇṇametaṃ yathā purimaṃ saccadvayaṃ dassetvā nirodhasaccadesanāti dasseti.",
  "anya-e0104n:1500_4": "Yathā loke kassaci ādīnavadassanaṃ niratthakampi hoti,",
  "anya-e0104n:1500_5": "na tathā idaṃ,",
  "anya-e0104n:1500_6": "idaṃ pana sātthakamevāti imamatthaṃ dassetuṃ “yasmā vā”tiādi vuttaṃ.",
  "anya-e0104n:1500_7": "Tappaṭipakkhaninnaṃ cittaṃ hoti dāhābhibhūtassa sītaninnatā viya suṭṭhu diṭṭhādīnavato ekaṃsena muñcitukamyatābhāvato.",
  "anya-e0104n:1501_0": "Bhayanti bhāyitabbaṃ.",
  "anya-e0104n:1501_1": "“Niyamato dukkha”nti etenassa dukkhabhāvena bhāyitabbatāti bhāyitabbatā dukkhabhāvaṃ na byabhicaratīti dasseti.",
  "anya-e0104n:1501_2": "Vaṭṭāmisaṃ upādinnakkhandhāti vadanti.",
  "anya-e0104n:1501_3": "Tividhampi vaṭṭaṃ,",
  "anya-e0104n:1501_4": "vaṭṭasannissitañca vaṭṭāmisaṃ.",
  "anya-e0104n:1501_5": "Kilesehi āmasitabbato lokāmisaṃ,",
  "anya-e0104n:1501_6": "pañca kāmaguṇā.",
  "anya-e0104n:1501_7": "Kilesā eva kilesāmisaṃ.",
  "anya-e0104n:1501_8": "Saṅkhāramattamevāti ettha eva-",
  "anya-e0104n:1501_9": "saddena visaṅkhāraṃ nivatteti.",
  "anya-e0104n:1501_10": "Na hi tattha sāmisatālesopi atthīti. Matta-",
  "anya-e0104n:1501_11": "saddena pana aparipuṇṇataṃ vibhāveti.",
  "anya-e0104n:1501_12": "Na hi sabbasaṅkhāragataṃ sāmisanti.",
  "anya-e0104n:1501_13": "Tasmāti “bhaya”nti vuttassa dukkhādibhāvena niyatattā.",
  "anya-e0104n:1501_14": "Yadi yaṃ bhayaṃ,",
  "anya-e0104n:1501_15": "taṃ dukkhādisabhāvameva,",
  "anya-e0104n:1501_16": "tathā sati bhayādīsu ekeneva atthasiddhi.",
  "anya-e0104n:1501_17": "Kasmā sabbāni gahitānīti anuyogaṃ manasi katvā āha “evaṃ santepī”tiādi.",
  "anya-e0104n:1501_18": "Yathā tesu eva saṅkhāresu aniccato dukkhato anattato pavattivasena ākāranānattato anupassanānānattaṃ,",
  "anya-e0104n:1501_19": "evaṃ bhayākārādiākāranānattato pavattivasenevettha ñāṇassa nānattaṃ.",
  "anya-e0104n:1501_20": "Tattha bhayākārena pavattaṃ ñāṇaṃ bhayatupaṭṭhānañāṇaṃ,",
  "anya-e0104n:1501_21": "itarākāravasena pavattaṃ ādīnavañāṇanti daṭṭhabbaṃ.",
  "anya-e0104n:1502_0": "Yasmā ādīnavañāṇassa visayabhāvena vuttā pannarasāpi atthā uppādādīsu pañcasveva antogadhā,",
  "anya-e0104n:1502_1": "tattha ca ñāṇaṃ anvayabyatirekavasena pavattanato dasavidhaṃ hoti.",
  "anya-e0104n:1502_2": "Tasmā āha “dasa ñāṇe pajānātī”ti.",
  "anya-e0104n:1502_3": "Pajānanañca sātisayaṃ visayagatasammohavigamena asammūḷhaṃ,",
  "anya-e0104n:1502_4": "attanipi asammūḷhamevāti attānampi pajānantaṃ viya hotīti katvā vuttaṃ.",
  "anya-e0104n:1502_5": "Tenāha “paṭivijjhati sacchikarotī”ti.",
  "anya-e0104n:1502_6": "Dvinnanti dvīsu kusalasaddayogena hi bhummatthe sāmivacanaṃ yathā “kusalā naccagītassā”ti.",
  "anya-e0104n:1502_7": "Kusalatāti karaṇe paccattavacananti āha “dvinnaṃ kusalatāyā”ti.",
  "anya-e0104n:1502_8": "Dvinnanti vā dvinnaṃ ñāṇānaṃ vasenāti attho.",
  "anya-e0104n:1502_9": "Pavattiyā yāthāvato diṭṭhatāya tappaṭipakkhato santipadaṃ suvinicchitameva hutvā upaṭṭhāti.",
  "anya-e0104n:1502_10": "Tenassa cittaṃ paramadiṭṭhadhammanibbānādimicchāgāhavasena na vicalati.",
  "anya-e0104n:1502_11": "Tattha suparidiṭṭhādīnavattāti āha “nānādiṭṭhīsu na kampatī”tiādi.",
  "anya-e0104n:1502_12": "Sesamettha uttānatthameva.",
  "anya-e0104n:1503_0": "Ādīnavānupassanāñāṇaṃ niṭṭhitaṃ.",
  "anya-e0104n:1504_0": "Nibbidānupassanāñāṇakathāvaṇṇanā",
  "anya-e0104n:1505_0": "754.",
  "anya-e0104n:1505_1": "Saṅkhāragateti sabbasmiṃ tebhūmake saṅkhāre.",
  "anya-e0104n:1505_2": "Nibbindatīti ñāṇanibbidena nibbedaṃ āpajjati.",
  "anya-e0104n:1505_3": "Tathābhūto ca tattha ukkaṇṭhanto,",
  "anya-e0104n:1505_4": "anabhiramanto ca nāma hotīti vuttaṃ “ukkaṇṭhati nābhiramatī”ti.",
  "anya-e0104n:1506_0": "Tattha anabhiramaṇassa upamaṃ dassetuṃ “seyyathāpī”tiādi vuttaṃ.",
  "anya-e0104n:1506_1": "Anotattadahaṃ parikkhipitvā ṭhitesu dviyojanasatubbedhesu yathākkamaṃ sānuañjanarajatasuvaṇṇasattaratanamayesugandhamādanakāḷakelāsasudassanacittakūṭabhedesu",
  "anya-e0104n:1506_2": "pañcasu himavato mahāsikharesu pacchimo cittakūṭapabbato nāma.",
  "anya-e0104n:1506_3": "Sīhapapātādīsu sattasu mahāsaresu.",
  "anya-e0104n:1507_0": "Suvaṇṇapañjareti suvaṇṇamaye sīhapañjare.",
  "anya-e0104n:1507_1": "Pakkhittoti niruddho.",
  "anya-e0104n:1507_2": "Tividhe sugatibhaveti kāmasugatiādike tividhe sampattibhave.",
  "anya-e0104n:1508_0": "Hatthapādavālavatthikosehi bhūmiphusanehi sattahi patiṭṭhitoti sattapatiṭṭho.",
  "anya-e0104n:1508_1": "Nagaramajjhe nābhiramati dvārapañjaranāḷanādiavabādhanabhayena.",
  "anya-e0104n:1508_2": "Diṭṭheti adhimuttipubbakena anvayadassanena diṭṭhe.",
  "anya-e0104n:1508_3": "Tenāha “tanninnatappoṇatappabbhāramānaso”ti.",
  "anya-e0104n:1509_0": "Nibbidānupassanāñāṇaṃ niṭṭhitaṃ.",
  "anya-e0104n:1510_0": "755.",
  "anya-e0104n:1510_1": "Taṃ panetanti nibbidāñāṇamāha.",
  "anya-e0104n:1510_2": "Ñāṇadvayenāti bhayatupaṭṭhānādīnavānupassanāñāṇadvayena.",
  "anya-e0104n:1510_3": "Yasmā bhayato dissamānā eva saṅkhārā mahādīnavā,",
  "anya-e0104n:1510_4": "nibbinditabbā ca hutvā upaṭṭhahanti,",
  "anya-e0104n:1510_5": "tasmā ekampi taṃ ñāṇaṃ tathābhāvanābalappattiyā avatthāvisesayuttaṃ tividhakiccasāmatthiyavantaṃ hotīti vuttaṃ “atthato eka”nti.",
  "anya-e0104n:1510_6": "Tenāha “sabbasaṅkhāre”tiādi.",
  "anya-e0104n:1511_0": "Tayidaṃ tāsaṃ anupassanānaṃ matthakappattivasena vuttaṃ,",
  "anya-e0104n:1511_1": "ādimhi pana bhinnasabhāvā eva pavattanti.",
  "anya-e0104n:1511_2": "Uppādesīti pātvākāsi,",
  "anya-e0104n:1511_3": "vibhāvesīti attho.",
  "anya-e0104n:1512_0": "Muñcitukamyatāñāṇakathāvaṇṇanā",
  "anya-e0104n:1513_0": "756.",
  "anya-e0104n:1513_1": "Na sajjati bahvādīnavatāya diṭṭhattā.",
  "anya-e0104n:1513_2": "Muñcitukāmaṃ nissaritukāmaṃ hoti anādikālikassa khandhassa pariññāyamānattā.",
  "anya-e0104n:1513_3": "Muñcitukāmatā tato attānaṃ nibbedhetukāmatā nissaritukāmatā apagantukāmatā.",
  "anya-e0104n:1513_4": "Pañjarapakkhittoti pañjarena samoruddho.",
  "anya-e0104n:1513_5": "Evamādayoti ādi-",
  "anya-e0104n:1513_6": "saddena ādittaaṅgāraupasaṭṭhadesabyāḷasāpadākulavanagahanādīnaṃ saṅgaho daṭṭhabbo.",
  "anya-e0104n:1514_0": "Muñcitukamyatāñāṇaṃ niṭṭhitaṃ.",
  "anya-e0104n:1515_0": "Paṭisaṅkhānupassanāñāṇakathāvaṇṇanā",
  "anya-e0104n:1516_0": "757.",
  "anya-e0104n:1516_1": "“Sabbabhava …pe…",
  "anya-e0104n:1516_2": "muñcitukāmo”ti vatvā puna sabbasmā saṅkhāragatāti sabbaggahaṇaṃ sātisayamuttidassanatthaṃ adhikavacanaṃ aññamatthaṃ bodhetīti.",
  "anya-e0104n:1516_3": "Yañhi saṅkhārehi ananubandhassa muñcanaṃ,",
  "anya-e0104n:1516_4": "taṃ sātisayaṃ muñcanaṃ.",
  "anya-e0104n:1516_5": "Taṃ pana vuccamānāya paṭisaṅkhānupassanāya hotīti taṃ dassetuṃ “puna te evaṃ saṅkhāre”tiādi vuttaṃ.",
  "anya-e0104n:1516_6": "Tilakkhaṇaṃ āropetvā saṅkhārapariggaṇhanaṃ pubbepi katanti punaggahaṇaṃ.",
  "anya-e0104n:1516_7": "Bhavādigatassa saṅkhārassa aparitulitassa abhāvato “te”ti vuttaṃ.",
  "anya-e0104n:1516_8": "Anupassanākārassa apubbassapi atthitāya “eva”nti vuttaṃ.",
  "anya-e0104n:1516_9": "Idāni vuccamānākārenāti hi attho.",
  "anya-e0104n:1516_10": "Saṅkhārānaṃ pariggaṇhanaṃ nāma paripuṇṇalakkhaṇavaseneva hotīti “tilakkhaṇaṃ āropetvā”ti vuttaṃ.",
  "anya-e0104n:1517_0": "Anaccantikatotiādīsu yaṃ vattabbaṃ,",
  "anya-e0104n:1517_1": "taṃ heṭṭhā vuttameva.",
  "anya-e0104n:1517_2": "Paṭhamena ādi-",
  "anya-e0104n:1517_3": "saddena “ādiantavantato niccapaṭikkhepato”ti evamādīnaṃ saṅgaho.",
  "anya-e0104n:1518_0": "Dutiyena “udayabbayapaṭipīḷanato sukhapaṭikkhepato”ti evamādīnaṃ saṅgaho.",
  "anya-e0104n:1519_0": "Ajaññatoti amanuññato,",
  "anya-e0104n:1519_1": "asobhanato vā.",
  "anya-e0104n:1519_2": "Jegucchatoti “dhī”ti jigucchitabbato.",
  "anya-e0104n:1519_3": "Paṭikkūlatoti abhiruciyā paṭilomanena paṭikkūlabhāvato.",
  "anya-e0104n:1519_4": "Na maṇḍanena hatā amaṇḍanahatā,",
  "anya-e0104n:1519_5": "amaṇḍanena sakkā etesaṃ subhabhāvaṃ hantunti attho.",
  "anya-e0104n:1519_6": "Amaṇḍanena vā tesaṃ asubhatā pākaṭā hotīti amaṇḍanahatā.",
  "anya-e0104n:1519_7": "Maṇḍanena vā na hantabbasabhāvā “asūriyapassā”ti viya amaṇḍanahatā.",
  "anya-e0104n:1519_8": "Tato amaṇḍanahatabhāvatoti rūpasaṅkhāre sandhāya vadati.",
  "anya-e0104n:1519_9": "Virūpatoti asundarato.",
  "anya-e0104n:1519_10": "Paṭighasaṃyojanavatthutāya passante attani bandhatīti bībhacchaṃ ativiya virūpaṃ.",
  "anya-e0104n:1519_11": "Yaṃ diṭṭhamattameva domanassuppattinimittaṃ hoti.",
  "anya-e0104n:1519_12": "Ajaññajigucchanīyatā hi gūthaṃ viya pariccajitabbaṃ vā bībhacchaṃ. Idha ādi-",
  "anya-e0104n:1519_13": "saddena “asucito amanāpato”ti evamādīnaṃ saṅgaho.",
  "anya-e0104n:1520_0": "Catutthena ādi-saddena “apariṇāyakato attapaṭikkhepato”ti evamādīnaṃ saṅgaho.",
  "anya-e0104n:1521_0": "758.",
  "anya-e0104n:1521_1": "Ayanti yogāvacaro.",
  "anya-e0104n:1521_2": "Muñcanassāti puna ananubandhanatthaṃ sumuttamuñcanassa.",
  "anya-e0104n:1521_3": "Upāyasampādanatthanti aniccādivasena suṭṭhu pariggaṇhanaṃ parimaddanā upāyo,",
  "anya-e0104n:1521_4": "tassa sādhanatthaṃ.",
  "anya-e0104n:1522_0": "Macchagahaṇatthaṃ udake tattha tattha khipanti etanti khippaṃ,",
  "anya-e0104n:1522_1": "macchānaṃ gahaṇakūṭapaṃ.",
  "anya-e0104n:1522_2": "Oḍḍāpesīti osāresi,",
  "anya-e0104n:1522_3": "khipīti attho.",
  "anya-e0104n:1522_4": "Sappanti kaṇhasappaṃ.",
  "anya-e0104n:1522_5": "Gahaṇeti yathāgahitaṃ sappaṃ achaḍḍetvā gahaṇe.",
  "anya-e0104n:1522_6": "Hatthaṃ nibbeṭhetvāti sappena attano bhogena veṭhitaṃ hatthapadesaṃ nibbeṭhetvā mocetvā.",
  "anya-e0104n:1522_7": "Āvijjhitvā āveṭhikappahāpanena bhametvā.",
  "anya-e0104n:1522_8": "Nissajjitvāti chaḍḍetvā.",
  "anya-e0104n:1523_0": "Tatthātiādi upamāsaṃsandanaṃ.",
  "anya-e0104n:1523_1": "Tattha āditovāti viññutaṃ pattakāle.",
  "anya-e0104n:1523_2": "Ghanavinibbhogaṃ katvāti kammaṭṭhānaṃ gahetvā samūhādighanaggahaṇaṃ bhinditvā.",
  "anya-e0104n:1523_3": "Sumuttanti bhāvanapuṃsakaniddeso “visamaṃ candimasūriyā parivattantī”tiādīsu viya.",
  "anya-e0104n:1523_4": "Saṅkhārānaṃ niccādiākārena upaṭṭhātuṃ asamatthatā aniccasaññādibhedāya vipassanāya sātisayaṃ balavabhāvappattiyā,",
  "anya-e0104n:1523_5": "sā ca saṅkhārānaṃ aniccādiākārassa suṭṭhutaraṃ sallakkhaṇenāti āha “tilakkhaṇāropanena…pe…",
  "anya-e0104n:1523_6": "pāpetvā”ti.",
  "anya-e0104n:1523_7": "Yathā hi nibbuddhakaraṇe balavatarena paṭimallena tattha tattha muṭṭhippahārādinā vimathito itaro tena yujjhituṃ asamatthataṃ pāpito hoti.",
  "anya-e0104n:1523_8": "Na kevalaṃ asamatthataṃ pāpitova hoti,",
  "anya-e0104n:1523_9": "atha kho maraṇamattaṃ dukkhaṃ vā maraṇaṃ vā pāpuṇāti,",
  "anya-e0104n:1523_10": "evametepi saṅkhārā evaṃ dubbalabhāvaṃ pāpitā upariñāṇānubhāvena nibbisevanataṃ,",
  "anya-e0104n:1523_11": "sabbaso bhaṅgañca pāpuṇantīti.",
  "anya-e0104n:1524_0": "759.",
  "anya-e0104n:1524_1": "Ettāvatāti evaṃ “anaccantikato”tiādinā parocattālīsāya ākārehi saṅkhārānaṃ aniccādibhāvasallakkhaṇavasappavattena paṭisaṅkhānena.",
  "anya-e0104n:1525_0": "Aniccato manasikarototiādīsu yaṃ vattabbaṃ, taṃ bhayatupaṭṭhānakathāyaṃ vuttanayameva.",
  "anya-e0104n:1526_0": "Ayaṃ pana viseso –",
  "anya-e0104n:1526_1": "“paṭisaṅkhā”ti padassa “jānitvā”ti atthaṃ vatvā paṭisaṅkhānuppajjanakiriyānaṃ samānakhaṇattā asatipi",
  "anya-e0104n:1526_2": "pubbāparakālatte saddavohāramattena evaṃ vuttanti dassento “kāma”ntiādimāha.",
  "anya-e0104n:1526_3": "Tena “kusalaṃ dhammaṃ paṭicca kusalo dhammo uppajjati hetupaccayā,",
  "anya-e0104n:1526_4": "nihantvā timiraṃ sabbaṃ,",
  "anya-e0104n:1526_5": "uggatoyaṃ divākaro”ti ca evamādīsu viya samānakālavasenāyaṃ saddapayogoti.",
  "anya-e0104n:1526_6": "Tathā manañca dhamme ca paṭhamaṃ paṭicca pacchā na manoviññāṇassa uppatti,",
  "anya-e0104n:1526_7": "evamidhāpīti dassetuṃ “manañca paṭiccā”tiādi vuttaṃ.",
  "anya-e0104n:1526_8": "Ediso saddapayogo yebhuyyena loke pubbakālavaseneva dissatīti pubbakālavaseneva idhāpi taṃ dassetuṃ “ekattanayena vā…pe…",
  "anya-e0104n:1526_9": "veditabba”nti āha.",
  "anya-e0104n:1526_10": "Tassattho –",
  "anya-e0104n:1526_11": "aparāparaṃ uppannesu ñāṇesu purimassa vasena paṭisaṅkhānakiriyā,",
  "anya-e0104n:1526_12": "tadaññassa vasena uppajjanakiriyā ca yojetabbā,",
  "anya-e0104n:1526_13": "na ca tāni bhedato apekkhitabbāni ekasantānapatitatāya ekattanayavasena gahitattāti.",
  "anya-e0104n:1526_14": "Itarasmiṃ padadvayeti “pavattaṃ paṭisaṅkhā,",
  "anya-e0104n:1526_15": "nimittañca pavattañca paṭisaṅkhā”ti imasmiṃ padadvaye.",
  "anya-e0104n:1527_0": "Paṭisaṅkhānupassanāñāṇaṃ niṭṭhitaṃ.",
  "anya-e0104n:1528_0": "Saṅkhārupekkhāñāṇakathāvaṇṇanā",
  "anya-e0104n:1529_0": "760.",
  "anya-e0104n:1529_1": "Saṅkhārānaṃ aniccadukkhākārādipariggaṇhanavasena pavattampi paṭisaṅkhānupassanāñāṇaṃ visesato anattākārapariggaṇhanapadhānanti",
  "anya-e0104n:1529_2": "vuttaṃ “sabbe saṅkhārā suññāti pariggahetvā”tiādi.",
  "anya-e0104n:1529_3": "Tasmiñhi sati saccasampaṭivedho ijjhati, na asati.",
  "anya-e0104n:1529_4": "Tadabhāvato hi aniccadukkhalakkhaṇapaññāpakampi sarabhaṅgasatthārādīnaṃ sāsanaṃ aniyyānikameva jātaṃ.",
  "anya-e0104n:1529_5": "Atha vā tesaṃ niccasārādīhi rittakaṃ sandhāya “sabbe saṅkhārā suññāti pariggahetvā”ti vuttaṃ.",
  "anya-e0104n:1529_6": "Yañhi yato rittakaṃ,",
  "anya-e0104n:1529_7": "taṃ tena suññanti.",
  "anya-e0104n:1529_8": "Saṅkhārānaṃ attasuññatāya duviññeyyabhāvato anekavāraṃ paṭividdhāyapi suññatānupassanāya daḷhībhāvāpādanatthaṃ “puna suññamida”ntiādi āraddhaṃ.",
  "anya-e0104n:1529_9": "Tattha yadaggena saṅkhārā anattatā,",
  "anya-e0104n:1529_10": "tadaggena anattaniyā.",
  "anya-e0104n:1529_11": "Sati hi attani attaniyena bhavitabbanti vuttaṃ “suññamidaṃ attena vā attaniyena vā”ti.",
  "anya-e0104n:1529_12": "Dvikoṭikanti dviaṃsikaṃ,",
  "anya-e0104n:1529_13": "attānaṃ neva disvā ñāṇacakkhunā paccakkhato,",
  "anya-e0104n:1529_14": "anumānato ca tassa anupalabbhanīyatoti adhippāyo.",
  "anya-e0104n:1529_15": "Paraṃ aññaṃ sattaṃ,",
  "anya-e0104n:1529_16": "saṅkhāraṃ vā parikkhārabhāve attano sukhadukkhasādhanabhāve ṭhitaṃ na disvāti yojanā.",
  "anya-e0104n:1529_17": "Puna pariggaṇhātīti sambandho.",
  "anya-e0104n:1529_18": "Etthāti etasmiṃ suññatānupassanādhikāre.",
  "anya-e0104n:1530_0": "Kvacīti katthaci ṭhāne, kāle,",
  "anya-e0104n:1530_1": "dhamme vā.",
  "anya-e0104n:1530_2": "Atha vā kvacīti ajjhattaṃ,",
  "anya-e0104n:1530_3": "bahiddhā vā.",
  "anya-e0104n:1530_4": "Attano attānanti sakattānaṃ.",
  "anya-e0104n:1530_5": "“Ayaṃ kho bhavaṃ brahmā mahābrahmā…pe…",
  "anya-e0104n:1530_6": "seṭṭho sajitā vasī pitā bhūtabhabyāna”ntiādinā parehi parikappitaṃ attānañca kassaci kiñcanabhūtaṃ na passatīti dassento “kassacī”tiādimāha.",
  "anya-e0104n:1530_7": "Tattha parassāti “parajāti,",
  "anya-e0104n:1530_8": "paro puriso”ti ca evaṃ gahitassa.",
  "anya-e0104n:1530_9": "Na ca mama kvacanīti ettha mama-",
  "anya-e0104n:1530_10": "saddo aṭṭhāne payuttoti āha “mama-",
  "anya-e0104n:1530_11": "saddaṃ tāva ṭhapetvā”ti.",
  "anya-e0104n:1530_12": "Parassa cāti attato aññassa.",
  "anya-e0104n:1530_13": "“Paro puriso”ti evaṃbhūto attho mamatthāya ṭhito,",
  "anya-e0104n:1530_14": "tassa vasena mayhaṃ sabbaṃ sijjhatīti evaṃ ekaccadiṭṭhigatikaparikappitavasena paraṃ attānaṃ tañca attano",
  "anya-e0104n:1530_15": "kiñcanabhūtaṃ na passatīti dassento “na ca kvacanī”tiādimāha.",
  "anya-e0104n:1530_16": "Ettha ca nāhaṃ kvacanīti sakaattano abhāvaṃ passati.",
  "anya-e0104n:1530_17": "Na kassaci kiñcanatasminti sakaattano eva kassaci anattaniyataṃ passati.",
  "anya-e0104n:1530_18": "Na ca mamāti etaṃ dvayaṃ yathāsaṅkhyaṃ sambandhitabbaṃ.",
  "anya-e0104n:1530_19": "Atthīti paccekaṃ.",
  "anya-e0104n:1530_20": "Na ca kvacani parassa attā atthīti parassa attano abhāvaṃ passati.",
  "anya-e0104n:1530_21": "Tassa parassa attano mama kiñcanatā na catthīti parassa attano anattaniyataṃ passati.",
  "anya-e0104n:1530_22": "Evaṃ ajjhattaṃ,",
  "anya-e0104n:1530_23": "bahiddhā ca khandhānaṃ attattaniyasuññatā suddhasaṅkhārapuñjatā catukoṭikasuññatāpariggaṇhanena diṭṭhā hoti.",
  "anya-e0104n:1530_24": "Tena vuttaṃ “evamaya”ntiādi.",
  "anya-e0104n:1531_0": "761.",
  "anya-e0104n:1531_1": "“Chahākārehī”tiādinā niddesādīsu tattha tattha āgate pakāre suññatānupassanāya paribrūhanaṃ saṅgahetvā dasseti.",
  "anya-e0104n:1531_2": "Tattha chahākārehīti chahi gahaṇākārehi,",
  "anya-e0104n:1531_3": "gahetabbākārehi vā.",
  "anya-e0104n:1531_4": "Niccenāti “nicco”ti parikappitena attanā vā aññena vā kenaci.",
  "anya-e0104n:1531_5": "Niccenāti vā niccabhāvena.",
  "anya-e0104n:1531_6": "Dhuvādayo “nicco”ti gahitasseva gahetabbākārā.",
  "anya-e0104n:1531_7": "Tabbibhāgena hi imassa chakkatā.",
  "anya-e0104n:1531_8": "Tattha niccatā nāma kūṭaṭṭhatā.",
  "anya-e0104n:1531_9": "Dhuvabhāvo thiratā.",
  "anya-e0104n:1531_10": "Sadā bhāvitā sassatatā.",
  "anya-e0104n:1531_11": "Nibbikāratā avipariṇāmadhammatā.",
  "anya-e0104n:1531_12": "Yāva jarāmaraṇāti peyyālaṃ akatvā pariyosānapadameva dasseti.",
  "anya-e0104n:1532_0": "762.",
  "anya-e0104n:1532_1": "Na sāranti asāraṃ,",
  "anya-e0104n:1532_2": "natthi etassa sāranti nissāraṃ.",
  "anya-e0104n:1532_3": "Sārato apagataṃ,",
  "anya-e0104n:1532_4": "sāraṃ vā tato apagatanti sārāpagataṃ.",
  "anya-e0104n:1532_5": "Keci panettha “niccasārasārena vā sukhasārasārena vā attasārasārena vā”ti pāḷīti adhippāyena “asāraṃ",
  "anya-e0104n:1532_6": "nissāraṃ sārāpagata”nti padattayaṃ eko suññatāpariggahākāro,",
  "anya-e0104n:1532_7": "aññathā satteva ākārā siyuṃ,",
  "anya-e0104n:1532_8": "na aṭṭhāti vadanti.",
  "anya-e0104n:1532_9": "Apare pana “subhasārasārenātipi pāḷiyaṃ atthīti ‘asāraṃ nissāraṃ sārāpagata’nti idaṃ padattayaṃ ‘niccasārasārenā’tiādīsu",
  "anya-e0104n:1532_10": "paccekaṃ yojetabba”nti vadanti.",
  "anya-e0104n:1532_11": "Setavacchoti setavaruṇako.",
  "anya-e0104n:1532_12": "“Minarukkho”tipi vadanti.",
  "anya-e0104n:1532_13": "Pāḷibhaddakoti kiṃsuko.",
  "anya-e0104n:1533_0": "763.",
  "anya-e0104n:1533_1": "Niccasārādīnaṃ abhāvato rittato passati.",
  "anya-e0104n:1533_2": "Parittato,",
  "anya-e0104n:1533_3": "lāmakattā vā tucchato.",
  "anya-e0104n:1533_4": "Attasārābhāvena suññato.",
  "anya-e0104n:1533_5": "Sayaṃ anattatāya anattato.",
  "anya-e0104n:1533_6": "Issariyassa abhāvato,",
  "anya-e0104n:1533_7": "kenaci issariyaṃ kāretuṃ asakkuṇeyyatāya ca anissariyato.",
  "anya-e0104n:1533_8": "Pheṇapiṇḍena bhājanādiṃ kātukāmassa viya rūpassa niccatādiṃ kātukāmassa taṃ na sijjhati,",
  "anya-e0104n:1533_9": "sakaicchāvasena vā kāci kiriyā natthīti akāmakāriyato.",
  "anya-e0104n:1533_10": "“Evaṃ rūpaṃ hotu,",
  "anya-e0104n:1533_11": "mā eva”nti alabbhanīyato.",
  "anya-e0104n:1533_12": "Sayaṃ aññassa vase na vattati,",
  "anya-e0104n:1533_13": "nāpi aññaṃ attano vase vattetīti avasavattakato.",
  "anya-e0104n:1533_14": "Yasmiṃ santāne sayaṃ tassa paro viya avidheyyatāya parato.",
  "anya-e0104n:1533_15": "Kārakādi viya kāraṇehi,",
  "anya-e0104n:1533_16": "phalena ca vivittato.",
  "anya-e0104n:1533_17": "Na hi kāraṇena phalaṃ,",
  "anya-e0104n:1533_18": "phalena vā kāraṇaṃ sagabbhaṃ tiṭṭhati.",
  "anya-e0104n:1533_19": "Esa nayo vedanādīsupi.",
  "anya-e0104n:1534_0": "764.",
  "anya-e0104n:1534_1": "Rūpaṃ na sattotiādīsu yo lokavohārena satto,",
  "anya-e0104n:1534_2": "rūpaṃ so na hotīti ayamattho idha nādhippeto tassāvuttasiddhattā.",
  "anya-e0104n:1534_3": "Na hi loko rūpamattaṃ “satto”ti voharati,",
  "anya-e0104n:1534_4": "bāhirakaparikappito pana attā “satto”ti adhippeto.",
  "anya-e0104n:1534_5": "So hi tehi rūpādīsu sattavisattatāya paresaṃ sañjāpanaṭṭhena “satto”ti vuccati,",
  "anya-e0104n:1534_6": "rūpaṃ so na hotīti attho.",
  "anya-e0104n:1534_7": "Suññatāpariggaṇhanañhetanti.",
  "anya-e0104n:1534_8": "Esa nayo na jīvotiādīsupi.",
  "anya-e0104n:1534_9": "Tattha jīvanaṭṭhena jīvo.",
  "anya-e0104n:1534_10": "Naranaṭṭhena netubhāvena naro.",
  "anya-e0104n:1534_11": "“Ahamasmī”ti mānuppattiṭṭhānatāya māno ettha vāti pavattatīti mānavo.",
  "anya-e0104n:1534_12": "Thiyati ettha gabbhoti itthī.",
  "anya-e0104n:1534_13": "Padhānabhāvena puri setīti puriso.",
  "anya-e0104n:1534_14": "Āhito ahaṃmāno etthāti attā.",
  "anya-e0104n:1534_15": "Paccattaṃ tassa tassa ahaṃkāravatthutāya “aha”nti ca diṭṭhigatikehi attā vuccati,",
  "anya-e0104n:1534_16": "rūpaṃ pana tādisaṃ na hotīti suññatāpariggaṇhanavidhiṃ dassetuṃ “rūpaṃ na satto”tiādi vuttaṃ.",
  "anya-e0104n:1534_17": "Tasmā aṭṭhahipi padehi rūpassa attasuññatāva dassitā.",
  "anya-e0104n:1534_18": "Itarehi catūhi tassa kiñcanatābhāvo.",
  "anya-e0104n:1534_19": "Tattha na mamāti mayhaṃ attano santakaṃ na hoti,",
  "anya-e0104n:1534_20": "tathā aññassa attano santakaṃ na hoti,",
  "anya-e0104n:1534_21": "kassacipi attano santakaṃ na hoti attanoyeva abhāvato.",
  "anya-e0104n:1534_22": "“Na attaniya”nti padena pakāsito evattho pariyāyantarehi tīhipi padehi pakāsito.",
  "anya-e0104n:1534_23": "Esa nayo vedanādīsupi.",
  "anya-e0104n:1535_0": "765.",
  "anya-e0104n:1535_1": "Heṭṭhā kalāpasammasanassa daḷhabhāvāya vuttasammasananayāpi suññatānupassanāya daḷhabhāvāya saṃvattantīti dassento “tīraṇapariññāvasenā”tiādimāha.",
  "anya-e0104n:1535_2": "Tattha bhayassa ahiṃsanena asaraṇato.",
  "anya-e0104n:1535_3": "“Saraṇa”nti gahetuṃ ayuttatāya asaraṇībhūtato.",
  "anya-e0104n:1535_4": "“Anassādato”ti idaṃ pāḷiyaṃ natthi.",
  "anya-e0104n:1535_5": "Sati ca tecattālīsa ākārā siyuṃ.",
  "anya-e0104n:1535_6": "Rūpappavattiyaṃ sabbādīnavūpaladdhiyā ādīnavato.",
  "anya-e0104n:1535_7": "“Samudayato atthaṅgamato”ti idaṃ dvayaṃ yathā aniccato dassanaṃ panāḷikāya,",
  "anya-e0104n:1535_8": "niccasāravirahadīpanena vā suññatāvibhāvanaṃ hoti,",
  "anya-e0104n:1535_9": "evaṃ suññatāvibhāvananti katvā vuttaṃ.",
  "anya-e0104n:1535_10": "Tathā “yaṃ kho rūpaṃ paṭicca uppajjati sukhaṃ somanassaṃ,",
  "anya-e0104n:1535_11": "ayaṃ rūpassa assādo”ti dassanaṃ paccayapaccayuppannatāvibhāvanena suññatāvibhāvanaṃ.",
  "anya-e0104n:1535_12": "“Yaṃ rūpaṃ aniccaṃ dukkhaṃ vipariṇāmadhammaṃ,",
  "anya-e0104n:1535_13": "ayaṃ rūpassa ādīnavo”ti ca dassanaṃ niccatādisuññatābhāvanato.",
  "anya-e0104n:1535_14": "Tathā “yo rūpe chandarāgavinayo chandarāgappahānaṃ,",
  "anya-e0104n:1535_15": "idaṃ rūpassa nissaraṇa”nti evaṃ samudayādidassanānaṃ,",
  "anya-e0104n:1535_16": "itaresañca yathārahaṃ suññatānupassanānubrūhanatā daṭṭhabbā.",
  "anya-e0104n:1535_17": "Yaṃ pana ādīnavato dassanaṃ,",
  "anya-e0104n:1535_18": "pubbe vatvāpi puna vacanaṃ assādapaṭikkhepato dassanaṃ sandhāya vuttanti veditabbaṃ.",
  "anya-e0104n:1535_19": "Sesaṃ heṭṭhā vuttanayameva.",
  "anya-e0104n:1535_20": "Vedanādīsupi dvācattālīsa ākārā netabbāti āha “vedanaṃ…pe…",
  "anya-e0104n:1535_21": "viññāṇaṃ aniccato…pe…",
  "anya-e0104n:1535_22": "nissaraṇato passatī”ti.",
  "anya-e0104n:1536_0": "Vuttampi ca niddese etaṃ suññatāpariggaṇhanakathāsandassanaṃ “asukāya pāḷiyā ayaṃ niddeso”ti dassanatthaṃ,",
  "anya-e0104n:1536_1": "tassa phalasandassanatthañca.",
  "anya-e0104n:1537_0": "766.",
  "anya-e0104n:1537_1": "Evaṃ tīraṇapariññāvasena paccekaṃ khandhesu dvācattālīsāya ākārehi suññataṃ pariggahetvāpi tividhānupassanāvaseneva",
  "anya-e0104n:1537_2": "bhāvanaṃ anuyuñjantassa saṅkhārupekkhāñāṇuppattīti dassento “evaṃ suññato”tiādimāha.",
  "anya-e0104n:1537_3": "Tattha pariggaṇhantoti sammasanto.",
  "anya-e0104n:1537_4": "Bhayañca nandiñca vippahāyāti ajjhupekkhakatāya saṅkhārānaṃ vipattiṃ nissāya uppajjanakabhayañceva tesaṃ",
  "anya-e0104n:1537_5": "sampattiṃ nissāya uppajjanakapītiñca pajahitvā.",
  "anya-e0104n:1537_6": "Atha vā bhayatupaṭṭhānavasena uppajjanakañāṇabhayañca sammasanavasena uppajjanakapītisaṅkhātaṃ nandiñca pahāya.",
  "anya-e0104n:1537_7": "Na hi sabbaso suññatāya diṭṭhāya bhayanandīnaṃ avasaro atthi,",
  "anya-e0104n:1537_8": "atha kho upekkhāva saṇṭhāti.",
  "anya-e0104n:1537_9": "Tenāha “saṅkhāresu udāsīno hotī”ti.",
  "anya-e0104n:1537_10": "Tattha yena micchāgāhena anudāsīnatā siyā,",
  "anya-e0104n:1537_11": "tadabhāvaṃ dassento “ahanti vā mamanti vā na gaṇhātī”ti āha.",
  "anya-e0104n:1537_12": "Idānissa udāsīnatāya upamaṃ dassento “vissaṭṭhabhariyo viya puriso”tiādimāha.",
  "anya-e0104n:1538_0": "Tattha anudāsīnatāpubbikā udāsīnatā vuccamānā idha opammatthaṃ pharatīti dassetuṃ “iṭṭhā kantā”tiādi vuttaṃ.",
  "anya-e0104n:1538_1": "Ativiya naṃ mamāyeyya itthīnaṃ sāṭheyyakūṭeyyavaṅkeyyādīnaṃ ajānanato.",
  "anya-e0104n:1538_2": "Muñcitukāmo hutvāti muñcitukāmova hutvā,",
  "anya-e0104n:1538_3": "taṃ vissajjeyya nirapekkhatāya vasenevāti adhippāyo.",
  "anya-e0104n:1538_4": "Ayaṃ yogāvacaro.",
  "anya-e0104n:1538_5": "Muñcitukāmatāya uddhaṃ yāva saṅkhārupekkhāñāṇaṃ na uppajjati,",
  "anya-e0104n:1538_6": "tāva pavattā vipassanā paṭisaṅkhānupassanā evāti āha “paṭisaṅkhānupassanāya saṅkhāre pariggaṇhanto”ti.",
  "anya-e0104n:1539_0": "Patilīyatīti ekapassena nilīyati nilīnaṃ viya hoti.",
  "anya-e0104n:1539_1": "Patikuṭatīti saṅkucati.",
  "anya-e0104n:1539_2": "Paṭivaṭṭatīti vivaṭṭati.",
  "anya-e0104n:1539_3": "Na sampasāriyatīti na visarati,",
  "anya-e0104n:1539_4": "abhirativasena na pakkhandatīti attho.",
  "anya-e0104n:1540_0": "Iccassāti iti evaṃ assa yogino.",
  "anya-e0104n:1541_0": "767.",
  "anya-e0104n:1541_1": "Tikkhavisadasūrabhāvena saṅkhāresu ajjhupekkhane sijjhamāne taṃ panetaṃ saṅkhārupekkhāñāṇaṃ anekavāraṃ",
  "anya-e0104n:1541_2": "pavattamānaṃ paripākagamanena anulomañāṇassa paccayabhāvaṃ gacchantaṃ nibbānaṃ santato passati nāma.",
  "anya-e0104n:1541_3": "Tathābhūtañca sabbaṃ saṅkhārappavattaṃ vissajjetvā nibbānameva pakkhandati nāma.",
  "anya-e0104n:1541_4": "Tayidaṃ idha ñāṇaṃ anulomagotrabhuñāṇehi saddhiṃ ekattaṃ netvā vuttaṃ ekattanayavasena.",
  "anya-e0104n:1541_5": "No ce nibbānaṃ santato passatīti tāva saṅkhārupekkhāñāṇassa aparipakkatamevāha.",
  "anya-e0104n:1541_6": "Samuddaṃ tarantīti sāmuddikā,",
  "anya-e0104n:1541_7": "saṃyattikā.",
  "anya-e0104n:1541_8": "Disājānanako kāko disākāko,",
  "anya-e0104n:1541_9": "lakkhaṇamattañcetaṃ yo koci tādiso sakunto veditabbo.",
  "anya-e0104n:1541_10": "Videsanti adesaṃ samudde aparicitaṭṭhānaṃ.",
  "anya-e0104n:1541_11": "Anugantvāti anu anu gantvā.",
  "anya-e0104n:1542_0": "Tayidaṃ vipassanāñāṇaṃ.",
  "anya-e0104n:1542_1": "Piṭṭhaṃ vaṭṭayamānaṃ viyāti thūlathūlato vivecanavasena nipphoṭiyamānaṃ saṇhaṃ saṇhaṃ piṭṭhacuṇṇaṃ viya.",
  "anya-e0104n:1542_2": "Nibbaṭṭitakappāsanti nibbaṭṭitabījaṃ kappāsaṃ.",
  "anya-e0104n:1542_3": "Vihanamānaṃ viyāti dhanukena vihaññamānaṃ viya.",
  "anya-e0104n:1542_4": "Upamādvayenapi punappunaṃ sammasanena vipassanāñāṇassa sukhumatarabhāvāpattimāha.",
  "anya-e0104n:1542_5": "Yathā yathā hi vipassanābhāvanābalena tikkhā, visadā,",
  "anya-e0104n:1542_6": "sūrā ca hoti,",
  "anya-e0104n:1542_7": "tathā tathā sukhumatarāpi hotīti.",
  "anya-e0104n:1542_8": "Saṅkhāravicinaneti pavicayassa sikhāppattatāya saṅkhāresu viya tesaṃ vicinanepi udāsīnaṃ hutvā tividhānupassanāvasena",
  "anya-e0104n:1542_9": "tiṭṭhati pakārantarassa abhāvato.",
  "anya-e0104n:1542_10": "“Sattadhā aṭṭhārasadhā”tiādinā vibhattāpi hi anupassanāpakārā aniccānupassanādīsveva tīsu antogadhāti",
  "anya-e0104n:1542_11": "matthakappattā vipassanā tāsaṃ eva vasena tiṭṭhati.",
  "anya-e0104n:1543_0": "768.",
  "anya-e0104n:1543_1": "Tatrāti tasmiṃ vimokkhamukhabhāvāpajjane,",
  "anya-e0104n:1543_2": "ariyapuggalavibhāgapaccayatthe ca.",
  "anya-e0104n:1543_3": "Idaṃ vipassanāñāṇaṃ.",
  "anya-e0104n:1543_4": "Tiṇṇaṃ indriyānanti saddhindriyasamādhindriyapaññindriyānaṃ.",
  "anya-e0104n:1543_5": "Ādhipateyyavasenāti sampayuttadhammānaṃ adhipatibhāvavasena.",
  "anya-e0104n:1543_6": "Aniccānupassanābahulassa hi saddhindriyaṃ balavaṃ hoti,",
  "anya-e0104n:1543_7": "dukkhānupassanābahulassa samādhindriyaṃ,",
  "anya-e0104n:1543_8": "anattānupassanābahulassa paññindriyanti tissannaṃ anupassanānaṃ vasena balavatarabhāvaṃ pattāni imāni",
  "anya-e0104n:1543_9": "tīṇi indriyāni vimokkhamukhabhāvaṃ āpādentīti āha “tividhānupassanā…pe…",
  "anya-e0104n:1543_10": "āpajjati nāmā”ti.",
  "anya-e0104n:1543_11": "Tividhavimokkhamukhabhāvanti ettha ke pana tayo vimokkhā,",
  "anya-e0104n:1543_12": "kāni vā tīṇi vimokkhamukhānīti antolīne anuyoge vimokkhamukhādhīnattā vimokkhādhigamassa vimokkhamukhāni tāva dassento “tisso hi…pe…",
  "anya-e0104n:1543_13": "vuccantī”ti vatvā ayañca attho pāḷito eva viññāyatīti dassento “yathāhā”tiādimāha.",
  "anya-e0104n:1544_0": "Lokaniyyānāyāti lokato nikkhamanāya,",
  "anya-e0104n:1544_1": "sattalokassa vā vaṭṭadukkhato nikkhamanāya.",
  "anya-e0104n:1544_2": "Paricchedaparivaṭumatoti udayabbayavasena paricchedato ceva parivaṭumato ca.",
  "anya-e0104n:1544_3": "Samanupassanatāyāti sammadeva anu anu passanāya saṃvattantīti sambandho.",
  "anya-e0104n:1544_4": "Aniccānupassanā hi saṅkhāre ādito udayena,",
  "anya-e0104n:1544_5": "antato vayena paricchinne passati.",
  "anya-e0104n:1544_6": "Ādiantavantatāya hi te aniccāti.",
  "anya-e0104n:1544_7": "Animittāya ca dhātuyāti sabbasaṅkhāranimittavirahato “animittā”ti laddhanāmāya asaṅkhatāya dhātuyā.",
  "anya-e0104n:1544_8": "Cittasampakkhandanatāyāti paricchinditvā anulomañāṇādibhāvena sammadeva adhicittassa anupavisanatthāya.",
  "anya-e0104n:1544_9": "Appaṇihitāyāti rāgapaṇidhiādīnaṃ abhāvena “appaṇihitā”ti laddhanāmāya.",
  "anya-e0104n:1544_10": "Suññatāyāti attasuññatāya “suññatā”ti laddhanāmāya.",
  "anya-e0104n:1545_0": "Gatinti nibbattiṃ.",
  "anya-e0104n:1545_1": "Saṅkhārānaṃ sabhāvavibhāvanena saṃvejiyamānaṃ cittaṃ sammāpaṭipattiyaṃ samuttejitaṃ nāma hotīti āha “manosamuttejanatāyāti cittasaṃvejanatāyā”ti.",
  "anya-e0104n:1545_2": "Mamaṃkārena attaniyasaññitassa vatthuno sāmibhūto attā paṭhamaṃ parāmasīyati,",
  "anya-e0104n:1545_3": "tato attaniyanti āha “nāhaṃ,",
  "anya-e0104n:1545_4": "na mamāti evaṃ anattato samanupassanatāyā”ti.",
  "anya-e0104n:1545_5": "Tīṇi padānīti paricchedaparivaṭuma,",
  "anya-e0104n:1545_6": "manosamuttejana,",
  "anya-e0104n:1545_7": "samanupassanapadānīti vadanti,",
  "anya-e0104n:1545_8": "“sabbasaṅkhāre”tiādīni pana tīṇi vākyāni tīṇi padānīti veditabbāni.",
  "anya-e0104n:1545_9": "Tenevāti aniccānupassanādīnaṃ vasena tesaṃ tiṇṇaṃ padānaṃ vuttattā eva.",
  "anya-e0104n:1545_10": "Pañhavissajjaneti “aniccato manasi karoto kathaṃ saṅkhārā upaṭṭhahantī”ti pañhassa vissajjane.",
  "anya-e0104n:1546_0": "769.",
  "anya-e0104n:1546_1": "Evaṃ vimokkhamukhāni dassetvā idāni vimokkhe dassetuṃ “katame panā”tiādi vuttaṃ.",
  "anya-e0104n:1546_2": "Aniccato manasi karontoti aniccānupassanaṃ anuyuñjanto.",
  "anya-e0104n:1546_3": "Adhimokkhabahuloti saddhindriyabahulo.",
  "anya-e0104n:1546_4": "Yassa visesato aniccānupassanā tikkhā sūrā hoti,",
  "anya-e0104n:1546_5": "tassa saddhindriyaṃ adhimattaṃ hoti.",
  "anya-e0104n:1546_6": "“Aniccā saṅkhārā”ti hi ādito saddhāmattakena paṭipajjitvā vipassanāya ukkaṃsagatāya tarupallavādīsu viya",
  "anya-e0104n:1546_7": "maṇikanakādīsupi tesaṃ aniccataṃ sātisayaṃ paccakkhato passato “sammāsambuddho vata so bhagavā”ti satthari",
  "anya-e0104n:1546_8": "saddhā balavatī pavattatīti so adhimokkhabahulo,",
  "anya-e0104n:1546_9": "adhimattasaddho ca hoti.",
  "anya-e0104n:1546_10": "Tassa aniccānupassanābahulatāya aniccākārato vuṭṭhānaṃ hotīti so “animittaṃ vimokkhaṃ paṭilabhatī”ti vuttaṃ.",
  "anya-e0104n:1546_11": "Passaddhibahuloti dukkhānupassanaṃ anuyuñjanto “dukkhā saṅkhārā,",
  "anya-e0104n:1546_12": "tappaṭipakkhato sukho nirodho”ti ca manasikāravasena nibbānassa santapaṇītasukhabhāvaṃ adhimuccanto abhiṇhaṃ",
  "anya-e0104n:1546_13": "pītipāmojjasamāyogato passaddhibahulo hoti.",
  "anya-e0104n:1546_14": "Tato ca adhimattasamādhindriyapaṭilābhena rāgapaṇidhiyā dūrībhāvato appaṇihitavimokkhasamadhigamo hotīti vuttaṃ “dukkhato…pe…",
  "anya-e0104n:1546_15": "paṭilabhatī”ti.",
  "anya-e0104n:1546_16": "Vedabahuloti anattānupassanaṃ anuyuñjanto attasuññatāya nipuṇañāṇavisayattā ñāṇabahulo hoti.",
  "anya-e0104n:1546_17": "Tato ca adhimattapaññindriyapaṭilābhena mohassa dūrībhāvato suññatavimokkhasamadhigamo hotīti āha “anattato…pe…",
  "anya-e0104n:1546_18": "paṭilabhatī”ti.",
  "anya-e0104n:1547_0": "Yo aniccānupassanāya nimittavasena saṅkhāre pariggahetvā vipassanaṃ anuyuñjanto yattha idaṃ saṅkhāranimittaṃ sabbaso natthi,",
  "anya-e0104n:1547_1": "taṃ “animittaṃ nibbāna”nti animittākārena adhimuccanto vuṭṭhānagāminimaggena ghaṭeti.",
  "anya-e0104n:1547_2": "Tassa maggo animittato nibbānaṃ sacchikarotīti vuccatīti āha “animittākārena nibbānaṃ ārammaṇaṃ katvā pavatto ariyamaggo”ti.",
  "anya-e0104n:1547_3": "Svāyaṃ nibbānassa animittākāro neva maggena kato,",
  "anya-e0104n:1547_4": "na vipassanāya,",
  "anya-e0104n:1547_5": "atha kho sabhāvasiddho.",
  "anya-e0104n:1547_6": "Tadārammaṇatāya ca maggo animittoti vuccatīti dassento āha “animittāya dhātuyā uppannattā animitto”ti.",
  "anya-e0104n:1547_7": "Yo dukkhānupassanāvasena paṇidhiyā dūrībhāvakaraṇena appaṇihitaṃ adhimuccanto,",
  "anya-e0104n:1547_8": "yo anattānupassanāvasena attūpaladdhiyā dūrībhāvakaraṇena suññataṃ adhimuccantoti ca ādinā yojetabbaṃ.",
  "anya-e0104n:1547_9": "Tenāha “eteneva nayenā”tiādi.",
  "anya-e0104n:1548_0": "770.",
  "anya-e0104n:1548_1": "Yadi ariyamaggo tividhampi vimokkhanāmaṃ labhati,",
  "anya-e0104n:1548_2": "atha kasmā abhidhamme vimokkhadvayameva āgatanti codanaṃ sandhāyāha “yaṃ panā”tiādi.",
  "anya-e0104n:1548_3": "Tattha tanti abhidhamme vimokkhadvayavacanaṃ.",
  "anya-e0104n:1548_4": "Nippariyāyato vipassanāgamanaṃ sandhāyāti ujukameva vipassanato maggassa nāmāgamanaṃ sandhāya vuttaṃ. Kasmā?",
  "anya-e0104n:1548_5": "Animittavipassanā āgamanīyaṭṭhāne ṭhatvā attano maggassa nāmaṃ dātuṃ na sakkoti.",
  "anya-e0104n:1548_6": "Kāmaṃ sutte “animittañca bhāvehi,",
  "anya-e0104n:1548_7": "mānānusayamujjahā”ti animittavipassanā kathitā,",
  "anya-e0104n:1548_8": "sā pana niccanimittadhuvanimittaattanimittāni ugghāṭentīpi sayaṃ nimittadhammesu eva caratīti sanimittāva hotīti.",
  "anya-e0104n:1548_9": "Apica abhidhammo nāma paramatthadesanā,",
  "anya-e0104n:1548_10": "animittamaggassa ca paramatthato hetuvekallameva.",
  "anya-e0104n:1548_11": "Aniccānupassanāvasena hi animittavimokkho kathito.",
  "anya-e0104n:1548_12": "Tattha ca saddhindriyaṃ adhimattaṃ hoti,",
  "anya-e0104n:1548_13": "taṃ ariyamagge ekaṅgampi na hoti,",
  "anya-e0104n:1548_14": "amaggaṅgattā attano maggassa nāmaṃ dātuṃ na sakkoti.",
  "anya-e0104n:1548_15": "Itaresu dukkhānupassanāya vasena appaṇihitavimokkho,",
  "anya-e0104n:1548_16": "anattānupassanāya vasena suññatavimokkho.",
  "anya-e0104n:1549_0": "Tesu appaṇihitavimokkhena samādhindriyaṃ,",
  "anya-e0104n:1549_1": "suññatavimokkhena paññindriyaṃ adhimattaṃ hotīti tāni ariyamaggassa aṅgattā attano maggassa nāmaṃ dātuṃ sakkonti,",
  "anya-e0104n:1549_2": "na animittamaggo tadabhāvatoti keci.",
  "anya-e0104n:1549_3": "Ye pana vadanti “animittamaggo āgamanato nāmaṃ alabhantopi saguṇato ca ārammaṇato ca nāmaṃ labhatī”ti,",
  "anya-e0104n:1549_4": "tesaṃ matena appaṇihitasuññatamaggāpi saguṇato eva,",
  "anya-e0104n:1549_5": "ārammaṇato eva ca nāmaṃ labheyyunti?",
  "anya-e0104n:1549_6": "Taṃ ayuttaṃ. Kasmā?",
  "anya-e0104n:1549_7": "Maggo hi dvīhi kāraṇehi nāmaṃ labhati sarasato ca paccanīkato cāti,",
  "anya-e0104n:1549_8": "sabhāvato ca paṭipakkhato cāti attho.",
  "anya-e0104n:1549_9": "Appaṇihitamaggo hi rāgapaṇidhiādīhi vimutto,",
  "anya-e0104n:1549_10": "suññatamaggo rāgādīhi suñño evāti te sarasato nāmaṃ labhanti.",
  "anya-e0104n:1549_11": "Tathā appaṇihitamaggo paṇidhissa paṭipakkho,",
  "anya-e0104n:1549_12": "suññatamaggo attābhinivesassa evāti te paccanīkato nāmaṃ labhanti,",
  "anya-e0104n:1549_13": "animittamaggo pana rāgādinimittānaṃ,",
  "anya-e0104n:1549_14": "niccanimittādīnaṃ vā abhāvena sarasato eva nāmaṃ labhati,",
  "anya-e0104n:1549_15": "no paccanīkato.",
  "anya-e0104n:1549_16": "Na hi so saṅkhāranimittārammaṇāya aniccānupassanāya paṭipakkho,",
  "anya-e0104n:1549_17": "sā panassa anulomabhāve ṭhitāti sabbathāpi abhidhammapariyāyena animittamaggo na labbhati.",
  "anya-e0104n:1549_18": "Tena vuttaṃ “taṃ nippariyāyato vipassanāgamanaṃ sandhāyā”ti.",
  "anya-e0104n:1550_0": "Yasmā suttantapariyāyena animittamaggo labbhati.",
  "anya-e0104n:1550_1": "Vuṭṭhānagāminī hi vipassanā yaṃ yaṃ sammasantī vuṭṭhānaṃ gacchati,",
  "anya-e0104n:1550_2": "tassa tassa vasena āgamanīyaṭṭhāne ṭhatvā attano maggassa nāmaṃ deti,",
  "anya-e0104n:1550_3": "tattha aniccato vuṭṭhahantassa maggo animitto hoti,",
  "anya-e0104n:1550_4": "dukkhato vuṭṭhahantassa appaṇihito,",
  "anya-e0104n:1550_5": "anattato vuṭṭhahantassa suññato,",
  "anya-e0104n:1550_6": "tasmā suttantasaṃvaṇṇanā esāti katvā idha tayopi vimokkhā uddhaṭā.",
  "anya-e0104n:1550_7": "Yaṃ pana paṭisambhidāmagge abhinivesanimittapaṇidhimuñcanaṃ upādāya tissannampi anupassanānaṃ tadāgamanavasena",
  "anya-e0104n:1550_8": "tadanvayassa maggassa ca suññatavimokkhādibhāvo niddiṭṭho,",
  "anya-e0104n:1550_9": "tassa pariyāyabhāve vattabbameva natthīti dassetuṃ “vipassanāñāṇaṃ hī”tiādi vuttaṃ.",
  "anya-e0104n:1550_10": "Vipassanāñāṇaṃ paṭisambhidāmagge “appaṇihito,",
  "anya-e0104n:1550_11": "vimokkho”ti ca kiñcāpi vuttanti sambandho.",
  "anya-e0104n:1551_0": "Aniccānupassanāñāṇanti “aniccā saṅkhārā”ti anupassanāvasena pavattañāṇaṃ.",
  "anya-e0104n:1551_1": "Niccato abhinivesaṃ muñcatīti “te niccā”ti niccākārato pavattamicchābhinivesaviddhaṃsanavasena,",
  "anya-e0104n:1551_2": "tadanvayaṃ pana maggañāṇaṃ samucchedavasena muñcati.",
  "anya-e0104n:1551_3": "Itīti tasmā.",
  "anya-e0104n:1551_4": "Aniccābhinivesato rittatāya,",
  "anya-e0104n:1551_5": "vimuttatāya ca suññato vimokkho.",
  "anya-e0104n:1551_6": "Sesapadesupi eseva nayo.",
  "anya-e0104n:1552_0": "Tanti tividhaṃ vipassanāñāṇaṃ.",
  "anya-e0104n:1552_1": "Tattha yassa pariyāyato,",
  "anya-e0104n:1552_2": "yassa ca nippariyāyato nāmalābho,",
  "anya-e0104n:1552_3": "taṃ dassetuṃ “saṅkhāranimittassā”tiādi vuttaṃ.",
  "anya-e0104n:1552_4": "Na nippariyāyena,",
  "anya-e0104n:1552_5": "atha kho pariyāyenāti attho.",
  "anya-e0104n:1552_6": "Tasmāti nippariyāyakathābhāvato.",
  "anya-e0104n:1552_7": "Vimokkhadvayameva vuttaṃ abhidhammeti adhippāyo.",
  "anya-e0104n:1552_8": "Etthāti etasmiṃ vipassanādhikāre.",
  "anya-e0104n:1552_9": "“Tividhavimokkhamukhabhāvaṃ āpajjitvā”ti etasmiṃ vā uddesavacane.",
  "anya-e0104n:1553_0": "771.",
  "anya-e0104n:1553_1": "Tesaṃ vibhāgāyāti tesaṃ yathāvuttānaṃ sattannaṃ ariyapuggalānaṃ saddhānusāriādibhāvena vibhattasabhāvatāya.",
  "anya-e0104n:1554_0": "772.",
  "anya-e0104n:1554_1": "Saddhindriyaṃ paṭilabhatīti saddhānusāribhāvitākāraṇabhūtaṃ adhimattaṃ saddhindriyaṃ paṭilabhati.",
  "anya-e0104n:1554_2": "Adhimokkhabahulatāya,",
  "anya-e0104n:1554_3": "saddhindriyādhimattatāya ca kāraṇaṃ heṭṭhā vuttameva.",
  "anya-e0104n:1554_4": "Apica ayamettha saṅkhepattho –",
  "anya-e0104n:1554_5": "aniccākārasallakkhaṇassa saddhābhibuddhiyā upanissayabhāvato tadanvaye magge saddhā tikkhatarā hoti,",
  "anya-e0104n:1554_6": "tena aṭṭhamako saddhānusārī nāma hoti.",
  "anya-e0104n:1554_7": "Sesesu sattasu ṭhānesūti paṭhamaphalato paṭṭhāya yāva aggaphalā sattasu ṭhānesu.",
  "anya-e0104n:1554_8": "“Sattasu ṭhānesū”ti kasmā vuttaṃ,",
  "anya-e0104n:1554_9": "nanu sesesu chasu ṭhānesu saddhāvimutto,",
  "anya-e0104n:1554_10": "aggaphale pana sacāyaṃ arūpajjhānalābhī,",
  "anya-e0104n:1554_11": "ubhatobhāgavimutto hoti,",
  "anya-e0104n:1554_12": "no ce arūpajjhānalābhī,",
  "anya-e0104n:1554_13": "paññāvimutto,",
  "anya-e0104n:1554_14": "na saddhāvimutto.",
  "anya-e0104n:1554_15": "Abhidhamme hi –",
  "anya-e0104n:1555_0": "“Katamo ca puggalo saddhāvimutto?",
  "anya-e0104n:1555_1": "Idhekacco puggalo ‘idaṃ dukkha’nti yathābhūtaṃ pajānāti,",
  "anya-e0104n:1555_2": "‘ayaṃ dukkhasamudayo’ti,",
  "anya-e0104n:1555_3": "‘ayaṃ dukkhanirodho’ti,",
  "anya-e0104n:1555_4": "‘ayaṃ dukkhanirodhagāminī paṭipadā’ti yathābhūtaṃ pajānāti.",
  "anya-e0104n:1555_5": "Tathāgatappaveditā cassa dhammā paññāya diṭṭhā honti,",
  "anya-e0104n:1555_6": "paññāya cassa disvā ekacce āsavā parikkhīṇā honti,",
  "anya-e0104n:1555_7": "no ca kho yathādiṭṭhippattassa.",
  "anya-e0104n:1555_8": "Ayaṃ vuccati puggalo saddhāvimutto”ti –",
  "anya-e0104n:1556_0": "Ekaccāsavaparikkhayavacanato saddhāvimuttassa sekkhabhāvo viññāyati,",
  "anya-e0104n:1556_1": "na asekkhabhāvo.",
  "anya-e0104n:1556_2": "Aṭṭhakathāyañca “dve dhurāni,",
  "anya-e0104n:1556_3": "dve abhinivesā,",
  "anya-e0104n:1556_4": "dve sīsānī”ti vacanato natthi arahato saddhāvimuttatāti?",
  "anya-e0104n:1556_5": "Saccametaṃ nippariyāyato.",
  "anya-e0104n:1556_6": "Nippariyāyakathā hi abhidhammo,",
  "anya-e0104n:1556_7": "idha pana pariyāyena evaṃ vuttaṃ.",
  "anya-e0104n:1556_8": "Yadi pariyāyato arahato saddhāvimuttatā,",
  "anya-e0104n:1556_9": "ko pana so pariyāyo?",
  "anya-e0104n:1556_10": "Saddhāvimuttanvayatā.",
  "anya-e0104n:1556_11": "Yo hi aggamaggakkhaṇe saddhāvimutto hoti,",
  "anya-e0104n:1556_12": "so aggaphalakkhaṇepi tadanvayatāya saddhāvimuttoti paṭisambhidāmagge pariyāyena vuttoti idhāpi tatheva vuttaṃ.",
  "anya-e0104n:1556_13": "Atha vā saddhāvimuttasadisatāya arahā saddhāvimutto.",
  "anya-e0104n:1556_14": "Kā panettha sadisatā?",
  "anya-e0104n:1556_15": "Yathā saddhāvimuttassa sekkhassa kilesakkhayo kuṇṭhena asinā kadalicchedasadiso “no ca kho yathādiṭṭhippattassā”ti vacanato,",
  "anya-e0104n:1556_16": "evaṃ tadanvayassāpi arahatoti ayamettha sadisatā.",
  "anya-e0104n:1556_17": "Kiṃ pana nesaṃ kilesapahāne nānattaṃ atthīti? Natthi.",
  "anya-e0104n:1556_18": "Atha kasmā saddhāvimutto diṭṭhippattaṃ na pāpuṇātīti?",
  "anya-e0104n:1556_19": "Āgamanīyanānattena.",
  "anya-e0104n:1556_20": "Diṭṭhippatto hi āgamanamhi kilese vikkhambhento appakasirena akilamanto vikkhambhetuṃ sakkoti,",
  "anya-e0104n:1556_21": "saddhāvimutto kicchena kasirena vikkhambhetuṃ sakkoti.",
  "anya-e0104n:1556_22": "Apica paññāyapi nesaṃ vemattatā.",
  "anya-e0104n:1556_23": "Sā ca yāvatikā labbhatevāti vadanti.",
  "anya-e0104n:1556_24": "Evañca katvā paṭhamamaggādīsu satipi indriyasamatte saddhādīnaṃ tikkhatāvacanampi samatthitaṃ hoti.",
  "anya-e0104n:1557_0": "773.",
  "anya-e0104n:1557_1": "Soti dukkhato vuṭṭhito.",
  "anya-e0104n:1557_2": "Sabbatthāti aṭṭhasupi ṭhānesu.",
  "anya-e0104n:1557_3": "Nanu ca aṭṭhakathāyaṃ “dve dhurānī”ti niyamitattā paṭhamamaggakkhaṇe saddhānusārī vā siyā,",
  "anya-e0104n:1557_4": "dhammānusārī vā?",
  "anya-e0104n:1557_5": "Idha na saddhānusārī yutto,",
  "anya-e0104n:1557_6": "kāyasakkhitāpi arahato natthi.",
  "anya-e0104n:1557_7": "Abhidhamme hi –",
  "anya-e0104n:1558_0": "“Katamo ca puggalo kāyasakkhī?",
  "anya-e0104n:1558_1": "Idhekacco puggalo aṭṭha vimokkhe kāyena phusitvā viharati,",
  "anya-e0104n:1558_2": "paññāya cassa disvā ekacce āsavā parikkhīṇā honti.",
  "anya-e0104n:1558_3": "Ayaṃ vuccati puggalo kāyasakkhī”ti –",
  "anya-e0104n:1559_0": "Ekaccāsavaparikkhayavacanato kāyasakkhino sekkhabhāvova viññāyatīti?",
  "anya-e0104n:1559_1": "Saccametaṃ nippariyāyato,",
  "anya-e0104n:1559_2": "idha pana pariyāyena vuttaṃ.",
  "anya-e0104n:1559_3": "Ko pana so pariyāyoti?",
  "anya-e0104n:1559_4": "Kāyasakkhisadisatā.",
  "anya-e0104n:1559_5": "Upacārarūpajjhānasamādhito hi sātisayaṃ arūpasamādhisamphassaṃ laddhā nibbattīti ekaccāsavaparikkhayaṃ",
  "anya-e0104n:1559_6": "upādāya “kāyasakkhī”ti vattabbapuggalena sātisayasamādhisamphassatadadhiṭṭhānāsavaparikkhayasāmaññaṃ",
  "anya-e0104n:1559_7": "apekkhitvā kāyasakkhī viya kāyasakkhīti arahā paṭisambhidāmagge vuttoti idhāpi tameva nayaṃ gahetvā arahatopi",
  "anya-e0104n:1559_8": "kāyasakkhitā vuttā.",
  "anya-e0104n:1559_9": "Suttantasaṃvaṇṇanā hesāti.",
  "anya-e0104n:1559_10": "Nippariyāyena pana paṭhamaphalato paṭṭhāya chasu ṭhānesu kāyasakkhī nāma hoti,",
  "anya-e0104n:1559_11": "so ca kho aṭṭhasamāpattilābhī,",
  "anya-e0104n:1559_12": "na vipassanāyāniko sukkhavipassako,",
  "anya-e0104n:1559_13": "upacāramattalābhī,",
  "anya-e0104n:1559_14": "rūpajjhānamattalābhī vā.",
  "anya-e0104n:1559_15": "Passaddhibahuloti ca passaddhisīsena samādhi vuttoti sātisayasamādhilābhī samathayānikova adhippeto,",
  "anya-e0104n:1559_16": "samathayānikasseva ca kāyasakkhibhāvo heṭṭhā vutto.",
  "anya-e0104n:1559_17": "Arūpajjhānanti catubbidhaṃ arūpajjhānaṃ.",
  "anya-e0104n:1559_18": "Tattha pana ekampi laddhā arahattaṃ patto ubhatobhāgavimutto eva hotīti imamatthaṃ dassetuṃ “arūpajjhāna”micceva vuttaṃ,",
  "anya-e0104n:1559_19": "na “cattāri arūpajjhānānī”ti.",
  "anya-e0104n:1559_20": "Tenāyaṃ catunnaṃ arūpasamāpattīnaṃ,",
  "anya-e0104n:1559_21": "nirodhasamāpattiyā ca vasena pañcavidho hoti.",
  "anya-e0104n:1559_22": "Esa nayo kāyasakkhimhipi.",
  "anya-e0104n:1559_23": "Dvīhi bhāgehi dve vāre vimuttoti ubhatobhāgavimutto.",
  "anya-e0104n:1560_0": "774.",
  "anya-e0104n:1560_1": "Paññavato nipuṇatarā,",
  "anya-e0104n:1560_2": "gambhīrā ca atthā pākaṭā hutvā upaṭṭhahantīti anattato manasi karoto vedabahulatā,",
  "anya-e0104n:1560_3": "paññindriyapaṭilābho ca vutto.",
  "anya-e0104n:1560_4": "Dhammānusārī hoti paññindriyassa adhimattattā.",
  "anya-e0104n:1560_5": "Paññā hi idha “dhammo”ti adhippetā “saccaṃ dhammo dhiti cāgo”tiādīsu viya.",
  "anya-e0104n:1561_0": "775.",
  "anya-e0104n:1561_1": "Yassā pāḷiyā vasena idha ariyapuggalassa saddhāvimuttādibhāvo vutto,",
  "anya-e0104n:1561_2": "taṃ pāḷiṃ dassetuṃ “vuttaṃ heta”ntiādi āraddhaṃ,",
  "anya-e0104n:1561_3": "taṃ suviññeyyameva.",
  "anya-e0104n:1562_0": "776.",
  "anya-e0104n:1562_1": "“Saddhindriyassa adhimattattā saddhāvimutto”ti evamādiatthassa sādhakaṃ aparampi vuttaṃ.",
  "anya-e0104n:1562_2": "“Saddahanto vimutto”ti etena sabbathā avimuttassa saddhāmattena vimuttabhāvadassanena saddhāvimuttassa sekkhabhāvameva vibhāveti.",
  "anya-e0104n:1562_3": "Saddhāvimuttoti vā saddhāya adhimuttoti attho.",
  "anya-e0104n:1563_0": "Phuṭṭhantaṃ sacchikatoti phuṭṭhānaṃ anantaraṃ phuṭṭhanto,",
  "anya-e0104n:1563_1": "phuṭṭhānaṃ arūpajjhānānaṃ anantaro kāloti adhippāyo,",
  "anya-e0104n:1563_2": "accantasaṃyoge cetaṃ upayogavacanaṃ,",
  "anya-e0104n:1563_3": "phuṭṭhānantarakālameva sacchikaraṇūpāyena sacchikātabbaṃ sacchākāsīti vuttaṃ hoti.",
  "anya-e0104n:1563_4": "Bhāvanapuṃsakaṃ vā etaṃ yathā “ekamanta”nti.",
  "anya-e0104n:1563_5": "Yo hi arūpajjhānena rūpakāyato,",
  "anya-e0104n:1563_6": "nāmakāyekadesato ca vikkhambhanavimokkhena vimutto,",
  "anya-e0104n:1563_7": "tena nirodhasaṅkhāto vimokkho ālocito pakāsito viya hoti,",
  "anya-e0104n:1563_8": "na pana kāyena sacchikato,",
  "anya-e0104n:1563_9": "nirodhaṃ pana ārammaṇaṃ katvā ekaccesu āsavesu khepitesu tena so sacchikatova hoti.",
  "anya-e0104n:1563_10": "Tasmā so sacchikātabbaṃ yathāālocitaṃ nāmakāyena sacchākāsīti kāyasakkhīti vuccati,",
  "anya-e0104n:1563_11": "na tu vimutto ekaccānaṃ āsavānaṃ aparikkhīṇattā.",
  "anya-e0104n:1563_12": "Diṭṭhantaṃ pattoti dassanasaṅkhātassa sotāpattimaggañāṇassa anantaraṃ pattoti vuttaṃ hoti.",
  "anya-e0104n:1563_13": "Paṭhamaphalato paṭṭhāya hi yāva aggamaggā diṭṭhippattoti.",
  "anya-e0104n:1563_14": "“Diṭṭhiyā patto”ti vā pāṭho,",
  "anya-e0104n:1563_15": "catusaccadassanasaṅkhātāya diṭṭhiyā nirodhaṃ pattoti attho.",
  "anya-e0104n:1563_16": "Ime ca saddhāvimuttādayo tayo paramatthato apariyositañāṇakiccāti taṃ nayaṃ dassetuṃ “saddahanto vimuccatī”tiādi vuttaṃ.",
  "anya-e0104n:1563_17": "Jhānaphassanti sātisayaṃ jhānaphassaṃ.",
  "anya-e0104n:1563_18": "Tena arūpajjhānaphasso saṅgahito hoti.",
  "anya-e0104n:1564_0": "“Dukkhā saṅkhārāti ñātaṃ hotī”ti iminā dukkhasaccapaṭivedhamāha,",
  "anya-e0104n:1564_1": "“sukho nirodhoti ñātaṃ hotī”ti iminā nirodhasaccapaṭivedhaṃ.",
  "anya-e0104n:1564_2": "Tadubhayena ca samudayamaggasaccapaṭivedhaṃ nānantariyakabhāvato.",
  "anya-e0104n:1564_3": "“Ñātaṃ hotī”ti iminā dutiyamaggakiccaṃ,",
  "anya-e0104n:1564_4": "“diṭṭhaṃ hotī”ti iminā tatiyamaggakiccaṃ,",
  "anya-e0104n:1564_5": "“viditaṃ hotī”ti iminā catutthamaggakiccaṃ,",
  "anya-e0104n:1564_6": "“sacchikata”nti iminā paṭhamaphalakiccaṃ,",
  "anya-e0104n:1564_7": "“phusita”nti iminā sesaphaladvayakiccaṃ.",
  "anya-e0104n:1564_8": "Iti diṭṭhippattassa maggaphalañāṇabyāpāradassanāni imāni padānīti vadanti.",
  "anya-e0104n:1565_0": "777.",
  "anya-e0104n:1565_1": "Itaresūti saddhānusāriādipadesu.",
  "anya-e0104n:1565_2": "Saddhaṃ anusaratīti āgamanīyaṭṭhāne ṭhitaṃ saddhaṃ anugacchati.",
  "anya-e0104n:1565_3": "Yathā sā tikkhā sūrā ahosi,",
  "anya-e0104n:1565_4": "maggakkhaṇepi tadanurūpameva pavattetīti attho.",
  "anya-e0104n:1565_5": "Saddhāya vā anusaratīti saddhāya kāraṇabhūtāya saccapaṭivedhassa anurūpaṃ sarati gacchati,",
  "anya-e0104n:1565_6": "paṭipajjatīti attho.",
  "anya-e0104n:1565_7": "Dvīhipi atthavikappehi saddhāya adhimattataṃyeva vibhāveti.",
  "anya-e0104n:1565_8": "Dhammānusārīti etthāpi eseva nayo.",
  "anya-e0104n:1565_9": "Ubhatobhāgavimuttoti dvīhi bhāgehi dve vāre vimutto,",
  "anya-e0104n:1565_10": "rūpakāyato ca nāmakāyato ca vikkhambhanavasena,",
  "anya-e0104n:1565_11": "samucchedavasena ca vimuttoti attho.",
  "anya-e0104n:1565_12": "Arūpajjhānena rūpakāyato ca nāmakāyekadesato ca vimutto,",
  "anya-e0104n:1565_13": "ariyamaggena nāmakāyato vimuttoti ubhohi bhāgehi dve vāre vimuttattā ubhatobhāgavimutto.",
  "anya-e0104n:1565_14": "Pajānanto vimuttoti paṭhamajjhānaphassena vinā parijānanādippakārehi cattāri ariyasaccāni jānanto paṭivijjhanto",
  "anya-e0104n:1565_15": "tesaṃ kiccānaṃ matthakappattiyā niṭṭhitakiccatāya visesena muttoti vimutto.",
  "anya-e0104n:1566_0": "Ayaṃ panettha nippariyāyato saṅkhepakathā –",
  "anya-e0104n:1566_1": "yassa aniccākārato vuṭṭhānaṃ hoti,",
  "anya-e0104n:1566_2": "so adhimokkhabahulo saddhindriyassa tikkhabhāvena paṭhamamaggakkhaṇe saddhānusārī nāma hoti,",
  "anya-e0104n:1566_3": "majjhe chasu ṭhānesu saddhāvimutto.",
  "anya-e0104n:1566_4": "Aggaphalakkhaṇe paññāvimutto nāma hoti.",
  "anya-e0104n:1566_5": "Tathā yassa dukkhākārato vuṭṭhānaṃ hoti,",
  "anya-e0104n:1566_6": "tassa passaddhibahulatāya samādhindriyaṃ adhimattaṃ hoti dukkhupanisāya saddhāyapi tibbatarattā,",
  "anya-e0104n:1566_7": "dhuraniyamato ca.",
  "anya-e0104n:1566_8": "Sopi paṭhamamaggakkhaṇe saddhānusārī eva hoti,",
  "anya-e0104n:1566_9": "majjhe chasu ṭhānesu saddhāvimutto,",
  "anya-e0104n:1566_10": "ante paññāvimutto ca hoti.",
  "anya-e0104n:1566_11": "Yassa pana anattākārato vuṭṭhānaṃ hoti,",
  "anya-e0104n:1566_12": "so vedabahulo paññindriyassa tikkhabhāvena paṭhamamaggakkhaṇe dhammānusārī eva hoti,",
  "anya-e0104n:1566_13": "majjhe chasu ṭhānesu diṭṭhippatto,",
  "anya-e0104n:1566_14": "ante paññāvimutto eva hoti.",
  "anya-e0104n:1566_15": "Ime pana na aṭṭhavimokkhalābhino,",
  "anya-e0104n:1566_16": "aṭṭhavimokkhalābhī pana paṭhamamaggakkhaṇe saddhānusārī vā dhammānusārī vā siyā.",
  "anya-e0104n:1566_17": "Majjhe chasu ṭhānesu kāyasakkhī,",
  "anya-e0104n:1566_18": "pariyosāne ubhatobhāgavimuttoti.",
  "anya-e0104n:1567_0": "Saṅkhārupekkhāñāṇaṃ.",
  "anya-e0104n:1568_0": "778.",
  "anya-e0104n:1568_1": "Yaṃ taṃ vimokkhamukhabhāvaṃ āpajjitvā sattaariyapuggalavibhāgāya ca paccayo hotīti vuttaṃ,",
  "anya-e0104n:1568_2": "taṃ panetaṃ saṅkhārupekkhāñāṇaṃ.",
  "anya-e0104n:1568_3": "Purimena ñāṇadvayenāti muñcitukamyatāpaṭisaṅkhānupassanāñāṇadvayena atthato ekaṃ,",
  "anya-e0104n:1568_4": "pavattiākārabhedato nānanti adhippāyo.",
  "anya-e0104n:1568_5": "Yathāvuttamatthaṃ aṭṭhakathāya,",
  "anya-e0104n:1568_6": "pāḷiyā ca sādhetuṃ “tenāhū”tiādi vuttaṃ.",
  "anya-e0104n:1568_7": "Muñcitukamyatāmuñcanupāyakaraṇañāṇānipi saṅkhāresu udāsīnabhāveneva pavattanato saṅkhārupekkhāsamaññāneva",
  "anya-e0104n:1568_8": "hontīti vuttaṃ “idaṃ saṅkhārupekkhāñāṇaṃ ekameva tīṇi nāmāni labhatī”ti.",
  "anya-e0104n:1568_9": "Tena saṅkhārupekkhāvohāro muñcitukamyatādiñāṇasamudāyavisayoti dasseti.",
  "anya-e0104n:1569_0": "780.",
  "anya-e0104n:1569_1": "Uppādādīnīti uppādapavattādiapadesena vutte saṅkhāre.",
  "anya-e0104n:1569_2": "Pariccajitukāmatāti tappaṭibandhachandarāgappahānena vissajjitukāmatā.",
  "anya-e0104n:1569_3": "Paṭisaṅkhānanti punappunaṃ tīraṇaṃ.",
  "anya-e0104n:1569_4": "Muñcitvāti nirālayabhāvāpattiyā apekkhāvissajjanavasena vissajjitvā.",
  "anya-e0104n:1569_5": "Avasāneti tathākaraṇassa uttarakālaṃ.",
  "anya-e0104n:1569_6": "Yāva nibbānasampakkhandanā na ijjhati,",
  "anya-e0104n:1569_7": "tāva vicinanepi udāsīnatāya ñāṇassa santānavasena pavattiṃ sandhāyāha “ajjhupekkhanaṃ santiṭṭhanā”ti.",
  "anya-e0104n:1569_8": "Evanti ajjhupekkhanākārasāmaññato “muñcitukamyatā ca sā santiṭṭhanā cā”ti vuttākārena.",
  "anya-e0104n:1570_0": "781.",
  "anya-e0104n:1570_1": "Ime dhammāti ime ñāṇasaṅkhātā dhammā,",
  "anya-e0104n:1570_2": "ñāṇapariyāyo vā idha dhamma- saddo,",
  "anya-e0104n:1570_3": "tasmā imāni ñāṇānīti attho.",
  "anya-e0104n:1570_4": "Ekattāti ekasabhāvā.",
  "anya-e0104n:1571_0": "782.",
  "anya-e0104n:1571_1": "Vuṭṭhānagāminī hoti vuṭṭhānagamanato.",
  "anya-e0104n:1571_2": "Saṅkhārupekkhādiñāṇattayassāti saṅkhārupekkhānulomagotrabhusaññitassa ñāṇattayassa.",
  "anya-e0104n:1571_3": "Kiccavasena pavattiṭṭhānavasenapi lokiyañāṇānaṃ upari ṭhitattā vuttaṃ “uttamabhāvaṃ pattattā”ti.",
  "anya-e0104n:1571_4": "Nimittabhūtatoti vipassanāya ārammaṇabhūtato khandhapañcakato.",
  "anya-e0104n:1571_5": "Tenāha “abhiniviṭṭhavatthuto”ti.",
  "anya-e0104n:1571_6": "Tañhi vipassanāya gocarakaraṇasaṅkhātena abhinivesena abhiniviṭṭhavatthunti pavuccati.",
  "anya-e0104n:1571_7": "Taṃ panetaṃ sasantatipariyāpannampi parato diṭṭhitāya “bahiddhā”ti vuttaṃ.",
  "anya-e0104n:1571_8": "Tadeva hi “bahiddhā sabbanimittānī”ti tattha tattha vuccati.",
  "anya-e0104n:1571_9": "Ajjhattapavattatoti sasantāne micchādiṭṭhipavattanaādito,",
  "anya-e0104n:1571_10": "tadanuvattakakilesakkhandhehi ca.",
  "anya-e0104n:1571_11": "Tañhi sasantatiyaṃ kilesappavattabhāvato,",
  "anya-e0104n:1571_12": "tannimittaṃ asati maggabhāvanāya uppajjanakaupādinnakkhandhapavattabhāvato ca tathā vuttaṃ.",
  "anya-e0104n:1571_13": "Vuṭṭhahanañca nesaṃ ārammaṇākaraṇaṃ,",
  "anya-e0104n:1571_14": "āyatiṃ anuppattidhammatāpādanañca.",
  "anya-e0104n:1571_15": "Ghaṭiyati attano anantarameva maggasamuppattito.",
  "anya-e0104n:1572_0": "783.",
  "anya-e0104n:1572_1": "Tatrāti tasmiṃ “abhiniviṭṭhavatthuto vuṭṭhahanato”ti saṅkhepavacane.",
  "anya-e0104n:1572_2": "Ajjhattabahiddhā rūpārūpapapañcakkhandhalakkhaṇattayavasena ayaṃ mātikā uddeso.",
  "anya-e0104n:1572_3": "Ajjhattaṃ abhinivisitvāti sasantatipariyāpannesu khandhesu vipassanaṃ paṭṭhapetvā.",
  "anya-e0104n:1572_4": "“Ajjhattā vuṭṭhātī”ti idaṃ vuṭṭhānagāminiyā ajjhattadhammārammaṇattā pariyāyato vuttaṃ,",
  "anya-e0104n:1572_5": "nippariyāyato pana maggo sabbatopi vuṭṭhāti.",
  "anya-e0104n:1572_6": "Bahiddhā vuṭṭhātītiādīsupi eseva nayo.",
  "anya-e0104n:1572_7": "Ekappahārenāti ekajjhaṃ,",
  "anya-e0104n:1572_8": "taṃ pana ajjhattādivibhāgaṃ akatvā “yaṃ kiñci samudayadhammaṃ,",
  "anya-e0104n:1572_9": "sabbaṃ taṃ nirodhadhamma”nti avibhāgena vuṭṭhānagāminiyā pavattivasena veditabbaṃ,",
  "anya-e0104n:1572_10": "tayidaṃ satthu sammukhā desanānusārena ñāṇaṃ pesentassa ñāṇuttarassa sambhavatīti vadanti.",
  "anya-e0104n:1573_0": "784.",
  "anya-e0104n:1573_1": "Suddhaajjhattadassanamatteneva maggavuṭṭhānaṃ na hoti mamaṃkāravatthunopi pariññeyyattā maggasaṅkhātaṃ vuṭṭhānaṃ,",
  "anya-e0104n:1573_2": "maggena vā vuṭṭhānaṃ maggavuṭṭhānaṃ.",
  "anya-e0104n:1574_0": "785.",
  "anya-e0104n:1574_1": "Rāsiṃ katvāti bhūtupādāyavasena duvidhaṃ antarabhedavasena anekabhedampi “ruppanaṭṭhena rūpa”nti piṇḍato gahetvā.",
  "anya-e0104n:1574_2": "Yathā rūpe vipassanābhiniveso yebhuyyena vipassanāyānikassa,",
  "anya-e0104n:1574_3": "evaṃ arūpe vipassanābhiniveso yebhuyyena samathayānikassa hoti.",
  "anya-e0104n:1574_4": "Abhinivesoti ca vipassanāya pubbabhāge kattabbanāmarūpaparicchedo veditabbo.",
  "anya-e0104n:1574_5": "Tasmā paṭhamaṃ rūpapariggaṇhanaṃ rūpe abhiniveso.",
  "anya-e0104n:1574_6": "Esa nayo sesesupi.",
  "anya-e0104n:1575_0": "786.",
  "anya-e0104n:1575_1": "Yaṃ kiñci samudayadhammaṃ,",
  "anya-e0104n:1575_2": "sabbaṃ taṃ nirodhadhammanti kāmaṃ udayabbayapariggaṇhanaṃ abhinivesoti dassitaṃ,",
  "anya-e0104n:1575_3": "yathāupaṭṭhite pana rūpārūpadhamme,",
  "anya-e0104n:1575_4": "tesañca paccaye pariggahetvā saṅkhepeneva vipassanāñāṇaṃ cārento ñāṇuttaro yathānisinnova ñāṇapaṭipāṭiyā",
  "anya-e0104n:1575_5": "khippameva saccāni paṭivijjhanto ekappahārena pañcahi khandhehi vuṭṭhāti nāma.",
  "anya-e0104n:1575_6": "Aññathā ekeneva lokiyacittena pañcannaṃ khandhānaṃ pariggahaparijānanādīnaṃ asambhavato.",
  "anya-e0104n:1575_7": "Na hi sanidassanasappaṭighādiṃ ekajjhaṃ ārammaṇaṃ kātuṃ sakkā.",
  "anya-e0104n:1575_8": "Yassa pana ekavāraṃ ñāṇena phassitaṃ,",
  "anya-e0104n:1575_9": "puna taṃ phassitabbameva,",
  "anya-e0104n:1575_10": "tādisassa vasena vuttanti vadanti.",
  "anya-e0104n:1576_0": "788.",
  "anya-e0104n:1576_1": "Ettha ca abhiniveso akāraṇaṃ vuṭṭhānameva pamāṇaṃ,",
  "anya-e0104n:1576_2": "tasmā heṭṭhā vuttavimokkhaariyapuggalavibhāgāpi vuṭṭhānavasena sambhavantīti dassetuṃ “ettha ca yopī”tiādi āraddhaṃ.",
  "anya-e0104n:1576_3": "Tattha tayopi janāti vuṭṭhānavasena bhede asatipi abhinivesavaseneva laddhaṃ bhedaṃ gahetvā vuttaṃ.",
  "anya-e0104n:1577_0": "789.",
  "anya-e0104n:1577_1": "Saddhiṃ purimapacchimañāṇehīti bhayatupaṭṭhānādipurimañāṇehi ceva gotrabhuādipacchimañāṇehi ca saha.",
  "anya-e0104n:1577_2": "Uddānanti uddeso.",
  "anya-e0104n:1578_0": "Yattha katthaci…pe…",
  "anya-e0104n:1578_1": "vaṭṭeyyuṃ taṃtaṃñāṇaṭṭhāniyassa upamāvatthuno labbhanato.",
  "anya-e0104n:1578_2": "Imasmiṃ pana ṭhāneti imasmiṃ vuṭṭhānagāminivipassanāpadese.",
  "anya-e0104n:1578_3": "Sabbanti sabbaṃ ñāṇaṃ,",
  "anya-e0104n:1578_4": "sabbaṃ vā ñāṇakiccaṃ pākaṭaṃ hoti vemajjhe ṭhatvā vibhāviyamānattā.",
  "anya-e0104n:1578_5": "Vuttā visuddhikathāyaṃ.",
  "anya-e0104n:1579_0": "790. Nilīyitvāti upavisitvā. Parāmasitvāti vīmaṃsitvā.",
  "anya-e0104n:1580_0": "Gayhupagaṃ adisvāti gahaṇayoggaṃ niccasārādiṃ adisvā.",
  "anya-e0104n:1580_1": "Cittassa vaṅkabhāvakarānaṃ māyādīnaṃ suṭṭhu vikkhambhanena anulomassa ujukasākhāsadisatā.",
  "anya-e0104n:1580_2": "Nibbānālocanato gotrabhuñāṇassa uddhaṃ ullokanasadisatā.",
  "anya-e0104n:1580_3": "Appatiṭṭhe nibbāne patiṭṭhitattā maggañāṇassa ākāse uppatanasadisatā.",
  "anya-e0104n:1581_0": "791.",
  "anya-e0104n:1581_1": "Sappavissajjanaṃ viya gotrabhuñāṇaṃ sabbasaṅkhāragataṃ vissajjitvā nibbānassa ālambanato.",
  "anya-e0104n:1581_2": "Āgatamaggaṃ olokentassa ṭhānaṃ viya maggañāṇaṃ asammohapaṭivedhavasena attanopi dassanato.",
  "anya-e0104n:1581_3": "Abhayaṭṭhāne ṭhānanti abhayaṭṭhānaṃ sampattamāha,",
  "anya-e0104n:1581_4": "na tassa pāpuṇapaṭipattiṃ.",
  "anya-e0104n:1582_0": "792.",
  "anya-e0104n:1582_1": "Attatthādīnaṃ anavabujjhanato “ahaṃ,",
  "anya-e0104n:1582_2": "mamā”ti gahaṇassa niddokkamanasadisatā.",
  "anya-e0104n:1582_3": "Muñcitukamyatāggahaṇeneva paṭisaṅkhā santiṭṭhanāpi gahitā.",
  "anya-e0104n:1582_4": "Tissannampi tāsaṃ saṃsārato nikkhamanādhimuttatāya nikkhamanamaggolokanasadisatā.",
  "anya-e0104n:1582_5": "Magge diṭṭhe maggapaṭipatti viya anulome siddhe maggo siddho evāti anulomassa maggadassanasadisatā.",
  "anya-e0104n:1582_6": "Saṅkhāranimittato nikkhantattā ādittagharato nikkhamanaṃ viya gotrabhuñāṇaṃ.",
  "anya-e0104n:1582_7": "Vegena gamanaṃ viya maggañāṇaṃ vissajjetabbagahetabbapadesesu sādhanakiccavisesayogato.",
  "anya-e0104n:1583_0": "793.",
  "anya-e0104n:1583_1": "Parato na mamāyitabbato ca passitabbānaṃ khandhānaṃ “ahaṃ,",
  "anya-e0104n:1583_2": "mamā”ti gahaṇassa rājagoṇānaṃ sakagahaṇasadisatā vuttā.",
  "anya-e0104n:1584_0": "794.",
  "anya-e0104n:1584_1": "Sabhaye abhayadassanahetutāya khandhānaṃ “ahaṃ,",
  "anya-e0104n:1584_2": "mamā”ti gahaṇassa yakkhiniyā saṃvāsasadisatā.",
  "anya-e0104n:1584_3": "Susānavijahanaṃ viya saṅkhārasusānaṃ vijahitvā nibbānārammaṇavasena pavattaṃ gotrabhu.",
  "anya-e0104n:1585_0": "795.",
  "anya-e0104n:1585_1": "Puttagiddhinīti puttavacchalā.",
  "anya-e0104n:1585_2": "Ottappamānāti sārajjayamānā.",
  "anya-e0104n:1585_3": "Oḷārikaoḷārikalobhakkhandhādivikkhambhanena saṅkhārapariccajanato anulomassa tattheva dārakoropanasadisatā.",
  "anya-e0104n:1586_0": "796.",
  "anya-e0104n:1586_1": "Vuṭṭhānagāminiyā…pe…",
  "anya-e0104n:1586_2": "dassanatthaṃ vuttā,",
  "anya-e0104n:1586_3": "na purimāsu viya bhayatupaṭṭhānādīsu ṭhitassa bhāyanādiākāradassanatthanti adhippāyo.",
  "anya-e0104n:1586_4": "Aparāparuppattito,",
  "anya-e0104n:1586_5": "cirānubandhato,",
  "anya-e0104n:1586_6": "dussahato ca vaṭṭadukkhasadisaṃ jighacchādukkhanti āha “saṃsāravaṭṭajighacchāyā”ti.",
  "anya-e0104n:1586_7": "Kāyagatāsati eva bhojanaṃ kāyagatāsatibhojanaṃ.",
  "anya-e0104n:1586_8": "Sā panettha maggasampayuttā sammāsati kāyānupassanādikiccasādhanavasena amatarasaparibhogatāya ca “amatarasaṃ kāyagatāsatibhojana”nti vuttā.",
  "anya-e0104n:1586_9": "Tenāha bhagavā “amataṃ te,",
  "anya-e0104n:1586_10": "bhikkhave,",
  "anya-e0104n:1586_11": "paribhuñjanti,",
  "anya-e0104n:1586_12": "ye kāyagatāsatiṃ paribhuñjantī”tiādi.",
  "anya-e0104n:1587_0": "Phalarasāmalakasiṅgīveramuggamāsādi anekaṅgasambhāraṃ.",
  "anya-e0104n:1588_0": "Kapaṇāseribhāvādikaraṇena taṇhāsinehassa sītasadisatā. Maggatejanti ariyamaggasaṅkhātaṃ indaggiṃ.",
  "anya-e0104n:1589_0": "Rāgaggiādayo ekādasaggī vūpasamanti etthāti ekādasaggivūpasamaṃ, nibbānaṃ.",
  "anya-e0104n:1590_0": "Andhakāraparetoti caturaṅgasamannāgatena andhakārena kiñci attatthaṃ vā paratthaṃ vā kātuṃ asakkuṇeyyabhāvena abhibhūto.",
  "anya-e0104n:1590_1": "Ñāṇamayo āloko etissāti ñāṇālokā,",
  "anya-e0104n:1590_2": "maggabhāvanā.",
  "anya-e0104n:1591_0": "Amatabhūtaṃ,",
  "anya-e0104n:1591_1": "amatabhāvasādhakaṃ vā osadhaṃ amatosadhaṃ, nibbānaṃ.",
  "anya-e0104n:1591_2": "Heṭṭhā attanā vuttameva saṅkhārupekkhābyāpāraṃ nigamanavasena dassento “tena vutta”ntiādimāha.",
  "anya-e0104n:1592_0": "797.",
  "anya-e0104n:1592_1": "Nirālayatāya taṇhāvasena bhavādīsu avisaṭajjhāsayo hutvā tato saṅkucitacitto patilīnabhāvena carati pavattatīti patilīnacaro,",
  "anya-e0104n:1592_2": "tassa patilīnacarassa.",
  "anya-e0104n:1592_3": "Saṃsāre bhayassa ikkhanatāya bhikkhuno kāyacittavivekasiddhiyā vivittamāsanaṃ bhajamānassa.",
  "anya-e0104n:1592_4": "Sāmaggiyanti yuttaṃ,",
  "anya-e0104n:1592_5": "patirūpanti attho.",
  "anya-e0104n:1592_6": "Bhavaneti kāmabhavādike tividhepi bhave.",
  "anya-e0104n:1592_7": "So hi idha bhavanaṭṭhena bhavanti vutto.",
  "anya-e0104n:1592_8": "Na dassayeti anuppajjanavasena na dasseyya.",
  "anya-e0104n:1592_9": "Tassa taṃ adassanaṃ sāmaggiyanti buddhādayo ariyā āhūti yojanā.",
  "anya-e0104n:1593_0": "Niyametvāti niyataṃ ekaṃsikaṃ katvā.",
  "anya-e0104n:1593_1": "Bojjhaṅgavisesaṃ,",
  "anya-e0104n:1593_2": "maggaṅgavisesaṃ,",
  "anya-e0104n:1593_3": "jhānaṅgavisesaṃ,",
  "anya-e0104n:1593_4": "paṭipadāvisesaṃ,",
  "anya-e0104n:1593_5": "vimokkhavisesanti visesasaddo paccekaṃ yojetabbo.",
  "anya-e0104n:1593_6": "Visesanti chasattabhāvo sattaṭṭhabhāvo pañcādibhāvoti imaṃ yathākkamaṃ bojjhaṅgādīnaṃ ariyamagge labbhamānabhedaṃ.",
  "anya-e0104n:1593_7": "Pādakajjhānanti maggassa āsannavuṭṭhānagāminiyā vipassanāya padaṭṭhānabhūtaṃ jhānaṃ.",
  "anya-e0104n:1593_8": "Vipassanāya ārammaṇabhūtāti maggāsannāya eva vuṭṭhānagāminiyā vipassanāya gocarabhūtā vipassitā.",
  "anya-e0104n:1593_9": "Puggalajjhāsayoti ubhinnaṃ bhede sati vipassakassa ajjhāsayo.",
  "anya-e0104n:1593_10": "Ettha ca paṭhamaṃ kecīti vutto tipiṭakacūḷanāgatthero.",
  "anya-e0104n:1593_11": "Dutiyaṃ kecīti vutto moravāpīvāsimahādattatthero.",
  "anya-e0104n:1593_12": "Tatiyaṃ kecīti vutto tipiṭakacūḷābhayatthero.",
  "anya-e0104n:1594_0": "Tesampi vādesu ayaṃ pubbabhāgavuṭṭhānagāminivipassanā niyametiyevāti veditabbā. Kasmā?",
  "anya-e0104n:1594_1": "Vipassanāniyameneva hi paṭhamattheravādepi apādakapaṭhamajjhānapādakamaggā paṭhamajjhānikāva honti,",
  "anya-e0104n:1594_2": "itare ca dutiyajjhānikādimaggā pādakajjhānavipassanāniyamehi taṃtaṃjhānikāva tato tato dutiyādipādakajjhānato",
  "anya-e0104n:1594_3": "uppannassa saṅkhārupekkhāñāṇassa pādakajjhānātikkantānaṃ aṅgānaṃ asamāpajjitukāmatāvirāgabhāvanābhāvato,",
  "anya-e0104n:1594_4": "itarassa ca atabbhāvato.",
  "anya-e0104n:1594_5": "Yathā hi maggāsannāya vipassanāya somanassasahagatatte maggassa paṭhamādijhānikatā ca upekkhāsahagatatte pañcamajjhānikatā eva ca hoti,",
  "anya-e0104n:1594_6": "tato ca bojjhaṅgādīnaṃ visesoti tesaṃ niyamane āsannakāraṇaṃ,",
  "anya-e0104n:1594_7": "padhānakāraṇañca vuṭṭhānagāminivipassanā,",
  "anya-e0104n:1594_8": "na evaṃ pādakajjhānādayo.",
  "anya-e0104n:1594_9": "Yasmā pana pādakajjhānena vinā vipassanāva imaṃ yathāvuttavisesaṃ niyametuṃ na sakkoti,",
  "anya-e0104n:1594_10": "vuttanayena pana padhānakāraṇaṃ hotiyeva,",
  "anya-e0104n:1594_11": "tasmā “vuṭṭhānagāminivipassanāva niyametī”ti avatvā “vuṭṭhānagāminivipassanā niyametiyevā”ti vuttaṃ.",
  "anya-e0104n:1594_12": "Evaṃ sesavādesupi vipassanāniyamo yathāsambhavaṃ yojetabbo.",
  "anya-e0104n:1594_13": "Yathā hi pādakajjhānātikkantānaṃ aṅgānaṃ asamāpajjitukāmatāvirāgabhāvanābhūtā vuṭṭhānagāminivipassanā",
  "anya-e0104n:1594_14": "adhiṭṭhānabhūtena pādakajjhānena āhitavisesā maggassa bojjhaṅgādivisesaniyāmikā hoti,",
  "anya-e0104n:1594_15": "evaṃ ārammaṇabhūtasammasitajjhānātikkantānaṃ aṅgānaṃ jigucchanākāravirāgabhāvanābhūtā sammasitajjhānena āhitavisesā,",
  "anya-e0104n:1594_16": "ubhayasabbhāve ajjhāsayavasena tato aññatarena āhitavisesā ca vuṭṭhānagāminivipassanā maggassa bojjhaṅgādivisesaṃ niyametīti.",
  "anya-e0104n:1595_0": "798.",
  "anya-e0104n:1595_1": "Tatra tasmiṃ bojjhaṅgādivisesaniyamane.",
  "anya-e0104n:1595_2": "Ajhānalābhī suddhavipassanāyānikova sukkhavipassako.",
  "anya-e0104n:1595_3": "So hi jhānasinehena vipassanāya asiniddhabhāvato sukkhā lūkhā vipassanā etassāti sukkhavipassakoti vuccati.",
  "anya-e0104n:1595_4": "Pakiṇṇakasaṅkhāreti pādakajjhānato aññe saṅkhāre.",
  "anya-e0104n:1595_5": "Tena pādakajjhānasaṅkhāresu sammasitesu vattabbameva natthīti dasseti.",
  "anya-e0104n:1595_6": "“Paṭhamaṃ jhānaṃ pādakaṃ katvā”ti hi vuttaṃ.",
  "anya-e0104n:1595_7": "Ettha ca sukkhavipassakādiggahaṇaṃ vipassanāniyamassa ekantikabhāvadassanatthaṃ.",
  "anya-e0104n:1595_8": "Na hi vuṭṭhānagāminiṃ vinā kevalaṃ pādakajjhānādayo niyamahetū diṭṭhā,",
  "anya-e0104n:1595_9": "vuṭṭhānagāminī pana pādakajjhānādīnaṃ abhāvepi sukkhavipassakādīnaṃ maggassa paṭhamajjhānikabhāvahetu,",
  "anya-e0104n:1595_10": "tasmā sā bojjhaṅgādivisesaniyamane ekantikahetūti.",
  "anya-e0104n:1595_11": "Idāni yathāvuttamatthaṃ pākaṭataraṃ kātuṃ “tesaṃ hī”tiādi vuttaṃ.",
  "anya-e0104n:1595_12": "Ayaṃ visesoti ayaṃ jhānādīnaṃ caturaṅgikādiviseso,",
  "anya-e0104n:1595_13": "na pubbe viya vipassanāniyameneva,",
  "anya-e0104n:1595_14": "atha kho pādakajjhānaniyamena ceva vipassanāniyamena ca.",
  "anya-e0104n:1595_15": "Tesampīti pañcakanaye dutiyatatiyacatutthajjhānāni pādakāni katvā uppāditamaggānampi.",
  "anya-e0104n:1595_16": "“Āsannapadese”ti iminā vipassakena antarantarā paviṭṭhasamāpattiyā vasena ayaṃ viseso natthīti dasseti.",
  "anya-e0104n:1596_0": "799.",
  "anya-e0104n:1596_1": "Tatrāpi cāti dutiyattheravādepi.",
  "anya-e0104n:1596_2": "Taṃtaṃsamāpattisadisatā taṃtaṃsammasitasaṅkhāravipassanāniyamehi hoti.",
  "anya-e0104n:1596_3": "Tatrāpi hi vipassanā taṃtaṃvirāgāvirāgabhāvanābhāvena somanassasahagatā,",
  "anya-e0104n:1596_4": "upekkhāsahagatā ca hutvā jhānaṅgādiniyamaṃ maggassa karotīti evaṃ vipassanāniyamo vuttanayeneva veditabbo.",
  "anya-e0104n:1597_0": "800.",
  "anya-e0104n:1597_1": "Tanti taṃtaṃjhānasadisabhavaṃ.",
  "anya-e0104n:1597_2": "Svāyamattho pādakajjhānasammasitajjhānupanissayehi vinā ajjhāsayamattena asijjhanaṃ upanissayena vinā",
  "anya-e0104n:1597_3": "saṅkappamattena sakadāgāmiphalādīnaṃ asijjhanadīpakena nandakovādena dīpetabbo.",
  "anya-e0104n:1597_4": "Tattha hi yathā sotāpannāyapi paripuṇṇasaṅkappataṃ vadantena bhagavatā “yassa yassa upanissayo atthi,",
  "anya-e0104n:1597_5": "tassa tasseva ajjhāsayo niyāmako,",
  "anya-e0104n:1597_6": "nāññassā”ti tena tena paripuṇṇasaṅkappatā hoti,",
  "anya-e0104n:1597_7": "na tato paraṃ,",
  "anya-e0104n:1597_8": "saṅkappasabbhāve satipi asijjhanatoti ayamattho dīpito,",
  "anya-e0104n:1597_9": "evamidhāpi yassa yassa dutiyādijhānikassa maggassa yathāvutto upanissayo atthi,",
  "anya-e0104n:1597_10": "tassa tasseva ajjhāsayo niyāmako,",
  "anya-e0104n:1597_11": "nāññassa satipi tasmiṃ asijjhanato.",
  "anya-e0104n:1597_12": "Imasmiṃ pana vāde pādakasammasitajjhānupanissayasabbhāve ajjhāsayo ekantena hoti taṃtaṃphalūpanissayasabbhāve",
  "anya-e0104n:1597_13": "taṃtaṃsaṅkappo viyāti tadabhāvābhāvato “ajjhāsayo niyametī”ti vuttaṃ.",
  "anya-e0104n:1597_14": "Etthāpīti tatiyattheravādepi.",
  "anya-e0104n:1597_15": "Vuttanayenevāti “yato yato samāpattito vuṭṭhāyā”tiādinā vuttanayena.",
  "anya-e0104n:1597_16": "Tasmā “tatrāpi hi vipassanā”tiādinā idha vuttanayena tadattho veditabbo.",
  "anya-e0104n:1598_0": "801.",
  "anya-e0104n:1598_1": "Evaṃ vipassanāya bojjhaṅgādiniyāmikataṃ dassetvā idāni paṭipadādiniyāmikataṃ dassento “sace panāya”ntiādimāha.",
  "anya-e0104n:1598_2": "Tattha ayanti saṅkhārupekkhā vuttā.",
  "anya-e0104n:1598_3": "Sāpi hi kāmaṃ “imaṃ vāraṃ rocesu”nti ettha kalāpasammasanāvasāne udayabbayānupassanāya pavattamānāya",
  "anya-e0104n:1598_4": "uppannassa vipassanupakkilesassa tikkhattuṃ vikkhambhanena kicchatāvāraṃ dukkhāpaṭipadāti rocesunti vadanti,",
  "anya-e0104n:1598_5": "aṭṭhakathāyaṃ pana “vipassanāñāṇe tikkhe sūre pasanne vahante uppannaṃ vipassanānikantiṃ dukkhena kasirena",
  "anya-e0104n:1598_6": "kilamanto pariyādiyatī”ti vuttattā pubbabhāge muñcitukamyatādibhāvena pavattamānā saṅkhārupekkhā attano",
  "anya-e0104n:1598_7": "paṭipakkhe kicchena kasirena vikkhambhentī dukkhāpaṭipadāpakkheyeva tiṭṭhatīti.",
  "anya-e0104n:1598_8": "Tenāha “ādito kilese vikkhambhayamānā”tiādi.",
  "anya-e0104n:1598_9": "Keci pana “yena ñāṇena vipassanupakkilesā vikkhambhitā,",
  "anya-e0104n:1598_10": "tena saddhiṃ idaṃ ñāṇaṃ ekattanayavasena ekaṃ katvā ‘ādito kilese vikkhambhayamānā’ti vutta”nti vadanti.",
  "anya-e0104n:1598_11": "Sappayogenāti cittappayogasaṅkhātena saussāhanena.",
  "anya-e0104n:1598_12": "Sasaṅkhārenāti tasseva vevacanaṃ.",
  "anya-e0104n:1598_13": "Ubhayenāpi vikkhambhanassa kicchasiddhimeva vadati.",
  "anya-e0104n:1598_14": "Vipariyāyenāti adukkhena appayogena asaṅkhārena.",
  "anya-e0104n:1598_15": "Maggasaññitaṃ icchitaṭṭhānaṃ anugantvā parivasati vippavasati etthāti parivāso,",
  "anya-e0104n:1598_16": "vipassanā parivāso etassa atthīti vipassanāparivāso,",
  "anya-e0104n:1598_17": "maggapātubhāvo,",
  "anya-e0104n:1598_18": "taṃ pana sīghaṃ kurumānā khippābhiññā nāma hotīti vuttaṃ “saṇika”nti.",
  "anya-e0104n:1598_19": "Kurumānā ayaṃ saṅkhārupekkhāti yojanā.",
  "anya-e0104n:1598_20": "Yato maggo āgacchati,",
  "anya-e0104n:1598_21": "taṃ āgamanīyaṭṭhānaṃ,",
  "anya-e0104n:1598_22": "tasmiṃ āgamanīyaṭṭhāne.",
  "anya-e0104n:1598_23": "Maggassa pabhavaṭṭhāne ṭhatvā nāmaṃ detīti sambandho.",
  "anya-e0104n:1598_24": "Dukkhāpaṭipadādandhābhiññādivipassanānayo añño,",
  "anya-e0104n:1598_25": "añño eva maggoti āha “attano attano maggassā”ti.",
  "anya-e0104n:1598_26": "Tena āgamanato laddhanāmena “dukkhāpaṭipadā dandhābhiññā”tiādīni cattāri nāmāni labhati.",
  "anya-e0104n:1598_27": "Na hi maggassa sarasato edisaṃ nāmaṃ atthi.",
  "anya-e0104n:1599_0": "Sā panāyaṃ vuttappabhedā paṭipadā.",
  "anya-e0104n:1599_1": "Nānā hotīti visuṃ visuṃ hoti.",
  "anya-e0104n:1599_2": "Ekassa bhikkhuno catūsupi maggesu ekāva hotīti niyamo natthi calanato.",
  "anya-e0104n:1599_3": "Ahesunti vuttaṃ,",
  "anya-e0104n:1599_4": "amhākaṃ bhagavantaṃ sandhāya hontīti pana vattabbaṃ.",
  "anya-e0104n:1599_5": "Sabbesampi hi sammāsambuddhānaṃ cattāropi maggā sukhāpaṭipadā khippābhiññāva hontīti.",
  "anya-e0104n:1599_6": "Paṭipadāpasaṅgena adhipatimpi dassetuṃ “yathā cā”tiādi vuttaṃ.",
  "anya-e0104n:1599_7": "Adhipatayoti chandādiadhipatayo.",
  "anya-e0104n:1599_8": "Pubbābhisaṅkhārānurūpañhi maggo paccekaṃ chandādhipateyyo vā hoti vīriyādīsu aññatarādhipateyyo vā,",
  "anya-e0104n:1599_9": "na kassaci niyamo atthi.",
  "anya-e0104n:1599_10": "Tenāha “kassaci bhikkhuno”tiādi.",
  "anya-e0104n:1600_0": "802.",
  "anya-e0104n:1600_1": "Pubbe vuttappakārato sātisayaṃ katvā anavasesato maggassa nāmalābhe kāraṇaṃ dassetuṃ “apicā”tiādi vuttaṃ.",
  "anya-e0104n:1600_2": "Tattha sarasenāti sabhāvena attano pavattivisesena.",
  "anya-e0104n:1600_3": "Paccanīkenāti paṭipakkhavasena.",
  "anya-e0104n:1600_4": "Saguṇenāti attano guṇavasena.",
  "anya-e0104n:1601_0": "Kāmañcettha yathā āgamanena vinā saguṇena,",
  "anya-e0104n:1601_1": "ārammaṇena ca maggassa nāmalābho avavatthito,",
  "anya-e0104n:1601_2": "evaṃ paccanīkena vinā saraseneva nāmalābho,",
  "anya-e0104n:1601_3": "tathāpi sarasādayo paccekaṃ nāmalābhassa kāraṇamevāti dassetuṃ “sarasena vā”tiādinā sabbattha aniyamattho vā-",
  "anya-e0104n:1601_4": "saddo vutto.",
  "anya-e0104n:1601_5": "Te ca asaṅkarato dassetuṃ “sace hī”tiādi āraddhaṃ.",
  "anya-e0104n:1601_6": "Tattha sammasitvāti sammasanahetu.",
  "anya-e0104n:1601_7": "Hetuattho hi ayaṃ tvā-",
  "anya-e0104n:1601_8": "saddo “ghataṃ pivitvā balaṃ hoti,",
  "anya-e0104n:1601_9": "sīhaṃ disvā bhayaṃ hotī”tiādīsu viya,",
  "anya-e0104n:1601_10": "maggakattukāya vuṭṭhānakiriyāya ekantikahetubhūtā saṅkhārupekkhā phalūpacārena “vuṭṭhātī”ti vuttā.",
  "anya-e0104n:1601_11": "Yasmā vā saṅkhārupekkhāti vuṭṭhānagāminiyā etaṃ upalakkhaṇaṃ,",
  "anya-e0104n:1601_12": "tadantogadhañca gotrabhuñāṇaṃ nimittato vuṭṭhāti,",
  "anya-e0104n:1601_13": "tasmā vuttaṃ ekattanayena “sammasitvā vuṭṭhātī”ti.",
  "anya-e0104n:1601_14": "Animittavimokkhena vimuccatīti animittasaññitena vimuccanena vimuccati,",
  "anya-e0104n:1601_15": "“maggo”ti ānetvā sambandhitabbaṃ.",
  "anya-e0104n:1601_16": "Vimuccatīti vā taṃsamaṅgī ariyapuggalo.",
  "anya-e0104n:1601_17": "Sesadvayepi eseva nayo.",
  "anya-e0104n:1601_18": "Idaṃ sarasato nāmaṃ nāmāti idaṃ nimittādivirahato animittaṃ appaṇihitaṃ suññatanti tividhampi maggassa sabhāvato siddhanāmaṃ nāma.",
  "anya-e0104n:1602_0": "Esāti maggo.",
  "anya-e0104n:1602_1": "So ca kho pubbabhāgamaggena saddhiṃ ekaṃ katvā vutto ekattanayena.",
  "anya-e0104n:1602_2": "Idaṃ paccanīkato nāmaṃ nāmāti idaṃ niccanimittādīnaṃ paṇidhiyā,",
  "anya-e0104n:1602_3": "attasaññāya ca pahānavasena laddhaṃ maggassa animittādināmattayaṃ paṭipakkhato siddhanāmaṃ nāma.",
  "anya-e0104n:1603_0": "Suññattāti vivittattā.",
  "anya-e0104n:1603_1": "Na hi magge rāgādayo santi.",
  "anya-e0104n:1603_2": "Rūpanimittādīnanti rūpanimittavedanānimittādīnaṃ gahetabbānanti adhippāyo.",
  "anya-e0104n:1603_3": "Rāganimittādīnanti etthāpi eseva nayo.",
  "anya-e0104n:1603_4": "Saviggahānaṃ viya upaṭṭhānañhettha nimittanti adhippetaṃ.",
  "anya-e0104n:1603_5": "Idamassa saguṇato nāmanti idaṃ rāgādivivittattā rūpanimittādipaṇidhiādiabhāvavasena assa maggassa saguṇato siddhaṃ nāmaṃ.",
  "anya-e0104n:1604_0": "Svāyanti so ayaṃ maggo.",
  "anya-e0104n:1604_1": "Suññatanti sabbasaṅkhārasuññato,",
  "anya-e0104n:1604_2": "attasuññato ca suññataṃ.",
  "anya-e0104n:1604_3": "Sabbasaṅkhāranimittābhāvato animittaṃ.",
  "anya-e0104n:1604_4": "Taṇhāpaṇidhiādīnaṃ abhāvena appaṇihitaṃ.",
  "anya-e0104n:1604_5": "Idamassa ārammaṇato nāmanti yathā sukhārammaṇaṃ rūpaṃ “sukha”nti vuccati,",
  "anya-e0104n:1604_6": "evaṃ suññatādināmassa nibbānassa ārammaṇakaraṇato idaṃ assa maggassa suññatādibhedaṃ ārammaṇato siddhaṃ nāmaṃ.",
  "anya-e0104n:1605_0": "803.",
  "anya-e0104n:1605_1": "Anattānupassanā attasuññatāya diṭṭhattā sarasato suññatā nāma.",
  "anya-e0104n:1605_2": "Tassā suññatāvipassanāya maggo vipassanāgamanena suññato.",
  "anya-e0104n:1605_3": "Animittā nāma niccanimittādīnaṃ ugghāṭanato.",
  "anya-e0104n:1605_4": "Idaṃ pana maggassa animittanāmaṃ na abhidhammapariyāyena labbhati.",
  "anya-e0104n:1605_5": "Kiṃ kāraṇaṃ?",
  "anya-e0104n:1605_6": "Abhidhamme sarasaṃ anāmasitvā paccanīkato nāmalābhato.",
  "anya-e0104n:1605_7": "Yo hi saguṇārammaṇehi nāmalābho,",
  "anya-e0104n:1605_8": "so sarasappadhāno hoti,",
  "anya-e0104n:1605_9": "saraseneva ca nāmalābhe sabbamaggānaṃ suññatādibhāvoti vavatthānaṃ na siyā.",
  "anya-e0104n:1605_10": "Tasmā abhidhamme satipi dvīhipi kāraṇehi animittanāmalābhe paccanīkatova nāmavavatthānakaraṇaṃ gayhatīti tadabhāvā na labbhati.",
  "anya-e0104n:1605_11": "Atha vā na labbhatīti aññanirapekkhehi saguṇārammaṇehi na labbhati.",
  "anya-e0104n:1605_12": "Kiṃ kāraṇaṃ?",
  "anya-e0104n:1605_13": "Abhidhamme sarasapaccanīkehi sahitehi nāmalābhato.",
  "anya-e0104n:1605_14": "Paccanīkañhi vavatthānakaraṇaṃ anapekkhitvā kevalassa sarasassa nāmahetubhāvo abhidhamme natthi,",
  "anya-e0104n:1605_15": "avavatthānāpattito.",
  "anya-e0104n:1605_16": "Tasmā attābhinivesapaṇidhipaṭipakkhavipassanānulomā maggā satipi sarasantare paccanīkasahitena sarasena nāmaṃ labhanti.",
  "anya-e0104n:1605_17": "Animittamaggassa pana vipassanā nimittapaṭipakkhā na hoti,",
  "anya-e0104n:1605_18": "sayaṃ nimittaggahaṇato nimittaggahaṇānivāraṇāti tadanulomo maggopi na nimittassa paṭipakkho.",
  "anya-e0104n:1605_19": "Yadi siyā,",
  "anya-e0104n:1605_20": "nimittagatavipassanāyapi paṭipakkho siyā,",
  "anya-e0104n:1605_21": "tasmā vijjamānopi saraso vavatthānakarapaccanīkābhāvā abhidhamme animittanāmadāyako na gayhatīti.",
  "anya-e0104n:1605_22": "Yadi evaṃ,",
  "anya-e0104n:1605_23": "aniccānupassanānulomo maggo abhidhamme asaṅgahito siyāti? Na,",
  "anya-e0104n:1605_24": "suddhikapaṭipadānaye tassa saṅgahitattā.",
  "anya-e0104n:1605_25": "Tasmā eva hi so vutto.",
  "anya-e0104n:1605_26": "Suttante pana pariyāyadesanattā saguṇārammaṇamattenapi nāmaṃ gayhatīti āha “suttantapariyāyena labbhatī”ti.",
  "anya-e0104n:1605_27": "Yaṃ panettha vattabbaṃ,",
  "anya-e0104n:1605_28": "taṃ heṭṭhā vuttameva.",
  "anya-e0104n:1605_29": "Āgamanavasenapi maggassa animittanāmaṃ labbhatiyevāti dassetuṃ “tatrā hī”tiādi vuttaṃ.",
  "anya-e0104n:1605_30": "Āgamanīyaṭṭhāneti āgamanapaṭipadāṭhāne.",
  "anya-e0104n:1605_31": "Sesaṃ vuttanayattā uttānamevāti.",
  "anya-e0104n:1606_0": "Saṅkhārupekkhāñāṇaṃ niṭṭhitaṃ.",
  "anya-e0104n:1607_0": "Anulomañāṇakathāvaṇṇanā",
  "anya-e0104n:1608_0": "804.",
  "anya-e0104n:1608_1": "Adhimokkhasaddhāti pasādabhūto vatthugato nicchayo adhimokkho.",
  "anya-e0104n:1608_2": "Tasmā tathābhūtā bhāvanāvisesena kiccato adhimattatāya balavatarā nibbattati.",
  "anya-e0104n:1608_3": "Supaggahitanti suṭṭhu paggahitaṃ.",
  "anya-e0104n:1608_4": "Asallīnaṃ paṭutarabhāvena paṭipakkhavidhamanasamatthaṃ vīriyaṃ hoti.",
  "anya-e0104n:1608_5": "Sūpaṭṭhitāti tikkhataratāya ārammaṇābhimukhabhāvena suṭṭhu upaṭṭhitā sati hoti.",
  "anya-e0104n:1608_6": "Susamāhitanti passaddhisukhānaṃ sātisayatāya suṭṭhu samāhitaṃ ārammaṇe sammadeva ṭhapitaṃ appitaṃ viya hoti.",
  "anya-e0104n:1608_7": "Tikkhatarāti anulomañāṇuppattiyā paccayo bhavituṃ samatthabhāvena sātisayaṃ tikkhā sūrā.",
  "anya-e0104n:1608_8": "Saṅkhārānaṃ vicinanepi majjhattabhūtasaṅkhārupekkhā paññā uppajjati.",
  "anya-e0104n:1608_9": "Aniccāti vā…pe…",
  "anya-e0104n:1608_10": "sammasitvā bhavaṅgaṃ otaratīti aniccādīsu ekenākārena sammasantī sattakkhattuṃ pavattitvā bhijjantī bhavaṅgaṃ",
  "anya-e0104n:1608_11": "otiṇṇā nāma hoti tato paraṃ bhavaṅgassa vāroti katvā.",
  "anya-e0104n:1608_12": "Saṅkhārupekkhāya katanayenevāti aniccādinā ālambanakaraṇanayeneva,",
  "anya-e0104n:1608_13": "na sammasitanayena.",
  "anya-e0104n:1608_14": "Tenāha “ārammaṇaṃ kurumāna”nti.",
  "anya-e0104n:1608_15": "Āvaṭṭetvāti nivattetvā cittassa bhavaṅgavasena vattituṃ adatvā.",
  "anya-e0104n:1608_16": "Visadisacittapavattisaṅkhātāya vīciyā abhāvena avīcikā,",
  "anya-e0104n:1608_17": "cittasantati.",
  "anya-e0104n:1608_18": "Kiriyamanodhātuyā hi bhavaṅge āvaṭṭite kiriyamayacittapavattivipākacittuppattiyā savīcikā santarā,",
  "anya-e0104n:1608_19": "na evaṃ manodvārāvajjanenāti vuttaṃ “avīcikaṃ cittasantatiṃ anuppabandhamāna”nti.",
  "anya-e0104n:1608_20": "Tathevāti yathā atītāsu dvattiṃsajavanavīthīsu saṅkhārupekkhā “aniccā”ti vā “dukkhā”ti vā “anattā”ti vā saṅkhāre ārammaṇamakāsi, tatheva.",
  "anya-e0104n:1608_21": "Parikammanti vuccati maggassa parikammattā paṭisaṅkhārakattā.",
  "anya-e0104n:1608_22": "Upacāranti vuccati maggassa āsannattā,",
  "anya-e0104n:1608_23": "samīpacārikattā vā.",
  "anya-e0104n:1608_24": "Anulomattaṃ sayameva vadati.",
  "anya-e0104n:1609_0": "Ayañca nayo kāmaṃ maggavīthiyaṃ paṭhamajavanassa paṭisaṅkharaṇaṭṭho,",
  "anya-e0104n:1609_1": "dutiyassa tato āsannaṭṭho,",
  "anya-e0104n:1609_2": "tatiyassa heṭṭhimuparimānaṃ anulomaṭṭho ca yuttoti vutto,",
  "anya-e0104n:1609_3": "tathāpi sabbesampi imā samaññā sambhavantīti dassetuṃ “avisesena panā”tiādi vuttaṃ.",
  "anya-e0104n:1609_4": "Tattha āsevananti ādarena sevanaṃ.",
  "anya-e0104n:1609_5": "Purimabhāgapacchimabhāgānanti heṭṭhimānaṃ,",
  "anya-e0104n:1609_6": "uparimānañca dhammakoṭṭhāsānaṃ.",
  "anya-e0104n:1609_7": "Aṭṭhannanti udayabbayañāṇādīnaṃ aṭṭhannaṃ.",
  "anya-e0104n:1609_8": "Sabbāpi vipassanā lakkhaṇattayasammasanakiccāva,",
  "anya-e0104n:1609_9": "idampi tathevāti vuttaṃ “tathakiccatāyā”ti.",
  "anya-e0104n:1609_10": "Uparīti magge.",
  "anya-e0104n:1609_11": "Bodhipakkhiyadhammānaṃ tathakiccatāya anulometi sammosādipaṭipakkhavidhamanato.",
  "anya-e0104n:1609_12": "Idāni anulomañāṇassa tadubhayakiccānulomaṃ vitthārato dassetuṃ “tañhī”tiādi vuttaṃ.",
  "anya-e0104n:1609_13": "Tattha anulomañāṇaṃ saccapaṭicchādakamohakkhandhādīnaṃ sātisayaṃ vidhamanena lokiyañāṇesu ukkaṃsapariyantagataṃ,",
  "anya-e0104n:1609_14": "tato eva heṭṭhā nibbattitaudayabbayañāṇādīnampi kiccaṃ paṭipakkhadūrībhāvena atthato sādhentameva hutvā pavattati,",
  "anya-e0104n:1609_15": "tathāpavattamānañca tesaṃ kiccaṃ anulomentaṃ viya hotīti āha “udayabbayavantānaṃ…pe…",
  "anya-e0104n:1609_16": "tathakiccatāya anulometī”ti.",
  "anya-e0104n:1609_17": "Tattha “bhayato upaṭṭhita”nti imināpi ārammaṇasīsena ñāṇabyāpārameva vadati sappaṭibhayānaṃ saṅkhārānaṃ yathāsabhāvadassanadīpanato.",
  "anya-e0104n:1609_18": "Sesesu pana sattasupi ṭhānesu ñāṇabyāpārova dassito.",
  "anya-e0104n:1609_19": "Yasmā etaṃ anulomañāṇaṃ aniccādīsu aññataralakkhaṇavaseneva saṅkhāre ārabbha pavattati,",
  "anya-e0104n:1609_20": "tasmā vuttaṃ “aniccalakkhaṇādivasena saṅkhāre ārabbha pavattattā”ti.",
  "anya-e0104n:1609_21": "Tāya paṭipattiyāti yā sā anulomañāṇassa thūlathūlasaccapaṭicchādakasaṃkilesavikkhambhanapaṭipatti, tāya.",
  "anya-e0104n:1609_22": "Na hi anulomañāṇe tathā anuppanne gotrabhuñāṇaṃ nibbānaṃ ālambituṃ sakkoti,",
  "anya-e0104n:1609_23": "gotrabhuñāṇe vā anuppanne maggañāṇaṃ uppajjatīti.",
  "anya-e0104n:1610_0": "Vuttamatthaṃ opammena pākaṭataraṃ kātuṃ “yathā hī”tiādi vuttaṃ.",
  "anya-e0104n:1610_1": "Tattha aṭṭhannaṃ vohārikamahāmattānaṃ agatigamanaṃ pahāya taṃtaṃvinicchayakaraṇaṃ viya aṭṭhannaṃ ñāṇānaṃ",
  "anya-e0104n:1610_2": "yathāsakaṃ paṭipakkhaṃ pahāya saṅkhāresu udayabbayādipaṭipatti,",
  "anya-e0104n:1610_3": "rañño majjhattabhāvo viya anulomañāṇassa purimapacchimadhammakoṭṭhāsassa anukūlatā.",
  "anya-e0104n:1610_4": "Tenevāti heṭṭhimañāṇānaṃ anulomanamukhena uparibodhipakkhiyānaṃ anulomanatoyeva.",
  "anya-e0104n:1610_5": "Saccānulomikanti vuccati maggasaccassa anulomikattā.",
  "anya-e0104n:1611_0": "Anulomañāṇaṃ niṭṭhitaṃ.",
  "anya-e0104n:1612_0": "Vuṭṭhānagāminīvipassanākathāvaṇṇanā",
  "anya-e0104n:1613_0": "805.",
  "anya-e0104n:1613_1": "Kiñci asaṅkhatārammaṇampi ñāṇaṃ vuṭṭhānagāminiyā ekasaṅgahanti katvā “saṅkhārārammaṇāyā”ti visesanaṃ kataṃ.",
  "anya-e0104n:1613_2": "Tañhi visesato vuṭṭhānaṃ ariyamaggaṃ gacchati upetīti vuṭṭhānagāminīti vattabbataṃ labhati.",
  "anya-e0104n:1613_3": "Tenāha “sabbena sabba”ntiādi.",
  "anya-e0104n:1613_4": "Asammohatthanti tattha tattha sutte pariyāyantarehi āgatāya sammohābhāvatthaṃ.",
  "anya-e0104n:1613_5": "Suttasaṃsandanāti suttānaṃ tesaṃ tesaṃ suttapadānaṃ anusandānaṃ.",
  "anya-e0104n:1614_0": "Ye lokiye saṅkhāre ārabbha anulomapariyosānā vuṭṭhānagāminivipassanā pavattati,",
  "anya-e0104n:1614_1": "taṃsannissitā tappaṭibaddhā taṇhā tehi vinā appavattanato tammayā nāma,",
  "anya-e0104n:1614_2": "tammayāva tammayatā,",
  "anya-e0104n:1614_3": "tammayā vā taṇhāsampayuttā khandhā,",
  "anya-e0104n:1614_4": "tesaṃ bhāvo tammayatā,",
  "anya-e0104n:1614_5": "sā eva taṇhā.",
  "anya-e0104n:1614_6": "Tappaṭipakkhā vuṭṭhānagāminivipassanā atammayatā.",
  "anya-e0104n:1614_7": "Tena vuttaṃ aṭṭhakathāyaṃ “tammayatā nāma taṇhā,",
  "anya-e0104n:1614_8": "tassā pariyādiyanato vuṭṭhānagāminivipassanā atammayatāti vuccatī”ti.",
  "anya-e0104n:1614_9": "Nissāyāti taṃ atammayataṃ nissayaṃ katvā,",
  "anya-e0104n:1614_10": "bhāvetvāti attho.",
  "anya-e0104n:1614_11": "Ekattāti ettha ayaṃ pāḷi “atthi,",
  "anya-e0104n:1614_12": "bhikkhave,",
  "anya-e0104n:1614_13": "upekkhā rūpesu…pe…",
  "anya-e0104n:1614_14": "phoṭṭhabbesu, ayaṃ,",
  "anya-e0104n:1614_15": "bhikkhave,",
  "anya-e0104n:1614_16": "upekkhā nānattā nānattasitā”ti,",
  "anya-e0104n:1614_17": "sayampi nānāsabhāvā,",
  "anya-e0104n:1614_18": "nānārammaṇanissitā cāti attho.",
  "anya-e0104n:1614_19": "Sā pana samādhisampayuttā vipassanupekkhā veditabbā. “Atthi,",
  "anya-e0104n:1614_20": "bhikkhave,",
  "anya-e0104n:1614_21": "upekkhā ākāsānañcāyatananissitā…pe…",
  "anya-e0104n:1614_22": "nevasaññānāsaññāyatananissitā, ayaṃ,",
  "anya-e0104n:1614_23": "bhikkhave,",
  "anya-e0104n:1614_24": "upekkhā ekattā ekattasitā”ti.",
  "anya-e0104n:1614_25": "Yā hi taṃtaṃarūpacittuppādapariyāpannā upekkhā,",
  "anya-e0104n:1614_26": "sā ekasabhāvattā,",
  "anya-e0104n:1614_27": "ekārammaṇattā ca ekattā,",
  "anya-e0104n:1614_28": "ekattasitā cāti vuccati,",
  "anya-e0104n:1614_29": "sā pana taṃtaṃjhānasahagatavedanupekkhā ca tadārammaṇavipassanupekkhā cāti vadanti.",
  "anya-e0104n:1614_30": "Taṃ pajahathāti tadārammaṇakilesapahānena pajahatha.",
  "anya-e0104n:1614_31": "Tenāha “taṃ samatikkamathā”ti.",
  "anya-e0104n:1615_0": "Nibbidāti vuṭṭhānagāminī. Tattha hi sutte virajjatīti maggakiccamāha, vimuccatīti phalakiccaṃ.",
  "anya-e0104n:1616_0": "Susimasuttaṃ nidānavagge.",
  "anya-e0104n:1616_1": "Tattha dhammaṭṭhitiñāṇaṃ vuṭṭhānagāminīti vuttā dhammaṭṭhitiyaṃ paṭiccasamuppāde asammuyhanavasena pavattanato.",
  "anya-e0104n:1616_2": "Nibbāne ñāṇanti maggañāṇamāha.",
  "anya-e0104n:1617_0": "Saññā kho,",
  "anya-e0104n:1617_1": "poṭṭhapādāti ettha kāmaṃ “saññā”icceva vuccati,",
  "anya-e0104n:1617_2": "pubbe pana “saññaggaṃ phusatī”ti vuttattā āha “saññagganti vuttā”ti.",
  "anya-e0104n:1618_0": "Paṭipadāñāṇadassanavisuddhīti tadekadesabhūtā vuṭṭhānagāminī vuttā.",
  "anya-e0104n:1618_1": "Samudāyesu hi pavattā vohārā avayavesupi pavattantīti.",
  "anya-e0104n:1618_2": "Pārisuddhipadhāniyaṅganti pārisuddhiyā padhānakāraṇaṃ.",
  "anya-e0104n:1619_0": "Tīhi nāmehīti anulomagotrabhuvodānasaṅkhātehi tīhi nāmehi.",
  "anya-e0104n:1620_0": "Kittitāti thomitā ariyamaggādhiṭṭhānatāya.",
  "anya-e0104n:1620_1": "Mahantānaṃ sīlakkhandhādīnaṃ esanaṭṭhena mahesinā sammāsambuddhena.",
  "anya-e0104n:1620_2": "Santakilesatāya santā.",
  "anya-e0104n:1620_3": "Yoganti bhāvanaṃ,",
  "anya-e0104n:1620_4": "bhāvanābhiyogaṃ vā.",
  "anya-e0104n:1621_0": "Paṭipadāñāṇadassanavisuddhiniddesavaṇṇanā niṭṭhitā.",
  "anya-e0104n:1622_0": "Iti ekavīsatimaparicchedavaṇṇanā.",
  "anya-e0104n:1623_0": "22. Ñāṇadassanavisuddhiniddesavaṇṇanā",
  "anya-e0104n:1624_0": "Paṭhamamaggañāṇakathāvaṇṇanā",
  "anya-e0104n:1625_0": "806.",
  "anya-e0104n:1625_1": "Idāni ñāṇadassanavisuddhiyā niddese anuppatte sā yassa ñāṇassa anantaraṃ uppajjati,",
  "anya-e0104n:1625_2": "taṃ tāva dassento “ito paraṃ gotrabhuñāṇaṃ hotī”ti āha.",
  "anya-e0104n:1625_3": "Ito paranti ito anulomañāṇato upari.",
  "anya-e0104n:1625_4": "Tanti gotrabhuñāṇaṃ.",
  "anya-e0104n:1625_5": "Neva paṭipadāñāṇadassanavisuddhiṃ bhajati aniccādivasena saṅkhārānaṃ aggahaṇato.",
  "anya-e0104n:1625_6": "Na ñāṇadassanavisuddhiṃ bhajati satipi nibbānārammaṇatte kilesānaṃ akhepanato.",
  "anya-e0104n:1625_7": "Tato evetaṃ viññāṇadhātūnaṃ visayaṃ uddesantaṃ dassanakiccaṃ karontaṃ kiriyamanodhātu viya maggassa āvajjanaṭṭhāniyaṃ vuccati.",
  "anya-e0104n:1625_8": "Antarāti chaṭṭhasattamavisuddhīnaṃ vemajjhe.",
  "anya-e0104n:1625_9": "Abbohārikameva hoti ubhayavisuddhilakkhaṇatābhāvato.",
  "anya-e0104n:1625_10": "Tathāpi vuṭṭhānagāminiyā pariyosānatāya vipassanāpakkhikaṃ.",
  "anya-e0104n:1625_11": "Tenevassa taṃsotapatitatā.",
  "anya-e0104n:1625_12": "Tenāha “vipassanāsote…pe…",
  "anya-e0104n:1625_13": "saṅkhaṃ gacchatī”ti.",
  "anya-e0104n:1625_14": "Etenassa paṭipadāñāṇadassanavisuddhibhajanaṃ dasseti.",
  "anya-e0104n:1625_15": "Sotassa ariyassaādito pajjanaṃ sotāpatti,",
  "anya-e0104n:1625_16": "so eva maggo,",
  "anya-e0104n:1625_17": "sotaṃ vā ariyaṃ ādito pajjati adhigacchatīti sotāpatti,",
  "anya-e0104n:1625_18": "paṭhamako.",
  "anya-e0104n:1625_19": "Tassa maggo sotāpattimaggo.",
  "anya-e0104n:1625_20": "Paṭisandhivasena sakideva imaṃ manussalokaṃ āgacchatīti sakadāgāmī,",
  "anya-e0104n:1625_21": "tassa maggo sakadāgāmimaggo.",
  "anya-e0104n:1625_22": "Paṭisandhivasena kāmabhavaṃ na āgacchatīti anāgāmī,",
  "anya-e0104n:1625_23": "tassa maggo anāgāmimaggo.",
  "anya-e0104n:1625_24": "Kilesādīnaṃ hananādinā arahaṃ,",
  "anya-e0104n:1625_25": "aggamaggaṭṭho.",
  "anya-e0104n:1625_26": "Tassa bhāvo arahattaṃ,",
  "anya-e0104n:1625_27": "so eva maggoti arahattamaggo.",
  "anya-e0104n:1625_28": "Catūsu maggesu ñāṇaṃ ekajjhaṃ gahetvā ñāṇadassanavisuddhi nāma.",
  "anya-e0104n:1626_0": "Tehi tīhipīti heṭṭhā tiṇṇaṃ anulomañāṇānaṃ vuttattā vuttaṃ,",
  "anya-e0104n:1626_1": "tīsu vā dvinnaṃ antogadhattā.",
  "anya-e0104n:1626_2": "Tīhipīti vā vikappantarasampiṇḍanattho pi- saddo,",
  "anya-e0104n:1626_3": "tena tīhipi dvīhipīti vuttaṃ hoti.",
  "anya-e0104n:1626_4": "Attano balānurūpenāti attano attano ānubhāvānukūlaṃ.",
  "anya-e0104n:1626_5": "Paṭhamañhi anulomañāṇaṃ sabboḷārikaṃ,",
  "anya-e0104n:1626_6": "dutiyaṃ tato nātioḷārikaṃ,",
  "anya-e0104n:1626_7": "tatiyaṃ tato nātioḷārikaṃ tamaṃ antaradhāpeti.",
  "anya-e0104n:1626_8": "Atha vā balānurūpenāti heṭṭhā saṅkhārupekkhāya āhitabalānurūpena.",
  "anya-e0104n:1626_9": "Pubbābhisaṅkhāravasena hi anulomañāṇassāpi maggañāṇassa viya saddhāvimuttadiṭṭhippattānaṃ pavattiākārasiddho attheva mudutikkhatāviseso.",
  "anya-e0104n:1626_10": "Palibodhato upaṭṭhāti palibodhabhāvapaṭicchādakassa tamassa antaradhāpitattā.",
  "anya-e0104n:1626_11": "“Āsevanante”ti iminā dutiyassa vā tatiyassa vā anulomañāṇassa anantaraṃ gotrabhuñāṇuppatti,",
  "anya-e0104n:1626_12": "na paṭhamassāti dasseti tassa anāsevanattā.",
  "anya-e0104n:1626_13": "Na hi aladdhāsevanaṃ gotrabhuñāṇaṃ uppādetuṃ sakkoti.",
  "anya-e0104n:1626_14": "Nimittādivirahato,",
  "anya-e0104n:1626_15": "tabbidhurato ca “animitta”ntiādinā nibbānaṃ visesitaṃ.",
  "anya-e0104n:1626_16": "Puthujjanagottanti ariyehi asammissaṃ puthujjanasamaññaṃ.",
  "anya-e0104n:1626_17": "Gottanti hi ekavaṃsajānaṃ samānā samaññā,",
  "anya-e0104n:1626_18": "evaṃ idhāpīti.",
  "anya-e0104n:1626_19": "Puthujjanasaṅkhanti tasseva vevacanaṃ,",
  "anya-e0104n:1626_20": "puthujjanabhūminti puthujjanavatthuṃ.",
  "anya-e0104n:1626_21": "Ekantikatāya ekavārameva ca uppajjanato apunarāvaṭṭakaṃ.",
  "anya-e0104n:1627_0": "Bahiddhā vuṭṭhānavivaṭṭaneti asaṅkhatadhātuyā bahibhāvato bahiddhāsaññitā saṅkhāragatā vuṭṭhānabhūte vivaṭṭane nipphajjamāne paññā.",
  "anya-e0104n:1627_1": "Abhibhuyyatīti abhibhavati.",
  "anya-e0104n:1627_2": "Pakkhandatīti anupavisati.",
  "anya-e0104n:1627_3": "Ettha ca “uppādaṃ abhibhuyyatī”tiādinā puthujjanagottābhibhavanaṃ tadatikkamanamāha.",
  "anya-e0104n:1627_4": "“Anuppādaṃ pakkhandatī”tiādinā ariyagottabhāvanaṃ tadubhayabhāvato.",
  "anya-e0104n:1628_0": "807.",
  "anya-e0104n:1628_1": "Ekāvajjanānaṃ nānāvīthitā natthīti na taṃnisedhanāya ekavīthiggahaṇaṃ,",
  "anya-e0104n:1628_2": "atha kho nānārammaṇānampi ekāvajjanānaṃ nānāvīthitā natthīti dassanatthanti daṭṭhabbaṃ.",
  "anya-e0104n:1628_3": "Mahāmātikanti mahantaṃ udakavāhakaṃ.",
  "anya-e0104n:1628_4": "Laṅghitvāti anotaranto eva atikkamitvā.",
  "anya-e0104n:1628_5": "Ullaṅghitvāti uparibhāgeneva laṅghitvā.",
  "anya-e0104n:1628_6": "Ninnapoṇapabbhāratā uttaruttaravisiṭṭhā ninnatāva.",
  "anya-e0104n:1629_0": "Aṭṭhahi ñāṇehi anukkamena āhitavisesaṃ anulomañāṇaṃ nibbānārammaṇassa ñāṇassa paccayo bhavituṃ samatthaṃ",
  "anya-e0104n:1629_1": "jātanti āha “udayabbayānupassanādinā vegena dhāvitvā”ti.",
  "anya-e0104n:1629_2": "Rūpaṃ anekasantatisambandhatāya anekavaṭṭaracitā rajju viya hotīti vuttaṃ “rūparajjuṃ vā”ti.",
  "anya-e0104n:1629_3": "Attabhāvassa rukkhaṭṭhāniyatāya vuttattā taṃsambandhadaṇḍaṭṭhāniyatā vedanādīsu ekasseva yuttā,",
  "anya-e0104n:1629_4": "na vedanādisamudāyassāti vuttaṃ “vedanādīsu aññataradaṇḍaṃ vā”ti.",
  "anya-e0104n:1629_5": "Anulomāvajjanenāti anulomassa āvajjanena.",
  "anya-e0104n:1629_6": "Yena āvajjanena anulomañāṇaṃ uppajjati,",
  "anya-e0104n:1629_7": "tena taṃ ārammaṇaṃ.",
  "anya-e0104n:1629_8": "“Paṭhamena anulomacittena ullaṅghitvā”ti idaṃ sakkāyatīrassa tassa atikkamanārambhatāya vuttaṃ.",
  "anya-e0104n:1629_9": "“Dutiyena nibbānaninnapoṇapabbhāramānaso”ti idaṃ tassa sabbasaṅkhārato sātisayaṃ alaggaṃ hutvā visaṅkhāre allīnabhāvato vuttaṃ.",
  "anya-e0104n:1629_10": "Nibbāne ārammaṇakaraṇavasena patati yogāvacaro.",
  "anya-e0104n:1629_11": "Ekārammaṇeti ekavāraṃyeva ālambite ārammaṇe.",
  "anya-e0104n:1629_12": "Tenāha “aladdhāsevanatāyā”ti.",
  "anya-e0104n:1629_13": "Tena ekārammaṇe āsevanā upakāravatī,",
  "anya-e0104n:1629_14": "na tathā nānārammaṇeti dasseti.",
  "anya-e0104n:1630_0": "808.",
  "anya-e0104n:1630_1": "Tatrāti anulomagotrabhūnaṃ itarītarakiccākaraṇe.",
  "anya-e0104n:1630_2": "Nakkhattayoganti nakkhattena candassa yogaṃ,",
  "anya-e0104n:1630_3": "nakkhattayogavibhāvaniyaṃ vā kālaṃ,",
  "anya-e0104n:1630_4": "divasanti attho.",
  "anya-e0104n:1631_0": "Tatthātiādi upamāsaṃsandanaṃ.",
  "anya-e0104n:1632_0": "Evaṃ nibbattāhīti anulomañāṇāni viya saṅkhāre anālambitvā ahaṃ viya nibbānārammaṇe vattāhīti maggassa gotrabhunā dinnasaññāmuñcanaṃ,",
  "anya-e0104n:1632_1": "anubandhanañca nibbānārammaṇakaraṇameva sandhāya vuttaṃ.",
  "anya-e0104n:1633_0": "809.",
  "anya-e0104n:1633_1": "Tatrāti tasmiṃ gotrabhunā dinnasaññaṃ amuñcitvā viya tena gahitārammaṇeyeva vattitvā maggassa lobhakkhandhādinibbijjhane.",
  "anya-e0104n:1633_2": "Usuṃ asati khippatīti issāso,",
  "anya-e0104n:1633_3": "dhanuggaho.",
  "anya-e0104n:1633_4": "Saragocaraṭṭhānaṃ nāma aṭṭhausabhamattaṃ.",
  "anya-e0104n:1633_5": "Tañca kho dūre pātino majjhimapurisassa vasena catuhatthāya yaṭṭhiyā vīsatiyaṭṭhi usabhaṃ,",
  "anya-e0104n:1633_6": "tena aṭṭhausabhamatte padese hatthavasena cattārīsādhikachasatahatthe padese.",
  "anya-e0104n:1633_7": "Phalakasatanti asanasāramayaṃ phalakasataṃ.",
  "anya-e0104n:1633_8": "Kumbhakāracakkasadise cakkayante.",
  "anya-e0104n:1633_9": "Āvijjhitvāti bhametvā.",
  "anya-e0104n:1633_10": "Daṇḍakaghaṭṭanāya uppādetabbasaddo daṇḍakasaññā.",
  "anya-e0104n:1633_11": "Phalakasatavinivijjhanassa paccayabhūtā daṇḍakasaññā viya gotrabhuñāṇaṃ lobhakkhandhādinibbijjhanassa maggañāṇassa paccayabhāvato.",
  "anya-e0104n:1633_12": "Issāso viya maggañāṇaṃ nibbijjhitabbanivijjhanato.",
  "anya-e0104n:1634_0": "810.",
  "anya-e0104n:1634_1": "Aṭṭhamabhavato paṭṭhāya nibbattanakaṃ anamataggasaṃsāravaṭṭadukkhasamuddaṃ soseti.",
  "anya-e0104n:1634_2": "Saddhādhanaṃ sīladhanaṃ hiridhanaṃ ottappadhanaṃ sutadhanaṃ cāgadhanaṃ paññādhananti imesaṃ sattannaṃ ariyadhanānaṃ.",
  "anya-e0104n:1634_3": "Sammukhībhāvanti paccakkhasiddhiṃ.",
  "anya-e0104n:1634_4": "Pāṇātipātādipañcaverāni ceva pañcavīsatimahābhayāni cāti sabbaverabhayāni.",
  "anya-e0104n:1634_5": "Aññesañca ratanattaye niviṭṭhasaddhādīnaṃ.",
  "anya-e0104n:1634_6": "Samudāye pavatto sotāpattimaggasaddo tadekadesepi pavattatīti āha “sotāpattimaggena sampayuttaṃ ñāṇa”nti.",
  "anya-e0104n:1635_0": "Paṭhamamaggañāṇaṃ niṭṭhitaṃ.",
  "anya-e0104n:1636_0": "Sotāpannapuggalakathāvaṇṇanā",
  "anya-e0104n:1637_0": "811.",
  "anya-e0104n:1637_1": "Tasseva sotāpattimaggacittassa.",
  "anya-e0104n:1637_2": "Kāmañcettha nātitikkhapaññassa dve,",
  "anya-e0104n:1637_3": "tikkhapaññassa tīṇi phalacittāni honti,",
  "anya-e0104n:1637_4": "avisesato pana gahitassa maggassa vasena “dve,",
  "anya-e0104n:1637_5": "tīṇi vā”ti vuttaṃ.",
  "anya-e0104n:1637_6": "Samādhimānantarikaññamāhūti yaṃ attano pavattisamanantaraṃ niyameneva phalappadānato ānantarikasamādhīti āhūti attho.",
  "anya-e0104n:1637_7": "Anantarameva pavattanakaṃ phalaṃ anantaraṃ,",
  "anya-e0104n:1637_8": "tattha niyutto,",
  "anya-e0104n:1637_9": "taṃ vā payojanaṃ etassāti ānantariko, maggo.",
  "anya-e0104n:1638_0": "Āsevananteti āsevanato ante,",
  "anya-e0104n:1638_1": "āsevanalābhino anulomañāṇassa anantaranti attho.",
  "anya-e0104n:1638_2": "Laddhāsevanameva anulomaṃ gotrabhuṃ uppādeti.",
  "anya-e0104n:1638_3": "Upari pana cha,",
  "anya-e0104n:1638_4": "satta vā javanāni pavattanti,",
  "anya-e0104n:1638_5": "tasmā cattāri phalacittāni hontīti vadeyyāti āha “sattacittaparamā ca ekāvajjanavīthī”ti.",
  "anya-e0104n:1639_0": "Taṃ pana na sārato paccetabbanti yojanā. Yaṃ panettha vattabbaṃ, taṃ heṭṭhā vuttameva.",
  "anya-e0104n:1640_0": "812.",
  "anya-e0104n:1640_1": "Ettāvatāti paṭhamamaggānantaraṃ phalassa uppattimakkena.",
  "anya-e0104n:1640_2": "Bhusaṃ pamattopīti devarajjacakkavattirajjādipamādaṭṭhānaṃ āgamma bhusaṃ pamattopi.",
  "anya-e0104n:1640_3": "Yesaṃ yathāvuttaāvajjanajavanacittānaṃ uppattiyā esa sotāpanno paccavekkhati nāmāti adhippāyo.",
  "anya-e0104n:1641_0": "Eteneva pasaṅgena sesānaṃ ariyānaṃ paccavekkhaṇāni dassetuṃ “yathā cā”tiādi vuttaṃ.",
  "anya-e0104n:1642_0": "Ukkaṭṭhaparicchedoyeva ceso,",
  "anya-e0104n:1642_1": "yadidaṃ pañcannaṃ,",
  "anya-e0104n:1642_2": "catunnañca paccavekkhaṇānaṃ dassananti attho.",
  "anya-e0104n:1642_3": "“Abhāvenevā”ti etena pahīnāvasiṭṭhakilesapaccavekkhaṇasamatthatā kassaci hoti,",
  "anya-e0104n:1642_4": "kassaci na hotīti dasseti.",
  "anya-e0104n:1642_5": "Lobho eva lobhadhammo.",
  "anya-e0104n:1643_0": "Dutiyamaggañāṇakathāvaṇṇanā",
  "anya-e0104n:1644_0": "813.",
  "anya-e0104n:1644_1": "Kāmarāgabyāpādānaṃ tanubhāvāyāti etesaṃ kilesānaṃ tanubhāvatthaṃ.",
  "anya-e0104n:1644_2": "Tattha dvīhi kāraṇehi tanubhāvo adhiccuppattiyā,",
  "anya-e0104n:1644_3": "pariyuṭṭhānamandatāya ca.",
  "anya-e0104n:1644_4": "Sakadāgāmissa hi vaṭṭānusārimahājanassa viya kilesā abhiṇhaṃ na uppajjanti,",
  "anya-e0104n:1644_5": "kadāci kadāci viraḷākārā hutvā uppajjanti.",
  "anya-e0104n:1644_6": "Tathā uppajjantāpi maddantā chādentā andhakāraṃ karontā na uppajjanti,",
  "anya-e0104n:1644_7": "dvīhi pana maggehi pahīnattā mandamandā tanukākārā hutvā uppajjanti.",
  "anya-e0104n:1644_8": "Keci pana “sakadāgāmissāpi kilesā cirena uppajjanti,",
  "anya-e0104n:1644_9": "uppajjantāpi bahalāva uppajjanti.",
  "anya-e0104n:1644_10": "Tathā hissa puttadhītaro dissantī”ti,",
  "anya-e0104n:1644_11": "taṃ akāraṇaṃ vatthupaṭisevanena vināpi gabbhaggahaṇasabbhāvato.",
  "anya-e0104n:1644_12": "Tasmā vuttanayeneva dvīhi kāraṇehi tesaṃ tanubhāvo veditabbo.",
  "anya-e0104n:1644_13": "Dutiyāyāti gaṇanavasenapi dutiyāya,",
  "anya-e0104n:1644_14": "uppattivasenapi dutiyāya bhūmiyā.",
  "anya-e0104n:1644_15": "Pattiyāti sāmaññaphalassa paṭilābhāya.",
  "anya-e0104n:1644_16": "Tañhi sampayuttānaṃ nissayabhāvato te dhammā bhavanti etthāti bhūmi.",
  "anya-e0104n:1644_17": "Yasmā vā samānepi lokuttarabhāve sayampi bhavati uppajjati,",
  "anya-e0104n:1644_18": "na nibbānaṃ viya apātubhūtaṃ,",
  "anya-e0104n:1644_19": "tasmāpi “bhūmī”ti vuccati.",
  "anya-e0104n:1644_20": "Yogaṃ karotīti vipassanābhiyogaṃ karoti.",
  "anya-e0104n:1644_21": "“Navahākārehi indriyāni tikkhāni bhavantī”tiādinā vuttanayeneva yadaggena indriyānaṃ tikkhataṃ sampādeti,",
  "anya-e0104n:1644_22": "tadaggena balāni,",
  "anya-e0104n:1644_23": "bojjhaṅgāni ca paṭutarabhāvaṃ āpādento indriyabalabojjhaṅgāni samodhānetvā lakkhaṇattayatīraṇavasena ñāṇena parimaddati.",
  "anya-e0104n:1644_24": "Tattha aparāparaṃ ñāṇaṃ cārento parivatteti.",
  "anya-e0104n:1644_25": "Tenāha “vipassanāvīthiṃ ogāhatī”ti.",
  "anya-e0104n:1644_26": "Vuttanayenevāti udayabbayañāṇādīnaṃ uppādane vuttanayena.",
  "anya-e0104n:1644_27": "Gotrabhuanantaranti ettha gotrabhu viya gotrabhu.",
  "anya-e0104n:1644_28": "Paṭhamamaggapurecārikañāṇañhi puthujjanagottābhibhavanato,",
  "anya-e0104n:1644_29": "ariyagottabhavanato ca nippariyāyato gotrabhūti vuccati,",
  "anya-e0104n:1644_30": "idaṃ pana taṃsadisatāya pariyāyato gotrabhu.",
  "anya-e0104n:1644_31": "Ekaccasaṃkilesavisuddhiyā,",
  "anya-e0104n:1644_32": "pana accantavisuddhiyā ārammaṇakaraṇato ca vodānanti vuccati.",
  "anya-e0104n:1644_33": "Tenāha paṭṭhāne “anulomaṃ vodānassa anantarapaccayena paccayo”ti (paṭṭhā 1.1.417).",
  "anya-e0104n:1644_34": "Yasmā pana paṭisambhidāmagge uppādādiabhibhavanatthaṃ upādāya “aṭṭha gotrabhudhammā samādhivasena uppajjanti,",
  "anya-e0104n:1644_35": "dasa gotrabhudhammā vipassanāvasena uppajjantī”tiādīsu gotrabhunāmenevetaṃ āgataṃ,",
  "anya-e0104n:1644_36": "tasmā idhāpi “gotrabhuanantara”nti vuttanti daṭṭhabbaṃ.",
  "anya-e0104n:1645_0": "Dutiyañāṇaṃ niṭṭhitaṃ.",
  "anya-e0104n:1646_0": "Tatiyamaggañāṇakathāvaṇṇanā",
  "anya-e0104n:1647_0": "814.",
  "anya-e0104n:1647_1": "Sakidevāti ekavāraṃyeva.",
  "anya-e0104n:1647_2": "“Imaṃ lokaṃ āgantvā”ti iminā pañcasu sakadāgāmīsu cattāro vajjetvā ekova gahito.",
  "anya-e0104n:1647_3": "Ekacco idha sakadāgāmiphalaṃ patvā idheva loke parinibbāti,",
  "anya-e0104n:1647_4": "ekacco idha patvā devaloke parinibbāti,",
  "anya-e0104n:1647_5": "ekacco devaloke patvā tattheva parinibbāti,",
  "anya-e0104n:1647_6": "ekacco devaloke patvā idhūpapajjitvā parinibbāti.",
  "anya-e0104n:1647_7": "Ime cattāropi idha na gahitā.",
  "anya-e0104n:1647_8": "Yo pana idha patvā devaloke yāvatāyukaṃ vasitvā puna idhūpapajjitvā parinibbāti,",
  "anya-e0104n:1647_9": "ayaṃ ekova idha gahitoti veditabbo.",
  "anya-e0104n:1648_0": "Kāmarāgabyāpādānaṃ anavasesappahānāyāti tesaṃyeva sakadāgāmimaggena tanukatānaṃ saṃyojanānaṃ niravasesappahānāya.",
  "anya-e0104n:1648_1": "Paṭisandhivasena kāmabhavassa anāgamanato anāgāmī.",
  "anya-e0104n:1649_0": "Tatiyañāṇaṃ niṭṭhitaṃ.",
  "anya-e0104n:1650_0": "Catutthamaggañāṇakathāvaṇṇanā",
  "anya-e0104n:1651_0": "815.",
  "anya-e0104n:1651_1": "Opapātikoti upapātayoniko.",
  "anya-e0104n:1651_2": "Imināssa gabbhaseyyā paṭikkhittā.",
  "anya-e0104n:1651_3": "Tattha parinibbāyīti tattha suddhāvāse parinibbāyitā.",
  "anya-e0104n:1651_4": "Anāvattidhammo tasmā lokāti paṭisandhiggahaṇavasena tasmā lokā idha anāvattanasabhāvo,",
  "anya-e0104n:1651_5": "buddhadassanadhammassavanānaṃ panatthāya āgamanaṃ hotiyeva.",
  "anya-e0104n:1652_0": "Rūparāgaarūparāgamānauddhaccaavijjānaṃ anavasesappahānāyāti etesaṃ pañcannaṃ uddhambhāgiyasaṃyojanānaṃ nissesappajahanatthāya.",
  "anya-e0104n:1652_1": "Tattha rūpabhave chandarāgo rūparāgo.",
  "anya-e0104n:1652_2": "Arūpabhave chandarāgo arūparāgo.",
  "anya-e0104n:1652_3": "Māno arahattamaggavajjhamāno.",
  "anya-e0104n:1652_4": "Tathā uddhaccāvijjā.",
  "anya-e0104n:1653_0": "Catutthañāṇaṃ niṭṭhitaṃ.",
  "anya-e0104n:1654_0": "Arahantapuggalakathāvaṇṇanā",
  "anya-e0104n:1655_0": "816.",
  "anya-e0104n:1655_1": "Mahākhīṇāsavoti mahānubhāvatānibandhanaṃ pūjāvacanametaṃ,",
  "anya-e0104n:1655_2": "na upādāyavacanaṃ yathā “mahāmoggallāno”ti.",
  "anya-e0104n:1655_3": "Na hi cūḷakhīṇāsavo nāma atthi.",
  "anya-e0104n:1655_4": "Antimadehaṃ dhāretīti antimadehadhārī.",
  "anya-e0104n:1655_5": "Khandhakilesābhisaṅkhārabhārānaṃ ohitattā oropitattā ohitabhāro.",
  "anya-e0104n:1655_6": "Anuppatto sadatthaṃ sakatthanti anuppattasadattho.",
  "anya-e0104n:1655_7": "Sadatthoti ca arahattaṃ veditabbaṃ.",
  "anya-e0104n:1655_8": "Tañhi attupanibandhanaṭṭhena,",
  "anya-e0104n:1655_9": "attānaṃ avijahanaṭṭhena,",
  "anya-e0104n:1655_10": "attano paramatthaṭṭhena ca attano atthattā sakatthoti vuccati.",
  "anya-e0104n:1655_11": "Parikkhīṇāni dasapi bhavasaṃyojanāni etassāti parikkhīṇabhavasaṃyojano.",
  "anya-e0104n:1655_12": "Khandhādiatthaṃ sammā aññāya vimuttoti sammadaññāvimutto.",
  "anya-e0104n:1655_13": "Aggo ca so dakkhiṇeyyo ca,",
  "anya-e0104n:1655_14": "aggadakkhiṇaṃ vā arahatīti aggadakkhiṇeyyo.",
  "anya-e0104n:1656_0": "Bodhipakkhiyakathāvaṇṇanā",
  "anya-e0104n:1657_0": "817.",
  "anya-e0104n:1657_1": "Catunnaṃ maggañāṇānaṃ vasena catuñāṇāya.",
  "anya-e0104n:1657_2": "Ānubhāvavijānanatthanti satipaṭṭhānapāripūriādikassa ānubhāvassa bodhanatthaṃ.",
  "anya-e0104n:1658_0": "Paripuṇṇā bodhipakkhiyā etassāti paripuṇṇabodhipakkhiyo, maggo.",
  "anya-e0104n:1658_1": "Tassa bhāvo paripuṇṇabodhipakkhiyabhāvo.",
  "anya-e0104n:1658_2": "Vuṭṭhānabalehi sampayuttatāva vuṭṭhānabalasamāyogo,",
  "anya-e0104n:1658_3": "ye saṃyojanādayo yena paṭhamamaggādinā pahātabbā.",
  "anya-e0104n:1659_0": "818.",
  "anya-e0104n:1659_1": "Bujjhanaṭṭhena vā bodho,",
  "anya-e0104n:1659_2": "maggacittuppādo.",
  "anya-e0104n:1659_3": "Tassa bujjhanakiriyāya anuguṇabhāvato pakkhe bhavāti bodhipakkhiyā.",
  "anya-e0104n:1660_0": "819.",
  "anya-e0104n:1660_1": "Tesu bodhipakkhiyesu.",
  "anya-e0104n:1660_2": "Ārammaṇesūti kāyādiārammaṇesu.",
  "anya-e0104n:1660_3": "Okkhanditvāti anupavisitvā.",
  "anya-e0104n:1660_4": "Pakkhanditvāti tasseva vevacanaṃ.",
  "anya-e0104n:1660_5": "Upaṭṭhānatoti asubhākārādiggahaṇavasena upagantvā avaṭṭhānato.",
  "anya-e0104n:1660_6": "Kāyādīsu asubhākārādiggahaṇaṃ pubbabhāgasatipaṭṭhānavasena subhasaññādipahānakiccasādhanaṃ maggasatipaṭṭhānavasena veditabbaṃ.",
  "anya-e0104n:1660_7": "Tattha hi ekāva sati catukiccasādhanavasena pavattati.",
  "anya-e0104n:1661_0": "820.",
  "anya-e0104n:1661_1": "Padahantīti vāyamanti,",
  "anya-e0104n:1661_2": "kāyacittāni paggaṇhanti vā.",
  "anya-e0104n:1661_3": "Asobhāhetūnaṃ saṃkilesadhammānaṃ pajahanena,",
  "anya-e0104n:1661_4": "sobhāhetūnañca vodānadhammānaṃ bhāvanena sobhanaṃ,",
  "anya-e0104n:1661_5": "sundaranti attho.",
  "anya-e0104n:1661_6": "Seṭṭhabhāvāvahanatoti pāsaṃsatamabhāvasādhanato.",
  "anya-e0104n:1661_7": "Padhānabhāvakāraṇatoti uttamabhāvahetuto.",
  "anya-e0104n:1662_0": "821.",
  "anya-e0104n:1662_1": "Pubbe vuttenāti iddhividhañāṇaniddese vuttena.",
  "anya-e0104n:1662_2": "Ijjhanaṭṭho nipphajjanaṭṭho,",
  "anya-e0104n:1662_3": "paṭilābhasampadā vā,",
  "anya-e0104n:1662_4": "yena vā ijjhanti iddhā vuddhā ukkaṃsagatā honti,",
  "anya-e0104n:1662_5": "taṃ ijjhanaṃ.",
  "anya-e0104n:1662_6": "Samādhipadhānasaṅkhārapamukhā maggadhammā idha “iddhī”ti adhippetā.",
  "anya-e0104n:1662_7": "Pubbaṅgamaṭṭho adhipatipaccayabhāvo.",
  "anya-e0104n:1662_8": "Tasmā sotāpattimaggo ijjhatīti iddhi,",
  "anya-e0104n:1662_9": "tasmā sampayuttā chandādayo pubbaṅgamaṭṭhena pādo.",
  "anya-e0104n:1662_10": "Tassā eva phalabhūtāya vuṭṭhānagāminiyā chandādayo pubbabhāgakāraṇaṭṭhena pādo.",
  "anya-e0104n:1662_11": "Soti iddhipādo.",
  "anya-e0104n:1662_12": "Ime lokuttarāvāti ime yathāvuttā chandādayo uttaracūḷabhājanīye āgatanayena lokuttarā veditabbā.",
  "anya-e0104n:1662_13": "Chandādiadhipativasena paṭiladdhadhammāpi phassādayo iddhipādā hontīti attho.",
  "anya-e0104n:1662_14": "Kāmañcettha iddhipādo no adhipati,",
  "anya-e0104n:1662_15": "adhipati vā no iddhipādo nāma natthi,",
  "anya-e0104n:1662_16": "yathā pana ekasmiṃ rajje rajjārahesu catūsu rājakumāresu ekasmiṃ kāle ekova rajjamanusāsati, na sabbe,",
  "anya-e0104n:1662_17": "evaṃ ekamekasmiṃ cittuppāde ekova adhipati,",
  "anya-e0104n:1662_18": "iddhipādo ca hotīti veditabbo.",
  "anya-e0104n:1663_0": "822.",
  "anya-e0104n:1663_1": "Assaddhiyaṃ saddhāpaṭipakkhā akusalā dhammā,",
  "anya-e0104n:1663_2": "avatthugato pasādapatirūpako micchādhimokkho vā.",
  "anya-e0104n:1663_3": "Kosajjaṃ thinamiddhapadhāno akusalacittuppādo.",
  "anya-e0104n:1663_4": "Pamādo satisammoso tathāpavattā akusalā khandhā.",
  "anya-e0104n:1663_5": "Abhibhavanasaṅkhātena adhipatiyaṭṭhenāti assaddhiyādīnaṃ abhibhavanato abhibhavananti vattabbena adhimokkhapaggahaupaṭṭhānaavikkhepapajānanassa",
  "anya-e0104n:1663_6": "ekalakkhaṇena sampayuttadhammesu adhipatiyaṭṭhena.",
  "anya-e0104n:1663_7": "Assaddhiyādīhi cāti ca-",
  "anya-e0104n:1663_8": "saddo samuccayattho aṭṭhānappayutto,",
  "anya-e0104n:1663_9": "tasmā akampiyaṭṭhena ca sampayuttadhammesu thirabhāvena ca balanti evamettha adhippāyo veditabbo.",
  "anya-e0104n:1664_0": "823.",
  "anya-e0104n:1664_1": "Bujjhanakasattassāti catunnaṃ ariyasaccānaṃ paṭivijjhanakasattassa.",
  "anya-e0104n:1664_2": "Yo heso lokuttaramaggakkhaṇe uppajjamānāya satiādidhammasāmaggiyā karaṇabhūtāya bujjhati kilesasantānaniddāya uṭṭhahati,",
  "anya-e0104n:1664_3": "cattāri vā ariyasaccāni paṭivijjhati,",
  "anya-e0104n:1664_4": "nibbānameva vā sacchikarotīti bodhīti vuccati ariyasāvako,",
  "anya-e0104n:1664_5": "tassa bodhissa bujjhanakasattassa aṅgāti bojjhaṅgā.",
  "anya-e0104n:1664_6": "Niyyānikaṭṭhenāti vaṭṭato nissaraṇaṭṭhena.",
  "anya-e0104n:1665_0": "824.",
  "anya-e0104n:1665_1": "Pubbabhāge nānācittesu labbhantīti sambandho.",
  "anya-e0104n:1665_2": "Cuddasavidhenāti ānāpānairiyāpathacatusampajaññapaṭikkūlamanasikāradhātumanasikārapabbāni,",
  "anya-e0104n:1665_3": "nava sivathikapabbāni cāti evaṃ cuddasavidhena.",
  "anya-e0104n:1665_4": "Kāyaṃ pariggaṇhato ca kāyānupassanāsatipaṭṭhānaṃ labbhati,",
  "anya-e0104n:1665_5": "na vedanādayo pariggaṇhato.",
  "anya-e0104n:1665_6": "Esa nayo sesesupi.",
  "anya-e0104n:1665_7": "“Sukhaṃ vedana”ntiādināti vā “sāmisa”ntiādināti vā “nirāmisa”ntiādināti vā evaṃ navavidhena.",
  "anya-e0104n:1665_8": "Sarāgadosamohasaṃkhittamahaggatasamāhitasauttaravimuttapadānaṃ sapaṭipakkhānaṃ vasena soḷasavidhena.",
  "anya-e0104n:1665_9": "Nīvaraṇupādānakkhandhāyatanabojjhaṅgasaccapabbānaṃ vasena pañcavidhena.",
  "anya-e0104n:1665_10": "Imasmiṃ attabhāveti paccuppanne attabhāve.",
  "anya-e0104n:1665_11": "Anuppannapubbanti attano abhūtapubbaṃ.",
  "anya-e0104n:1665_12": "Parassa uppannaṃ akusalaṃ disvā tannimittañca vadhabandhārahādīnīti adhippāyo.",
  "anya-e0104n:1665_13": "Tassāti tādisassa.",
  "anya-e0104n:1665_14": "Bhavati hi taṃsadisepi tabbohāro yathā “tāniyeva osadhānī”ti.",
  "anya-e0104n:1665_15": "Tassa pahānāyāti etthāpi eseva nayo.",
  "anya-e0104n:1665_16": "Jhānavipassanā ito aññasmiṃ attabhāve uppannapubbāpi siyunti vuttaṃ “imasmiṃ attabhāve anuppannapubba”nti,",
  "anya-e0104n:1665_17": "chandiddhipādasammāvācānaṃyeva gahaṇaṃ.",
  "anya-e0104n:1665_18": "Tesu vuttesu sesiddhipādasesaviratiyo atthato vuttāva hontīti lakkhaṇahāravasena ayamattho veditabbo.",
  "anya-e0104n:1665_19": "Evaṃ nānācittesu labbhanti pubbabhāge ete satipaṭṭhānasammappadhānaiddhipādā.",
  "anya-e0104n:1665_20": "Catunnaṃ ñāṇānanti catunnaṃ ariyamaggañāṇānaṃ.",
  "anya-e0104n:1665_21": "Kāmaṃ sabbepi bodhipakkhiyadhammā maggacittuppādapariyāpannāva,",
  "anya-e0104n:1665_22": "tathāpi sātisayo sammappadhānabyāpāro maggakkhaṇeti vuttaṃ “phalakkhaṇe ṭhapetvā cattāro sammappadhāne”ti.",
  "anya-e0104n:1665_23": "Avasesā tettiṃsa labbhanti,",
  "anya-e0104n:1665_24": "te ca kho pariyāyato,",
  "anya-e0104n:1665_25": "na nippariyāyatoti adhippāyo.",
  "anya-e0104n:1666_0": "825.",
  "anya-e0104n:1666_1": "Sesesu panāti iddhipādādīsu pañcasu koṭṭhāsesu.",
  "anya-e0104n:1666_2": "Yathā sativīriyesu “satipaṭṭhānaṃ sammappadhāna”nti saṅkhipanavasena hāpanaṃ,",
  "anya-e0104n:1666_3": "“kāyānupassanā”tiādivibhāgadassanavasena vaḍḍhanaṃ atthi,",
  "anya-e0104n:1666_4": "īdisaṃ hāpanavaḍḍhanaṃ natthīti attho.",
  "anya-e0104n:1667_0": "826.",
  "anya-e0104n:1667_1": "Idāni sabbesu eva yathārahaṃ labbhamānavibhāgadassanatthaṃ “apicā”tiādi āraddhaṃ.",
  "anya-e0104n:1667_2": "Tattha tesūti sattatiṃsāya bodhipakkhiyadhammesu.",
  "anya-e0104n:1667_3": "Chaddhāti ekadhā dvedhā catudhā pañcadhā aṭṭhadhā navadhāti evaṃ chappakārena te bhavanti.",
  "anya-e0104n:1668_0": "Chandiddhipādādivasenāti chando chandiddhipādavaseneva,",
  "anya-e0104n:1668_1": "cittaṃ cittiddhipādavaseneva,",
  "anya-e0104n:1668_2": "pītipassaddhiupekkhā bojjhaṅgavaseneva,",
  "anya-e0104n:1668_3": "saṅkappādayo maggavasenevāti evaṃ nava ekavidhāva honti.",
  "anya-e0104n:1669_0": "Cuddaseva asambhinnāti sati vīriyaṃ chando cittaṃ paññā saddhā samādhi pīti passaddhi upekkhā sammāsaṅkappo",
  "anya-e0104n:1669_1": "sammāvācā sammākammanto sammāājīvoti ime asambhinnā padantarasambhedena vinā aggahitaggahaṇena gayhamānā",
  "anya-e0104n:1669_2": "cuddaseva ca sabhāvadhammā.",
  "anya-e0104n:1669_3": "Cuddasāti ca ukkaṃsaparicchedena vuttaṃ.",
  "anya-e0104n:1669_4": "Tañca kho paṭhamajjhānikamaggacittuppādavasena,",
  "anya-e0104n:1669_5": "dutiyajjhānike pana sammāsaṅkappābhāvato terasa,",
  "anya-e0104n:1669_6": "tatiyacatutthapañcamajjhānikesu pītisambojjhaṅgābhāvato dvādasa honti.",
  "anya-e0104n:1669_7": "“Sattatiṃsappabhedato”ti idampi ukkaṃsavaseneva vuttaṃ,",
  "anya-e0104n:1669_8": "avakaṃsato pana vuttanayena ekasmiṃ khaṇe chattiṃsa,",
  "anya-e0104n:1669_9": "pañcatiṃsa honti,",
  "anya-e0104n:1669_10": "catunnaṃ adhipatīnaṃ ekajjhaṃ anuppajjanato ekasmiṃ khaṇe ekasseva iddhipādassa sambhavoti dvattiṃsa ca hontīti veditabbaṃ.",
  "anya-e0104n:1670_0": "Sattatiṃsapabhedato kathanti āha “sakiccanipphādanato”tiādi,",
  "anya-e0104n:1670_1": "ekaccassa sabhāvato ekassāpi attano ānubhāvānurūpakāyānupassanāditaṃtaṃkiccasādhanatoti attho.",
  "anya-e0104n:1670_2": "Sarūpena ca vuttitoti abhedassa cittiddhipādādikassa sarūpeneva pavattanato ca.",
  "anya-e0104n:1671_0": "Etthāti ñāṇadassanavisuddhiyaṃ.",
  "anya-e0104n:1671_1": "Kasmā pana bodhipakkhiyesu jhānakoṭṭhāso na gahito,",
  "anya-e0104n:1671_2": "nanu jhānarahito ariyamaggo natthīti?",
  "anya-e0104n:1671_3": "Saccaṃ natthi,",
  "anya-e0104n:1671_4": "tato eva na kho panetaṃ evaṃ daṭṭhabbaṃ “bodhipakkhiyesu jhānaṃ na gahita”nti lakkhaṇūpanijjhānalakkhaṇassa jhānassa maggaggahaṇeneva gahitattā.",
  "anya-e0104n:1671_5": "Tañhi sandhāya “yasmiṃ samaye lokuttaraṃ jhānaṃ bhāvetī”tiādi vuttaṃ.",
  "anya-e0104n:1671_6": "Ārammaṇūpanijjhānalakkhaṇassa panettha sambhavo eva natthi.",
  "anya-e0104n:1671_7": "Aparo nayo –",
  "anya-e0104n:1671_8": "kasmā pana bodhipakkhiyesu jhānakoṭṭhāso na gahito,",
  "anya-e0104n:1671_9": "nanu jhānarahito ariyamaggo natthi,",
  "anya-e0104n:1671_10": "na ca taṃ paṭipadā viya ekantapubbabhāgiyaṃ,",
  "anya-e0104n:1671_11": "nāpi ekaccapaṭisambhidā viya magganissando,",
  "anya-e0104n:1671_12": "atha kho maggacittuppādapariyāpanno,",
  "anya-e0104n:1671_13": "yato “lokuttaraṃ jhānaṃ bhāvetī”ti vuttaṃ,",
  "anya-e0104n:1671_14": "maggamaggaparivāradhammā ca bodhipakkhiyadhammāti? Vuccate –",
  "anya-e0104n:1671_15": "yaṃ tāva vuttaṃ jhānarahito ariyamaggo natthī”ti,",
  "anya-e0104n:1671_16": "tattha na ariyamaggasampayogamattena jhānassa bodhipakkhiyatā labbhati atippasaṅgato.",
  "anya-e0104n:1671_17": "Āhārādīnampi hi bodhipakkhiyatā āpajjeyyāti.",
  "anya-e0104n:1671_18": "Etena maggacittuppādapariyāpannatā bodhipakkhiyabhāvassa akāraṇanti dassitaṃ hoti.",
  "anya-e0104n:1672_0": "Yaṃ pana vuttaṃ “maggamaggaparivāradhammā ca bodhipakkhiyā”ti,",
  "anya-e0104n:1672_1": "tattha parivāraṭṭho kiṃ sahapavattiattho,",
  "anya-e0104n:1672_2": "udāhu parikkhāraṭṭhoti?",
  "anya-e0104n:1672_3": "Yadi purimo pakkho,",
  "anya-e0104n:1672_4": "so pageva nillocito.",
  "anya-e0104n:1672_5": "Atha dutiyo,",
  "anya-e0104n:1672_6": "idaṃ vicāretabbaṃ.",
  "anya-e0104n:1672_7": "Kathaṃ pavattamānaṃ jhānaṃ maggassa parikkhāro?",
  "anya-e0104n:1672_8": "Yadi sahajātādipaccayabhāvena,",
  "anya-e0104n:1672_9": "evaṃ sati phassādīnampi maggaparikkhāratā āpajjati.",
  "anya-e0104n:1672_10": "Atha paṭipakkhavidhaṃsanena,",
  "anya-e0104n:1672_11": "na sabbe jhānadhammā paṭipakkhavidhaṃsanasamatthā.",
  "anya-e0104n:1672_12": "Na hi vicāro,",
  "anya-e0104n:1672_13": "vedanā ca kassaci saṃkilesadhammassa ujupaṭipakkhabhāvena pavattanti.",
  "anya-e0104n:1672_14": "Yaṃ pana peṭake “sukhaṃ uddhaccakukkuccassa,",
  "anya-e0104n:1672_15": "vicāro vicikicchāya paṭipakkho”ti vuttaṃ,",
  "anya-e0104n:1672_16": "taṃ pariyāyena vuttaṃ.",
  "anya-e0104n:1672_17": "Na hi sukhaṃ sayaṃ uddhaccakukkuccassa paṭipakkho,",
  "anya-e0104n:1672_18": "paṭipakkhassa pana samādhissa paccayatāya paṭipakkho.",
  "anya-e0104n:1672_19": "Na ca vicāro paññā viya,",
  "anya-e0104n:1672_20": "adhimokkho viya vā vicikicchāya paṭipakkho,",
  "anya-e0104n:1672_21": "paṭipakkhassa paṭirūpatāya pana paṭipakkho vutto.",
  "anya-e0104n:1672_22": "Tathā pītipi na byāpādassa adoso viya ujupaṭipakkho,",
  "anya-e0104n:1672_23": "adosasampayogato pana paṭipakkho vutto.",
  "anya-e0104n:1672_24": "Tena vuttaṃ “taṃ pariyāyena vutta”nti.",
  "anya-e0104n:1672_25": "Vitakkasamādhayo eva pana jhānadhammesu ujukaṃ paṭipakkhavidhaṃsanasamatthāti paṭipakkhaviddhaṃsanasamatthassa",
  "anya-e0104n:1672_26": "paripuṇṇassa jhānakoṭṭhāsassa abhāvato na cassa bodhipakkhiyesu saṅgaho kato.",
  "anya-e0104n:1672_27": "Yasmā pana sammāsaṅkappo,",
  "anya-e0104n:1672_28": "sammāsamādhi ca maggapariyāpannā jhānadhammā,",
  "anya-e0104n:1672_29": "tasmā te sandhāya taṃsampayuttatāya vā itarepi gahetvā pariyāyena vuttaṃ pāḷiyaṃ “yasmiṃ samaye lokuttaraṃ jhānaṃ bhāveti niyyānika”ntiādi.",
  "anya-e0104n:1673_0": "Vuṭṭhānabalasamāyogakathāvaṇṇanā",
  "anya-e0104n:1674_0": "827.",
  "anya-e0104n:1674_1": "Vuṭṭhānaṃ nimittato,",
  "anya-e0104n:1674_2": "pavattato ca vuṭṭhānaṃ.",
  "anya-e0104n:1674_3": "Balasamāyogo samathavipassanābalehi sampayuttatā.",
  "anya-e0104n:1674_4": "Pariññābhisamayādivasena dukkhādīsu visesadassanaṭṭhena maggapaññāpi vipassanāti vuccatīti “lokiyavipassanā”ti visesetvā vuttaṃ.",
  "anya-e0104n:1674_5": "Tenevāha “vuṭṭhānaṭṭhena samathavipassanaṃ yuganaddhaṃ bhāvetī”ti.",
  "anya-e0104n:1674_6": "Nimittārammaṇattā nevanimittā vuṭṭhāti,",
  "anya-e0104n:1674_7": "pavatti…pe…",
  "anya-e0104n:1674_8": "chindanato na pavattā vuṭṭhātīti yojanā.",
  "anya-e0104n:1674_9": "Tattha nimittato vuṭṭhānaṃ saṅkhāranimittaṃ nissajjitvā nibbānārammaṇakaraṇaṃ.",
  "anya-e0104n:1674_10": "Pavattato vuṭṭhānaṃ hetunirodhena āyatiṃ vipākappavattassa anuppavattidhammatāpādanaṃ.",
  "anya-e0104n:1674_11": "Tenāha “samudayassa asamucchindanato pavattā na vuṭṭhātī”ti.",
  "anya-e0104n:1675_0": "Dubhatoti ubhato, da-",
  "anya-e0104n:1675_1": "kārāgamaṃ katvā evaṃ vuttaṃ.",
  "anya-e0104n:1675_2": "Dubhāti vā padantaramevetaṃ ubhayasaddena samānatthaṃ.",
  "anya-e0104n:1675_3": "Dassanaṭṭhenāti pariññābhisamayādilakkhaṇena catusaccadassanaṭṭhena.",
  "anya-e0104n:1675_4": "Micchādiṭṭhiyāti dvāsaṭṭhippabhedāyapi micchādiṭṭhiyā.",
  "anya-e0104n:1675_5": "Tadanuvattakakilesehīti apāyagamanīyatāya tassā micchādiṭṭhiyā anuvattakehi vicikicchādikilesehi.",
  "anya-e0104n:1675_6": "Khandhehīti etthāpi tadanuvattakasaddo ānetvā sambandhitabbo.",
  "anya-e0104n:1675_7": "Te ca micchādiṭṭhiādipaccayā uppajjanārahā veditabbā.",
  "anya-e0104n:1675_8": "Micchāsaṅkappātiādīsupi tadanuvattakakilesehi ca khandhehi ca vuṭṭhāti.",
  "anya-e0104n:1675_9": "Bahiddhā ca sabbanimittehi vuṭṭhātīti pāḷi saṃkhittā.",
  "anya-e0104n:1675_10": "Yathā micchādiṭṭhimicchāsaṅkappā,",
  "anya-e0104n:1675_11": "evaṃ micchāvācādayopi apāyagamanīyā eva veditabbā.",
  "anya-e0104n:1675_12": "Micchāvācākammantājīvā cetanāsabhāvā.",
  "anya-e0104n:1675_13": "Micchāsati tathāpavattā cattāro khandhā.",
  "anya-e0104n:1675_14": "Uparimaggattaye sammādiṭṭhi taṃtaṃmaggavajjhā mānato vuṭṭhāti.",
  "anya-e0104n:1675_15": "So hi “ahamasmī”ti pavattiyā diṭṭhiṭṭhāniyo,",
  "anya-e0104n:1675_16": "micchāmaggato panettha vuṭṭhānaṃ anuddharitvā taṃtaṃmaggavajjhasaṃyojanānusayeheva vuṭṭhānaṃ uddhaṭaṃ.",
  "anya-e0104n:1676_0": "Aṇusahagatāti aṇubhāvaṃ gatā pattā, tanubhūtāti attho.",
  "anya-e0104n:1677_0": "828.",
  "anya-e0104n:1677_1": "Evaṃ vuṭṭhānaṃ dassetvā idāni balasamāyogaṃ dassetuṃ “lokiyānañcā”tiādi vuttaṃ.",
  "anya-e0104n:1677_2": "Samathabalaṃ adhikaṃ hoti samādhibhāvanābhāvato.",
  "anya-e0104n:1677_3": "Vipassanābalaṃ adhikaṃ hoti ñāṇuttarattā vipassanābhāvanāya.",
  "anya-e0104n:1677_4": "Samānabhāvena yuge naddhā baddhā viya hontīti yuganaddhā.",
  "anya-e0104n:1677_5": "Tenāha “aññamaññaṃ anativattanaṭṭhenā”ti,",
  "anya-e0104n:1677_6": "kiccato anūnādhikabhāvenāti attho.",
  "anya-e0104n:1677_7": "Tato eva samāyogoti samaparicchedayogoti attho.",
  "anya-e0104n:1678_0": "Samādhipaṭipakkhadassanatthaṃ “uddhaccasahagatakilesehī”ti vuttaṃ,",
  "anya-e0104n:1678_1": "uddhaccapadhānehi kilesehīti adhippāyo.",
  "anya-e0104n:1678_2": "Avikkhepo samādhīti samucchindanena vikkhepassa ujupaṭipakkhabhūto samādhi.",
  "anya-e0104n:1678_3": "Nirodhagocaroti nibbānārammaṇo.",
  "anya-e0104n:1678_4": "Vuṭṭhānaṭṭhenāti vuṭṭhānakabhāvena nimittato,",
  "anya-e0104n:1678_5": "pavattato ca vuṭṭhahamānavasena.",
  "anya-e0104n:1678_6": "Ekarasāti samānakiccā.",
  "anya-e0104n:1679_0": "Pahātabbadhammapahānakathāvaṇṇanā",
  "anya-e0104n:1680_0": "829.",
  "anya-e0104n:1680_1": "Ye dhammāti ye saṃkilesadhammā.",
  "anya-e0104n:1680_2": "Saṃyojanādīsu saṃyojanaṭṭhena bandhanaṭṭhena saṃyojanāni,",
  "anya-e0104n:1680_3": "vibādhanaṭṭhena,",
  "anya-e0104n:1680_4": "upatāpanaṭṭhena vā kilesā,",
  "anya-e0104n:1680_5": "micchāsabhāvāti micchattā,",
  "anya-e0104n:1680_6": "loke dhammā lokapariyāpannā dhammāti lokadhammā,",
  "anya-e0104n:1680_7": "maccherassa bhāvo,",
  "anya-e0104n:1680_8": "kammaṃ vāti macchariyaṃ,",
  "anya-e0104n:1680_9": "viparītaṭṭhena vipallāsā,",
  "anya-e0104n:1680_10": "ganthanaṭṭhena ganthā,",
  "anya-e0104n:1680_11": "ayuttā gatīti agati,",
  "anya-e0104n:1680_12": "āsavantīti āsavā,",
  "anya-e0104n:1680_13": "ohanantīti oghā,",
  "anya-e0104n:1680_14": "yojanaṭṭhena yogā,",
  "anya-e0104n:1680_15": "nīvarantīti nīvaraṇāni,",
  "anya-e0104n:1680_16": "dhammasabhāvaṃ atikkamma parato āmasantīti parāmāsā,",
  "anya-e0104n:1680_17": "bhusaṃ ādiyantīti upādānāni,",
  "anya-e0104n:1680_18": "appahīnabhāvena santāne anu anu sentīti anusayā,",
  "anya-e0104n:1680_19": "malīnabhāvakaraṇaṭṭhena malā,",
  "anya-e0104n:1680_20": "akusalakammāni ca tāni sugatiduggatīnaṃ,",
  "anya-e0104n:1680_21": "tattha nibbattanakasukhadukkhānañca pathā cāti akusalakammapathā,",
  "anya-e0104n:1680_22": "cittaṃ uppajjati etthāti cittuppādo,",
  "anya-e0104n:1680_23": "cittacetasikarāsi,",
  "anya-e0104n:1680_24": "akusalo ca so cittuppādo cāti akusalacittuppādoti akusalasaddaṃ ānetvā sambandhitabbaṃ.",
  "anya-e0104n:1681_0": "Khandhehi khandhānanti idhalokakkhandhehi paralokakkhandhānaṃ.",
  "anya-e0104n:1681_1": "Yāvañhi teti te rūparāgādayo yāva pavattanti na samucchijjanti,",
  "anya-e0104n:1681_2": "tāva etesaṃ khandhaphaladukkhānaṃ anuparamo avicchedoti.",
  "anya-e0104n:1681_3": "Etena tesaṃ saṃyojanatthaṃ vibhāveti.",
  "anya-e0104n:1681_4": "Uddhanti rūpārūpabhavesu,",
  "anya-e0104n:1681_5": "tatiyamagguppattiyā vā uddhaṃ.",
  "anya-e0104n:1681_6": "Uddhaṃ bhajantīti uddhaṃbhāgā,",
  "anya-e0104n:1681_7": "rūpārūpabhavā,",
  "anya-e0104n:1681_8": "tesaṃ avicchedahetutāya hitāni uddhaṃbhāgiyāni.",
  "anya-e0104n:1682_0": "Kilissanti, kilesenti cāti duvidhampi atthaṃ dassento “sayaṃ saṃkiliṭṭhattā”tiādimāha.",
  "anya-e0104n:1683_0": "Micchāvimutti “lokathūpikādīsu mokkho”ti pavattamicchāvimokkho.",
  "anya-e0104n:1683_1": "Abhinivisanādivasena micchā viparītaṃ na sammā pavattanato micchāñāṇaṃ mohova.",
  "anya-e0104n:1684_0": "Lokappavattiyāti khandhappavattiyaṃ sati.",
  "anya-e0104n:1684_1": "Anuparamadhammakattāti puññapāpavasena aparāparaṃ avicchijjanato.",
  "anya-e0104n:1684_2": "“Lābhahetuko lābho”tiādinā kāraṇopacārena.",
  "anya-e0104n:1685_0": "Āvāse macchariyaṃ, āvāsahetukaṃ vā macchariyaṃ āvāsamacchariyaṃ.",
  "anya-e0104n:1686_0": "Tayoti vatthuṃ abhinditvā vuttaṃ, bhinditvā pana vuccamāne dvādasa honti.",
  "anya-e0104n:1687_0": "Ganthakaraṇaṃ kāraṇabhāvena paṭibaddhatākaraṇaṃ ganthananti taṃ rūpakāyepi labbhatīti āha “nāmakāyassa ceva rūpakāyassa cā”ti.",
  "anya-e0104n:1687_1": "Tattha byāpādassāpi abhisajjanupanayhavasena pavattanato ganthanaṭṭho veditabbo,",
  "anya-e0104n:1687_2": "yato tassa paṭighasaṃyojanabhāvo vutto.",
  "anya-e0104n:1688_0": "Chandadosamohabhayehīti chandadosamohabhayahetu. Tañhīti akattabbakaraṇaṃ, kattabbākaraṇañca.",
  "anya-e0104n:1689_0": "Savanāti pavattanato. Savanatoti kilesāsucibhāvena vissandanato. Puna savanatoti pasavanato.",
  "anya-e0104n:1690_0": "Ākaḍḍhanaṭṭhena,",
  "anya-e0104n:1690_1": "duruttaraṇaṭṭhena cāti etena oghā viya oghāti dasseti.",
  "anya-e0104n:1690_2": "Ārammaṇena,",
  "anya-e0104n:1690_3": "dukkhena ca viyogassa appadānasaṅkhātena yojanaṭṭhena yogāti dasseti,",
  "anya-e0104n:1690_4": "saṃkilesakaraṇaṭṭhenāti attho.",
  "anya-e0104n:1690_5": "Tesaññevāti kāmarāgādīnaṃyeva.",
  "anya-e0104n:1690_6": "Te hi sotavasena vattamānā soto viya sotapatite satte apāyasamuddaṃ pāpenti,",
  "anya-e0104n:1690_7": "saṃsārasamuddato ca sīsaṃ ukkhipituṃ na denti,",
  "anya-e0104n:1690_8": "yathāgahitañca ārammaṇaṃ vissajjituṃ na denti,",
  "anya-e0104n:1690_9": "yādisañca pāpaṃ katvā dukkhappatte punapi tādisena yojenti.",
  "anya-e0104n:1691_0": "Cittassāti kusalacittassa,",
  "anya-e0104n:1691_1": "visesato jhānacittassa.",
  "anya-e0104n:1691_2": "Ādito varaṇaṃ āvaraṇaṃ.",
  "anya-e0104n:1691_3": "Kilesavāsanaṃ netvā varaṇaṃ nīvaraṇaṃ.",
  "anya-e0104n:1691_4": "Kuṭṭakavāṭādīhi viya pidahanaṃ paṭicchādanaṃ,",
  "anya-e0104n:1691_5": "taṃ pana kusalādīni saṅgaṇhituṃ,",
  "anya-e0104n:1691_6": "pariññātuṃ,",
  "anya-e0104n:1691_7": "ñātuñca appadānavasena daṭṭhabbaṃ.",
  "anya-e0104n:1692_0": "Tassa tassa dhammassa sabhāvanti kāyādikassa tassa tassa dhammassa asubhādisabhāvaṃ.",
  "anya-e0104n:1692_1": "Abhūtaṃ sabhāvanti subhādisabhāvaṃ.",
  "anya-e0104n:1693_0": "Thāmagataṭṭhenāti thāmagatabhāvena.",
  "anya-e0104n:1693_1": "Thāmagatanti ca anaññasādhāraṇo kāmarāgādīnaṃ sabhāvo daṭṭhabbo.",
  "anya-e0104n:1693_2": "Yena te eva bhagavatā “anusayā”ti vuttā.",
  "anya-e0104n:1693_3": "Anusayanañca maggena appahīnabhāvena paccayasamavāye uppajjanārahatā.",
  "anya-e0104n:1693_4": "Tenāha “punappunaṃ kāmarāgādīnaṃ uppattihetubhāvena anusentiyevā”ti.",
  "anya-e0104n:1694_0": "Dummocanīyabhāvena pavattiṃ sandhāyāha “telañjanakalalaṃ viyā”ti.",
  "anya-e0104n:1695_0": "830.",
  "anya-e0104n:1695_1": "Sesāti anapāyagamanīyā.",
  "anya-e0104n:1695_2": "Sukhumā kāmarāgapaṭighāti sambandho.",
  "anya-e0104n:1695_3": "Catutthañāṇavajjhā evāti avadhāraṇena paṭhamañāṇādivajjhatā nivattīyati.",
  "anya-e0104n:1695_4": "Tayidaṃ niyamadassanaṃ aññatthāpi netabbanti dassento “parato”tiādimāha.",
  "anya-e0104n:1695_5": "Tattha “niyamaṃ na karissāmā”ti etena niyame akate heṭṭhimamaggavajjhatāpi anuññātā eva hotīti.",
  "anya-e0104n:1696_0": "Lobha…pe…",
  "anya-e0104n:1696_1": "catutthañāṇavajjhānītiādīsu paṭhamañāṇādīhi hatāpāyagamanīyādibhāvānīti adhippāyo veditabbo.",
  "anya-e0104n:1696_2": "Ādisaddena oḷārikasukhumatā gahitā.",
  "anya-e0104n:1697_0": "Yaseti parivāre.",
  "anya-e0104n:1698_0": "Agatīsu chandādayo kiñcāpi uparimaggavajjhā,",
  "anya-e0104n:1698_1": "tathāpi taṃmūlakassa akattabbakaraṇassa,",
  "anya-e0104n:1698_2": "kattabbākaraṇassa ca apāyagamanīyatāya paṭhamamaggavajjhā.",
  "anya-e0104n:1699_0": "Katākatākusalākusalavisayaṃ yaṃ vippaṭisārabhūtaṃ kukkuccaṃ,",
  "anya-e0104n:1699_1": "taṃ idha tatiyañāṇavajjhaṃ vuttaṃ.",
  "anya-e0104n:1699_2": "Yaṃ pana “kukkuccapakatatāya āpattimāpajjatī”ti vuttaṃ kukkuccaṃ,",
  "anya-e0104n:1699_3": "taṃ sandhāya “kukkuccavicikicchā sotāpattimaggena pahīyantī”ti aṭṭhasāliniyaṃ vuttaṃ.",
  "anya-e0104n:1699_4": "Tasmā dvinnaṃ vacanānaṃ adhippāyo veditabbo.",
  "anya-e0104n:1699_5": "Aññesupi edisesu ṭhānesu adhippāyo maggitabbo,",
  "anya-e0104n:1699_6": "na virodhato paccetabbo.",
  "anya-e0104n:1699_7": "Oḷārikānavasesappahānaṃ vā sandhāya kukkuccassa paṭhamatatiyañāṇavajjhatā vuttāti veditabbaṃ.",
  "anya-e0104n:1699_8": "“Bhagavatā paṭikkhittaṃ anuvasitvā anuvasitvā āvasathapiṇḍaṃ bhuñjitu”nti,",
  "anya-e0104n:1699_9": "“kukkuccāyanto na paṭiggahesī”ti pana āgataṃ kukkuccaṃ,",
  "anya-e0104n:1699_10": "na nīvaraṇaṃ arahato uppajjanato,",
  "anya-e0104n:1699_11": "nīvaraṇapaṭirūpakaṃ pana “kappati na kappatī”ti vīmaṃsanabhūtaṃ vinayakukkuccaṃ nāma,",
  "anya-e0104n:1699_12": "taṃ tathāpavattacittuppādova.",
  "anya-e0104n:1700_0": "Kāmarāgapaṭighānusayā aṇusahagatā tatiyañāṇavajjhā.",
  "anya-e0104n:1700_1": "Oḷārikānaṃ pana dutiyañāṇavajjhatā heṭṭhā vuttanayāva.",
  "anya-e0104n:1701_0": "Cittuppādaggahaṇena cettha makkhapaḷāsamāyāsāṭheyyapamādathambhasārambhādīnaṃ saṅgaho katoti daṭṭhabbaṃ.",
  "anya-e0104n:1702_0": "831.",
  "anya-e0104n:1702_1": "Aphalo vāyāmoti ettha atītānaṃ tāva pajahane aphalo hotu vāyāmo niruddhattā,",
  "anya-e0104n:1702_2": "anāgatānaṃ pana kathanti tesampi vakkhamānaṃ aviparītamatthaṃ ajānanto natthitāmattaṃ gahetvā codeti,",
  "anya-e0104n:1702_3": "tathāpi “aphalo”ti pubbe pahātabbānaṃ natthitāya codanā katā,",
  "anya-e0104n:1702_4": "idāni pahānassa.",
  "anya-e0104n:1702_5": "Yadi hi pahānaṃ atthi,",
  "anya-e0104n:1702_6": "kathaṃ pahātabbā santi?",
  "anya-e0104n:1702_7": "Atha pahātabbā santi,",
  "anya-e0104n:1702_8": "kathaṃ pahānaṃ hoti?",
  "anya-e0104n:1702_9": "Pahātabbā ca santi,",
  "anya-e0104n:1702_10": "pahānañca hotīti vippaṭisiddhametaṃ. Kasmā?",
  "anya-e0104n:1702_11": "Pahātabbesu santesu pahānassa asambhavato tadupago vāyāmo aphalo ālokatamānaṃ sahāvaṭṭhāne sati ālokassa aphalatā viya.",
  "anya-e0104n:1702_12": "Athāpi kathañci pahānaṃ siyā?",
  "anya-e0104n:1702_13": "Saṃkilesikā ca maggabhāvanā āpajjati pahātabbapahāyakānaṃ sahāvaṭṭhānato.",
  "anya-e0104n:1702_14": "Vippayuttatā vā kilesānaṃ cittavippayuttasaṅkhāravādīnaṃ vippayuttasaṅkhārānaṃ viyāti adhippāyo.",
  "anya-e0104n:1702_15": "Taṃ pana nesaṃ vādīnaṃ yathā matimattaṃ,",
  "anya-e0104n:1702_16": "evamidhāpīti dassento āha “na ca paccuppannakileso cittavippayutto nāma atthī”ti.",
  "anya-e0104n:1702_17": "Arūpadhammā hi ekavatthukādibhāvena vattamānā khaṇattayapariyāpannā paccuppannā,",
  "anya-e0104n:1702_18": "te kathaṃ cittena vippayuttā nāma siyuṃ,",
  "anya-e0104n:1702_19": "tasmā nattheva vippayuttatā kilesānaṃ.",
  "anya-e0104n:1702_20": "Āveṇikāti asādhāraṇā,",
  "anya-e0104n:1702_21": "sayameva uppāditā pāḷi anāruḷhāti adhippāyo.",
  "anya-e0104n:1702_22": "Pāḷiyaṃyeva hi paṭikkhittanti sambandho.",
  "anya-e0104n:1702_23": "Svāyaṃ puggalo.",
  "anya-e0104n:1702_24": "Hañcīti yadi.",
  "anya-e0104n:1703_0": "Vinibaddhoti mānena patthaddhacitto.",
  "anya-e0104n:1703_1": "Parāmaṭṭhoti micchābhiniviṭṭho.",
  "anya-e0104n:1703_2": "Thāmagatoti thāmagatakileso thirabhāvagatānusayo.",
  "anya-e0104n:1703_3": "Tena hi natthi maggabhāvanāti yasmā tīsupi kālesu kilesānaṃ pahānaṃ na yujjati,",
  "anya-e0104n:1703_4": "tikālikā ca kilesā,",
  "anya-e0104n:1703_5": "tasmā natthi maggabhāvanā,",
  "anya-e0104n:1703_6": "tāya sādhetabbaṃ kiccaṃ natthīti attho.",
  "anya-e0104n:1703_7": "“Na hi natthi maggabhāvanā”tiādinā catukkhattuṃ vuttassa paṭikkhepassa paṭikkhepo.",
  "anya-e0104n:1703_8": "Idaṃ vuttaṃ “pāḷiyaṃyeva hī”tiādiṃ ānetvā sambandhitabbaṃ.",
  "anya-e0104n:1704_0": "Evamevāti yathā ajātaphale taruṇarukkhe mūle chinne asati chedane āyatiṃ uppajjanārahāni chedanapaccayā anuppajjamānāni vinaṭṭhāni nāma honti,",
  "anya-e0104n:1704_1": "evameva maggabhāvanāya asati uppajjanārahā kilesā maggabhāvanāya anuppajjamānā “pahīnā”ti vuccantīti upamāsaṃsandanaṃ veditabbaṃ.",
  "anya-e0104n:1704_2": "Uppādoti uppādasīsena uppādavanto khandhā vuttā.",
  "anya-e0104n:1704_3": "Anuppādeti nibbāne.",
  "anya-e0104n:1704_4": "Ajātāyeva na jāyanti,",
  "anya-e0104n:1704_5": "tasmā pahīnā nāma hontīti “natthi kilesappahāna”nti paravādinā kato paṭikkhepo “na hī”ti paṭikkhitto.",
  "anya-e0104n:1704_6": "Te pana neva uppajjitvā vigatā,",
  "anya-e0104n:1704_7": "nāpi bhavissanti,",
  "anya-e0104n:1704_8": "na ca uppannāti “atīte kilese pajahatī”tiādi na vattabbanti dasseti.",
  "anya-e0104n:1704_9": "Hetunirodhāti dukkhahetūnaṃ kilesānaṃ nirodhā.",
  "anya-e0104n:1704_10": "Dukkhanirodhoti āyatiṃ uppajjanakadukkhassa nirodho.",
  "anya-e0104n:1704_11": "Uppādapavattanimittāyūhanā paccuppannabhavavasena gahitā.",
  "anya-e0104n:1705_0": "832.",
  "anya-e0104n:1705_1": "Etenāti “ajātāyeva na jāyantī”tiādivacanena.",
  "anya-e0104n:1705_2": "Vipassanāya ārammaṇabhūtaṃ upādānakkhandhapañcakasaṅkhātaṃ bhūmipavattiṭṭhānaṃ laddhavanto bhūmiladdhā yathā “aggiāhito”ti,",
  "anya-e0104n:1705_3": "laddhabhūmikāti attho.",
  "anya-e0104n:1705_4": "Vattamānādiuppannavidhuratāya bhūmiladdhuppannā eva nāma teti vuttaṃ.",
  "anya-e0104n:1706_0": "833.",
  "anya-e0104n:1706_1": "Anubhavitvā,",
  "anya-e0104n:1706_2": "bhavitvā ca apagataṃ bhūtāpagataṃ.",
  "anya-e0104n:1706_3": "Anubhūtabhūtā hi bhūtatāsāmaññena bhūtasaddena vuttā.",
  "anya-e0104n:1706_4": "Sāmaññameva hi upasaggena visesīyatīti.",
  "anya-e0104n:1706_5": "Anubhūtasaddo ca kammavacanicchāya abhāvato anubhāvakavācako daṭṭhabbo.",
  "anya-e0104n:1706_6": "Vikappagāhavasena rāgādīhi,",
  "anya-e0104n:1706_7": "tabbipakkhehi ca akusalaṃ,",
  "anya-e0104n:1706_8": "kusalañca ārammaṇarasaṃ anubhavati,",
  "anya-e0104n:1706_9": "na vipāko kammavegakkhittattā,",
  "anya-e0104n:1706_10": "nāpi kiriyā ahetukānaṃ atidubbalatāya,",
  "anya-e0104n:1706_11": "sahetukānañca khīṇakilesassa chaḷaṅgupekkhāvato uppajjamānānaṃ atisantavuttittā.",
  "anya-e0104n:1706_12": "Ettha ca purimanaye kusalākusalameva vattuṃ adhippāyavasena “bhūtāpagata”nti vuttaṃ.",
  "anya-e0104n:1706_13": "Yaṃ “uppannānaṃ akusalānaṃ dhammānaṃ pahānāya uppannānaṃ kusalānaṃ dhammānaṃ ṭhitiyā”ti ettha “uppanna”nti gahetvā taṃsadisānaṃ pahānaṃ,",
  "anya-e0104n:1706_14": "vuddhi ca vuttā.",
  "anya-e0104n:1706_15": "Pacchimanaye ca-",
  "anya-e0104n:1706_16": "saddena kusalākusalañca ākaḍḍhitvā sabbaṃ saṅkhataṃ vuttaṃ bhutvāpagatabhāvābhidhānādhippāyena.",
  "anya-e0104n:1706_17": "Vipaccituṃ okāsakaraṇavasena uppattitaṃ atītaṃ kammañca tato uppajjituṃ āraddho vipāko ca anāgato okāsakatuppannoti vutto okāso kato etena,",
  "anya-e0104n:1706_18": "okāso kato etassāti ca atthadvayavasena,",
  "anya-e0104n:1706_19": "yaṃ uppannasaddena vināpi viññāyamānaṃ uppannaṃ sandhāya “nāhaṃ,",
  "anya-e0104n:1706_20": "bhikkhave,",
  "anya-e0104n:1706_21": "sañcetanikānaṃ kammāna”ntiādi vuttaṃ.",
  "anya-e0104n:1707_0": "Tāsu tāsu bhūmīsūti manussadevādiattabhāvasaṅkhātesu upādānakkhandhesu.",
  "anya-e0104n:1707_1": "Tasmiṃ tasmiṃ santāne anuppattidhammataṃ anāpāditatāya asamūhataṃ.",
  "anya-e0104n:1707_2": "Asamūhatattāyeva hissa natthīti navattabbatāya uppannavohāro.",
  "anya-e0104n:1708_0": "834.",
  "anya-e0104n:1708_1": "“Kā bhūmi,",
  "anya-e0104n:1708_2": "ko vā bhūmiladdho”ti āsaṅkaṃ nivattetuṃ “ettha cā”tiādi āraddhaṃ.",
  "anya-e0104n:1708_3": "“Vipassanāya ārammaṇabhūtā”ti etena khandhānaṃ apariññātataṃ dasseti,",
  "anya-e0104n:1708_4": "na ārammaṇabhāvamattaṃ tebhūmakaggahaṇeneva tassa siddhattā.",
  "anya-e0104n:1708_5": "Apariññātā hi khandhā kilesānaṃ bhūmīti adhippetā.",
  "anya-e0104n:1708_6": "Khandhesu vatthubhūtesu.",
  "anya-e0104n:1708_7": "Ārammaṇavasenāti ārammaṇakaraṇavasena.",
  "anya-e0104n:1708_8": "Atītānāgate,",
  "anya-e0104n:1708_9": "pageva paccuppanneti adhippāyo.",
  "anya-e0104n:1708_10": "Tanti taṃ aññasantānagataṃ kilesajātaṃ.",
  "anya-e0104n:1708_11": "Tato aññasmiṃ santāne ārammaṇakaraṇamattena bhūmiladdhaṃ nāma yadi siyāti sambandho.",
  "anya-e0104n:1708_12": "Tassāti kilesajātassa.",
  "anya-e0104n:1708_13": "Appaheyyato parasantatipatitattā na koci bhavamūlaṃ pajaheyya.",
  "anya-e0104n:1708_14": "Bhūmiladdhañhi anusayitaṃ nāma hotīti adhippāyo.",
  "anya-e0104n:1708_15": "Vatthuvasenāti uppattiṭṭhānavasena.",
  "anya-e0104n:1708_16": "Yattha yattha bhave,",
  "anya-e0104n:1708_17": "santāne vā.",
  "anya-e0104n:1708_18": "Pariññātānaṃ abhūmibhāvato “apariññātā”ti vuttaṃ.",
  "anya-e0104n:1708_19": "Uppādato pabhutīti tesaṃ khandhānaṃ uppajjanato paṭṭhāya.",
  "anya-e0104n:1708_20": "Kilesānaṃ appahīnabhāvaṃ ṭhapetvā aññassa kāraṇassa abhāvato tesu khandhesu kilesajātaṃ anuseti,",
  "anya-e0104n:1708_21": "tasmā taṃ anusayitaṃ kilesajātaṃ,",
  "anya-e0104n:1708_22": "teneva anusayanasaṅkhātena appahīnaṭṭhena bhūmiladdhanti veditabbaṃ.",
  "anya-e0104n:1709_0": "835.",
  "anya-e0104n:1709_1": "Tattha ca bhūmibhūtesu khandhesu na sabbe sabbesaṃ vatthū honti,",
  "anya-e0104n:1709_2": "atha kho viseso atthīti taṃ dassento āha “yassa yesū”tiādi.",
  "anya-e0104n:1709_3": "Tattha yassāti yassa puggalassa.",
  "anya-e0104n:1709_4": "Yesūti satipi ajjhattabhāvasāmaññe yesu atītādikāmāvacarādibhedabhinnesu khandhesu.",
  "anya-e0104n:1709_5": "Te eva yathānusayitā khandhā.",
  "anya-e0104n:1709_6": "Kiṃ panete kilesā ārammaṇaṃ karontā viya paricchijja paricchijja anusentīti?",
  "anya-e0104n:1709_7": "Yato te eva khandhā tesaṃ kilesānaṃ vatthūti vuttā,",
  "anya-e0104n:1709_8": "na heva kho anusayānaṃ vatthuṃ paricchijja pavatti atthi.",
  "anya-e0104n:1709_9": "Atītādikāmāvacarādivasena pana yathāparicchinne vatthusmiṃ yo kilesānaṃ appahīnaṭṭho,",
  "anya-e0104n:1709_10": "so paricchijja pavatto viya hotīti “atītakkhandhesū”tiādi vuttaṃ.",
  "anya-e0104n:1709_11": "Tena vatthuvasena bhūmiladdhaṃ hotīti vatthubhedena siyā tassa bhedoti dasseti.",
  "anya-e0104n:1709_12": "Tathāvavatthitabhāvato eva hi “aññataro lolajātiko taṃ rasapathaviṃ aṅguliyā sāyī”tiādivacanaṃ kāmāvacarakkhandhesu",
  "anya-e0104n:1709_13": "anusayitānaṃ rasataṇhādīnaṃ rūpārūpāvacarakkhandhe atikkamitvā puna kāmāvacarakkhandhavatthukataṃ vibhāveti.",
  "anya-e0104n:1709_14": "Tenāha “tathā kāmāvacarakkhandhesū”tiādi.",
  "anya-e0104n:1709_15": "Yathā cettha rūpārūpāvacarakkhandhe atikkamitvā pavatti,",
  "anya-e0104n:1709_16": "evaṃ kāmāvacarakkhandhe atikkamitvā pavatti hotīti āha “esa nayo rūpārūpāvacaresū”ti.",
  "anya-e0104n:1710_0": "Pariyuṭṭhānābhibhavanavasena ca kilesānaṃ anusayanaṭṭho anumīyati tadabhāve abhāvato.",
  "anya-e0104n:1710_1": "Yassa ye anusayā pahīnā,",
  "anya-e0104n:1710_2": "tesaṃ vatthu tena samatikkantaṃ pariññātattāti kuto nesaṃ bhūmisamaññāti dassetuṃ vuttaṃ “sotāpannādīsu panā”tiādi.",
  "anya-e0104n:1710_3": "Idha vaṭṭamūlakilesāti anusayā adhippetā,",
  "anya-e0104n:1710_4": "na avijjā,",
  "anya-e0104n:1710_5": "bhavataṇhā ca.",
  "anya-e0104n:1710_6": "Yaṃ kiñci cetanācetasikabhedaṃ,",
  "anya-e0104n:1710_7": "kāyikādibhedaṃ vā.",
  "anya-e0104n:1710_8": "Itīti evaṃ,",
  "anya-e0104n:1710_9": "appahīnānusayattāti adhippāyo.",
  "anya-e0104n:1710_10": "Assāti puthujjanassa.",
  "anya-e0104n:1710_11": "Te panete anusayā atītādikāmāvacarādivasena yathāparicchinne tattha tattha vatthusmiṃ anusayantāpi te",
  "anya-e0104n:1710_12": "te pañcupādānakkhandhe avibhāgeneva vatthuṃ katvā anusentīti dassento “tassetaṃ vaṭṭamūla”ntiādimāha.",
  "anya-e0104n:1711_0": "836.",
  "anya-e0104n:1711_1": "Idāni tamatthaṃ anvayabyatirekavasena upamāya vibhāvetuṃ “pathavīrasādi viyā”tiādi vuttaṃ.",
  "anya-e0104n:1711_2": "Rukkhagacchalatādīnaṃ paccayabhūto sasambhārapathaviyā raso pathavīraso.",
  "anya-e0104n:1711_3": "Āporasepi eseva nayo.",
  "anya-e0104n:1711_4": "Sākhā nāma khuddakasākhā.",
  "anya-e0104n:1711_5": "Pasākho viṭapo.",
  "anya-e0104n:1711_6": "Rukkhapaveṇinti rukkhaparāparaṃ.",
  "anya-e0104n:1711_7": "Santānayamāneti aparāparaṃ anuppabandhante.",
  "anya-e0104n:1712_0": "Maṇḍūkakaṇṭakoti eko macchakaṇṭakoti vadanti.",
  "anya-e0104n:1712_1": "Anupādānoti pahīnacaturupādāno,",
  "anya-e0104n:1712_2": "rūpādīsu vā kiñcipi agaṇhanto.",
  "anya-e0104n:1713_0": "837.",
  "anya-e0104n:1713_1": "Idha samudācāro nāma laddhattalābhatāti khaṇattayasamaṅgisamudācāruppannanti āha “vattamānuppannameva samudācāruppanna”nti.",
  "anya-e0104n:1713_2": "Pubbabhāge anuppajjamānampīti tasmiṃ āpāthagate ārammaṇe ādito pavattajavanavāresu anuppajjamānampi.",
  "anya-e0104n:1713_3": "Adhiggahitattāti ayonisomanasikārena abhiruyha gahitattā,",
  "anya-e0104n:1713_4": "daḷhaṃ gahitattāti attho.",
  "anya-e0104n:1713_5": "Aparabhāgeti aparasmiṃ kālabhāge,",
  "anya-e0104n:1713_6": "kālantareti attho.",
  "anya-e0104n:1713_7": "Ekantena uppattitoti paccayasamavāye sati tathā ayonisomanasikārassa tattha nibbattattā niyamena uppajjanato.",
  "anya-e0104n:1713_8": "Kalyāṇigāmeti evaṃnāmake gāme.",
  "anya-e0104n:1713_9": "Rohaṇe kira abhirūpānaṃ itthīnaṃ uppattiṭṭhānatāya so gāmo tathā vuccati.",
  "anya-e0104n:1713_10": "Cittasantatimanāruḷhanti paccuppannataṃ paṭisedheti.",
  "anya-e0104n:1713_11": "“Uppattinivārakassa hetuno abhāvā”ti etena paccaye sati paccayasamavāye uppajjanārahatāya avikkhambhitassa uppannatāpariyāyoti dasseti.",
  "anya-e0104n:1713_12": "Nanu ca asamūhatuppannampi paccaye sati uppajjanārahameva?",
  "anya-e0104n:1713_13": "Saccametaṃ,",
  "anya-e0104n:1713_14": "pahānavisesabhāvakato pana nesaṃ bhedo.",
  "anya-e0104n:1713_15": "Yathā avikkhambhitāsamūhatabhūmiladdhuppannaṃ sati paccayasamavāye uppajjanārahaṃ,",
  "anya-e0104n:1713_16": "evaṃ ārammaṇādhiggahituppannampīti tividhassāpi bhūmiladdhena ekasaṅgahatā vuttā.",
  "anya-e0104n:1714_0": "838.",
  "anya-e0104n:1714_1": "Akusalampi bhūtāpagatuppannaṃ atītattā na pahātabbaṃ,",
  "anya-e0104n:1714_2": "tathā ekaccaṃ okāsakatuppannaṃ itaraṃ appahātabbato,",
  "anya-e0104n:1714_3": "sesadvayaṃ khaṇattayasamaṅgibhāvatoti āha “amaggavajjhattā”ti.",
  "anya-e0104n:1714_4": "Kenacīti catūsu maggañāṇesu kenaci.",
  "anya-e0104n:1714_5": "Tassāti yathāvuttassa catubbidhassapi uppannassa.",
  "anya-e0104n:1714_6": "Taṃ uppannabhāvaṃ vināsayamānanti anuppattidhammatāpādanena uppajjanārahataṃ vināsentaṃ.",
  "anya-e0104n:1714_7": "Paṭhamaṃ lokiyañāṇena yathābalaṃ pahīnameva lokuttarañāṇaṃ pajahatīti lokiyaggahaṇaṃ kataṃ.",
  "anya-e0104n:1715_0": "Pariññādikiccakathāvaṇṇanā",
  "anya-e0104n:1716_0": "839.",
  "anya-e0104n:1716_1": "Saccābhisamayakālasminti catunnaṃ ariyasaccānaṃ paṭivijjhanakkhaṇe.",
  "anya-e0104n:1716_2": "Vuttānīti “dukkhaṃ pariññeyya”ntiādinā, “yo,",
  "anya-e0104n:1716_3": "bhikkhave,",
  "anya-e0104n:1716_4": "dukkhaṃ passatī”tiādinā ca vuttāni.",
  "anya-e0104n:1716_5": "Yathāsabhāvenāti aviparītasabhāvena.",
  "anya-e0104n:1716_6": "“Jānitabbānī”ti vatvā tesaṃ jānanavidhiṃ upamāvasena aṭṭhakathāyaṃ tāva vuttanayena dassetuṃ “vuttaṃ heta”ntiādi vuttaṃ.",
  "anya-e0104n:1717_0": "Tattha yathā padīpotiādi ekassa ñāṇassa ekakkhaṇe cattāri kiccāni kathaṃ sambhavanti.",
  "anya-e0104n:1717_1": "Na hi tādisaṃ kiñci loke diṭṭhaṃ atthi,",
  "anya-e0104n:1717_2": "na ca vacanaṃ labbhatīti antolīnacodanaṃ manasi katvā vuttaṃ “pariññābhisamayenā”ti.",
  "anya-e0104n:1717_3": "Anavasesato paricchijja jānanasaṅkhātena paṭivijjhanena abhisameti asammohavasena paṭivijjhati.",
  "anya-e0104n:1717_4": "Pahānābhisamayenāti samucchedappahānasaṅkhātena paṭivijjhanena asammohato abhisameti.",
  "anya-e0104n:1717_5": "Maggaṃ bhāvanābhisamayenāti maggañāṇaṃ sammāsaṅkappādisesamaggaṃ sahajātādipaccayatāvasena bhāvanābhisamayena.",
  "anya-e0104n:1717_6": "Abhisameti pubbabhāgabhāvanāsambhūtena ariyamaggabhāvanāsaṅkhātena paṭivijjhanena abhisameti aṭṭhaṅgikaṃ maggaṃ asammohato paṭivijjhati.",
  "anya-e0104n:1717_7": "Maggañāṇañhi sampayuttadhammesu sammohaṃ viddhaṃsentaṃ attanipi sammohaṃ viddhaṃsetiyeva.",
  "anya-e0104n:1717_8": "Nirodhanti nibbānaṃ.",
  "anya-e0104n:1717_9": "Sacchikiriyābhisamayenāti paccakkhakaraṇasaṅkhātena paṭivijjhanena.",
  "anya-e0104n:1717_10": "Pāpuṇātīti adhigacchati.",
  "anya-e0104n:1717_11": "Svāyaṃ adhigamo dassanapaṭivedhoti āha “passati paṭivijjhatī”ti.",
  "anya-e0104n:1718_0": "“Nirodhaṃ…pe…",
  "anya-e0104n:1718_1": "paṭivijjhatī”ti etena nirodhasaccamekaṃ ārammaṇapaṭivedhena cattāripi saccāni asammohapaṭivedhena maggañāṇaṃ",
  "anya-e0104n:1718_2": "paṭivijjhatīti evaṃ yuttivasena vibhāvitaṃ ekapaṭivedhaṃ āgamenapi sādhetuṃ “vuttampi ceta”ntiādi vuttaṃ.",
  "anya-e0104n:1718_3": "“Sabbaṃ veditabba”nti iminā “yo dukkhasamudayaṃ passati,",
  "anya-e0104n:1718_4": "so dukkhampi passatī”tiādinā āgataṃ samudayaṃ saccādimūlakaṃ yojanaṃ saṅgaṇhāti.",
  "anya-e0104n:1719_0": "Na cetaṃ kālantaradassanaṃ sandhāya vuttaṃ,",
  "anya-e0104n:1719_1": "atha kho ekapaṭivedhamevāti dassentena “maggasamaṅgissa ñāṇaṃ,",
  "anya-e0104n:1719_2": "dukkhepetaṃ ñāṇa”ntiādinā aparaṃ suttapadaṃ ānītaṃ.",
  "anya-e0104n:1719_3": "Tathā hi “yo nu kho, āvuso,",
  "anya-e0104n:1719_4": "dukkhaṃ passati,",
  "anya-e0104n:1719_5": "dukkhasamudayampi so passati…pe…",
  "anya-e0104n:1719_6": "paṭipadampi so passatī”ti ekasaccadassanasamaṅgino aññasaccadassanasamaṅgibhāvavicāraṇāya tamatthaṃ sādhetuṃ āyasmatā gavampatittherena vuttaṃ,",
  "anya-e0104n:1719_7": "paccekañca saccattayadassanayojanā katā.",
  "anya-e0104n:1719_8": "Aññathā kamābhisamaye purimadiṭṭhassa puna adassanato samudayādiṃ passato dukkhādidassanaṃ puna avattabbaṃ siyā,",
  "anya-e0104n:1719_9": "vuccamāne ca sabbadassanaṃ dassanantaraparamanti dassanānuparamo eva siyāti.",
  "anya-e0104n:1720_0": "Nissayabhāvahetutāya dukkhapariññāya vaṭṭijhāpanasadisatā,",
  "anya-e0104n:1720_1": "paṭipakkhaviddhaṃsanatāya samudayappahānassa andhakāravidhamanasadisatā,",
  "anya-e0104n:1720_2": "ñāṇālokaparibrūhanatāya maggabhāvanāya ālokaviddhaṃsanasadisatā,",
  "anya-e0104n:1720_3": "tena tena maggena yathā yathā nirodhassa sacchikiriyā,",
  "anya-e0104n:1720_4": "tathā tathā kilesasnehapariyādānaṃ hotīti nirodhasacchikiriyāya snehapariyādānasadisatā kāraṇūpacārena vuttā.",
  "anya-e0104n:1721_0": "840.",
  "anya-e0104n:1721_1": "Obhāsetīti pakāseti.",
  "anya-e0104n:1721_2": "Kilesapaṭippassaddhinti sabbakilesadarathapariḷāhavūpasamabhāvato kilesānaṃ paṭippassaddhibhūtaṃ.",
  "anya-e0104n:1722_0": "841.",
  "anya-e0104n:1722_1": "Appetīti pappoti.",
  "anya-e0104n:1722_2": "Dukkhapariññāya sakkāyatīrasamatikkamabhāvato orimatīrappahānasadisatā,",
  "anya-e0104n:1722_3": "maggabhāvanāya sattattiṃsabodhipakkhiyadhammāvahanatāya bhaṇḍavahanasadisatā.",
  "anya-e0104n:1723_0": "842. Pavattaṃ ñāṇaṃ assāti pavattañāṇo, maggo. Assa maggassa.",
  "anya-e0104n:1724_0": "Tathaṭṭhenāti tathasabhāvena,",
  "anya-e0104n:1724_1": "pīḷanādiaviparītasabhāvenāti attho.",
  "anya-e0104n:1724_2": "Ekapaṭivedhānīti ekajjhaṃ paṭivijjhitabbākārāni.",
  "anya-e0104n:1725_0": "Dukkhassa pīḷanaṭṭhotiādīsu yaṃ vattabbaṃ,",
  "anya-e0104n:1725_1": "taṃ heṭṭhā buddhānussativaṇṇanāyaṃ vuttameva.",
  "anya-e0104n:1725_2": "Ekasaṅgahitānīti ekeneva saṅgahitāni. Kena?",
  "anya-e0104n:1725_3": "Tathaṭṭhena,",
  "anya-e0104n:1725_4": "saccaṭṭhenāti attho.",
  "anya-e0104n:1725_5": "Yaṃ ekasaṅgahitantiādi ñāṇassa ekapaṭivedhadassanaṃ.",
  "anya-e0104n:1725_6": "Maggañāṇañhi nirodhameva ārammaṇaṃ karontampi yo so dukkhādīsu tacchāvipallāsabhūtabhāvasaṅkhāto saccaṭṭho,",
  "anya-e0104n:1725_7": "tappaṭicchādakasammohaviddhaṃsanena taṃ yāthāvato paṭivijjhantaṃ paccakkhaṃ karontameva pavattati.",
  "anya-e0104n:1725_8": "Yato aparabhāge pīḷanādayo soḷasapi saccaṭṭhā ariyassa hatthāmalakaṃ viya yāthāvato upaṭṭhahanti.",
  "anya-e0104n:1726_0": "843.",
  "anya-e0104n:1726_1": "Atthāti ñāṇena araṇīyato atthāti laddhasamaññā ākārā.",
  "anya-e0104n:1726_2": "Aññasaccadassanavasenāti samudayādisaccantaradassanavasena.",
  "anya-e0104n:1726_3": "Āvibhāvatoti pakāsabhāvato.",
  "anya-e0104n:1726_4": "Idaṃ vuttaṃ hoti –",
  "anya-e0104n:1726_5": "ye ākārā dukkhādīsu sabhāvavasena,",
  "anya-e0104n:1726_6": "saccantaradassanavasena ca āvibhavanti,",
  "anya-e0104n:1726_7": "te pīḷanādayo cattāroyevāti soḷaseva vuttā,",
  "anya-e0104n:1726_8": "na aññeti.",
  "anya-e0104n:1726_9": "Ayamattho idhādhippetoti kathamidaṃ viññāyatīti āha “tattha katamaṃ dukkhe ñāṇa”ntiādi.",
  "anya-e0104n:1726_10": "Tenetaṃ dasseti –",
  "anya-e0104n:1726_11": "yasmā pāḷiyaṃ visuṃ visuṃ ārammaṇakaraṇavasenapi saccañāṇaṃ vuttaṃ kiccanibbattivasenapi,",
  "anya-e0104n:1726_12": "tasmā viññāyati “sabhāvato,",
  "anya-e0104n:1726_13": "saccantaradassanato ca saccānaṃ ākārā āvibhavantī”ti.",
  "anya-e0104n:1727_0": "Kiccanibbattivasena dassanaṃ āvibhāvato dassanasadisanti taṃ anāmasitvā itarameva dassento “tatthā”tiādimāha.",
  "anya-e0104n:1727_1": "Tatthāti tesu dvīsu dassanesu.",
  "anya-e0104n:1727_2": "Āyūhitanti piṇḍavasena nibbattitaṃ.",
  "anya-e0104n:1727_3": "Yañhi kiñci paccayuppannaṃ nāma,",
  "anya-e0104n:1727_4": "sabbaṃ taṃ samuditameva nibbattatīti.",
  "anya-e0104n:1727_5": "Saṅkhatanti paccayantarehi samecca sambhūya kataṃ.",
  "anya-e0104n:1727_6": "Rāsikatanti puñjakataṃ.",
  "anya-e0104n:1727_7": "Anekameva hi paccayuppannaṃ ekajjhaṃ nibbattamānaṃ attano paccayehi rāsikataṃ viya hotīti.",
  "anya-e0104n:1727_8": "Tasmāti samudayena āyūhitattā.",
  "anya-e0104n:1727_9": "Assāti dukkhasaccassa.",
  "anya-e0104n:1727_10": "Yasmiṃ santāne uppanno,",
  "anya-e0104n:1727_11": "tassa kilesasantāpaharo.",
  "anya-e0104n:1727_12": "Sayampi kilesapariḷāhābhāvato susītalo.",
  "anya-e0104n:1727_13": "Santāpaṭṭho āvibhavati uḷāradassanena tadaññassa anuḷārabhāvo viyāti dassento āha “āyasmato”tiādi.",
  "anya-e0104n:1727_14": "Avipariṇāmadhammassa niccasabhāvassa vattabbameva natthi paṭipakkhato āvibhavanākārassa sukhasiddhito.",
  "anya-e0104n:1728_0": "Nidānaṭṭho āvibhavati idamassa nidadātīti.",
  "anya-e0104n:1728_1": "Saṃyogapalibodhaṭṭhā paṭipakkhavasena āvibhavanākārāti dassento āha “visaṃyogabhūtassā”tiādi.",
  "anya-e0104n:1728_2": "Kilesadukkhehi saṃyojanaṭṭho saṃyogaṭṭho.",
  "anya-e0104n:1728_3": "Saṃsāracārake palibuddhanaṭṭho palibodhaṭṭho.",
  "anya-e0104n:1729_0": "Kilesasaṅgaṇikādivasena avivekabhūtassa.",
  "anya-e0104n:1729_1": "Vivekaṭṭho upadhivivekatā.",
  "anya-e0104n:1729_2": "Sabbasaṅkhāravivittatā asaṅkhatabhāvoti evaṃ acchariyabbhutasabhāvopi ariyamaggo saṅkhato eva,",
  "anya-e0104n:1729_3": "ayameva ca eko asaṅkhatoti nirodhassa asaṅkhatabhāvo supākaṭo hoti.",
  "anya-e0104n:1729_4": "Dukkhaṃ visaṃ maraṇadhammato tassa agadabhūtaṃ amataṃ nibbānaṃ.",
  "anya-e0104n:1730_0": "“Maggo”ti sambhāvetabbataṃ patto sukhumasantabhāvena upaṭṭhito nikantibhūtopi nāyaṃ samudayo hetu nibbānassa pattiyā.",
  "anya-e0104n:1730_1": "Ayaṃ ariyamaggo hetūti maggāmaggañāṇadassane vuttanayena maggassa hetuṭṭho āvibhavati.",
  "anya-e0104n:1730_2": "Nirodhadassanenāti ativiya nipuṇassa paramagambhīrassa nirodhasaccassa dassanena.",
  "anya-e0104n:1730_3": "Tenāha “paramasukhumānī”tiādi.",
  "anya-e0104n:1730_4": "Dukkhadassanenāti ativiya ādīnavappattiyā vipulatarādīnavassa dukkhasaccassa dassanena.",
  "anya-e0104n:1730_5": "Tappaṭipakkhato ādhipateyyaṭṭho.",
  "anya-e0104n:1730_6": "Tenāha “anekarogātura…pe…",
  "anya-e0104n:1730_7": "uḷārabhāvo viyā”ti.",
  "anya-e0104n:1730_8": "Evamete yathārahaṃ anvayato,",
  "anya-e0104n:1730_9": "byatirekato ca saccesu āvibhavanākārā vibhāvitā.",
  "anya-e0104n:1731_0": "Ekekassāti ekekassa atthassa,",
  "anya-e0104n:1731_1": "pīḷanāyūhananissaraṇaniyyānaṭṭhe sandhāyāha.",
  "anya-e0104n:1731_2": "Tiṇṇaṃ tiṇṇanti saṅkhatādiatthe.",
  "anya-e0104n:1731_3": "Ye pana vādino.",
  "anya-e0104n:1731_4": "Nānābhisamayanti nānāñāṇena abhisamayaṃ,",
  "anya-e0104n:1731_5": "catunnaṃ saccānaṃ nānākkhaṇe nānāñāṇena paṭivijjhananti attho.",
  "anya-e0104n:1731_6": "Yadi hi maggañāṇassa catūsu saccesu nānābhisamayo siyā,",
  "anya-e0104n:1731_7": "dukkhadassanādīhi paṭhamamaggādīhi pahātabbānaṃ saṃyojanattayādīnaṃ ekadesappahānaṃ āpajjati.",
  "anya-e0104n:1731_8": "Tathā ca sati ekadesasotāpattimaggaṭṭhatādippasaṅgo.",
  "anya-e0104n:1731_9": "Taṃtaṃdassanānantarañca taṃtaṃphalena bhavitabbanti taṃtaṃpaheyyakilesapaṭippassaddhibhūtānaṃ phalānaṃ maggānaṃ viya catukkatā siyā.",
  "anya-e0104n:1731_10": "Tathā ca sati ekadesasotāpannatādippasaṅgo.",
  "anya-e0104n:1731_11": "Kiñca bhiyyo –",
  "anya-e0104n:1731_12": "yadi maggañāṇassa nānābhisamayo siyā,",
  "anya-e0104n:1731_13": "aññena ñāṇena dukkhaṃ passati.",
  "anya-e0104n:1731_14": "Aññena samudayaṃ,",
  "anya-e0104n:1731_15": "aññena nirodhaṃ,",
  "anya-e0104n:1731_16": "aññena maggaṃ,",
  "anya-e0104n:1731_17": "evaṃ sati maggakiccaṃ aparipuṇṇameva siyā.",
  "anya-e0104n:1731_18": "Maggadassanena hi dvayagati,",
  "anya-e0104n:1731_19": "teneva vā tassa dassanaṃ,",
  "anya-e0104n:1731_20": "aññena vāti.",
  "anya-e0104n:1731_21": "Tattha paṭhamo tāva pakkho na yujjati attani pavattiyā asambhavato.",
  "anya-e0104n:1731_22": "Na hi teneva aṅgulaggena tameva parāmasituṃ sakkā.",
  "anya-e0104n:1731_23": "Atha aññena anavaṭṭhānappasaṅgo “yena maggaṃ passati,",
  "anya-e0104n:1731_24": "sopi maggo.",
  "anya-e0104n:1731_25": "Tampi yena passati,",
  "anya-e0104n:1731_26": "sopi maggo”ti.",
  "anya-e0104n:1731_27": "Tasmā ekābhisamayato yathāvutto asammohapaṭivedhova yutto.",
  "anya-e0104n:1731_28": "Apica paricchinditabbaṃ,",
  "anya-e0104n:1731_29": "samucchinditabbañca saccadvayaṃ ārabbha pavattamānassa maggañāṇassa paricchindanasamucchindanāni na sambhavanti tato anissaraṇato.",
  "anya-e0104n:1731_30": "Na hi dukkhapariññāsamudayappahānāni dukkhasamudayasaccārammaṇena ñāṇena kātuṃ sakkuṇeyyāni.",
  "anya-e0104n:1731_31": "Nibbānārammaṇena pana tattha,",
  "anya-e0104n:1731_32": "itaradvaye ca sammohaṃ viddhaṃsentena sakkā kātunti ekābhisamayo eva yutto.",
  "anya-e0104n:1731_33": "Ayaṃ pana attho pāḷiyaṃ āgato evāti “tesaṃ uttaraṃ abhidhamme kathāvatthusmiṃ vuttamevā”ti.",
  "anya-e0104n:1732_0": "Pariññādippabhedakathāvaṇṇanā",
  "anya-e0104n:1733_0": "845.",
  "anya-e0104n:1733_1": "Abhiññāpaññātiādīnaṃ attho heṭṭhā vuttoyeva.",
  "anya-e0104n:1733_2": "Apica sutamayāya,",
  "anya-e0104n:1733_3": "cintāmayāya,",
  "anya-e0104n:1733_4": "ekaccabhāvanāmayāya ca abhivisiṭṭhāya paññāya ñātā abhiññātā.",
  "anya-e0104n:1733_5": "Āveṇikā bhūmi pariññantarānaṃ avisayabhāvato.",
  "anya-e0104n:1733_6": "Na hi nāmarūpaparicchedapaccayapariggahaṇavasena tīraṇapariññādīnaṃ pavatti atthi.",
  "anya-e0104n:1734_0": "846.",
  "anya-e0104n:1734_1": "Anulomañāṇampi aniccādivaseneva saṅkhāre ārabbha pavattati,",
  "anya-e0104n:1734_2": "pageva paṭisaṅkhānupassanādayoti āha “yāva anulomā āveṇikā bhūmī”ti.",
  "anya-e0104n:1734_3": "Kāmañcettha tīraṇapariññābhūmiyaṃ ñātappahānapariññāyopi laddhāvasarā,",
  "anya-e0104n:1734_4": "tattha pana yathā tīraṇapariññā sātisayaṃ kiccakārī,",
  "anya-e0104n:1734_5": "na tathā itarāti āveṇikaggahaṇaṃ.",
  "anya-e0104n:1735_0": "847.",
  "anya-e0104n:1735_1": "Nippariyāyena pahānapariññā nāma maggañāṇanti “yāva maggañāṇā bhūmī”ti vuttaṃ.",
  "anya-e0104n:1735_2": "Ayaṃ idha adhippetāti idha abhisamayakāle kiccavicāre ayaṃ pahānapariññā adhippetā tadatthattā sesapariññānaṃ.",
  "anya-e0104n:1735_3": "Tenāha “yasmā vā”tiādi.",
  "anya-e0104n:1736_0": "Tadatthāyevāti pahānapariññatthā eva.",
  "anya-e0104n:1736_1": "Atha vā tadatthāyevāti pahānatthā eva.",
  "anya-e0104n:1736_2": "Atha vā tadatthāyevāti maggatthā eva.",
  "anya-e0104n:1736_3": "Ñātatīraṇapariññā hi yāvadeva maggādhigamatthāya pavattā.",
  "anya-e0104n:1736_4": "Niyamato ñātā ceva tīritā ca honti ñātatīritabhāvehi vinā pahānābhāvato,",
  "anya-e0104n:1736_5": "pahānasiddhiyañca ñātatīritabhāvasiddhito.",
  "anya-e0104n:1736_6": "Maggañāṇañhi dukkhe pariññābhisamayavasena pavattamānaṃ tassa sabhāvalakkhaṇaṃ viya sāmaññalakkhaṇampi",
  "anya-e0104n:1736_7": "paṭivijjhatīti vuccati tappaṭicchādakasammohaviddhaṃsanato.",
  "anya-e0104n:1736_8": "Tenāha “pariññattayampi…pe…",
  "anya-e0104n:1736_9": "veditabba”nti.",
  "anya-e0104n:1737_0": "848.",
  "anya-e0104n:1737_1": "Pariññā viyāti tividhatāsāmaññaṃ nidasseti,",
  "anya-e0104n:1737_2": "na pariññāpahātabbatāsāmaññaṃ vikkhambhanappahānassa aripaññākiccabhāvato.",
  "anya-e0104n:1737_3": "Kāmacchandādayo yathā na cittaṃ pariyuṭṭhāya tiṭṭhanti,",
  "anya-e0104n:1737_4": "evaṃ pariyuṭṭhānassa nisedhanaṃ appavattikaraṇaṃ vikkhambhanaṃ,",
  "anya-e0104n:1737_5": "vikkhambhanameva pahānaṃ vikkhambhanappahānaṃ.",
  "anya-e0104n:1737_6": "Pākaṭattāti “ayaṃ abyāpannacitto vigatathinamiddho”tiādinā paresampi pākaṭattā.",
  "anya-e0104n:1737_7": "“Na sahasā cittaṃ ajjhottharantī”ti idaṃ paṭiladdhamattassa jhānassa vasena vuttaṃ,",
  "anya-e0104n:1737_8": "subhāvite pana paguṇajjhāne yāva carimakacittampi na ajjhottharanteva.",
  "anya-e0104n:1737_9": "Atha vā jhānassa pubbabhāgepīti jhānādhigamatthāya pubbabhāgapaṭipattiyā.",
  "anya-e0104n:1737_10": "Pacchābhāgepīti jhānaṃ labhitvā aññakiccappasutassapi.",
  "anya-e0104n:1737_11": "Vitakkādayoti vitakkavicārapītisukharūpasaññādayo.",
  "anya-e0104n:1737_12": "Dutiyajjhānādīnaṃ paṭipakkhā dutiyādīsu appitesuyeva vikkhambhanti,",
  "anya-e0104n:1737_13": "tato tato vuṭṭhitamattassa pana pavattanti parittacittavaseneva vuṭṭhahanato.",
  "anya-e0104n:1738_0": "849.",
  "anya-e0104n:1738_1": "“Padīpena andhakārassa viyā”ti idaṃ paṭipakkhena pahīnabhāvadassanatthaṃ vuttaṃ.",
  "anya-e0104n:1738_2": "Paṭipakkho hi padīpo andhakārassa,",
  "anya-e0104n:1738_3": "ghaṭappahāro pana sevālassa na paṭipakkho,",
  "anya-e0104n:1738_4": "kevalaṃ pavattinivāraṇamattameva karotīti.",
  "anya-e0104n:1738_5": "Tena asatipi ujuvipaccanīkatāya dutiyajjhānādīnaṃ vitakkādīnaṃ vikkhambhanassa taṃ nidassanaṃ suṭṭhutaraṃ yujjati.",
  "anya-e0104n:1738_6": "“Vipassanāya avayavabhūtenā”ti idaṃ idhādhikatatadaṅgappahānassa dassanatthaṃ vuttaṃ.",
  "anya-e0104n:1738_7": "Sīlavisodhanādināpi hi tadaṅgappahānaṃ hotiyevāti.",
  "anya-e0104n:1738_8": "Ñāṇaṅgenāti ñāṇasaṅkhātena kāraṇena.",
  "anya-e0104n:1738_9": "Tadaṅgena tadaṅgassa pahānaṃ tadaṅgappahānaṃ.",
  "anya-e0104n:1738_10": "Sati vijjamāne khandhapañcakasaṅkhāte kāye,",
  "anya-e0104n:1738_11": "sayaṃ vā tattha sati diṭṭhi sakkāyadiṭṭhi,",
  "anya-e0104n:1738_12": "“rūpaṃ attato samanupassatī”tiādinā nayena vuttā attānudiṭṭhi.",
  "anya-e0104n:1738_13": "Soḷasavatthukā,",
  "anya-e0104n:1738_14": "aṭṭhavatthukā ca kaṅkhāva malaṃ kaṅkhāmalaṃ.",
  "anya-e0104n:1738_15": "Samūhagāhassāti “attā attaniya”nti evaṃ pavattasamūhagahaṇassa pahānaṃ kalāpasammasanena ekādasasu okāsesu",
  "anya-e0104n:1738_16": "pakkhipitvā vikiraṇavasena khandhānaṃ dassanato.",
  "anya-e0104n:1738_17": "Assādasaññāyāti pañcakkhandhe assādanavasena pavattamicchāsaññāya.",
  "anya-e0104n:1738_18": "Appaṭisaṅkhānassāti paṭisaṅkhānapaṭipakkhassa mohassa.",
  "anya-e0104n:1738_19": "Anupekkhanassāti apekkhāya.",
  "anya-e0104n:1738_20": "Saṅkhāresu niccādigāho saccapaṭilomagāho maggasaccādhigamassa vilomanato.",
  "anya-e0104n:1738_21": "Sādīnavesu anādīnavasaññitā,",
  "anya-e0104n:1738_22": "anādīnave ca sādīnavasaññitā saccapaṭilomagāhoti ca vadanti.",
  "anya-e0104n:1739_0": "Evaṃ visuddhikkamena tadaṅgappahānaṃ dassetvā idāni aṭṭhārasamahāvipassanāvasenapi taṃ dassetuṃ “yaṃ vā panā”tiādi vuttaṃ.",
  "anya-e0104n:1739_1": "Tattha yaṃ vā pana pahānanti sambandho.",
  "anya-e0104n:1740_0": "850. Vuttameva “sabbaṃ saṅkhāragataṃ aniccato anupassatī”tiādinā.",
  "anya-e0104n:1741_0": "Santatisamūhakiccārammaṇānaṃ vasena ghanaggahaṇaṃ ghanasaññā, tassā ghanasaññāya.",
  "anya-e0104n:1742_0": "Nirodhe adhimuttatā,",
  "anya-e0104n:1742_1": "tāyāti tiyaddhagatānaṃ saṅkhārānaṃ nirodhameva disvā tattha adhimuccanavasena pavattapaññā, tāya.",
  "anya-e0104n:1742_2": "Āyūhanassāti abhisaṅkharaṇassa.",
  "anya-e0104n:1743_0": "Taṃ taṃ paricchedanti ādānanikkhepādikaṃ taṃ taṃ paricchedaṃ.",
  "anya-e0104n:1743_1": "Aññathāpavattidassananti vuttaparicchedato pubbe,",
  "anya-e0104n:1743_2": "pacchā ca aññākārappavattiyā dassanaṃ,",
  "anya-e0104n:1743_3": "avatthāvisesappavattidassanaṃ vā.",
  "anya-e0104n:1743_4": "Dhuvasaññāyāti thirabhāvaggahaṇassa.",
  "anya-e0104n:1744_0": "Sārādānābhinivesassāti asāresu sāragahaṇābhinivesassa.",
  "anya-e0104n:1745_0": "Saṃsayamicchāñāṇānaṃ vasena sammuyhanaṃ sammoho,",
  "anya-e0104n:1745_1": "so eva abhinivesoti sammohābhiniveso.",
  "anya-e0104n:1745_2": "Saṅkhāresu leṇatāṇabhāvaggahaṇaṃ ālayābhiniveso,",
  "anya-e0104n:1745_3": "atthato bhavanikanti.",
  "anya-e0104n:1746_0": "Yathā cittaṃ saṅkhāre muñcitvā vivaṭṭaṃ nibbānaṃ pakkhandati,",
  "anya-e0104n:1746_1": "tathā pavattanato saṅkhārupekkhā ca anulomañca “vivaṭṭānupassanā”ti vuttaṃ.",
  "anya-e0104n:1746_2": "Niviṭṭhabhāvena ogāḷhabhāvena pavattasaṃyojanādikilesā eva kilesābhiniveso.",
  "anya-e0104n:1746_3": "Nibbedhabhāgiyaṃ samādhinti vipassanāsamādhimāha.",
  "anya-e0104n:1747_0": "851.",
  "anya-e0104n:1747_1": "Asanivicakkaṃ asanimaṇḍalaṃ.",
  "anya-e0104n:1747_2": "Evaṃ pahānanti anuppattidhammatāpādanamāha.",
  "anya-e0104n:1747_3": "Kammakilesānaṃ,",
  "anya-e0104n:1747_4": "sabbesampi vā saṅkhārānaṃ khayaṃ nirodhaṃ gacchatīti khayagāmī,",
  "anya-e0104n:1747_5": "ariyamaggo.",
  "anya-e0104n:1747_6": "Lokuttaraggahaṇeneva siddhepi khayagāmiggahaṇaṃ vaṇṇabhaṇanatthaṃ.",
  "anya-e0104n:1747_7": "Samucchedappahānamevāti avadhāraṇaṃ nippariyāyataṃ upādāya.",
  "anya-e0104n:1747_8": "Tadatthānevāti samucchedappahānatthāneva.",
  "anya-e0104n:1747_9": "Tena vikkhambhanatadaṅgappahānānaṃ maggasambhāratamāha tehi vinā asijjhanato.",
  "anya-e0104n:1747_10": "Atha vā tadatthānevāti maggatthāneva.",
  "anya-e0104n:1747_11": "Tena tadatthatāya tesaṃ taṃkiccataṃ dasseti.",
  "anya-e0104n:1747_12": "Tenāha “tasmā”tiādi.",
  "anya-e0104n:1747_13": "Tamevatthaṃ upamāya dassetuṃ “paṭirājānaṃ vadhitvā”tiādi vuttaṃ.",
  "anya-e0104n:1747_14": "Yampi tato pubbe katanti yaṃ tatorajjappattito pubbe kataṃ paccantasādhanaduggaviddhaṃsanādi.",
  "anya-e0104n:1747_15": "Yathā idañcidañca raññā katantiyeva vuccati,",
  "anya-e0104n:1747_16": "evaṃ lokiyañāṇena sādhitānipi vikkhambhanatadaṅgappahānāni samucchedappahānavasena pavattassa maggassa kiccabhāvena vuccanti,",
  "anya-e0104n:1747_17": "tadatthatāya,",
  "anya-e0104n:1747_18": "tesaṃ taṃsantatipatitatāya ca maggassāti veditabbā.",
  "anya-e0104n:1748_0": "852.",
  "anya-e0104n:1748_1": "Lokiyassa,",
  "anya-e0104n:1748_2": "lokiyā vā sacchikiriyā lokiyasacchikiriyā.",
  "anya-e0104n:1748_3": "Evaṃ lokuttarasacchikiriyā veditabbā.",
  "anya-e0104n:1748_4": "Lābhīmhīti lābhī amhi.",
  "anya-e0104n:1748_5": "Tathā vasīmhīti etthāpi.",
  "anya-e0104n:1748_6": "Paccakkhato ñāṇaphassenāti paccakkhato ārammaṇakaraṇasaṅkhātena ñāṇaphassanena.",
  "anya-e0104n:1748_7": "“Paccakkhato”ti ca iminā anumānato ārammaṇakaraṇaṃ nivatteti,",
  "anya-e0104n:1748_8": "“īdisamida”nti paccavekkhaṇavasena paccakkhato jānanaṃ hettha “ñāṇaphasso”ti adhippeto.",
  "anya-e0104n:1748_9": "Phassitāti ñāṇena phuṭṭhā.",
  "anya-e0104n:1749_0": "Jhānamaggaphalāni viya attano santāne anuppādetvāpi tappaṭicchādakasammohaviddhaṃsanavasena tathāviddhaṃsanapavattañāṇaṃ aparappaccayañāṇaṃ.",
  "anya-e0104n:1750_0": "Passanto paccakkhato jānanto. Amatogadhanti amatapariyāpannaṃ, amatasaṅkhātanti attho.",
  "anya-e0104n:1751_0": "Sotāpattimaggo paṭhamaṃ nibbānadassanato dassanaṃ,",
  "anya-e0104n:1751_1": "tena dassanena sacchikiriyā dassanasacchikiriyā.",
  "anya-e0104n:1751_2": "Kiñcāpi gotrabhuñāṇaṃ tato paṭhamataraṃ nibbānaṃ passati,",
  "anya-e0104n:1751_3": "ālambanakaraṇato disvā kattabbakiccākaraṇato pana na dassananti vuccati.",
  "anya-e0104n:1751_4": "Sā duvidhāpīti sā dassanabhāvanāvasena duvidhāpi sacchikiriyā.",
  "anya-e0104n:1751_5": "Dassanabhāvanāvasenāti dassanamaggabhāvanāmaggavasena.",
  "anya-e0104n:1751_6": "Tena amaggavasena pavattanibbānassa paccavekkhaṇasacchikiriyaṃ nivatteti.",
  "anya-e0104n:1751_7": "Nibbānassāti pana iminā maggaphalesu paccavekkhaṇasacchikiriyaṃ.",
  "anya-e0104n:1751_8": "Imassa ñāṇassāti imassa yathādhigatassa lokuttarañāṇassa.",
  "anya-e0104n:1752_0": "853.",
  "anya-e0104n:1752_1": "Abhimatāti adhippetā.",
  "anya-e0104n:1752_2": "Bhāvanā nāma uppādanā,",
  "anya-e0104n:1752_3": "santānaparibhāvanā cāti tadubhayaṃ dassento “lokiyāna”ntiādimāha.",
  "anya-e0104n:1752_4": "Yadaggena hi lokiyā kusalādayo uppāditā,",
  "anya-e0104n:1752_5": "vaḍḍhitā ca,",
  "anya-e0104n:1752_6": "tadaggenassa sīlabhāvanā,",
  "anya-e0104n:1752_7": "kāyabhāvanā,",
  "anya-e0104n:1752_8": "cittabhāvanā,",
  "anya-e0104n:1752_9": "paññābhāvanā ca lokiyā nipphāditā hoti,",
  "anya-e0104n:1752_10": "tāya ca santānopi paribhāvitoti.",
  "anya-e0104n:1752_11": "Tāsu lokiyalokuttarabhāvanāsu idha ñāṇadassanavisuddhikathāyaṃ lokuttarabhāvanā adhippetā,",
  "anya-e0104n:1752_12": "na itarā tassā sambhārabhāvato.",
  "anya-e0104n:1752_13": "Catubbidhampetaṃ ñāṇanti etaṃ catubbidhampi ariyamaggañāṇaṃ lokuttarāni sammāvācādibhedāni sīlādīni uppādeti. Kathaṃ?",
  "anya-e0104n:1752_14": "Sahajātādipaccayatāya.",
  "anya-e0104n:1752_15": "Sīlādīnīti ettha ādi-",
  "anya-e0104n:1752_16": "saddena samādhissa gahaṇaṃ,",
  "anya-e0104n:1752_17": "na paññāya.",
  "anya-e0104n:1752_18": "Na hi tadeva taṃ uppādeti,",
  "anya-e0104n:1752_19": "maggacittuppādo pana uppādeti.",
  "anya-e0104n:1752_20": "Tadantogadhabhāvā sammāsaṅkappo.",
  "anya-e0104n:1752_21": "So hi pañcakkhandhasaṅgahitoti vadanti.",
  "anya-e0104n:1752_22": "Sīlādīnīti vā phalasīlādīnampi gahaṇanti paññāyapi gahaṇaṃ yujjatiyeva.",
  "anya-e0104n:1752_23": "Sahajātapaccayāditāyāti ettha ādi-",
  "anya-e0104n:1752_24": "saddena anantarapaccayāditāyapi saṅgaho daṭṭhabbo.",
  "anya-e0104n:1752_25": "Tehi ca santānaṃ vāsetīti tehi samucchindanapaṭipassambhanavasena pavattehi lokuttarehi sīlādīhi ariyapuggalo attano santānaṃ paribhāveti.",
  "anya-e0104n:1752_26": "Yaṃ nissāya parāvuttīti vadanti.",
  "anya-e0104n:1752_27": "Yathā pariññattayampi pahānattayampi maggañāṇassa kiccanti vuttaṃ pariyāyena,",
  "anya-e0104n:1752_28": "na evamidha.",
  "anya-e0104n:1752_29": "Idha pana lokuttarabhāvanāva assa maggañāṇassa kiccaṃ.",
  "anya-e0104n:1752_30": "Na hettha bhāvanāya pariyāyo labbhatīti avadhāraṇaṃ.",
  "anya-e0104n:1752_31": "Tena lokiyabhāvanaṃ nivatteti.",
  "anya-e0104n:1753_0": "Evaṃ sarūpeneva āgatāyāti “cittaṃ bhāvaya”nti samādhi viya cittasīsena anāgantvā “paññaṃ bhāvaya”nti evaṃ sarūpeneva āgatāya paññāya.",
  "anya-e0104n:1753_1": "Yaṃ vuttaṃ uddesavasena.",
  "anya-e0104n:1753_2": "Ettāvatā taṃ vitthāritaṃ hoti.",
  "anya-e0104n:1753_3": "Ayañca pañho vissajjito hotīti sambandho.",
  "anya-e0104n:1754_0": "Ñāṇadassanavisuddhiniddesavaṇṇanā niṭṭhitā.",
  "anya-e0104n:1755_0": "Iti bāvīsatimaparicchedavaṇṇanā.",
  "anya-e0104n:1756_0": "23. Paññābhāvanānisaṃsaniddesavaṇṇanā",
  "anya-e0104n:1757_0": "Ānisaṃsapakāsanāvaṇṇanā",
  "anya-e0104n:1758_0": "854.",
  "anya-e0104n:1758_1": "Anekasatānisaṃsā sāvakabodhiādivipulodātaguṇavisesāvahattā.",
  "anya-e0104n:1758_2": "Vitthāratoti nayadassanaṃ akatvā “ayampi paññābhāvanāya ānisaṃso,",
  "anya-e0104n:1758_3": "ayampī”ti anupadadassanavasena vitthārato pakāsetuṃ na sukaraṃ atibahubhāvato.",
  "anya-e0104n:1758_4": "Assāti paññābhāvanāya.",
  "anya-e0104n:1758_5": "Nānākilesaviddhaṃsananti sakkāyadiṭṭhivicikicchādivasena nānāvidhānaṃ kilesadhammānaṃ tadaṅgādivasena pajahanaṃ.",
  "anya-e0104n:1758_6": "Ariyaphalarasānubhavananti sotāpattiphalādiphalasukhapaṭisaṃvedanaṃ.",
  "anya-e0104n:1759_0": "Nānākilesaviddhaṃsanakathāvaṇṇanā",
  "anya-e0104n:1760_0": "855.",
  "anya-e0104n:1760_1": "“Ariyaphalarasānubhavana”nti eteneva kilesānaṃ paṭippassaddhippahānaṃ dīpīyatīti “ariyamaggakkhaṇe”ti visesavacanaṃ,",
  "anya-e0104n:1760_2": "tabbhāvabhāvato vā.",
  "anya-e0104n:1760_3": "Siddhe hi samucchedappahāne paṭippassaddhippahānaṃ siddhameva hotīti.",
  "anya-e0104n:1761_0": "Bhīmavegānupatitāti sakalaṃ lokaṃ bhindantena viya bhīmena bhayānakena vegena sahasā patitā.",
  "anya-e0104n:1761_1": "Siluccayeti pabbate selaputhule.",
  "anya-e0104n:1761_2": "Satejujjalamaṇḍaloti saradakālasamiddhena attano tejasā samujjaladuddikkhamaṇḍalo.",
  "anya-e0104n:1761_3": "Vadhabandhanādiduggatiparipakkilesādijātiādisabbānatthavidhāyakaṃ.",
  "anya-e0104n:1761_4": "Sandiṭṭhikanti paccakkhabhūtaṃ.",
  "anya-e0104n:1761_5": "Jaññāti jāneyya.",
  "anya-e0104n:1761_6": "Idhāti imissaṃ paññābhāvanāyaṃ.",
  "anya-e0104n:1762_0": "Phalasamāpattikathāvaṇṇanā",
  "anya-e0104n:1763_0": "856.",
  "anya-e0104n:1763_1": "Ariyassa maggassa phalaṃ ariyaphalaṃ,",
  "anya-e0104n:1763_2": "ariyañca taṃ visuddhattā phalañcātipi ariyaphalaṃ,",
  "anya-e0104n:1763_3": "tassa raso,",
  "anya-e0104n:1763_4": "paṭippassaddhivimuttisukhaṃ,",
  "anya-e0104n:1763_5": "anubhavanaṃ nibbānārammaṇassa tassa paṭisevanaṃ.",
  "anya-e0104n:1763_6": "Tatrāti tesu dvīsu ākāresu.",
  "anya-e0104n:1763_7": "Assāti ariyaphalassa.",
  "anya-e0104n:1764_0": "857.",
  "anya-e0104n:1764_1": "Saṃyojanesu pahīnesu sabbepi kilesā pahīnāyeva hontīti saṃyojanānaṃyeva gahaṇaṃ.",
  "anya-e0104n:1764_2": "Saṃyojanappahānamattameva ariyamaggassa phalaṃ nāma,",
  "anya-e0104n:1764_3": "na aññaṃ kiñci atthantaraṃ vipākabhūtanti adhippāyo.",
  "anya-e0104n:1764_4": "Tenāha “phalaṃ nāma na koci añño dhammo atthī”ti.",
  "anya-e0104n:1764_5": "Ke panetaṃ vadantīti?",
  "anya-e0104n:1764_6": "Andhakādayo.",
  "anya-e0104n:1764_7": "Te hi “arahattaṃ arahattanti, āvuso,",
  "anya-e0104n:1764_8": "vuccati…pe…",
  "anya-e0104n:1764_9": "mohakkhayo”ti suttapadassa atthaṃ aññathā gahetvā nippariyāyato “arahattaṃ nāma kiñci natthi,",
  "anya-e0104n:1764_10": "kilesappahānameva tathā voharīyatī”ti vadantā sesaphalepi paṭikkhipanti.",
  "anya-e0104n:1764_11": "Idaṃ suttampīti paṭisambhidāmaggapāḷimāha.",
  "anya-e0104n:1764_12": "Pakaṭṭho ukkaṭṭho yogoti payogo,",
  "anya-e0104n:1764_13": "ariyamaggo,",
  "anya-e0104n:1764_14": "payoganimittaṃ jātakilesānaṃ paṭippassaddhi payogapaṭippassaddhi.",
  "anya-e0104n:1764_15": "Yā pana ariyamaggassa bhāvitattā labbhamānāpi yassā vipākapaññāya nippajjamānāya nippajjati,",
  "anya-e0104n:1764_16": "sā paṭippassaddhiyaṃ nipphādetabbāyaṃ paññāti paṭippassaddhipaññāti vuttā.",
  "anya-e0104n:1764_17": "Sammādiṭṭhi micchādiṭṭhiyā vuṭṭhātīti sammādiṭṭhiyā ujuvipaccanīkadassanavasena vatvā tadaññatopi vuṭṭhānaṃ",
  "anya-e0104n:1764_18": "dassetuṃ “tadanuvattakakilesehī”ti vuttaṃ,",
  "anya-e0104n:1764_19": "tassā micchādiṭṭhiyā sampayogato,",
  "anya-e0104n:1764_20": "upanissayato ca anuvattakakilesehi.",
  "anya-e0104n:1764_21": "Tena tadekaṭṭhappahānamāha.",
  "anya-e0104n:1764_22": "Khandhehīti tadanuvattakakkhandhehi,",
  "anya-e0104n:1764_23": "tāya micchādiṭṭhiyā sampayuttakkhandhehi ceva tappaccayā āyatiṃ uppajjanakkhandhehi cāti attho.",
  "anya-e0104n:1764_24": "Bahiddhā ca sabbanimittehīti yathāvuttakilesakkhandhehi bahiddhābhūtehi vipassanāya gocarabhūtehi sabbasaṅkhāranimittehi.",
  "anya-e0104n:1765_0": "Evaṃ maggakiccaṃ dassetvā idāni tassa vasena phalaṃ dassetuṃ “tampayogapaṭippassaddhattā”tiādi vuttaṃ.",
  "anya-e0104n:1765_1": "Tattha tampayogapaṭippassaddhattāti tassa ajjhattabahiddhā vuṭṭhānādipayogassa paṭippassaddhattā.",
  "anya-e0104n:1765_2": "Maggo hi nimittato,",
  "anya-e0104n:1765_3": "pavattato ca vuṭṭhahanto kilese pajahatīti attano khaṇe taṃ payogaṃ karoti nāma,",
  "anya-e0104n:1765_4": "phalakkhaṇe panassa so payogo paṭippassaddho vūpasanto nāma hoti.",
  "anya-e0104n:1765_5": "Tena vuttaṃ “tampayogapaṭippassaddhattā”ti.",
  "anya-e0104n:1765_6": "Uppajjatīti maggānantaraṃ dvikkhattuṃ vā tikkhattuṃ vā uppajjati.",
  "anya-e0104n:1765_7": "Phalasamāpattikāle pana bahukkhattuṃ,",
  "anya-e0104n:1765_8": "nirodhā vuṭṭhahantassa dvikkhattuṃ uppajjati.",
  "anya-e0104n:1765_9": "Sabbampi yathāvuttapayogapaṭippassaddhinimittaṃ uppajjanato “tampayogapaṭippassaddhattā uppajjatī”ti vuttaṃ.",
  "anya-e0104n:1765_10": "Maggassetaṃ phalanti yathāvuttā vipākā sammādiṭṭhi nāma,",
  "anya-e0104n:1765_11": "etaṃ ariyamaggassa phalanti veditabbaṃ.",
  "anya-e0104n:1765_12": "Vitthāretabbanti “sotāpattimaggakkhaṇe abhiniropanaṭṭhena sammāsaṅkappo micchāsaṅkappā”tiādinā saṅkappādivasena,",
  "anya-e0104n:1765_13": "sesamaggavasena ca vitthārato veditabbaṃ.",
  "anya-e0104n:1766_0": "Cattāri ca sāmaññaphalāni,",
  "anya-e0104n:1766_1": "ime dhammā appamāṇārammaṇāti appamāṇārammaṇatāya maggehi nibbisesatāya.",
  "anya-e0104n:1766_2": "Tathā nevasaññānāsaññāyatanasaṅkhāto mahaggato dhammo nirodhato vuṭṭhānavelāyaṃ appamāṇassa dhammassa",
  "anya-e0104n:1766_3": "anantarapaccayena paccayoti ariyaphalassa anantarapaccayatāya ca dīpanāti evamādīnipi ettha ariyaphalassa",
  "anya-e0104n:1766_4": "sabhāvadhammabhāvena atthitāya sādhakāni,",
  "anya-e0104n:1766_5": "na yathādassitapaṭisambhidāmaggapāḷiyevāti adhippāyo.",
  "anya-e0104n:1767_0": "858.",
  "anya-e0104n:1767_1": "Phalasamāpattiyanti phalapavattisaṅkhātāya samāpattiyaṃ.",
  "anya-e0104n:1767_2": "Assāti ariyaphalassa.",
  "anya-e0104n:1767_3": "Sarūpakattukāraṇākāraṭṭhitivuṭṭhānānantaravasena idaṃ pañhākammaṃ.",
  "anya-e0104n:1768_0": "859.",
  "anya-e0104n:1768_1": "Ariyaphalassa nirodhe appanāti ariyassa phalajhānassa nibbāne ārammaṇabhūte appanākārena pavatti.",
  "anya-e0104n:1769_0": "860.",
  "anya-e0104n:1769_1": "Sabbepi puthujjanāti jhānasamāpattilābhinopi puthujjanā na samāpajjanti,",
  "anya-e0104n:1769_2": "pageva itare.",
  "anya-e0104n:1769_3": "Ariyā sabbepi phalasamāpattiṃ samāpajjantīti kāmaṃ sāmaññajotanā,",
  "anya-e0104n:1769_4": "sā pana visesaniviṭṭhāyeva hoti.",
  "anya-e0104n:1769_5": "Adhigatattāti pana hetukittanaṃ.",
  "anya-e0104n:1769_6": "Uparimānampi heṭṭhimāya lokiyasamāpattiyā viya samāpajjanaṃ sādhentaṃ viya ṭhitanti taṃ nivattento “uparimā panā”tiādimāha.",
  "anya-e0104n:1769_7": "Tattha uparimāti sakadāgāmiādayo.",
  "anya-e0104n:1769_8": "Heṭṭhimanti sotāpattiphalādiṃ.",
  "anya-e0104n:1769_9": "Na samāpajjanti satipi adhigatatte.",
  "anya-e0104n:1769_10": "Kasmāti ce?",
  "anya-e0104n:1769_11": "Kāraṇamāha “puggalantarabhāvūpagamanena paṭippassaddhattā”ti.",
  "anya-e0104n:1769_12": "Etena uparimo ariyo heṭṭhimaṃ phalasamāpattiṃ samāpajjati attanā adhigatattā,",
  "anya-e0104n:1769_13": "yathā taṃ lokiyasamāpattinti,",
  "anya-e0104n:1769_14": "evaṃ pavattaṃ hetuṃ byabhicāreti.",
  "anya-e0104n:1769_15": "Na hi lokiyajjhānesu puggalantarabhāvūpagamanaṃ nāma atthi visesābhāvato.",
  "anya-e0104n:1769_16": "Idha pana asamugghāṭitakammakilesanirodhanena puthujjanehi viya sotāpannassa,",
  "anya-e0104n:1769_17": "sotāpannādīhi sakadāgāmiādīnaṃ puggalantarabhāvūpagamanaṃ atthi.",
  "anya-e0104n:1769_18": "Yato heṭṭhimā heṭṭhimā phaladhammā uparūpari maggadhammehi nivattitā paṭipakkhehi viya abhibhūtā appavattidhammataṃyeva āpannā.",
  "anya-e0104n:1769_19": "Tenāha “paṭippassaddhattā”ti.",
  "anya-e0104n:1770_0": "Apica kusalakiriyapavatti nāma aññādisī,",
  "anya-e0104n:1770_1": "vipākapavatti ca aññādisī,",
  "anya-e0104n:1770_2": "anantaraphalattā ca lokuttarakusalānaṃ heṭṭhimato uparimo bhavantaragato viya hoti.",
  "anya-e0104n:1770_3": "Taṃtaṃphalavaseneva hi ariyānaṃ sotāpannādināmalābho.",
  "anya-e0104n:1770_4": "Te sace aññaphalasamaṅginopi honti,",
  "anya-e0104n:1770_5": "sotāpannādināmampi tesaṃ avaṭṭhitaṃ siyā,",
  "anya-e0104n:1770_6": "tena tena jhānena gahitapaṭisandhiko viyāti tassa tassa ariyassa taṃ taṃ phalaṃ bhavaṅgasadisanti na",
  "anya-e0104n:1770_7": "uparimassa heṭṭhimaphalasamaṅgitāya lesopi sambhavati,",
  "anya-e0104n:1770_8": "kuto tassa samāpajjananti daṭṭhabbaṃ.",
  "anya-e0104n:1770_9": "Heṭṭhimā ca uparimanti heṭṭhimā ca sotāpannādayo ariyā uparimaṃ sakadāgāmiphalādiṃ na samāpajjantīti sambandho.",
  "anya-e0104n:1770_10": "Tattha kāraṇamāha “anadhigatattā”ti.",
  "anya-e0104n:1770_11": "Na hi anadhigatasamāpattiṃ samāpajjituṃ sakkā.",
  "anya-e0104n:1771_0": "“Attano attanoyeva pana phalaṃ samāpajjantī”ti iminā sabbepi ariyā attano attano phalasamāpattiṃ samāpajjantīti",
  "anya-e0104n:1771_1": "atthe āpanne tattha kesañci matibhedaṃ dassetuṃ “keci panā”tiādi vuttaṃ.",
  "anya-e0104n:1771_2": "Ete hi samādhismiṃ paripūrakārinoti yasmā hi te “uparimā dve”ti vuttā anāgāmino,",
  "anya-e0104n:1771_3": "arahanto ca samādhismiṃ paripūrakārino,",
  "anya-e0104n:1771_4": "itare pana sīlesu paripūrakārino,",
  "anya-e0104n:1771_5": "tasmā dve eva phalasamāpattiṃ samāpajjantīti.",
  "anya-e0104n:1771_6": "Na hi samādhipāripūriyā vinā samāpattivaḷañjanaṃ sambhavatīti adhippāyo.",
  "anya-e0104n:1771_7": "Tanti “samādhismiṃ paripūrakārino”ti tehi vuttakāraṇaṃ.",
  "anya-e0104n:1771_8": "Akāraṇamevāti ayuttiyeva.",
  "anya-e0104n:1771_9": "Kasmāti ce?",
  "anya-e0104n:1771_10": "Āha “puthujjanassāpī”tiādi.",
  "anya-e0104n:1771_11": "Tassattho –",
  "anya-e0104n:1771_12": "sabbaso asamucchinnakilesassa puthujjanassāpi attanā paṭiladdhalokiyasamāpattisamāpajjanaṃ labbhati,",
  "anya-e0104n:1771_13": "kimaṅgaṃ pana samucchinnekaccakilesānaṃ heṭṭhimānaṃ ariyānaṃ,",
  "anya-e0104n:1771_14": "tasmā tesaṃ samādhismiṃ aparipūrakāritā attano phalasamāpattiṃ asamāpajjanassa akāraṇanti.",
  "anya-e0104n:1771_15": "Yutticintā nāma pāḷianāruḷhe atthe yuttā,",
  "anya-e0104n:1771_16": "ayaṃ panattho pāḷiāruḷhoti kāraṇāpadese anādarakaraṇamukhena pāḷiṃ dassento “kiñcetthā”tiādimāha.",
  "anya-e0104n:1771_17": "Sotāpattimaggapaṭilābhatthāyāti sotāpattimaggassa samadhigamāya.",
  "anya-e0104n:1771_18": "Sotāpattiphalasamāpattatthāyāti sotāpattiphalasamāpattiyā samāpajjanatthaṃ.",
  "anya-e0104n:1771_19": "Esa nayo sesesupi.",
  "anya-e0104n:1772_0": "Ettha ca “suññatavihārasamāpattatthāya animittavihārasamāpattatthāyā”tiādinā sarūpato uddhaṭattā tato",
  "anya-e0104n:1772_1": "pubbe āgatā maggaphalavārā appaṇihitavasena vuttā.",
  "anya-e0104n:1772_2": "Tattha anattānupassanāmukhena,",
  "anya-e0104n:1772_3": "aniccānupassanāmukhena ca pavattānaṃ phalasamāpattīnaṃ purecarā gotrabhudhammā navadasabhāvena vuttāti veditabbā.",
  "anya-e0104n:1772_4": "“Sotāpattiphalasamāpattatthāyā”tiādinā pana catūsupi phalesu ekasadisaṃ desanāya āgatattā sotāpannasakadāgāminopi",
  "anya-e0104n:1772_5": "attano phalaṃ samāpajjantīti viññāyati.",
  "anya-e0104n:1772_6": "Maggānantaraphalavasena taṃ vuttanti ca na sakkā vattuṃ vipassanāvasena dasannaṃ gotrabhudhammānaṃ dassanavasena desanāya āraddhattā,",
  "anya-e0104n:1772_7": "maggavāreneva ca tadatthasiddhito.",
  "anya-e0104n:1772_8": "Na ca maggānantaraṃ phalaṃ “phalasamāpattī”ti vuccati visuṃ parikammābhāvato.",
  "anya-e0104n:1772_9": "Tasmā phalasamāpattivacaneneva sotāpannādīnampi phalasamāpattisamāpajjanaṃ siddhaṃ.",
  "anya-e0104n:1772_10": "Tenāha “tasmā”tiādi.",
  "anya-e0104n:1773_0": "861.",
  "anya-e0104n:1773_1": "Payojanampi tadatthāya paṭipattiyā kāraṇaṃ hoti tannimittaṃ paṭipajjanatoti “kasmā samāpajjantī”ti kāraṇaṃ",
  "anya-e0104n:1773_2": "pucchitvā “diṭṭhadhammasukhavihārattha”nti payojanaṃ vissajjitaṃ.",
  "anya-e0104n:1773_3": "Kasmāti vā sampadāne nissakkavacanaṃ,",
  "anya-e0104n:1773_4": "kissāti vuttaṃ hoti.",
  "anya-e0104n:1773_5": "Diṭṭhadhammasukhavihāratthanti diṭṭheva dhamme kilesadarathapariḷāhavūpasamena santena sukhavihārena viharaṇatthaṃ.",
  "anya-e0104n:1773_6": "Satipi vipākabhāve parikammena vinā anuppajjanato phalasamāpattidhammānaṃ tassa tassa ariyassa rucivaseneva pavatti,",
  "anya-e0104n:1773_7": "yato nesaṃ sādhipatitāti āha “addhāna…pe…",
  "anya-e0104n:1773_8": "samāpajjantī”ti.",
  "anya-e0104n:1774_0": "862.",
  "anya-e0104n:1774_1": "Dvīhi ākārehīti dvīhi kāraṇehi.",
  "anya-e0104n:1774_2": "Yathā hi lokiyajjhānānaṃ samadhigamo sampayogasamaṅgibhāvena sijjhamāno pahānaṅgasamatikkamamukhena vuccati tathā samadhigantabbattā,",
  "anya-e0104n:1774_3": "evaṃ phalasamāpattipi nibbānamanasikārena sijjhamānā tadaññārammaṇāmanasikāramukhena vuccati sabbasaṅkhārato vinivaṭṭitamānasatāvasena samijjhanato.",
  "anya-e0104n:1774_4": "Tenāha “nibbānato”tiādi.",
  "anya-e0104n:1774_5": "Udayabbayañāṇādiñāṇaparamparavasena hi sabbaphalacittaṃ saṅkhārato sabbaso nibbinnavirattacittassa tato vinissaṭanibbānārammaṇaṃ pavattati.",
  "anya-e0104n:1774_6": "Evaṃ pavattamānañca taṃ nibbānato aññassa ārammaṇassa amanasikārā,",
  "anya-e0104n:1774_7": "nibbānassa ca manasikārā pavattatīti vuccati.",
  "anya-e0104n:1775_0": "Animittāya cetovimuttiyāti animittavimokkhadvayāya phalasamāpattiyā,",
  "anya-e0104n:1775_1": "aniccānupassanāmukhena vā samāpajjitabbāya phalasamāpattiyā.",
  "anya-e0104n:1775_2": "Samāpattiyāti samāpajjanatthāya.",
  "anya-e0104n:1775_3": "Sabbanimittānanti rūpādisabbasaṅkhāranimittānaṃ.",
  "anya-e0104n:1775_4": "Amanasikāroti ādīnavato disvā vissaṭṭhatāya anāvajjanaṃ asamannāhāro.",
  "anya-e0104n:1775_5": "Animittāya ca dhātuyā manasikāroti sabbasaṅkhāranimittābhāvato animittāya.",
  "anya-e0104n:1775_6": "Kehici paccayehi na saṅkhatattā ca asaṅkhatāti laddhanāmāya asaṅkhatāya dhātuyā phalasamāpattisahajātena manasikārena manasikaraṇaṃ,",
  "anya-e0104n:1775_7": "tassā vā dhātuyā phalasamāpatticittasaṅkhāte manasikaraṇaṃ.",
  "anya-e0104n:1776_0": "863.",
  "anya-e0104n:1776_1": "Udayabbayādivasenāti udayabbayabhaṅgabhayatupaṭṭhānādivasena pavattanakānaṃ navannampi ñāṇānaṃ byāpāraṃ vadati.",
  "anya-e0104n:1776_2": "Tenāha “pavattānupubbavipassanassā”ti.",
  "anya-e0104n:1776_3": "Saṅkhārārammaṇagotrabhuñāṇānantaranti saṅkhārārammaṇassa “vodāna”nti laddhanāmassa gotrabhuñāṇassa anantaraṃ.",
  "anya-e0104n:1776_4": "Kasmā panettha gotrabhuñāṇaṃ maggañāṇapurecārikaṃ viya nibbānārammaṇaṃ na hotīti?",
  "anya-e0104n:1776_5": "Phaladhammānaṃ aniyyānikabhāvato.",
  "anya-e0104n:1776_6": "Ariyamaggadhammā eva hi niyyānikā.",
  "anya-e0104n:1776_7": "Vuttañhetaṃ “katame dhammā niyyānikā?",
  "anya-e0104n:1776_8": "Cattāro maggā apariyāpannā”ti.",
  "anya-e0104n:1776_9": "Tasmā ekantena niyyānikasabhāvassa ubhatovuṭṭhānabhāvena pavattamānassa maggañāṇassa anantarapaccayabhūtena",
  "anya-e0104n:1776_10": "ñāṇena nimittato vuṭṭhiteneva bhavitabbanti tassa nibbānārammaṇatā yuttā,",
  "anya-e0104n:1776_11": "na pana ariyamaggassa bhāvitattā tassa vipākabhāvena pavattamānānaṃ kilesānaṃ asamucchindanato aniyyānikattā",
  "anya-e0104n:1776_12": "avuṭṭhānasabhāvānaṃ phalañāṇānaṃ purecārikañāṇassa kadācipi nibbānārammaṇatā ubhayattha anulomañāṇānaṃ",
  "anya-e0104n:1776_13": "atulyākārato.",
  "anya-e0104n:1776_14": "Ariyamaggavīthiyañhi anulomañāṇāni anibbiddhapubbānaṃ thūlathūlalobhakkhandhādīnaṃ sātisayaṃ padālanena",
  "anya-e0104n:1776_15": "lokiyañāṇesu ukkaṃsapāramippattāni maggañāṇānuguṇāni uppajjanti.",
  "anya-e0104n:1776_16": "Phalasamāpattivīthiyaṃ pana tāni tena tena maggena tesaṃ tesaṃ kilesānaṃ samucchinnattā tattha kilesavikkhambhane",
  "anya-e0104n:1776_17": "nirussukkāni kevalaṃ ariyānaṃ phalasamāpattisukhasamaṅgibhāvassa parikammamattāni hutvā uppajjantīti",
  "anya-e0104n:1776_18": "na tesaṃ kutoci vuṭṭhānasambhavo,",
  "anya-e0104n:1776_19": "yato nesaṃ pariyosānañāṇaṃ saṅkhāranimittavuṭṭhānato nibbānārammaṇaṃ siyā.",
  "anya-e0104n:1777_0": "Evañca katvā “sekkhassa attano phalasamāpattivaḷañjanatthāya udayabbayādivasena saṅkhāre sammasantassa vipassanāñāṇānupubbiyā phalameva uppajjati,",
  "anya-e0104n:1777_1": "na maggo”ti idañca aṭṭhakathāvacanaṃ samatthitaṃ hoti.",
  "anya-e0104n:1777_2": "Tenāha “sekkhassāpi phalameva uppajjati,",
  "anya-e0104n:1777_3": "na maggo”ti.",
  "anya-e0104n:1777_4": "Nibbānārammaṇe appanajjhānavasena yathāparicchinnakālaṃ nirantaraṃ phalacittasseva pavattanaṃ samāpajjanaṃ",
  "anya-e0104n:1777_5": "phalasamāpattīti āha “phalasamāpattivasena nirodhe cittaṃ appetī”ti.",
  "anya-e0104n:1777_6": "Yadi anupubbavipassanānaṃ vasena phalasamāpattisamāpajjanaṃ,",
  "anya-e0104n:1777_7": "tena nīhārena sekkhassa uparimaggenāpi bhavitabbanti anuyogaṃ sandhāyāha “phalasamāpattininnatāyā”tiādi.",
  "anya-e0104n:1777_8": "Tena aññoyeva vipassanācāro ariyamaggāvaho,",
  "anya-e0104n:1777_9": "añño phalasamāpattiāvahoti dasseti,",
  "anya-e0104n:1777_10": "svāyaṃ vipassanāya vibhāgo vutto eva.",
  "anya-e0104n:1777_11": "Ye panāti abhayagirivāsino sandhāyāha.",
  "anya-e0104n:1777_12": "Te hi maggaphalavipassanāya āloḷetvā vadanti.",
  "anya-e0104n:1777_13": "Teneva hi “evaṃ satī”tiādi vuttaṃ.",
  "anya-e0104n:1777_14": "Arahā paccekabuddho bhavissati yadi itaratthāpi vipassanā tadatthāya saṃvatteyyāti adhippāyo.",
  "anya-e0104n:1777_15": "Pāḷivaseneva ca paṭikkhittanti “dasa gotrabhudhammā vipassanāvasena uppajjantī”ti maggatthā phalatthā",
  "anya-e0104n:1777_16": "vipassanā visuṃ katvā pavattapāḷivaseneva tesaṃ vacanaṃ paṭikkhittantipi na gahetabbaṃ,",
  "anya-e0104n:1777_17": "aññathā “dasa gotrabhudhammā”ti vacanaṃ virujjheyyāti.",
  "anya-e0104n:1777_18": "Idameva pana gahetabbanti vuttassevatthassa nigamanaṃ.",
  "anya-e0104n:1777_19": "Phalañcassātiādi mahaggatavipākānaṃ viya lokuttaravipākānañca kusalasarikkhatādassanaṃ.",
  "anya-e0104n:1777_20": "Jhānato sarikkhatādassaneneva cettha bojjhaṅgamaggaṅgavasenāpi sarikkhatā dassitāyevāti veditabbaṃ.",
  "anya-e0104n:1778_0": "864.",
  "anya-e0104n:1778_1": "Ṭhitiyāti pabandhaṭṭhitiyā.",
  "anya-e0104n:1778_2": "Yathāparicchinnakālañhi samāpattiyā pabandhavasenāvaṭṭhānaṃ idha ṭhitīti.",
  "anya-e0104n:1778_3": "“Cande vā sūriye vā ettakaṃ ṭhānaṃ gate vuṭṭhahissāmī”ti kālāvadhiggahaṇavasena samāpajjanaṃ cittassa abhisaṅkharaṇaṃ abhisaṅkhāro.",
  "anya-e0104n:1779_0": "865.",
  "anya-e0104n:1779_1": "Sabbānevetānīti rūpanimittādisabbāneva etāni ekato kāmaṃ na manasi karoti asambhavato.",
  "anya-e0104n:1779_2": "Sabbasaṅgāhikavasenāti anavasesapariyādānavasena.",
  "anya-e0104n:1779_3": "Samudāyasaddā hi avayavesupi pavattanti,",
  "anya-e0104n:1779_4": "avayavabyatirekena ca samudāyo na labbhatīti avayavagatampi kiccaṃ samudāyavasena vuttaṃ.",
  "anya-e0104n:1779_5": "Tasmāti sabbesaṃ saṅkhāranimittānaṃ ekato manasikārābhāvato.",
  "anya-e0104n:1779_6": "Yasmā bhavaṅgacitte uppanne phalasamāpattito vuṭṭhito nāma hoti,",
  "anya-e0104n:1779_7": "tasmā vuttaṃ “yaṃ bhavaṅgassā”tiādi.",
  "anya-e0104n:1779_8": "Bhavaṅgassa ārammaṇaṃ nāma kammādi.",
  "anya-e0104n:1779_9": "Manasi karototi bhavaṅgasahagatena manasikārena manasi karoto,",
  "anya-e0104n:1779_10": "taṃ vā ārammaṇaṃ bhavaṅgamanasi karoto.",
  "anya-e0104n:1780_0": "866.",
  "anya-e0104n:1780_1": "Phalassa phalameva vā anantaraṃ hoti purimassa purimassa pacchimaṃ pacchimaṃ.",
  "anya-e0104n:1780_2": "Bhavaṅgaṃ vā sabbapacchimassa.",
  "anya-e0104n:1780_3": "Phalānantaraṃ maggavīthiyaṃ,",
  "anya-e0104n:1780_4": "phalasamāpattiyañca.",
  "anya-e0104n:1780_5": "“Yena phalena nirodhā vuṭṭhānaṃ hotī”ti idaṃ phaluppattiyā nirodhā vuṭṭhānabhāvato vuttaṃ.",
  "anya-e0104n:1780_6": "Tanti nirodhāvuṭṭhānabhāvena vuttaṃ anāgāmiphalaṃ vā aggaphalaṃ vā.",
  "anya-e0104n:1780_7": "Nevasaññānāsaññāyatanānantaranti nevasaññānāsaññāyatanassa kusalassa,",
  "anya-e0104n:1780_8": "kiriyassa vā anantaraṃ satipi sattāhātikkame vijātiyena antarikattā.",
  "anya-e0104n:1781_0": "Paṭippassaddhadarathanti sabbaso passaddhakilesadarathaṃ.",
  "anya-e0104n:1781_1": "Amatārammaṇanti nibbānārammaṇaṃ.",
  "anya-e0104n:1781_2": "Subhanti asobhanatāya kilesassāpi abhāvato sobhanaṃ.",
  "anya-e0104n:1781_3": "Taṇhāsaṅkhātaṃ lokāmisaṃ vantaṃ chaḍḍitaṃ etenāti vantalokāmisaṃ.",
  "anya-e0104n:1781_4": "Vūpasantakilesatāya,",
  "anya-e0104n:1781_5": "susantatāya ca santaṃ.",
  "anya-e0104n:1781_6": "Yena dhammena yogato samaṇo nāma hoti,",
  "anya-e0104n:1781_7": "tassa ariyamaggasaṅkhātassa sāmaññassa phalanti sāmaññaphalaṃ.",
  "anya-e0104n:1782_0": "Ojavantenāti sabhāvasampannena.",
  "anya-e0104n:1782_1": "Sucināti kilesāsucivirahato parisuddhena.",
  "anya-e0104n:1782_2": "Sukhenāti anuttarasukhena.",
  "anya-e0104n:1782_3": "Abhisanditanti sabbaso lūkhabhāvāpagamanena sinehitaṃ.",
  "anya-e0104n:1782_4": "Sātātisātenāti mahaggatasātato,",
  "anya-e0104n:1782_5": "lokuttarakusalasātato ca ativiya sātena madhurena.",
  "anya-e0104n:1782_6": "Maggasukhatopi hi phalasukhaṃ santataratāya paṇītataraṃ.",
  "anya-e0104n:1782_7": "Amatena sammoditaṃ.",
  "anya-e0104n:1782_8": "“Madhuṃ viyā”ti iminā sātātisātataṃyeva vibhāveti.",
  "anya-e0104n:1783_0": "Tassa ariyassa phalassa rasabhūtaṃ sārabhūtaṃ taṃ sukhaṃ paññaṃ bhāvetvā yasmā paṇḍito vindati paṭilabhatīti yojanā.",
  "anya-e0104n:1784_0": "Nirodhasamāpattikathāvaṇṇanā",
  "anya-e0104n:1785_0": "867.",
  "anya-e0104n:1785_1": "Tatrāti tasmiṃ “nirodhasamāpattiyā samāpajjanasamatthatā”ti saṃkhittavacane.",
  "anya-e0104n:1785_2": "Idaṃ sarūpādivasena pañhākammaṃ.",
  "anya-e0104n:1785_3": "Katthāti kasmiṃ bhave.",
  "anya-e0104n:1786_0": "868.",
  "anya-e0104n:1786_1": "Anupubbanirodhavasenāti vipassanānugatā aṭṭha samāpattiyo ārohantena taṃtaṃpaṭipakkhanirodhamukhena tiṇṇaṃ saṅkhārānaṃ anupubbato nirodhavasena.",
  "anya-e0104n:1786_2": "Yathāparicchinnakālaṃ yā cittacetasikānaṃ appavatti,",
  "anya-e0104n:1786_3": "ayaṃ nirodhasamāpattīti attho.",
  "anya-e0104n:1786_4": "Ke samāpajjanti,",
  "anya-e0104n:1786_5": "ke na samāpajjantīti kāmaṃ samāpajjanasamatthā padhānatāya paṭhamaṃ pucchitā,",
  "anya-e0104n:1786_6": "tabbissajjanaṃ pana garubhāvato pacchā vissajjetuṃ asamāpajjanake tāva dassento “sabbepi…pe…",
  "anya-e0104n:1786_7": "na samāpajjantī”ti āha yathā “vāmaṃ muñca,",
  "anya-e0104n:1786_8": "dakkhiṇaṃ gaṇhā”ti.",
  "anya-e0104n:1786_9": "Tattha “sabbepī”ti idaṃ puthujjanādīnaṃ tiṇṇaṃ visesanaṃ.",
  "anya-e0104n:1786_10": "Te hi aṭṭhannaṃ samāpattīnaṃ lābhinopi alābhino viya samādhismiṃ aparipūrakāritāya nirodhaṃ samāpajjituṃ na sakkonti.",
  "anya-e0104n:1786_11": "Kāmacchandādisamucchindanena hi samādhismiṃ paripūrakāritā,",
  "anya-e0104n:1786_12": "na jhānādhigamamattena.",
  "anya-e0104n:1786_13": "Anāgāmino,",
  "anya-e0104n:1786_14": "arahantoti ettha sukkhavipassakā ca anāgāmino,",
  "anya-e0104n:1786_15": "sukkhavipassakā ca arahantoti sukkhavipassakasaddo paccekaṃ yojetabbo.",
  "anya-e0104n:1786_16": "Ubhayepi cete satipi vipassanābale samādhibalassa abhāvato nirodhaṃ na samāpajjanti.",
  "anya-e0104n:1786_17": "Anupubbavihārasambhavataññevettha samādhibalaṃ icchitabbaṃ.",
  "anya-e0104n:1786_18": "Purimakā pana tayo satipi samādhibale vipassanābalassa abhāvato,",
  "anya-e0104n:1786_19": "aparipuṇṇattā ca samāpajjituṃ na sakkonti.",
  "anya-e0104n:1786_20": "Aparipuṇṇatā cassa saṅkhārānaṃ na sammā parimadditattā.",
  "anya-e0104n:1786_21": "Aṭṭha samāpatti…pe…",
  "anya-e0104n:1786_22": "samāpajjantī”ti vatvā tattha kāraṇaṃ pāḷivaseneva dassetuṃ “dvīhi balehī”tiādi vuttaṃ.",
  "anya-e0104n:1786_23": "Tayo ca saṅkhārānanti ettha tayoti sāmiatthe paccattavacanaṃ,",
  "anya-e0104n:1786_24": "tiṇṇanti attho.",
  "anya-e0104n:1786_25": "Ñāṇacariyāhīti ñāṇappavattīhi.",
  "anya-e0104n:1786_26": "Nirodhasamāpattiyāti nirodhasamāpajjanāya ñāṇaṃ.",
  "anya-e0104n:1786_27": "Ayañca sampadāti ayaṃ baladvayasamannāgamādikā yathāvuttanirodhasamāpattiāvahā sampatti.",
  "anya-e0104n:1786_28": "Anāgāmikhīṇāsaveti anāgāmino ceva khīṇāsave ca.",
  "anya-e0104n:1787_0": "869.",
  "anya-e0104n:1787_1": "Samathabalanti kāmacchandādike paccanīkadhamme sametīti samatho,",
  "anya-e0104n:1787_2": "so eva paṭipakkhehi akampiyaṭṭhena balaṃ.",
  "anya-e0104n:1787_3": "Aniccādivasena vividhehi ākārehi passatīti vipassanā,",
  "anya-e0104n:1787_4": "sā eva vuttanayena balanti vipassanābalaṃ.",
  "anya-e0104n:1787_5": "Nekkhammavasenātiādīsu kāmacchandavikkhambhanassa nekkhammasaṅkappassa,",
  "anya-e0104n:1787_6": "alobhapadhānassa vā tathāpavattakusalacittuppādassa vasena cittassa ekaggatāsaṅkhāto yo avikkhepo,",
  "anya-e0104n:1787_7": "taṃ samathabalaṃ.",
  "anya-e0104n:1787_8": "Byāpādavikkhambhanassa abyāpādavitakkassa,",
  "anya-e0104n:1787_9": "adosapadhānassa vā tathāpavattakusalacittuppādassa vaseneva.",
  "anya-e0104n:1787_10": "Thinamiddhavikkhambhikāya vibhūtaṃ katvā manasikaraṇena upaṭṭhitaālokasaññāya vasena.",
  "anya-e0104n:1787_11": "Uddhaccavikkhambhanassa avikkhepassa samādhānassa vasena.",
  "anya-e0104n:1787_12": "Sakalamicchāvitakkavikkhambhanassa sikhāpattaānāpānassatisiddhapaṭinissaggānupassiassāsapassāsānaṃ vasena cittassa ekaggatāsaṅkhāto yo avikkhepo,",
  "anya-e0104n:1787_13": "taṃ samathabalanti atthayojanā.",
  "anya-e0104n:1788_0": "Evaṃ upacārassa jhānassa vasena samathabalaṃ dassetvā idāni taṃ aṭṭhannaṃ samāpattīnaṃ vasena paṭipakkhehi",
  "anya-e0104n:1788_1": "anabhibhavanīyatāya ca balappattivasena dassetuṃ “paṭhamajjhānenā”tiādi vuttaṃ.",
  "anya-e0104n:1788_2": "Tattha nīvaraṇeti nīvaraṇanimittaṃ nīvaraṇapaccayā.",
  "anya-e0104n:1788_3": "Na kampati jhānasamaṅgipuggalo,",
  "anya-e0104n:1788_4": "jhānasampayuttasamādhi vā.",
  "anya-e0104n:1788_5": "So hi visesato idha “samathabala”nti adhippeto.",
  "anya-e0104n:1788_6": "Tathā hi kenaṭṭhena samathabalanti balaṭṭho pucchito.",
  "anya-e0104n:1788_7": "Uddhacceti uddhaccanimittaṃ.",
  "anya-e0104n:1788_8": "Uddhaccasahagatakileseti uddhaccena sampayuttamohaahirikādikilesahetu.",
  "anya-e0104n:1788_9": "Khandheti uddhaccasampayuttacatukkhandhanimittaṃ.",
  "anya-e0104n:1788_10": "Na kampatītiādīni aññamaññavevacanāni.",
  "anya-e0104n:1788_11": "Kampanaṃ vā ṭhānāpagamo.",
  "anya-e0104n:1788_12": "Calanaṃ paribbhamanaṃ.",
  "anya-e0104n:1788_13": "Vedhanaṃ sandhāvanaṃ.",
  "anya-e0104n:1788_14": "Uddhacce na kampati,",
  "anya-e0104n:1788_15": "uddhaccasahagatakilese na calati,",
  "anya-e0104n:1788_16": "uddhaccasahagatakkhandhe na vedhatīti vā yojetabbaṃ.",
  "anya-e0104n:1788_17": "Uddhaccaggahaṇañcettha samathassa ujupaṭipakkhatāya tadabhibhavena balappattidassanatthaṃ.",
  "anya-e0104n:1788_18": "Tenetaṃ aṭṭhannampi samāpattīnaṃ sādhāraṇato kiccātisayadassanaṃ daṭṭhabbaṃ.",
  "anya-e0104n:1788_19": "Idaṃ samathabalanti yāyaṃ nekkhammādivasena laddhāya cittekaggatāya nīvaraṇādīhi akampanīyatā,",
  "anya-e0104n:1788_20": "tāni ca abhibhavitvā avaṭṭhānaṃ,",
  "anya-e0104n:1788_21": "idaṃ samathabalaṃ.",
  "anya-e0104n:1789_0": "Idāni vipassanābalaṃ niddisanto yasmā vipassanā saṅkhepato sattahi anupassanāhi saṅgahitā,",
  "anya-e0104n:1789_1": "tasmā tato tato samāpattito vuṭṭhāya tāsaṃ vasena anupassanā kātabbā,",
  "anya-e0104n:1789_2": "tattakeneva cettha anupassanākiccaṃ paripuṇṇaṃ hotīti “aniccānupassanā vipassanābalaṃ…pe…",
  "anya-e0104n:1789_3": "paṭinissaggānupassanā vipassanābala”nti sarūpato dassetvā puna tā heṭṭhā vuttanayena visayavibhāgena dassetuṃ “rūpe aniccānupassanā”tiādi vuttaṃ.",
  "anya-e0104n:1789_4": "Idhāpi paṭipakkhehi anabhibhavanīyatāva balaṭṭhoti dassetuṃ “kenaṭṭhena vipassanābala”ntiādi āraddhaṃ.",
  "anya-e0104n:1789_5": "Tattha avijjāyāti dvādasasu akusalacittuppādesu avijjānimittaṃ.",
  "anya-e0104n:1789_6": "Avijjāsahagatakileseti avijjāya sampayuttalobhadosādikilesavatthunimittaṃ.",
  "anya-e0104n:1789_7": "Sesaṃ heṭṭhā vuttanayattā suviññeyyameva.",
  "anya-e0104n:1789_8": "Avijjaggahaṇañcettha vipassanāya ujupaṭipakkhatāya tadabhibhavena balappattidassanatthaṃ.",
  "anya-e0104n:1789_9": "Tenetaṃ sattannampi anupassanānaṃ sādhāraṇato kiccātisayadassanaṃ daṭṭhabbaṃ.",
  "anya-e0104n:1789_10": "Idaṃ vipassanābalanti yāyaṃ aniccānupassanādivasena laddhassa vipassanāñāṇassa niccasaññādinimittaṃ akampanīyatā,",
  "anya-e0104n:1789_11": "tā ca abhibhavitvā avaṭṭhānaṃ,",
  "anya-e0104n:1789_12": "idaṃ vipassanābalaṃ.",
  "anya-e0104n:1790_0": "Vitakkavicārā vacīsaṅkhārā vācaṃ saṅkharonti pavattentīti katvā.",
  "anya-e0104n:1790_1": "Tenāha “pubbe kho,",
  "anya-e0104n:1790_2": "āvuso visākha,",
  "anya-e0104n:1790_3": "vitakketvā vicāretvā pacchā vācaṃ bhindati,",
  "anya-e0104n:1790_4": "tasmā vitakkavicārā vacīsaṅkhāro”ti.",
  "anya-e0104n:1790_5": "Te pana dutiyajjhāne vūpasantā hontīti āha “dutiyajjhānaṃ…pe…",
  "anya-e0104n:1790_6": "paṭippassaddhā hontī”ti.",
  "anya-e0104n:1790_7": "Kāyena saṅkharīyantīti kāyasaṅkhārā,",
  "anya-e0104n:1790_8": "assāsapassāsā.",
  "anya-e0104n:1790_9": "Tathā hi vuttaṃ “assāsapassāsā kho,",
  "anya-e0104n:1790_10": "āvuso visākha,",
  "anya-e0104n:1790_11": "kāyikā ete dhammā kāyappaṭibaddhā,",
  "anya-e0104n:1790_12": "tasmā assāsapassāsā kāyasaṅkhāro”ti.",
  "anya-e0104n:1790_13": "Te pana yasmā catutthajjhāne vūpasantā honti,",
  "anya-e0104n:1790_14": "tasmā āha “catutthajjhānaṃ…pe…",
  "anya-e0104n:1790_15": "paṭippassaddhā hontī”ti.",
  "anya-e0104n:1790_16": "Cittena saṅkharīyantīti cittasaṅkhārā,",
  "anya-e0104n:1790_17": "saññā vedanā.",
  "anya-e0104n:1790_18": "Tathā hi vuttaṃ “saññā ca vedanā ca cetasikā ete dhammā cittappaṭibaddhā,",
  "anya-e0104n:1790_19": "tasmā saññā ca vedanā ca cittasaṅkhāro”ti.",
  "anya-e0104n:1790_20": "Te pana yasmā nirodhaṃ samāpannassa vūpasamanti,",
  "anya-e0104n:1790_21": "tasmā vuttaṃ “saññāvedayita…pe…",
  "anya-e0104n:1790_22": "paṭippassaddhā hontī”ti.",
  "anya-e0104n:1791_0": "Ñāṇacariyāsu vivaṭṭānupassanāggahaṇeneva tassa ādibhūtā sesānupassanāpi gahitāva honti tadavinābhāvato.",
  "anya-e0104n:1791_1": "Maggo ñāṇacariyā,",
  "anya-e0104n:1791_2": "phalasamāpatti ñāṇacariyāti maggaphalasamāpattīnaṃ ñāṇacariyābhāvavacanaṃ maggaphaladhammānaṃ ñāṇapadhānattā,",
  "anya-e0104n:1791_3": "ñāṇena vā indriyādhipatihetumaggapaccayādivasena sātisayapaccayabhūtena sesā maggaphaladhammā caritā pavattitāti katvā tathā vuttaṃ.",
  "anya-e0104n:1791_4": "Samādhicariyāsupi eseva nayo.",
  "anya-e0104n:1791_5": "Imāhi soḷasahīti aṭṭhannaṃ anupassanānaṃ,",
  "anya-e0104n:1791_6": "aṭṭhannañca maggaphalañāṇānaṃ vasena imāhi soḷasahi ñāṇapavattīhi.",
  "anya-e0104n:1792_0": "Navahi samādhicariyāhīti aṭṭha samāpattiyo aṭṭha samādhicariyā,",
  "anya-e0104n:1792_1": "tāsaṃ upacārasamādhi upacārasamādhibhāvanāsāmaññena ekā samādhicariyāti evaṃ navahi samādhicariyāhi.",
  "anya-e0104n:1792_2": "Tenāha “paṭhamajjhānaṃ samādhicariyā”tiādi.",
  "anya-e0104n:1792_3": "Paṭhamajjhānapaṭilābhatthāya vitakko cātiādi nānāvajjanupacāravasena vuttanti daṭṭhabbaṃ,",
  "anya-e0104n:1792_4": "uparisamāpattīnampi upacārassa tatheva vuttattā.",
  "anya-e0104n:1792_5": "Na hi ekāvajjane catutthajjhānādiupacāre pītiādayo sambhavanti.",
  "anya-e0104n:1792_6": "Ettha ca “paṭhamajjhānapaṭilābhatthāyā”tiādivacanena upacārasamādhissāpi pāripūrī icchitabbāti dasseti.",
  "anya-e0104n:1792_7": "Kiṃ panettha samathabalasamādhicariyānaṃ nānattaṃ,",
  "anya-e0104n:1792_8": "kiṃ vā vipassanābalalokiyañāṇacariyānaṃ?",
  "anya-e0104n:1792_9": "Yathā samathabalepi “nekkhammavasenā”tiādinā upacārasamādhinā saddhiṃ aṭṭhasu samāpattīsu appanāsamādhiyeva vutto,",
  "anya-e0104n:1792_10": "tathā samādhicariyāsu,",
  "anya-e0104n:1792_11": "vipassanābalalokiyañāṇacariyāsu ca vipassanāva vuttāti?",
  "anya-e0104n:1792_12": "Kiñcāpi vuttā,",
  "anya-e0104n:1792_13": "vivaṭṭānupassanā pana purecarañāṇādivipassanābale avuttā eva ñāṇacariyāsu vuttā.",
  "anya-e0104n:1792_14": "Apica paṭipakkhehi akampiyaṭṭho balaṭṭho,",
  "anya-e0104n:1792_15": "pañcannaṃ vasībhāvānaṃ vasena suciṇṇatā cariyaṭṭho,",
  "anya-e0104n:1792_16": "eteneva samathabalasamādhicariyānampi nānattaṃ saṃvaṇṇitanti daṭṭhabbaṃ.",
  "anya-e0104n:1793_0": "Vasībhāvatā paññāti ettha vaso etassa atthīti vasī,",
  "anya-e0104n:1793_1": "tassa bhāvo vasībhāvo,",
  "anya-e0104n:1793_2": "sā eva vasībhāvatā.",
  "anya-e0104n:1793_3": "“Vasiyo”ti pana pāḷiyaṃ itthiliṅgavasena vuttattā tāyo dassetuṃ “vasīti pañca vasiyo”tiādi vuttaṃ.",
  "anya-e0104n:1793_4": "Tattha jhānaṃ āvajjantassa nirantaraṃ jhānaṅgesu cittappavattanasamatthatā āvajjanavasī.",
  "anya-e0104n:1793_5": "Samāpajjitukāmassa sīghaṃ jhānaṃ samāpajjanasamatthatā samāpajjanavasī.",
  "anya-e0104n:1793_6": "Accharāmattaṃ vā katipayaccharāmattaṃ vā khaṇaṃ jhānaṃ ṭhapetuṃ samatthatā adhiṭṭhānavasī.",
  "anya-e0104n:1793_7": "Tatheva lahuṃ vuṭṭhātuṃ samatthatā vuṭṭhānavasī.",
  "anya-e0104n:1793_8": "Paccavekkhaṇavasī pana āvajjanavasiyā eva sijjhati.",
  "anya-e0104n:1793_9": "Paccavekkhaṇajavanāneva hi tattha āvajjanānantarānīti.",
  "anya-e0104n:1793_10": "Ayamettha saṅkhepo,",
  "anya-e0104n:1793_11": "vitthāro pana heṭṭhā āgato eva.",
  "anya-e0104n:1793_12": "Ayañca vasībhāvo samādhicariyānaṃ vasena vutto.",
  "anya-e0104n:1793_13": "Ñāṇacariyāsu pana lokuttarānaṃ ñāṇacariyānaṃ vasībhāvāpādanakiccaṃ nāma natthi.",
  "anya-e0104n:1793_14": "Paṭipakkhassa suvihatattā sabhāvasiddho tattha vasībhāvo,",
  "anya-e0104n:1793_15": "lokiyānaṃ pana paguṇabalavabhāvāpādanena vasībhāvo labbhateva.",
  "anya-e0104n:1794_0": "870.",
  "anya-e0104n:1794_1": "Ukkaṭṭhaniddesoti anavasesaniddeso.",
  "anya-e0104n:1794_2": "Cuddasahi ñāṇacariyāhi hoti aggamaggaphalānaṃ anadhigatattāti.",
  "anya-e0104n:1794_3": "Yadi evanti yadi ukkaṭṭhaniddesavasena “soḷasahi ñāṇacariyāhī”ti vuttaṃ,",
  "anya-e0104n:1794_4": "tato avakaṃsavasenapi icchitabbaṃ,",
  "anya-e0104n:1794_5": "evaṃ sante kiṃ na hoti nirodhasamāpajjananti adhippāyo.",
  "anya-e0104n:1794_6": "Pañca kāmaguṇā vatthubhūtā etassa santīti pañcakāmaguṇiko, kāmarāgo.",
  "anya-e0104n:1794_7": "Appahīnattā asamucchinnattā.",
  "anya-e0104n:1794_8": "Na hi kāmarāgassa vikkhambhanappahānamattaṃ nirodhassa adhiṭṭhānaṃ bhavituṃ sakkoti.",
  "anya-e0104n:1794_9": "Tasmāti samādhipāripanthikassa kāmarāgassa supahīnattā.",
  "anya-e0104n:1794_10": "Etena kāmaṃ maggaphalañāṇacariyā lokiyañāṇasamādhicariyā viya nirodhasamāpajjane sarūpena na viniyujjanti tadā appavattanato,",
  "anya-e0104n:1794_11": "tassa tassa pana paṭipakkhassa samucchindanena balacariyānaṃ visesapaccayatāya nirodhasamāpattiyā adhiṭṭhānaṃ hotīti dasseti.",
  "anya-e0104n:1794_12": "Esāti anāgāmī.",
  "anya-e0104n:1794_13": "Idañhi “nirodhā vuṭṭhahantassā”tiādivacanaṃ anāgāminova nirodhā vuṭṭhānaṃ sandhāya vuttaṃ “nevasaññānāsaññāyatanakusala”nti vacanato,",
  "anya-e0104n:1794_14": "aññathā “nevasaññānāsaññāyatanakiriyā”ti vucceyya.",
  "anya-e0104n:1795_0": "871.",
  "anya-e0104n:1795_1": "“Pañcavokārabhave”ti kasmā vuttaṃ,",
  "anya-e0104n:1795_2": "nanu catuvokārabhavepi arūpajjhānavasena yathārahaṃ anupubbasamāpatti labbhatīti?",
  "anya-e0104n:1795_3": "Kāmaṃ labbhati,",
  "anya-e0104n:1795_4": "sā pana “anupubbasamāpattī”ti na vuccati ekadesabhāvato.",
  "anya-e0104n:1795_5": "Aṭṭhasamāpattivaseneva ca “anupubbasamāpattī”ti vuccatīti dassento āha “paṭhamajjhānādīnaṃ uppatti natthī”ti.",
  "anya-e0104n:1795_6": "Vatthussa abhāvāti hadayavatthuno abhāvāti vadanti,",
  "anya-e0104n:1795_7": "karajakāyasaṅkhātassa pana vatthuno abhāvāti attho.",
  "anya-e0104n:1795_8": "Yadi hi āruppe nirodhaṃ samāpajjeyya,",
  "anya-e0104n:1795_9": "cittacetasikānaṃ,",
  "anya-e0104n:1795_10": "aññassa ca kassaci abhāvato apaññattikova bhaveyya anupādisesāya nibbānadhātuyā parinibbutasadiso.",
  "anya-e0104n:1795_11": "Kiñcāyaṃ upādāya nirodhaṃ samāpannoti vucceyya,",
  "anya-e0104n:1795_12": "kiṃ vā etāya vatthucintāya.",
  "anya-e0104n:1795_13": "Aṅgavekallatova natthi āruppe nirodhasamāpattisamāpajjanaṃ.",
  "anya-e0104n:1796_0": "872.",
  "anya-e0104n:1796_1": "Saṅkhārānaṃ pavattibhedeti saṅkhatadhammānaṃ khaṇe khaṇe uppajjane,",
  "anya-e0104n:1796_2": "bhijjane ca,",
  "anya-e0104n:1796_3": "tesaṃ vā kusalādibhedabhinne yathārahaṃ tīhi dukkhatāhi upaddute pavattivibhāge.",
  "anya-e0104n:1796_4": "Cittacetasikavigamehi rūpadhammesu labbhamānāpi saṅkhāradukkhatā abbohārikataṃ āpajjati.",
  "anya-e0104n:1796_5": "Ukkaṇṭhitvāti nibbinditvā.",
  "anya-e0104n:1796_6": "Nibbānaṃ patvāti anupādisesanibbānaṃ patvā viya.",
  "anya-e0104n:1796_7": "Sukhanti niddukkhaṃ.",
  "anya-e0104n:1797_0": "873.",
  "anya-e0104n:1797_1": "Samathavipassanāvasenāti yuganaddhānaṃ viya aññamaññūpakāritāya sahitānaṃ vasena.",
  "anya-e0104n:1797_2": "Ussakkitvāti ukkaṃsaṃ patvā yāva nevasaññānāsaññāyatanā,",
  "anya-e0104n:1797_3": "yāva ca anulomañāṇā āruhitvā.",
  "anya-e0104n:1797_4": "Nirodhayatoti nevasaññānāsaññāyatanaṃ samāpajjitvā taṃ nirodhentassa.",
  "anya-e0104n:1797_5": "Aññassa kassacipi cittassa anuppajjanena evamassā nirodhasamāpattiyā samāpajjanaṃ hoti.",
  "anya-e0104n:1797_6": "“Yo hī”tiādinā “samathavipassanāvasenā”ti vuttamevatthaṃ byatirekamukhena vivarati.",
  "anya-e0104n:1797_7": "Nevasaññānāsaññāyatanasamāpattiṃ patvā tiṭṭhati taduddhaṃ suddhasamathavipassanāya abhāvato.",
  "anya-e0104n:1797_8": "Yo vipassanāvaseneva ussakkati sace ariyo phalasamāpattatthiko,",
  "anya-e0104n:1797_9": "so attano phalasamāpattiṃ patvā tiṭṭhati.",
  "anya-e0104n:1797_10": "Atha puthujjano,",
  "anya-e0104n:1797_11": "sekho vā maggatthiko tāya ce vipassanāya maggaṃ patvā phale ṭhito,",
  "anya-e0104n:1797_12": "sopi phalasamāpattiṃ patvā tiṭṭhaticceva vuccati.",
  "anya-e0104n:1797_13": "Soti ubhayavasena paṭipanno.",
  "anya-e0104n:1797_14": "Tanti nirodhasamāpattiṃ.",
  "anya-e0104n:1798_0": "874.",
  "anya-e0104n:1798_1": "Yena phaladvayasamannāgamādinā nirodhaṃ samāpajjituṃ samattho hoti,",
  "anya-e0104n:1798_2": "so vidhi pageva vibhāvitoti samāpajjanākārameva dassento “katabhattakicco”tiādimāha.",
  "anya-e0104n:1798_3": "Tañhi sabbāsampi bhāvanānaṃ sādhāraṇaṃ pubbakiccaṃ.",
  "anya-e0104n:1798_4": "Tattha saṅkhāreti tasmiṃ paṭhamajjhāne,",
  "anya-e0104n:1798_5": "paṭhamajjhānacittuppāde vā saṅkhāre.",
  "anya-e0104n:1799_0": "“Vipassatī”ti vuttaṃ,",
  "anya-e0104n:1799_1": "kīdisī panettha vipassanā icchitabbāti taṃ niddhāraṇatthaṃ “vipassanā panesā”tiādinā tameva vipassanaṃ tidhā bhinditvā dasseti.",
  "anya-e0104n:1799_2": "Mandā ce vipassanā,",
  "anya-e0104n:1799_3": "dandhābhiññaṃ maggaṃ sādheti.",
  "anya-e0104n:1799_4": "Tikkhā ce,",
  "anya-e0104n:1799_5": "khippābhiññanti ayaṃ mandatikkhatāya viseso.",
  "anya-e0104n:1799_6": "Lakkhaṇappattā pana vipassanā maggassa paccayo hotiyevāti imamatthaṃ dassento āha “saṅkhāra…pe…",
  "anya-e0104n:1799_7": "hotiyevā”ti.",
  "anya-e0104n:1799_8": "Tikkhāva vaṭṭati saṅkhārārammaṇepi sati sabbasaṅkhārehi vivaṭṭanākāreneva pavattanato,",
  "anya-e0104n:1799_9": "maggo viya visaṅkhāragatassa phalassa paccayabhāvato ca.",
  "anya-e0104n:1799_10": "Tenāha “maggabhāvanāsadisā”ti.",
  "anya-e0104n:1799_11": "Yasmā atimandā samathādikā saṅkhārānaṃ nirodhane asamatthā samathaniṭṭhā hoti,",
  "anya-e0104n:1799_12": "atitikkhā ñāṇādikā sātisayaṃ saṅkhāresu dosadassane phalasamāpattiniṭṭhā hoti,",
  "anya-e0104n:1799_13": "tasmā vuttaṃ “nātimandanātitikkhā vaṭṭatī”ti.",
  "anya-e0104n:1799_14": "Esa nirodhasamāpajjanako.",
  "anya-e0104n:1799_15": "Te saṅkhāreti te paṭhamajjhānasaṅkhāre.",
  "anya-e0104n:1800_0": "“Tathevā”ti iminā “nātimandāya nātitikkhāyā”ti imamatthaṃ ākaḍḍhati.",
  "anya-e0104n:1800_1": "Esa nayo sesesupi.",
  "anya-e0104n:1800_2": "“Ākiñcaññāyatanaṃ samāpajjitvā vuṭṭhāya tattha saṅkhāre tatheva vipassatī”ti vattabbaṃ,",
  "anya-e0104n:1800_3": "heṭṭhā vuttanayattā pana taṃ avatvā “catubbidhaṃ pubbakiccaṃ karoti”cceva vuttanti keci,",
  "anya-e0104n:1800_4": "taṃ tesaṃ matimattaṃ.",
  "anya-e0104n:1800_5": "Vipassanācārato hi samādhicāro,",
  "anya-e0104n:1800_6": "tasmā samāpattito vuṭṭhāya pubbakiccaṃ kātabbaṃ.",
  "anya-e0104n:1800_7": "Tathā hi paratopi “ākiñcaññāyatanaṃ samāpajjitvā vuṭṭhāya imaṃ pubbakiccaṃ katvā”tiādiṃ vakkhati,",
  "anya-e0104n:1800_8": "na pana “tattha saṅkhāre tatheva vipassitvā”ti.",
  "anya-e0104n:1800_9": "Nānābaddhaavikopananti attanā asambaddhassa parikkhārassa avināsanaṃ.",
  "anya-e0104n:1800_10": "Yathā taṃ na vinassati,",
  "anya-e0104n:1800_11": "tathā adhiṭṭhānaṃ.",
  "anya-e0104n:1800_12": "Saṅghapaṭimānananti saṅghassa paṭimānanāvajjanaṃ.",
  "anya-e0104n:1800_13": "Satthupakkosananti satthu pakkosanāvajjanaṃ.",
  "anya-e0104n:1800_14": "Addhānaparicchedanti jīvitaddhānaparicchedaṃ pubbakiccaṃ karotīti sambandho.",
  "anya-e0104n:1801_0": "875. Adhiṭṭhātabbanti cittaṃ uppādetabbaṃ. Tathā cittuppādanameva hettha adhiṭṭhānaṃ.",
  "anya-e0104n:1802_0": "Cittajarūpādīnaṃ anuppajjanato,",
  "anya-e0104n:1802_1": "pacchājātapaccayādiupatthambhābhāvato ca sattāhameva tathā sarīraṃ pavattati,",
  "anya-e0104n:1802_2": "tato paraṃ kilamatīti sattāhameva paricchinditvā nirodhaṃ samāpajjantīti vadanti.",
  "anya-e0104n:1803_0": "Samāpattivasenevāti nirodhasamāpattivaseneva.",
  "anya-e0104n:1803_1": "Naṃ aggiādiantarāyaṃ rakkhati samāpannako adhiṭṭhānavasenāti adhippāyo.",
  "anya-e0104n:1803_2": "Āyasmato sañjīvassātiādīsu yaṃ vattabbaṃ,",
  "anya-e0104n:1803_3": "taṃ heṭṭhā iddhikathāyaṃ vuttameva.",
  "anya-e0104n:1804_0": "876.",
  "anya-e0104n:1804_1": "Etassāti nirodhaṃ samāpajjantassa,",
  "anya-e0104n:1804_2": "nirodhasamāpajjanassa vā.",
  "anya-e0104n:1804_3": "Tasmiṃ samayeti tasmiṃ tassa bhikkhuno upasaṅkamanasamaye vuṭṭhātiyeva.",
  "anya-e0104n:1804_4": "Kālaparicchedasadisañhetaṃ.",
  "anya-e0104n:1805_0": "Evaṃ garukāti aggiādīhipi anabhibhavanīyaṃ nirodhaṃ samāpannaṃ samāpattito vuṭṭhāpanato evaṃ garukā hi saṅghassa āṇā nāma,",
  "anya-e0104n:1805_1": "tasmā attano hitasukhaṃ ākaṅkhantena jīvitahetupi saṅghassa āṇā na atikkamitabbāti adhippāyo.",
  "anya-e0104n:1806_0": "877. Na pakkosati “satthā taṃ, āvuso, āmantetī”ti. “Vuṭṭhahissāmī”ti āvajjitabbanti sambandho.",
  "anya-e0104n:1807_0": "878.",
  "anya-e0104n:1807_1": "Jīvitaddhānassāti attano jīvitakālassa jīvitappavattiyā.",
  "anya-e0104n:1807_2": "Āyu eva āyusaṅkhārā.",
  "anya-e0104n:1807_3": "“Āyuusmāviññāṇānī”ti ca vadanti,",
  "anya-e0104n:1807_4": "te cassa pakaticittasseva ārammaṇaṃ honti.",
  "anya-e0104n:1807_5": "Antonirodhe maraṇaṃ natthi carimabhavaṅgena mīyanato.",
  "anya-e0104n:1807_6": "Āvajjitvāva samāpajjitabbaṃ “sahasā maraṇaṃ mā ahosī”ti.",
  "anya-e0104n:1807_7": "Sahasā hi maraṇe aññabyākaraṇabhikkhuovādadānasāsanānubhāvadīpanānaṃ anissaro siyā,",
  "anya-e0104n:1807_8": "anāgāmino vā aggamaggānadhigamo siyā.",
  "anya-e0104n:1807_9": "Avasesanti nānābaddhaavikopanāditividhampi pubbakiccaṃ.",
  "anya-e0104n:1807_10": "Vuttaṃ aṭṭhakathāyaṃ.",
  "anya-e0104n:1808_0": "879.",
  "anya-e0104n:1808_1": "Kiñcāpi “ekaṃ vā dve vā”ti aniyametvā viya vuttaṃ,",
  "anya-e0104n:1808_2": "dve vāre eva pana niyamato vadanti.",
  "anya-e0104n:1808_3": "Cittavāreti nevasaññānāsaññāyatanacittavāre.",
  "anya-e0104n:1808_4": "Nirodhaṃ phusatīti acittakabhāvamevāha.",
  "anya-e0104n:1808_5": "Nirodhassa payogattāti cittanirodhāya payogabhāvato,",
  "anya-e0104n:1808_6": "baladvayasambharaṇādipayogassa cittanirodhattāti attho.",
  "anya-e0104n:1808_7": "Samathavipassanābalasamannāgamo,",
  "anya-e0104n:1808_8": "ñāṇasamādhicariyāvasībhāvo cettha aññamaññānativattanavaseneva icchitabboti āha “dve samathavipassanādhamme yuganaddhe katvā”ti.",
  "anya-e0104n:1808_9": "Anupubbanirodhassa payogoti paṭhamajjhānādīnaṃ,",
  "anya-e0104n:1808_10": "tadanupassanānañca anupubbato nirodhanassāyaṃ payogo.",
  "anya-e0104n:1808_11": "Idaṃ vuttanayena aṭṭhasamāpattiārohanaṃ na nevasaññānāsaññāyatanasamāpattiyā samāpajjanassa.",
  "anya-e0104n:1808_12": "Tasmā dvinnaṃ cittānaṃ upari cittāni na pavattantīti yojanā.",
  "anya-e0104n:1809_0": "Parato acittako bhavituṃ na sakkotīti sakalaṃ yathāparicchinnakālaṃ acittako bhavituṃ na sakkoti.",
  "anya-e0104n:1809_1": "Tañca kho saṅghapaṭimānanasatthupakkosanaaddhānaparicchedāvajjanānaṃ akaraṇena,",
  "anya-e0104n:1809_2": "na nānābaddhaavikopanassa.",
  "anya-e0104n:1809_3": "Tassa hi akaraṇena kadāci kevalaṃ tādisassa parikkhārassa avināso na siyā,",
  "anya-e0104n:1809_4": "na nirodhasamāpattivibandho.",
  "anya-e0104n:1809_5": "Ayañca attho mahānāgattheravatthunā vibhāvito eva.",
  "anya-e0104n:1809_6": "Evaṃ sante tīhi ākārehi nirodhasamāpattiyā vuṭṭhānaṃ hotīti āpajjati,",
  "anya-e0104n:1809_7": "tasmā taṃ na sārato paccetabbaṃ.",
  "anya-e0104n:1809_8": "Paṭinivattitvā puna ākiñcaññāyataneyeva patiṭṭhātīti iminā samāpattiyā vibandhe jāte evaṃ hotīti dasseti,",
  "anya-e0104n:1809_9": "avibandheneva pana yathāparicchinnakālavītikkamane phalacittuppattiyā vuṭṭhānaṃ hoti.",
  "anya-e0104n:1809_10": "Evañca katvā gambhīrakandaroruḷhatattapāsāṇakkantapurisanidassanampi samatthitaṃ hotīti keci vadanti.",
  "anya-e0104n:1809_11": "Apare pana “pubbakiccassa akatattā nevasaññānāsaññāyatanaṃ samāpannamattova ‘paṭinivattitvā ākiñcaññāyatane",
  "anya-e0104n:1809_12": "patiṭṭhātī’ti vuttattā saṅghapaṭimānanādiekaccapubbakiccākaraṇe aṅgavekallato nirodhasamāpattisamāpajjanaṃ",
  "anya-e0104n:1809_13": "na ijjhatevā”ti vadanti.",
  "anya-e0104n:1809_14": "Vattasadisañhetaṃ nirodhasamāpattiyā,",
  "anya-e0104n:1809_15": "yadidaṃ pubbakiccakaraṇaṃ.",
  "anya-e0104n:1809_16": "Tasmā tattha yaṃ garutaraṃ,",
  "anya-e0104n:1809_17": "tassa akaraṇaṃ samāpajjanaṃ vibandhatīti apare.",
  "anya-e0104n:1809_18": "Vīmaṃsitvā gahetabbaṃ.",
  "anya-e0104n:1809_19": "“Ākiñcaññāyatane patiṭṭhātī”ti ca idaṃ puna ākiñcaññāyatanassa samāpajjitabbattā vuttaṃ.",
  "anya-e0104n:1809_20": "Samāpajjitvā hi vuṭṭhāya pubbakiccassa kātabbattā.",
  "anya-e0104n:1810_0": "Yathā panātiādi katapubbakiccatāsāmaññena upamāsaṃsandanaṃ.",
  "anya-e0104n:1811_0": "880.",
  "anya-e0104n:1811_1": "Assāti nirodhasamāpattiyā.",
  "anya-e0104n:1811_2": "“Kālaparicchedavasenā”tiādinā catūhi ākārehi nirodhasamāpattiyā ṭhānaṃ dasseti.",
  "anya-e0104n:1812_0": "882.",
  "anya-e0104n:1812_1": "Vivekaninnanti nissaraṇavivekaninnaṃ,",
  "anya-e0104n:1812_2": "pageva saṅkhāravimukhatāya,",
  "anya-e0104n:1812_3": "phalacittuppattiyā cāti veditabbaṃ.",
  "anya-e0104n:1813_0": "883.",
  "anya-e0104n:1813_1": "Ūsaṅkhārattayapaṭippassaddhiyā,",
  "anya-e0104n:1813_2": "avasesacetasikaviññāṇābhāvena rūpadhammamattāvasesatāya ca matanirodhasamāpannānaṃ avisesaṃ gahetvā pucchā “matassa ca samāpannassa ca ko viseso”ti.",
  "anya-e0104n:1813_3": "Kāmaṃ nesaṃ saṅkhārattayapaṭippassaddhiādīhi aviseso,",
  "anya-e0104n:1813_4": "rūpadhammamattāvasesatāya pana āyuusmāindriyānaṃ apagamānapagamanaṃ visesoti dassetuṃ “yvāya”ntiādi vuttaṃ.",
  "anya-e0104n:1814_0": "884.",
  "anya-e0104n:1814_1": "Sabhāvatoti sabhāvadhammato,",
  "anya-e0104n:1814_2": "paramatthatoti attho.",
  "anya-e0104n:1814_3": "Paramatthato hi vijjamānānaṃ saṅkhatādibhāvena vattabbataṃ labhati,",
  "anya-e0104n:1814_4": "na avijjamānaṃ.",
  "anya-e0104n:1814_5": "Samāpajjantassa vasenāti yasmā samāpajjantassa ariyapuggalassa samathavipassanādhamme yuganaddhe katvā",
  "anya-e0104n:1814_6": "aṭṭha samāpattiyo ārohantassa anukkamena saṅkhārānaṃ paṭippassambhanapayoganibbattiyā nirodhasamāpatti",
  "anya-e0104n:1814_7": "nipphannā nāma hoti,",
  "anya-e0104n:1814_8": "tasmā taṃ payoganibbattiṃ upādāya “nipphannā”ti vattuṃ vaṭṭati.",
  "anya-e0104n:1815_0": "Saṅkhāravūpasamato,",
  "anya-e0104n:1815_1": "santadhammasamanvayato ca santaṃ.",
  "anya-e0104n:1815_2": "Ariyehi eva nisevitabbattā ariyanisevitaṃ.",
  "anya-e0104n:1815_3": "Tissannampi dukkhatānaṃ nibbutabhāvato nibbānamiti saṅkhaṃ upāgataṃ.",
  "anya-e0104n:1815_4": "Ariyaṃ paññanti suvisuddhaṃ maggaphalapaññaṃ.",
  "anya-e0104n:1815_5": "Imissāpīti nirodhasamāpattiyā.",
  "anya-e0104n:1815_6": "Samāpattisamatthatāti samāpajjanasamatthatā.",
  "anya-e0104n:1816_0": "Āhuneyyabhāvādisiddhikathāvaṇṇanā",
  "anya-e0104n:1817_0": "885.",
  "anya-e0104n:1817_1": "Āhuneyyabhāvādisiddhīti āhuneyyapāhuneyyadakkhiṇeyyaañjalikaraṇīyaanuttarapuññakkhettabhāvasiddhi.",
  "anya-e0104n:1817_2": "Avisesenāti dassanamaggapaññādivisesena vinā,",
  "anya-e0104n:1817_3": "etissā lokuttarapaññāya.",
  "anya-e0104n:1817_4": "Ānetvā hunitabbanti āhunaṃ,",
  "anya-e0104n:1817_5": "dūratopi ānetvā dātabbadānaṃ,",
  "anya-e0104n:1817_6": "taṃ paṭiggahetuṃ yuttoti āhuneyyo.",
  "anya-e0104n:1817_7": "Pāhunaṃ vuccati āgantukadānaṃ,",
  "anya-e0104n:1817_8": "taṃ paṭiggahetuṃ yuttoti pāhuneyyo.",
  "anya-e0104n:1817_9": "Dakkhiṇaṃ arahatīti dakkhiṇeyyo,",
  "anya-e0104n:1817_10": "añjalikaraṇaṃ añjalikammaṃ,",
  "anya-e0104n:1817_11": "taṃ arahatīti añjalikaraṇīyo.",
  "anya-e0104n:1817_12": "Anuttaraṃ uttamaṃ sattānaṃ puññaviruhanaṭṭhānanti anuttaraṃ puññakkhettaṃ lokassāti ayamettha saṅkhepo.",
  "anya-e0104n:1817_13": "Vitthāro pana heṭṭhā vuttoyeva.",
  "anya-e0104n:1818_0": "886.",
  "anya-e0104n:1818_1": "Mandāya vipassanāya āgatoti atikkhāya vipassanāya vasena paṭhamamaggapaññaṃ bhāvetvā sotāpannabhāvaṃ āgato.",
  "anya-e0104n:1818_2": "Saddhādīnaṃ mudūnaṃ indriyānaṃ vasena mudindriyopi samāno.",
  "anya-e0104n:1818_3": "Sattakkhattuparamoti sattakkhattuṃ paramā bhavūpapatti attabhāvaggahaṇaṃ,",
  "anya-e0104n:1818_4": "tato paraṃ aṭṭhamaṃ bhavaṃ nādiyatīti sattakkhattuparamo.",
  "anya-e0104n:1818_5": "Saṃsaritvāti paṭisandhiggahaṇavasena aparāparaṃ gantvā.",
  "anya-e0104n:1818_6": "Dukkhassantaṃ karotīti vaṭṭadukkhassa pariyantaṃ pariyosānaṃ karoti.",
  "anya-e0104n:1818_7": "Ayaṃ kālena devalokassa,",
  "anya-e0104n:1818_8": "kālena manussalokassāti missakassa bhavassa vasena “sattasugatibhave saṃsaritvā”ti vutto.",
  "anya-e0104n:1818_9": "Kulato kulaṃ gacchatīti kolaṃkolo.",
  "anya-e0104n:1818_10": "Sotāpattiphalasacchikiriyato paṭṭhāya hi nīcakule upapatti nāma natthi,",
  "anya-e0104n:1818_11": "mahābhogakulesuyeva nibbattatīti attho.",
  "anya-e0104n:1818_12": "Dve vā tīṇi vā kulānīti devamanussavasena dve vā tayo vā bhave.",
  "anya-e0104n:1818_13": "Iti ayampi missakabhaveneva kathito.",
  "anya-e0104n:1818_14": "Desanāmattameva cetaṃ “dve vā tīṇi vā”ti.",
  "anya-e0104n:1818_15": "Yāva chaṭṭhabhavā saṃsarantopi kolaṃkolova hoti.",
  "anya-e0104n:1818_16": "Attabhāvaggahaṇasaṅkhātaṃ ekaṃyeva khandhabījaṃ etassa atthīti ekabījī.",
  "anya-e0104n:1818_17": "“Mānusakaṃ bhava”nti idampi desanāmattaṃ.",
  "anya-e0104n:1818_18": "“Devabhavaṃ nibbattetī”tipi vattuṃ vaṭṭatiyeva.",
  "anya-e0104n:1818_19": "Ko panetesaṃ imaṃ pabhedaṃ niyametīti?",
  "anya-e0104n:1818_20": "Tiṇṇaṃ maggānaṃ vipassanā.",
  "anya-e0104n:1818_21": "Sace hi upari tiṇṇaṃ maggānaṃ vipassanā balavatī hoti,",
  "anya-e0104n:1818_22": "ekabījī nāma hoti.",
  "anya-e0104n:1818_23": "Tato mandāya kolaṃkolo,",
  "anya-e0104n:1818_24": "tato mandatarāya sattakkhattuparamo.",
  "anya-e0104n:1819_0": "887.",
  "anya-e0104n:1819_1": "Paṭisandhivasena sakiṃ āgacchatīti sakadāgāmī.",
  "anya-e0104n:1819_2": "Sakidevāti ekavāraṃyeva.",
  "anya-e0104n:1819_3": "“Imaṃ lokaṃ āgantvā”ti iminā pañcasu sakadāgāmīsu cattāro vajjetvā ekova gahito.",
  "anya-e0104n:1819_4": "Ekacco hi idha sakadāgāmiphalaṃ patvā idheva parinibbāti,",
  "anya-e0104n:1819_5": "ekacco idha patvā devaloke parinibbāti,",
  "anya-e0104n:1819_6": "ekacco devaloke patvā tattheva parinibbāti,",
  "anya-e0104n:1819_7": "ekacco devaloke patvā idhūpapajjitvā parinibbāti.",
  "anya-e0104n:1819_8": "Ime cattāropi idha na gahitā.",
  "anya-e0104n:1819_9": "Yo pana idha patvā devaloke yāvatāyukaṃ vasitvā puna idhūpapajjitvā parinibbāti,",
  "anya-e0104n:1819_10": "ayaṃ idha gahito.",
  "anya-e0104n:1820_0": "888.",
  "anya-e0104n:1820_1": "Paṭisandhivasena idha anāgamanato anāgāmī.",
  "anya-e0104n:1820_2": "Indriyavemattatāvasenāti saddhādīnaṃ vimuttiparipācakaindriyānaṃ paropariyattena.",
  "anya-e0104n:1820_3": "Pañcadhā idha vihāya niṭṭho hotīti so anāgāmī antarāparinibbāyiādibhāvena pañcapakārena imaṃ lokaṃ pajahitvā parinibbāyanako hoti.",
  "anya-e0104n:1820_4": "Āyuvemajjhassa antarāyeva kilesaparinibbānena parinibbāyanato antarāparinibbāyī.",
  "anya-e0104n:1820_5": "Upahaccāti vā upagantvā kālakiriyaṃ.",
  "anya-e0104n:1820_6": "Appayogenāti adhimattapayogena vinā appakasireneva tikkhindriyatāya sukheneva.",
  "anya-e0104n:1820_7": "Sappayogenāti ettha vuttavipariyāyena attho veditabbo.",
  "anya-e0104n:1820_8": "Uddhaṃ vā hi bhāvena uddhamassa taṇhāsotaṃ,",
  "anya-e0104n:1820_9": "vaṭṭasotaṃ vāti uddhaṃsoto.",
  "anya-e0104n:1820_10": "Uddhaṃ vā gantvā paṭilabhitabbato uddhamassa maggasotanti uddhaṃsoto.",
  "anya-e0104n:1820_11": "Paṭisandhivasena akaniṭṭhabhavaṃ gacchatīti akaniṭṭhagāmī.",
  "anya-e0104n:1821_0": "Yatthupapannoti avihādīsu yattha yattha upapanno.",
  "anya-e0104n:1821_1": "Imesaṃ pana anāgāmīnaṃ pabhedajānanatthaṃ uddhaṃsotaakaniṭṭhagāmicatukkaṃ veditabbaṃ –",
  "anya-e0104n:1821_2": "yo hi avihato paṭṭhāya cattāro devaloke sodhetvā akaniṭṭhaṃ gantvā parinibbāti,",
  "anya-e0104n:1821_3": "ayaṃ uddhaṃsoto akaniṭṭhagāmī nāma.",
  "anya-e0104n:1821_4": "Yo pana heṭṭhā tayo devaloke sodhetvā sudassīdevaloke ṭhatvā parinibbāti,",
  "anya-e0104n:1821_5": "ayaṃ uddhaṃsoto naakaniṭṭhagāmī nāma.",
  "anya-e0104n:1821_6": "Yo ito akaniṭṭhameva gantvā parinibbāti,",
  "anya-e0104n:1821_7": "ayaṃ nauddhaṃsoto akaniṭṭhagāmī nāma.",
  "anya-e0104n:1821_8": "Yo pana heṭṭhā catūsu devalokesu tattha tattheva parinibbāti,",
  "anya-e0104n:1821_9": "ayaṃ nauddhaṃsoto naakaniṭṭhagāmī nāma.",
  "anya-e0104n:1821_10": "Ete pana avihesu upapannasamanantarā āyuvemajjhaṃ appatvā,",
  "anya-e0104n:1821_11": "patvā ca parinibbāyanavasena tayo antarāparinibbāyino,",
  "anya-e0104n:1821_12": "eko upahaccaparinibbāyī,",
  "anya-e0104n:1821_13": "eko uddhaṃsototi pañca.",
  "anya-e0104n:1821_14": "Te asaṅkhārasasaṅkhāraparinibbāyivibhāgena dasa honti.",
  "anya-e0104n:1821_15": "Tathā atappasudassasudassīsūti cattāro dasakā cattālīsaṃ.",
  "anya-e0104n:1821_16": "Akaniṭṭhe pana uddhaṃsoto natthi.",
  "anya-e0104n:1821_17": "Tayo antarāparinibbāyino,",
  "anya-e0104n:1821_18": "eko upahaccaparinibbāyīti cattāro.",
  "anya-e0104n:1821_19": "Te asaṅkhārasasaṅkhāraparinibbāyivibhāgena aṭṭhāti aṭṭhacattālīsaṃ anāgāmino.",
  "anya-e0104n:1822_0": "Sotāpannā pana paṭipadābhedena cattāro sattakkhattuparamā,",
  "anya-e0104n:1822_1": "cattāro kolaṃkolā,",
  "anya-e0104n:1822_2": "cattāro ekabījinoti saddhādhurena paṭipannā dvādasa,",
  "anya-e0104n:1822_3": "tathā paññādhurenāti catuvīsati.",
  "anya-e0104n:1823_0": "Sakadāgāmino suññatavimokkhena vimuttā paṭipadāvasena cattāro,",
  "anya-e0104n:1823_1": "tathā animittaappaṇihitavimokkhehīti dvādasa.",
  "anya-e0104n:1824_0": "889.",
  "anya-e0104n:1824_1": "Tathā arahanto.",
  "anya-e0104n:1824_2": "Te pana dvādasa paññāvimuttā,",
  "anya-e0104n:1824_3": "dvādasa ubhatobhāgavimuttā,",
  "anya-e0104n:1824_4": "dvādasa tevijjā,",
  "anya-e0104n:1824_5": "dvādasa chaḷabhiññā,",
  "anya-e0104n:1824_6": "dvādasa paṭisambhidāppattāti samasaṭṭhi honti.",
  "anya-e0104n:1824_7": "Evamete saddhiṃ paccekasambuddhasammāsambuddhehi chacattālīsādhikasataṃ ariyā.",
  "anya-e0104n:1824_8": "Yasmā tesaṃ ariyabhāvasiddhi ariyāya paññābhāvanāya,",
  "anya-e0104n:1824_9": "tena vuttaṃ “āhuneyyabhāvādisiddhipi imissā lokuttarapaññābhāvanāya ānisaṃso”ti.",
  "anya-e0104n:1824_10": "Lokiyavijjābhiññāhi vināpi ubhatobhāgavimuttatā hotīti ubhatobhāgavimutto visuṃ gahito.",
  "anya-e0104n:1824_11": "Yaṃ sandhāya vuttanti yaṃ catutthamaggapaññābhāvanaṃ sandhāya heṭṭhā saṅkhepato gāthāvaṇṇanāyaṃ vuttaṃ,",
  "anya-e0104n:1824_12": "taṃ pana vuttākāraṃ nigamanavasena dassetuṃ “maggakkhaṇe”tiādi vuttaṃ.",
  "anya-e0104n:1824_13": "Kāmaṃ catūsupi maggakkhaṇesu taṃ jaṭaṃ vijaṭeti nāma,",
  "anya-e0104n:1824_14": "phalakkhaṇesupi yathārahaṃ vijaṭitajaṭo,",
  "anya-e0104n:1824_15": "aggaphalakkhaṇeyeva pana sabbaso vijaṭitajaṭo,",
  "anya-e0104n:1824_16": "tato paraṃ vijaṭetabbāya jaṭāya abhāvato.",
  "anya-e0104n:1824_17": "Tenettha heṭṭhā heṭṭhimamaggapaññābhāvanānisaṃsassa vuttattāva catutthamaggapaññābhāvanāvasena attho vutto.",
  "anya-e0104n:1825_0": "Ratinti abhiratiṃ, abhirucinti attho. Tatthāti ariyāya paññābhāvanāya.",
  "anya-e0104n:1826_0": "890.",
  "anya-e0104n:1826_1": "Imissā gāthāyāti imissaṃ gāthāyaṃ.",
  "anya-e0104n:1826_2": "Gāthā hi attano atthabhūtassa visuddhimaggassa ādhārabhāvena vuttā,",
  "anya-e0104n:1826_3": "sāmivacanaṃ vā etaṃ atthassa taṃsambandhibhāvato.",
  "anya-e0104n:1827_0": "Paññābhāvanānisaṃsaniddesavaṇṇanā niṭṭhitā.",
  "anya-e0104n:1828_0": "Iti tevīsatimaparicchedavaṇṇanā.",
  "anya-e0104n:1829_0": "Nigamanakathāvaṇṇanā",
  "anya-e0104n:1830_0": "891.",
  "anya-e0104n:1830_1": "Imissā dāni gāthāyātiādīnaṃ gāthānaṃ attho heṭṭhā vutto eva.",
  "anya-e0104n:1830_2": "Svāyaṃ “visuddhimaggaṃ bhāsissa”nti evaṃ paṭiññāto visuddhimaggo ettāvatā bhāsito hotīti sambandho.",
  "anya-e0104n:1831_0": "892.",
  "anya-e0104n:1831_1": "Tatthātiādīsu ayaṃ padasambandhena saddhiṃ saṅkhepattho –",
  "anya-e0104n:1831_2": "tesaṃ “sīle patiṭṭhāyā”tigāthāyaṃ vuttānaṃ sīlādippabhedānaṃ atthānaṃ pañcannampi mahānikāyānaṃ aṭṭhakathānaye",
  "anya-e0104n:1831_3": "aṭṭhakathātantiyaṃ tattha tattha vutto yo vinicchayo,",
  "anya-e0104n:1831_4": "yebhuyyena taṃ sabbaṃ samāharitvā samānetvā nikāyantarassa nikāyagatavādadosasaṅkarehi mutto so nicchayo yasmā pakāsito,",
  "anya-e0104n:1831_5": "tasmā visuddhikāmehi yogīhi etasmiṃ visuddhimagge ādaro karaṇīyoyevāti.",
  "anya-e0104n:1832_0": "Nigamanagāthāyo",
  "anya-e0104n:1833_0": "Ettāvatā ca –",
  "anya-e0104n:1834_0": "Suvisuddhasamācāro, visuddhanayamaṇḍitaṃ;",
  "anya-e0104n:1835_0": "Visuddhimaggaṃ lokassa, yadaccantavisuddhiyā.",
  "anya-e0104n:1836_0": "Abhāsi karuṇāvega-samussāhitamānaso;",
  "anya-e0104n:1837_0": "Mahesi vipulodāta-visuddhimatipāṭavo.",
  "anya-e0104n:1838_0": "Tassa atthaṃ pakāsetuṃ, kathāmaggaṃ purātanaṃ;",
  "anya-e0104n:1839_0": "Nissāya yā samāraddhā, atthasaṃvaṇṇanā mayā.",
  "anya-e0104n:1840_0": "Āyācito siddhagāma-pariveṇanivāsinā;",
  "anya-e0104n:1841_0": "Therena dāṭhanāgena, suddhācārena dhīmatā.",
  "anya-e0104n:1842_0": "Sā esā paramatthānaṃ, tattha tattha yathārahaṃ;",
  "anya-e0104n:1843_0": "Nidhānato paramattha-mañjūsā nāma nāmato.",
  "anya-e0104n:1844_0": "Sampattā pariniṭṭhānaṃ, anākulavinicchayā;",
  "anya-e0104n:1845_0": "Aṭṭhāsītippamāṇāya, pāḷiyā bhāṇavārato.",
  "anya-e0104n:1846_0": "Iti taṃ saṅkharontena, yaṃ taṃ adhigataṃ mayā;",
  "anya-e0104n:1847_0": "Puññaṃ tassānubhāvena, lokanāthassa sāsane.",
  "anya-e0104n:1848_0": "Ogāhetvā visuddhāya, sīlādipaṭipattiyā;",
  "anya-e0104n:1849_0": "Sabbepi dehino hontu, vimuttirasabhāgino.",
  "anya-e0104n:1850_0": "Ciraṃ tiṭṭhatu lokasmiṃ, sammāsambuddhasāsanaṃ;",
  "anya-e0104n:1851_0": "Tasmiṃ sagāravā niccaṃ, hontu sabbepi pāṇino.",
  "anya-e0104n:1852_0": "Sammā vassatu kālena, devo rājā mahīpati;",
  "anya-e0104n:1853_0": "Saddhammanirato lokaṃ, dhammeneva pasāsatūti.",
  "anya-e0104n:1854_0": "Badaratitthavihāravāsinā ācariyadhammapālena katā",
  "anya-e0104n:1855_0": "Paramatthamañjūsā nāma visuddhimaggamahāṭīkā samattā.",
  "anya-e0104n:1856_0": "Visuddhimagga-mahāṭīkā samattā."
}