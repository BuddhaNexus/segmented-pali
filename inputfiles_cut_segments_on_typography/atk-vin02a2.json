{
  "atk-vin02a2:0_0": "Namo tassa bhagavato arahato sammāsambuddhassa",
  "atk-vin02a2:1_0": "Vinayapiṭake",
  "atk-vin02a2:2_0": "Mahāvagga-aṭṭhakathā",
  "atk-vin02a2:3_0": "1. Mahākhandhakaṃ",
  "atk-vin02a2:4_0": "Bodhikathā",
  "atk-vin02a2:5_0": "Ubhinnaṃ pātimokkhānaṃ, saṅgītisamanantaraṃ;",
  "atk-vin02a2:6_0": "Saṅgāyiṃsu mahātherā, khandhakaṃ khandhakovidā.",
  "atk-vin02a2:7_0": "Yaṃ tassa dāni sampatto, yasmā saṃvaṇṇanākkamo;",
  "atk-vin02a2:8_0": "Tasmā hoti ayaṃ tassa, anuttānatthavaṇṇanā.",
  "atk-vin02a2:9_0": "Padabhājaniye atthā, yehi yesaṃ pakāsitā;",
  "atk-vin02a2:10_0": "Te ce puna vadeyyāma, pariyosānaṃ kadā bhave.",
  "atk-vin02a2:11_0": "Uttānā ceva ye atthā, tesaṃ saṃvaṇṇanāya kiṃ;",
  "atk-vin02a2:12_0": "Adhippāyānusandhīhi, byañjanena ca ye pana.",
  "atk-vin02a2:13_0": "Anuttānā na te yasmā, sakkā ñātuṃ avaṇṇitā;",
  "atk-vin02a2:14_0": "Tesaṃyeva ayaṃ tasmā, hoti saṃvaṇṇanānayoti.",
  "atk-vin02a2:15_0": "1.",
  "atk-vin02a2:15_1": "Tena samayena buddho bhagavā uruvelāyaṃ viharati najjā nerañjarāya tīre bodhirukkhamūle paṭhamābhisambuddhoti",
  "atk-vin02a2:15_2": "ettha kiñcāpi “tena samayena buddho bhagavā verañjāya”ntiādīsu viya karaṇavacane visesakāraṇaṃ natthi,",
  "atk-vin02a2:15_3": "vinayaṃ patvā pana karaṇavacaneneva ayamabhilāpo āropitoti ādito paṭṭhāya āruḷhābhilāpavasenevetaṃ vuttanti veditabbaṃ.",
  "atk-vin02a2:15_4": "Esa nayo aññesupi ito paresu evarūpesu.",
  "atk-vin02a2:16_0": "Kiṃ panetassa vacane payojananti?",
  "atk-vin02a2:16_1": "Pabbajjādīnaṃ vinayakammānaṃ ādito paṭṭhāya nidānadassanaṃ.",
  "atk-vin02a2:16_2": "Yā hi bhagavatā “anujānāmi,",
  "atk-vin02a2:16_3": "bhikkhave,",
  "atk-vin02a2:16_4": "imehi tīhi saraṇagamanehi pabbajjaṃ upasampada”nti evaṃ pabbajjā ceva upasampadā ca anuññātā,",
  "atk-vin02a2:16_5": "yāni ca rājagahādīsu upajjhāyaupajjhāyavattaācariyaācariyavattādīni anuññātāni,",
  "atk-vin02a2:16_6": "tāni abhisambodhiṃ patvā sattasattāhaṃ bodhimaṇḍe vītināmetvā bārāṇasiyaṃ dhammacakkaṃ pavattetvā iminā",
  "atk-vin02a2:16_7": "anukkamena idañcidañca ṭhānaṃ patvā imasmiñca imasmiñca vatthusmiṃ paññattānīti evametesaṃ pabbajjādīnaṃ",
  "atk-vin02a2:16_8": "vinayakammānaṃ ādito paṭṭhāya nidānadassanaṃ etassa vacane payojananti veditabbaṃ.",
  "atk-vin02a2:17_0": "Tattha uruvelāyanti mahāvelāyaṃ;",
  "atk-vin02a2:17_1": "mahante vālikarāsimhīti attho.",
  "atk-vin02a2:17_2": "Atha vā “urū”ti vālikā vuccati;",
  "atk-vin02a2:17_3": "“velā”ti mariyādā;",
  "atk-vin02a2:17_4": "velātikkamanahetu āhaṭā uru uruvelāti evampettha attho daṭṭhabbo.",
  "atk-vin02a2:17_5": "Atīte kira anuppanne buddhe dasasahassakulaputtā tāpasapabbajjaṃ pabbajitvā tasmiṃ padese viharantā ekadivasaṃ sannipatitvā katikavattaṃ akaṃsu –",
  "atk-vin02a2:17_6": "“kāyakammavacīkammāni nāma paresampi pākaṭāni honti,",
  "atk-vin02a2:17_7": "manokammaṃ pana apākaṭaṃ;",
  "atk-vin02a2:17_8": "tasmā yo kāmavitakkaṃ vā byāpādavitakkaṃ vā vihiṃsāvitakkaṃ vā vitakketi,",
  "atk-vin02a2:17_9": "tassa añño codako nāma natthi,",
  "atk-vin02a2:17_10": "so attanāva attānaṃ codetvā pattapuṭena vālikaṃ āharitvā imasmiṃ ṭhāne ākiratu,",
  "atk-vin02a2:17_11": "idamassa daṇḍakamma”nti.",
  "atk-vin02a2:17_12": "Tato paṭṭhāya yo tādisaṃ vitakkaṃ vitakketi,",
  "atk-vin02a2:17_13": "so tattha pattapuṭena vālikaṃ ākirati.",
  "atk-vin02a2:17_14": "Evaṃ tattha anukkamena mahāvālikarāsi jāto,",
  "atk-vin02a2:17_15": "tato naṃ pacchimā janatā parikkhipitvā cetiyaṭṭhānamakāsi.",
  "atk-vin02a2:17_16": "Taṃ sandhāya vuttaṃ –",
  "atk-vin02a2:17_17": "“uruvelāyanti mahāvelāyaṃ;",
  "atk-vin02a2:17_18": "mahante vālikarāsimhīti attho”ti.",
  "atk-vin02a2:17_19": "Tameva sandhāya vuttaṃ –",
  "atk-vin02a2:17_20": "“atha vā urūti vālikā vuccati;",
  "atk-vin02a2:17_21": "velāti mariyādā;",
  "atk-vin02a2:17_22": "velātikkamanahetu āhaṭā uru uruvelāti evampettha attho daṭṭhabbo”ti.",
  "atk-vin02a2:18_0": "Bodhirukkhamūleti bodhi vuccati catūsu maggesu ñāṇaṃ;",
  "atk-vin02a2:18_1": "taṃ bodhiṃ bhagavā ettha pattoti rukkhopi “bodhirukkho”tveva nāmaṃ labhi,",
  "atk-vin02a2:18_2": "tassa bodhirukkhassa mūle bodhirukkhamūle.",
  "atk-vin02a2:18_3": "Paṭhamābhisambuddhoti paṭhamaṃ abhisambuddho;",
  "atk-vin02a2:18_4": "abhisambuddho hutvā sabbapaṭhamaṃyevāti attho.",
  "atk-vin02a2:18_5": "Ekapallaṅkenāti sakimpi anuṭṭhahitvā yathāābhujitena ekeneva pallaṅkena.",
  "atk-vin02a2:18_6": "Vimuttisukhapaṭisaṃvedīti vimuttisukhaṃ phalasamāpattisukhaṃ paṭisaṃvedayamāno.",
  "atk-vin02a2:19_0": "Paṭiccasamuppādanti paccayākāraṃ.",
  "atk-vin02a2:19_1": "Paccayākāro hi aññamaññaṃ paṭicca sahite dhamme uppādetīti “paṭiccasamuppādo”ti vuccati.",
  "atk-vin02a2:19_2": "Ayamettha saṅkhepo.",
  "atk-vin02a2:19_3": "Vitthāro pana sabbākārasampannaṃ vinicchayaṃ icchantena visuddhimaggato gahetabbo.",
  "atk-vin02a2:19_4": "Anulomapaṭilomanti anulomañca paṭilomañca.",
  "atk-vin02a2:19_5": "Tattha “avijjāpaccayā saṅkhārā”tiādinā nayena vutto avijjādiko paccayākāro attanā kattabbakiccakaraṇato “anulomo”ti vuccati.",
  "atk-vin02a2:19_6": "“Avijjāya tveva asesavirāganirodhā saṅkhāranirodho”tiādinā nayena vutto sveva anuppādanirodhena nirujjhamāno",
  "atk-vin02a2:19_7": "taṃ kiccaṃ na karotīti tassa akaraṇato “paṭilomo”ti vuccati.",
  "atk-vin02a2:19_8": "Purimanayena vā vutto pavattiyā anulomo,",
  "atk-vin02a2:19_9": "itaro tassā paṭilomoti evampettha attho daṭṭhabbo.",
  "atk-vin02a2:19_10": "Ādito pana paṭṭhāya yāva antaṃ,",
  "atk-vin02a2:19_11": "antato ca paṭṭhāya yāva ādiṃ pāpetvā avuttattā ito aññenatthena anulomapaṭilomatā na yujjati.",
  "atk-vin02a2:20_0": "Manasākāsīti manasi akāsi.",
  "atk-vin02a2:20_1": "Tattha yathā anulomaṃ manasi akāsi,",
  "atk-vin02a2:20_2": "idaṃ tāva dassetuṃ “avijjāpaccayā saṅkhārā”tiādi vuttaṃ.",
  "atk-vin02a2:20_3": "Tattha avijjā ca sā paccayo cāti avijjāpaccayo.",
  "atk-vin02a2:20_4": "Tasmā avijjāpaccayā saṅkhārā sambhavantīti iminā nayena sabbapadesu attho veditabbo.",
  "atk-vin02a2:20_5": "Ayamettha saṅkhepo.",
  "atk-vin02a2:20_6": "Vitthāro pana sabbākārasampannaṃ vinicchayaṃ icchantena visuddhimaggatova gahetabbo.",
  "atk-vin02a2:21_0": "Yathā pana paṭilomaṃ manasi akāsi,",
  "atk-vin02a2:21_1": "idaṃ dassetuṃ avijjāya tveva asesavirāganirodhā saṅkhāranirodhotiādi vuttaṃ.",
  "atk-vin02a2:21_2": "Tattha avijjāya tvevāti avijjāya tu eva.",
  "atk-vin02a2:21_3": "Asesavirāganirodhāti virāgasaṅkhātena maggena asesanirodhā.",
  "atk-vin02a2:21_4": "Saṅkhāranirodhoti saṅkhārānaṃ anuppādanirodho hoti.",
  "atk-vin02a2:21_5": "Evaṃ niruddhānaṃ pana saṅkhārānaṃ nirodhā viññāṇaṃ niruddhaṃ,",
  "atk-vin02a2:21_6": "viññāṇādīnañca nirodhā nāmarūpādīni niruddhāniyeva hontīti dassetuṃ saṅkhāranirodhā viññāṇanirodhotiādīni",
  "atk-vin02a2:21_7": "vatvā evametassa kevalassa dukkhakkhandhassa nirodho hotīti vuttaṃ.",
  "atk-vin02a2:21_8": "Tattha kevalassāti sakalassa;",
  "atk-vin02a2:21_9": "suddhassa vā sattavirahitassāti attho.",
  "atk-vin02a2:21_10": "Dukkhakkhandhassāti dukkharāsissa.",
  "atk-vin02a2:21_11": "Nirodho hotīti anuppādo hoti.",
  "atk-vin02a2:22_0": "Etamatthaṃ viditvāti yvāyaṃ “avijjādivasena saṅkhārādikassa dukkhakkhandhassa samudayo ca avijjānirodhādivasena ca nirodho hotī”ti vutto,",
  "atk-vin02a2:22_1": "sabbākārena etamatthaṃ viditvā.",
  "atk-vin02a2:22_2": "Tāyaṃ velāyanti tāyaṃ tassa atthassa viditavelāyaṃ.",
  "atk-vin02a2:22_3": "Imaṃ udānaṃ udānesīti imaṃ tasmiṃ vidite atthe hetuno ca hetusamuppannadhammassa ca pajānanāya ānubhāvadīpakaṃ",
  "atk-vin02a2:22_4": "“yadā have pātubhavantī”tiādikaṃ somanassayuttañāṇasamuṭṭhānaṃ udānaṃ udānesi,",
  "atk-vin02a2:22_5": "attamanavācaṃ nicchāresīti vuttaṃ hoti.",
  "atk-vin02a2:23_0": "Tassattho –",
  "atk-vin02a2:23_1": "yadā haveti yasmiṃ bhave kāle.",
  "atk-vin02a2:23_2": "Pātubhavantīti uppajjanti.",
  "atk-vin02a2:23_3": "Dhammāti anulomapaccayākārapaṭivedhasādhakā bodhipakkhiyadhammā.",
  "atk-vin02a2:23_4": "Atha vā pātubhavantīti pakāsanti;",
  "atk-vin02a2:23_5": "abhisamayavasena byattā pākaṭā honti.",
  "atk-vin02a2:23_6": "Dhammāti catuariyasaccadhammā.",
  "atk-vin02a2:23_7": "Ātāpo vuccati kilesasantāpanaṭṭhena vīriyaṃ;",
  "atk-vin02a2:23_8": "ātāpinoti sammappadhānavīriyavato.",
  "atk-vin02a2:23_9": "Jhāyatoti ārammaṇūpanijjhānalakkhaṇena ca lakkhaṇūpanijjhānalakkhaṇena ca jhānena jhāyantassa.",
  "atk-vin02a2:23_10": "Brāhmaṇassāti bāhitapāpassa khīṇāsavassa.",
  "atk-vin02a2:23_11": "Athassa kaṅkhā vapayantīti athassa evaṃ pātubhūtadhammassa kaṅkhā vapayanti.",
  "atk-vin02a2:23_12": "Sabbāti yā etā “ko nu kho bhante phusatīti;",
  "atk-vin02a2:23_13": "no kallo pañhoti bhagavā avocā”tiādinā,",
  "atk-vin02a2:23_14": "tathā “katamaṃ nu kho bhante jarāmaraṇaṃ;",
  "atk-vin02a2:23_15": "kassa ca panidaṃ jarāmaraṇanti;",
  "atk-vin02a2:23_16": "no kallo pañhoti bhagavā avocā”tiādinā ca nayena paccayākāre kaṅkhā vuttā,",
  "atk-vin02a2:23_17": "yā ca paccayākārasseva appaṭividdhattā “ahosiṃ nu kho ahaṃ atītamaddhāna”ntiādikā soḷasa kaṅkhā āgatā,",
  "atk-vin02a2:23_18": "tā sabbā vapayanti apagacchanti nirujjhanti. Kasmā?",
  "atk-vin02a2:23_19": "Yato pajānāti sahetudhammanti yasmā avijjādikena hetunā sahetukaṃ imaṃ saṅkhārādiṃ kevalaṃ dukkhakkhandhadhammaṃ pajānāti aññāti paṭivijjhatīti.",
  "atk-vin02a2:24_0": "2.",
  "atk-vin02a2:24_1": "Dutiyavāre –",
  "atk-vin02a2:24_2": "imaṃ udānaṃ udānesīti imaṃ tasmiṃ vidite atthe “avijjāya tveva asesavirāganirodhā saṅkhāranirodho”ti",
  "atk-vin02a2:24_3": "evaṃ pakāsitassa nibbānasaṅkhātassa paccayakkhayassa avabodhānubhāvadīpakaṃ vuttappakāraṃ udānaṃ udānesīti attho.",
  "atk-vin02a2:24_4": "Tatrāyaṃ saṅkhepattho –",
  "atk-vin02a2:24_5": "yasmā paccayānaṃ khayasaṅkhātaṃ nibbānaṃ avedi aññāsi paṭivijjhi,",
  "atk-vin02a2:24_6": "tasmā yadāssa ātāpino jhāyato brāhmaṇassa vuttappakārā dhammā pātubhavanti,",
  "atk-vin02a2:24_7": "athassa yā nibbānassa aviditattā uppajjeyyuṃ,",
  "atk-vin02a2:24_8": "tā sabbāpi kaṅkhā vapayantīti.",
  "atk-vin02a2:25_0": "3.",
  "atk-vin02a2:25_1": "Tatiyavāre –",
  "atk-vin02a2:25_2": "imaṃ udānaṃ udānesīti imaṃ yena maggena so dukkhakkhandhassa samudayanirodhasaṅkhāto attho kiccavasena ca ārammaṇakiriyāya ca vidito,",
  "atk-vin02a2:25_3": "tassa ariyamaggassa ānubhāvadīpakaṃ vuttappakāraṃ udānaṃ udānesīti attho.",
  "atk-vin02a2:25_4": "Tatrāpāyaṃ saṅkhepattho –",
  "atk-vin02a2:25_5": "yadā have pātubhavanti dhammā ātāpino jhāyato brāhmaṇassa,",
  "atk-vin02a2:25_6": "tadā so brāhmaṇo tehi vā uppannehi bodhipakkhiyadhammehi,",
  "atk-vin02a2:25_7": "yassa vā ariyamaggassa catusaccadhammā pātubhūtā,",
  "atk-vin02a2:25_8": "tena ariyamaggena vidhūpayaṃ tiṭṭhati mārasenaṃ “kāmā te paṭhamā senā”tiādinā nayena vuttappakāraṃ mārasenaṃ",
  "atk-vin02a2:25_9": "vidhūpayanto vidhamento viddhaṃsento tiṭṭhati. Kathaṃ?",
  "atk-vin02a2:25_10": "Sūriyova obhāsayamantalikkhaṃ,",
  "atk-vin02a2:25_11": "yathā sūriyo abbhuggato attano pabhāya antalikkhaṃ obhāsentova andhakāraṃ vidhamento tiṭṭhati,",
  "atk-vin02a2:25_12": "evaṃ sopi brāhmaṇo tehi dhammehi tena vā maggena saccāni paṭivijjhantova mārasenaṃ vidhūpayanto tiṭṭhatīti.",
  "atk-vin02a2:26_0": "Evamettha paṭhamaṃ udānaṃ paccayākārapaccavekkhaṇavasena,",
  "atk-vin02a2:26_1": "dutiyaṃ nibbānapaccavekkhaṇavasena,",
  "atk-vin02a2:26_2": "tatiyaṃ maggapaccavekkhaṇavasena uppannanti veditabbaṃ.",
  "atk-vin02a2:26_3": "Udāne pana “rattiyā paṭhamaṃ yāmaṃ paṭiccasamuppādaṃ anulomaṃ,",
  "atk-vin02a2:26_4": "dutiyaṃ yāmaṃ paṭilomaṃ,",
  "atk-vin02a2:26_5": "tatiyaṃ yāmaṃ anulomapaṭiloma”nti vuttaṃ;",
  "atk-vin02a2:26_6": "taṃ sattāhassa accayena “sve āsanā vuṭṭhahissāmī”ti rattiṃ uppāditamanasikāraṃ sandhāya vuttaṃ.",
  "atk-vin02a2:26_7": "Tadā hi bhagavā yassa paccayākārapajānanassa ca paccayakkhayādhigamassa ca ānubhāvadīpikā purimā dve udānagāthā,",
  "atk-vin02a2:26_8": "tassa vasena ekekameva koṭṭhāsaṃ paṭhamayāmañca majjhimayāmañca manasākāsi,",
  "atk-vin02a2:26_9": "idha pana pāṭipadarattiyā evaṃ manasākāsi.",
  "atk-vin02a2:26_10": "Bhagavā hi visākhapuṇṇamāya rattiyā paṭhamayāme pubbenivāsaṃ anussari,",
  "atk-vin02a2:26_11": "majjhimayāme dibbacakkhuṃ visodhesi,",
  "atk-vin02a2:26_12": "pacchimayāme paṭiccasamuppādaṃ anulomapaṭilomaṃ manasi katvā “idāni aruṇo uggamissatī”ti sabbaññutaṃ pāpuṇi.",
  "atk-vin02a2:26_13": "Sabbaññutappattisamanantarameva ca aruṇo uggacchi.",
  "atk-vin02a2:26_14": "Tato taṃ divasaṃ teneva pallaṅkena vītināmetvā sampattāya pāṭipadarattiyā tīsu yāmesu evaṃ manasi katvā imāni udānāni udānesi.",
  "atk-vin02a2:26_15": "Iti pāṭipadarattiyā evaṃ manasi katvā taṃ “bodhirukkhamūle sattāhaṃ ekapallaṅkena nisīdī”ti evaṃ vuttasattāhaṃ tattheva vītināmesi.",
  "atk-vin02a2:27_0": "Bodhikathā niṭṭhitā.",
  "atk-vin02a2:28_0": "Ajapālakathā",
  "atk-vin02a2:29_0": "4.",
  "atk-vin02a2:29_1": "Atha kho bhagavā sattāhassa accayena tamhā samādhimhā vuṭṭhahitvā bodhirukkhamūlā yena ajapālanigrodho",
  "atk-vin02a2:29_2": "tenupasaṅkamīti ettha na bhagavā tamhā samādhimhā vuṭṭhahitvā anantarameva bodhirukkhamūlā yena ajapālanigrodho",
  "atk-vin02a2:29_3": "tenupasaṅkami.",
  "atk-vin02a2:29_4": "Yathā pana “bhutvā sayatī”ti vutte na “hatthe adhovitvā mukhaṃ avikkhāletvā sayanasamīpaṃ agantvā aññaṃ",
  "atk-vin02a2:29_5": "kiñci ālāpasallāpaṃ akatvā sayati”cceva vuttaṃ hoti,",
  "atk-vin02a2:29_6": "bhojanato pana pacchā sayati,",
  "atk-vin02a2:29_7": "na nasayatīti idamevattha dīpitaṃ hoti.",
  "atk-vin02a2:29_8": "Evamidhāpi “na tamhā samādhimhā vuṭṭhahitvā anantarameva pakkāmī”ti vuttaṃ hoti,",
  "atk-vin02a2:29_9": "vuṭṭhānato ca pana pacchā pakkāmi,",
  "atk-vin02a2:29_10": "na napakkāmīti idamevettha dīpitaṃ hoti.",
  "atk-vin02a2:30_0": "Anantaraṃ pana apakkamitvā bhagavā kiṃ akāsīti?",
  "atk-vin02a2:30_1": "Aparānipi tīṇi sattāhāni bodhisamīpeyeva vītināmesi.",
  "atk-vin02a2:30_2": "Tatrāyaṃ anupubbikathā –",
  "atk-vin02a2:30_3": "bhagavati kira buddhattaṃ patvā sattāhaṃ ekapallaṅkena nisinne “na bhagavā vuṭṭhāti;",
  "atk-vin02a2:30_4": "kiṃ nu kho aññepi buddhattakarā dhammā atthī”ti ekaccānaṃ devatānaṃ kaṅkhā udapādi.",
  "atk-vin02a2:30_5": "Atha bhagavā aṭṭhame divase samāpattito vuṭṭhāya devatānaṃ kaṅkhaṃ ñatvā kaṅkhāvidhamanatthaṃ ākāse uppatitvā",
  "atk-vin02a2:30_6": "yamakapāṭihāriyaṃ dassetvā tāsaṃ kaṅkhaṃ vidhamitvā pallaṅkato īsakaṃ pācīnanissite uttaradisābhāge ṭhatvā",
  "atk-vin02a2:30_7": "cattāri asaṅkhyeyyāni kappasatasahassañca upacitānaṃ pāramīnaṃ balādhigamanaṭṭhānaṃ pallaṅkaṃ bodhirukkhañca",
  "atk-vin02a2:30_8": "animisehi akkhīhi olokayamāno sattāhaṃ vītināmesi,",
  "atk-vin02a2:30_9": "taṃ ṭhānaṃ animisacetiyaṃ nāma jātaṃ.",
  "atk-vin02a2:30_10": "Atha pallaṅkassa ca ṭhitaṭṭhānassa ca antarā puratthimato ca pacchimato ca āyate ratanacaṅkame caṅkamanto sattāhaṃ vītināmesi,",
  "atk-vin02a2:30_11": "taṃ ṭhānaṃ ratanacaṅkamacetiyaṃ nāma jātaṃ.",
  "atk-vin02a2:30_12": "Tato pacchimadisābhāge devatā ratanagharaṃ māpayiṃsu.",
  "atk-vin02a2:30_13": "Tattha pallaṅkena nisīditvā abhidhammapiṭakaṃ visesato cettha anantanayaṃ samantapaṭṭhānaṃ vicinanto sattāhaṃ vītināmesi,",
  "atk-vin02a2:30_14": "taṃ ṭhānaṃ ratanagharacetiyaṃ nāma jātaṃ.",
  "atk-vin02a2:31_0": "Evaṃ bodhisamīpeyeva cattāri sattāhāni vītināmetvā pañcame sattāhe bodhirukkhamūlā yena ajapālanigrodho tenupasaṅkami.",
  "atk-vin02a2:31_1": "Tassa kira nigrodhassa chāyāya ajapālakā gantvā nisīdanti;",
  "atk-vin02a2:31_2": "tenassa ajapālanigrodhotveva nāmaṃ udapādi.",
  "atk-vin02a2:31_3": "Sattāhaṃ vimuttisukhapaṭisaṃvedīti tatrāpi dhammaṃ vicinantoyeva vimuttisukhaṃ paṭisaṃvedento nisīdi.",
  "atk-vin02a2:31_4": "Bodhito puratthimadisābhāge esa rukkho hoti.",
  "atk-vin02a2:31_5": "Evaṃ nisinne ca panettha bhagavati eko brāhmaṇo gantvā pañhaṃ pucchi.",
  "atk-vin02a2:31_6": "Tena vuttaṃ “atha kho aññataro”tiādi.",
  "atk-vin02a2:31_7": "Tattha huṃhuṅkajātikoti so kira diṭṭhamaṅgaliko nāma,",
  "atk-vin02a2:31_8": "mānavasena kodhavasena ca “huṃhu”nti karonto vicarati,",
  "atk-vin02a2:31_9": "tasmā “huṃhuṅkajātiko”ti vuccati.",
  "atk-vin02a2:31_10": "“Huhukkajātiko”tipi paṭhanti.",
  "atk-vin02a2:32_0": "Etamatthaṃ viditvāti etaṃ tena vuttassa vacanassa sikhāpattamatthaṃ viditvā tāyaṃ velāyaṃ imaṃ udānaṃ udānesi.",
  "atk-vin02a2:32_1": "Tassattho –",
  "atk-vin02a2:32_2": "yo bāhitapāpadhammatāya brāhmaṇo na diṭṭhamaṅgalikatāya,",
  "atk-vin02a2:32_3": "huṃhuṅkārakabhāvādipāpadhammayutto hutvā kevalaṃ jātimattakena brahmaññaṃ paṭijānāti,",
  "atk-vin02a2:32_4": "so brāhmaṇo bāhitapāpadhammattā huṃhuṅkārappahānena nihuṃhuṅko,",
  "atk-vin02a2:32_5": "rāgādikasāvābhāvena nikkasāvo,",
  "atk-vin02a2:32_6": "bhāvanānuyogayuttacittatāya yatatto,",
  "atk-vin02a2:32_7": "sīlasaṃvarena vā saññatacittatāya yatatto,",
  "atk-vin02a2:32_8": "catumaggañāṇasaṅkhātehi vedehi antaṃ,",
  "atk-vin02a2:32_9": "vedānaṃ vā antaṃ gatattā vedantagū,",
  "atk-vin02a2:32_10": "maggabrahmacariyassa vusitattā vusitabrahmacariyo.",
  "atk-vin02a2:32_11": "Dhammena brahmavādaṃ vadeyya,",
  "atk-vin02a2:32_12": "“brāhmaṇo,",
  "atk-vin02a2:32_13": "aha”nti etaṃ vādaṃ dhammena vadeyya,",
  "atk-vin02a2:32_14": "yassa sakale lokasannivāse kuhiñci ekārammaṇepi rāgussado dosussado mohussado mānussado diṭṭhussadoti ime ussadā natthīti.",
  "atk-vin02a2:33_0": "Ajapālakathā niṭṭhitā.",
  "atk-vin02a2:34_0": "Mucalindakathā",
  "atk-vin02a2:35_0": "5.",
  "atk-vin02a2:35_1": "Akālameghoti asampatte vassakāle uppannamegho.",
  "atk-vin02a2:35_2": "Ayaṃ pana gimhānaṃ pacchime māse udapādi.",
  "atk-vin02a2:35_3": "Sattāhavaddalikāti tasmiṃ uppanne sattāhaṃ avicchinnavuṭṭhikā ahosi.",
  "atk-vin02a2:35_4": "Sītavātaduddinīti sā ca pana sattāhavaddalikā udakaphusitasammissena sītavātena samantā paribbhamantena dūsitadivasattā sītavātaduddinī nāma ahosi.",
  "atk-vin02a2:35_5": "Atha kho mucalindo nāgarājāti tasseva mucalindarukkhassa samīpe pokkharaṇiyā nibbatto mahānubhāvo nāgarājā.",
  "atk-vin02a2:35_6": "Sattakkhattuṃ bhogehi parikkhipitvāti evaṃ bhogehi parikkhipitvā uparimuddhani mahantaṃ phaṇaṃ karitvāva ṭhite;",
  "atk-vin02a2:35_7": "tasmiṃ tassa parikkhepabbhantaraṃ lohapāsāde bhaṇḍāgāragabbhappamāṇaṃ ahosi,",
  "atk-vin02a2:35_8": "tasmā bhagavā nivāte pihitadvāravātapāne kūṭāgāre nisinno viya jāto.",
  "atk-vin02a2:35_9": "Mā bhagavantaṃ sītantiādi tassa tathā karitvā ṭhānakāraṇaparidīpanaṃ.",
  "atk-vin02a2:35_10": "So hi “mā bhagavantaṃ sītaṃ bādhayittha, mā uṇhaṃ,",
  "atk-vin02a2:35_11": "mā ḍaṃsādisamphasso bādhayitthā”ti tathā karitvā aṭṭhāsi.",
  "atk-vin02a2:35_12": "Tattha kiñcāpi sattāhavaddalikāya uṇhameva natthi,",
  "atk-vin02a2:35_13": "sace pana antarantarā megho vigaccheyya uṇhaṃ bhaveyya,",
  "atk-vin02a2:35_14": "tampi naṃ mā bādhayitthāti evaṃ tassa cintetuṃ yuttaṃ.",
  "atk-vin02a2:35_15": "Viddhanti ubbiddhaṃ;",
  "atk-vin02a2:35_16": "meghavigamena dūrībhūtanti attho.",
  "atk-vin02a2:35_17": "Vigatavalāhakanti apagatameghaṃ.",
  "atk-vin02a2:35_18": "Devanti ākāsaṃ.",
  "atk-vin02a2:35_19": "Sakavaṇṇanti attano rūpaṃ.",
  "atk-vin02a2:36_0": "Sukho vivekoti nibbānasaṅkhāto upadhiviveko sukho.",
  "atk-vin02a2:36_1": "Tuṭṭhassāti catumaggañāṇasantosena santuṭṭhassa.",
  "atk-vin02a2:36_2": "Sutadhammassāti pakāsitadhammassa.",
  "atk-vin02a2:36_3": "Passatoti taṃ vivekaṃ yaṃ vā kiñci passitabbaṃ nāma,",
  "atk-vin02a2:36_4": "taṃ sabbaṃ attano vīriyabalādhigatena ñāṇacakkhunā passantassa.",
  "atk-vin02a2:36_5": "Abyāpajjanti akuppanabhāvo;",
  "atk-vin02a2:36_6": "etena mettāpubbabhāgo dassito.",
  "atk-vin02a2:36_7": "Pāṇabhūtesu saṃyamoti sattesu ca saṃyamo;",
  "atk-vin02a2:36_8": "avihiṃsanabhāvo sukhoti attho.",
  "atk-vin02a2:36_9": "Etena karuṇāpubbabhāgo dassito.",
  "atk-vin02a2:36_10": "Sukhā virāgatā loketi vītarāgatāpi sukhāti dīpeti.",
  "atk-vin02a2:36_11": "Kāmānaṃ samatikkamoti yā “kāmānaṃ samatikkamo”ti vuccati;",
  "atk-vin02a2:36_12": "sā virāgatāpi sukhāti attho.",
  "atk-vin02a2:36_13": "Etena anāgāmimaggo kathito.",
  "atk-vin02a2:36_14": "Asmimānassa yo vinayoti iminā pana arahattaṃ kathitaṃ;",
  "atk-vin02a2:36_15": "arahattañhi asmimānassa “passaddhivinayo”ti vuccati.",
  "atk-vin02a2:36_16": "Ito parañca sukhaṃ nāma natthi,",
  "atk-vin02a2:36_17": "tenāha “etaṃ ve paramaṃ sukha”nti.",
  "atk-vin02a2:37_0": "Mucalindakathā niṭṭhitā.",
  "atk-vin02a2:38_0": "Rājāyatanakathā",
  "atk-vin02a2:39_0": "6.",
  "atk-vin02a2:39_1": "Mucalindamūlāti mahābodhito pācīnakoṇe ṭhitamucalindarukkhamūlā.",
  "atk-vin02a2:39_2": "Rājāyatananti dakkhiṇadisābhāge ṭhitaṃ rājāyatanarukkhaṃ upasaṅkami.",
  "atk-vin02a2:39_3": "Tena kho pana samayenāti katarena samayena.",
  "atk-vin02a2:39_4": "Bhagavato kira rājāyatanamūle sattāhaṃ ekapallaṅkena nisinnassa samādhito vuṭṭhānadivase aruṇuggamanavelāyameva",
  "atk-vin02a2:39_5": "“bhojanakiccena bhavitabba”nti ñatvā sakko devarājā osadhaharītakaṃ upanesi.",
  "atk-vin02a2:39_6": "Bhagavā taṃ paribhuñji,",
  "atk-vin02a2:39_7": "paribhuttamattasseva sarīrakiccaṃ ahosi.",
  "atk-vin02a2:39_8": "Sakko mukhodakaṃ adāsi.",
  "atk-vin02a2:39_9": "Bhagavā mukhaṃ dhovitvā tasmiṃyeva rukkhamūle nisīdi.",
  "atk-vin02a2:39_10": "Evaṃ uggate aruṇamhi nisinne bhagavati.",
  "atk-vin02a2:40_0": "Tena kho pana samayena tapussabhallikā vāṇijāti tapusso ca bhalliko cāti dve bhātaro vāṇijā.",
  "atk-vin02a2:40_1": "Ukkalāti ukkalajanapadato.",
  "atk-vin02a2:40_2": "Taṃ desanti yasmiṃ dese bhagavā viharati.",
  "atk-vin02a2:40_3": "Katarasmiñca dese bhagavā viharati?",
  "atk-vin02a2:40_4": "Majjhimadese.",
  "atk-vin02a2:40_5": "Tasmā majjhimadesaṃ gantuṃ addhānamaggappaṭipannā hontīti ayamettha attho.",
  "atk-vin02a2:40_6": "Ñātisālohitā devatāti tesaṃ ñātibhūtapubbā devatā.",
  "atk-vin02a2:40_7": "Etadavocāti sā kira nesaṃ sabbasakaṭāni appavattīni akāsi.",
  "atk-vin02a2:40_8": "Tato te kiṃ idanti maggadevatānaṃ baliṃ akaṃsu.",
  "atk-vin02a2:40_9": "Tesaṃ balikammakāle sā devatā dissamāneneva kāyena etaṃ avoca.",
  "atk-vin02a2:40_10": "Manthena ca madhupiṇḍikāya cāti abaddhasattunā ca sappimadhuphāṇitādīhi yojetvā baddhasattunā ca.",
  "atk-vin02a2:40_11": "Patimānethāti upaṭṭhahatha.",
  "atk-vin02a2:40_12": "Taṃ voti taṃ patimānanaṃ tumhākaṃ bhavissati dīgharattaṃ hitāya sukhāya.",
  "atk-vin02a2:40_13": "Yaṃ amhākanti yaṃ paṭiggahaṇaṃ amhākaṃ assa dīgharattaṃ hitāya sukhāya.",
  "atk-vin02a2:40_14": "Bhagavato etadahosīti yo kirassa padhānānuyogakāle patto ahosi,",
  "atk-vin02a2:40_15": "so sujātāya pāyāsaṃ dātuṃ āgacchantiyā eva antaradhāyi.",
  "atk-vin02a2:40_16": "Tenassa etadahosi –",
  "atk-vin02a2:40_17": "“patto me natthi,",
  "atk-vin02a2:40_18": "purimakāpi ca na kho tathāgatā hatthesu paṭiggaṇhanti,",
  "atk-vin02a2:40_19": "kimhi nu kho ahaṃ paṭiggaṇheyyaṃ manthañca madhupiṇḍakañcā”ti.",
  "atk-vin02a2:41_0": "Parivitakkamaññāyāti ito pubbeva bhagavato sujātāya dinnabhojanaṃyeva ojānuppabandhanavasena aṭṭhāsi,",
  "atk-vin02a2:41_1": "ettakaṃ kālaṃ neva jighacchā na pipāsā na kāyadubbalyaṃ ahosi.",
  "atk-vin02a2:41_2": "Idāni panassa āhāraṃ paṭiggahetukāmatāya “na kho tathāgatā”tiādinā nayena parivitakko udapādi.",
  "atk-vin02a2:41_3": "Taṃ evaṃ uppannaṃ attano cetasā bhagavato cetoparivitakkamaññāya.",
  "atk-vin02a2:41_4": "Catuddisāti catūhi disāhi.",
  "atk-vin02a2:41_5": "Selamaye patteti muggavaṇṇaselamaye patte.",
  "atk-vin02a2:41_6": "Idaṃyeva bhagavā paṭiggahesi,",
  "atk-vin02a2:41_7": "teyeva sandhāya vuttaṃ.",
  "atk-vin02a2:41_8": "Cattāro pana mahārājāno paṭhamaṃ indanīlamaṇimaye patte upanāmesuṃ,",
  "atk-vin02a2:41_9": "na te bhagavā aggahesi.",
  "atk-vin02a2:41_10": "Tato ime cattāropi muggavaṇṇasilāmaye patte upanāmesuṃ,",
  "atk-vin02a2:41_11": "bhagavā cattāropi patte aggahesi tesaṃ pasādānurakkhaṇatthāya,",
  "atk-vin02a2:41_12": "no mahicchatāya.",
  "atk-vin02a2:41_13": "Gahetvā ca pana cattāropi yathā ekova patto hoti tathā adhiṭṭhahi,",
  "atk-vin02a2:41_14": "catunnampi ekasadiso puññavipāko ahosi.",
  "atk-vin02a2:41_15": "Evaṃ ekaṃ katvā adhiṭṭhite paṭiggahesi bhagavā paccagghe selamaye patte manthañca madhupiṇḍikañca.",
  "atk-vin02a2:41_16": "Paccaggheti paccagghasmiṃ;",
  "atk-vin02a2:41_17": "pāṭekkaṃ mahagghasminti attho.",
  "atk-vin02a2:41_18": "Atha vā paccaggheti abhinave abbhuṇhe;",
  "atk-vin02a2:41_19": "taṅkhaṇe nibbattasminti attho.",
  "atk-vin02a2:41_20": "Dve vācā etesaṃ ahesunti dvevācikā.",
  "atk-vin02a2:41_21": "Atha vā dvīhi vācāhi upāsakabhāvaṃ pattāti attho.",
  "atk-vin02a2:41_22": "Te evaṃ upāsakabhāvaṃ paṭivedetvā bhagavantaṃ āhaṃsu –",
  "atk-vin02a2:41_23": "“kassa dāni bhante amhehi ajja paṭṭhāya abhivādanapaccuṭṭhānaṃ kātabba”nti?",
  "atk-vin02a2:41_24": "Atha bhagavā sīsaṃ parāmasi,",
  "atk-vin02a2:41_25": "kesā hatthe laggiṃsu.",
  "atk-vin02a2:41_26": "Te tesaṃ adāsi “ime tumhe pariharathā”ti.",
  "atk-vin02a2:41_27": "Te kesadhātuyo labhitvā amateneva abhisittā haṭṭhatuṭṭhā bhagavantaṃ vanditvā pakkamiṃsu.",
  "atk-vin02a2:42_0": "Rājāyatanakathā niṭṭhitā.",
  "atk-vin02a2:43_0": "Brahmayācanakathā",
  "atk-vin02a2:44_0": "7.",
  "atk-vin02a2:44_1": "Atha kho bhagavā sattāhassa accayena tamhā samādhimhā vuṭṭhahitvā vuttappakārametaṃ sabbaṃ kiccaṃ niṭṭhāpetvā",
  "atk-vin02a2:44_2": "rājāyatanamūlā punapi yena ajapālanigrodho tenupasaṅkami.",
  "atk-vin02a2:44_3": "Parivitakko udapādīti tasmiṃ nisinnamattasseva sabbabuddhānaṃ āciṇṇasamāciṇṇo ayaṃ cetaso parivitakko udapādi.",
  "atk-vin02a2:44_4": "Kasmā panāyaṃ sabbabuddhānaṃ uppajjatīti?",
  "atk-vin02a2:44_5": "Dhammassa mahantabhāvaṃ garubhāvaṃ bhāriyabhāvaṃ paccavekkhaṇāya brahmunā yācite desetukāmatāya ca.",
  "atk-vin02a2:44_6": "Jānanti hi buddhā “evaṃ parivitakkite brahmā āgantvā dhammadesanaṃ yācissati,",
  "atk-vin02a2:44_7": "tato sattā dhamme gāravaṃ uppādessanti,",
  "atk-vin02a2:44_8": "brahmagaruko hi lokasannivāso”ti.",
  "atk-vin02a2:44_9": "Iti imehi dvīhi kāraṇehi ayaṃ vitakko uppajjatīti.",
  "atk-vin02a2:45_0": "Tattha adhigato kho myāyanti adhigato kho me ayaṃ.",
  "atk-vin02a2:45_1": "Ālayarāmāti sattā pañca kāmaguṇe allīyanti,",
  "atk-vin02a2:45_2": "tasmā te “ālayā”ti vuccanti.",
  "atk-vin02a2:45_3": "Tehi ālayehi ramantīti ālayarāmā.",
  "atk-vin02a2:45_4": "Ālayesu ratāti ālayaratā.",
  "atk-vin02a2:45_5": "Ālayesu suṭṭhumuditāti ālayasammuditā.",
  "atk-vin02a2:45_6": "Yadidanti nipāto.",
  "atk-vin02a2:45_7": "Tassa ṭhānaṃ sandhāya “yaṃ ida”nti paṭiccasamuppādaṃ sandhāya “yo aya”nti evamattho daṭṭhabbo.",
  "atk-vin02a2:45_8": "Idappaccayatāpaṭiccasamuppādoti imesaṃ paccayā idappaccayā,",
  "atk-vin02a2:45_9": "idappaccayāva idappaccayatā,",
  "atk-vin02a2:45_10": "idappaccayatā ca sā paṭiccasamuppādo cāti idappaccayatāpaṭiccasamuppādo.",
  "atk-vin02a2:45_11": "So mamassa kilamathoti yā ajānantānaṃ desanā nāma,",
  "atk-vin02a2:45_12": "so mama kilamatho assa;",
  "atk-vin02a2:45_13": "sā mama vihesā assāti attho.",
  "atk-vin02a2:45_14": "Bhagavantanti bhagavato.",
  "atk-vin02a2:45_15": "Anacchariyāti anu acchariyā.",
  "atk-vin02a2:45_16": "Paṭibhaṃsūti paṭibhānasaṅkhātassa ñāṇassa gocarā ahesuṃ,",
  "atk-vin02a2:45_17": "parivitakkayitabbabhāvaṃ pāpuṇiṃsu.",
  "atk-vin02a2:46_0": "Halanti ettha hakāro nipātamatto;",
  "atk-vin02a2:46_1": "alanti attho.",
  "atk-vin02a2:46_2": "Pakāsitunti desituṃ.",
  "atk-vin02a2:46_3": "Alaṃ dāni me imaṃ kicchena adhigataṃ dhammaṃ desetunti vuttaṃ hoti.",
  "atk-vin02a2:46_4": "Paṭisotagāminti paṭisotaṃ vuccati nibbānaṃ;",
  "atk-vin02a2:46_5": "nibbānagāminti attho.",
  "atk-vin02a2:46_6": "Rāgarattāti kāmarāgabhavarāgadiṭṭhirāgena rattā.",
  "atk-vin02a2:46_7": "Na dakkhantīti na passissanti.",
  "atk-vin02a2:46_8": "Tamokhandhena āvuṭāti avijjārāsinā ajjhotthaṭā.",
  "atk-vin02a2:46_9": "Appossukkatāyāti nirussukkabhāvena;",
  "atk-vin02a2:46_10": "adesetukāmatāyāti attho.",
  "atk-vin02a2:47_0": "8.",
  "atk-vin02a2:47_1": "Yatra hi nāmāti yasmiṃ nāma loke.",
  "atk-vin02a2:47_2": "Bhagavato purato pāturahosīti dhammadesanāyācanatthaṃ dasasu cakkavāḷasahassesu mahābrahmāno gahetvā āgamma bhagavato purato pāturahosi.",
  "atk-vin02a2:47_3": "Apparajakkhajātikāti paññāmaye akkhimhi appaṃ rāgadosamoharajaṃ etesaṃ evaṃsabhāvāti apparajakkhajātikā.",
  "atk-vin02a2:47_4": "Bhavissanti dhammassa aññātāroti paṭivijjhitāro.",
  "atk-vin02a2:48_0": "Pāturahosīti pātubhavi.",
  "atk-vin02a2:48_1": "Samalehi cintitoti rāgādīhi malehi samalehi chahi satthārehi cintito.",
  "atk-vin02a2:48_2": "Apāpuretanti vivara etaṃ.",
  "atk-vin02a2:48_3": "Amatassa dvāranti amatassa nibbānassa dvārabhūtaṃ ariyamaggaṃ.",
  "atk-vin02a2:48_4": "Suṇantu dhammaṃ vimalenānubuddhanti ime sattā rāgādimalānaṃ abhāvato vimalena sammāsambuddhena anubuddhaṃ catusaccadhammaṃ suṇantu.",
  "atk-vin02a2:49_0": "Sele yathā pabbatamuddhaniṭṭhitoti selamaye ekagghane pabbatamuddhani yathāṭhitova yathā cakkhumā puriso samantato janataṃ passeyya,",
  "atk-vin02a2:49_1": "tvampi sumedha sundarapañña sabbaññutaññāṇena samantacakkhu bhagavā dhammamayaṃ paññāmayaṃ pāsādamāruyha",
  "atk-vin02a2:49_2": "sayaṃ apetasoko sokāvatiṇṇaṃ jātijarābhibhūtañca janataṃ avekkhassu upadhāraya.",
  "atk-vin02a2:50_0": "Uṭṭhehīti bhagavato dhammadesanatthaṃ cārikacaraṇaṃ yācanto bhaṇati.",
  "atk-vin02a2:50_1": "Vīrātiādīsu bhagavā vīriyavantatāya vīro.",
  "atk-vin02a2:50_2": "Devaputtamaccukilesābhisaṅkhāramārānaṃ vijitattā vijitasaṅgāmo.",
  "atk-vin02a2:50_3": "Jātikantārādinittharaṇasamatthatāya satthavāho.",
  "atk-vin02a2:50_4": "Kāmacchandaiṇassa abhāvato aṇaṇo.",
  "atk-vin02a2:51_0": "9.",
  "atk-vin02a2:51_1": "Ajjhesananti yācanaṃ.",
  "atk-vin02a2:51_2": "Buddhacakkhunāti indriyaparopariyattañāṇena ca āsayānusayañāṇena ca.",
  "atk-vin02a2:51_3": "Imesañhi dvinnaṃ ñāṇānaṃ buddhacakkhūti nāmaṃ.",
  "atk-vin02a2:51_4": "Apparajakkhāti paññācakkhumhi rāgādirajaṃ appaṃ yesaṃ,",
  "atk-vin02a2:51_5": "te apparajakkhā.",
  "atk-vin02a2:51_6": "Yesaṃ taṃ mahantaṃ te mahārajakkhā.",
  "atk-vin02a2:51_7": "Yesaṃ saddhādīni indriyāni tikkhāni te tikkhindriyā.",
  "atk-vin02a2:51_8": "Yesaṃ tāni mudūni te mudindriyā.",
  "atk-vin02a2:51_9": "Yesaṃ teyeva saddhādayo ākārā sundarā te svākārā.",
  "atk-vin02a2:51_10": "Yesaṃ teyeva saddhādayo ākārā asundarā te dvākārā.",
  "atk-vin02a2:51_11": "Ye kathitakāraṇaṃ sallakkhenti,",
  "atk-vin02a2:51_12": "sukhena sakkā honti viññāpetuṃ te suviññāpayā.",
  "atk-vin02a2:51_13": "Ye paralokañca vajjañca bhayato passanti te paralokavajjabhayadassāvino.",
  "atk-vin02a2:51_14": "Uppaliniyanti uppalavane.",
  "atk-vin02a2:51_15": "Itaresupi eseva nayo.",
  "atk-vin02a2:51_16": "Antonimuggaposīnīti yāni udakassa anto nimuggāneva posayanti.",
  "atk-vin02a2:51_17": "Samodakaṃ ṭhitānīti udakena samaṃ ṭhitāni.",
  "atk-vin02a2:51_18": "Udakaṃ accuggamma ṭhitānīti udakaṃ atikkamitvā ṭhitāni.",
  "atk-vin02a2:52_0": "Apārutāti vivaṭā.",
  "atk-vin02a2:52_1": "Amatassa dvārāti ariyamaggo.",
  "atk-vin02a2:52_2": "So hi amatasaṅkhātassa nibbānassa dvāraṃ.",
  "atk-vin02a2:52_3": "Pamuñcantu saddhanti sabbe attano saddhaṃ pamuñcantu.",
  "atk-vin02a2:52_4": "Pacchimapadadvaye ayamattho,",
  "atk-vin02a2:52_5": "ahañhi attano paguṇaṃ suppavattimpi imaṃ paṇītaṃ uttamaṃ dhammaṃ kāyavācākilamathasaññī hutvā manujesu devamanussesu na bhāsinti.",
  "atk-vin02a2:53_0": "Brahmayācanakathā niṭṭhitā.",
  "atk-vin02a2:54_0": "Pañcavaggiyakathā",
  "atk-vin02a2:55_0": "10.",
  "atk-vin02a2:55_1": "Paṇḍitoti paṇḍiccena samannāgato.",
  "atk-vin02a2:55_2": "Byattoti veyyattiyena samannāgato.",
  "atk-vin02a2:55_3": "Medhāvīti ṭhānuppattiyā paññāya samannāgato.",
  "atk-vin02a2:55_4": "Apparajakkhajātikoti samāpattiyā vikkhambhitattā nikkilesajātiko visuddhasatto.",
  "atk-vin02a2:55_5": "Ājānissatīti sallakkhessati paṭivijjhissati.",
  "atk-vin02a2:55_6": "Bhagavatopi kho ñāṇaṃ udapādīti sabbaññutaññāṇaṃ uppajji “ito sattamadivasamatthake kālaṃkatvā ākiñcaññāyatane nibbatto”ti.",
  "atk-vin02a2:55_7": "Mahājāniyoti sattadivasabbhantare pattabbamaggaphalato parihīnattā mahatī jāni assāti mahājāniyo akkhaṇe nibbattattā.",
  "atk-vin02a2:55_8": "Abhidosakālaṃkatoti hiyyo kālaṃkato,",
  "atk-vin02a2:55_9": "sopi nevasaññānāsaññāyatane nibbattoti addasa.",
  "atk-vin02a2:55_10": "Bahūkārāti bahūpakārā.",
  "atk-vin02a2:55_11": "Padhānapahitattaṃ upaṭṭhahiṃsūti padhānatthāya pesitattabhāvaṃ mukhodakadānādinā upaṭṭhahiṃsu.",
  "atk-vin02a2:56_0": "11.",
  "atk-vin02a2:56_1": "Antarā ca gayaṃ antarā ca bodhinti upako bodhimaṇḍassa ca gayāya ca antare bhagavantaṃ addasa.",
  "atk-vin02a2:56_2": "Addhānamaggappaṭipannanti addhānamaggaṃ paṭipannaṃ.",
  "atk-vin02a2:57_0": "Sabbābhibhūti sabbaṃ tebhūmakadhammaṃ abhibhavitvā ṭhito.",
  "atk-vin02a2:57_1": "Sabbavidūti sabbaṃ catubhūmakadhammaṃ avediṃ aññāsiṃ.",
  "atk-vin02a2:57_2": "Sabbesu dhammesu anūpalittoti sabbesu tebhūmakadhammesu kilesalepena alitto.",
  "atk-vin02a2:57_3": "Sabbañjahoti sabbaṃ tebhūmakadhammaṃ jahitvā ṭhito.",
  "atk-vin02a2:57_4": "Taṇhakkhaye vimuttoti taṇhakkhaye nibbāne ārammaṇato vimutto.",
  "atk-vin02a2:57_5": "Sayaṃ abhiññāyāti sabbaṃ catubhūmakadhammaṃ attanāva jānitvā.",
  "atk-vin02a2:57_6": "Kamuddiseyyanti kaṃ aññaṃ “ayaṃ me ācariyo”ti uddiseyyaṃ.",
  "atk-vin02a2:58_0": "Na me ācariyo atthīti lokuttaradhamme mayhaṃ ācariyo nāma natthi.",
  "atk-vin02a2:58_1": "Natthi me paṭipuggaloti mayhaṃ paṭibhāgapuggalo nāma natthi.",
  "atk-vin02a2:58_2": "Sītibhūtoti sabbakilesagginibbāpanena sītibhūto.",
  "atk-vin02a2:58_3": "Kilesānaṃyeva nibbutattā nibbuto.",
  "atk-vin02a2:59_0": "Kāsīnaṃ puranti kāsiraṭṭhe nagaraṃ.",
  "atk-vin02a2:59_1": "Āhañchaṃ amatadundubhinti dhammacakkappaṭilābhāya amatabheriṃ paharissāmīti gacchāmi.",
  "atk-vin02a2:60_0": "Arahasi anantajinoti anantajino bhavituṃ yutto.",
  "atk-vin02a2:60_1": "Hupeyyapāvusoti āvuso evampi nāma bhaveyya.",
  "atk-vin02a2:60_2": "Sīsaṃ okampetvāti sīsaṃ cāletvā.",
  "atk-vin02a2:61_0": "12.",
  "atk-vin02a2:61_1": "Saṇṭhapesunti katikaṃ akaṃsu.",
  "atk-vin02a2:61_2": "Bāhullikoti cīvarabāhullādīnaṃ atthāya paṭipanno.",
  "atk-vin02a2:61_3": "Padhānavibbhantoti padhānato vibbhanto bhaṭṭho parihīno.",
  "atk-vin02a2:61_4": "Āvatto bāhullāyāti cīvarādibahulabhāvatthāya āvatto.",
  "atk-vin02a2:61_5": "Odahatha bhikkhave sotanti upanetha bhikkhave sotaṃ;",
  "atk-vin02a2:61_6": "sotindriyaṃ dhammasavanatthaṃ abhimukhaṃ karothāti attho.",
  "atk-vin02a2:61_7": "Amatamadhigatanti amataṃ nibbānaṃ mayā adhigatanti dasseti.",
  "atk-vin02a2:61_8": "Iriyāyāti dukkarairiyāya.",
  "atk-vin02a2:61_9": "Paṭipadāyāti dukkarapaṭipadāya.",
  "atk-vin02a2:61_10": "Abhijānātha me noti abhijānātha nu me samanupassatha.",
  "atk-vin02a2:61_11": "Evarūpaṃ bhāsitametanti etaṃ evarūpaṃ vākyaṃ bhāsitanti attho.",
  "atk-vin02a2:61_12": "Asakkhi kho bhagavā pañcavaggiye bhikkhū saññāpetunti “ahaṃ buddho”ti jānāpetuṃ asakkhi.",
  "atk-vin02a2:62_0": "13.",
  "atk-vin02a2:62_1": "Cakkhukaraṇīti paññācakkhuṃ sandhāyāha.",
  "atk-vin02a2:62_2": "Ito paraṃ sabbaṃ padatthato uttānameva.",
  "atk-vin02a2:62_3": "Adhippāyānusandhiyojanādibhedato pana papañcasūdaniyā majjhimaṭṭhakathāyaṃ vuttanayena veditabbaṃ.",
  "atk-vin02a2:62_4": "Ito paṭṭhāya hi ativitthārabhīrukassa mahājanassa cittaṃ anurakkhantā suttantakathaṃ avaṇṇayitvā vinayakathaṃyeva vaṇṇayissāma.",
  "atk-vin02a2:63_0": "18.",
  "atk-vin02a2:63_1": "Sāva tassa āyasmato upasampadā ahosīti āsāḷhīpuṇṇamāya aṭṭhārasahi devatākoṭīhi saddhiṃ sotāpattiphale",
  "atk-vin02a2:63_2": "patiṭṭhitassa “ehi bhikkhū”ti bhagavato vacanena abhinipphannā sāva tassa āyasmato ehibhikkhūpasampadā ahosi.",
  "atk-vin02a2:64_0": "19.",
  "atk-vin02a2:64_1": "Atha kho āyasmato ca vappassāti ādimhi vappattherassa pāṭipadadivase dhammacakkhuṃ udapādi,",
  "atk-vin02a2:64_2": "bhaddiyattherassa dutiyadivase,",
  "atk-vin02a2:64_3": "mahānāmattherassa tatiyadivase,",
  "atk-vin02a2:64_4": "assajittherassa catutthiyanti.",
  "atk-vin02a2:64_5": "Imesañca pana bhikkhūnaṃ kammaṭṭhānesu uppannamalavisodhanatthaṃ bhagavā antovihāreyeva ahosi.",
  "atk-vin02a2:64_6": "Uppanne uppanne kammaṭṭhānamale ākāsena gantvā malaṃ vinodesi.",
  "atk-vin02a2:64_7": "Pakkhassa pana pañcamiyaṃ sabbe te ekato sannipātetvā anattasuttena ovadi.",
  "atk-vin02a2:64_8": "Tena vuttaṃ “atha kho bhagavā pañcavaggiye”tiādi.",
  "atk-vin02a2:65_0": "24.",
  "atk-vin02a2:65_1": "Tena kho pana samayena cha loke arahanto hontīti pañcamiyā pakkhassa lokasmiṃ cha manussā arahanto hontīti attho.",
  "atk-vin02a2:66_0": "Pañcavaggiyakathā niṭṭhitā.",
  "atk-vin02a2:67_0": "Pabbajjākathā",
  "atk-vin02a2:68_0": "31.",
  "atk-vin02a2:68_1": "Pubbānupubbakānanti paveṇivasena porāṇānuporāṇānanti attho.",
  "atk-vin02a2:68_2": "Tena kho pana samayena ekasaṭṭhi loke arahanto hontīti purimā cha ime ca pañcapaññāsāti antovassamhiyeva ekasaṭṭhi manussā arahanto hontīti attho.",
  "atk-vin02a2:69_0": "Tatra yasaādīnaṃ kulaputtānaṃ ayaṃ pubbayogo –",
  "atk-vin02a2:69_1": "atīte kira pañcapaññāsajanā sahāyakā vaggabandhena puññāni karontā anāthasarīrāni paṭijaggantā vicaranti,",
  "atk-vin02a2:69_2": "te ekadivasaṃ gabbhiniṃ itthiṃ kālaṃkataṃ disvā “jhāpessāmā”ti susānaṃ nīhariṃsu.",
  "atk-vin02a2:69_3": "Tesu pañca jane “tumhe jhāpethā”ti susāne ṭhapetvā sesā gāmaṃ paviṭṭhā.",
  "atk-vin02a2:69_4": "Yaso dārako taṃ sarīraṃ vijjhitvā parivattetvā ca jhāpayamāno asubhasaññaṃ paṭilabhi.",
  "atk-vin02a2:69_5": "So itaresampi catunnaṃ janānaṃ “passatha bho imaṃ asuciṃ paṭikūla”nti dassesi.",
  "atk-vin02a2:69_6": "Tepi tattha asubhasaññaṃ paṭilabhiṃsu.",
  "atk-vin02a2:69_7": "Te pañcapi janā gāmaṃ gantvā sesasahāyakānaṃ kathayiṃsu.",
  "atk-vin02a2:69_8": "Yaso pana dārako gehampi gantvā mātāpitūnnañca bhariyāya ca kathesi.",
  "atk-vin02a2:69_9": "Te sabbepi asubhaṃ bhāvayiṃsu.",
  "atk-vin02a2:69_10": "Ayametesaṃ pubbayogo.",
  "atk-vin02a2:69_11": "Tenāyasmato yasassa nāṭakajanesu susānasaññāyeva uppajji,",
  "atk-vin02a2:69_12": "tāyeva ca upanissayasampattiyā sabbesaṃ visesādhigamo nibbattīti.",
  "atk-vin02a2:70_0": "Atha kho bhagavā bhikkhū āmantesīti bhagavā yāva pacchimakattikapuṇṇamā,",
  "atk-vin02a2:70_1": "tāva bārāṇasiyaṃ viharanto ekadivasaṃ te khīṇāsave saṭṭhi bhikkhū āmantesi.",
  "atk-vin02a2:71_0": "32.",
  "atk-vin02a2:71_1": "Dibbā nāma dibbesu visayesu lobhapāsā.",
  "atk-vin02a2:71_2": "Mānusā nāma mānusakesu visayesu lobhapāsā.",
  "atk-vin02a2:71_3": "Mā ekena dveti ekena maggena dve mā agamittha.",
  "atk-vin02a2:71_4": "Assavanatāti assavanatāya.",
  "atk-vin02a2:71_5": "Parihāyantīti anadhigataṃ nādhigacchantā visesādhigamato parihāyanti.",
  "atk-vin02a2:72_0": "33.",
  "atk-vin02a2:72_1": "Antakāti lāmaka hīnasatta.",
  "atk-vin02a2:72_2": "Antalikkhacaroti rāgapāsaṃ sandhāyāha.",
  "atk-vin02a2:72_3": "Tañhi so “antalikkhacaro”ti mantvā āha.",
  "atk-vin02a2:73_0": "34.",
  "atk-vin02a2:73_1": "Nānādisā nānājanapadāti nānādisato ca nānājanapadato ca.",
  "atk-vin02a2:73_2": "Anujānāmi bhikkhave tumheva dāni tāsu tāsu disāsu tesu tesu janapadesu pabbājethātiādimhi pabbajjāpekkhaṃ",
  "atk-vin02a2:73_3": "kulaputtaṃ pabbājentena ye parato “na bhikkhave pañcahi ābādhehi phuṭṭho pabbājetabbo”tiādiṃ katvā yāva",
  "atk-vin02a2:73_4": "“na andhamūgabadhiro pabbājetabbo”ti evaṃ paṭikkhittā puggalā,",
  "atk-vin02a2:73_5": "te vajjetvā pabbajjādosavirahito puggalo pabbājetabbo.",
  "atk-vin02a2:73_6": "Sopi ca mātāpitūhi anuññātoyeva.",
  "atk-vin02a2:73_7": "Tassa anujānanalakkhaṇaṃ “na bhikkhave ananuññāto mātāpitūhi putto pabbājetabbo,",
  "atk-vin02a2:73_8": "yo pabbājeyya,",
  "atk-vin02a2:73_9": "āpatti dukkaṭassā”ti etasmiṃ sutte vaṇṇayissāma.",
  "atk-vin02a2:74_0": "Evaṃ pabbajjādosavirahitaṃ mātāpitūhi anuññātaṃ pabbājentenāpi ca sace acchinnakeso hoti,",
  "atk-vin02a2:74_1": "ekasīmāya ca aññepi bhikkhū atthi,",
  "atk-vin02a2:74_2": "kesacchedanatthāya bhaṇḍukammaṃ āpucchitabbaṃ.",
  "atk-vin02a2:74_3": "Tassa āpucchanākāraṃ “anujānāmi,",
  "atk-vin02a2:74_4": "bhikkhave,",
  "atk-vin02a2:74_5": "saṅghaṃ apaloketuṃ bhaṇḍukammāyā”ti ettha vaṇṇayissāma.",
  "atk-vin02a2:74_6": "Sace okāso hoti,",
  "atk-vin02a2:74_7": "sayaṃ pabbājetabbo.",
  "atk-vin02a2:74_8": "Sace uddesaparipucchādīhi byāvaṭo hoti,",
  "atk-vin02a2:74_9": "okāsaṃ na labhati,",
  "atk-vin02a2:74_10": "eko daharabhikkhu vattabbo “etaṃ pabbājehī”ti.",
  "atk-vin02a2:74_11": "Avuttopi ce daharabhikkhu upajjhāyaṃ uddissa pabbājeti, vaṭṭati.",
  "atk-vin02a2:74_12": "Sace daharabhikkhu natthi,",
  "atk-vin02a2:74_13": "sāmaṇeropi vattabbo “etaṃ khaṇḍasīmaṃ netvā pabbājetvā kāsāyāni acchādetvā ehī”ti.",
  "atk-vin02a2:74_14": "Saraṇāni pana sayaṃ dātabbāni.",
  "atk-vin02a2:74_15": "Evaṃ bhikkhunāva pabbajito hoti.",
  "atk-vin02a2:74_16": "Purisañhi bhikkhuto añño pabbājetuṃ na labhati,",
  "atk-vin02a2:74_17": "mātugāmaṃ bhikkhunito añño.",
  "atk-vin02a2:74_18": "Sāmaṇero pana sāmaṇerī vā āṇattiyā kāsāyāni dātuṃ labhati.",
  "atk-vin02a2:74_19": "Kesoropanaṃ yena kenaci kataṃ sukataṃ.",
  "atk-vin02a2:75_0": "Sace pana bhabbarūpo hoti sahetuko ñāto yasassī kulaputto,",
  "atk-vin02a2:75_1": "okāsaṃ katvāpi sayameva pabbājetabbo.",
  "atk-vin02a2:75_2": "“Mattikāmuṭṭhiṃ gahetvā nhāyitvā kese temetvā āgacchāhī”ti ca pana na vissajjetabbo.",
  "atk-vin02a2:75_3": "Pabbajitukāmānañhi paṭhamaṃ balavaussāho hoti,",
  "atk-vin02a2:75_4": "pacchā pana kāsāyāni ca kesaharaṇasatthakañca disvā utrasanti,",
  "atk-vin02a2:75_5": "ettoyeva palāyanti,",
  "atk-vin02a2:75_6": "tasmā sayameva nahānatitthaṃ netvā sace nātidaharo hoti,",
  "atk-vin02a2:75_7": "“nahāhī”ti vattabbo.",
  "atk-vin02a2:75_8": "Kesā panassa sayameva mattikaṃ gahetvā dhovitabbā.",
  "atk-vin02a2:75_9": "Daharakumārako pana sayaṃ udakaṃ otaritvā gomayamattikāhi ghaṃsitvā nahāpetabbo.",
  "atk-vin02a2:75_10": "Sacepissa kacchu vā piḷakā vā honti,",
  "atk-vin02a2:75_11": "yathā mātā puttaṃ na jigucchati,",
  "atk-vin02a2:75_12": "evameva ajigucchantena sādhukaṃ hatthapādasīsāni ghaṃsitvā nahāpetabbo. Kasmā?",
  "atk-vin02a2:75_13": "Ettakena hi upakārena kulaputtā ācariyupajjhāyesu ca sāsane ca balavasinehā tibbagāravā anivattidhammā honti,",
  "atk-vin02a2:75_14": "uppannaṃ anabhiratiṃ vinodetvā therabhāvaṃ pāpuṇanti,",
  "atk-vin02a2:75_15": "kataññū katavedino honti.",
  "atk-vin02a2:76_0": "Evaṃ nahāpanakāle pana kesamassuṃ oropanakāle vā “tvaṃ ñāto yasassī,",
  "atk-vin02a2:76_1": "idāni mayaṃ taṃ nissāya paccayehi na kilamissāmā”ti na vattabbo,",
  "atk-vin02a2:76_2": "aññāpi aniyyānikakathā na kathetabbā.",
  "atk-vin02a2:76_3": "Atha khvassa “āvuso,",
  "atk-vin02a2:76_4": "suṭṭhu upadhārehi satiṃ upaṭṭhāpehī”ti vatvā tacapañcakakammaṭṭhānaṃ ācikkhitabbaṃ,",
  "atk-vin02a2:76_5": "ācikkhantena ca vaṇṇasaṇṭhānagandhāsayokāsavasena asucijegucchapaṭikūlabhāvaṃ nijjīvanissattabhāvaṃ vā pākaṭaṃ karontena ācikkhitabbaṃ.",
  "atk-vin02a2:76_6": "Sace hi so pubbe madditasaṅkhāro hoti bhāvitabhāvano,",
  "atk-vin02a2:76_7": "kaṇṭakavedhāpekkho viya paripakkagaṇḍo,",
  "atk-vin02a2:76_8": "sūriyuggamanāpekkhaṃ viya ca pariṇatapadumaṃ,",
  "atk-vin02a2:76_9": "athassa āraddhamatte kammaṭṭhānamanasikāre indāsani viya pabbate kilesapabbate cuṇṇayamānaṃyeva ñāṇaṃ pavattati,",
  "atk-vin02a2:76_10": "khuraggeyeva arahattaṃ pāpuṇāti.",
  "atk-vin02a2:76_11": "Ye hi keci khuragge arahattaṃ pattā,",
  "atk-vin02a2:76_12": "sabbe te evarūpaṃ savanaṃ labhitvā kalyāṇamittena ācariyena dinnanayaṃ nissāya no anissāya.",
  "atk-vin02a2:76_13": "Tasmāssa āditova evarūpī kathā kathetabbāti.",
  "atk-vin02a2:77_0": "Kesesu pana oropitesu haliddicuṇṇena vā gandhacuṇṇena vā sīsañca sarīrañca ubbaṭṭetvā gihigandhaṃ apanetvā",
  "atk-vin02a2:77_1": "kāsāyāni tikkhattuṃ vā dvikkhattuṃ vā sakiṃ vā paṭiggāhetabbo.",
  "atk-vin02a2:77_2": "Athāpissa hatthe adatvā ācariyo vā upajjhāyo vā sayameva acchādeti, vaṭṭati.",
  "atk-vin02a2:77_3": "Sacepi aññaṃ daharaṃ vā sāmaṇeraṃ vā upāsakaṃ vā āṇāpeti “āvuso,",
  "atk-vin02a2:77_4": "etāni kāsāyāni gahetvā etaṃ acchādehī”ti taṃyeva vā āṇāpeti “etāni gahetvā acchādehī”ti sabbaṃ vaṭṭati.",
  "atk-vin02a2:77_5": "Sabbaṃ tena bhikkhunāva dinnaṃ hoti.",
  "atk-vin02a2:78_0": "Yaṃ pana nivāsanaṃ vā pārupanaṃ vā anāṇattiyā nivāseti vā pārupati vā,",
  "atk-vin02a2:78_1": "taṃ apanetvā puna dātabbaṃ.",
  "atk-vin02a2:78_2": "Bhikkhunā hi sahatthena vā āṇattiyā vā dinnameva kāsāvaṃ vaṭṭati,",
  "atk-vin02a2:78_3": "adinnaṃ na vaṭṭati,",
  "atk-vin02a2:78_4": "sacepi tasseva santakaṃ hoti,",
  "atk-vin02a2:78_5": "ko pana vādo upajjhāyamūlake! Ayaṃ “paṭhamaṃ kesamassuṃ ohāretvā kāsāyāni vatthāni acchādāpetvā ekaṃsaṃ uttarāsaṅgaṃ kārāpetvā”ti ettha vinicchayo.",
  "atk-vin02a2:79_0": "Bhikkhūnaṃ pāde vandāpetvāti ye tattha sannipatitā bhikkhū,",
  "atk-vin02a2:79_1": "tesaṃ pāde vandāpetvā;",
  "atk-vin02a2:79_2": "atha saraṇaggahaṇatthaṃ ukkuṭikaṃ nisīdāpetvā añjaliṃ paggaṇhāpetvā evaṃ vadehīti vattabbo.",
  "atk-vin02a2:79_3": "“Yamahaṃ vadāmi,",
  "atk-vin02a2:79_4": "taṃ vadehī”ti vattabbo.",
  "atk-vin02a2:79_5": "Athassa upajjhāyena vā ācariyena vā “buddhaṃ saraṇaṃ gacchāmī”tiādinā nayena saraṇāni dātabbāni yathāvuttapaṭipāṭiyāva na uppaṭipāṭiyā.",
  "atk-vin02a2:79_6": "Sace hi ekapadampi ekakkharampi uppaṭipāṭiyā deti,",
  "atk-vin02a2:79_7": "buddhaṃ saraṇaṃyeva vā tikkhattuṃ datvā puna itaresu ekekaṃ tikkhattuṃ deti,",
  "atk-vin02a2:79_8": "adinnāni honti saraṇāni.",
  "atk-vin02a2:80_0": "Imañca pana saraṇagamanūpasampadaṃ paṭikkhipitvā anuññātaupasampadā ekato suddhiyā vaṭṭati.",
  "atk-vin02a2:80_1": "Sāmaṇerapabbajjā pana ubhatosuddhiyāva vaṭṭati,",
  "atk-vin02a2:80_2": "no ekato suddhiyā.",
  "atk-vin02a2:80_3": "Tasmā upasampadāya sace ācariyo ñattidosañceva kammavācādosañca vajjetvā kammaṃ karoti,",
  "atk-vin02a2:80_4": "sukataṃ hoti.",
  "atk-vin02a2:80_5": "Pabbajjāya pana imāni tīṇi saraṇāni bukāradhakārādīnaṃ byañjanānaṃ ṭhānakaraṇasampadaṃ ahāpenteneva ācariyenapi antevāsikenapi vattabbāni.",
  "atk-vin02a2:80_6": "Sace ācariyo vattuṃ sakkoti,",
  "atk-vin02a2:80_7": "antevāsiko na sakkoti;",
  "atk-vin02a2:80_8": "antevāsiko vā sakkoti,",
  "atk-vin02a2:80_9": "ācariyo na sakkoti;",
  "atk-vin02a2:80_10": "ubhopi vā na sakkonti,",
  "atk-vin02a2:80_11": "na vaṭṭati.",
  "atk-vin02a2:80_12": "Sace pana ubhopi sakkonti, vaṭṭati.",
  "atk-vin02a2:81_0": "Imāni ca pana dadamānena “buddhaṃ saraṇaṃ gacchāmī”ti evaṃ ekasambandhāni anunāsikantāni vā katvā dātabbāni,",
  "atk-vin02a2:81_1": "“buddhaṃ saraṇaṃ gacchāmī”ti evaṃ vicchinditvā makārantāni vā katvā dātabbāni.",
  "atk-vin02a2:81_2": "Andhakaṭṭhakathāyaṃ nāmaṃ sāvetvā “ahaṃ bhante buddharakkhito yāvajīvaṃ buddhaṃ saraṇaṃ gacchāmī”ti vuttaṃ,",
  "atk-vin02a2:81_3": "taṃ ekaaṭṭhakathāyampi natthi,",
  "atk-vin02a2:81_4": "pāḷiyampi na vuttaṃ,",
  "atk-vin02a2:81_5": "tesaṃ rucimattameva,",
  "atk-vin02a2:81_6": "tasmā na gahetabbaṃ.",
  "atk-vin02a2:81_7": "Na hi tathā avadantassa saraṇaṃ kuppatīti.",
  "atk-vin02a2:82_0": "Anujānāmi bhikkhave imehi tīhi saraṇagamanehi pabbajjaṃ upasampadanti imehi buddhaṃ saraṇaṃ gacchāmītiādīhi",
  "atk-vin02a2:82_1": "evaṃ tikkhattuṃ ubhatosuddhiyā vuttehi tīhi saraṇagamanehi pabbajjañceva upasampadañca anujānāmīti attho.",
  "atk-vin02a2:82_2": "Tattha yasmā upasampadā parato paṭikkhittā,",
  "atk-vin02a2:82_3": "tasmā sā etarahi saraṇamatteneva na ruhati.",
  "atk-vin02a2:82_4": "Pabbajjā pana yasmā parato “anujānāmi,",
  "atk-vin02a2:82_5": "bhikkhave,",
  "atk-vin02a2:82_6": "imehi tīhi saraṇagamanehi sāmaṇerapabbajja”nti anuññātā eva,",
  "atk-vin02a2:82_7": "tasmā sā etarahipi saraṇamatteneva ruhati.",
  "atk-vin02a2:82_8": "Ettāvatā hi sāmaṇerabhūmiyaṃ patiṭṭhito hoti.",
  "atk-vin02a2:83_0": "Sace panesa matimā hoti paṇḍitajātiko,",
  "atk-vin02a2:83_1": "athassa tasmiṃyeva ṭhāne sikkhāpadāni uddisitabbāni. Kathaṃ?",
  "atk-vin02a2:83_2": "Yathā bhagavatā uddiṭṭhāni.",
  "atk-vin02a2:83_3": "Vuttañhetaṃ –",
  "atk-vin02a2:84_0": "“Anujānāmi,",
  "atk-vin02a2:84_1": "bhikkhave,",
  "atk-vin02a2:84_2": "sāmaṇerānaṃ dasa sikkhāpadāni,",
  "atk-vin02a2:84_3": "tesu ca sāmaṇerehi sikkhituṃ.",
  "atk-vin02a2:84_4": "Pāṇātipātā veramaṇī,",
  "atk-vin02a2:84_5": "adinnādānā veramaṇī,",
  "atk-vin02a2:84_6": "abrahmacariyā veramaṇī,",
  "atk-vin02a2:84_7": "musāvādā veramaṇī,",
  "atk-vin02a2:84_8": "surāmerayamajjapamādaṭṭhānā veramaṇī,",
  "atk-vin02a2:84_9": "vikālabhojanā veramaṇī,",
  "atk-vin02a2:84_10": "naccagītavāditavisūkadassanā veramaṇī,",
  "atk-vin02a2:84_11": "mālāgandhavilepanadhāraṇamaṇḍanavibhūsanaṭṭhānā veramaṇī,",
  "atk-vin02a2:84_12": "uccāsayanamahāsayanā veramaṇī,",
  "atk-vin02a2:84_13": "jātarūparajatapaṭiggahaṇā veramaṇī”ti.",
  "atk-vin02a2:85_0": "Andhakaṭṭhakathāyaṃ pana “ahaṃ, bhante, itthannāmo yāvajīvaṃ pāṇātipātā veramaṇisikkhāpadaṃ",
  "atk-vin02a2:86_0": "Samādiyāmī”ti evaṃ saraṇadānaṃ viya sikkhāpadadānampi vuttaṃ,",
  "atk-vin02a2:86_1": "taṃ neva pāḷiyaṃ na aṭṭhakathāsu atthi,",
  "atk-vin02a2:86_2": "tasmā yathāpāḷiyāva uddisitabbāni.",
  "atk-vin02a2:86_3": "Pabbajjā hi saraṇagamaneheva siddhā,",
  "atk-vin02a2:86_4": "sikkhāpadāni pana kevalaṃ sikkhāparipūraṇatthaṃ jānitabbāni.",
  "atk-vin02a2:86_5": "Tasmā tāni pāḷiyaṃ āgatanayena uggahetuṃ asakkontassa yāya kāyaci bhāsāya atthavasenapi ācikkhituṃ vaṭṭati.",
  "atk-vin02a2:86_6": "Yāva pana attanā sikkhitabbasikkhāpadāni na jānāti,",
  "atk-vin02a2:86_7": "saṅghāṭipattacīvaradhāraṇaṭṭhānanisajjādīsu pānabhojanādividhimhi ca na kusalo hoti,",
  "atk-vin02a2:86_8": "tāva bhojanasālaṃ vā salākabhājanaṭṭhānaṃ vā aññaṃ vā tathārūpaṭṭhānaṃ na pesetabbo,",
  "atk-vin02a2:86_9": "santikāvacaroyeva kātabbo,",
  "atk-vin02a2:86_10": "bāladārako viya paṭijaggitabbo,",
  "atk-vin02a2:86_11": "sabbamassa kappiyākappiyaṃ ācikkhitabbaṃ,",
  "atk-vin02a2:86_12": "nivāsanapārupanādīsu ābhisamācārikesu vinetabbo.",
  "atk-vin02a2:86_13": "Tenāpi “anujānāmi,",
  "atk-vin02a2:86_14": "bhikkhave,",
  "atk-vin02a2:86_15": "dasahaṅgehi samannāgataṃ sāmaṇeraṃ nāsetu”nti evaṃ parato vuttāni dasa nāsanaṅgāni ārakā parivajjetvā",
  "atk-vin02a2:86_16": "ābhisamācārikaṃ paripūrentena dasavidhe sīle sādhukaṃ sikkhitabbanti.",
  "atk-vin02a2:87_0": "Pabbajjākathā niṭṭhitā.",
  "atk-vin02a2:88_0": "Dutiyamārakathā",
  "atk-vin02a2:89_0": "35.",
  "atk-vin02a2:89_1": "Mayhaṃ kho bhikkhaveti mayā khoti attho.",
  "atk-vin02a2:89_2": "Atha vā yo mayhaṃ yoniso manasikāro,",
  "atk-vin02a2:89_3": "tena hetunāti attho.",
  "atk-vin02a2:89_4": "Puna anuppattāti ettha vibhattiṃ pariṇāmetvā mayāti vattabbaṃ.",
  "atk-vin02a2:90_0": "Dutiyamārakathā niṭṭhitā.",
  "atk-vin02a2:91_0": "Bhaddavaggiyakathā",
  "atk-vin02a2:92_0": "36.",
  "atk-vin02a2:92_1": "Bhaddavaggiyāti te kira rājakumārā rūpena ca cittena ca bhaddakā vaggabandhena ca vicaranti,",
  "atk-vin02a2:92_2": "tasmā “bhaddavaggiyā”ti vuccanti.",
  "atk-vin02a2:92_3": "Tena hi voti ettha vokāro nipātamatto.",
  "atk-vin02a2:92_4": "Dhammacakkhuṃ udapādīti kesañci sotāpattimaggo,",
  "atk-vin02a2:92_5": "kesañci sakadāgāmimaggo,",
  "atk-vin02a2:92_6": "kesañci anāgāmimaggo udapādi.",
  "atk-vin02a2:92_7": "Tayopi hi ete maggā “dhammacakkhū”ti vuccanti.",
  "atk-vin02a2:92_8": "Te kira tuṇḍilajātake tiṃsadhuttā ahesuṃ,",
  "atk-vin02a2:92_9": "atha tuṇḍilovādaṃ sutvā pañcasīlāni rakkhiṃsu;",
  "atk-vin02a2:92_10": "idaṃ nesaṃ pubbakammaṃ.",
  "atk-vin02a2:93_0": "Bhaddavaggiyakathā niṭṭhitā.",
  "atk-vin02a2:94_0": "Uruvelapāṭihāriyakathā",
  "atk-vin02a2:95_0": "37. Pamukhoti pubbaṅgamo. Pāmokkhoti uttamo visuddhapañño.",
  "atk-vin02a2:96_0": "38.",
  "atk-vin02a2:96_1": "Anupahaccāti avināsetvā.",
  "atk-vin02a2:96_2": "Tejasā tejanti attano tejena nāgassa tejaṃ.",
  "atk-vin02a2:96_3": "Pariyādiyeyyanti abhibhaveyyaṃ,",
  "atk-vin02a2:96_4": "vināseyyaṃ vāti.",
  "atk-vin02a2:96_5": "Makkhanti kodhaṃ.",
  "atk-vin02a2:96_6": "Natveva ca kho arahā yathā ahanti attānaṃ “arahā aha”nti maññamāno vadati.",
  "atk-vin02a2:97_0": "39. Nerañjarāyaṃ bhagavātiādikā gāthāyo pacchā pakkhittā.",
  "atk-vin02a2:98_0": "44- 9.",
  "atk-vin02a2:98_1": "Vissajjeyyanti sukkhāpanatthāya pasāretvā ṭhapeyyanti attho.",
  "atk-vin02a2:98_2": "“Bhante āhara hattha”nti evaṃ vadanto viya oṇatoti āharahattho.",
  "atk-vin02a2:98_3": "Uyyojetvāti vissajjetvā.",
  "atk-vin02a2:98_4": "Mandāmukhiyoti aggibhājanāni vuccanti.",
  "atk-vin02a2:99_0": "51. Cirapaṭikāti cirakālato paṭṭhāya.",
  "atk-vin02a2:100_0": "52. Kesamissantiādīsu kesā eva kesamissaṃ. Esa nayo sabbattha. Khārikājanti khāribhāro.",
  "atk-vin02a2:101_0": "Uruvelapāṭihāriyakathā niṭṭhitā.",
  "atk-vin02a2:102_0": "Bimbisārasamāgamakathā",
  "atk-vin02a2:103_0": "55.",
  "atk-vin02a2:103_1": "Laṭṭhivaneti tāluyyāne.",
  "atk-vin02a2:103_2": "Suppatiṭṭhe cetiyeti aññatarasmiṃ vaṭarukkhe;",
  "atk-vin02a2:103_3": "tassa kiretaṃ nāmaṃ.",
  "atk-vin02a2:103_4": "Dvādasanahutehīti ettha ekaṃ nahutaṃ dasasahassāni.",
  "atk-vin02a2:103_5": "Ajjhabhāsīti tesaṃ kaṅkhācchedanatthaṃ abhāsi.",
  "atk-vin02a2:104_0": "Kisakovadānoti tāpasacariyāya kisasarīrattā “kisako”ti laddhanāmānaṃ tāpasānaṃ ovādako anusāsako samānoti attho.",
  "atk-vin02a2:104_1": "Atha vā sayaṃ kisako tāpaso samāno vadāno ca aññe ovadanto anusāsantotipi attho.",
  "atk-vin02a2:104_2": "Kathaṃ pahīnanti kena kāraṇena pahīnaṃ.",
  "atk-vin02a2:104_3": "Idaṃ vuttaṃ hoti –",
  "atk-vin02a2:104_4": "“tvaṃ uruvelavāsiaggiparicārakānaṃ tāpasānaṃ sayaṃ ovādācariyo samāno kiṃ disvā pahāsi,",
  "atk-vin02a2:104_5": "pucchāmi taṃ etamatthaṃ kena kāraṇena tava aggihuttaṃ pahīna”nti.",
  "atk-vin02a2:105_0": "Dutiyagāthāya ayamattho –",
  "atk-vin02a2:105_1": "ete rūpādike kāme itthiyo ca yaññā abhivadanti,",
  "atk-vin02a2:105_2": "svāhaṃ etaṃ sabbampi rūpādikaṃ kāmappabhedaṃ khandhupadhīsu malanti ñatvā yasmā ime yiṭṭhahutappabhedā yaññā malameva vadanti,",
  "atk-vin02a2:105_3": "tasmā na yiṭṭhe na hute arañjiṃ;",
  "atk-vin02a2:105_4": "yiṭṭhe vā hute vā nābhiraminti attho.",
  "atk-vin02a2:106_0": "Tatiyagāthāya – atha kocarahīti atha kvacarahi. Sesaṃ uttānameva.",
  "atk-vin02a2:107_0": "Catutthagāthāya –",
  "atk-vin02a2:107_1": "padanti nibbānapadaṃ.",
  "atk-vin02a2:107_2": "Santasabhāvatāya santaṃ.",
  "atk-vin02a2:107_3": "Upadhīnaṃ abhāvena anupadhikaṃ.",
  "atk-vin02a2:107_4": "Rāgakiñcanādīnaṃ abhāvena akiñcanaṃ.",
  "atk-vin02a2:107_5": "Tīsu bhavesu alaggatāya yaṃ kāmabhavaṃ yaññā vadanti,",
  "atk-vin02a2:107_6": "tasmimpi kāmabhave asattaṃ.",
  "atk-vin02a2:107_7": "Jātijarāmaraṇānaṃ abhāvena anaññathābhāviṃ.",
  "atk-vin02a2:107_8": "Attanā bhāvitena maggeneva adhigantabbaṃ,",
  "atk-vin02a2:107_9": "na aññena kenaci adhigametabbanti anaññaneyyaṃ.",
  "atk-vin02a2:107_10": "Yasmā īdisaṃ padamaddasaṃ,",
  "atk-vin02a2:107_11": "tasmā na yiṭṭhe na hute arañjiṃ.",
  "atk-vin02a2:107_12": "Tena kiṃ dasseti?",
  "atk-vin02a2:107_13": "Yo ahaṃ devamanussalokasampattisādhake na yiṭṭhe na hute arañjiṃ,",
  "atk-vin02a2:107_14": "so kiṃ vakkhāmi “ettha nāma me devamanussaloke rato mano”ti.",
  "atk-vin02a2:108_0": "56.",
  "atk-vin02a2:108_1": "Evaṃ sabbaloke anabhiratibhāvaṃ pakāsetvā atha kho āyasmā uruvelakassapo “sāvakohamasmī”ti evaṃ bhagavato sāvakabhāvaṃ pakāsesi.",
  "atk-vin02a2:108_2": "Tañca kho ākāse vividhāni pāṭihāriyāni dassetvā.",
  "atk-vin02a2:108_3": "Dhammacakkhunti sotāpattimaggañāṇaṃ.",
  "atk-vin02a2:109_0": "57.",
  "atk-vin02a2:109_1": "Assāsakāti āsīsanā;",
  "atk-vin02a2:109_2": "patthanāti attho.",
  "atk-vin02a2:109_3": "Esāhaṃ bhanteti ettha pana kiñcāpi maggappaṭivedhenevassa siddhaṃ saraṇagamanaṃ,",
  "atk-vin02a2:109_4": "tattha pana nicchayagamanameva gato,",
  "atk-vin02a2:109_5": "idāni vācāya attasanniyyātanaṃ karoti.",
  "atk-vin02a2:109_6": "Maggavasenevāyaṃ niyatasaraṇataṃ patto,",
  "atk-vin02a2:109_7": "taṃ paresaṃ vācāya pākaṭaṃ karonto paṇipātagamanañca gacchanto evaṃ vadati.",
  "atk-vin02a2:110_0": "58.",
  "atk-vin02a2:110_1": "Siṅgīnikkhasavaṇṇoti siṅgīsuvaṇṇanikkhena samānavaṇṇo.",
  "atk-vin02a2:110_2": "Dasavāsoti dasasu ariyavāsesu vutthavāso.",
  "atk-vin02a2:110_3": "Dasadhammavidūti dasakammapathavidū.",
  "atk-vin02a2:110_4": "Dasabhi cupetoti dasahi asekkhehi aṅgehi upeto.",
  "atk-vin02a2:110_5": "Sabbadhidantoti sabbesu danto;",
  "atk-vin02a2:110_6": "bhagavato hi cakkhuādīsu kiñci adantaṃ nāma natthi.",
  "atk-vin02a2:111_0": "59.",
  "atk-vin02a2:111_1": "Bhagavantaṃ bhuttāviṃ onītapattapāṇiṃ ekamantaṃ nisīdīti bhagavantaṃ bhuttavantaṃ pattato ca apanītapāṇiṃ sallakkhetvā ekasmiṃ padese nisīdīti attho.",
  "atk-vin02a2:111_2": "Atthikānanti buddhābhivādanagamanena ca dhammasavanena ca atthikānaṃ.",
  "atk-vin02a2:111_3": "Abhikkamanīyanti abhigantuṃ sakkuṇeyyaṃ.",
  "atk-vin02a2:111_4": "Appākiṇṇanti anākiṇṇaṃ.",
  "atk-vin02a2:111_5": "Appasaddanti vacanasaddena appasaddaṃ.",
  "atk-vin02a2:111_6": "Appanigghosanti nagaranigghosasaddena appanigghosaṃ.",
  "atk-vin02a2:111_7": "Vijanavātanti anusañcaraṇajanassa sarīravātena virahitaṃ.",
  "atk-vin02a2:111_8": "“Vijanavāda”ntipi pāṭho;",
  "atk-vin02a2:111_9": "anto janavādena rahitanti attho.",
  "atk-vin02a2:111_10": "“Vijanapāta”ntipi pāṭho;",
  "atk-vin02a2:111_11": "janasañcāravirahitanti attho.",
  "atk-vin02a2:111_12": "Manussarāhaseyyakanti manussānaṃ rahassakiriyaṭṭhāniyaṃ.",
  "atk-vin02a2:111_13": "Paṭisallānasāruppanti vivekānurūpaṃ.",
  "atk-vin02a2:112_0": "Sāriputtamoggallānapabbajjākathā",
  "atk-vin02a2:113_0": "60.",
  "atk-vin02a2:113_1": "Sāriputtamoggallānāti sāriputto ca moggallāno ca.",
  "atk-vin02a2:113_2": "Tehi katikā katā hoti “yo paṭhamaṃ amataṃ adhigacchati,",
  "atk-vin02a2:113_3": "so ārocetū”ti te kira ubhopi gihikāle upatisso kolitoti evaṃ paññāyamānanāmā aḍḍhateyyasatamāṇavakaparivārā giraggasamajjaṃ agamaṃsu.",
  "atk-vin02a2:113_4": "Tatra nesaṃ mahājanaṃ disvā etadahosi –",
  "atk-vin02a2:113_5": "“ayaṃ nāma evaṃ mahāsattanikāyo appatte vassasate maraṇamukhe patissatī”ti.",
  "atk-vin02a2:113_6": "Atha ubhopi uṭṭhitāya parisāya aññamaññaṃ pucchitvā ekajjhāsayā paccupaṭṭhitamaraṇasaññā sammantayiṃsu “samma maraṇe sati amatenāpi bhavitabbaṃ,",
  "atk-vin02a2:113_7": "handa mayaṃ amataṃ pariyesāmā”ti amatapariyesanatthaṃ sañcayassa channaparibbājakassa santike saparisā",
  "atk-vin02a2:113_8": "pabbajitvā katipāheneva tassa ñāṇavisaye pāraṃ gantvā amataṃ apassantā pucchiṃsu “kiṃ nu kho, ācariya,",
  "atk-vin02a2:113_9": "aññopettha sāro atthī”ti?",
  "atk-vin02a2:113_10": "“Natthāvuso,",
  "atk-vin02a2:113_11": "ettakameva ida”nti ca sutvā “tucchaṃ idaṃ āvuso nissāraṃ,",
  "atk-vin02a2:113_12": "yo dāni amhesu paṭhamaṃ amataṃ adhigacchati,",
  "atk-vin02a2:113_13": "so itarassa ārocetū”ti katikaṃ akaṃsu.",
  "atk-vin02a2:113_14": "Tena vuttaṃ –",
  "atk-vin02a2:113_15": "“tehi katikā katā hotī”tiādi.",
  "atk-vin02a2:114_0": "Pāsādikena abhikkantenātiādīsu itthambhūtalakkhaṇe karaṇavacanaṃ veditabbaṃ.",
  "atk-vin02a2:114_1": "Atthikehi upaññātaṃ magganti etaṃ anubandhanassa kāraṇavacanaṃ;",
  "atk-vin02a2:114_2": "idañhi vuttaṃ hoti –",
  "atk-vin02a2:114_3": "“yaṃnūnāhaṃ imaṃ bhikkhuṃ piṭṭhito piṭṭhito anubandheyyaṃ, kasmā?",
  "atk-vin02a2:114_4": "Yasmā idaṃ piṭṭhito piṭṭhito anubandhanaṃ nāma atthikehi upaññātaṃ maggaṃ ñāto ceva upagato ca maggo”ti attho.",
  "atk-vin02a2:114_5": "Atha vā atthikehi amhehi “maraṇe sati amatenāpi bhavitabba”nti evaṃ kevalaṃ atthīti upaññātaṃ nibbānaṃ nāma,",
  "atk-vin02a2:114_6": "taṃ magganto pariyesantoti evampettha attho daṭṭhabbo.",
  "atk-vin02a2:115_0": "Piṇḍapātaṃ ādāya paṭikkamīti sudinnakaṇḍe vuttappakāraṃ aññataraṃ kuṭṭamūlaṃ upasaṅkamitvā nisīdi.",
  "atk-vin02a2:115_1": "Sāriputtopi kho “akālo kho tāva pañhaṃ pucchitu”nti kālaṃ āgamayamāno ekamantaṃ ṭhatvā vattapaṭipattipūraṇatthaṃ",
  "atk-vin02a2:115_2": "katabhattakiccassa therassa attano kamaṇḍaluto udakaṃ datvā dhotahatthapādena therena saddhiṃ paṭisanthāraṃ",
  "atk-vin02a2:115_3": "katvā pañhaṃ pucchi.",
  "atk-vin02a2:115_4": "Tena vuttaṃ –",
  "atk-vin02a2:115_5": "“atha kho sāriputto paribbājako”tiādi.",
  "atk-vin02a2:115_6": "Na tāhaṃ sakkomīti na te ahaṃ sakkomi.",
  "atk-vin02a2:115_7": "Ettha ca paṭisambhidāppatto thero na ettakaṃ na sakkoti.",
  "atk-vin02a2:115_8": "Atha kho imassa dhammagāravaṃ uppādessāmīti sabbākārena buddhavisaye avisayabhāvaṃ gahetvā evamāha.",
  "atk-vin02a2:116_0": "Ye dhammā hetuppabhavāti hetuppabhavā nāma pañcakkhandhā;",
  "atk-vin02a2:116_1": "tenassa dukkhasaccaṃ dasseti.",
  "atk-vin02a2:116_2": "Tesaṃ hetuṃ tathāgato āhāti tesaṃ hetu nāma samudayasaccaṃ;",
  "atk-vin02a2:116_3": "tañca tathāgato āhāti dasseti.",
  "atk-vin02a2:116_4": "Tesañca yo nirodhoti tesaṃ ubhinnampi saccānaṃ yo appavattinirodho;",
  "atk-vin02a2:116_5": "tañca tathāgato āhāti attho.",
  "atk-vin02a2:116_6": "Tenassa nirodhasaccaṃ dasseti.",
  "atk-vin02a2:116_7": "Maggasaccaṃ panettha sarūpato adassitampi nayato dassitaṃ hoti,",
  "atk-vin02a2:116_8": "nirodhe hi vutte tassa sampāpako maggo vuttova hoti.",
  "atk-vin02a2:116_9": "Atha vā tesañca yo nirodhoti ettha tesaṃ yo nirodho ca nirodhupāyo cāti evaṃ dvepi saccāni dassitāni hontīti.",
  "atk-vin02a2:116_10": "Idāni tamevatthaṃ paṭipādento āha –",
  "atk-vin02a2:116_11": "“evaṃvādī mahāsamaṇo”ti.",
  "atk-vin02a2:117_0": "Eseva dhammo yadi tāvadevāti sacepi ito uttari natthi,",
  "atk-vin02a2:117_1": "ettakameva idaṃ sotāpattiphalamattameva pattabbaṃ,",
  "atk-vin02a2:117_2": "tathāpi eso eva dhammoti attho.",
  "atk-vin02a2:117_3": "Paccabyattha padamasokanti yaṃ mayaṃ pariyesamānā vicarāma,",
  "atk-vin02a2:117_4": "taṃ padamasokaṃ paṭividdhāttha tumhe;",
  "atk-vin02a2:117_5": "pattaṃ taṃ tumhehīti attho.",
  "atk-vin02a2:117_6": "Adiṭṭhaṃ abbhatītaṃ bahukehi kappanahutehīti amhehi nāma idaṃ padaṃ bahukehi kappanahutehi adiṭṭhameva abbhatītaṃ;",
  "atk-vin02a2:117_7": "iti tassa padassa adiṭṭhabhāvena dīgharattaṃ attano mahājānibhāvaṃ dīpeti.",
  "atk-vin02a2:118_0": "62.",
  "atk-vin02a2:118_1": "Gambhīre ñāṇavisayeti gambhīre ceva gambhīrassa ca ñāṇassa visayabhūte.",
  "atk-vin02a2:118_2": "Anuttare upadhisaṅkhayeti nibbāne.",
  "atk-vin02a2:118_3": "Vimutteti tadārammaṇāya vimuttiyā vimutte.",
  "atk-vin02a2:118_4": "Byākāsīti “etaṃ me sāvakayugaṃ bhavissati aggaṃ bhaddayuga”nti vadanto sāvakapāramiññāṇe byākāsi.",
  "atk-vin02a2:118_5": "Sāva tesaṃ āyasmantānaṃ upasampadā ahosīti sā ehibhikkhūpasampadāyeva tesaṃ upasampadā ahosi.",
  "atk-vin02a2:118_6": "Evaṃ upasampannesu ca tesu mahāmoggallānatthero sattahi divasehi arahatte patiṭṭhito,",
  "atk-vin02a2:118_7": "sāriputtatthero aḍḍhamāsena.",
  "atk-vin02a2:119_0": "Atīte kira anomadassī nāma buddho loke udapādi.",
  "atk-vin02a2:119_1": "Tassa sarado nāma tāpaso sake assame nānāpupphehi maṇḍapaṃ katvā pupphāsaneyeva bhagavantaṃ nisīdāpetvā",
  "atk-vin02a2:119_2": "bhikkhusaṅghassāpi tatheva maṇḍapaṃ katvā pupphāsanāni paññapetvā aggasāvakabhāvaṃ patthesi.",
  "atk-vin02a2:119_3": "Patthayitvā ca sirīvaḍḍhassa nāma seṭṭhino pesesi “mayā aggasāvakaṭṭhānaṃ patthitaṃ,",
  "atk-vin02a2:119_4": "tvampi āgantvā ekaṃ ṭhānaṃ patthehī”ti.",
  "atk-vin02a2:119_5": "Seṭṭhi nīluppalamaṇḍapaṃ katvā buddhappamukhaṃ bhikkhusaṅghaṃ,",
  "atk-vin02a2:119_6": "tattha bhojetvā dutiyasāvakabhāvaṃ patthesi.",
  "atk-vin02a2:119_7": "Tesu saradatāpaso sāriputtatthero jāto,",
  "atk-vin02a2:119_8": "sirīvaḍḍho mahāmoggallānattheroti idaṃ nesaṃ pubbakammaṃ.",
  "atk-vin02a2:120_0": "63.",
  "atk-vin02a2:120_1": "Aputtakatāyātiādīsu yesaṃ puttā pabbajanti,",
  "atk-vin02a2:120_2": "tesaṃ aputtakatāya.",
  "atk-vin02a2:120_3": "Yāsaṃ patī pabbajanti,",
  "atk-vin02a2:120_4": "tāsaṃ vedhabyāya vidhavābhāvāya.",
  "atk-vin02a2:120_5": "Ubhayenāpi kulupacchedāya.",
  "atk-vin02a2:120_6": "Sañcayānīti sañcayassa antevāsikāni.",
  "atk-vin02a2:120_7": "Magadhānaṃ giribbajanti magadhānaṃ janapadassa giribbajaṃ nagaraṃ.",
  "atk-vin02a2:120_8": "Mahāvīrāti mahāvīriyavanto.",
  "atk-vin02a2:120_9": "Nayamānānanti nayamānesu.",
  "atk-vin02a2:120_10": "Bhummatthe sāmivacanaṃ,",
  "atk-vin02a2:120_11": "upayogatthe vā.",
  "atk-vin02a2:120_12": "Kā usūyā vijānatanti dhammena nayantīti evaṃ vijānantānaṃ kā issā.",
  "atk-vin02a2:121_0": "Sāriputtamoggallānapabbajjākathā niṭṭhitā.",
  "atk-vin02a2:122_0": "Upajjhāyavattakathā",
  "atk-vin02a2:123_0": "64- 5.",
  "atk-vin02a2:123_1": "Anupajjhāyakāti vajjāvajjaṃ upanijjhāyakena garunā virahitā.",
  "atk-vin02a2:123_2": "Anākappasampannāti na ākappena sampannā;",
  "atk-vin02a2:123_3": "samaṇasāruppācāravirahitāti attho.",
  "atk-vin02a2:123_4": "Uparibhojaneti bhojanassa upari.",
  "atk-vin02a2:123_5": "Uttiṭṭhapattanti piṇḍāya caraṇakapattaṃ.",
  "atk-vin02a2:123_6": "Tasmiñhi manussā ucchiṭṭhasaññino,",
  "atk-vin02a2:123_7": "tasmā uttiṭṭhapattanti vuttaṃ.",
  "atk-vin02a2:123_8": "Atha vā uṭṭhahitvā pattaṃ upanāmentīti evampettha attho daṭṭhabbo.",
  "atk-vin02a2:123_9": "Anujānāmi bhikkhave upajjhāyanti upajjhāyaṃ gahetuṃ anujānāmīti attho.",
  "atk-vin02a2:123_10": "Puttacittaṃ upaṭṭhapessatīti putto me ayanti evaṃ gehassitapemavasena cittaṃ upaṭṭhapessati.",
  "atk-vin02a2:123_11": "Esa nayo dutiyapadepi.",
  "atk-vin02a2:123_12": "Sagāravā sappatissāti garubhāvañceva jeṭṭhakabhāvañca upaṭṭhapetvā.",
  "atk-vin02a2:123_13": "Sabhāgavuttinoti sabhāgajīvikā.",
  "atk-vin02a2:123_14": "Sāhūti vātiādīni pañca padāni upajjhāyabhāvasampaṭicchanavevacanāni.",
  "atk-vin02a2:123_15": "Kāyena viññāpetīti evaṃ saddhivihārikena “upajjhāyo me bhante hohī”ti tikkhattuṃ vutte sace upajjhāyo",
  "atk-vin02a2:123_16": "“sāhū”tiādīsu pañcasu padesu yassa kassaci padassa vasena kāyena vā vācāya vā kāyavācāhi vā “gahito tayā",
  "atk-vin02a2:123_17": "upajjhāyo”ti upajjhāyaggahaṇaṃ viññāpeti,",
  "atk-vin02a2:123_18": "gahito hoti upajjhāyo.",
  "atk-vin02a2:123_19": "Idameva hi ettha upajjhāyaggahaṇaṃ,",
  "atk-vin02a2:123_20": "yadidaṃ upajjhāyassa imesu pañcasu padesu yassa kassaci padassa vācāya vā sāvanaṃ kāyena vā atthaviññāpananti.",
  "atk-vin02a2:123_21": "Keci pana sādhūti sampaṭicchanaṃ sandhāya vadanti.",
  "atk-vin02a2:123_22": "Na taṃ pamāṇaṃ,",
  "atk-vin02a2:123_23": "āyācanadānamattena hi gahito hoti upajjhāyo,",
  "atk-vin02a2:123_24": "na ettha sampaṭicchanaṃ aṅgaṃ.",
  "atk-vin02a2:123_25": "Saddhivihārikenāpi na kevalaṃ iminā me padena upajjhāyo gahitoti ñātuṃ vaṭṭati.",
  "atk-vin02a2:123_26": "“Ajjatagge dāni thero mayhaṃ bhāro,",
  "atk-vin02a2:123_27": "ahampi therassa bhāro”ti idampi ñātuṃ vaṭṭati.",
  "atk-vin02a2:124_0": "66.",
  "atk-vin02a2:124_1": "Tatrāyaṃ sammāvattanāti yaṃ vuttaṃ sammā vattitabbanti,",
  "atk-vin02a2:124_2": "tatra ayaṃ sammāvattanā.",
  "atk-vin02a2:124_3": "Kālasseva uṭṭhāya upāhanā omuñcitvāti sacassa paccūsakāle caṅkamanatthāya vā dhotapādapariharaṇatthāya vā paṭimukkā upāhanā pādagatā honti,",
  "atk-vin02a2:124_4": "tā kālasseva uṭṭhāya apanetvā.",
  "atk-vin02a2:124_5": "Dantakaṭṭhaṃ dātabbanti mahantaṃ majjhimaṃ khuddakanti tīṇi dantakaṭṭhāni upanetvā tato yaṃ tīṇi divasāni gaṇhāti,",
  "atk-vin02a2:124_6": "catutthadivasato paṭṭhāya tādisameva dātabbaṃ.",
  "atk-vin02a2:124_7": "Sace aniyamaṃ katvā yaṃ vā taṃ vā gaṇhāti,",
  "atk-vin02a2:124_8": "atha yādisaṃ labhati tādisaṃ dātabbaṃ.",
  "atk-vin02a2:125_0": "Mukhodakaṃ dātabbanti sītañca uṇhañca udakaṃ upanetvā tato yaṃ tīṇi divasāni vaḷañjeti,",
  "atk-vin02a2:125_1": "catutthadivasato paṭṭhāya tādisameva mukhadhovanodakaṃ dātabbaṃ.",
  "atk-vin02a2:125_2": "Sace aniyamaṃ katvā yaṃ vā taṃ vā gaṇhāti,",
  "atk-vin02a2:125_3": "atha yādisaṃ labhati tādisaṃ dātabbaṃ.",
  "atk-vin02a2:125_4": "Sace duvidhampi vaḷañjeti,",
  "atk-vin02a2:125_5": "duvidhampi upanetabbaṃ.",
  "atk-vin02a2:125_6": "Udakaṃ mukhadhovanaṭṭhāne ṭhapetvā vaccakuṭito paṭṭhāya sammajjitabbaṃ.",
  "atk-vin02a2:125_7": "There vaccakuṭiṃ gate pariveṇaṃ sammajjitabbaṃ;",
  "atk-vin02a2:125_8": "evaṃ pariveṇaṃ asuññaṃ hoti.",
  "atk-vin02a2:125_9": "There vaccakuṭito anikkhanteyeva āsanaṃ paññapetabbaṃ.",
  "atk-vin02a2:125_10": "Sarīrakiccaṃ katvā āgantvā tasmiṃ nisinnassa “sace yāgu hotī”tiādinā nayena vuttavattaṃ kātabbaṃ.",
  "atk-vin02a2:125_11": "Uklāpoti kenaci kacavarena saṅkiṇṇo,",
  "atk-vin02a2:125_12": "sace pana añño kacavaro natthi,",
  "atk-vin02a2:125_13": "udakaphusitāneva honti,",
  "atk-vin02a2:125_14": "hatthenapi pamajjitabbo.",
  "atk-vin02a2:126_0": "Saguṇaṃ katvāti dve cīvarāni ekato katvā,",
  "atk-vin02a2:126_1": "tā ekato katā dvepi saṅghāṭiyo dātabbā.",
  "atk-vin02a2:126_2": "Sabbañhi cīvaraṃ saṅghaṭitattā “saṅghāṭī”ti vuccati.",
  "atk-vin02a2:126_3": "Tena vuttaṃ –",
  "atk-vin02a2:126_4": "“saṅghāṭiyo dātabbā”ti.",
  "atk-vin02a2:126_5": "Nātidūre gantabbaṃ nāccāsanneti ettha sace upajjhāyaṃ nivattitvā olokentaṃ ekena vā dvīhi vā padavītihārehi sampāpuṇāti,",
  "atk-vin02a2:126_6": "ettāvatā nātidūre nāccāsanne gato hotīti veditabbaṃ.",
  "atk-vin02a2:126_7": "Pattapariyāpannaṃ paṭiggahetabbanti sace upajjhāyena bhikkhācāre yāguyā vā bhatte vā laddhe patto uṇho vā bhāriko vā hoti,",
  "atk-vin02a2:126_8": "attano pattaṃ tassa datvā so patto gahetabboti attho.",
  "atk-vin02a2:126_9": "Na upajjhāyassa bhaṇamānassa antarantarā kathā opātetabbāti antaraghare vā aññatra vā bhaṇamānassa aniṭṭhite",
  "atk-vin02a2:126_10": "tassa vacane aññā kathā na samuṭṭhāpetabbā.",
  "atk-vin02a2:126_11": "Ito paṭṭhāya ca pana yattha yattha nakārena paṭisedho kariyati,",
  "atk-vin02a2:126_12": "sabbattha dukkaṭāpatti veditabbā.",
  "atk-vin02a2:126_13": "Ayañhi khandhakadhammatā.",
  "atk-vin02a2:126_14": "Āpattisāmantā bhaṇamānoti padasodhammaduṭṭhullādivasena āpattiyā āsannavācaṃ bhaṇamāno.",
  "atk-vin02a2:126_15": "Nivāretabboti “kiṃ bhante īdisaṃ nāma vattuṃ vaṭṭati,",
  "atk-vin02a2:126_16": "āpatti na hotī”ti evaṃ pucchantena viya vāretabbo.",
  "atk-vin02a2:126_17": "Vāressāmīti pana katvā “mahallaka,",
  "atk-vin02a2:126_18": "mā evaṃ bhaṇā”ti na vattabbo.",
  "atk-vin02a2:127_0": "Paṭhamataraṃ āgantvāti sace āsanne gāmo hoti,",
  "atk-vin02a2:127_1": "vihāre vā gilāno bhikkhu hoti,",
  "atk-vin02a2:127_2": "gāmato paṭhamataraṃ āgantabbaṃ.",
  "atk-vin02a2:127_3": "Sace dūre gāmo hoti,",
  "atk-vin02a2:127_4": "upajjhāyena saddhiṃ āgacchanto natthi,",
  "atk-vin02a2:127_5": "teneva saddhiṃ gāmato nikkhamitvā cīvarena pattaṃ veṭhetvā antarāmaggato paṭhamataraṃ āgantabbaṃ.",
  "atk-vin02a2:127_6": "Evaṃ nivattantena paṭhamataraṃ āgantvā āsanapaññāpanādi sabbaṃ kiccaṃ kātabbaṃ.",
  "atk-vin02a2:127_7": "Sinnaṃ hotīti tintaṃ sedaggahitaṃ.",
  "atk-vin02a2:127_8": "Caturaṅgulaṃ kaṇṇaṃ ussāretvāti kaṇṇaṃ caturaṅgulappamāṇaṃ atirekaṃ katvā evaṃ cīvaraṃ saṃharitabbaṃ.",
  "atk-vin02a2:127_9": "Kiṃ kāraṇā?",
  "atk-vin02a2:127_10": "Mā majjhe bhaṅgo ahosīti.",
  "atk-vin02a2:127_11": "Samaṃ katvā saṃharitassa hi majjhe bhaṅgo hoti,",
  "atk-vin02a2:127_12": "tato niccaṃ bhijjamānaṃ dubbalaṃ hoti taṃ nivāraṇatthametaṃ vuttaṃ.",
  "atk-vin02a2:127_13": "Tasmā yathā ajja bhaṅgaṭṭhāneyeva sve na bhijjati,",
  "atk-vin02a2:127_14": "tathā divase divase caturaṅgulaṃ ussāretvā saṃharitabbaṃ.",
  "atk-vin02a2:127_15": "Obhoge kāyabandhanaṃ kātabbanti kāyabandhanaṃ saṃharitvā cīvarabhoge pakkhipitvā ṭhapetabbaṃ.",
  "atk-vin02a2:128_0": "Sace piṇḍapāto hotīti ettha yo gāmeyeva vā antaraghare vā paṭikkamane vā bhuñjitvā āgacchati,",
  "atk-vin02a2:128_1": "piṇḍaṃ vā na labhati,",
  "atk-vin02a2:128_2": "tassa piṇḍapāto na hoti,",
  "atk-vin02a2:128_3": "gāme abhuttassa pana laddhabhikkhassa vā hoti;",
  "atk-vin02a2:128_4": "tasmā “sace piṇḍapāto hotī”tiādi vuttaṃ.",
  "atk-vin02a2:128_5": "Sacepi tassa na hoti,",
  "atk-vin02a2:128_6": "bhuñjitukāmo ca hoti,",
  "atk-vin02a2:128_7": "udakaṃ datvā attanā laddhatopi piṇḍapāto upanetabbo.",
  "atk-vin02a2:128_8": "Pānīyena pucchitabboti bhuñjamāno tikkhattuṃ “pānīyaṃ bhante āhariyatū”ti pānīyena pucchitabbo.",
  "atk-vin02a2:128_9": "Sace kālo atthi,",
  "atk-vin02a2:128_10": "upajjhāye bhutte sayaṃ bhuñjitabbaṃ.",
  "atk-vin02a2:128_11": "Sace upakaṭṭho kālo,",
  "atk-vin02a2:128_12": "pānīyaṃ upajjhāyassa santike ṭhapetvā sayampi bhuñjitabbaṃ.",
  "atk-vin02a2:129_0": "Anantarahitāyāti taṭṭikadhammakhaṇḍādīsu yena kenaci anatthatāya paṃsusakkharamissāya bhūmiyā pattho na ṭhapetabboti attho.",
  "atk-vin02a2:129_1": "Sace pana kāḷavaṇṇakatā vā sudhābaddhā vā hoti nirajamattikā,",
  "atk-vin02a2:129_2": "tathārūpāya bhūmiyā ṭhapetuṃ vaṭṭati.",
  "atk-vin02a2:129_3": "Dhotavālikāyapi ṭhapetuṃ vaṭṭati.",
  "atk-vin02a2:129_4": "Paṃsurajasakkharādīsu na vaṭṭati.",
  "atk-vin02a2:129_5": "Tatra pana paṇṇaṃ vā ādhārakaṃ vā ṭhapetvā tatra nikkhipitabbo.",
  "atk-vin02a2:129_6": "Pārato antaṃ orato bhoganti idaṃ cīvaravaṃsādīnaṃ heṭṭhā hatthaṃ pavesetvā abhimukhena hatthena saṇikaṃ nikkhipanatthaṃ vuttaṃ.",
  "atk-vin02a2:129_7": "Ante pana gahetvā bhogena cīvaravaṃsādīnaṃ upari nikkhipantassa bhittiyaṃ bhogo paṭihaññati,",
  "atk-vin02a2:129_8": "tasmā tathā na kātabbaṃ.",
  "atk-vin02a2:130_0": "Cuṇṇaṃ sannetabbanti nhānacuṇṇaṃ udakena temetvā piṇḍi kātabbā.",
  "atk-vin02a2:130_1": "Ekamantaṃ nikkhipitabbanti ekasmiṃ niddhūme ṭhāne ṭhapetabbaṃ.",
  "atk-vin02a2:130_2": "Jantāghare parikammaṃ nāma aṅgāramattikauṇhodakadānādikaṃ sabbaṃ kiccaṃ.",
  "atk-vin02a2:130_3": "Udakepi parikammanti aṅgapaccaṅgaghaṃsanādikaṃ sabbaṃ kiccaṃ.",
  "atk-vin02a2:130_4": "Pānīyena pucchitabboti jantāghare uṇhasantāpena pipāsā hoti,",
  "atk-vin02a2:130_5": "tasmā pucchitabbo.",
  "atk-vin02a2:131_0": "Sace ussahatīti sace pahoti;",
  "atk-vin02a2:131_1": "na kenaci gelaññena abhibhūto hoti;",
  "atk-vin02a2:131_2": "agilānena hi saddhivihārikena saṭṭhivassenāpi sabbaṃ upajjhāyavattaṃ kātabbaṃ,",
  "atk-vin02a2:131_3": "anādarena akarontassa vattabhede dukkaṭaṃ.",
  "atk-vin02a2:131_4": "Nakārapaṭisaṃyuttesu pana padesu gilānassāpi paṭikkhittakiriyaṃ karontassa dukkaṭameva.",
  "atk-vin02a2:131_5": "Appaṭighaṃsantenāti bhūmiyaṃ appaṭighaṃsantena.",
  "atk-vin02a2:131_6": "Kavāṭapiṭṭhanti kavāṭañca piṭṭhasaṅghātañca acchupantena.",
  "atk-vin02a2:131_7": "Santānakanti yaṃkiñci kīṭakulāvakamakkaṭakasuttādi.",
  "atk-vin02a2:131_8": "Ullokā paṭhamaṃ ohāretabbanti ullokato paṭhamaṃ ullokaṃ ādiṃkatvā avaharitabbanti attho.",
  "atk-vin02a2:131_9": "Ālokasandhikaṇṇabhāgāti ālokasandhibhāgā ca kaṇṇabhāgā ca antarabāhiravātapānakavāṭakāni ca gabbhassa ca cattāro koṇā pamajjitabbāti attho.",
  "atk-vin02a2:132_0": "Yathāpaññattaṃ paññapetabbanti yathā paṭhamaṃ paññattaṃ ahosi,",
  "atk-vin02a2:132_1": "tatheva paññapetabbaṃ.",
  "atk-vin02a2:132_2": "Etadatthameva hi yathāpaññattaṃ sallakkhetvā nīharitvā ekamantaṃ nikkhipitabbanti purimavattaṃ paññattaṃ.",
  "atk-vin02a2:132_3": "Sace pana paṭhamaṃ ajānantena kenaci paññattaṃ ahosi,",
  "atk-vin02a2:132_4": "samantato bhittiṃ dvaṅgulamattena vā tivaṅgulamattena vā mocetvā paññapetabbaṃ.",
  "atk-vin02a2:132_5": "Idañhi paññāpanavattaṃ.",
  "atk-vin02a2:132_6": "Sace kaṭasārako hoti atimahanto ca,",
  "atk-vin02a2:132_7": "chinditvā koṭiṃ nivattetvā bandhitvā paññapetabbo.",
  "atk-vin02a2:132_8": "Sace koṭiṃ nivattetvā bandhituṃ na jānāti,",
  "atk-vin02a2:132_9": "na chinditabbo.",
  "atk-vin02a2:132_10": "Puratthimā vātapānā thaketabbāti puratthimāya vātapānā thaketabbā.",
  "atk-vin02a2:132_11": "Evaṃ sesāpi vātapānā thaketabbā.",
  "atk-vin02a2:133_0": "Vūpakāsetabboti aññattha netabbo.",
  "atk-vin02a2:133_1": "Vūpakāsāpetabboti añño bhikkhu vattabbo “theraṃ gahetvā aññattha gacchā”ti vivecetabbanti vissajjāpetabbaṃ.",
  "atk-vin02a2:133_2": "Vivecāpetabbanti añño vattabbo “theraṃ diṭṭhigataṃ vissajjāpehī”ti.",
  "atk-vin02a2:133_3": "Ussukkaṃ kātabbanti parivāsadānatthaṃ so so bhikkhu upasaṅkamitvā yācitabbo.",
  "atk-vin02a2:133_4": "Sace attanā paṭibalo hoti,",
  "atk-vin02a2:133_5": "attanāva dātabbo.",
  "atk-vin02a2:133_6": "No ce paṭibalo hoti,",
  "atk-vin02a2:133_7": "aññena dāpetabbo.",
  "atk-vin02a2:133_8": "Kinti nu khoti kena nu kho upāyena.",
  "atk-vin02a2:133_9": "Esa nayo sabbattha.",
  "atk-vin02a2:133_10": "Lahukāya vā pariṇāmeyyāti ukkhepanīyaṃ akatvā tajjanīyaṃ vā niyassaṃ vā kareyyāti attho.",
  "atk-vin02a2:133_11": "Tena hi “upajjhāyassa ukkhepanīyakammaṃ kattukāmo saṅgho”ti ñatvā ekamekaṃ bhikkhuṃ upasaṅkamitvā “mā",
  "atk-vin02a2:133_12": "bhante amhākaṃ upajjhāyassa kammaṃ karitthā”ti yācitabbā.",
  "atk-vin02a2:133_13": "Sace karontiyeva,",
  "atk-vin02a2:133_14": "“tajjanīyaṃ vā niyassaṃ vā karothā”ti yācitabbā.",
  "atk-vin02a2:133_15": "Sace karontiyeva,",
  "atk-vin02a2:133_16": "atha upajjhāyo “sammā vattatha bhante”ti yācitabbo.",
  "atk-vin02a2:133_17": "Iti taṃ sammā vattāpetvā “paṭippassambhetha bhante kamma”nti bhikkhū yācitabbā.",
  "atk-vin02a2:134_0": "Samparivattakaṃ samparivattakanti samparivattetvā samparivattetvā.",
  "atk-vin02a2:134_1": "Na ca acchinne theve pakkamitabbanti yadi appamattakampi rajanaṃ gaḷati,",
  "atk-vin02a2:134_2": "na tāva pakkamitabbaṃ.",
  "atk-vin02a2:134_3": "Na upajjhāyaṃ anāpucchā ekaccassa patto dātabbotiādi sabbaṃ upajjhāyassa visabhāgapuggalavasena kathitaṃ.",
  "atk-vin02a2:134_4": "Na upajjhāyaṃ anāpucchā gāmo pavisitabboti piṇḍāya vā aññena vā karaṇīyena pavisitukāmena āpucchitvāva pavisitabbo.",
  "atk-vin02a2:134_5": "Sace upajjhāyo kālasseva vuṭṭhāya dūraṃ bhikkhācāraṃ gantukāmo hoti,",
  "atk-vin02a2:134_6": "“daharā piṇḍāya pavisantū”ti vatvā gantabbaṃ.",
  "atk-vin02a2:134_7": "Avatvā gate pariveṇaṃ gantvā upajjhāyaṃ apassantena gāmaṃ pavisituṃ vaṭṭati.",
  "atk-vin02a2:134_8": "Sace gāmaṃ pavisantopi passati,",
  "atk-vin02a2:134_9": "diṭṭhaṭṭhānato paṭṭhāya āpucchituṃyeva vaṭṭati.",
  "atk-vin02a2:135_0": "Na susānaṃ gantabbanti vāsatthāya vā dassanatthāya vā na gantabbaṃ.",
  "atk-vin02a2:135_1": "Na disā pakkamitabbāti ettha pakkamitukāmena kammaṃ ācikkhitvā yāvatatiyaṃ yācitabbo.",
  "atk-vin02a2:135_2": "Sace anujānāti, sādhu;",
  "atk-vin02a2:135_3": "no ce anujānāti,",
  "atk-vin02a2:135_4": "taṃ nissāya vasato cassa uddeso vā paripucchā vā kammaṭṭhānaṃ vā na sampajjati,",
  "atk-vin02a2:135_5": "upajjhāyo bālo hoti abyatto,",
  "atk-vin02a2:135_6": "kevalaṃ attano santike vasāpetukāmatāya eva gantuṃ na deti,",
  "atk-vin02a2:135_7": "evarūpe nivārentepi gantuṃ vaṭṭati.",
  "atk-vin02a2:135_8": "Vuṭṭhānamassa āgametabbanti gelaññato vuṭṭhānaṃ assa āgametabbaṃ;",
  "atk-vin02a2:135_9": "na katthaci gantabbaṃ.",
  "atk-vin02a2:135_10": "Sace añño bhikkhu upaṭṭhāko atthi,",
  "atk-vin02a2:135_11": "bhesajjaṃ pariyesitvā tassa hatthe datvā “bhante ayaṃ upaṭṭhahissatī”ti vatvā gantabbaṃ.",
  "atk-vin02a2:136_0": "Upajjhāyavattakathā niṭṭhitā.",
  "atk-vin02a2:137_0": "Saddhivihārikavattakathā",
  "atk-vin02a2:138_0": "67.",
  "atk-vin02a2:138_1": "Upajjhāyena saddhivihārikamhi sammāvattanāyaṃ –",
  "atk-vin02a2:138_2": "saṅgahetabbo anuggahetabboti uddesādīhissa saṅgaho ca anuggaho ca kattabbo.",
  "atk-vin02a2:138_3": "Tattha uddesoti pāḷivācanaṃ.",
  "atk-vin02a2:138_4": "Paripucchāti pāḷiyā atthavaṇṇanā.",
  "atk-vin02a2:138_5": "Ovādoti anotiṇṇe vatthusmiṃ “idaṃ karohi,",
  "atk-vin02a2:138_6": "idaṃ mā karitthā”ti vacanaṃ.",
  "atk-vin02a2:138_7": "Anusāsanīti otiṇṇe vatthusmiṃ.",
  "atk-vin02a2:138_8": "Api ca otiṇṇe vā anotiṇṇe vā paṭhamaṃ vacanaṃ ovādo;",
  "atk-vin02a2:138_9": "punappunaṃ vacanaṃ anusāsanīti.",
  "atk-vin02a2:138_10": "Sace upajjhāyassa patto hotīti sace atirekapatto hoti.",
  "atk-vin02a2:138_11": "Esa nayo sabbattha.",
  "atk-vin02a2:138_12": "Parikkhāroti aññopi samaṇaparikkhāro.",
  "atk-vin02a2:138_13": "Idha ussukkaṃ nāma dhammikena nayena uppajjamānaupāyapariyesanaṃ.",
  "atk-vin02a2:138_14": "Ito paraṃ dantakaṭṭhadānaṃ ādiṃ katvā ācamanakumbhiyā udakāsiñcanapariyosānaṃ vattaṃ gilānasseva saddhivihārikassa kātabbaṃ.",
  "atk-vin02a2:138_15": "Anabhirativūpakāsanādi pana agilānassāpi kattabbameva.",
  "atk-vin02a2:138_16": "Cīvaraṃ rajantenāti “evaṃ rajeyyāsī”ti upajjhāyato upāyaṃ sutvā rajantena.",
  "atk-vin02a2:138_17": "Sesaṃ vuttanayeneva veditabbaṃ.",
  "atk-vin02a2:139_0": "Saddhivihārikavattakathā niṭṭhitā.",
  "atk-vin02a2:140_0": "Nasammāvattanādikathā",
  "atk-vin02a2:141_0": "68.",
  "atk-vin02a2:141_1": "Na sammā vattantīti yathāpaññattaṃ upajjhāyavattaṃ na pūrenti.",
  "atk-vin02a2:141_2": "Yo na sammā vatteyyāti yo yathāpaññattaṃ vattaṃ na pūreyya;",
  "atk-vin02a2:141_3": "so dukkaṭaṃ āpajjatīti attho.",
  "atk-vin02a2:141_4": "Paṇāmetabboti apasādetabbo.",
  "atk-vin02a2:141_5": "Na adhimattaṃ pemaṃ hotīti upajjhāyamhi adhimattaṃ gehassitapemaṃ na hoti.",
  "atk-vin02a2:141_6": "Nādhimattā bhāvanā hotīti adhimattā mettābhāvanā na hoti;",
  "atk-vin02a2:141_7": "vuttapaṭipakkhanayena sukkapakkho veditabbo.",
  "atk-vin02a2:141_8": "Alaṃ paṇāmetunti yutto paṇāmetuṃ.",
  "atk-vin02a2:142_0": "Appaṇāmento upajjhāyo sātisāro hotīti sadoso hoti,",
  "atk-vin02a2:142_1": "āpattiṃ āpajjati;",
  "atk-vin02a2:142_2": "tasmā na sammā vattanto paṇāmetabbova.",
  "atk-vin02a2:142_3": "Na sammāvattanāya ca yāva cīvararajanaṃ tāva vatte akariyamāne upajjhāyassa parihāni hoti.",
  "atk-vin02a2:142_4": "Tasmā taṃ akarontassa nissayamuttakassāpi amuttakassāpi āpattiyeva.",
  "atk-vin02a2:142_5": "Ekaccassa pattadānato paṭṭhāya amuttakanissayasseva āpatti.",
  "atk-vin02a2:143_0": "Saddhivihārikā sammā vattanti,",
  "atk-vin02a2:143_1": "upajjhāyo sammā na vattati,",
  "atk-vin02a2:143_2": "upajjhāyassa āpatti.",
  "atk-vin02a2:143_3": "Upajjhāyo sammā vattati,",
  "atk-vin02a2:143_4": "saddhivihārikā sammā na vattanti,",
  "atk-vin02a2:143_5": "tesaṃ āpatti.",
  "atk-vin02a2:143_6": "Upajjhāye vattaṃ sādiyante saddhivihārikā bahukāpi honti,",
  "atk-vin02a2:143_7": "sabbesaṃ āpatti.",
  "atk-vin02a2:143_8": "Sace upajjhāyo “mayhaṃ upaṭṭhāko atthi,",
  "atk-vin02a2:143_9": "tumhe attano sajjhāyamanasikārādīsu yogaṃ karothā”ti vadati,",
  "atk-vin02a2:143_10": "saddhivihārikānaṃ anāpatti.",
  "atk-vin02a2:143_11": "Sace upajjhāyo sādiyanaṃ vā asādiyanaṃ vā na jānāti,",
  "atk-vin02a2:143_12": "bālo hoti,",
  "atk-vin02a2:143_13": "saddhivihārikā bahukā.",
  "atk-vin02a2:143_14": "Tesu eko vattasampanno bhikkhu “upajjhāyassa kiccaṃ ahaṃ karissāmi,",
  "atk-vin02a2:143_15": "tumhe appossukkā viharathā”ti evañce attano bhāraṃ katvā itare vissajjeti,",
  "atk-vin02a2:143_16": "tassa bhārakaraṇato paṭṭhāya tesaṃ anāpatti.",
  "atk-vin02a2:144_0": "Nasammāvattanādikathā niṭṭhitā.",
  "atk-vin02a2:145_0": "Rādhabrāhmaṇavatthukathā",
  "atk-vin02a2:146_0": "69.",
  "atk-vin02a2:146_1": "Rādhabrāhmaṇavatthusmiṃ –",
  "atk-vin02a2:146_2": "kiñcāpi āyasmā sāriputto bhagavatā bārāṇasiyaṃ tīhi saraṇagamanehi anuññātaṃ pabbajjañceva upasampadañca jānāti,",
  "atk-vin02a2:146_3": "bhagavā pana taṃ lahukaṃ upasampadaṃ paṭikkhipitvā ñatticatutthakammena garukaṃ katvā upasampadaṃ anuññātukāmo.",
  "atk-vin02a2:146_4": "Athassa thero ajjhāsayaṃ viditvā “kathāhaṃ bhante taṃ brāhmaṇaṃ pabbājemi upasampādemī”ti āha.",
  "atk-vin02a2:146_5": "Buddhānañhi parisā ajjhāsayakusalā honti,",
  "atk-vin02a2:146_6": "ayañca buddhaparisāya aggo.",
  "atk-vin02a2:147_0": "Byattena bhikkhunā paṭibalenāti ettha byatto nāma yassa sāṭṭhakathaṃ vinayapiṭakaṃ vācuggataṃ pavattati,",
  "atk-vin02a2:147_1": "tasmiṃ asati yassa antamaso idaṃ ñatticatutthakammavācāmattampi suggahitaṃ hoti,",
  "atk-vin02a2:147_2": "vācuggataṃ pavattati,",
  "atk-vin02a2:147_3": "ayampi imasmiṃ atthe byatto.",
  "atk-vin02a2:147_4": "Yo pana kāsasosasemhādinā vā gelaññena oṭṭhadantajivhādīnaṃ vā asampattiyā pariyattiyaṃ vā akataparicayattā",
  "atk-vin02a2:147_5": "na sakkoti parimaṇḍalehi padabyañjanehi kammavācaṃ sāvetuṃ,",
  "atk-vin02a2:147_6": "byañjanaṃ vā padaṃ vā hāpeti,",
  "atk-vin02a2:147_7": "aññathā vā vattabbaṃ aññathā vadati,",
  "atk-vin02a2:147_8": "ayaṃ appaṭibalo.",
  "atk-vin02a2:147_9": "Tabbiparīto imasmiṃ atthe “paṭibalo”ti veditabbo.",
  "atk-vin02a2:147_10": "Saṅgho ñāpetabboti saṅgho jānāpetabbo.",
  "atk-vin02a2:147_11": "Tato paraṃ yaṃ saṅgho jānāpetabbo,",
  "atk-vin02a2:147_12": "taṃ dassetuṃ “suṇātu me bhante”tiādimāha.",
  "atk-vin02a2:148_0": "71.",
  "atk-vin02a2:148_1": "Upasampannasamanantarāti upasampanno hutvā samanantarā.",
  "atk-vin02a2:148_2": "Anācāraṃ ācaratīti paṇṇattivītikkamaṃ karoti.",
  "atk-vin02a2:148_3": "Ullumpatu manti uddharatu maṃ,",
  "atk-vin02a2:148_4": "akusalā vuṭṭhāpetvā kusale patiṭṭhapetu;",
  "atk-vin02a2:148_5": "sāmaṇerabhāvā vā uddharitvā bhikkhubhāve patiṭṭhāpetūti.",
  "atk-vin02a2:148_6": "Anukampaṃ upādāyāti anuddayaṃ paṭicca;",
  "atk-vin02a2:148_7": "mayi anukappaṃ katvāti attho.",
  "atk-vin02a2:149_0": "73.",
  "atk-vin02a2:149_1": "Aṭṭhitā hotīti niccappavattinī hoti.",
  "atk-vin02a2:149_2": "Cattāro nissayeti cattāro paccaye.",
  "atk-vin02a2:149_3": "Yasmā cattāro paccaye nissāya attabhāvo pavattati,",
  "atk-vin02a2:149_4": "tasmā te nissayāti vuccanti.",
  "atk-vin02a2:150_0": "Rādhabrāhmaṇavatthukathā niṭṭhitā.",
  "atk-vin02a2:151_0": "Ācariyavattakathā",
  "atk-vin02a2:152_0": "75.",
  "atk-vin02a2:152_1": "Kintāyaṃ bhikkhu hotīti kiṃ te ayaṃ bhikkhu hoti.",
  "atk-vin02a2:152_2": "Aññehi ovadiyo anusāsiyoti aññehi ovaditabbo ceva anusāsitabbo ca.",
  "atk-vin02a2:152_3": "Bāhullāya āvatto yadidaṃ gaṇabandhikanti gaṇabandho etassa bāhullassa atthīti gaṇabandhikaṃ, bāhullaṃ.",
  "atk-vin02a2:152_4": "Yaṃ idaṃ gaṇabandhikaṃ nāma bāhullaṃ,",
  "atk-vin02a2:152_5": "tadatthāya atilahuṃ tvaṃ āpannoti vuttaṃ hoti.",
  "atk-vin02a2:153_0": "76.",
  "atk-vin02a2:153_1": "Abyattāti paññāveyyattiyena virahitā.",
  "atk-vin02a2:153_2": "Aññattaropi aññatitthiyapubboti pasūro paribbājako.",
  "atk-vin02a2:153_3": "So kira “dhammaṃ thenessāmī”ti udāyittherassa santike pabbajitvā tena sahadhammikaṃ vuccamāno tassa vādaṃ āropesi.",
  "atk-vin02a2:153_4": "Anujānāmi bhikkhave byattena bhikkhunātiādimhi byatto pubbe bhikkhunovādakavaṇṇanāyaṃ vuttalakkhaṇoyeva.",
  "atk-vin02a2:153_5": "Yo pana antevāsino vā saddhivihārikassa vā gilānassa sakkoti upaṭṭhānādīni kātuṃ,",
  "atk-vin02a2:153_6": "ayaṃ idha paṭibaloti adhippeto.",
  "atk-vin02a2:153_7": "Vuttampi cetaṃ –",
  "atk-vin02a2:154_0": "“Pañcahupāli,",
  "atk-vin02a2:154_1": "aṅgehi samannāgatena bhikkhunā upasampādetabbaṃ,",
  "atk-vin02a2:154_2": "nissayo dātabbo,",
  "atk-vin02a2:154_3": "sāmaṇero upaṭṭhāpetabbo.",
  "atk-vin02a2:154_4": "Katamehi pañcahi?",
  "atk-vin02a2:154_5": "Paṭibalo hoti antevāsiṃ vā saddhivihāriṃ vā gilānaṃ upaṭṭhātuṃ vā upaṭṭhāpetuṃ vā,",
  "atk-vin02a2:154_6": "anabhirataṃ vūpakāsetuṃ vā vūpakāsāpetuṃ vā,",
  "atk-vin02a2:154_7": "uppannaṃ kukkuccaṃ dhammato vinodetuṃ,",
  "atk-vin02a2:154_8": "abhidhamme vinetuṃ,",
  "atk-vin02a2:154_9": "abhivinaye vinetū”nti.",
  "atk-vin02a2:155_0": "77.",
  "atk-vin02a2:155_1": "Pakkhasaṅkantesūti titthiyapakkhasaṅkantesu.",
  "atk-vin02a2:155_2": "Anujānāmi bhikkhave ācariyanti ācārasamācārasikkhāpanakaṃ ācariyaṃ anujānāmi.",
  "atk-vin02a2:155_3": "Ācariyo bhikkhave antevāsikamhītiādi sabbaṃ “upajjhāyo bhikkhave saddhivihārikamhī”tiādinā nayena vuttavaseneva veditabbaṃ.",
  "atk-vin02a2:155_4": "Nāmamattameva hi ettha nānaṃ.",
  "atk-vin02a2:156_0": "Ācariyavattakathā niṭṭhitā.",
  "atk-vin02a2:157_0": "Paṇāmanākhamanākathā",
  "atk-vin02a2:158_0": "80.",
  "atk-vin02a2:158_1": "Antevāsikā ācariyesu na sammā vattantīti ettha pana yaṃ pubbe “nasammāvattanāya ca yāva cīvararajanaṃ,",
  "atk-vin02a2:158_2": "tāva vatte akariyamāne upajjhāyassa parihāni hoti,",
  "atk-vin02a2:158_3": "tasmā taṃ akarontassa nissayamuttakassāpi amuttakassāpi āpattiyevā”ti ca,",
  "atk-vin02a2:158_4": "“ekaccassa pattadānato paṭṭhāya amuttakanissayasseva āpattī”ti ca lakkhaṇaṃ vuttaṃ,",
  "atk-vin02a2:158_5": "na teneva lakkhaṇena nissayantevāsikassa āpatti veditabbā.",
  "atk-vin02a2:158_6": "Nissayantevāsikena hi yāva ācariyaṃ nissāya vasati,",
  "atk-vin02a2:158_7": "tāva sabbaṃ ācariyavattaṃ kātabbaṃ.",
  "atk-vin02a2:158_8": "Pabbajjāupasampadādhammantevāsikehi pana nissayamuttakehipi ādito paṭṭhāya yāva cīvararajanaṃ,",
  "atk-vin02a2:158_9": "tāva vattaṃ kātabbaṃ;",
  "atk-vin02a2:158_10": "anāpucchitvā pattadānādimhi pana etesaṃ anāpatti.",
  "atk-vin02a2:158_11": "Etesu ca pabbajjantevāsiko ca upasampadantevāsiko ca ācariyassa yāvajīvaṃ bhāro.",
  "atk-vin02a2:158_12": "Nissayantevāsiko ca dhammantevāsiko ca yāva samīpe vasanti, tāvadeva.",
  "atk-vin02a2:158_13": "Tasmā ācariyenāpi tesu sammā vattitabbaṃ.",
  "atk-vin02a2:158_14": "Ācariyantevāsikesu hi yo yo na sammā vattati,",
  "atk-vin02a2:158_15": "tassa tassa āpatti.",
  "atk-vin02a2:159_0": "Paṇāmanākhamanākathā niṭṭhitā.",
  "atk-vin02a2:160_0": "Nissayapaṭippassaddhikathā",
  "atk-vin02a2:161_0": "83.",
  "atk-vin02a2:161_1": "Upajjhāyamhā nissayapaṭippassaddhīsu –",
  "atk-vin02a2:161_2": "upajjhāyo pakkanto vātiādīsu ayaṃ vinicchayo –",
  "atk-vin02a2:161_3": "pakkantoti tamhā āvāsā vippavasitukāmo pakkanto disaṃ gato.",
  "atk-vin02a2:161_4": "Evaṃ gate ca pana tasmiṃ sace vihāre nissayadāyako atthi,",
  "atk-vin02a2:161_5": "yassa santike aññadāpi nissayo vā gahitapubbo hoti,",
  "atk-vin02a2:161_6": "yo vā ekasambhogaparibhogo,",
  "atk-vin02a2:161_7": "tassa santike nissayo gahetabbo,",
  "atk-vin02a2:161_8": "ekadivasampi parihāro natthi.",
  "atk-vin02a2:161_9": "Sace tādiso natthi,",
  "atk-vin02a2:161_10": "añño lajjī pesalo atthi,",
  "atk-vin02a2:161_11": "tassa lajjīpesalabhāvaṃ jānantena tadaheva nissayo yācitabbo.",
  "atk-vin02a2:161_12": "Sace deti,",
  "atk-vin02a2:161_13": "iccetaṃ kusalaṃ.",
  "atk-vin02a2:161_14": "Atha pana “tumhākaṃ upajjhāyo lahuṃ āgamissatī”ti pucchati,",
  "atk-vin02a2:161_15": "upajjhāyena ca tathā vuttaṃ, “āma,",
  "atk-vin02a2:161_16": "bhante”ti vattabbaṃ.",
  "atk-vin02a2:161_17": "Sace vadati “tena hi upajjhāyassa āgamanaṃ āgamethā”ti vaṭṭati.",
  "atk-vin02a2:161_18": "Atha panassa pakatiyā pesalabhāvaṃ na jānāti,",
  "atk-vin02a2:161_19": "cattāri pañca divasāni tassa bhikkhuno sabhāgataṃ oloketvā okāsaṃ kāretvā nissayo gahetabbo.",
  "atk-vin02a2:162_0": "Sace pana vihāre nissayadāyako natthi,",
  "atk-vin02a2:162_1": "upajjhāyo ca “ahaṃ katipāhena āgamissāmi,",
  "atk-vin02a2:162_2": "mā ukkaṇṭhitthā”ti vatvā gato,",
  "atk-vin02a2:162_3": "yāva āgamanā parihāro labbhati.",
  "atk-vin02a2:162_4": "Athāpi naṃ tattha manussā paricchinnakālato uttaripi pañca vā dasa vā divasāni vāsentiyeva,",
  "atk-vin02a2:162_5": "tena vihāraṃ pavatti pesetabbā “daharā mā ukkaṇṭhantu,",
  "atk-vin02a2:162_6": "ahaṃ asukadivasaṃ nāma āgamissāmī”ti.",
  "atk-vin02a2:162_7": "Evampi parihāro labbhati.",
  "atk-vin02a2:162_8": "Atha āgacchato antarāmagge nadīpūrena vā corādīhi vā upaddavo hoti,",
  "atk-vin02a2:162_9": "thero udakosakkanaṃ vā āgameti,",
  "atk-vin02a2:162_10": "sahāye vā pariyesati,",
  "atk-vin02a2:162_11": "tañce pavattiṃ daharā suṇanti,",
  "atk-vin02a2:162_12": "yāva āgamanā parihāro labbhati.",
  "atk-vin02a2:162_13": "Sace pana so “idhevāhaṃ vasissāmī”ti pahiṇati,",
  "atk-vin02a2:162_14": "parihāro natthi.",
  "atk-vin02a2:162_15": "Yattha nissayo labbhati,",
  "atk-vin02a2:162_16": "tattha gantabbaṃ.",
  "atk-vin02a2:163_0": "Vibbhante pana kālaṅkate pakkhasaṅkante vā ekadivasampi parihāro natthi.",
  "atk-vin02a2:163_1": "Yattha nissayo labbhati,",
  "atk-vin02a2:163_2": "tattha gantabbaṃ.",
  "atk-vin02a2:163_3": "Āṇattīti pana nissayapaṇāmanā vuccati.",
  "atk-vin02a2:163_4": "Tasmā “paṇāmemi ta”nti vā “mā idha paṭikkamī”ti vā “nīhara te pattacīvara”nti vā “nāhaṃ tayā upaṭṭhātabbo”ti",
  "atk-vin02a2:163_5": "vāti iminā pāḷinayena “mā maṃ gāmappavesanaṃ āpucchī”tiādinā pāḷimuttakanayena vā yo nissayapaṇāmanāya",
  "atk-vin02a2:163_6": "paṇāmito hoti,",
  "atk-vin02a2:163_7": "tena upajjhāyo khamāpetabbo.",
  "atk-vin02a2:164_0": "Sace āditova na khamati,",
  "atk-vin02a2:164_1": "daṇḍakammaṃ āharitvā tikkhattuṃ tāva sayameva khamāpetabbo.",
  "atk-vin02a2:164_2": "No ce khamati,",
  "atk-vin02a2:164_3": "tasmiṃ vihāre mahāthere gahetvā khamāpetabbo.",
  "atk-vin02a2:164_4": "No ce khamati,",
  "atk-vin02a2:164_5": "sāmantavihāre bhikkhū gahetvā khamāpetabbo.",
  "atk-vin02a2:164_6": "Sace evampi na khamati,",
  "atk-vin02a2:164_7": "aññattha gantvā upajjhāyassa sabhāgānaṃ santike vasitabbaṃ “appeva nāma sabhāgānaṃ me santike vasatīti ñatvāpi khameyyā”ti.",
  "atk-vin02a2:164_8": "Sace evampi na khamati,",
  "atk-vin02a2:164_9": "tatreva vasitabbaṃ.",
  "atk-vin02a2:164_10": "Tatra ce dubbhikkhādidosena na sakkā hoti vasituṃ,",
  "atk-vin02a2:164_11": "taṃyeva vihāraṃ āgantvā aññassa santike nissayaṃ gahetvā vasituṃ vaṭṭati.",
  "atk-vin02a2:164_12": "Ayamāṇattiyaṃ vinicchayo.",
  "atk-vin02a2:165_0": "Ācariyamhā nissayapaṭippassaddhīsu ācariyo pakkanto vā hotīti ettha koci ācariyo āpucchitvā pakkamati,",
  "atk-vin02a2:165_1": "koci anāpucchitvā.",
  "atk-vin02a2:165_2": "Antevāsikopi evameva.",
  "atk-vin02a2:165_3": "Tatra sace antevāsiko ācariyaṃ āpucchati “asukaṃ nāma bhante ṭhānaṃ gantuṃ icchāmi kenacideva karaṇīyenā”ti,",
  "atk-vin02a2:165_4": "ācariyena ca “kadā gamissasī”ti vutto “sāyanhe vā rattiṃ vā uṭṭhahitvā gamissāmī”ti vadati,",
  "atk-vin02a2:165_5": "ācariyopi “sādhū”ti sampaṭicchati,",
  "atk-vin02a2:165_6": "taṅkhaṇaññeva nissayo paṭippassambhati.",
  "atk-vin02a2:166_0": "Sace pana “bhante asukaṃ nāma ṭhānaṃ gantukāmomhī”ti vutte ācariyo “asukasmiṃ nāma gāme piṇḍāya caritvā pacchā jānissasī”ti vadati,",
  "atk-vin02a2:166_1": "so ca “sādhū”ti sampaṭicchati,",
  "atk-vin02a2:166_2": "tato ce gato, sugato.",
  "atk-vin02a2:166_3": "Sace pana na gacchati,",
  "atk-vin02a2:166_4": "nissayo na paṭippassambhati.",
  "atk-vin02a2:166_5": "Athāpi “gacchāmī”ti vutte ācariyena “mā tāva gaccha,",
  "atk-vin02a2:166_6": "rattiṃ mantetvā jānissāmā”ti vutto mantetvā gacchati, sugato.",
  "atk-vin02a2:166_7": "No ce gacchati,",
  "atk-vin02a2:166_8": "nissayo na paṭippassambhati.",
  "atk-vin02a2:166_9": "Ācariyaṃ anāpucchā pakkamantassa pana upacārasīmātikkame nissayo paṭippassambhati.",
  "atk-vin02a2:166_10": "Antoupacārasīmato paṭinivattantassa na paṭippassambhati.",
  "atk-vin02a2:167_0": "Sace pana ācariyo antevāsikaṃ āpucchati “āvuso asukaṃ nāma ṭhānaṃ gamissāmī”ti,",
  "atk-vin02a2:167_1": "antevāsikena ca “kadā”ti vutte “sāyanhe vā rattibhāge vā”ti vadati,",
  "atk-vin02a2:167_2": "antevāsikopi “sādhū”ti sampaṭicchati,",
  "atk-vin02a2:167_3": "taṅkhaṇaññeva nissayo paṭippassambhati.",
  "atk-vin02a2:168_0": "Sace pana ācariyo “sve piṇḍāya caritvā gamissāmī”ti vadati,",
  "atk-vin02a2:168_1": "itaro ca “sādhū”ti sampaṭicchati,",
  "atk-vin02a2:168_2": "ekadivasaṃ tāva nissayo na paṭippassambhati,",
  "atk-vin02a2:168_3": "punadivase paṭippassaddho hoti.",
  "atk-vin02a2:168_4": "“Asukasmiṃ nāma gāme piṇḍāya caritvā jānissāmi mama gamanaṃ vā agamanaṃ vā”ti vatvā sace na gacchati,",
  "atk-vin02a2:168_5": "nissayo na paṭippassambhati.",
  "atk-vin02a2:168_6": "Athāpi “gacchāmī”ti vutte antevāsikena “mā tāva gacchatha,",
  "atk-vin02a2:168_7": "rattiṃ mantetvā jānissathā”ti vutto mantetvāpi na gacchati,",
  "atk-vin02a2:168_8": "nissayo na paṭippassambhati.",
  "atk-vin02a2:169_0": "Sace ubhopi ācariyantevāsikā kenaci karaṇīyena bahisīmaṃ gacchanti,",
  "atk-vin02a2:169_1": "tato ce ācariyo gamiyacitte uppanne anāpucchāva gantvā dvinnaṃ leḍḍupātānaṃ antoyeva nivattati,",
  "atk-vin02a2:169_2": "nissayo na paṭippassambhati.",
  "atk-vin02a2:169_3": "Sace dve leḍḍupāte atikkamitvā nivattati,",
  "atk-vin02a2:169_4": "paṭippassaddho hoti.",
  "atk-vin02a2:169_5": "Ācariyupajjhāyā dve leḍḍupāte atikkamma aññasmiṃ vihāre vasanti,",
  "atk-vin02a2:169_6": "nissayo paṭippassambhati.",
  "atk-vin02a2:170_0": "Ācariye vibbhante kālaṅkate pakkhasaṅkante ca taṅkhaṇaññeva paṭippassambhati.",
  "atk-vin02a2:170_1": "Āṇattiyaṃ pana sacepi ācariyo muñcitukāmova hutvā nissayapaṇāmanāya paṇāmeti,",
  "atk-vin02a2:170_2": "antevāsiko ca “kiñcāpi maṃ ācariyo paṇāmeti,",
  "atk-vin02a2:170_3": "atha kho hadayena muduko”ti sālayova hoti,",
  "atk-vin02a2:170_4": "nissayo na paṭippassambhatiyeva.",
  "atk-vin02a2:170_5": "Sacepi ācariyo sālayo,",
  "atk-vin02a2:170_6": "antevāsiko nirālayo,",
  "atk-vin02a2:170_7": "“na dāni imaṃ nissāya vasissāmī”ti dhuraṃ nikkhipati,",
  "atk-vin02a2:170_8": "evampi na paṭippassambhati.",
  "atk-vin02a2:170_9": "Ubhinnaṃ sālayabhāve pana na paṭippassambhatiyeva.",
  "atk-vin02a2:170_10": "Ubhinnaṃ dhuranikkhepena paṭippassambhati.",
  "atk-vin02a2:170_11": "Paṇāmitena daṇḍakammaṃ āharitvā tikkhattuṃ khamāpetabbo.",
  "atk-vin02a2:170_12": "No ce khamati,",
  "atk-vin02a2:170_13": "upajjhāye vuttanayena paṭipajjitabbaṃ.",
  "atk-vin02a2:171_0": "Upajjhāyena vā samodhānagatoti ettha dassanasavanavasena samodhānaṃ veditabbaṃ.",
  "atk-vin02a2:171_1": "Sace hi ācariyaṃ nissāya vasanto saddhivihāriko ekavihāre cetiyaṃ vā vandantaṃ ekagāme piṇḍāya vā carantaṃ upajjhāyaṃ passati,",
  "atk-vin02a2:171_2": "nissayo paṭippassambhati.",
  "atk-vin02a2:171_3": "Upajjhāyo passati,",
  "atk-vin02a2:171_4": "saddhivihāriko pana na passati,",
  "atk-vin02a2:171_5": "na paṭippassambhati.",
  "atk-vin02a2:171_6": "Maggappaṭipannaṃ vā ākāsena vā gacchantaṃ upajjhāyaṃ disvā dūrattā bhikkhūti jānāti,",
  "atk-vin02a2:171_7": "upajjhāyoti na jānāti,",
  "atk-vin02a2:171_8": "na paṭippassambhati.",
  "atk-vin02a2:171_9": "Sace jānāti,",
  "atk-vin02a2:171_10": "paṭippassambhati.",
  "atk-vin02a2:171_11": "Uparipāsāde upajjhāyo vasati,",
  "atk-vin02a2:171_12": "heṭṭhā saddhivihāriko,",
  "atk-vin02a2:171_13": "taṃ adisvāva yāguṃ pivitvā pakkamati,",
  "atk-vin02a2:171_14": "āsanasālāya vā nisinnaṃ adisvāva ekamante bhuñjitvā pakkamati,",
  "atk-vin02a2:171_15": "dhammassavanamaṇḍape vā nisinnampi taṃ adisvāva dhammaṃ sutvā pakkamati,",
  "atk-vin02a2:171_16": "nissayo na paṭippassambhati.",
  "atk-vin02a2:171_17": "Evaṃ tāva dassanavasena samodhānaṃ veditabbaṃ.",
  "atk-vin02a2:172_0": "Savanavasena pana sace upajjhāyassa vihāre vā antaraghare vā dhammaṃ kathentassa anumodanaṃ vā karontassa",
  "atk-vin02a2:172_1": "saddaṃ sutvā “upajjhāyassa me saddo”ti sañjānāti,",
  "atk-vin02a2:172_2": "nissayo paṭippassambhati.",
  "atk-vin02a2:172_3": "Asañjānantassa na paṭippassambhatīti ayaṃ samodhāne vinicchayo.",
  "atk-vin02a2:173_0": "Nissayapaṭippassaddhikathā niṭṭhitā.",
  "atk-vin02a2:174_0": "Upasampādetabbapañcakakathā",
  "atk-vin02a2:175_0": "84.",
  "atk-vin02a2:175_1": "Idāni yaṃ pubbe “anujānāmi bhikkhave byattena bhikkhunā paṭibalena dasavassena vā atirekadasavassena vā upasampādetuṃ,",
  "atk-vin02a2:175_2": "nissayaṃ dātu”nti saṅkhepato upajjhāyācariyānaṃ lakkhaṇaṃ vuttaṃ,",
  "atk-vin02a2:175_3": "taṃ vitthārato dassetuṃ “pañcahi,",
  "atk-vin02a2:175_4": "bhikkhave,",
  "atk-vin02a2:175_5": "aṅgehi samannāgatenā”tiādimāha.",
  "atk-vin02a2:175_6": "Tattha pañcahi aṅgehīti pañcahi aguṇaṅgehi.",
  "atk-vin02a2:175_7": "So hi sīlakkhandhādīhi asamannāgatattāva aguṇaṅgehi samannāgato hoti.",
  "atk-vin02a2:175_8": "Na upasampādetabbanti upajjhāyena hutvā na upasampādetabbaṃ.",
  "atk-vin02a2:175_9": "Na nissayo dātabboti ācariyena hutvā nissayo na dātabbo.",
  "atk-vin02a2:175_10": "Ettha ca na asekkhena sīlakkhandhenāti ca attanā na asekkhenāti ca assaddhoti ca ādīsu tīsu pañcakesu ayuttavasena paṭikkhepo kato,",
  "atk-vin02a2:175_11": "na āpattiaṅgavasena.",
  "atk-vin02a2:175_12": "Yo hi asekkhehi sīlakkhandhādīhi asamannāgato pare ca tattha samādapetuṃ asakkonto assaddhiyādidosayuttova hutvā parisaṃ pariharati,",
  "atk-vin02a2:175_13": "tassa parisā sīlādīhi parihāyatiyeva,",
  "atk-vin02a2:175_14": "na vaḍḍhati.",
  "atk-vin02a2:175_15": "Tasmā tena na upasampādetabbantiādi ayuttavasena vuttaṃ,",
  "atk-vin02a2:175_16": "na āpattiaṅgavasena.",
  "atk-vin02a2:175_17": "Na hi khīṇāsavasseva upajjhāyācariyabhāvo bhagavatā anuññāto.",
  "atk-vin02a2:175_18": "Yadi tasseva anuññāto abhavissa,",
  "atk-vin02a2:175_19": "“sace upajjhāyassa anabhirati uppannā hotī”tiādiṃ na vadeyya.",
  "atk-vin02a2:175_20": "Yasmā pana khīṇāsavassa parisā sīlādīhi na parihāyati,",
  "atk-vin02a2:175_21": "tasmā “pañcahi bhikkhave aṅgehi samannāgatena bhikkhunā upasampādetabba”ntiādi vuttaṃ.",
  "atk-vin02a2:176_0": "Adhisīle sīlavipannotiādīsu pārājikañca saṅghādisesañca āpanno adhisīle sīlavipanno nāma.",
  "atk-vin02a2:176_1": "Itare pañcāpattikkhandhe āpanno ajjhācāre ācāravipanno nāma.",
  "atk-vin02a2:176_2": "Sammādiṭṭhiṃ pahāya antaggāhikāya diṭṭhiyā samannāgato atidiṭṭhiyā diṭṭhivipanno nāma.",
  "atk-vin02a2:176_3": "Yattakaṃ sutaṃ parisaṃ pariharantassa icchitabbaṃ,",
  "atk-vin02a2:176_4": "tena virahitattā appassuto.",
  "atk-vin02a2:176_5": "Yaṃ tena jānitabbaṃ āpattādi,",
  "atk-vin02a2:176_6": "tassa ajānanato duppañño.",
  "atk-vin02a2:176_7": "Imasmiṃ pañcake purimāni tīṇi padāni ayuttavasena vuttāni,",
  "atk-vin02a2:176_8": "pacchimāni dve āpattiaṅgavasena.",
  "atk-vin02a2:177_0": "Āpattiṃ na jānātīti “idaṃ nāma mayā kata”nti vutte “imaṃ nāma āpattiṃ ayaṃ āpanno”ti na jānāti.",
  "atk-vin02a2:177_1": "Vuṭṭhānaṃ na jānātīti vuṭṭhānagāminito vā desanāgāminito vā āpattito evaṃ nāma vuṭṭhānaṃ hotīti na jānāti.",
  "atk-vin02a2:177_2": "Imasmiṃ pañcake purimāni dve padāni ayuttavasena vuttāni,",
  "atk-vin02a2:177_3": "pacchimāni tīṇi āpattiaṅgavasena.",
  "atk-vin02a2:178_0": "Ābhisamācārikāya sikkhāyāti khandhakavatte vinetuṃ na paṭibalo hotīti attho.",
  "atk-vin02a2:178_1": "Ādibrahmacariyakāyāti sekkhapaṇṇattiyaṃ vinetuṃ na paṭibaloti attho.",
  "atk-vin02a2:178_2": "Abhidhammeti nāmarūpaparicchede vinetuṃ na paṭibaloti attho.",
  "atk-vin02a2:178_3": "Abhivinayeti sakale vinayapiṭake vinetuṃ na paṭibaloti attho.",
  "atk-vin02a2:178_4": "Vinetuṃ na paṭibaloti ca sabbattha sikkhāpetuṃ na sakkotīti attho.",
  "atk-vin02a2:178_5": "Dhammato vivecetunti dhammena kāraṇena vissajjāpetuṃ.",
  "atk-vin02a2:178_6": "Imasmi pañcake sabbapadesu āpatti.",
  "atk-vin02a2:178_7": "Āpattiṃ na jānātītiādipañcakasmimpi sabbapadesu āpatti.",
  "atk-vin02a2:178_8": "Ūnadasavassapariyosānapañcakepi eseva nayo.",
  "atk-vin02a2:178_9": "Iti ādito tayo pañcakā,",
  "atk-vin02a2:178_10": "catutthe tīṇi padāni,",
  "atk-vin02a2:178_11": "pañcame dve padānīti sabbepi cattāro pañcakā ayuttavasena vuttā.",
  "atk-vin02a2:178_12": "Catutthapañcake dve padāni,",
  "atk-vin02a2:178_13": "pañcame tīṇi,",
  "atk-vin02a2:178_14": "chaṭṭhasattamaaṭṭhamā tayo pañcakāti sabbepi cattāro pañcakā āpattiaṅgavasena vuttā;",
  "atk-vin02a2:178_15": "sukkapakkhe aṭṭhasu anāpattiyevāti.",
  "atk-vin02a2:179_0": "Upasampādetabbapañcakakathā niṭṭhitā.",
  "atk-vin02a2:180_0": "Upasampādetabbachakkakathā",
  "atk-vin02a2:181_0": "85.",
  "atk-vin02a2:181_1": "Chakkesu ūnadasavassapadaṃ viseso,",
  "atk-vin02a2:181_2": "taṃ sabbattha āpattikaraṃ.",
  "atk-vin02a2:181_3": "Sesaṃ vuttanayeneva veditabbaṃ.",
  "atk-vin02a2:181_4": "Tattha ubhayāni kho panassa pātimokkhāni vitthārena na svāgatāni hontīti ubhatovibhaṅgavasena na svāgatāni.",
  "atk-vin02a2:181_5": "Na suvibhattānīti mātikāvibhaṅgavasena.",
  "atk-vin02a2:181_6": "Na suppavattīnīti vācuggatavasena.",
  "atk-vin02a2:181_7": "Na suvinicchitāni suttaso anubyañjanasoti mātikāto ca vibhaṅgato ca na suṭṭhu vinicchitāni.",
  "atk-vin02a2:182_0": "Upasampādetabbachakkakathā niṭṭhitā.",
  "atk-vin02a2:183_0": "Aññatitthiyapubbavatthukathā",
  "atk-vin02a2:184_0": "86.",
  "atk-vin02a2:184_1": "Aññatitthiyapubbavatthusmiṃ –",
  "atk-vin02a2:184_2": "yo tāva ayaṃ pasūro,",
  "atk-vin02a2:184_3": "so titthiyapakkantakattā na upasampādetabbo.",
  "atk-vin02a2:184_4": "Yo pana aññopi nayidha pabbajitapubbo āgacchati,",
  "atk-vin02a2:184_5": "tasmiṃ yaṃ kattabbaṃ taṃ dassetuṃ “yo so bhikkhave aññopī”tiādimāha.",
  "atk-vin02a2:184_6": "Tattha tassa cattāro māse parivāso dātabboti ayaṃ titthiyaparivāso nāma;",
  "atk-vin02a2:184_7": "appaṭicchannaparivāsotipi vuccati.",
  "atk-vin02a2:184_8": "Ayaṃ pana naggaparibbājakasseva ājīvakassa vā acelakassa vā dātabbo.",
  "atk-vin02a2:184_9": "Sace sopi sāṭakaṃ vā vāḷakambalādīnaṃ aññataraṃ titthiyaddhajaṃ vā nivāsetvā āgacchati,",
  "atk-vin02a2:184_10": "nāssa parivāso dātabbo.",
  "atk-vin02a2:184_11": "Aññassa pana tāpasapaṇḍaraṅgādikassa na dātabbova.",
  "atk-vin02a2:185_0": "Paṭhamaṃ kesamassuntiādinā tassa āditova sāmaṇerapabbajjaṃ dasseti.",
  "atk-vin02a2:185_1": "Evaṃ pabbājentehi pana tasmiṃ saṅghamajjhe nisinneyeva “tvaṃ pabbājehi,",
  "atk-vin02a2:185_2": "tvaṃ ācariyo hohi,",
  "atk-vin02a2:185_3": "tvaṃ upajjhāyo hohī”ti therā bhikkhū na vattabbā.",
  "atk-vin02a2:185_4": "Evaṃ vuttā hi sace tassa ācariyupajjhāyabhāvena jigucchantā na sampaṭicchanti,",
  "atk-vin02a2:185_5": "atha so “nayime mayhaṃ saddahantī”ti kujjhitvāpi gaccheyya.",
  "atk-vin02a2:185_6": "Tasmā taṃ ekamantaṃ netvā tassa ācariyupajjhāyā pariyesitabbā.",
  "atk-vin02a2:186_0": "87.",
  "atk-vin02a2:186_1": "Evaṃ kho bhikkhave aññatitthiyapubbo ārādhako hoti,",
  "atk-vin02a2:186_2": "evaṃ anārādhakoti ayamassa parivāsavattadassanatthaṃ mātikā.",
  "atk-vin02a2:186_3": "Kathañca bhikkhavetiādi tasseva vibhaṅgo.",
  "atk-vin02a2:186_4": "Tattha atikālena gāmaṃ pavisatīti bhikkhūnaṃ vattakaraṇavelāyameva gāmaṃ piṇḍāya pavisati.",
  "atk-vin02a2:186_5": "Atidivā paṭikkamatīti kulagharesu itthipurisadārakadārikādīhi saddhiṃ gehassitakathaṃ kathento tattheva",
  "atk-vin02a2:186_6": "bhuñjitvā bhikkhūsu pattacīvaraṃ paṭisāmetvā uddesaparipucchādīni vā karontesu paṭisallīnesu vā āgacchati;",
  "atk-vin02a2:186_7": "na upajjhāyavattaṃ nācariyavattaṃ karoti,",
  "atk-vin02a2:186_8": "aññadatthu vasanaṭṭhānaṃ pavisitvā niddāyati.",
  "atk-vin02a2:186_9": "Evampi bhikkhave aññatitthiyapubbo anārādhako hotīti evampi karonto parivāsavattassa sampādako pūrako na hoti.",
  "atk-vin02a2:187_0": "Vesiyāgocaro vātiādīsu vesiyāti āmisakiñcikkhasampadānādinā sulabhajjhācārā rūpūpajīvikā itthiyo.",
  "atk-vin02a2:187_1": "Vidhavāti matapatikā vā pavutthapatikā vā itthiyo;",
  "atk-vin02a2:187_2": "tā yena kenaci saddhiṃ mittabhāvaṃ patthenti.",
  "atk-vin02a2:187_3": "Thullakumārikāti yobbannappattā yobbannātītā vā kumāriyo;",
  "atk-vin02a2:187_4": "tā purisādhippāyāva vicaranti,",
  "atk-vin02a2:187_5": "yena kenaci saddhiṃ mittabhāvaṃ patthenti.",
  "atk-vin02a2:187_6": "Paṇḍakāti ussannakilesā avūpasantapariḷāhā napuṃsakā;",
  "atk-vin02a2:187_7": "te pariḷāhavegābhibhūtā yena kenaci saddhiṃ mittabhāvaṃ patthenti.",
  "atk-vin02a2:187_8": "Bhikkhuniyoti samānapabbajjā itthiyo;",
  "atk-vin02a2:187_9": "tāhi saddhiṃ khippameva vissāso hoti,",
  "atk-vin02a2:187_10": "tato sīlaṃ bhijjati.",
  "atk-vin02a2:188_0": "Tattha vesiyānaṃ kulesu kulupako hutvā piṇḍapātacariyādīhi vā apadisitvā sinehasanthavajātena hadayena",
  "atk-vin02a2:188_1": "abhiṇhadassanasallāpakāmatāya tāsaṃ santikaṃ upasaṅkamanto “vesiyāgocaro”ti vuccati,",
  "atk-vin02a2:188_2": "so nacirasseva “asukavesiyā saddhiṃ gato”ti vattabbataṃ pāpuṇāti.",
  "atk-vin02a2:188_3": "Esa nayo sabbattha.",
  "atk-vin02a2:188_4": "Sace pana vesiyādayo salākabhattādīni denti,",
  "atk-vin02a2:188_5": "bhikkhūhi saddhiṃ gantvā saddhiṃyeva bhuñjitvā vā gahetvā vā āgantuṃ vaṭṭati.",
  "atk-vin02a2:188_6": "Gilānā bhikkhuniyo ovadituṃ vā dhammaṃ vā desetuṃ uddesaparipucchādīni vā dātuṃ gacchantehi bhikkhūhi saddhiṃ gantuṃ vaṭṭati.",
  "atk-vin02a2:188_7": "Yo pana tathā āgantvā mittasanthavavasena gacchati,",
  "atk-vin02a2:188_8": "ayaṃ anārādhako hoti.",
  "atk-vin02a2:189_0": "Uccāvacāni karaṇīyānīti mahantakhuddakāni kammāni.",
  "atk-vin02a2:189_1": "Tattha ghaṇṭiṃ paharitvā samaggena saṅghena sannipatitvā kattabbāni cetiyamahāpāsādapaṭisaṅkharaṇādīni kammāni uccāni nāma.",
  "atk-vin02a2:189_2": "Cīvaradhovanarajanādīni khandhakapariyāpannāni ca aggisālavattādīni ābhisamācārikāni avacāni nāma.",
  "atk-vin02a2:189_3": "Tattha na dakkho hotīti tesu kammesu cheko susikkhito na hoti.",
  "atk-vin02a2:189_4": "Na analasoti uṭṭhānavīriyasampanno na hoti;",
  "atk-vin02a2:189_5": "“bhikkhusaṅghassa kammaṃ atthī”ti sutvā pageva bhattakiccaṃ katvā gabbhantaraṃ pavisitvā yāvadatthaṃ supitvā sāyaṃ nikkhamati.",
  "atk-vin02a2:189_6": "Tatrupāyāyāti tesu kammesu upāyabhūtāya.",
  "atk-vin02a2:189_7": "Vīmaṃsāyāti ṭhānuppattikavīmaṃsāya.",
  "atk-vin02a2:189_8": "“Idamevaṃ kattabbaṃ,",
  "atk-vin02a2:189_9": "idamevaṃ na kattabba”nti tasmiṃyeva khaṇe uppannapaññāya samannāgato na hoti.",
  "atk-vin02a2:189_10": "Na alaṃ kātuṃ na alaṃ saṃvidhātunti sahatthāpi kātuṃ samattho na hoti;",
  "atk-vin02a2:189_11": "“gaṇhatha bhante,",
  "atk-vin02a2:189_12": "gaṇha dahara,",
  "atk-vin02a2:189_13": "gaṇha sāmaṇera,",
  "atk-vin02a2:189_14": "sace tumhe vā na karissatha,",
  "atk-vin02a2:189_15": "amhe vā na karissāma,",
  "atk-vin02a2:189_16": "ko dāni imaṃ karissatī”ti evaṃ ussāhaṃ janetvā saṃvidhātuṃ aññamaññaṃ kāretumpi samattho na hoti.",
  "atk-vin02a2:189_17": "Bhikkhūhi “kammaṃ karissāmā”ti vutte kiñci rogaṃ apadisati,",
  "atk-vin02a2:189_18": "bhikkhūnaṃ kammaṃ karontānaṃ samīpeneva vicarati,",
  "atk-vin02a2:189_19": "sīsameva dasseti,",
  "atk-vin02a2:189_20": "ayampi anārādhako hoti.",
  "atk-vin02a2:190_0": "Na tibbacchando hotīti balavacchando na hoti.",
  "atk-vin02a2:190_1": "Uddeseti pāḷipariyāpuṇane.",
  "atk-vin02a2:190_2": "Paripucchāyāti atthasavane.",
  "atk-vin02a2:190_3": "Adhisīleti pātimokkhasīle.",
  "atk-vin02a2:190_4": "Adhicitteti lokiyasamādhibhāvanāya.",
  "atk-vin02a2:190_5": "Adhipaññāyāti lokuttaramaggabhāvanāya.",
  "atk-vin02a2:191_0": "Saṅkanto hotīti idhāgato hoti.",
  "atk-vin02a2:191_1": "Tassa satthunoti tassa titthāyatanasāmikassa.",
  "atk-vin02a2:191_2": "Tassa diṭṭhiyāti tassa santakāya laddhiyā.",
  "atk-vin02a2:191_3": "Idāni sāyeva laddhi yasmā tassa titthakarassa khamati ceva ruccati ca “idameva sacca”nti ca daḷhaggāhena gahitā;",
  "atk-vin02a2:191_4": "tasmā tassa khanti ruci ādāyoti vuccati.",
  "atk-vin02a2:191_5": "Tena vuttaṃ –",
  "atk-vin02a2:191_6": "“tassa khantiyā tassa ruciyā tassa ādāyassā”ti.",
  "atk-vin02a2:191_7": "Avaṇṇe bhaññamāneti garahāya bhaññamānāya.",
  "atk-vin02a2:191_8": "Anabhiraddhoti aparipuṇṇasaṅkappo;",
  "atk-vin02a2:191_9": "no paggahitacitto.",
  "atk-vin02a2:191_10": "Udaggoti abbhunnatakāyacitto.",
  "atk-vin02a2:191_11": "Idaṃ bhikkhave saṅghātanikaṃ aññatitthiyapubbassa anārādhanīyasminti bhikkhave yamidaṃ tassa satthuno",
  "atk-vin02a2:191_12": "tasseva ca laddhiyā avaṇṇe bhaññamāne “kiṃ ime paraṃ garahantī”ti kāyavacīvikāranibbattakaṃ anattamanattaṃ,",
  "atk-vin02a2:191_13": "buddhādīnañca avaṇṇe bhaññamāne attamanattaṃ,",
  "atk-vin02a2:191_14": "yañca tasseva satthuno tasseva ca laddhiyā vaṇṇe bhaññamāne attamanattaṃ,",
  "atk-vin02a2:191_15": "buddhādīnañca vaṇṇabhaṇane anattamanattaṃ,",
  "atk-vin02a2:191_16": "idaṃ aññatitthiyapubbassa anārādhanīyasmiṃ saṅghātanikaṃ,",
  "atk-vin02a2:191_17": "anārādhake parivāsavattaṃ apūrake kamme idaṃ liṅgaṃ,",
  "atk-vin02a2:191_18": "idaṃ lakkhaṇaṃ,",
  "atk-vin02a2:191_19": "idamacalappamāṇanti vuttaṃ hoti.",
  "atk-vin02a2:191_20": "Evaṃ anārādhako kho bhikkhave aññatitthiyapubbo āgato na upasampādetabboti ito ekenapi aṅgena samannāgato na upasampādetabbo.",
  "atk-vin02a2:191_21": "Sukkapakkhe sabbaṃ vuttavipallāsena veditabbaṃ.",
  "atk-vin02a2:192_0": "Evaṃ ārādhako kho bhikkhaveti evaṃ nātikālena gāmappavesanā nātidivā paṭikkamanaṃ,",
  "atk-vin02a2:192_1": "na vesiyādigocaratā,",
  "atk-vin02a2:192_2": "sabrahmacārīnaṃ kiccesu dakkhatādi,",
  "atk-vin02a2:192_3": "uddesādīsu tibbacchandatā,",
  "atk-vin02a2:192_4": "titthiyānaṃ avaṇṇabhaṇane attamanatā,",
  "atk-vin02a2:192_5": "buddhādīnaṃ avaṇṇabhaṇane anattamanatā,",
  "atk-vin02a2:192_6": "titthiyānaṃ vaṇṇabhaṇane anattamanatā,",
  "atk-vin02a2:192_7": "buddhādīnaṃ vaṇṇabhaṇane attamanatāti imesaṃ aṭṭhannaṃ titthiyavattānaṃ paripūraṇena ārādhako paritosako",
  "atk-vin02a2:192_8": "bhikkhūnaṃ aññatitthiyapubbo āgato upasampādetabbo.",
  "atk-vin02a2:193_0": "Sace pana upasampadamāḷakepi ekaṃ vattaṃ bhindati,",
  "atk-vin02a2:193_1": "puna cattāro māse parivasitabbaṃ.",
  "atk-vin02a2:193_2": "Yathā pana bhinnasikkhāya sikkhamānāya puna sikkhāpadāni ca sikkhāsammuti ca diyyati,",
  "atk-vin02a2:193_3": "evaṃ nayimassa kiñci puna dātabbamatthi.",
  "atk-vin02a2:193_4": "Pubbe dinnaparivāsoyeva hi tassa parivāso.",
  "atk-vin02a2:193_5": "Tasmā puna cattāro māse parivasitabbaṃ.",
  "atk-vin02a2:193_6": "Sace parivasanto antarā aṭṭha samāpattiyo nibbatteti,",
  "atk-vin02a2:193_7": "lokiyadhammo nāma kuppanasabhāvo,",
  "atk-vin02a2:193_8": "na upasampādetabbo.",
  "atk-vin02a2:193_9": "Cattāro māse pūritavattova upasampādetabbo.",
  "atk-vin02a2:193_10": "Sace pana parivasanto cattāri mahābhūtāni pariggaṇhati,",
  "atk-vin02a2:193_11": "upādārūpāni paricchindati,",
  "atk-vin02a2:193_12": "nāmarūpaṃ vavatthapeti,",
  "atk-vin02a2:193_13": "tilakkhaṇaṃ āropetvā vipassanaṃ ārabhati,",
  "atk-vin02a2:193_14": "lokiyadhammo nāma kuppanasabhāvo,",
  "atk-vin02a2:193_15": "neva upasampādetabbo.",
  "atk-vin02a2:193_16": "Sace pana vipassanaṃ vaḍḍhetvā sotāpattimaggaṃ paṭilabhati,",
  "atk-vin02a2:193_17": "paripuṇṇaṃyeva hoti vattaṃ.",
  "atk-vin02a2:193_18": "Samūhatāni sabbadiṭṭhigatāni abbuḷhaṃ vicikicchāsallaṃ taṃdivasameva upasampādetabbo.",
  "atk-vin02a2:193_19": "Sacepi titthiyaliṅge ṭhito sotāpanno hoti,",
  "atk-vin02a2:193_20": "parivāsakiccaṃ natthi,",
  "atk-vin02a2:193_21": "tadaheva pabbājetvā upasampādetabbo.",
  "atk-vin02a2:194_0": "Upajjhāyamūlakaṃ cīvaraṃ pariyesitabbanti upajjhāyaṃ issaraṃ katvā tassa cīvaraṃ pariyesitabbaṃ.",
  "atk-vin02a2:194_1": "Pattampi tatheva.",
  "atk-vin02a2:194_2": "Tasmā yadi upajjhāyassa pattacīvaraṃ atthi,",
  "atk-vin02a2:194_3": "“imassa dehī”ti vattabbo.",
  "atk-vin02a2:194_4": "Atha natthi,",
  "atk-vin02a2:194_5": "aññe dātukāmā honti,",
  "atk-vin02a2:194_6": "tehipi upajjhāyasseva dātabbaṃ “idaṃ tumhākaṃ katvā imassa dethā”ti. Kasmā?",
  "atk-vin02a2:194_7": "Titthiyā nāma vilomā honti “saṅghena me pattacīvaraṃ dinnaṃ,",
  "atk-vin02a2:194_8": "kiṃ mayhaṃ tumhesu āyatta”nti vatvā ovādānusāsaniṃ na kareyyuṃ,",
  "atk-vin02a2:194_9": "upajjhāyena pana āyattajīvikattā tassa vacanakaro bhavissati.",
  "atk-vin02a2:194_10": "Tenassa “upajjhāyamūlakaṃ cīvaraṃ pariyesitabba”nti vuttaṃ.",
  "atk-vin02a2:194_11": "Bhaṇḍukammāyāti kesoropanatthaṃ.",
  "atk-vin02a2:194_12": "Bhaṇḍukammakathā parato āgamissati.",
  "atk-vin02a2:195_0": "Aggikāti aggiparicaraṇakā.",
  "atk-vin02a2:195_1": "Jaṭilakāti tāpasā.",
  "atk-vin02a2:195_2": "Ete bhikkhave kiriyavādinoti ete kiriyaṃ na paṭibāhanti,",
  "atk-vin02a2:195_3": "“atthi kammaṃ,",
  "atk-vin02a2:195_4": "atthi kammavipāko”ti evaṃdiṭṭhikā.",
  "atk-vin02a2:195_5": "Sabbabuddhā hi nekkhammapāramiṃ pūrayamānā etadeva pabbajjaṃ pabbajitvā pūresuṃ,",
  "atk-vin02a2:195_6": "mayāpi tatheva pūritā,",
  "atk-vin02a2:195_7": "na etesaṃ sāsane pabbajjā vilomā,",
  "atk-vin02a2:195_8": "tasmā upasampādetabbā,",
  "atk-vin02a2:195_9": "na tesaṃ parivāso dātabboti.",
  "atk-vin02a2:195_10": "Imāhaṃ bhikkhave ñātīnaṃ āveṇikaṃ parihāraṃ dammīti imaṃ ahaṃ tesaṃ pāṭekkaṃ odissakaṃ parihāraṃ dadāmi.",
  "atk-vin02a2:195_11": "Kasmā evamāha?",
  "atk-vin02a2:195_12": "Te hi titthāyatane pabbajitāpi sāsanassa avaṇṇakāmā na honti,",
  "atk-vin02a2:195_13": "amhākaṃ ñātiseṭṭhassa sāsananti vaṇṇavādinova honti,",
  "atk-vin02a2:195_14": "tasmā evamāhāti.",
  "atk-vin02a2:196_0": "Aññatitthiyapubbavatthukathā niṭṭhitā.",
  "atk-vin02a2:197_0": "Pañcābādhavatthukathā",
  "atk-vin02a2:198_0": "88.",
  "atk-vin02a2:198_1": "Magadhesu pañca ābādhā ussannā hontīti magadhanāmake janapade manussānañca amanussānañca pañca rogā ussannā vuḍḍhippattā phātippattā honti.",
  "atk-vin02a2:198_2": "Jīvakakomārabhaccakathā cīvarakkhandhake āvibhavissati.",
  "atk-vin02a2:198_3": "Na bhikkhave pañcahi ābādhehi phuṭṭho pabbājetabboti ye te kuṭṭhādayo pañca ābādhā ussannā,",
  "atk-vin02a2:198_4": "tehi phuṭṭho abhibhūto na pabbājetabbo.",
  "atk-vin02a2:199_0": "Tattha kuṭṭhanti rattakuṭṭhaṃ vā hotu kāḷakuṭṭhaṃ vā,",
  "atk-vin02a2:199_1": "yaṃkiñci kiṭibhadaddukacchuādippabhedampi sabbaṃ kuṭṭhamevāti vuttaṃ.",
  "atk-vin02a2:199_2": "Tañce nakhapiṭṭhippamāṇampi vaḍḍhanakapakkhe ṭhitaṃ hoti,",
  "atk-vin02a2:199_3": "na pabbājetabbo.",
  "atk-vin02a2:199_4": "Sace pana nivāsanapārupanehi pakatipaṭicchanne ṭhāne nakhapiṭṭhippamāṇaṃ avaḍḍhanakapakkhe ṭhitaṃ hoti, vaṭṭati.",
  "atk-vin02a2:199_5": "Mukhe pana hatthapādapiṭṭhesu vā sacepi avaḍḍhanakapakkhe ṭhitaṃ nakhapiṭṭhito ca khuddakatarampi,",
  "atk-vin02a2:199_6": "na vaṭṭatiyevāti kurundiyaṃ vuttaṃ.",
  "atk-vin02a2:199_7": "Tikicchāpetvā pabbājentenāpi pakativaṇṇe jāteyeva pabbājetabbo.",
  "atk-vin02a2:199_8": "Godhāpiṭṭhisadisacuṇṇaokiraṇakasarīrampi pabbājetuṃ na vaṭṭati.",
  "atk-vin02a2:200_0": "Gaṇḍoti medagaṇḍo vā hotu añño vā yo koci kolaṭṭhimattakopi ce vaḍḍhanakapakkhe ṭhito gaṇḍo hoti,",
  "atk-vin02a2:200_1": "na pabbājetabbo.",
  "atk-vin02a2:200_2": "Paṭicchannaṭṭhāne pana kolaṭṭhimatte avaḍḍhanakapakkhe ṭhito vaṭṭati.",
  "atk-vin02a2:200_3": "Mukhādike appaṭicchannaṭṭhāne avaḍḍhanakapakkhe ṭhitopi na vaṭṭati.",
  "atk-vin02a2:200_4": "Tikicchāpetvā pabbājentenāpi sarīraṃ sañchaviṃ kāretvāva pabbājetabbo.",
  "atk-vin02a2:200_5": "Uṇṇigaṇḍā nāma honti gothanā viya aṅgulikā viya ca tattha tattha lambanti,",
  "atk-vin02a2:200_6": "etepi gaṇḍāyeva.",
  "atk-vin02a2:200_7": "Tesu sati pabbājetuṃ na vaṭṭati.",
  "atk-vin02a2:200_8": "Daharakāle khīrapiḷakā yobbannakāle ca mukhe kharapiḷakā nāma honti,",
  "atk-vin02a2:200_9": "mahallakakāle nassanti,",
  "atk-vin02a2:200_10": "na tā gaṇḍasaṅkhyaṃ gacchanti,",
  "atk-vin02a2:200_11": "tāsu sati pabbājetuṃ vaṭṭati.",
  "atk-vin02a2:200_12": "Aññe pana sarīre kharapiḷakā nāma aparā padumakaṇṇikā nāma honti,",
  "atk-vin02a2:200_13": "aññā sāsapabījakā nāma sāsapamattā eva sakalasarīraṃ pharanti,",
  "atk-vin02a2:200_14": "tā sabbā kuṭṭhajātikā eva.",
  "atk-vin02a2:200_15": "Tāsu sati na pabbājetabbo.",
  "atk-vin02a2:201_0": "Kilāsoti na bhijjanakaṃ na paggharaṇakaṃ padumapuṇḍarīkapattavaṇṇaṃ kuṭṭhaṃ,",
  "atk-vin02a2:201_1": "yena gunnaṃ viya sabalaṃ sarīraṃ hoti,",
  "atk-vin02a2:201_2": "tasmiṃ kuṭṭhe vuttanayeneva vinicchayo veditabbo.",
  "atk-vin02a2:201_3": "Sosoti sosabyādhi;",
  "atk-vin02a2:201_4": "tasmiṃ sati na pabbājetabbo.",
  "atk-vin02a2:201_5": "Apamāroti pittummāro vā yakkhummāro vā;",
  "atk-vin02a2:201_6": "tattha pubbaverikena amanussena gahito duttikiccho hoti.",
  "atk-vin02a2:201_7": "Appamattakepi pana apamāre sati na pabbājetabbo.",
  "atk-vin02a2:202_0": "Pañcābādhavatthukathā niṭṭhitā.",
  "atk-vin02a2:203_0": "Rājabhaṭavatthukathā",
  "atk-vin02a2:204_0": "90.",
  "atk-vin02a2:204_1": "Rājabhaṭavatthusmiṃ –",
  "atk-vin02a2:204_2": "paccantaṃ uccinathāti paccantaṃ vaḍḍhetha.",
  "atk-vin02a2:204_3": "Core palāpetvā corabhayena vuṭṭhite gāme āvāsāpetvā ārakkhaṃ datvā kasikammādīni pavattāpethāti vuttaṃ hoti.",
  "atk-vin02a2:204_4": "Rājā pana sotāpannattā “core ghātetha,",
  "atk-vin02a2:204_5": "hanathā”ti na āṇāpeti.",
  "atk-vin02a2:204_6": "Upajjhāyassa deva sīsaṃ chinditabbantiādi sabbaṃ “pabbajjāya upajjhāyo seṭṭho,",
  "atk-vin02a2:204_7": "tato ācariyo,",
  "atk-vin02a2:204_8": "tato gaṇo”ti cintetvā idaṃ vohāre aḍḍavinicchaye āgatanti āhaṃsu.",
  "atk-vin02a2:204_9": "Na bhikkhave rājabhaṭo pabbājetabboti ettha amacco vā hotu mahāmatto vā sevako vā kiñci ṭhānantaraṃ patto vā appatto vā,",
  "atk-vin02a2:204_10": "yo koci rañño bhattavetanabhaṭo,",
  "atk-vin02a2:204_11": "sabbo rājabhaṭoti saṅkhyaṃ gacchati,",
  "atk-vin02a2:204_12": "so na pabbājetabbo.",
  "atk-vin02a2:204_13": "Tassa pana puttanattabhātukā ye rājato bhattavetanaṃ na gaṇhanti,",
  "atk-vin02a2:204_14": "te pabbājetuṃ vaṭṭati.",
  "atk-vin02a2:204_15": "Yo pana rājato laddhaṃ nibaddhabhogaṃ vā māsasaṃvaccharaparibbayaṃ vā raññoyeva niyyāteti,",
  "atk-vin02a2:204_16": "puttabhātuke vā taṃ ṭhānaṃ sampaṭicchāpetvā rājānaṃ “na dānāhaṃ devassa bhaṭo”ti āpucchati,",
  "atk-vin02a2:204_17": "yena vā yaṃ kammakāraṇā vetanaṃ gahitaṃ,",
  "atk-vin02a2:204_18": "taṃ kammaṃ kataṃ hoti,",
  "atk-vin02a2:204_19": "yo vā pabbajassūti raññā anuññāto hoti,",
  "atk-vin02a2:204_20": "tampi pabbājetuṃ vaṭṭati.",
  "atk-vin02a2:205_0": "Rājabhaṭavatthukathā niṭṭhitā.",
  "atk-vin02a2:206_0": "Coravatthukathā",
  "atk-vin02a2:207_0": "91.",
  "atk-vin02a2:207_1": "Coravatthūsu –",
  "atk-vin02a2:207_2": "manussā passitvāti yehi gihikāle diṭṭhapubbo ye ca “ayaṃ so”ti aññesaṃ suṇanti,",
  "atk-vin02a2:207_3": "te passitvā ubbijjantipi…pe…",
  "atk-vin02a2:207_4": "dvārampi thakenti.",
  "atk-vin02a2:207_5": "Ye pana na jānanti,",
  "atk-vin02a2:207_6": "tesaṃ gharesu bhikkhaṃ labhati.",
  "atk-vin02a2:207_7": "Na bhikkhaveti bhagavā sayaṃ dhammassāmī,",
  "atk-vin02a2:207_8": "tasmā āyatiṃ akaraṇatthāya bhikkhūnaṃ sikkhāpadaṃ paññapento evamāha.",
  "atk-vin02a2:207_9": "Tattha dhajaṃ bandhitvā viya vicaratīti dhajabandho.",
  "atk-vin02a2:207_10": "Mūladevādayo viya loke pākaṭoti vuttaṃ hoti.",
  "atk-vin02a2:207_11": "Tasmā yo gāmaghātaṃ vā panthaduhanaṃ vā nagare sandhicchedādikammaṃ vā karonto vicarati,",
  "atk-vin02a2:207_12": "paññāyati ca “asuko nāma idaṃ idaṃ karotī”ti,",
  "atk-vin02a2:207_13": "so na pabbājetabbo.",
  "atk-vin02a2:207_14": "Yo pana rājaputto rajjaṃ patthento gāmaghātādīni karoti,",
  "atk-vin02a2:207_15": "so pabbājetabbo.",
  "atk-vin02a2:207_16": "Rājāno hi tasmiṃ pabbajite tussanti,",
  "atk-vin02a2:207_17": "sace pana na tussanti,",
  "atk-vin02a2:207_18": "na pabbājetabbo.",
  "atk-vin02a2:207_19": "Pubbe mahājane pākaṭo coro pacchā corakammaṃ pahāya pañcasīlādīni samādiyati,",
  "atk-vin02a2:207_20": "tañce manussā evaṃ jānanti,",
  "atk-vin02a2:207_21": "pabbājetabbo.",
  "atk-vin02a2:207_22": "Ye pana ambalabujādicorakā sandhicchedādicorā eva vā adissamānā theyyaṃ karonti,",
  "atk-vin02a2:207_23": "pacchāpi iminā nāma idaṃ katanti na paññāyanti,",
  "atk-vin02a2:207_24": "tepi pabbājetuṃ vaṭṭati.",
  "atk-vin02a2:208_0": "92.",
  "atk-vin02a2:208_1": "Kāraṃ bhinditvāti aṭṭabandhanādiṃ bhinditvā.",
  "atk-vin02a2:208_2": "Abhayūvarāti ettha bhayena uparamantīti bhayūvarā,",
  "atk-vin02a2:208_3": "ete pana laddhābhayattā na bhayūvarāti abhayūvarā;",
  "atk-vin02a2:208_4": "pakārassa cettha vakāro katoti veditabbo.",
  "atk-vin02a2:208_5": "Na bhikkhave kārabhedako pabbājetabboti kāro vuccati bandhanāgāraṃ.",
  "atk-vin02a2:208_6": "Idha pana andubandhanaṃ vā hotu saṅkhalikabandhanaṃ vā rajjubandhanaṃ vā gāmabandhanaṃ vā nigamabandhanaṃ",
  "atk-vin02a2:208_7": "vā nagarabandhanaṃ vā purisagutti vā janapadabandhanaṃ vā dīpabandhanaṃ vā,",
  "atk-vin02a2:208_8": "yo etesu yaṃkiñci bandhanaṃ bhinditvā vā chinditvā vā muñcitvā vā vivaritvā vā passamānānaṃ vā apassamānānaṃ vā palāyati,",
  "atk-vin02a2:208_9": "so kārabhedakoti saṅkhyaṃ gacchati.",
  "atk-vin02a2:208_10": "Tasmā īdiso kārabhedako coro dīpabandhanaṃ bhinditvā dīpantaraṃ gatopi na pabbājetabbo.",
  "atk-vin02a2:208_11": "Yo pana na coro,",
  "atk-vin02a2:208_12": "kevalaṃ hatthakammaṃ akaronto “evaṃ no apalāyanto karissatī”ti rājayuttādīhi baddho,",
  "atk-vin02a2:208_13": "so kāraṃ bhinditvā palātopi pabbājetabbo.",
  "atk-vin02a2:208_14": "Yo pana gāmanigamapaṭṭanādīni keṇiyā gahetvā taṃ asampādento bandhanāgāraṃ pavesito hoti,",
  "atk-vin02a2:208_15": "so palāyitvā āgato na pabbājetabbo.",
  "atk-vin02a2:208_16": "Yopi kasikammādīhi dhanaṃ sampādetvā jīvanto “nidhānaṃ iminā laddha”nti pesuññaṃ upasaṃharitvā kenaci bandhāpito hoti,",
  "atk-vin02a2:208_17": "taṃ tattheva pabbājetuṃ na vaṭṭati,",
  "atk-vin02a2:208_18": "palāyitvā gataṃ pana gataṭṭhāne pabbājetuṃ vaṭṭati.",
  "atk-vin02a2:209_0": "93.",
  "atk-vin02a2:209_1": "Na bhikkhave likhitakoti ettha likhitako nāma na kevalaṃ “yattha passati tattha hantabbo”ti,",
  "atk-vin02a2:209_2": "atha kho yo koci corikaṃ vā aññaṃ vā garuṃ rājāparādhaṃ katvā palāto,",
  "atk-vin02a2:209_3": "rājā ca naṃ paṇṇe vā potthake vā “itthannāmo yattha dissati,",
  "atk-vin02a2:209_4": "tattha gahetvā māretabbo”ti vā “hatthapādānissa chinditabbānī”ti vā “ettakaṃ nāma daṇḍaṃ āharāpetabbo”ti vā likhāpeti,",
  "atk-vin02a2:209_5": "ayaṃ likhitako nāma,",
  "atk-vin02a2:209_6": "so na pabbājetabbo.",
  "atk-vin02a2:210_0": "94.",
  "atk-vin02a2:210_1": "Kasāhato katadaṇḍakammoti ettha yo vacanapesanādīni akaronto haññati,",
  "atk-vin02a2:210_2": "na so katadaṇḍakammo.",
  "atk-vin02a2:210_3": "Yo pana keṇiyā vā aññathā vā kiñci gahetvā khāditvā puna dātuṃ asakkonto “ayameva te daṇḍo hotū”ti kasāhi haññati,",
  "atk-vin02a2:210_4": "ayaṃ kasāhato katadaṇḍakammo.",
  "atk-vin02a2:210_5": "So ca kasāhi vā hato hotu addhadaṇḍakādīnaṃ vā aññatarena,",
  "atk-vin02a2:210_6": "yāva allavaṇo hoti,",
  "atk-vin02a2:210_7": "tāva na pabbājetabbo.",
  "atk-vin02a2:210_8": "Vaṇe pana pākatike katvā pabbājetabbo.",
  "atk-vin02a2:210_9": "Sace pana jāṇūhi vā kapparehi vā nāḷikerapāsāṇādīhi vā ghātetvā mutto hoti,",
  "atk-vin02a2:210_10": "sarīre cassa gaṇṭhiyo paññāyanti,",
  "atk-vin02a2:210_11": "na pabbājetabbo.",
  "atk-vin02a2:210_12": "Phāsukaṃ katvā eva gaṇṭhīsu sannisinnāsu pabbājetabbo.",
  "atk-vin02a2:211_0": "95.",
  "atk-vin02a2:211_1": "Lakkhaṇāhato katadaṇḍakammoti ettha katadaṇḍakammabhāvo purimanayeneva veditabbo.",
  "atk-vin02a2:211_2": "Yassa pana nalāṭe vā ūruādīsu vā tattena lohena lakkhaṇaṃ āhataṃ hoti,",
  "atk-vin02a2:211_3": "so sace bhujisso yāva allavaṇo hoti,",
  "atk-vin02a2:211_4": "tāva na pabbājetabbo.",
  "atk-vin02a2:211_5": "Sacepissa vaṇā ruḷhā honti,",
  "atk-vin02a2:211_6": "chaviyā samaparicchedā,",
  "atk-vin02a2:211_7": "lakkhaṇaṃ na paññāyati,",
  "atk-vin02a2:211_8": "timaṇḍalavatthassa uttarāsaṅge kate paṭicchannokāse ce hoti,",
  "atk-vin02a2:211_9": "pabbājetuṃ vaṭṭati,",
  "atk-vin02a2:211_10": "appaṭicchannokāse ce na vaṭṭati.",
  "atk-vin02a2:212_0": "Coravatthukathā niṭṭhitā.",
  "atk-vin02a2:213_0": "Iṇāyikavatthukathā",
  "atk-vin02a2:214_0": "96.",
  "atk-vin02a2:214_1": "Na bhikkhave iṇāyikoti ettha iṇāyiko nāma yassa pitipitāmahehi vā iṇaṃ gahitaṃ hoti,",
  "atk-vin02a2:214_2": "sayaṃ vā iṇaṃ gahitaṃ hoti,",
  "atk-vin02a2:214_3": "yaṃ vā āthapetvā mātāpitūhi kiñci gahitaṃ hoti,",
  "atk-vin02a2:214_4": "so taṃ iṇaṃ paresaṃ dhāretīti iṇāyiko.",
  "atk-vin02a2:214_5": "Yaṃ pana aññe ñātakā āthapetvā kiñci gaṇhanti,",
  "atk-vin02a2:214_6": "so na iṇāyiko.",
  "atk-vin02a2:214_7": "Na hi te taṃ āthapetuṃ issarā,",
  "atk-vin02a2:214_8": "tasmā taṃ pabbājetuṃ vaṭṭati,",
  "atk-vin02a2:214_9": "itaraṃ na vaṭṭati.",
  "atk-vin02a2:214_10": "Sace panassa ñātisālohitā “mayaṃ dassāma,",
  "atk-vin02a2:214_11": "pabbājetha na”nti iṇaṃ attano bhāraṃ karonti,",
  "atk-vin02a2:214_12": "añño vā koci tassa ācārasampattiṃ disvā “pabbājetha naṃ,",
  "atk-vin02a2:214_13": "ahaṃ iṇaṃ dassāmī”ti vadati,",
  "atk-vin02a2:214_14": "pabbājetuṃ vaṭṭati.",
  "atk-vin02a2:214_15": "Tesu asati bhikkhunā tathārūpassa upaṭṭhākassāpi ārocetabbaṃ “sahetuko satto iṇapalibodhena na pabbajatī”ti.",
  "atk-vin02a2:214_16": "Sace so paṭipajjati,",
  "atk-vin02a2:214_17": "pabbājetabbo.",
  "atk-vin02a2:214_18": "Sacepi attano kappiyabhaṇḍaṃ atthi,",
  "atk-vin02a2:214_19": "“etaṃ dassāmī”ti pabbājetabbo.",
  "atk-vin02a2:214_20": "Sace pana neva ñātakādayo paṭipajjanti,",
  "atk-vin02a2:214_21": "na attano dhanaṃ atthi,",
  "atk-vin02a2:214_22": "“pabbājetvā bhikkhāya caritvā mocessāmī”ti pabbājetuṃ na vaṭṭati.",
  "atk-vin02a2:214_23": "Sace pabbājeti dukkaṭaṃ.",
  "atk-vin02a2:214_24": "Palātopi ānetvā dātabbo.",
  "atk-vin02a2:214_25": "No ce deti,",
  "atk-vin02a2:214_26": "sabbaṃ iṇaṃ gīvā hoti.",
  "atk-vin02a2:214_27": "Ajānitvā pabbājayato anāpatti.",
  "atk-vin02a2:214_28": "Passantena pana ānetvā iṇasāmikānaṃ dassetabbo.",
  "atk-vin02a2:214_29": "Apassantassa gīvā na hoti.",
  "atk-vin02a2:215_0": "Sace iṇāyiko aññaṃ desaṃ gantvā pucchiyamānopi “nāhaṃ kassaci kiñci dhāremī”ti vatvā pabbajati,",
  "atk-vin02a2:215_1": "iṇasāmiko ca taṃ pariyesanto tattha gacchati,",
  "atk-vin02a2:215_2": "daharo taṃ disvā palāyati,",
  "atk-vin02a2:215_3": "so ca theraṃ upasaṅkamitvā “ayaṃ bhante kena pabbājito,",
  "atk-vin02a2:215_4": "mama ettakaṃ nāma dhanaṃ gahetvā palāto”ti vadati,",
  "atk-vin02a2:215_5": "therena vattabbaṃ “mayā upāsaka ‘aṇaṇo aha’nti vadanto pabbājito,",
  "atk-vin02a2:215_6": "kiṃ dāni karomi,",
  "atk-vin02a2:215_7": "passa me pattacīvaramatta”nti ayaṃ tattha sāmīci.",
  "atk-vin02a2:215_8": "Palāte pana gīvā na hoti.",
  "atk-vin02a2:216_0": "Sace pana naṃ therassa sammukhāva disvā “ayaṃ mama iṇāyiko”ti vadati,",
  "atk-vin02a2:216_1": "“tava iṇāyikaṃ tvameva jānāhī”ti vattabbo.",
  "atk-vin02a2:216_2": "Evampi gīvā na hoti.",
  "atk-vin02a2:216_3": "Sacepi so “pabbajito ayaṃ idāni kuhiṃ gamissatī”ti vadati,",
  "atk-vin02a2:216_4": "therena “tvaṃyeva jānāhī”ti vattabbo.",
  "atk-vin02a2:216_5": "Evampissa palāte gīvā na hoti.",
  "atk-vin02a2:216_6": "Sace pana thero “kuhiṃ dāni ayaṃ gamissati,",
  "atk-vin02a2:216_7": "idheva acchatū”ti vadati,",
  "atk-vin02a2:216_8": "so ce palāyati,",
  "atk-vin02a2:216_9": "gīvā hoti.",
  "atk-vin02a2:216_10": "Sace so sahetukasatto hoti vattasampanno,",
  "atk-vin02a2:216_11": "therena “īdiso aya”nti vattabbaṃ.",
  "atk-vin02a2:216_12": "Iṇasāmiko ce “sādhū”ti vissajjeti,",
  "atk-vin02a2:216_13": "iccetaṃ kusalaṃ.",
  "atk-vin02a2:216_14": "Sace pana “upaḍḍhupaḍḍhaṃ dethā”ti vadati, dātabbaṃ.",
  "atk-vin02a2:216_15": "Aparena samayena atiārādhako hoti,",
  "atk-vin02a2:216_16": "“sabbaṃ dethā”ti vuttepi dātabbameva.",
  "atk-vin02a2:216_17": "Sace pana uddesaparipucchādīsu kusalo hoti bahūpakāro bhikkhūnaṃ,",
  "atk-vin02a2:216_18": "bhikkhācāravattena pariyesitvāpi iṇaṃ dātabbamevāti.",
  "atk-vin02a2:217_0": "Iṇāyikavatthukathā niṭṭhitā.",
  "atk-vin02a2:218_0": "Dāsavatthukathā",
  "atk-vin02a2:219_0": "97.",
  "atk-vin02a2:219_1": "Na bhikkhave dāsoti ettha cattāro dāsā – antojāto,",
  "atk-vin02a2:219_2": "dhanakkīto,",
  "atk-vin02a2:219_3": "karamarānīto,",
  "atk-vin02a2:219_4": "sāmaṃ dāsabyaṃ upagatoti.",
  "atk-vin02a2:219_5": "Tattha antojāto nāma jātidāso gharadāsiyā putto.",
  "atk-vin02a2:219_6": "Dhanakkīto nāma mātāpitūnaṃ santikā putto vā sāmikānaṃ santikā dāso vā dhanaṃ datvā dāsacārittaṃ āropetvā kīto.",
  "atk-vin02a2:219_7": "Ete dvepi na pabbājetabbā.",
  "atk-vin02a2:219_8": "Pabbājentena tattha tattha cārittavasena adāsaṃ katvā pabbājetabbā.",
  "atk-vin02a2:220_0": "Karamarānīto nāma tiroraṭṭhaṃ vilopaṃ vā katvā upalāpetvā vā tiroraṭṭhato bhujissamānusakāni āharanti,",
  "atk-vin02a2:220_1": "antoraṭṭheyeva vā katāparādhaṃ kiñci gāmaṃ rājā “vilumpathā”ti āṇāpeti,",
  "atk-vin02a2:220_2": "tato mānusakānipi āharanti.",
  "atk-vin02a2:220_3": "Tattha sabbe purisā dāsā,",
  "atk-vin02a2:220_4": "itthiyo dāsiyo.",
  "atk-vin02a2:220_5": "Evarūpo karamarānīto dāso yehi ānīto,",
  "atk-vin02a2:220_6": "tesaṃ santike vasanto vā bandhanāgāre baddho vā purisehi rakkhiyamāno vā na pabbājetabbo.",
  "atk-vin02a2:220_7": "Palāyitvā pana gato,",
  "atk-vin02a2:220_8": "gataṭṭhāne pabbājetabbo.",
  "atk-vin02a2:220_9": "Raññā tuṭṭhena “karamarānītake muñcathā”ti vatvā vā sabbasādhāraṇena vā nayena bandhanā mokkhe kate pabbājetabbova.",
  "atk-vin02a2:221_0": "Sāmaṃ dāsabyaṃ upagato nāma jīvitahetu vā ārakkhahetu vā “ahaṃ te dāso”ti sayameva dāsabhāvaṃ upagato.",
  "atk-vin02a2:221_1": "Rājūnaṃ hatthiassagomahiṃsagopakādayo viya,",
  "atk-vin02a2:221_2": "tādiso dāso na pabbājetabbo.",
  "atk-vin02a2:221_3": "Rañño vaṇṇadāsīnaṃ puttā honti amaccaputtasadisā,",
  "atk-vin02a2:221_4": "tepi na pabbājetabbā.",
  "atk-vin02a2:221_5": "Bhujissitthiyo asaṃyatā vaṇṇadāsīhi saddhiṃ vicaranti,",
  "atk-vin02a2:221_6": "tāsaṃ putte pabbājetuṃ vaṭṭati.",
  "atk-vin02a2:221_7": "Sace sayameva paṇṇaṃ āropenti,",
  "atk-vin02a2:221_8": "na vaṭṭati.",
  "atk-vin02a2:221_9": "Bhaṭiputtakagaṇādīnaṃ dāsāpi tehi adinnā na pabbājetabbā.",
  "atk-vin02a2:221_10": "Vihāresu rājūhi ārāmikadāsā nāma dinnā honti,",
  "atk-vin02a2:221_11": "tepi pabbājetuṃ na vaṭṭati.",
  "atk-vin02a2:221_12": "Bhujisse pana katvā pabbājetuṃ vaṭṭati.",
  "atk-vin02a2:221_13": "Mahāpaccariyaṃ “antojātadhanakkītake ānetvā bhikkhusaṅghassa ārāmike demāti denti,",
  "atk-vin02a2:221_14": "takkaṃ sīse āsittakasadisāva honti,",
  "atk-vin02a2:221_15": "te pabbājetuṃ vaṭṭatī”ti vuttaṃ.",
  "atk-vin02a2:221_16": "Kurundiyaṃ pana “ārāmikaṃ demāti kappiyavohārena denti,",
  "atk-vin02a2:221_17": "yena kenaci vohārena dinno hotu,",
  "atk-vin02a2:221_18": "neva pabbājetabbo”ti vuttaṃ.",
  "atk-vin02a2:221_19": "Duggatamanussā saṅghaṃ nissāya jīvissāmāti vihāre kappiyakārakā honti,",
  "atk-vin02a2:221_20": "etepi pabbājetuṃ vaṭṭati.",
  "atk-vin02a2:221_21": "Yassa mātāpitaro dāsā,",
  "atk-vin02a2:221_22": "mātā eva vā dāsī,",
  "atk-vin02a2:221_23": "pitā adāso,",
  "atk-vin02a2:221_24": "taṃ pabbājetuṃ na vaṭṭati.",
  "atk-vin02a2:221_25": "Yassa pana mātā adāsī,",
  "atk-vin02a2:221_26": "pitā dāso,",
  "atk-vin02a2:221_27": "taṃ pabbājetuṃ vaṭṭati.",
  "atk-vin02a2:221_28": "Bhikkhussa ñātakā vā upaṭṭhākā vā dāsaṃ denti “imaṃ pabbājetha,",
  "atk-vin02a2:221_29": "tumhākaṃ veyyāvaccaṃ karissatī”ti attanovāssa dāso atthi,",
  "atk-vin02a2:221_30": "bhujisso katova pabbājetabbo.",
  "atk-vin02a2:221_31": "Sāmikā dāsaṃ denti “imaṃ pabbājetha,",
  "atk-vin02a2:221_32": "sace abhiramissati,",
  "atk-vin02a2:221_33": "adāso vibbhamissati ce,",
  "atk-vin02a2:221_34": "amhākaṃ dāsova bhavissatīti ayaṃ tāvakāliko nāma,",
  "atk-vin02a2:221_35": "taṃ pabbājetuṃ na vaṭṭatī”ti kurundiyaṃ vuttaṃ.",
  "atk-vin02a2:221_36": "Nissāmikadāso hoti,",
  "atk-vin02a2:221_37": "sopi bhujisso katova pabbājetabbo.",
  "atk-vin02a2:221_38": "Ajānanto pabbājetvā vā upasampādetvā vā pacchā jānāti,",
  "atk-vin02a2:221_39": "bhujissaṃ kātumeva vaṭṭati.",
  "atk-vin02a2:222_0": "Imassa ca atthassa pakāsanatthaṃ idaṃ vatthuṃ vadanti –",
  "atk-vin02a2:222_1": "ekā kira kuladāsī ekena saddhiṃ anurādhapurā palāyitvā rohaṇe vasamānā puttaṃ paṭilabhi,",
  "atk-vin02a2:222_2": "so pabbajitvā upasampannakāle lajjī kukkuccako ahosi.",
  "atk-vin02a2:222_3": "Athekadivasaṃ mātaraṃ pucchi –",
  "atk-vin02a2:222_4": "“kiṃ upāsike tumhākaṃ bhātā vā bhaginī vā natthi,",
  "atk-vin02a2:222_5": "na kañci ñātakaṃ passāmī”ti. “Tāta,",
  "atk-vin02a2:222_6": "ahaṃ anurādhapure kuladāsī,",
  "atk-vin02a2:222_7": "tava pitarā saddhiṃ palāyitvā idha vasāmī”ti.",
  "atk-vin02a2:222_8": "Sīlavā bhikkhu “asuddhā kira me pabbajjā”ti saṃvegaṃ labhitvā mātaraṃ tassa kulassa nāmagottaṃ pucchitvā",
  "atk-vin02a2:222_9": "anurādhapuraṃ āgamma tassa kulassa gharadvāre aṭṭhāsi.",
  "atk-vin02a2:222_10": "“Aticchatha bhante”ti vuttepi nātikkami,",
  "atk-vin02a2:222_11": "te āgantvā “kiṃ bhante”ti pucchiṃsu.",
  "atk-vin02a2:222_12": "“Tumhākaṃ itthannāmā dāsī palātā atthī”ti?",
  "atk-vin02a2:222_13": "Atthi bhante.",
  "atk-vin02a2:222_14": "Ahaṃ tassā putto,",
  "atk-vin02a2:222_15": "sace maṃ tumhe anujānātha,",
  "atk-vin02a2:222_16": "pabbajjaṃ labhāmi,",
  "atk-vin02a2:222_17": "tumhe mayhaṃ sāmikāti.",
  "atk-vin02a2:222_18": "Te haṭṭhatuṭṭhā hutvā “suddhā bhante tumhākaṃ pabbajjā”ti taṃ bhujissaṃ katvā mahāvihāre vasāpesuṃ catūhi paccayehi paṭijaggantā.",
  "atk-vin02a2:222_19": "Thero taṃ kulaṃ nissāya vasamānoyeva arahattaṃ pāpuṇīti.",
  "atk-vin02a2:223_0": "Dāsavatthukathā niṭṭhitā.",
  "atk-vin02a2:224_0": "Kammārabhaṇḍuvatthādikathā",
  "atk-vin02a2:225_0": "98- 9.",
  "atk-vin02a2:225_1": "Kammārabhaṇḍūti tulādhāramuṇḍako suvaṇṇakāraputto,",
  "atk-vin02a2:225_2": "pañcasikho taruṇadārakoti vuttaṃ hoti.",
  "atk-vin02a2:225_3": "Saṅghaṃ apaloketuṃ bhaṇḍukammāyāti saṅghaṃ bhaṇḍukammatthāya āpucchituṃ anujānāmīti attho.",
  "atk-vin02a2:225_4": "Tatrāyaṃ āpucchanavidhi –",
  "atk-vin02a2:225_5": "sīmāpariyāpanne bhikkhū sannipātetvā pabbajjāpekkhaṃ tattha netvā “saṅghaṃ bhante imassa dārakassa bhaṇḍukammaṃ",
  "atk-vin02a2:225_6": "āpucchāmī”ti tikkhattuṃ vā dvikkhattuṃ vā sakiṃ vā vattabbaṃ.",
  "atk-vin02a2:225_7": "Ettha ca “imassa dārakassa bhaṇḍukammaṃ āpucchāmī”tipi “imassa samaṇakaraṇaṃ āpucchāmī”tipi “imassa pabbājanaṃ",
  "atk-vin02a2:225_8": "āpucchāmī”tipi “ayaṃ samaṇo hotukāmo”tipi “ayaṃ pabbajitukāmo”tipi vattuṃ vaṭṭatiyeva.",
  "atk-vin02a2:226_0": "Sace sabhāgaṭṭhānaṃ hoti,",
  "atk-vin02a2:226_1": "dasa vā vīsaṃ vā tiṃsaṃ vā bhikkhū vasantīti paricchedo paññāyati,",
  "atk-vin02a2:226_2": "tesaṃ ṭhitokāsaṃ vā nisinnokāsaṃ vā gantvāpi purimanayeneva āpucchitabbaṃ.",
  "atk-vin02a2:226_3": "Pabbajjāpekkhaṃ vināva daharabhikkhū vā sāmaṇere vā pesetvāpi “eko bhante pabbajjāpekkho atthi tassa",
  "atk-vin02a2:226_4": "bhaṇḍukammaṃ āpucchāmā”tiādinā nayena āpucchāpetuṃ vaṭṭati.",
  "atk-vin02a2:227_0": "Sace keci bhikkhū senāsanaṃ vā gumbādīni vā pavisitvā niddāyanti vā samaṇadhammaṃ vā karonti,",
  "atk-vin02a2:227_1": "āpucchakā ca pariyesantāpi adisvā “sabbe āpucchitā amhehī”ti saññino honti,",
  "atk-vin02a2:227_2": "pabbajjā nāma lahukaṃ kammaṃ,",
  "atk-vin02a2:227_3": "tasmā pabbajito supabbajitova pabbājentassāpi anāpatti.",
  "atk-vin02a2:228_0": "Sace pana mahāvihāro hoti anekabhikkhusahassāvāso,",
  "atk-vin02a2:228_1": "sabbe bhikkhū sannipātetumpi dukkaraṃ,",
  "atk-vin02a2:228_2": "pageva paṭipāṭiyā āpucchituṃ,",
  "atk-vin02a2:228_3": "khaṇḍasīmāyaṃ vā ṭhatvā nadīsamuddādīni vā gantvā pabbājetabbo.",
  "atk-vin02a2:228_4": "Yo pana navamuṇḍo vā hoti vibbhantako vā nigaṇṭhādīsu aññataro vā dvaṅgulakeso vā ūnadvaṅgulakeso vā,",
  "atk-vin02a2:228_5": "tassa kesacchedanakiccaṃ natthi,",
  "atk-vin02a2:228_6": "tasmā bhaṇḍukammaṃ anāpucchitvāpi tādisaṃ pabbājetuṃ vaṭṭati.",
  "atk-vin02a2:228_7": "Dvaṅgulātirittakeso pana yo hoti antamaso ekasikhāmattadharopi,",
  "atk-vin02a2:228_8": "so bhaṇḍukammaṃ āpucchitvāva pabbājetabbo.",
  "atk-vin02a2:228_9": "Upālivatthu mahāvibhaṅge vuttanayameva.",
  "atk-vin02a2:229_0": "100.",
  "atk-vin02a2:229_1": "Ahivātakarogenāti māribyādhinā;",
  "atk-vin02a2:229_2": "yatra hi so rogo uppajjati,",
  "atk-vin02a2:229_3": "taṃ kulaṃ dvipadacatuppadaṃ sabbaṃ nassati,",
  "atk-vin02a2:229_4": "yo bhittiṃ vā chadanaṃ vā bhinditvā palāyati,",
  "atk-vin02a2:229_5": "tirogāmādigato vā hoti,",
  "atk-vin02a2:229_6": "so muccati.",
  "atk-vin02a2:229_7": "Tathā cettha pitāputtā mucciṃsu.",
  "atk-vin02a2:229_8": "Tena vuttaṃ –",
  "atk-vin02a2:229_9": "“pitāputtakā sesā hontī”ti.",
  "atk-vin02a2:230_0": "Kākuḍḍepakanti yo vāmahatthena leḍḍuṃ gahetvā nisinno sakkoti āgatāgate kāke uḍḍāpetvā purato nikkhittaṃ bhattaṃ bhuñjituṃ,",
  "atk-vin02a2:230_1": "ayaṃ kākuḍḍepako nāma,",
  "atk-vin02a2:230_2": "taṃ pabbājetuṃ vaṭṭati.",
  "atk-vin02a2:231_0": "102. Ittaroti appamattako; katipāhameva vāso bhavissatīti attho.",
  "atk-vin02a2:232_0": "103.",
  "atk-vin02a2:232_1": "Ogaṇenāti parihīnagaṇena;",
  "atk-vin02a2:232_2": "appamattakena bhikkhusaṅghenāti attho.",
  "atk-vin02a2:232_3": "Abyattena yāvajīvanti ettha sacāyaṃ vuḍḍhataraṃ ācariyaṃ na labhati,",
  "atk-vin02a2:232_4": "upasampadāya saṭṭhivasso vā sattativasso vā hotu,",
  "atk-vin02a2:232_5": "navakatarassāpi byattassa santike ukkuṭikaṃ nisīditvā añjaliṃ paggahetvā “ācariyo me āvuso hohi,",
  "atk-vin02a2:232_6": "āyasmato nissāya vacchāmī”ti evaṃ tikkhattuṃ vatvā nissayo gahetabbova.",
  "atk-vin02a2:232_7": "Gāmappavesanaṃ āpucchantenāpi ukkuṭikaṃ nisīditvā añjaliṃ paggahetvā gāmappavesanaṃ āpucchāmi ācariyā”ti vattabbaṃ.",
  "atk-vin02a2:232_8": "Esa nayo sabbaāpucchanesu.",
  "atk-vin02a2:232_9": "Pañcakachakkesu cettha yattakaṃ sutaṃ nissayamuttakassa icchitabbaṃ,",
  "atk-vin02a2:232_10": "taṃ bhikkhunovādakavaṇṇanāyaṃ vuttaṃ.",
  "atk-vin02a2:232_11": "Tassa natthitāya ca appassuto;",
  "atk-vin02a2:232_12": "atthitāya ca bahussutoti veditabbo.",
  "atk-vin02a2:232_13": "Sesaṃ vuttanayeneva.",
  "atk-vin02a2:233_0": "Kammārabhaṇḍuvatthādikathā niṭṭhitā.",
  "atk-vin02a2:234_0": "Rāhulavatthukathā",
  "atk-vin02a2:235_0": "105.",
  "atk-vin02a2:235_1": "Yena kapilavatthu tena cārikaṃ pakkāmīti ettha ayaṃ anupubbikathā.",
  "atk-vin02a2:235_2": "Suddhodanamahārājā kira bodhisattassa abhinikkhamanadivasato paṭṭhāya “mama putto buddho bhavissāmīti nikkhanto,",
  "atk-vin02a2:235_3": "jāto nu kho buddho”ti pavattisavanatthaṃ ohitasotova viharati.",
  "atk-vin02a2:235_4": "So bhagavato padhānacariyañca sambodhiñca dhammacakkappavattanādīni ca suṇanto “idāni kira me putto rājagahaṃ",
  "atk-vin02a2:235_5": "upanissāya viharatī”ti sutvā ekaṃ amaccaṃ āṇāpesi –",
  "atk-vin02a2:235_6": "“ahaṃ tāta vuḍḍho mahallako,",
  "atk-vin02a2:235_7": "sādhu me jīvantasseva puttaṃ dassehī”ti.",
  "atk-vin02a2:235_8": "So “sādhū”ti paṭissuṇitvā purisasahassaparivāro rājagahaṃ gantvā bhagavato pāde vanditvā nisīdi.",
  "atk-vin02a2:235_9": "Athassa bhagavā dhammakathaṃ kathesi,",
  "atk-vin02a2:235_10": "so pasīditvā pabbajjañceva upasampadañca yāci.",
  "atk-vin02a2:235_11": "Tato naṃ bhagavā ehibhikkhūpasampadāya upasampādesi,",
  "atk-vin02a2:235_12": "so sapariso arahattaṃ patvā tattheva phalasamāpattisukhaṃ anubhavamāno vihāsi.",
  "atk-vin02a2:235_13": "Rājā teneva upāyena aparepi aṭṭha dūte pahiṇi,",
  "atk-vin02a2:235_14": "tepi sabbe saparisā tatheva arahattaṃ patvā tattheva vihariṃsu.",
  "atk-vin02a2:235_15": "“Iminā nāma kāraṇena te nāgacchantī”ti rañño koci pavattimattampi ārocento natthi.",
  "atk-vin02a2:236_0": "Atha rājā bodhisattena saddhiṃ ekadivasaṃjātaṃ kāḷudāyiṃ nāma amaccaṃ pahiṇitukāmo purimanayeneva yāci,",
  "atk-vin02a2:236_1": "so “sace ahaṃ pabbajituṃ labhāmi,",
  "atk-vin02a2:236_2": "dassessāmī”ti āha.",
  "atk-vin02a2:236_3": "Taṃ rājā “pabbajitvāpi me puttaṃ dassehī”ti pahiṇi;",
  "atk-vin02a2:236_4": "sopi purisasahassaparivāro gantvā tatheva saparivāro arahattaṃ pāpuṇi.",
  "atk-vin02a2:236_5": "So ekadivasaṃ sambhatesu sabbasassesu vissaṭṭhakammantesu janapadamanussesu pupphitesu thalajajalajapupphesu",
  "atk-vin02a2:236_6": "paṭipajjanakkhame magge bhagavantaṃ vanditvā saṭṭhimattāhi gāthāhi gamanavaṇṇaṃ vaṇṇesi.",
  "atk-vin02a2:236_7": "Bhagavā “kimeta”nti pucchi.",
  "atk-vin02a2:236_8": "“Bhante tumhākaṃ pitā suddhodanamahārājā mahallakomhi,",
  "atk-vin02a2:236_9": "jīvantasseva me puttaṃ dassehī”ti maṃ pesesi,",
  "atk-vin02a2:236_10": "sādhu bhante bhagavā ñātakānaṃ saṅgahaṃ karotu,",
  "atk-vin02a2:236_11": "kālo cārikaṃ pakkamitunti.",
  "atk-vin02a2:236_12": "Tena hi saṅghassa ārocehi,",
  "atk-vin02a2:236_13": "“bhikkhū gamiyavattaṃ pūressantī”ti.",
  "atk-vin02a2:236_14": "“Sādhu bhante”ti thero tathā akāsi.",
  "atk-vin02a2:236_15": "Bhagavā aṅgamagadhavāsīnaṃ kulaputtānaṃ dasahi sahassehi kapilavatthuvāsīnaṃ dasahīti sabbeheva vīsatisahassehi",
  "atk-vin02a2:236_16": "khīṇāsavehi parivuto rājagahā nikkhamitvā rājagahato saṭṭhiyojanikaṃ kapilavatthuṃ divase divase yojanaṃ",
  "atk-vin02a2:236_17": "gacchanto dvīhi māsehi pāpuṇissāmīti aturitacārikaṃ pakkāmi.",
  "atk-vin02a2:236_18": "Tena vuttaṃ –",
  "atk-vin02a2:236_19": "“yena kapilavatthu tena cārikaṃ pakkāmī”ti.",
  "atk-vin02a2:237_0": "Evaṃ pakkante ca bhagavati udāyitthero nikkhantadivasato paṭṭhāya suddhodanamahārājassa gehe bhattakiccaṃ karoti.",
  "atk-vin02a2:237_1": "Rājā theraṃ parivisitvā pattaṃ gandhacuṇṇena ubbaṭṭetvā uttamabhojanassa pūretvā “bhagavato dehī”ti therassa hatthe ṭhapeti.",
  "atk-vin02a2:237_2": "Theropi tatheva karoti.",
  "atk-vin02a2:237_3": "Iti bhagavā antarāmagge raññoyeva piṇḍapātaṃ paribhuñji.",
  "atk-vin02a2:237_4": "Theropi ca bhattakiccāvasāne divase divase rañño āroceti “ajja bhagavā ettakaṃ āgato”ti,",
  "atk-vin02a2:237_5": "buddhaguṇapaṭisaṃyuttāya ca kathāya sākiyānaṃ bhagavati saddhaṃ uppādesi.",
  "atk-vin02a2:237_6": "Teneva naṃ bhagavā “etadaggaṃ,",
  "atk-vin02a2:237_7": "bhikkhave,",
  "atk-vin02a2:237_8": "mama sāvakānaṃ bhikkhūnaṃ kulappasādakānaṃ yadidaṃ kāḷudāyī”ti etadagge ṭhapesi.",
  "atk-vin02a2:238_0": "Sākiyāpi kho anuppatte bhagavati “amhākaṃ ñātiseṭṭhaṃ passissāmā”ti sannipatitvā bhagavato vasanaṭṭhānaṃ",
  "atk-vin02a2:238_1": "vīmaṃsamānā nigrodhasakkassa ārāmo ramaṇīyoti sallakkhetvā tattha sabbaṃ paṭijagganavidhiṃ kāretvā gandhapupphādihatthā",
  "atk-vin02a2:238_2": "paccuggamanaṃ karontā sabbālaṅkārapaṭimaṇḍite daharadahare nāgarikadārake ca dārikāyo ca paṭhamaṃ pahiṇiṃsu,",
  "atk-vin02a2:238_3": "tato rājakumāre ca rājakumārikāyo ca tesaṃ anantarā sāmaṃ gantvā gandhapupphacuṇṇādīhi pūjayamānā bhagavantaṃ gahetvā nigrodhārāmameva agamaṃsu.",
  "atk-vin02a2:238_4": "Tatra bhagavā vīsatisahassakhīṇāsavaparivuto paññattavarabuddhāsane nisīdi.",
  "atk-vin02a2:238_5": "Sākiyā mānajātikā mānathaddhā,",
  "atk-vin02a2:238_6": "te “siddhatthakumāro amhehi daharatarova amhākaṃ kaniṭṭho,",
  "atk-vin02a2:238_7": "bhāgineyyo, putto,",
  "atk-vin02a2:238_8": "nattā”ti cintetvā daharadahare rājakumāre āhaṃsu –",
  "atk-vin02a2:238_9": "“tumhe vandatha,",
  "atk-vin02a2:238_10": "mayaṃ tumhākaṃ piṭṭhito nisīdissāmā”ti.",
  "atk-vin02a2:239_0": "Tesu evaṃ nisinnesu bhagavā tesaṃ ajjhāsayaṃ oloketvā “na maṃ ñātī vandanti,",
  "atk-vin02a2:239_1": "handa ne vandāpayissāmī”ti abhiññāpādakaṃ catutthajjhānaṃ samāpajjitvā vuṭṭhāya iddhiyā ākāsaṃ abbhuggantvā",
  "atk-vin02a2:239_2": "tesaṃ sīse pādapaṃsuṃ okiramāno viya kaṇḍambamūle yamakapāṭihāriyasadisaṃ pāṭihāriyamakāsi.",
  "atk-vin02a2:239_3": "Rājā taṃ acchariyaṃ disvā āha –",
  "atk-vin02a2:239_4": "“bhagavā tumhākaṃ maṅgaladivase brāhmaṇassa vandanatthaṃ upanītānaṃ pāde vo parivattitvā brāhmaṇassa matthake patiṭṭhite disvāpi ahaṃ tumhe vandiṃ,",
  "atk-vin02a2:239_5": "ayaṃ me paṭhamavandanā.",
  "atk-vin02a2:239_6": "Vappamaṅgaladivase jambucchāyāya sirisayane nipannānaṃ vo jambucchāyāya aparivattanaṃ disvāpi pāde vandiṃ,",
  "atk-vin02a2:239_7": "ayaṃ me dutiyavandanā.",
  "atk-vin02a2:239_8": "Idāni imaṃ adiṭṭhapubbaṃ pāṭihāriyaṃ disvāpi tumhākaṃ pāde vandāmi,",
  "atk-vin02a2:239_9": "ayaṃ me tatiyavandanā”ti.",
  "atk-vin02a2:240_0": "Suddhodanamahārājena pana vandite bhagavati avanditvā ṭhito nāma ekasākiyopi nāhosi,",
  "atk-vin02a2:240_1": "sabbeyeva vandiṃsu.",
  "atk-vin02a2:240_2": "Iti bhagavā ñātayo vandāpetvā ākāsato oruyha paññatte āsane nisīdi.",
  "atk-vin02a2:240_3": "Nisinne bhagavati sikhāppatto ñātisamāgamo ahosi,",
  "atk-vin02a2:240_4": "sabbe ekaggā sannipatiṃsu.",
  "atk-vin02a2:240_5": "Tato mahāmegho pokkharavassaṃ vassi,",
  "atk-vin02a2:240_6": "tambavaṇṇamudakaṃ heṭṭhā viravantaṃ gacchati.",
  "atk-vin02a2:240_7": "Kassaci sarīre ekabindumattampi na patati,",
  "atk-vin02a2:240_8": "taṃ disvā sabbe acchariyabbhutajātā ahesuṃ.",
  "atk-vin02a2:240_9": "Bhagavā “na idāneva mayhaṃ ñātisamāgame pokkharavassaṃ vassati,",
  "atk-vin02a2:240_10": "atītepi vassī”ti imissā aṭṭhuppattiyā vessantarajātakaṃ kathesi.",
  "atk-vin02a2:240_11": "Dhammadesanaṃ sutvā sabbe uṭṭhāya vanditvā padakkhiṇaṃ katvā pakkamiṃsu.",
  "atk-vin02a2:240_12": "Ekopi rājā vā rājamahāmatto vā “sve amhākaṃ bhikkhaṃ gaṇhathā”ti vatvā gato nāma natthi.",
  "atk-vin02a2:241_0": "Bhagavā dutiyadivase vīsatibhikkhusahassaparivāro kapilavatthuṃ piṇḍāya pāvisi,",
  "atk-vin02a2:241_1": "na koci paccuggantvā nimantesi vā pattaṃ vā aggahesi.",
  "atk-vin02a2:241_2": "Bhagavā indakhīle ṭhito āvajjesi –",
  "atk-vin02a2:241_3": "“kathaṃ nu kho pubbe buddhā kulanagare piṇḍāya cariṃsu,",
  "atk-vin02a2:241_4": "kiṃ uppaṭipāṭiyā issarajanānaṃ gharāni agamaṃsu,",
  "atk-vin02a2:241_5": "udāhu sapadānacārikaṃ cariṃsū”ti.",
  "atk-vin02a2:241_6": "Tato ekabuddhassapi uppaṭipāṭiyā gamanaṃ adisvā “mayāpi idāni ayameva vaṃso ayaṃ paveṇī paggahetabbā,",
  "atk-vin02a2:241_7": "āyatiñca me sāvakāpi mameva anusikkhantā piṇḍacāriyavattaṃ pūressantī”ti koṭiyaṃ niviṭṭhagehato paṭṭhāya sapadānaṃ piṇḍāya carati.",
  "atk-vin02a2:241_8": "“Ayyo kira siddhatthakumāro piṇḍāya caratī”ti catubhūmakādīsu pāsādesu sīhapañjaraṃ vivaritvā mahājano dassanabyāvaṭo ahosi.",
  "atk-vin02a2:241_9": "Rāhulamātāpi devī “ayyaputto kira imasmiṃyeva nagare mahatā rājānubhāvena suvaṇṇasivikādīhi vicaritvā",
  "atk-vin02a2:241_10": "idāni kesamassuṃ ohāretvā kāsāyavatthavasano kapālahattho piṇḍāya carati,",
  "atk-vin02a2:241_11": "“sobhati nu kho no vā”ti sīhapañjaraṃ vivaritvā olokayamānā bhagavantaṃ nānāvirāgasamujjalāya sarīrappabhāya",
  "atk-vin02a2:241_12": "nagaravīthiyo obhāsetvā buddhasiriyā virocamānaṃ disvā uṇhīsato paṭṭhāya yāva pādatalā narasīhagāthāhi",
  "atk-vin02a2:241_13": "nāma aṭṭhahi gāthāhi abhitthavitvā rañño santikaṃ gantvā “tumhākaṃ putto piṇḍāya caratī”ti rañño ārocesi.",
  "atk-vin02a2:241_14": "Rājā saṃviggahadayo hatthena sāṭakaṃ saṇṭhāpayamāno turitaturitaṃ nikkhamitvā vegena gantvā bhagavato purato ṭhatvā āha –",
  "atk-vin02a2:241_15": "“kiṃ bhante amhe lajjāpetha,",
  "atk-vin02a2:241_16": "kimatthaṃ piṇḍāya caratha,",
  "atk-vin02a2:241_17": "kiṃ ettakānaṃ bhikkhūnaṃ na sakkā bhattaṃ laddhunti evaṃsaññino ahuvatthā”ti.",
  "atk-vin02a2:241_18": "Vaṃsacārittametaṃ mahārāja amhākanti.",
  "atk-vin02a2:241_19": "Nanu bhante amhākaṃ mahāsammatakhattiyavaṃso nāma vaṃso,",
  "atk-vin02a2:241_20": "tattha ca ekakhattiyopi bhikkhācāro nāma natthīti.",
  "atk-vin02a2:241_21": "Ayaṃ mahārāja vaṃso nāma tava vaṃso,",
  "atk-vin02a2:241_22": "amhākaṃ pana buddhavaṃso vaṃso nāma,",
  "atk-vin02a2:241_23": "sabbabuddhā ca piṇḍacārikā ahesunti antaravīthiyaṃ ṭhitova –",
  "atk-vin02a2:242_0": "“Uttiṭṭhe nappamajjeyya, dhammaṃ sucaritaṃ care;",
  "atk-vin02a2:243_0": "Dhammacārī sukhaṃ seti, asmiṃ loke paramhi cā”ti.",
  "atk-vin02a2:244_0": "Imaṃ gāthamāha. Gāthāpariyosāne rājā sotāpattiphalaṃ sacchākāsi.",
  "atk-vin02a2:245_0": "“Dhammaṃ care sucaritaṃ, na naṃ duccaritaṃ care;",
  "atk-vin02a2:246_0": "Dhammacārī sukhaṃ seti, asmiṃ loke paramhi cā”ti.",
  "atk-vin02a2:247_0": "Imaṃ pana gāthaṃ sutvā sakadāgāmiphale patiṭṭhāsi,",
  "atk-vin02a2:247_1": "dhammapālajātakaṃ sutvā anāgāmiphale patiṭṭhāsi,",
  "atk-vin02a2:247_2": "maraṇasamaye setacchattassa heṭṭhā sirisayane nipannoyeva arahattaṃ pāpuṇi.",
  "atk-vin02a2:247_3": "Araññavāsena padhānānuyogakiccaṃ rañño nāhosi.",
  "atk-vin02a2:248_0": "Sotāpattiphalañca sacchikatvā eva pana bhagavato pattaṃ gahetvā saparisaṃ bhagavantaṃ mahāpāsādaṃ āropetvā paṇītena khādanīyena bhojanīyena parivisi.",
  "atk-vin02a2:248_1": "Bhattakiccāvasāne sabbaṃ itthāgāraṃ āgantvā bhagavantaṃ vandi ṭhapetvā rāhulamātaraṃ.",
  "atk-vin02a2:248_2": "Sā pana “gaccha ayyaputtaṃ vandāhī”ti parijanena vuccamānāpi “sace mayhaṃ guṇo atthi,",
  "atk-vin02a2:248_3": "sayameva ayyaputto āgamissati,",
  "atk-vin02a2:248_4": "āgataṃ naṃ vandissāmī”ti vatvā na agamāsi.",
  "atk-vin02a2:248_5": "Atha bhagavā rājānaṃ pattaṃ gāhāpetvā dvīhi aggasāvakehi saddhiṃ rājadhītāya sirigabbhaṃ gantvā “rājadhītā",
  "atk-vin02a2:248_6": "yathāruciyā vandamānā na kiñci vattabbā”ti vatvā paññatte āsane nisīdi.",
  "atk-vin02a2:248_7": "Sā vegena āgantvā gopphakesu gahetvā pādapiṭṭhiyaṃ sīsaṃ parivattetvā parivattetvā yathājjhāsayaṃ vandi.",
  "atk-vin02a2:249_0": "Rājā rājadhītāya bhagavati sinehabahumānādiguṇasampattiṃ kathesi.",
  "atk-vin02a2:249_1": "Bhagavā “anacchariyaṃ mahārāja yaṃ idāni paripakke ñāṇe tayā rakkhiyamānā rājadhītā attānaṃ rakkhi,",
  "atk-vin02a2:249_2": "sā pubbe anārakkhā pabbatapāde vicaramānā aparipakke ñāṇe attānaṃ rakkhī”ti vatvā candakinnarījātakaṃ kathesi.",
  "atk-vin02a2:250_0": "Taṃdivasameva ca nandarājakumārassa kesavissajjanaṃ paṭṭabandho gharamaṅgalaṃ āvāhamaṅgalaṃ chattamaṅgalanti pañca mahāmaṅgalāni honti.",
  "atk-vin02a2:250_1": "Bhagavā nandaṃ pattaṃ gāhāpetvā maṅgalaṃ vatvā uṭṭhāyāsanā pakkāmi.",
  "atk-vin02a2:250_2": "Janapadakalyāṇī kumāraṃ gacchantaṃ disvā “tuvaṭaṃ kho ayyaputta āgaccheyyāsī”ti vatvā gīvaṃ pasāretvā olokesi.",
  "atk-vin02a2:250_3": "Sopi bhagavantaṃ “pattaṃ gaṇhathā”ti vattuṃ avisahamāno vihāraṃyeva agamāsi.",
  "atk-vin02a2:250_4": "Taṃ anicchamānaṃyeva bhagavā pabbājesi.",
  "atk-vin02a2:250_5": "Iti bhagavā kapilapuraṃ āgantvā dutiyadivase nandaṃ pabbājesi.",
  "atk-vin02a2:251_0": "Sattame divase rāhulamātā kumāraṃ alaṅkaritvā bhagavato santikaṃ pesesi –",
  "atk-vin02a2:251_1": "“passa tāta etaṃ vīsatisahassasamaṇaparivutaṃ suvaṇṇavaṇṇaṃ brahmarūpavaṇṇaṃ samaṇaṃ,",
  "atk-vin02a2:251_2": "ayaṃ te pitā,",
  "atk-vin02a2:251_3": "etassa mahantā nidhayo ahesuṃ,",
  "atk-vin02a2:251_4": "tyassa nikkhamanato paṭṭhāya na passāma,",
  "atk-vin02a2:251_5": "gaccha naṃ dāyajjaṃ yāca,",
  "atk-vin02a2:251_6": "ahaṃ tāta kumāro chattaṃ ussāpetvā cakkavattī bhavissāmi,",
  "atk-vin02a2:251_7": "dhanena me attho,",
  "atk-vin02a2:251_8": "dhanaṃ me dehi,",
  "atk-vin02a2:251_9": "sāmiko hi putto pitusantakassā”ti.",
  "atk-vin02a2:251_10": "Rāhulakumāro bhagavato santikaṃ gantvāva pitusinehaṃ paṭilabhitvā haṭṭhacitto “sukhā te samaṇa chāyā”ti",
  "atk-vin02a2:251_11": "vatvā aññampi bahuṃ attano anurūpaṃ vadanto aṭṭhāsi.",
  "atk-vin02a2:251_12": "Bhagavā katabhattakicco anumodanaṃ katvā uṭṭhāyāsanā pakkāmi.",
  "atk-vin02a2:251_13": "Kumāropi “dāyajjaṃ me samaṇa dehi,",
  "atk-vin02a2:251_14": "dāyajjaṃ me samaṇa dehī”ti bhagavantaṃ anubandhi.",
  "atk-vin02a2:251_15": "Tena vuttaṃ –",
  "atk-vin02a2:251_16": "“anupubbena cārikaṃ caramāno yena kapilavatthu…pe…",
  "atk-vin02a2:251_17": "dāyajjaṃ me samaṇa dehī”ti.",
  "atk-vin02a2:252_0": "Atha kho bhagavā āyasmantaṃ sāriputtaṃ āmantesīti bhagavā kumāraṃ na nivattāpesi,",
  "atk-vin02a2:252_1": "parijanopi bhagavatā saddhiṃ gacchantaṃ nivattetuṃ na visahati.",
  "atk-vin02a2:252_2": "Atha ārāmaṃ gantvā “yaṃ ayaṃ pitusantakaṃ dhanaṃ icchati,",
  "atk-vin02a2:252_3": "taṃ vaṭṭānugataṃ savighātakaṃ,",
  "atk-vin02a2:252_4": "handassa bodhimaṇḍe paṭiladdhaṃ sattavidhaṃ ariyadhanaṃ demi,",
  "atk-vin02a2:252_5": "lokuttaradāyajjassa naṃ sāmikaṃ karomī”ti āyasmantaṃ sāriputtaṃ āmantesi.",
  "atk-vin02a2:252_6": "Āmantetvā ca panāha –",
  "atk-vin02a2:252_7": "“tena hi tvaṃ sāriputta rāhulakumāraṃ pabbājehī”ti.",
  "atk-vin02a2:252_8": "Yasmā ayaṃ dāyajjaṃ yācati,",
  "atk-vin02a2:252_9": "tasmā naṃ lokuttaradāyajjapaṭilābhāya pabbājehīti attho.",
  "atk-vin02a2:253_0": "Idāni yā sā bhagavatā bārāṇasiyaṃ tīhi saraṇagamanehi pabbajjā ca upasampadā ca anuññātā,",
  "atk-vin02a2:253_1": "tato yasmā upasampadaṃ paṭikkhipitvā garubhāve ṭhapetvā ñatticatutthena kammena upasampadā anuññātā,",
  "atk-vin02a2:253_2": "pabbajjā pana neva paṭikkhittā,",
  "atk-vin02a2:253_3": "na puna anuññātā,",
  "atk-vin02a2:253_4": "tasmā anāgate bhikkhūnaṃ vimati uppajjissati –",
  "atk-vin02a2:253_5": "“ayaṃ pabbajjā nāma pubbe upasampadāsadisā,",
  "atk-vin02a2:253_6": "kiṃ nu kho idānipi upasampadā viya kammavācāya eva kattabbā,",
  "atk-vin02a2:253_7": "udāhu saraṇagamanehī”ti.",
  "atk-vin02a2:253_8": "Imañca panatthaṃ viditvā bhagavā puna tīhi saraṇagamanehi sāmaṇerapabbajjaṃ anujānitukāmo,",
  "atk-vin02a2:253_9": "tasmā dhammasenāpati taṃ bhagavato ajjhāsayaṃ viditvā bhagavantaṃ puna pabbajjaṃ anujānāpetukāmo āha –",
  "atk-vin02a2:253_10": "“kathāhaṃ bhante rāhulakumāraṃ pabbājemī”ti.",
  "atk-vin02a2:254_0": "Atha kho āyasmā sāriputto rāhulakumāraṃ pabbājesīti kumārassa mahāmoggallānatthero kese chinditvā kāsāyāni datvā saraṇāni adāsi.",
  "atk-vin02a2:254_1": "Mahākassapatthero ovādācariyo ahosi.",
  "atk-vin02a2:254_2": "Yasmā pana upajjhāyamūlakā pabbajjā ca upasampadā ca,",
  "atk-vin02a2:254_3": "upajjhāyova tattha issaro,",
  "atk-vin02a2:254_4": "na ācariyo,",
  "atk-vin02a2:254_5": "tasmā vuttaṃ –",
  "atk-vin02a2:254_6": "“atha kho āyasmā sāriputto rāhulakumāraṃ pabbājesī”ti.",
  "atk-vin02a2:255_0": "Evaṃ “kumāro pabbajito”ti sutvā uppannasaṃvegena hadayena atha kho suddhodano sakkoti sabbaṃ vattabbaṃ.",
  "atk-vin02a2:255_1": "Tattha yasmā uñchācariyāya jīvato pabbajitassa avisesena “varaṃ yācāmī”ti vutte “yācassū”ti vacanaṃ appatirūpaṃ,",
  "atk-vin02a2:255_2": "na ca buddhānaṃ āciṇṇaṃ,",
  "atk-vin02a2:255_3": "tasmā “atikkantavarā kho gotama tathāgatā”ti vuttaṃ.",
  "atk-vin02a2:255_4": "Yañca bhante kappati yañca anavajjanti yaṃ tumhākañceva dātuṃ kappati,",
  "atk-vin02a2:255_5": "anavajjañca hoti,",
  "atk-vin02a2:255_6": "mama ca sampaṭicchanapaccayā viññūhi na garahitabbaṃ,",
  "atk-vin02a2:255_7": "taṃ yācāmīti attho.",
  "atk-vin02a2:255_8": "Tathā nande adhimattaṃ rāhuleti yatheva kira bodhisattaṃ evaṃ nandampi rāhulampi maṅgaladivase nemittakā “cakkavattī bhavissatī”ti byākariṃsu.",
  "atk-vin02a2:255_9": "Atha rājā “puttassa cakkavattisiriṃ passissāmī”ti ussāhajāto bhagavato pabbajjāya mahantaṃ icchāvighātaṃ pāpuṇi.",
  "atk-vin02a2:255_10": "Tato “nandassa cakkavattisiriṃ passissāmī”ti ussāhaṃ janesi,",
  "atk-vin02a2:255_11": "tampi bhagavā pabbājesi.",
  "atk-vin02a2:255_12": "Iti tampi dukkhaṃ adhivāsetvā “idāni rāhulassa cakkavattisiriṃ passissāmī”ti ussāhaṃ janesi,",
  "atk-vin02a2:255_13": "tampi bhagavā pabbājesi.",
  "atk-vin02a2:255_14": "Tenassa “idāni kulavaṃsopi pacchinno,",
  "atk-vin02a2:255_15": "kuto cakkavattisirī”ti adhikataraṃ dukkhaṃ uppajji.",
  "atk-vin02a2:255_16": "Tena vuttaṃ –",
  "atk-vin02a2:255_17": "“tathā nande adhimattaṃ rāhule”ti.",
  "atk-vin02a2:255_18": "Rañño pana ito pacchā anāgāmiphalappatti veditabbā.",
  "atk-vin02a2:256_0": "Sādhu bhante ayyāti idaṃ kasmā āha?",
  "atk-vin02a2:256_1": "So kira cintesi –",
  "atk-vin02a2:256_2": "“yatra hi nāma ahampi buddhamāmako dhammamāmako saṅghamāmako samāno attano piyataraputte pabbājiyamāne ñātiviyogadukkhaṃ adhivāsetuṃ na sakkomi,",
  "atk-vin02a2:256_3": "aññe janā puttanattakesu pabbājitesu kathaṃ adhivāsessanti,",
  "atk-vin02a2:256_4": "tasmā aññesampi tāva evarūpaṃ dukkhaṃ mā ahosī”ti āha.",
  "atk-vin02a2:256_5": "Bhagavā “sāsane niyyānikakāraṇaṃ rājā vadatī”ti dhammakathaṃ katvā “na bhikkhave ananuññāto mātāpitūhi putto pabbājetabbo”ti sikkhāpadaṃ paññapesi.",
  "atk-vin02a2:257_0": "Tattha mātāpitūhīti jananijanake sandhāya vuttaṃ.",
  "atk-vin02a2:257_1": "Sace dve atthi,",
  "atk-vin02a2:257_2": "dvepi āpucchitabbā.",
  "atk-vin02a2:257_3": "Sace pitā mato mātā vā,",
  "atk-vin02a2:257_4": "yo jīvati so āpucchitabbo.",
  "atk-vin02a2:257_5": "Pabbajitāpi āpucchitabbāva.",
  "atk-vin02a2:257_6": "Āpucchantena sayaṃ vā gantvā āpucchitabbaṃ,",
  "atk-vin02a2:257_7": "añño vā pesetabbo,",
  "atk-vin02a2:257_8": "so eva vā pesetabbo “gaccha mātāpitaro āpucchitvā ehī”ti.",
  "atk-vin02a2:257_9": "Sace “anuññātomhī”ti vadati,",
  "atk-vin02a2:257_10": "saddahantena pabbājetabbo.",
  "atk-vin02a2:257_11": "Pitā sayaṃ pabbajito puttampi pabbājetukāmo hoti,",
  "atk-vin02a2:257_12": "mātaraṃ āpucchitvāva pabbājetu.",
  "atk-vin02a2:257_13": "Mātā vā dhītaraṃ pabbājetukāmā,",
  "atk-vin02a2:257_14": "pitaraṃ āpucchitvāva pabbājetu.",
  "atk-vin02a2:257_15": "Pitā puttadārena anatthiko palāyi,",
  "atk-vin02a2:257_16": "mātā “imaṃ pabbājethā”ti puttaṃ bhikkhūnaṃ deti,",
  "atk-vin02a2:257_17": "“pitāssa kuhi”nti vutte “cittakeḷiyaṃ kīḷituṃ palāto”ti vadati,",
  "atk-vin02a2:257_18": "taṃ pabbājetuṃ vaṭṭati.",
  "atk-vin02a2:257_19": "Mātā kenaci purisena saddhiṃ palātā hoti,",
  "atk-vin02a2:257_20": "pitā pana “pabbājethā”ti deti,",
  "atk-vin02a2:257_21": "etthāpi eseva nayo.",
  "atk-vin02a2:257_22": "Pitā vippavuttho hoti,",
  "atk-vin02a2:257_23": "mātā puttaṃ “pabbājethā”ti anujānāti,",
  "atk-vin02a2:257_24": "“pitā tassa kuhi”nti vutte “kiṃ tumhākaṃ pitarā,",
  "atk-vin02a2:257_25": "ahaṃ jānissāmī”ti vadati,",
  "atk-vin02a2:257_26": "pabbājetuṃ vaṭṭatīti kurundiyaṃ vuttaṃ.",
  "atk-vin02a2:258_0": "Mātāpitaro matā,",
  "atk-vin02a2:258_1": "dārako cūḷamātādīnaṃ santike saṃvaddho,",
  "atk-vin02a2:258_2": "tasmiṃ pabbājiyamāne ñātakā kalahaṃ vā karonti,",
  "atk-vin02a2:258_3": "khiyyanti vā,",
  "atk-vin02a2:258_4": "tasmā vivādupacchedanatthaṃ āpucchitvāva pabbājetabbo.",
  "atk-vin02a2:258_5": "Anāpucchā pabbājentassa pana āpatti natthi.",
  "atk-vin02a2:258_6": "Daharakāle gahetvā posanakā mātāpitaro nāma honti,",
  "atk-vin02a2:258_7": "tesupi eseva nayo.",
  "atk-vin02a2:258_8": "Putto attānaṃ nissāya jīvati,",
  "atk-vin02a2:258_9": "na mātāpitaro.",
  "atk-vin02a2:258_10": "Sacepi rājā hoti,",
  "atk-vin02a2:258_11": "āpucchitvāva pabbājetabbo.",
  "atk-vin02a2:258_12": "Mātāpitūhi anuññāto pabbajitvā puna vibbhamati,",
  "atk-vin02a2:258_13": "sacepi satakkhattuṃ pabbajitvā vibbhamati,",
  "atk-vin02a2:258_14": "āgatāgatakāle punappunaṃ āpucchitvāva pabbājetabbo.",
  "atk-vin02a2:258_15": "Sace evaṃ vadanti –",
  "atk-vin02a2:258_16": "“ayaṃ vibbhamitvā gehaṃ āgato amhākaṃ kammaṃ na karoti,",
  "atk-vin02a2:258_17": "pabbajitvā tumhākaṃ vattaṃ na pūreti,",
  "atk-vin02a2:258_18": "natthi imassāpucchanakiccaṃ,",
  "atk-vin02a2:258_19": "āgatāgataṃ pabbājeyyāthā”ti evaṃ nissaṭṭhaṃ puna anāpucchāpi pabbājetuṃ vaṭṭati.",
  "atk-vin02a2:259_0": "Yopi daharakāleyeva “ayaṃ tumhākaṃ dinno,",
  "atk-vin02a2:259_1": "yadā icchatha,",
  "atk-vin02a2:259_2": "tadā pabbājeyyāthā”ti evaṃ dinno hoti,",
  "atk-vin02a2:259_3": "sopi āgatāgato puna anāpucchāva pabbājetabbo.",
  "atk-vin02a2:259_4": "Yaṃ pana daharakāleyeva “imaṃ bhante pabbājeyyāthā”ti anujānitvā pacchā vuḍḍhippattakāle nānujānanti,",
  "atk-vin02a2:259_5": "ayaṃ na anāpucchā pabbājetabbo.",
  "atk-vin02a2:259_6": "Eko mātāpitūhi saddhiṃ bhaṇḍitvā “pabbājetha ma”nti āgacchati,",
  "atk-vin02a2:259_7": "“āpucchitvā ehī”ti ca vutto “nāhaṃ gacchāmi,",
  "atk-vin02a2:259_8": "sace maṃ na pabbājetha,",
  "atk-vin02a2:259_9": "vihāraṃ vā jhāpemi,",
  "atk-vin02a2:259_10": "satthena vā tumhe paharāmi,",
  "atk-vin02a2:259_11": "tumhākaṃ ñātakaupaṭṭhākānaṃ vā ārāmacchedanādīhi anatthaṃ uppādemi,",
  "atk-vin02a2:259_12": "rukkhā vā patitvā marāmi,",
  "atk-vin02a2:259_13": "coramajjhaṃ vā pavisāmi,",
  "atk-vin02a2:259_14": "desantaraṃ vā gacchāmī”ti vadati,",
  "atk-vin02a2:259_15": "taṃ jīvasseva rakkhaṇatthāya pabbājetuṃ vaṭṭati.",
  "atk-vin02a2:259_16": "Sace panassa mātāpitaro āgantvā “kasmā amhākaṃ puttaṃ pabbājayitthā”ti vadanti,",
  "atk-vin02a2:259_17": "tesaṃ tamatthaṃ ārocetvā “rakkhaṇatthāya naṃ pabbājayimha,",
  "atk-vin02a2:259_18": "paññāyatha tumhe puttenā”ti vattabbā.",
  "atk-vin02a2:259_19": "“Rukkhā patissāmī”ti āruhitvā pana hatthapāde muñcantaṃ pabbājetuṃ vaṭṭatiyeva.",
  "atk-vin02a2:260_0": "Ekopi videsaṃ gantvā pabbajjaṃ yācati,",
  "atk-vin02a2:260_1": "āpucchitvā ce gato,",
  "atk-vin02a2:260_2": "pabbājetabbo.",
  "atk-vin02a2:260_3": "No ce daharabhikkhuṃ pesetvā āpucchāpetvā pabbājetabbo,",
  "atk-vin02a2:260_4": "atidūrañce hoti;",
  "atk-vin02a2:260_5": "pabbājetvāpi bhikkhūhi saddhiṃ pesetvā dassetuṃ vaṭṭati.",
  "atk-vin02a2:260_6": "Kurundiyaṃ pana vuttaṃ –",
  "atk-vin02a2:260_7": "“sace dūraṃ hoti maggo ca mahākantāro,",
  "atk-vin02a2:260_8": "‘gantvā āpucchissāmā’ti pabbājetuṃ vaṭṭatī”ti.",
  "atk-vin02a2:260_9": "Sace pana mātāpitūnaṃ bahū puttā honti,",
  "atk-vin02a2:260_10": "evañca vadanti –",
  "atk-vin02a2:260_11": "“bhante etesaṃ dārakānaṃ yaṃ icchatha,",
  "atk-vin02a2:260_12": "taṃ pabbājeyyāthā”ti.",
  "atk-vin02a2:260_13": "Dārake vīmaṃsitvā yaṃ icchati,",
  "atk-vin02a2:260_14": "so pabbājetabbo.",
  "atk-vin02a2:260_15": "Sacepi sakalena kulena vā gāmena vā anuññātaṃ hoti “bhante imasmiṃ kule vā gāme vā yaṃ icchatha,",
  "atk-vin02a2:260_16": "taṃ pabbājeyyāthā”ti.",
  "atk-vin02a2:260_17": "Yaṃ icchati,",
  "atk-vin02a2:260_18": "so pabbājetabboti.",
  "atk-vin02a2:261_0": "Yāvatake vā pana ussahatīti yattake sakkoti.",
  "atk-vin02a2:262_0": "Rāhulavatthukathā niṭṭhitā.",
  "atk-vin02a2:263_0": "Sikkhāpadadaṇḍakammavatthukathā",
  "atk-vin02a2:264_0": "106.",
  "atk-vin02a2:264_1": "Dasasu sikkhāpadesu purimānaṃ pañcannaṃ atikkamo nāsanavatthu,",
  "atk-vin02a2:264_2": "pacchimānaṃ atikkamo daṇḍakammavatthu.",
  "atk-vin02a2:265_0": "107.",
  "atk-vin02a2:265_1": "Appatissāti bhikkhū jeṭṭhakaṭṭhāne issariyaṭṭhāne na ṭhapenti.",
  "atk-vin02a2:265_2": "Asabhāgavuttikāti samānajīvikā na bhavanti,",
  "atk-vin02a2:265_3": "visabhāgajīvikāti attho.",
  "atk-vin02a2:265_4": "Alābhāya parisakkatīti yathā lābhaṃ na labhanti;",
  "atk-vin02a2:265_5": "evaṃ parakkamati.",
  "atk-vin02a2:265_6": "Anatthāyāti upaddavāya.",
  "atk-vin02a2:265_7": "Avāsāyāti “kinti imasmiṃ āvāse na vaseyyu”nti parakkamati.",
  "atk-vin02a2:265_8": "Akkosati paribhāsatīti akkosati ceva bhayadassanena ca tajjeti.",
  "atk-vin02a2:265_9": "Bhedetīti pesuññaṃ upasaṃharitvā bhedeti.",
  "atk-vin02a2:265_10": "Āvaraṇaṃ kātunti “mā idha pavisā”ti nivāraṇaṃ kātuṃ.",
  "atk-vin02a2:265_11": "Yattha vā vasati yattha vā paṭikkamatīti yattha vasati vā pavisati vā;",
  "atk-vin02a2:265_12": "ubhayenāpi attano pariveṇañca vassaggena pattasenāsanañca vuttaṃ.",
  "atk-vin02a2:266_0": "Mukhadvārikaṃ āhāraṃ āvaraṇaṃ karontīti “ajja mā khāda,",
  "atk-vin02a2:266_1": "mā bhuñjā”ti evaṃ nivārenti.",
  "atk-vin02a2:266_2": "Na bhikkhave mukhadvāriko āhāro āvaraṇaṃ kātabboti ettha “mā khāda,",
  "atk-vin02a2:266_3": "mā bhuñjā”ti vadatopi “āhāraṃ nivāressāmī”ti pattacīvaraṃ anto nikkhipatopi sabbapayogesu dukkaṭaṃ.",
  "atk-vin02a2:266_4": "Anācārassa pana dubbacasāmaṇerassa daṇḍakammaṃ katvā yāguṃ vā bhattaṃ vā pattacīvaraṃ vā dassetvā “ettake",
  "atk-vin02a2:266_5": "nāma daṇḍakamme āhaṭe idaṃ lacchasī”ti vattuṃ vaṭṭati.",
  "atk-vin02a2:266_6": "Bhagavatā hi āvaraṇameva daṇḍakammaṃ vuttaṃ.",
  "atk-vin02a2:266_7": "Dhammasaṅgāhakattherehi pana aparādhānurūpaṃ udakadāruvālikādīnaṃ āharāpanampi kātabbanti vuttaṃ,",
  "atk-vin02a2:266_8": "tasmā tampi kātabbaṃ.",
  "atk-vin02a2:266_9": "Tañca kho “oramissati viramissatī”ti anukampāya,",
  "atk-vin02a2:266_10": "na “nassissati vibbhamissatī”tiādinayappavattena pāpajjhāsayena “daṇḍakammaṃ karomī”ti ca uṇhapāsāṇe",
  "atk-vin02a2:266_11": "vā nipajjāpetuṃ pāsāṇiṭṭhakādīni vā sīse nikkhipāpetuṃ udakaṃ vā pavesetuṃ na vaṭṭati.",
  "atk-vin02a2:267_0": "Sikkhāpadadaṇḍakammavatthukathā niṭṭhitā.",
  "atk-vin02a2:268_0": "Anāpucchāvaraṇavatthuādikathā",
  "atk-vin02a2:269_0": "108.",
  "atk-vin02a2:269_1": "Na bhikkhave upajjhāyaṃ anāpucchāti ettha “tumhākaṃ sāmaṇerassa ayaṃ nāma aparādho,",
  "atk-vin02a2:269_2": "daṇḍakammamassa karothā”ti tikkhattuṃ vutte,",
  "atk-vin02a2:269_3": "sace upajjhāyo daṇḍakammaṃ na karoti,",
  "atk-vin02a2:269_4": "sayaṃ kātuṃ vaṭṭati.",
  "atk-vin02a2:269_5": "Sacepi āditova upajjhāyo vadati “mayhaṃ sāmaṇerānaṃ dose sati tumhe daṇḍakammaṃ karothā”ti kātuṃ vaṭṭatiyeva.",
  "atk-vin02a2:269_6": "Yathā ca sāmaṇerānaṃ evaṃ saddhivihārikantevāsikānampi daṇḍakammaṃ kātuṃ vaṭṭati.",
  "atk-vin02a2:270_0": "Apalāḷentīti “tumhākaṃ pattaṃ dassāma,",
  "atk-vin02a2:270_1": "cīvaraṃ dassāmā”ti attano upaṭṭhānakaraṇatthaṃ saṅgaṇhanti.",
  "atk-vin02a2:270_2": "Na bhikkhave aññassa parisā apalāḷetabbāti ettha sāmaṇerā vā hontu upasampannā vā,",
  "atk-vin02a2:270_3": "antamaso dussīlabhikkhussāpi parassa parisabhūte bhinditvā gaṇhituṃ na vaṭṭati,",
  "atk-vin02a2:270_4": "ādīnavaṃ pana vattuṃ vaṭṭati “tayā nhāyituṃ āgatena gūthamakkhanaṃ viya kataṃ dussīlaṃ nissāya viharantenā”ti.",
  "atk-vin02a2:270_5": "Sace so sayameva jānitvā upajjhaṃ vā nissayaṃ vā yācati,",
  "atk-vin02a2:270_6": "dātuṃ vaṭṭati.",
  "atk-vin02a2:271_0": "Anujānāmi bhikkhave dasahaṅgehi samannāgataṃ sāmaṇeraṃ nāsetunti ettha kaṇṭakasikkhāpadavaṇṇanāyaṃ vuttāsu tīsu nāsanāsu liṅganāsanāva adhippetā,",
  "atk-vin02a2:271_1": "tasmā yo pāṇātipātādīsu ekampi kammaṃ karoti,",
  "atk-vin02a2:271_2": "so liṅganāsanāya nāsetabbo.",
  "atk-vin02a2:271_3": "Yathā ca bhikkhūnaṃ pāṇātipātādīsu nānāāpattiyo honti,",
  "atk-vin02a2:271_4": "na tathā sāmaṇerānaṃ.",
  "atk-vin02a2:271_5": "Sāmaṇero hi kunthakipillikampi māretvā maṅguraṇḍakampi bhinditvā nāsetabbataṃyeva pāpuṇāti,",
  "atk-vin02a2:271_6": "tāvadevassa saraṇagamanāni ca upajjhāyaggahaṇañca senāsanaggāho ca paṭippassambhati,",
  "atk-vin02a2:271_7": "saṅghalābhaṃ na labhati,",
  "atk-vin02a2:271_8": "liṅgamattameva ekaṃ avasiṭṭhaṃ hoti.",
  "atk-vin02a2:271_9": "So sace ākiṇṇadosova hoti,",
  "atk-vin02a2:271_10": "āyatiṃ saṃvare na tiṭṭhati,",
  "atk-vin02a2:271_11": "nikkaḍḍhitabbo.",
  "atk-vin02a2:271_12": "Atha sahasā virajjhitvā “duṭṭhu mayā kata”nti puna saṃvare ṭhātukāmo hoti,",
  "atk-vin02a2:271_13": "liṅganāsanakiccaṃ natthi.",
  "atk-vin02a2:271_14": "Yathānivatthapārutasseva saraṇāni dātabbāni,",
  "atk-vin02a2:271_15": "upajjhāyo dātabbo,",
  "atk-vin02a2:271_16": "sikkhāpadāni pana saraṇagamaneneva ijjhanti.",
  "atk-vin02a2:271_17": "Sāmaṇerānañhi saraṇagamanaṃ bhikkhūnaṃ upasampadakammavācāsadisaṃ,",
  "atk-vin02a2:271_18": "tasmā bhikkhūnaṃ viya catupārisuddhisīlaṃ,",
  "atk-vin02a2:271_19": "imināpi dasasīlāni samādinnāneva honti,",
  "atk-vin02a2:271_20": "evaṃ santepi daḷhīkaraṇatthaṃ āyatiṃ saṃvare patiṭṭhāpanatthaṃ puna dātabbāni.",
  "atk-vin02a2:271_21": "Sace purimikāya puna saraṇāni gahitāni,",
  "atk-vin02a2:271_22": "pacchimikāya vassāvāsikaṃ lacchati.",
  "atk-vin02a2:271_23": "Sace pacchimikāya gahitāni,",
  "atk-vin02a2:271_24": "saṅghena apaloketvā lābho dātabbo.",
  "atk-vin02a2:272_0": "Adinnādāne tiṇasalākamattenāpi vatthunā,",
  "atk-vin02a2:272_1": "abrahmacariye tīsu maggesu yattha katthaci vippaṭipattiyā,",
  "atk-vin02a2:272_2": "musāvāde hassādhippāyatāyapi musā bhaṇite assamaṇo hoti,",
  "atk-vin02a2:272_3": "nāsetabbataṃ āpajjati.",
  "atk-vin02a2:272_4": "Majjapāne pana bhikkhuno ajānitvāpi bījato paṭṭhāya majjaṃ pivantassa pācittiyaṃ.",
  "atk-vin02a2:272_5": "Sāmaṇero jānitvā pivanto sīlabhedaṃ āpajjati,",
  "atk-vin02a2:272_6": "na ajānitvā.",
  "atk-vin02a2:272_7": "Yāni panassa itarāni pañca sikkhāpadāni,",
  "atk-vin02a2:272_8": "tesu bhinnesu na nāsetabbo,",
  "atk-vin02a2:272_9": "daṇḍakammaṃ kātabbaṃ.",
  "atk-vin02a2:272_10": "Sikkhāpade pana puna dinnepi adinnepi vaṭṭati.",
  "atk-vin02a2:272_11": "Daṇḍakammena pana pīḷetvā āyatiṃ saṃvare ṭhapanatthāya dātabbameva.",
  "atk-vin02a2:272_12": "Sāmaṇerānaṃ majjapānaṃ sacittakaṃ pārājikavatthu,",
  "atk-vin02a2:272_13": "ayaṃ viseso.",
  "atk-vin02a2:273_0": "Avaṇṇabhāsane pana arahaṃ sammāsambuddhotiādīnaṃ paṭipakkhavasena buddhassa vā,",
  "atk-vin02a2:273_1": "svākkhātotiādīnaṃ paṭipakkhavasena dhammassa vā,",
  "atk-vin02a2:273_2": "suppaṭipannotiādīnaṃ paṭipakkhavasena saṅghassa vā avaṇṇaṃ bhāsanto ratanattayaṃ nindanto garahanto ācariyupajjhāyādīhi",
  "atk-vin02a2:273_3": "“mā evaṃ avacā”ti avaṇṇabhāsane ādīnavaṃ dassetvā nivāretabbo.",
  "atk-vin02a2:273_4": "Sace yāvatatiyaṃ vuccamāno na oramati,",
  "atk-vin02a2:273_5": "kaṇṭakanāsanāya nāsetabboti kurundiyaṃ vuttaṃ.",
  "atk-vin02a2:273_6": "Mahāaṭṭhakathāyaṃ pana “sace evaṃ vuccamāno taṃ laddhiṃ nissajjati,",
  "atk-vin02a2:273_7": "daṇḍakammaṃ kāretvā accayaṃ desāpetabbo.",
  "atk-vin02a2:273_8": "Sace na nissajjati,",
  "atk-vin02a2:273_9": "tatheva ādāya paggayha tiṭṭhati,",
  "atk-vin02a2:273_10": "liṅganāsanāya nāsetabbo”ti vuttaṃ,",
  "atk-vin02a2:273_11": "taṃ yuttaṃ.",
  "atk-vin02a2:273_12": "Ayameva hi nāsanā idha adhippetāti.",
  "atk-vin02a2:274_0": "Micchādiṭṭhikepi eseva nayo.",
  "atk-vin02a2:274_1": "Sassatucchedānañhi aññataradiṭṭhiko sace ācariyādīhi ovadiyamāno nissajjati,",
  "atk-vin02a2:274_2": "daṇḍakammaṃ kāretvā accayaṃ desāpetabbo.",
  "atk-vin02a2:274_3": "Appaṭinissajjantova nāsetabboti.",
  "atk-vin02a2:274_4": "Bhikkhunidūsako cettha kāmaṃ abrahmacāriggahaṇena gahitova abrahmacāriṃ pana āyatiṃ saṃvare ṭhātukāmaṃ saraṇāni datvā upasampādetuṃ vaṭṭati.",
  "atk-vin02a2:274_5": "Bhikkhunidūsako āyatiṃ saṃvare ṭhātukāmopi pabbajjampi na labhati,",
  "atk-vin02a2:274_6": "pageva upasampadanti etamatthaṃ dassetuṃ “bhikkhunidūsako”ti idaṃ visuṃ dasamaṃ aṅgaṃ vuttanti veditabbaṃ.",
  "atk-vin02a2:275_0": "Anāpucchāvaraṇavatthuādikathā niṭṭhitā.",
  "atk-vin02a2:276_0": "Paṇḍakavatthukathā",
  "atk-vin02a2:277_0": "109.",
  "atk-vin02a2:277_1": "Dahare dahareti taruṇe taruṇe.",
  "atk-vin02a2:277_2": "Moḷigalleti thūlasarīre.",
  "atk-vin02a2:277_3": "Hatthibhaṇḍe assabhaṇḍeti hatthigopake ca assagopake ca.",
  "atk-vin02a2:278_0": "Paṇḍako bhikkhaveti ettha āsittapaṇḍako usūyapaṇḍako opakkamikapaṇḍako pakkhapaṇḍako napuṃsakapaṇḍakoti pañca paṇḍakā.",
  "atk-vin02a2:278_1": "Tattha yassa paresaṃ aṅgajātaṃ mukhena gahetvā asucinā āsittassa pariḷāho vūpasammati,",
  "atk-vin02a2:278_2": "ayaṃ āsittapaṇḍako.",
  "atk-vin02a2:278_3": "Yassa paresaṃ ajjhācāraṃ passato usūyāya uppannāya pariḷāho vūpasammati,",
  "atk-vin02a2:278_4": "ayaṃ usūyapaṇḍako.",
  "atk-vin02a2:278_5": "Yassa upakkamena bījāni apanītāni,",
  "atk-vin02a2:278_6": "ayaṃ opakkamikapaṇḍako.",
  "atk-vin02a2:278_7": "Ekacco pana akusalavipākānubhāvena kāḷapakkhe paṇḍako hoti,",
  "atk-vin02a2:278_8": "juṇhapakkhe panassa pariḷāho vūpasammati,",
  "atk-vin02a2:278_9": "ayaṃ pakkhapaṇḍako.",
  "atk-vin02a2:278_10": "Yo pana paṭisandhiyaṃyeva abhāvako uppanno,",
  "atk-vin02a2:278_11": "ayaṃ napuṃsakapaṇḍakoti.",
  "atk-vin02a2:278_12": "Tesu āsittapaṇḍakassa ca usūyapaṇḍakassa ca pabbajjā na vāritā,",
  "atk-vin02a2:278_13": "itaresaṃ tiṇṇaṃ vāritā.",
  "atk-vin02a2:278_14": "Tesupi pakkhapaṇḍakassa yasmiṃ pakkhe paṇḍako hoti,",
  "atk-vin02a2:278_15": "tasmiṃyevassa pakkhe pabbajjā vāritāti kurundiyaṃ vuttaṃ.",
  "atk-vin02a2:278_16": "Yassa cettha pabbajjā vāritā,",
  "atk-vin02a2:278_17": "taṃ sandhāya idaṃ vuttaṃ –",
  "atk-vin02a2:278_18": "“anupasampanno na upasampādetabbo upasampanno nāsetabbo”ti.",
  "atk-vin02a2:278_19": "Sopi liṅganāsaneneva nāsetabbo.",
  "atk-vin02a2:278_20": "Ito paraṃ “nāsetabbo”ti vuttesupi eseva nayo.",
  "atk-vin02a2:279_0": "Paṇḍavatthukathā niṭṭhitā.",
  "atk-vin02a2:280_0": "Theyyasaṃvāsakavatthukathā",
  "atk-vin02a2:281_0": "110.",
  "atk-vin02a2:281_1": "Purāṇakulaputtoti purāṇassa anukkamena pārijuññaṃ pattassa kulassa putto.",
  "atk-vin02a2:281_2": "Mātipakkhapitipakkhato kolaññā khīṇā vinaṭṭhā matā assāti khīṇakolañño.",
  "atk-vin02a2:281_3": "Anadhigatanti appattaṃ.",
  "atk-vin02a2:281_4": "Phātiṃkātunti vaḍḍhetuṃ.",
  "atk-vin02a2:281_5": "Iṅghāti uyyojanatthe nipāto.",
  "atk-vin02a2:281_6": "Anuyuñjiyamānoti ekamantaṃ netvā kesamassuoropanakāsāyapaṭiggahaṇasaraṇagamanaupajjhāyaggahaṇakammavācānissayadhamme pucchiyamāno.",
  "atk-vin02a2:281_7": "Etamatthaṃ ārocesīti etaṃ sayaṃ pabbajitabhāvaṃ ādito paṭṭhāya ācikkhi.",
  "atk-vin02a2:282_0": "Theyyasaṃvāsako bhikkhaveti ettha tayo theyyasaṃvāsakā –",
  "atk-vin02a2:282_1": "liṅgatthenako,",
  "atk-vin02a2:282_2": "saṃvāsatthenako,",
  "atk-vin02a2:282_3": "ubhayatthenakoti.",
  "atk-vin02a2:282_4": "Tattha yo sayaṃ pabbajitvā vihāraṃ gantvā na bhikkhuvassāni gaṇeti,",
  "atk-vin02a2:282_5": "na yathāvuḍḍhaṃ vandanaṃ sādiyati,",
  "atk-vin02a2:282_6": "na āsanena paṭibāhati,",
  "atk-vin02a2:282_7": "na uposathapavāraṇādīsu sandissati,",
  "atk-vin02a2:282_8": "ayaṃ liṅgamattasseva thenitattā liṅgatthenako nāma.",
  "atk-vin02a2:283_0": "Yo pana bhikkhūhi pabbājito sāmaṇero samānopi videsaṃ gantvā “ahaṃ dasavasso vā vīsativasso vā”ti musā vatvā bhikkhuvassāni gaṇeti,",
  "atk-vin02a2:283_1": "yathāvuḍḍhaṃ vandanaṃ sādiyati,",
  "atk-vin02a2:283_2": "āsanena paṭibāhati,",
  "atk-vin02a2:283_3": "uposathapavāraṇādīsu sandissati,",
  "atk-vin02a2:283_4": "ayaṃ saṃvāsamattasseva thenitattā saṃvāsatthenako nāma.",
  "atk-vin02a2:283_5": "Bhikkhuvassagaṇanādiko hi sabbopi kiriyabhedo imasmiṃ atthe “saṃvāso”ti veditabbo.",
  "atk-vin02a2:283_6": "Sikkhaṃ paccakkhāya “na maṃ koci jānātī”ti evaṃ paṭipajjantepi eseva nayo.",
  "atk-vin02a2:284_0": "Yo pana sayaṃ pabbajitvā vihāraṃ gantvā bhikkhuvassāni gaṇeti,",
  "atk-vin02a2:284_1": "yathāvuḍḍhaṃ vandanaṃ sādiyati,",
  "atk-vin02a2:284_2": "āsanena paṭibāhati,",
  "atk-vin02a2:284_3": "uposathapavāraṇādīsu sandissati,",
  "atk-vin02a2:284_4": "ayaṃ liṅgassa ceva saṃvāsassa ca thenitattā ubhayatthenako nāma.",
  "atk-vin02a2:284_5": "Ayaṃ tividhopi theyyasaṃvāsako anupasampanno na upasampādetabbo,",
  "atk-vin02a2:284_6": "upasampanno nāsetabbo,",
  "atk-vin02a2:284_7": "puna pabbajjaṃ yācantopi na pabbājetabbo.",
  "atk-vin02a2:285_0": "Ettha ca asammohatthaṃ idaṃ pakiṇṇakaṃ veditabbaṃ –",
  "atk-vin02a2:286_0": "“Rājadubbhikkhakantāra-rogaveribhayehi vā;",
  "atk-vin02a2:287_0": "Cīvarāharaṇatthaṃ vā, liṅgaṃ ādiyatīdha yo.",
  "atk-vin02a2:288_0": "Saṃvāsaṃ nādhivāseti, yāva so suddhamānaso;",
  "atk-vin02a2:289_0": "Theyyasaṃvāsako nāma, tāva esa na vuccatī”ti.",
  "atk-vin02a2:290_0": "Tatrāyaṃ vitthāranayo –",
  "atk-vin02a2:290_1": "idhekaccassa rājā kuddho hoti,",
  "atk-vin02a2:290_2": "so “evaṃ me sotthi bhavissatī”ti sayameva liṅgaṃ gahetvā palāyati.",
  "atk-vin02a2:290_3": "Taṃ disvā rañño ārocenti.",
  "atk-vin02a2:290_4": "Rājā “sace pabbajito,",
  "atk-vin02a2:290_5": "na taṃ labbhā kiñci kātu”nti tasmiṃ kodhaṃ paṭivineti,",
  "atk-vin02a2:290_6": "so “vūpasantaṃ me rājabhaya”nti saṅghamajjhaṃ anosaritvāva gihiliṅgaṃ gahetvā āgato pabbājetabbo.",
  "atk-vin02a2:290_7": "Athāpi “sāsanaṃ nissāya mayā jīvitaṃ laddhaṃ,",
  "atk-vin02a2:290_8": "handa dāni ahaṃ pabbajāmī”ti uppannasaṃvego teneva liṅgena āgantvā āgantukavattaṃ na sādiyati,",
  "atk-vin02a2:290_9": "bhikkhūhi puṭṭho vā apuṭṭho vā yathābhūtamattānaṃ āvikatvā pabbajjaṃ yācati,",
  "atk-vin02a2:290_10": "liṅgaṃ apanetvā pabbājetabbo.",
  "atk-vin02a2:290_11": "Sace pana vattaṃ sādiyati,",
  "atk-vin02a2:290_12": "pabbajitālayaṃ dasseti,",
  "atk-vin02a2:290_13": "sabbaṃ pubbe vuttaṃ vassagaṇanādibhedaṃ vidhiṃ paṭipajjati,",
  "atk-vin02a2:290_14": "ayaṃ na pabbājetabbo.",
  "atk-vin02a2:291_0": "Idha panekacco dubbhikkhe jīvituṃ asakkonto sayameva liṅgaṃ gahetvā sabbapāsaṇḍiyabhattāni bhuñjanto",
  "atk-vin02a2:291_1": "dubbhikkhe vītivatte saṅghamajjhaṃ anosaritvāva gihiliṅgaṃ gahetvā āgatoti sabbaṃ purimasadisameva.",
  "atk-vin02a2:292_0": "Aparo mahākantāraṃ nittharitukāmo hoti,",
  "atk-vin02a2:292_1": "satthavāho ca pabbajite gahetvā gacchati.",
  "atk-vin02a2:292_2": "So “evaṃ maṃ satthavāho gahetvā gamissatī”ti sayameva liṅgaṃ gahetvā satthavāhena saddhiṃ kantāraṃ nittharitvā",
  "atk-vin02a2:292_3": "khemantaṃ patvā saṅghamajjhaṃ anosaritvāva gihiliṅgaṃ gahetvā āgatoti sabbaṃ purimasadisameva.",
  "atk-vin02a2:293_0": "Aparo rogabhaye uppanne jīvituṃ asakkonto sayameva liṅgaṃ gahetvā sabbapāsaṇḍiyabhattāni bhuñjanto rogabhaye",
  "atk-vin02a2:293_1": "vūpasante saṅghamajjhaṃ anosaritvāva gihiliṅgaṃ gahetvā āgatoti sabbaṃ purimasadisameva.",
  "atk-vin02a2:294_0": "Aparassa eko veriko kuddho hoti,",
  "atk-vin02a2:294_1": "ghātetukāmo naṃ vicarati,",
  "atk-vin02a2:294_2": "so “evaṃ me sotthi bhavissatī”ti sayameva liṅgaṃ gahetvā palāyati.",
  "atk-vin02a2:294_3": "Veriko “kuhiṃ so”ti pariyesanto “pabbajitvā palāto”ti sutvā “sace pabbajito,",
  "atk-vin02a2:294_4": "na taṃ labbhā kiñci kātu”nti tasmiṃ kodhaṃ paṭivineti.",
  "atk-vin02a2:294_5": "So “vūpasantaṃ me veribhaya”nti saṅghamajjhaṃ anosaritvāva gihiliṅgaṃ gahetvā āgatoti sabbaṃ purimasadisameva.",
  "atk-vin02a2:295_0": "Aparo ñātikulaṃ gantvā sikkhaṃ paccakkhāya gihi hutvā “imāni cīvarāni idha vinassissanti,",
  "atk-vin02a2:295_1": "sacepi imāni gahetvā vihāraṃ gamissāmi,",
  "atk-vin02a2:295_2": "antarāmagge maṃ ‘coro’ti gahessanti,",
  "atk-vin02a2:295_3": "yaṃnūnāhaṃ kāyaparihāriyāni katvā gaccheyya”nti cīvarāharaṇatthaṃ nivāsetvā ca pārupitvā ca vihāraṃ gacchati.",
  "atk-vin02a2:295_4": "Taṃ dūratova āgacchantaṃ disvā sāmaṇerā ca daharā ca abbhuggacchanti,",
  "atk-vin02a2:295_5": "vattaṃ dassenti.",
  "atk-vin02a2:295_6": "So na sādiyati,",
  "atk-vin02a2:295_7": "yathābhūtamattānaṃ āvikaroti.",
  "atk-vin02a2:295_8": "Sace bhikkhū “na dāni mayaṃ taṃ muñcissāmā”ti balakkārena pabbājetukāmā honti,",
  "atk-vin02a2:295_9": "kāsāyāni apanetvā puna pabbājetabbo.",
  "atk-vin02a2:295_10": "Sace pana “nayime mama hīnāyāvattabhāvaṃ jānantī”ti taṃyeva bhikkhubhāvaṃ paṭijānitvā sabbaṃ pubbe vuttaṃ vassagaṇanādibhedaṃ vidhiṃ paṭipajjati,",
  "atk-vin02a2:295_11": "ayaṃ na pabbājetabbo.",
  "atk-vin02a2:296_0": "Aparo mahāsāmaṇero ñātikulaṃ gantvā uppabbajitvā kammantānuṭṭhānena ubbāḷho hutvā puna “dāni ahaṃ samaṇova bhavissāmi,",
  "atk-vin02a2:296_1": "theropi me uppabbajitabhāvaṃ na jānātī”ti tadeva pattacīvaraṃ ādāya vihāraṃ āgacchati,",
  "atk-vin02a2:296_2": "nāpi tamatthaṃ bhikkhūnaṃ āroceti,",
  "atk-vin02a2:296_3": "sāmaṇerabhāvaṃ paṭijānāti,",
  "atk-vin02a2:296_4": "ayaṃ theyyasaṃvāsakoyeva pabbajjaṃ na labhati.",
  "atk-vin02a2:296_5": "Sacepissa liṅgaggahaṇakāle evaṃ hoti,",
  "atk-vin02a2:296_6": "“nāhaṃ kassaci ārocessāmī”ti vihārañca gato āroceti,",
  "atk-vin02a2:296_7": "gahaṇeneva theyyasaṃvāsako.",
  "atk-vin02a2:296_8": "Athāpissa “gahaṇakāle ācikkhissāmī”ti cittaṃ uppannaṃ hoti,",
  "atk-vin02a2:296_9": "vihārañca gantvā “kuhiṃ tvaṃ āvuso gato”ti vutto “na dāni maṃ ime jānantī”ti vañcetvā nācikkhati,",
  "atk-vin02a2:296_10": "“nācikkhissāmī”ti saha dhuranikkhepena ayampi theyyasaṃvāsakova.",
  "atk-vin02a2:296_11": "Sace panassa gahaṇakālepi “ācikkhissāmī”ti cittaṃ uppannaṃ hoti,",
  "atk-vin02a2:296_12": "vihāraṃ gantvāpi ācikkhati,",
  "atk-vin02a2:296_13": "ayaṃ puna pabbajjaṃ labhati.",
  "atk-vin02a2:297_0": "Aparo daharasāmaṇero mahanto vā pana abyatto,",
  "atk-vin02a2:297_1": "so purimanayeneva uppabbajitvā ghare vacchakarakkhaṇādīni kammāni kātuṃ na icchati,",
  "atk-vin02a2:297_2": "tamenaṃ ñātakā tāniyeva kāsāyāni acchādetvā thālakaṃ vā pattaṃ vā hatthe datvā “gaccha samaṇova hohī”ti gharā nīharanti.",
  "atk-vin02a2:297_3": "So vihāraṃ gacchati,",
  "atk-vin02a2:297_4": "neva naṃ bhikkhū jānanti “ayaṃ uppabbajitvā puna sayameva pabbajito”ti,",
  "atk-vin02a2:297_5": "nāpi sayaṃ jānāti,",
  "atk-vin02a2:297_6": "“yo evaṃ pabbajati,",
  "atk-vin02a2:297_7": "so theyyasaṃvāsako nāma hotī”ti.",
  "atk-vin02a2:297_8": "Sace taṃ paripuṇṇavassaṃ upasampādenti,",
  "atk-vin02a2:297_9": "sūpasampanno.",
  "atk-vin02a2:297_10": "Sace pana anupasampannakāleyeva vinayavinicchaye vattamāne suṇāti,",
  "atk-vin02a2:297_11": "“yo evaṃ pabbajati,",
  "atk-vin02a2:297_12": "so theyyasaṃvāsako nāma hotī”ti.",
  "atk-vin02a2:297_13": "Tena “mayā evaṃ kata”nti bhikkhūnaṃ ācikkhitabbaṃ,",
  "atk-vin02a2:297_14": "evaṃ puna pabbajjaṃ labhati.",
  "atk-vin02a2:297_15": "Sace “na dāni maṃ koci jānātī”ti nāroceti,",
  "atk-vin02a2:297_16": "dhuraṃ nikkhittamatte theyyasaṃvāsako.",
  "atk-vin02a2:298_0": "Bhikkhu sikkhaṃ paccakkhāya liṅgaṃ anapanetvā dussīlakammaṃ katvā vā akatvā vā puna sabbaṃ pubbe vuttaṃ vassagaṇanādibhedaṃ vidhiṃ paṭipajjati,",
  "atk-vin02a2:298_1": "theyyasaṃvāsako hoti.",
  "atk-vin02a2:298_2": "Sikkhaṃ appaccakkhāya saliṅge ṭhito methunaṃ paṭisevitvā vassagaṇanādibhedaṃ vidhiṃ āpajjanto theyyasaṃvāsako na hoti,",
  "atk-vin02a2:298_3": "pabbajjāmattaṃ labhati.",
  "atk-vin02a2:298_4": "Andhakaṭṭhakathāyaṃ pana eso theyyasaṃvāsakoti vuttaṃ,",
  "atk-vin02a2:298_5": "taṃ na gahetabbaṃ.",
  "atk-vin02a2:299_0": "Eko bhikkhu kāsāye saussāhova odātaṃ nivāsetvā methunaṃ paṭisevitvā puna kāsāyāni nivāsetvā vassagaṇanādibhedaṃ sabbaṃ vidhiṃ āpajjati,",
  "atk-vin02a2:299_1": "ayampi theyyasaṃvāsako na hoti,",
  "atk-vin02a2:299_2": "pabbajjāmattaṃ labhati.",
  "atk-vin02a2:299_3": "Sace pana kāsāye dhuraṃ nikkhipitvā odātaṃ nivāsetvā methunaṃ paṭisevitvā puna kāsāyāni nivāsetvā vassagaṇanādibhedaṃ sabbaṃ vidhiṃ āpajjati,",
  "atk-vin02a2:299_4": "theyyasaṃvāsako hoti.",
  "atk-vin02a2:300_0": "Sāmaṇero saliṅge ṭhito methunādiassamaṇakaraṇadhammaṃ āpajjitvāpi theyyasaṃvāsako na hoti.",
  "atk-vin02a2:300_1": "Sacepi kāsāye saussāhova kāsāyāni apanetvā methunaṃ paṭisevitvā puna kāsāyāni nivāseti,",
  "atk-vin02a2:300_2": "neva theyyasaṃvāsako hoti.",
  "atk-vin02a2:300_3": "Sace pana kāsāye dhuraṃ nikkhipitvā naggo vā odātanivattho vā methunasevanādīhi assamaṇo hutvā kāsāyaṃ nivāseti,",
  "atk-vin02a2:300_4": "theyyasaṃvāsako hoti.",
  "atk-vin02a2:300_5": "Sacepi gihibhāvaṃ patthayamāno kāsāvaṃ ovaṭṭikaṃ vā katvā aññena vā ākārena gihinivāsanena nivāseti “sobhati nu kho me gihiliṅgaṃ,",
  "atk-vin02a2:300_6": "na sobhatī”ti vīmaṃsanatthaṃ,",
  "atk-vin02a2:300_7": "rakkhati tāva.",
  "atk-vin02a2:300_8": "“Sobhatī”ti sampaṭicchitvā pana puna liṅgaṃ sādiyanto theyyasaṃvāsako hoti.",
  "atk-vin02a2:300_9": "Odātaṃ nivāsetvā vīmaṃsanasampaṭicchanesupi eseva nayo.",
  "atk-vin02a2:301_0": "Sace pana nivatthakāsāyassa upari odātaṃ nivāsetvā vīmaṃsati vā sampaṭicchati vā,",
  "atk-vin02a2:301_1": "rakkhatiyeva.",
  "atk-vin02a2:301_2": "Bhikkhuniyāpi eseva nayo.",
  "atk-vin02a2:301_3": "Sāpi hi gihibhāvaṃ patthayamānā sace kāsāyaṃ gihinivāsanaṃ nivāseti,",
  "atk-vin02a2:301_4": "“sobhati nu kho me gihiliṅgaṃ,",
  "atk-vin02a2:301_5": "na sobhatī”ti vīmaṃsanatthaṃ,",
  "atk-vin02a2:301_6": "rakkhati tāva.",
  "atk-vin02a2:301_7": "Sace “sobhatī”ti sampaṭicchati,",
  "atk-vin02a2:301_8": "na rakkhati.",
  "atk-vin02a2:301_9": "Odātaṃ nivāsetvā vīmaṃsanasampaṭicchanesupi eseva nayo.",
  "atk-vin02a2:301_10": "Nivatthakāsāyassa pana upari odātaṃ nivāsetvā vīmaṃsatu vā sampaṭicchatu vā,",
  "atk-vin02a2:301_11": "rakkhatiyeva.",
  "atk-vin02a2:302_0": "Sace koci vuḍḍhapabbajito vassāni agaṇetvā pāḷiyampi aṭṭhatvā ekapassenāgantvā mahāpeḷādīsu kaṭacchunā",
  "atk-vin02a2:302_1": "ukkhitte bhattapiṇḍe pattaṃ upanāmetvā seno viya maṃsapesiṃ gahetvā gacchati,",
  "atk-vin02a2:302_2": "theyyasaṃvāsako na hoti.",
  "atk-vin02a2:302_3": "Bhikkhuvassāni pana gaṇetvā gaṇhanto theyyasaṃvāsako hoti.",
  "atk-vin02a2:303_0": "Sayaṃ sāmaṇerova sāmaṇerapaṭipāṭiyā kūṭavassāni gaṇetvā gaṇhanto theyyasaṃvāsako na hoti.",
  "atk-vin02a2:303_1": "Bhikkhu bhikkhupaṭipāṭiyā kūṭavassāni gaṇetvā gaṇhanto bhaṇḍagghena kāretabboti.",
  "atk-vin02a2:304_0": "Theyyasaṃvāsakavatthukathā niṭṭhitā.",
  "atk-vin02a2:305_0": "Titthiyapakkantakakathā",
  "atk-vin02a2:306_0": "Titthiyapakkantako bhikkhaveti ettha pana titthiyesu pakkanto paviṭṭhoti titthiyapakkantako.",
  "atk-vin02a2:306_1": "So na kevalaṃ na upasampādetabbo,",
  "atk-vin02a2:306_2": "atha kho na pabbājetabbopi.",
  "atk-vin02a2:306_3": "Tatrāyaṃ vinicchayo –",
  "atk-vin02a2:306_4": "upasampanno bhikkhu titthiyo bhavissāmīti saliṅgeneva tesaṃ upassayaṃ gacchati,",
  "atk-vin02a2:306_5": "padavāre padavāre dukkaṭaṃ.",
  "atk-vin02a2:306_6": "Tesaṃ liṅge ādinnamatte titthiyapakkantako hoti.",
  "atk-vin02a2:306_7": "Yopi sayameva “titthiyo bhavissāmī”ti kusacīrādīni nivāseti,",
  "atk-vin02a2:306_8": "titthiyapakkantako hotiyeva.",
  "atk-vin02a2:306_9": "Yo pana naggo nhāyanto attānaṃ oloketvā “sobhati me ājīvakabhāvo,",
  "atk-vin02a2:306_10": "ājīvako bhavissāmī”ti kāsāyāni anādāya naggova ājīvakānaṃ upassayaṃ gacchati,",
  "atk-vin02a2:306_11": "padavāre padavāre dukkaṭaṃ.",
  "atk-vin02a2:306_12": "Sace panassa antarāmagge hirottappaṃ uppajjati,",
  "atk-vin02a2:306_13": "dukkaṭāni desetvā muccati.",
  "atk-vin02a2:306_14": "Tesaṃ upassayaṃ gantvāpi tehi vā ovadito attanā vā “imesaṃ pabbajjā atidukkhā”ti nivattantopi muccatiyeva.",
  "atk-vin02a2:307_0": "Sace pana “kiṃ tumhākaṃ pabbajjāya ukkaṭṭha”nti pucchitvā “kesamassuluñcanādīnī”ti vutto ekakesampi luñcāpeti,",
  "atk-vin02a2:307_1": "ukkuṭikappadhānādīni vā vattāni ādiyati,",
  "atk-vin02a2:307_2": "morapiñchādīni vā nivāseti,",
  "atk-vin02a2:307_3": "tesaṃ liṅgaṃ gaṇhāti,",
  "atk-vin02a2:307_4": "“ayaṃ pabbajjā seṭṭhā”ti seṭṭhabhāvaṃ vā upagacchati,",
  "atk-vin02a2:307_5": "na muccati,",
  "atk-vin02a2:307_6": "titthiyapakkantako hoti.",
  "atk-vin02a2:307_7": "Sace pana “sobhati nu kho me titthiyapabbajjā,",
  "atk-vin02a2:307_8": "nanu kho sobhatī”ti vīmaṃsanatthaṃ kusacīrādīni vā nivāseti,",
  "atk-vin02a2:307_9": "jaṭaṃ vā bandhati,",
  "atk-vin02a2:307_10": "khārikājaṃ vā ādiyati,",
  "atk-vin02a2:307_11": "yāva na sampaṭicchati,",
  "atk-vin02a2:307_12": "tāva naṃ laddhi rakkhati,",
  "atk-vin02a2:307_13": "sampaṭicchitamatte titthiyapakkantako hoti.",
  "atk-vin02a2:307_14": "Acchinnacīvaro pana kusacīrādīni nivāsento rājabhayādīhi vā titthiyaliṅgaṃ gaṇhanto laddhiyā abhāvena neva titthiyapakkantako hoti.",
  "atk-vin02a2:308_0": "Ayañca titthiyapakkantako nāma upasampannabhikkhunā kathito,",
  "atk-vin02a2:308_1": "tasmā sāmaṇero saliṅgena titthāyatanaṃ gatopi puna pabbajjañca upasampadañca labhatīti kurundiyaṃ vuttaṃ.",
  "atk-vin02a2:308_2": "Purimo pana theyyasaṃvāsako anupasampannena kathito;",
  "atk-vin02a2:308_3": "tasmā upasampanno kūṭavassaṃ gaṇentopi assamaṇo na hoti.",
  "atk-vin02a2:308_4": "Liṅge saussāho pārājikaṃ āpajjitvā bhikkhuvassādīni gaṇentopi theyyasaṃvāsako na hotīti.",
  "atk-vin02a2:309_0": "Titthiyapakkantakakathā niṭṭhitā.",
  "atk-vin02a2:310_0": "Tiracchānagatavatthukathā",
  "atk-vin02a2:311_0": "111.",
  "atk-vin02a2:311_1": "Nāgayoniyā aṭṭīyatīti ettha kiñcāpi so pavattiyaṃ kusalavipākena devasampattisadisaṃ issariyasampattiṃ anubhoti,",
  "atk-vin02a2:311_2": "akusalavipākapaṭisandhikassa pana tassa sajātiyā methunapaṭisevane ca vissaṭṭhaniddokkamane ca nāgasarīraṃ",
  "atk-vin02a2:311_3": "pātubhavati udakasañcārikaṃ maṇḍūkabhakkhaṃ,",
  "atk-vin02a2:311_4": "tasmā so tāya nāgayoniyā aṭṭīyati.",
  "atk-vin02a2:311_5": "Harāyatīti lajjati.",
  "atk-vin02a2:311_6": "Jigucchatīti attabhāvaṃ jigucchati.",
  "atk-vin02a2:311_7": "Tassa bhikkhuno nikkhanteti tasmiṃ bhikkhusmiṃ nikkhante.",
  "atk-vin02a2:311_8": "Atha vā tassa bhikkhuno nikkhamaneti attho.",
  "atk-vin02a2:311_9": "Vissaṭṭho niddaṃ okkamīti tasmiṃ anikkhante vissarabhayena satiṃ avissajjitvā kapimiddhavaseneva niddāyanto",
  "atk-vin02a2:311_10": "nikkhante satiṃ vissajjitvā vissaṭṭho nirāsaṅko mahāniddaṃ paṭipajji.",
  "atk-vin02a2:311_11": "Vissaramakāsīti bhayavasena samaṇasaññaṃ pahāya virūpaṃ mahāsaddamakāsi.",
  "atk-vin02a2:312_0": "Tumhe khotthāti tumhe kho attha;",
  "atk-vin02a2:312_1": "akārassa lopaṃ katvā vuttaṃ.",
  "atk-vin02a2:312_2": "Tumhe kho nāgā jhānavipassanāmaggaphalānaṃ abhabbattā imasmiṃ dhammavinaye aviruḷhidhammā attha,",
  "atk-vin02a2:312_3": "viruḷhidhammā na bhavathāti ayamettha saṅkhepattho.",
  "atk-vin02a2:312_4": "Sajātiyāti nāgiyā eva.",
  "atk-vin02a2:312_5": "Yadā pana manussitthiādibhedāya aññajātiyā paṭisevati,",
  "atk-vin02a2:312_6": "tadā devaputto viya hoti.",
  "atk-vin02a2:312_7": "Ettha ca pavattiyaṃ abhiṇhaṃ sabhāvapātukammadassanavasena “dve paccayā”ti vuttaṃ.",
  "atk-vin02a2:312_8": "Nāgassa pana pañcasu kālesu sabhāvapātukammaṃ hoti –",
  "atk-vin02a2:312_9": "paṭisandhikāle,",
  "atk-vin02a2:312_10": "tacajahanakāle,",
  "atk-vin02a2:312_11": "sajātiyā methunakāle,",
  "atk-vin02a2:312_12": "vissaṭṭhaniddokkamanakāle,",
  "atk-vin02a2:312_13": "cutikāleti.",
  "atk-vin02a2:313_0": "Tiracchānagato bhikkhaveti ettha nāgo vā hotu supaṇṇamāṇavakādīnaṃ vā aññataro,",
  "atk-vin02a2:313_1": "antamaso sakkaṃ devarājānaṃ upādāya yo koci amanussajātiyo,",
  "atk-vin02a2:313_2": "sabbova imasmiṃ atthe tiracchānagatoti veditabbo.",
  "atk-vin02a2:313_3": "So neva upasampādetabbo,",
  "atk-vin02a2:313_4": "na pabbājetabbo,",
  "atk-vin02a2:313_5": "upasampannopi nāsetabboti.",
  "atk-vin02a2:314_0": "Tiracchānagatavatthukathā niṭṭhitā.",
  "atk-vin02a2:315_0": "Mātughātakādivatthukathā",
  "atk-vin02a2:316_0": "112.",
  "atk-vin02a2:316_1": "Mātughātakādivatthūsu –",
  "atk-vin02a2:316_2": "nikkhantiṃ kareyyanti nikkhamanaṃ niggamanaṃ apavāhanaṃ kareyyanti attho.",
  "atk-vin02a2:316_3": "Mātughātako bhikkhaveti ettha yena manussitthibhūtā janikā mātā sayampi manussajātikeneva satā sañcicca jīvitā voropitā,",
  "atk-vin02a2:316_4": "ayaṃ ānantariyena mātughātakakammena mātughātako,",
  "atk-vin02a2:316_5": "etassa pabbajjā ca upasampadā ca paṭikkhittā.",
  "atk-vin02a2:316_6": "Yena pana manussitthibhūtāpi ajanikā posāvanikā mātā vā mahāmātā vā cūḷamātā vā janikāpi vā na manussitthibhūtā mātā ghātitā,",
  "atk-vin02a2:316_7": "tassa pabbajjā na vāritā,",
  "atk-vin02a2:316_8": "na ca ānantariko hoti.",
  "atk-vin02a2:316_9": "Yena sayaṃ tiracchānabhūtena manussitthibhūtā mātā ghātitā,",
  "atk-vin02a2:316_10": "sopi ānantariko na hoti,",
  "atk-vin02a2:316_11": "tiracchānagatattā panassa pabbajjā paṭikkhittā.",
  "atk-vin02a2:316_12": "Sesaṃ uttānameva.",
  "atk-vin02a2:316_13": "Pitughātakepi eseva nayo.",
  "atk-vin02a2:316_14": "Sacepi hi vesiyā putto hoti,",
  "atk-vin02a2:316_15": "“ayaṃ me pitā”ti na jānāti,",
  "atk-vin02a2:316_16": "yassa sambhavena nibbatto,",
  "atk-vin02a2:316_17": "so ce anena ghātito,",
  "atk-vin02a2:316_18": "pitughātakotveva saṅkhyaṃ gacchati,",
  "atk-vin02a2:316_19": "ānantariyañca phusati.",
  "atk-vin02a2:317_0": "114.",
  "atk-vin02a2:317_1": "Arahantaghātakopi manussaarahantavaseneva veditabbo.",
  "atk-vin02a2:317_2": "Manussajātiyañhi antamaso apabbajitampi khīṇāsavaṃ dārakaṃ dārikaṃ vā sañcicca jīvitā voropento arahantaghātakova hoti,",
  "atk-vin02a2:317_3": "ānantariyañca phusati,",
  "atk-vin02a2:317_4": "pabbajjā cassa vāritā.",
  "atk-vin02a2:317_5": "Amanussajātikaṃ pana arahantaṃ manussajātikaṃ vā avasesaṃ ariyapuggalaṃ ghātetvā ānantariyo na hoti,",
  "atk-vin02a2:317_6": "pabbajjāpissa na vāritā,",
  "atk-vin02a2:317_7": "kammaṃ pana balavaṃ hoti.",
  "atk-vin02a2:317_8": "Tiracchāno manussaarahantampi ghātetvā ānantariyo na hoti,",
  "atk-vin02a2:317_9": "kammaṃ pana bhāriyanti ayamettha vinicchayo.",
  "atk-vin02a2:317_10": "Te vadhāya onīyantīti vadhatthāya onīyanti,",
  "atk-vin02a2:317_11": "māretuṃ nīyantīti attho.",
  "atk-vin02a2:317_12": "Yaṃ pana pāḷiyaṃ “sacā ca maya”nti vuttaṃ,",
  "atk-vin02a2:317_13": "tassa sace mayanti ayamevattho.",
  "atk-vin02a2:317_14": "“Sace”ti hi vattabbe ettha “sacā ca” iti ayaṃ nipāto vutto.",
  "atk-vin02a2:317_15": "“Sace ca” icceva vā pāṭho.",
  "atk-vin02a2:317_16": "Tattha saceti sambhāvanatthe nipāto;",
  "atk-vin02a2:317_17": "ca iti padapūraṇamatte.",
  "atk-vin02a2:317_18": "“Sacajja maya”ntipi pāṭho.",
  "atk-vin02a2:317_19": "Tassa sace ajja mayanti attho.",
  "atk-vin02a2:318_0": "115.",
  "atk-vin02a2:318_1": "Bhikkhunidūsako bhikkhaveti ettha yo pakatattaṃ bhikkhuniṃ tiṇṇaṃ maggānaṃ aññatarasmiṃ dūseti,",
  "atk-vin02a2:318_2": "ayaṃ bhikkhunidūsako nāma.",
  "atk-vin02a2:318_3": "Etassa pabbajjā ca upasampadā ca vāritā.",
  "atk-vin02a2:318_4": "Yo pana kāyasaṃsaggena sīlavināsaṃ pāpeti,",
  "atk-vin02a2:318_5": "tassa pabbajjā ca upasampadā ca na vāritā.",
  "atk-vin02a2:318_6": "Balakkārena odātavatthavasanaṃ katvā anicchamānaṃyeva dūsentopi bhikkhunidūsakoyeva.",
  "atk-vin02a2:318_7": "Balakkārena pana odātavatthavasanaṃ katvā icchamānaṃ dūsento bhikkhunidūsako na hoti. Kasmā?",
  "atk-vin02a2:318_8": "Yasmā gihibhāve sampaṭicchitamatteyeva sā abhikkhunī hoti.",
  "atk-vin02a2:318_9": "Sakiṃ sīlavipannaṃ pana pacchā dūsento sikkhamānāsāmaṇerīsu ca vippaṭipajjanto neva bhikkhunidūsako hoti,",
  "atk-vin02a2:318_10": "pabbajjampi upasampadampi labhati.",
  "atk-vin02a2:319_0": "Saṅghabhedako bhikkhaveti ettha yo devadatto viya sāsanaṃ uddhammaṃ ubbinayaṃ katvā catunnaṃ kammānaṃ aññataravasena saṅghaṃ bhindati,",
  "atk-vin02a2:319_1": "ayaṃ saṅghabhedako nāma.",
  "atk-vin02a2:319_2": "Etassa pabbajjā ca upasampadā ca vāritā.",
  "atk-vin02a2:320_0": "Lohituppādako bhikkhaveti etthāpi yo devadatto viya duṭṭhacittena vadhakacittena tathāgatassa jīvamānakasarīre",
  "atk-vin02a2:320_1": "khuddakamakkhikāya pivanakamattampi lohitaṃ uppādeti,",
  "atk-vin02a2:320_2": "ayaṃ lohituppādako nāma.",
  "atk-vin02a2:320_3": "Etassa pabbajjā ca upasampadā ca vāritā.",
  "atk-vin02a2:320_4": "Yo pana rogavūpasamanatthaṃ jīvako viya satthena phāletvā pūtimaṃsañca lohitañca nīharitvā phāsuṃ karoti,",
  "atk-vin02a2:320_5": "bahuṃ so puññaṃ pasavatīti.",
  "atk-vin02a2:321_0": "Mātughātakādivatthukathā niṭṭhitā.",
  "atk-vin02a2:322_0": "Ubhatobyañjanakavatthukathā",
  "atk-vin02a2:323_0": "116.",
  "atk-vin02a2:323_1": "Ubhatobyañjanako bhikkhaveti itthinimittuppādanakammato ca purisanimittuppādanakammato ca ubhato byañjanamassa atthīti ubhatobyañjanako.",
  "atk-vin02a2:323_2": "Karotīti purisanimittena itthīsu methunavītikkamaṃ karoti.",
  "atk-vin02a2:323_3": "Kārāpetīti paraṃ samādapetvā attano itthinimitte kārāpeti,",
  "atk-vin02a2:323_4": "so duvidho hoti –",
  "atk-vin02a2:323_5": "itthiubhatobyañjanako,",
  "atk-vin02a2:323_6": "purisaubhatobyañjanakoti.",
  "atk-vin02a2:324_0": "Tattha itthiubhatobyañjanakassa itthinimittaṃ pākaṭaṃ hoti,",
  "atk-vin02a2:324_1": "purisanimittaṃ paṭicchannaṃ.",
  "atk-vin02a2:324_2": "Purisaubhatobyañjanakassa purisanimittaṃ pākaṭaṃ,",
  "atk-vin02a2:324_3": "itthinimittaṃ paṭicchannaṃ.",
  "atk-vin02a2:324_4": "Itthiubhatobyañjanakassa itthīsu purisattaṃ karontassa itthinimittaṃ paṭicchannaṃ hoti,",
  "atk-vin02a2:324_5": "purisanimittaṃ pākaṭaṃ hoti.",
  "atk-vin02a2:324_6": "Purisaubhatobyañjanakassa purisānaṃ itthibhāvaṃ upagacchantassa purisanimittaṃ paṭicchannaṃ hoti,",
  "atk-vin02a2:324_7": "itthinimittaṃ pākaṭaṃ hoti.",
  "atk-vin02a2:324_8": "Itthiubhatobyañjanako sayañca gabbhaṃ gaṇhāti,",
  "atk-vin02a2:324_9": "parañca gaṇhāpeti.",
  "atk-vin02a2:324_10": "Purisaubhatobyañjanako pana sayaṃ na gaṇhāti,",
  "atk-vin02a2:324_11": "paraṃ gaṇhāpetīti,",
  "atk-vin02a2:324_12": "idametesaṃ nānākaraṇaṃ.",
  "atk-vin02a2:324_13": "Kurundiyaṃ pana vuttaṃ –",
  "atk-vin02a2:324_14": "“yadi paṭisandhiyaṃ purisaliṅgaṃ pavatte itthiliṅgaṃ nibbattati,",
  "atk-vin02a2:324_15": "yadi paṭisandhiyaṃ itthiliṅgaṃ pavatte purisaliṅgaṃ nibbattatī”ti.",
  "atk-vin02a2:324_16": "Tattha vicāraṇakkamo vitthārato aṭṭhasāliniyā dhammasaṅgahaṭṭhakathāya veditabbo.",
  "atk-vin02a2:324_17": "Imassa pana duvidhassāpi ubhatobyañjanakassa neva pabbajjā atthi,",
  "atk-vin02a2:324_18": "na upasampadāti idamidha veditabbaṃ.",
  "atk-vin02a2:325_0": "Ubhatobyajjanakavatthukathā niṭṭhitā.",
  "atk-vin02a2:326_0": "Anupajjhāyakādivatthukathā",
  "atk-vin02a2:327_0": "117.",
  "atk-vin02a2:327_1": "Tena kho pana samayenāti yena samayena bhagavatā sikkhāpadaṃ apaññattaṃ hoti,",
  "atk-vin02a2:327_2": "tena samayena.",
  "atk-vin02a2:327_3": "Anupajjhāyakanti upajjhaṃ agāhāpetvā sabbena sabbaṃ upajjhāyavirahitaṃ.",
  "atk-vin02a2:327_4": "Evaṃ upasampannā neva dhammato na āmisato saṅgahaṃ labhanti,",
  "atk-vin02a2:327_5": "te parihāyantiyeva,",
  "atk-vin02a2:327_6": "na vaḍḍhanti.",
  "atk-vin02a2:327_7": "Na bhikkhave anupajjhāyakoti upajjhaṃ agāhāpetvā nirupajjhāyako na upasampādetabbo.",
  "atk-vin02a2:327_8": "Yo upasampādeyya āpatti dukkaṭassāti sikkhāpadapaññattito paṭṭhāya evaṃ upasampādentassa āpatti hoti;",
  "atk-vin02a2:327_9": "kammaṃ pana na kuppati.",
  "atk-vin02a2:327_10": "Keci kuppatīti vadanti,",
  "atk-vin02a2:327_11": "taṃ na gahetabbaṃ.",
  "atk-vin02a2:327_12": "Saṅghena upajjhāyenātiādīsupi ubhatobyañjanakupajjhāyapariyosānesu eseva nayo.",
  "atk-vin02a2:328_0": "Anupajjhāyakādivatthukathā niṭṭhitā.",
  "atk-vin02a2:329_0": "Apattakādivatthukathā",
  "atk-vin02a2:330_0": "118.",
  "atk-vin02a2:330_1": "Hatthesu piṇḍāya carantīti yo hatthesu piṇḍo labbhati,",
  "atk-vin02a2:330_2": "tadatthāya caranti.",
  "atk-vin02a2:330_3": "Seyyathāpi titthiyāti yathā ājīvakanāmakā titthiyā;",
  "atk-vin02a2:330_4": "sūpabyañjanehi missetvā hatthesu ṭhapitapiṇḍameva hi te bhuñjanti.",
  "atk-vin02a2:330_5": "Āpatti dukkaṭassāti evaṃ upasampādentasseva āpatti hoti,",
  "atk-vin02a2:330_6": "kammaṃ pana na kuppati.",
  "atk-vin02a2:330_7": "Acīvarakādivatthūsupi eseva nayo.",
  "atk-vin02a2:331_0": "Yācitakenāti “yāva upasampadaṃ karoma,",
  "atk-vin02a2:331_1": "tāva dethā”ti yācitvā gahitena;",
  "atk-vin02a2:331_2": "tāvakālikenāti attho.",
  "atk-vin02a2:331_3": "Īdisena hi pattena vā cīvarena vā pattacīvarena vā upasampādentasseva āpatti hoti,",
  "atk-vin02a2:331_4": "kammaṃ pana na kuppati,",
  "atk-vin02a2:331_5": "tasmā paripuṇṇapattacīvarova upasampādetabbo.",
  "atk-vin02a2:331_6": "Sace tassa natthi,",
  "atk-vin02a2:331_7": "ācariyupajjhāyā cassa dātukāmā honti,",
  "atk-vin02a2:331_8": "aññe vā bhikkhū nirapekkhehi nissajjitvā adhiṭṭhānupagaṃ pattacīvaraṃ dātabbaṃ.",
  "atk-vin02a2:331_9": "Pabbajjāpekkhaṃ pana paṇḍupalāsaṃ yācitakenāpi pattacīvarena pabbājetuṃ vaṭṭati,",
  "atk-vin02a2:331_10": "sabhāgaṭṭhāne vissāsena gahetvāpi pabbājetuṃ vaṭṭati.",
  "atk-vin02a2:332_0": "Sace pana apakkaṃ pattaṃ cīvarūpagāni ca vatthāni gahetvā āgato hoti,",
  "atk-vin02a2:332_1": "yāva patto paccati,",
  "atk-vin02a2:332_2": "cīvarāni ca kariyanti,",
  "atk-vin02a2:332_3": "tāva vihāre vasantassa anāmaṭṭhapiṇḍapātaṃ dātuṃ vaṭṭati,",
  "atk-vin02a2:332_4": "thālake bhuñjituṃ vaṭṭati,",
  "atk-vin02a2:332_5": "purebhattaṃ sāmaṇerabhāgasamako āmisabhāgo dātuṃ vaṭṭati.",
  "atk-vin02a2:332_6": "Senāsanaggāho pana salākabhattauddesabhattanimantanādīni ca na vaṭṭanti.",
  "atk-vin02a2:332_7": "Pacchābhattampi sāmaṇerabhāgasamo telamadhuphāṇitādibhesajjabhāgo vaṭṭati.",
  "atk-vin02a2:332_8": "Sace gilāno hoti,",
  "atk-vin02a2:332_9": "bhesajjamassa kātuṃ vaṭṭati,",
  "atk-vin02a2:332_10": "sāmaṇerassa viya ca sabbaṃ paṭijagganakammanti.",
  "atk-vin02a2:333_0": "Apattakādivatthukathā niṭṭhitā.",
  "atk-vin02a2:334_0": "Hatthacchinnādivatthukathā",
  "atk-vin02a2:335_0": "119.",
  "atk-vin02a2:335_1": "Hatthacchinnādivatthūsu –",
  "atk-vin02a2:335_2": "hatthacchinnoti yassa hatthatale vā maṇibandhe vā kappare vā yattha katthaci eko vā dve vā hatthā chinnā honti.",
  "atk-vin02a2:335_3": "Pādacchinnoti yassa aggapāde vā gopphakesu vā jaṅghāya vā yattha katthaci eko vā dve vā pādā chinnā honti.",
  "atk-vin02a2:335_4": "Hatthapādacchinnoti yassa vuttappakāreneva catūsu hatthapādesu dve vā tayo vā sabbe vā hatthapādā chinnā honti.",
  "atk-vin02a2:335_5": "Kaṇṇacchinnoti yassa kaṇṇamūle vā kaṇṇasakkhalikāya vā eko vā dve vā kaṇṇā chinnā honti.",
  "atk-vin02a2:335_6": "Yassa pana kaṇṇāviddhe chijjanti,",
  "atk-vin02a2:335_7": "sakkā ca hoti saṅghāṭetuṃ,",
  "atk-vin02a2:335_8": "so kaṇṇaṃ saṅghāṭetvā pabbājetabbo.",
  "atk-vin02a2:335_9": "Nāsacchinnoti yassa ajapadake vā agge vā ekapuṭe vā yattha katthaci nāsā chinnā hoti.",
  "atk-vin02a2:335_10": "Yassa pana nāsikā sakkā hoti sandhetuṃ,",
  "atk-vin02a2:335_11": "so taṃ phāsukaṃ katvā pabbājetabbo.",
  "atk-vin02a2:335_12": "Kaṇṇanāsacchinno ubhayavasena veditabbo.",
  "atk-vin02a2:335_13": "Aṅgulicchinnoti yassa nakhasesaṃ adassetvā ekā vā bahū vā aṅguliyo chinnā honti.",
  "atk-vin02a2:335_14": "Yassa pana suttatantumattampi nakhasesaṃ paññāyati,",
  "atk-vin02a2:335_15": "taṃ pabbājetuṃ vaṭṭati.",
  "atk-vin02a2:335_16": "Aḷacchinnoti yassa catūsu aṅguṭṭhakesu aṅguliyaṃ vuttanayeneva eko vā bahū vā aṅguṭṭhakā chinnā honti.",
  "atk-vin02a2:335_17": "Kaṇḍaracchinnoti yassa kaṇḍaranāmakā mahānhārū purato vā pacchato vā chinnā honti;",
  "atk-vin02a2:335_18": "yesu ekassapi chinnattā aggapādena vā caṅkamati,",
  "atk-vin02a2:335_19": "mūlena vā caṅkamati,",
  "atk-vin02a2:335_20": "na vā pādaṃ patiṭṭhāpetuṃ sakkoti.",
  "atk-vin02a2:336_0": "Phaṇahatthakoti yassa vaggulipakkhakā viya aṅguliyo sambaddhā honti;",
  "atk-vin02a2:336_1": "etaṃ pabbājetukāmena aṅgulantarikāyo phāletvā sabbaṃ antaracammaṃ apanetvā phāsukaṃ katvā pabbājetabbo.",
  "atk-vin02a2:336_2": "Yassapi cha aṅguliyo honti,",
  "atk-vin02a2:336_3": "taṃ pabbājetukāmena adhikaaṅguliṃ chinditvā phāsukaṃ katvā pabbājetabbo.",
  "atk-vin02a2:337_0": "Khujjoti yo urassa vā piṭṭhiyā vā passassa vā nikkhantattā khujjasarīro.",
  "atk-vin02a2:337_1": "Yassa pana kiñci kiñci aṅgapaccaṅgaṃ īsakaṃ vaṅkaṃ,",
  "atk-vin02a2:337_2": "taṃ pabbājetuṃ vaṭṭati.",
  "atk-vin02a2:337_3": "Mahāpuriso eva hi brahmujjugatto,",
  "atk-vin02a2:337_4": "avaseso satto akhujjo nāma natthi.",
  "atk-vin02a2:338_0": "Vāmanoti jaṅghavāmano vā kaṭivāmano vā ubhayavāmano vā.",
  "atk-vin02a2:338_1": "Jaṅghavāmanassa kaṭito paṭṭhāya heṭṭhimakāyo rasso hoti,",
  "atk-vin02a2:338_2": "uparimakāyo paripuṇṇo.",
  "atk-vin02a2:338_3": "Kaṭivāmanassa kaṭito paṭṭhāya uparimakāyo rasso hoti,",
  "atk-vin02a2:338_4": "heṭṭhimakāyo paripuṇṇo.",
  "atk-vin02a2:338_5": "Ubhayavāmanassa ubhopi kāyā rassā honti,",
  "atk-vin02a2:338_6": "yesaṃ rassattā bhūtānaṃ viya parivaṭumo mahākucchighaṭasadiso attabhāvo hoti,",
  "atk-vin02a2:338_7": "taṃ tividhampi pabbājetuṃ na vaṭṭati.",
  "atk-vin02a2:339_0": "Galagaṇḍīti yassa kumbhaṇḍaṃ viya gale gaṇḍo hoti.",
  "atk-vin02a2:339_1": "Desanāmattameva cetaṃ,",
  "atk-vin02a2:339_2": "yasmiṃ kismiñci pana padese gaṇḍe sati na pabbājetabbo.",
  "atk-vin02a2:339_3": "Tattha vinicchayo –",
  "atk-vin02a2:339_4": "“na bhikkhave pañcahi ābādhehi phuṭṭho pabbājetabbo”ti ettha vuttanayeneva veditabbo.",
  "atk-vin02a2:339_5": "Lakkhaṇāhatakasāhatalikhitakesu yaṃ vattabbaṃ,",
  "atk-vin02a2:339_6": "taṃ “na bhikkhave lakkhaṇāhato”tiādīsu vuttameva.",
  "atk-vin02a2:340_0": "Sīpadīti bhārapādo vuccati.",
  "atk-vin02a2:340_1": "Yassa pādo thūlo hoti sañjātapiḷako kharo,",
  "atk-vin02a2:340_2": "so na pabbājetabbo.",
  "atk-vin02a2:340_3": "Yassa pana na tāva kharabhāvaṃ gaṇhāti,",
  "atk-vin02a2:340_4": "sakkā hoti upanāhaṃ bandhitvā udakaāvāṭe pavesetvā udakavālikāya pūretvā yathā sirā paññāyanti,",
  "atk-vin02a2:340_5": "jaṅghā ca telanāḷikā viya hoti,",
  "atk-vin02a2:340_6": "evaṃ milāpetuṃ sakkā,",
  "atk-vin02a2:340_7": "tassa pādaṃ īdisaṃ katvā taṃ pabbājetuṃ vaṭṭati.",
  "atk-vin02a2:340_8": "Sace puna vaḍḍhati,",
  "atk-vin02a2:340_9": "upasampādentenāpi tathā katvāva upasampādetabbo.",
  "atk-vin02a2:341_0": "Pāparogīti arisabhagandarapittasemhakāsasosādīsu yena kenaci rogena niccāturo atekiccharogo jeguccho amanāpo;",
  "atk-vin02a2:341_1": "ayaṃ na pabbājetabbo.",
  "atk-vin02a2:342_0": "Parisadūsakoti yo attano virūpatāya parisaṃ dūseti;",
  "atk-vin02a2:342_1": "atidīgho vā hoti aññesaṃ sīsappamāṇanābhippadeso,",
  "atk-vin02a2:342_2": "atirasso vā ubhayavāmanabhūtarūpaṃ viya,",
  "atk-vin02a2:342_3": "atikāḷo vā jhāpitakhette khāṇuko viya,",
  "atk-vin02a2:342_4": "accodāto vā dadhitakkādīhi pamajjitamaṭṭhatambalohavaṇṇo,",
  "atk-vin02a2:342_5": "atikiso vā mandamaṃsalohito aṭṭhisirācammasarīro viya,",
  "atk-vin02a2:342_6": "atithūlo vā bhāriyamaṃso,",
  "atk-vin02a2:342_7": "mahodaro vā mahābhūtasadiso,",
  "atk-vin02a2:342_8": "atimahantasīso vā pacchiṃ sīse katvā ṭhito viya,",
  "atk-vin02a2:342_9": "atikhuddakasīso vā sarīrassa ananurūpena atikhuddakena sīsena samannāgato,",
  "atk-vin02a2:342_10": "kūṭakūṭasīso vā tālaphalapiṇḍisadisena sīsena samannāgato,",
  "atk-vin02a2:342_11": "sikharasīso vā uddhaṃ anupubbatanukena sīsena samannāgato,",
  "atk-vin02a2:342_12": "nāḷisīso vā mahāveḷupabbasadisena sīsena samannāgato,",
  "atk-vin02a2:342_13": "kappasīso vā pabbhārasīso vā catūsu passesu yena kenaci passena oṇatena sīsena samannāgato,",
  "atk-vin02a2:342_14": "vaṇasīso vā pūtisīso vā kaṇṇikakeso vā pāṇakehi khāyitakedāre sassasadisehi tahiṃ tahiṃ uṭṭhitehi kesehi samannāgato,",
  "atk-vin02a2:342_15": "nillomasīso vā thūlathaddhakeso vā tālahīrasadisehi kesehi samannāgato,",
  "atk-vin02a2:342_16": "jātipalitehi paṇḍarasīso vā pakatitambakeso vā ādittehi viya kesehi samannāgato,",
  "atk-vin02a2:342_17": "āvaṭṭasīso vā gunnaṃ sarīre āvaṭṭasadisehi uddhaggehi kesāvaṭṭehi samannāgato,",
  "atk-vin02a2:342_18": "sīsalomehi saddhiṃ ekābaddhabhamukalomo vā jālabaddhena viya nalāṭena samannāgato.",
  "atk-vin02a2:343_0": "Sambaddhabhamuko vā nillomabhamuko vā makkaṭabhamuko vā atimahantakkhi vā atikhuddakakkhi vā mahiṃsacamme",
  "atk-vin02a2:343_1": "vāsikoṇena paharitvā katachiddasadisehi akkhīhi samannāgato,",
  "atk-vin02a2:343_2": "visamakkhi vā ekena mahantena ekena khuddakena akkhinā samannāgato,",
  "atk-vin02a2:343_3": "visamacakkalo vā ekena uddhaṃ ekena adhoti evaṃ visamajātehi akkhicakkalehi samannāgato,",
  "atk-vin02a2:343_4": "kekaro vā gambhīrakkhi vā yassa gambhīre udapāne udakatārakā viya akkhitārakā paññāyanti;",
  "atk-vin02a2:343_5": "nikkhantakkhi vā yassa kakkaṭakasseva akkhitārakā nikkhantā honti;",
  "atk-vin02a2:343_6": "hatthikaṇṇo vā mahatīhi kaṇṇasakkhalikāhi samannāgato,",
  "atk-vin02a2:343_7": "mūsikakaṇṇo vā jaṭukakaṇṇo vā khuddikāhi kaṇṇasakkhalikāhi samannāgato,",
  "atk-vin02a2:343_8": "chiddamattakaṇṇo vā yassa vinā kaṇṇasakkhalikāhi kaṇṇachiddamattameva hoti;",
  "atk-vin02a2:343_9": "aviddhakaṇṇo vā yonakajātiko pana parisadūsako na hoti;",
  "atk-vin02a2:343_10": "sabhāvoyeva hi so tassa kaṇṇabhagandariko vā niccapūtinā kaṇṇena samannāgato,",
  "atk-vin02a2:343_11": "gaṇḍakaṇṇo vā sadāpaggharitapubbena kaṇṇena samannāgato,",
  "atk-vin02a2:343_12": "ṭaṅkitakaṇṇo vā gobhattanāḷikāya aggasadisehi kaṇṇehi samannāgato,",
  "atk-vin02a2:343_13": "atipiṅgalakkhi vā madhupiṅgalaṃ pana pabbājetuṃ vaṭṭati.",
  "atk-vin02a2:343_14": "Nippakhumakkhi vā assupaggharaṇakkhi vā pupphitakkhi vā akkhipākena samannāgatakkhi vā.",
  "atk-vin02a2:344_0": "Atimahantanāsiko vā atikhuddakanāsiko vā cipiṭanāsiko vā majjhe appatiṭṭhahitvā ekapasse ṭhitavaṅkanāsiko vā,",
  "atk-vin02a2:344_1": "dīghanāsiko vā sukatuṇḍasadisāya jivhāya lehituṃ sakkuṇeyyāya nāsikāya samannāgato,",
  "atk-vin02a2:344_2": "niccapaggharitasiṅghāṇikanāso vā.",
  "atk-vin02a2:345_0": "Mahāmukho vā yassa paṭaṅgamaṇḍūkasseva mukhanimittaṃyeva mahantaṃ hoti,",
  "atk-vin02a2:345_1": "mukhaṃ pana lābusadisaṃ atikhuddakaṃ,",
  "atk-vin02a2:345_2": "bhinnamukho vā vaṅkamukho vā mahāoṭṭho vā ukkhalimukhavaṭṭisadisehi oṭṭhehi samannāgato,",
  "atk-vin02a2:345_3": "tanukaoṭṭho vā bhericammasadisehi dante pidahituṃ asamatthehi oṭṭhehi samannāgato,",
  "atk-vin02a2:345_4": "mahādharoṭṭho vā tanukauttaroṭṭho vā tanukaadharoṭṭho vā mahāuttaroṭṭho vā oṭṭhachinnako vā eḷamukho",
  "atk-vin02a2:345_5": "vā uppakkamukho vā saṅkhatuṇḍako vā bahisetehi anto atirattehi oṭṭhehi samannāgato,",
  "atk-vin02a2:345_6": "duggandhakuṇapamukho vā.",
  "atk-vin02a2:346_0": "Mahādanto vā aṭṭhakadantasadisehi dantehi samannāgato asuradanto vā heṭṭhā vā upari vā bahinikkhantadanto,",
  "atk-vin02a2:346_1": "yassa pana sakkā hoti oṭṭhehi pidahituṃ kathentasseva paññāyati no akathentassa,",
  "atk-vin02a2:346_2": "taṃ pabbājetuṃ vaṭṭati.",
  "atk-vin02a2:346_3": "Pūtidanto vā niddanto vā yassa pana dantantare kalandakadanto viya sukhumadanto hoti,",
  "atk-vin02a2:346_4": "taṃ pabbājetuṃ vaṭṭati.",
  "atk-vin02a2:347_0": "Mahāhanuko vā gohanusadisena hanunā samannāgato,",
  "atk-vin02a2:347_1": "dīghahanuko vā cipiṭahanuko vā antopaviṭṭhena viya atirassena hanukena samannāgato,",
  "atk-vin02a2:347_2": "bhinnahanuko vā vaṅkahanuko vā nimmassudāṭhiko vā bhikkhunisadisamukho dīghagalo vā bakagalasadisena galena samannāgato,",
  "atk-vin02a2:347_3": "rassagalo vā antopaviṭṭhena viya galena samannāgato,",
  "atk-vin02a2:347_4": "bhinnagalo vā bhaṭṭhaaṃsakūṭo vā ahattho vā ekahattho vā atirassahattho vā atidīghahattho vā bhinnauro",
  "atk-vin02a2:347_5": "vā bhinnapiṭṭhi vā kacchugatto vā kaṇḍugatto vā daddugatto vā godhāgatto vā,",
  "atk-vin02a2:347_6": "yassa godhāya viya gattato cuṇṇāni patanti,",
  "atk-vin02a2:347_7": "sabbañcetaṃ virūpakaraṇaṃ sandhāya vitthārikavasena vuttaṃ.",
  "atk-vin02a2:347_8": "Vinicchayo panettha “na bhikkhave pañcahi ābādhehī”ti ettha vuttanayeneva veditabbo.",
  "atk-vin02a2:348_0": "Bhaṭṭhakaṭiko vā mahāānisado vā uddhanakūṭasadisehi ānisadamaṃsehi accuggatehi samannāgato,",
  "atk-vin02a2:348_1": "mahāūruko vā vātaṇḍiko vā mahājāṇuko vā saṅghaṭṭanajāṇuko vā dīghajaṅgho vā yaṭṭhisadisajaṅgho vikaṭo vā paṇho vā ubbaddhapiṇḍiko vā,",
  "atk-vin02a2:348_2": "so duvidho heṭṭhā oruḷhāhi vā upari āruḷhāhi vā mahatīhi jaṅghapiṇḍikāhi samannāgato,",
  "atk-vin02a2:348_3": "mahājaṅgho vā thūlajaṅghapiṇḍiko vā mahāpādo vā mahāpaṇhi vā piṭṭhikapādo vā pādavemajjhato uṭṭhitajaṅgho vaṅkapādo vā so duvidho –",
  "atk-vin02a2:348_4": "anto vā bahi vā parivattapādo gaṇṭhikaṅguli vā siṅgiveraphaṇasadisāhi aṅgulīhi samannāgato,",
  "atk-vin02a2:348_5": "andhanakho vā kāḷavaṇṇehi pūtinakhehi samannāgato,",
  "atk-vin02a2:348_6": "sabbopi esa parisadūsako.",
  "atk-vin02a2:348_7": "Evarūpo parisadūsako na pabbājetabbo.",
  "atk-vin02a2:349_0": "Kāṇoti pasannandho vā hotu pupphādīhi vā upahatapasādo.",
  "atk-vin02a2:349_1": "Yo dvīhi vā ekena vā akkhinā na passati,",
  "atk-vin02a2:349_2": "so na pabbājetabbo.",
  "atk-vin02a2:349_3": "Mahāpaccariyaṃ pana ekakkhikāṇo kāṇoti vutto,",
  "atk-vin02a2:349_4": "dviakkhikāṇo andhena saṅgahito.",
  "atk-vin02a2:349_5": "Mahāaṭṭhakathāyaṃ jaccandho andhoti vutto,",
  "atk-vin02a2:349_6": "tasmā ubhayampi pariyāyena yujjati.",
  "atk-vin02a2:349_7": "Kuṇīti hatthakuṇī vā pādakuṇī vā aṅgulikuṇī vā;",
  "atk-vin02a2:349_8": "yassa etesu hatthādīsu yaṃkiñci vaṅkaṃ paññāyati,",
  "atk-vin02a2:349_9": "so kuṇī nāma.",
  "atk-vin02a2:349_10": "Khañjoti natajāṇuko vā bhinnajaṅgho vā majjhe saṅkuṭitapādattā kuṇḍapādako vā piṭṭhipādamajjhena caṅkamanto",
  "atk-vin02a2:349_11": "agge saṅkuṭitapādattā kuṇḍapādako vā piṭṭhipādaggena caṅkamanto aggapādeneva caṅkamanakhañjo vā paṇhikāya",
  "atk-vin02a2:349_12": "caṅkamanakhañjo vā pādassa bāhirantena caṅkamanakhañjo vā pādassa abbhantarantena caṅkamanakhañjo vā",
  "atk-vin02a2:349_13": "gopphakānaṃ upari bhaggattā sakalena piṭṭhipādena caṅkamanakhañjo vā;",
  "atk-vin02a2:349_14": "sabbopesa khañjoyeva,",
  "atk-vin02a2:349_15": "so na pabbājetabbo.",
  "atk-vin02a2:350_0": "Pakkhahatoti yassa eko hattho vā pādo vā aḍḍhasarīraṃ vā sukhaṃ na vahati.",
  "atk-vin02a2:350_1": "Chinniriyāpathoti pīṭhasappi vuccati.",
  "atk-vin02a2:350_2": "Jarādubbaloti jiṇṇabhāvena dubbalo attano cīvararajanādikammaṃ kātumpi asamattho.",
  "atk-vin02a2:350_3": "Yo pana mahallakopi balavā hoti,",
  "atk-vin02a2:350_4": "attānaṃ paṭijaggituṃ sakkoti,",
  "atk-vin02a2:350_5": "so pabbājetabbo.",
  "atk-vin02a2:350_6": "Andhoti jaccandho vuccati.",
  "atk-vin02a2:350_7": "Mūgoti yassa vacībhedo nappavattati;",
  "atk-vin02a2:350_8": "yassāpi pavattati,",
  "atk-vin02a2:350_9": "saraṇagamanaṃ pana paripuṇṇaṃ bhāsituṃ na sakkoti,",
  "atk-vin02a2:350_10": "tādisaṃ mammanampi pabbājetuṃ na vaṭṭati.",
  "atk-vin02a2:350_11": "Yo pana saraṇagamanamattaṃ paripuṇṇaṃ bhāsituṃ sakkoti,",
  "atk-vin02a2:350_12": "taṃ pabbājetuṃ vaṭṭati.",
  "atk-vin02a2:351_0": "Badhiroti yo sabbena sabbaṃ na suṇāti.",
  "atk-vin02a2:351_1": "Yo pana mahāsaddaṃ suṇāti,",
  "atk-vin02a2:351_2": "taṃ pabbājetuṃ vaṭṭati.",
  "atk-vin02a2:351_3": "Andhamūgādayo ubhayadosavasena vuttā.",
  "atk-vin02a2:351_4": "Yesañca pabbajjā paṭikkhittā,",
  "atk-vin02a2:351_5": "upasampadāpi tesaṃ paṭikkhittāva.",
  "atk-vin02a2:351_6": "Sace pana te saṅgho upasampādeti,",
  "atk-vin02a2:351_7": "sabbepi hatthacchinnādayo sūpasampannā,",
  "atk-vin02a2:351_8": "kārakasaṅgho pana ācariyupajjhāyā ca āpattito na muccanti.",
  "atk-vin02a2:351_9": "Vakkhati ca –",
  "atk-vin02a2:351_10": "“atthi bhikkhave puggalo appatto osāraṇaṃ,",
  "atk-vin02a2:351_11": "tañce saṅgho osāreti,",
  "atk-vin02a2:351_12": "ekacco suosārito,",
  "atk-vin02a2:351_13": "ekacco duosārito”ti tassattho āgataṭṭhāneyeva āvi bhavissatīti.",
  "atk-vin02a2:352_0": "Hatthacchinnādivatthukathā niṭṭhitā.",
  "atk-vin02a2:353_0": "Alajjīnissayavatthukathā",
  "atk-vin02a2:354_0": "120.",
  "atk-vin02a2:354_1": "Alajjīnaṃ nissāya vasantīti upayogatthe sāmivacanaṃ;",
  "atk-vin02a2:354_2": "alajjipuggale nissāya vasantīti attho.",
  "atk-vin02a2:354_3": "Yāva bhikkhusabhāgataṃ jānāmīti nissayadāyakassa bhikkhuno bhikkhūhi sabhāgataṃ lajjibhāvaṃ yāva jānāmīti attho.",
  "atk-vin02a2:354_4": "Tasmā navaṃ ṭhānaṃ gatena “ehi bhikkhu,",
  "atk-vin02a2:354_5": "nissayaṃ gaṇhāhī”ti vuccamānenāpi catūhapañcāhaṃ nissayadāyakassa lajjibhāvaṃ upaparikkhitvā nissayo gahetabbo.",
  "atk-vin02a2:355_0": "Sace “thero lajjī”ti bhikkhūnaṃ santike sutvā āgatadivaseyeva gahetukāmo hoti,",
  "atk-vin02a2:355_1": "thero pana “āgamehi tāva,",
  "atk-vin02a2:355_2": "vasanto jānissasī”ti katipāhaṃ ācāraṃ upaparikkhitvā nissayaṃ deti, vaṭṭati.",
  "atk-vin02a2:355_3": "Pakatiyā nissayaggahaṇaṭṭhānaṃ gatena tadaheva gahetabbo,",
  "atk-vin02a2:355_4": "ekadivasampi parihāro natthi.",
  "atk-vin02a2:355_5": "Sace paṭhamayāme ācariyassa okāso natthi,",
  "atk-vin02a2:355_6": "okāsaṃ alabhanto “paccūsasamaye gahessāmī”ti sayati,",
  "atk-vin02a2:355_7": "aruṇaṃ uggatampi na jānāti, anāpatti.",
  "atk-vin02a2:355_8": "Sace pana “gaṇhissāmī”ti ābhogaṃ akatvā sayati,",
  "atk-vin02a2:355_9": "aruṇuggamane dukkaṭaṃ.",
  "atk-vin02a2:355_10": "Agatapubbaṃ ṭhānaṃ gatena dve tīṇi divasāni vasitvā gantukāmena anissitena vasitabbaṃ.",
  "atk-vin02a2:355_11": "“Sattāhaṃ vasissāmī”ti ālayaṃ karontena pana nissayo gahetabbo.",
  "atk-vin02a2:355_12": "Sace thero “kiṃ sattāhaṃ vasantassa nissayenā”ti vadati,",
  "atk-vin02a2:355_13": "paṭikkhittakālato paṭṭhāya laddhaparihāro hoti.",
  "atk-vin02a2:356_0": "Alajjīnissayavatthukathā niṭṭhitā.",
  "atk-vin02a2:357_0": "Gamikādinissayavatthukathā",
  "atk-vin02a2:358_0": "121.",
  "atk-vin02a2:358_1": "Nissayakaraṇīyoti karaṇīyanissayo,",
  "atk-vin02a2:358_2": "karaṇīyo mayā nissayo;",
  "atk-vin02a2:358_3": "gahetabboti attho.",
  "atk-vin02a2:358_4": "Nissayaṃ alabhamānenāti attanā saddhiṃ addhānamaggappaṭipannesu nissayadāyake asati nissayaṃ na labhati nāma.",
  "atk-vin02a2:358_5": "Evaṃ alabhantena anissitena bahūnipi divasāni gantabbaṃ.",
  "atk-vin02a2:358_6": "Sace pubbepi nissayaṃ gahetvā vutthapubbaṃ kañci āvāsaṃ pavisati,",
  "atk-vin02a2:358_7": "ekarattaṃ vasantenāpi nissayo gahetabbo.",
  "atk-vin02a2:358_8": "Antarāmagge vissamanto vā satthaṃ pariyesanto vā katipāhaṃ vasati, anāpatti.",
  "atk-vin02a2:358_9": "Antovasse pana nibaddhavāsaṃ vasitabbaṃ,",
  "atk-vin02a2:358_10": "nissayo ca gahetabbo.",
  "atk-vin02a2:358_11": "Nāvāya gacchantassa pana vassāne āgatepi nissayaṃ alabhantassa anāpatti.",
  "atk-vin02a2:359_0": "Yāciyamānenāti tena gilānena yāciyamānena anissitena vasitabbaṃ.",
  "atk-vin02a2:359_1": "Sace “yācāhi ma”nti vuccamānopi gilāno mānena na yācati,",
  "atk-vin02a2:359_2": "gantabbaṃ.",
  "atk-vin02a2:360_0": "Phāsu hotīti samathavipassanānaṃ paṭilābhavasena phāsu hoti.",
  "atk-vin02a2:360_1": "Imañhi parihāraṃ neva sotāpanno na sakadāgāmī anāgāmī arahanto labhanti;",
  "atk-vin02a2:360_2": "na thāmagatassa samādhino vā vipassanāya vā lābhī,",
  "atk-vin02a2:360_3": "vissaṭṭhakammaṭṭhāne pana bālaputhujjane kathāva natthi.",
  "atk-vin02a2:360_4": "Yassa kho pana samatho vā vipassanā vā taruṇo hoti,",
  "atk-vin02a2:360_5": "ayaṃ imaṃ parihāraṃ labhati,",
  "atk-vin02a2:360_6": "pavāraṇasaṅgahopi etasseva anuññāto.",
  "atk-vin02a2:360_7": "Tasmā iminā puggalena ācariye pavāretvā gatepi “yadā patirūpo nissayadāyako āgacchissati,",
  "atk-vin02a2:360_8": "tassa nissāya vasissāmī”ti ābhogaṃ katvā puna yāva āsāḷhīpuṇṇamā,",
  "atk-vin02a2:360_9": "tāva anissitena vatthuṃ vaṭṭati.",
  "atk-vin02a2:360_10": "Sace pana āsāḷhīmāse ācariyo nāgacchati,",
  "atk-vin02a2:360_11": "yattha nissayo labbhati,",
  "atk-vin02a2:360_12": "tattha gantabbaṃ.",
  "atk-vin02a2:361_0": "122.",
  "atk-vin02a2:361_1": "Gottenapi anussāvetunti mahākassapassa upasampadāpekkhoti evaṃ gottaṃ vatvā anussāvetuṃ anujānāmīti attho.",
  "atk-vin02a2:362_0": "123.",
  "atk-vin02a2:362_1": "Dve ekānussāvaneti dve ekato anussāvane;",
  "atk-vin02a2:362_2": "ekena ekassa aññena itarassāti evaṃ dvīhi vā ācariyehi ekena vā ekakkhaṇe kammavācaṃ anussāventehi upasampādetuṃ anujānāmīti attho.",
  "atk-vin02a2:363_0": "Dve tayo ekānussāvane kātuṃ tañca kho ekena upajjhāyenāti dve vā tayo vā jane purimanayeneva ekato anussāvane kātuṃ anujānāmi;",
  "atk-vin02a2:363_1": "tañca kho anussāvanakiriyaṃ ekena upajjhāyena anujānāmīti attho.",
  "atk-vin02a2:363_2": "Tasmā ekena ācariyena dve vā tayo vā anussāvetabbā.",
  "atk-vin02a2:363_3": "Dvīhi vā tīhi vā ācariyehi visuṃ visuṃ ekena ekassāti evaṃ ekappahāreneva dve tisso vā kammavācā kātabbā.",
  "atk-vin02a2:363_4": "Sace pana nānācariyā nānupajjhāyā honti,",
  "atk-vin02a2:363_5": "tissatthero sumanattherassa saddhivihārikaṃ,",
  "atk-vin02a2:363_6": "sumanatthero tissattherassa saddhivihārikaṃ anussāveti,",
  "atk-vin02a2:363_7": "aññamaññañca gaṇapūrakā honti, vaṭṭati.",
  "atk-vin02a2:363_8": "Sace pana nānāupajjhāyā honti,",
  "atk-vin02a2:363_9": "eko ācariyo hoti,",
  "atk-vin02a2:363_10": "“natveva nānupajjhāyenā”ti paṭikkhittattā na vaṭṭati.",
  "atk-vin02a2:363_11": "Idaṃ sandhāya hi esa paṭikkhepo.",
  "atk-vin02a2:364_0": "Gamikādinissayavatthukathā niṭṭhitā.",
  "atk-vin02a2:365_0": "Upasampadāvidhikathā",
  "atk-vin02a2:366_0": "126.",
  "atk-vin02a2:366_1": "Paṭhamaṃ upajjhaṃ gāhāpetabboti ettha vajjāvajjaṃ upanijjhāyatīti upajjhā,",
  "atk-vin02a2:366_2": "taṃ upajjhaṃ;",
  "atk-vin02a2:366_3": "“upajjhāyo me bhante hohī”ti evaṃ vadāpetvā gāhāpetabbo.",
  "atk-vin02a2:366_4": "Vitthāyantīti vitthaddhagattā honti.",
  "atk-vin02a2:366_5": "Yaṃ jātanti yaṃ tava sarīre jātaṃ nibbattaṃ vijjamānaṃ,",
  "atk-vin02a2:366_6": "taṃ saṅghamajjhe pucchante santaṃ atthīti vattabbantiādi.",
  "atk-vin02a2:366_7": "Ullumpatu manti uddharatu maṃ.",
  "atk-vin02a2:367_0": "Upasampadāvidhikathā niṭṭhitā.",
  "atk-vin02a2:368_0": "Cattāronissayādikathā",
  "atk-vin02a2:369_0": "128.",
  "atk-vin02a2:369_1": "Tāvadevāti upasampannasamanantarameva.",
  "atk-vin02a2:369_2": "Chāyā metabbāti ekaporisā vā dviporisā vāti chāyā metabbā.",
  "atk-vin02a2:369_3": "Utuppamāṇaṃ ācikkhitabbanti “vassāno hemanto gimho”ti evaṃ utuppamāṇaṃ ācikkhitabbaṃ.",
  "atk-vin02a2:369_4": "Ettha ca utuyeva utuppamāṇaṃ.",
  "atk-vin02a2:369_5": "Sace vassānādayo aparipuṇṇā honti,",
  "atk-vin02a2:369_6": "yattakehi divasehi yassa yo utu aparipuṇṇo,",
  "atk-vin02a2:369_7": "te divase sallakkhetvā so divasabhāgo ācikkhitabbo.",
  "atk-vin02a2:369_8": "Atha vā “ayaṃ nāma utu,",
  "atk-vin02a2:369_9": "so ca kho paripuṇṇo vā aparipuṇṇo vā”ti evaṃ utuppamāṇaṃ ācikkhitabbaṃ.",
  "atk-vin02a2:369_10": "“Pubbaṇho vā sāyanho vā”ti evaṃ divasabhāgo ācikkhitabbo.",
  "atk-vin02a2:369_11": "Saṅgītīti idameva sabbaṃ ekato katvā “tvaṃ kiṃ labhasi,",
  "atk-vin02a2:369_12": "kā te chāyā,",
  "atk-vin02a2:369_13": "kiṃ utuppamāṇaṃ,",
  "atk-vin02a2:369_14": "ko divasabhāgo”ti puṭṭho “idaṃ nāma labhāmi –",
  "atk-vin02a2:369_15": "vassaṃ vā hemantaṃ vā gimhaṃ vā,",
  "atk-vin02a2:369_16": "ayaṃ me chāyā,",
  "atk-vin02a2:369_17": "idaṃ utuppamāṇaṃ,",
  "atk-vin02a2:369_18": "ayaṃ divasabhāgoti vadeyyāsī”ti evaṃ ācikkhitabbaṃ.",
  "atk-vin02a2:370_0": "129.",
  "atk-vin02a2:370_1": "Ohāyāti chaḍḍetvā.",
  "atk-vin02a2:370_2": "Dutiyaṃ dātunti upasampadamāḷakato pariveṇaṃ gacchantassa dutiyakaṃ dātuṃ anujānāmi,",
  "atk-vin02a2:370_3": "cattāri ca akaraṇīyāni ācikkhitunti attho.",
  "atk-vin02a2:370_4": "Paṇḍupalāsoti paṇḍuvaṇṇo patto.",
  "atk-vin02a2:370_5": "Bandhanā pavuttoti vaṇṭato patito.",
  "atk-vin02a2:370_6": "Abhabbo haritatthāyāti puna harito bhavituṃ abhabbo.",
  "atk-vin02a2:370_7": "Puthusilāti mahāsilā.",
  "atk-vin02a2:371_0": "130.",
  "atk-vin02a2:371_1": "Alabbhamānāya sāmaggiyā anāpatti sambhoge saṃvāseti yāva tassa ukkhepanīyakammakaraṇatthāya sāmaggī na labbhati,",
  "atk-vin02a2:371_2": "tāva tena saddhiṃ sambhoge ca uposathapavāraṇādikaraṇabhede saṃvāse ca anāpattīti.",
  "atk-vin02a2:371_3": "Sesaṃ sabbattha mahāvibhaṅge vuttānusārena suviññeyyattā pākaṭamevāti.",
  "atk-vin02a2:372_0": "Cattāronissayādikathā niṭṭhitā.",
  "atk-vin02a2:373_0": "Samantapāsādikāya vinayasaṃvaṇṇanāya",
  "atk-vin02a2:374_0": "Dvāsattatiadhikavatthusatapaṭimaṇḍitassa mahākhandhakassa",
  "atk-vin02a2:375_0": "Atthavaṇṇanā niṭṭhitā.",
  "atk-vin02a2:376_0": "Mahākhandhakavaṇṇanā niṭṭhitā.",
  "atk-vin02a2:377_0": "2. Uposathakkhandhakaṃ",
  "atk-vin02a2:378_0": "Sannipātānujānanādikathā",
  "atk-vin02a2:379_0": "132.",
  "atk-vin02a2:379_1": "Uposathakkhandhake –",
  "atk-vin02a2:379_2": "aññatitthiyāti ettha titthaṃ vuccati laddhi;",
  "atk-vin02a2:379_3": "aññaṃ titthaṃ aññatitthaṃ;",
  "atk-vin02a2:379_4": "aññatitthaṃ etesaṃ atthīti aññatitthiyā;",
  "atk-vin02a2:379_5": "ito aññaladdhikāti vuttaṃ hoti.",
  "atk-vin02a2:379_6": "Dhammaṃ bhāsantīti yaṃ tesaṃ kattabbākattabbaṃ,",
  "atk-vin02a2:379_7": "taṃ kathenti.",
  "atk-vin02a2:379_8": "Te labhantīti te manussā labhanti.",
  "atk-vin02a2:379_9": "Mūgasūkarāti thūlasarīrasūkarā.",
  "atk-vin02a2:380_0": "135.",
  "atk-vin02a2:380_1": "Anajjhāpanno vā hoti āpajjitvā vā vuṭṭhitoti ettha yaṃ āpattiṃ bhikkhu anajjhāpanno vā hoti,",
  "atk-vin02a2:380_2": "āpajjitvā vā vuṭṭhito,",
  "atk-vin02a2:380_3": "ayaṃ asantī nāma āpattīti evamattho veditabbo.",
  "atk-vin02a2:380_4": "Sampajānamusāvāde kiṃ hotīti yvāyaṃ sampajānamusāvādo assa hotīti vutto,",
  "atk-vin02a2:380_5": "so āpattito kiṃ hoti,",
  "atk-vin02a2:380_6": "katarā āpatti hotīti attho.",
  "atk-vin02a2:380_7": "Dukkaṭaṃ hotīti dukkaṭāpatti hoti;",
  "atk-vin02a2:380_8": "sā ca kho na musāvādalakkhaṇena;",
  "atk-vin02a2:380_9": "bhagavato pana vacanena vacīdvāre akiriyasamuṭṭhānā āpatti hotīti veditabbā.",
  "atk-vin02a2:380_10": "Vakkhati hi –",
  "atk-vin02a2:381_0": "“Anālapanto manujena kenaci,",
  "atk-vin02a2:382_0": "Vācāgiraṃ no ca pare bhaṇeyya;",
  "atk-vin02a2:383_0": "Āpajjeyya vācasikaṃ na kāyikaṃ,",
  "atk-vin02a2:384_0": "Pañhā mesā kusalehi cintitā”ti. ;",
  "atk-vin02a2:385_0": "Antarāyikoti antarāyakaro.",
  "atk-vin02a2:385_1": "Kissa phāsu hotīti kimatthāya phāsu hoti.",
  "atk-vin02a2:385_2": "Paṭhamassa jhānassa adhigamāyāti paṭhamassa jhānassa adhigamanatthāya tassa bhikkhuno phāsu hoti sukhaṃ hoti.",
  "atk-vin02a2:385_3": "Esa nayo sabbattha.",
  "atk-vin02a2:385_4": "Iti bhagavā uddesato ca niddesato ca paṭhamaṃ pātimokkhuddesaṃ dassesi.",
  "atk-vin02a2:386_0": "136.",
  "atk-vin02a2:386_1": "Devasikanti divase divase.",
  "atk-vin02a2:386_2": "Cātuddase vā pannarase vāti ekassa utuno tatiye ca sattame ca pakkhe dvikkhattuṃ cātuddase avasese chakkhattuṃ pannarase;",
  "atk-vin02a2:386_3": "ayaṃ tāva eko attho.",
  "atk-vin02a2:386_4": "Ayaṃ pana pakaticārittavasena vutto “sakiṃ pakkhassa cātuddase vā pannarase vā”ti vacanato pana tathārūpe",
  "atk-vin02a2:386_5": "paccaye sati yasmiṃ tasmiṃ cātuddase vā pannarase vā uddisituṃ vaṭṭati,",
  "atk-vin02a2:386_6": "āvāsikānaṃ bhikkhūnaṃ cātuddaso hoti,",
  "atk-vin02a2:386_7": "āgantukānaṃ pannaraso.",
  "atk-vin02a2:386_8": "Sace āvāsikā bahutarā honti,",
  "atk-vin02a2:386_9": "āgantukehi āvāsikānaṃ anuvattitabba”nti vacanatopi cetaṃ veditabbaṃ.",
  "atk-vin02a2:387_0": "Sīmānujānanakathā",
  "atk-vin02a2:388_0": "138.",
  "atk-vin02a2:388_1": "Paṭhamaṃ nimittā kittetabbāti vinayadharena pucchitabbaṃ “puratthimāya disāya kiṃ nimitta”nti?",
  "atk-vin02a2:388_2": "Pabbato bhanteti.",
  "atk-vin02a2:388_3": "Puna vinayadharena “eso pabbato nimitta”nti evaṃ nimittaṃ kittetabbaṃ.",
  "atk-vin02a2:388_4": "“Etaṃ pabbataṃ nimittaṃ karoma,",
  "atk-vin02a2:388_5": "karissāma,",
  "atk-vin02a2:388_6": "nimittaṃ kato,",
  "atk-vin02a2:388_7": "nimittaṃ hotu,",
  "atk-vin02a2:388_8": "hoti bhavissatī”ti evaṃ pana kittetuṃ na vaṭṭati.",
  "atk-vin02a2:388_9": "Pāsāṇādīsupi eseva nayo.",
  "atk-vin02a2:388_10": "Puratthimāya anudisāya,",
  "atk-vin02a2:388_11": "dakkhiṇāya disāya,",
  "atk-vin02a2:388_12": "dakkhiṇāya anudisāya,",
  "atk-vin02a2:388_13": "pacchimāya disāya,",
  "atk-vin02a2:388_14": "pacchimāya anudisāya,",
  "atk-vin02a2:388_15": "uttarāya disāya,",
  "atk-vin02a2:388_16": "uttarāya anudisāya,",
  "atk-vin02a2:388_17": "kiṃ nimittaṃ?",
  "atk-vin02a2:388_18": "Udakaṃ bhante.",
  "atk-vin02a2:388_19": "Etaṃ udakaṃ nimittanti ettha pana aṭṭhatvā puna puratthimāya disāya kiṃ nimittaṃ.",
  "atk-vin02a2:388_20": "Pabbato bhante.",
  "atk-vin02a2:388_21": "Eso pabbato nimittanti evaṃ paṭhamaṃ kittitanimittaṃ kittetvāva ṭhapetabbaṃ.",
  "atk-vin02a2:388_22": "Evañhi nimittena nimittaṃ ghaṭitaṃ hoti.",
  "atk-vin02a2:388_23": "Evaṃ nimittāni kittetvā athānantaraṃ vuttāya kammavācāya sīmā sammannitabbā.",
  "atk-vin02a2:388_24": "Kammavācāpariyosāne nimittānaṃ anto sīmā hoti,",
  "atk-vin02a2:388_25": "nimittāni sīmato bahi honti.",
  "atk-vin02a2:388_26": "Tattha nimittāni sakiṃ kittitānipi kittitāneva honti.",
  "atk-vin02a2:388_27": "Andhakaṭṭhakathāyaṃ pana tikkhattuṃ sīmamaṇḍalaṃ sambandhantena nimittaṃ kittetabbanti vuttaṃ.",
  "atk-vin02a2:388_28": "“Pabbato bhanteti…pe…",
  "atk-vin02a2:388_29": "udakaṃ bhante”ti evaṃ pana upasampanno vā ācikkhatu anupasampanno vā vaṭṭatiyeva.",
  "atk-vin02a2:389_0": "Idāni pabbatanimittādīsu evaṃ vinicchayo veditabbo –",
  "atk-vin02a2:389_1": "tividho pabbato,",
  "atk-vin02a2:389_2": "suddhapaṃsupabbato,",
  "atk-vin02a2:389_3": "suddhapāsāṇapabbato,",
  "atk-vin02a2:389_4": "ubhayamissakoti.",
  "atk-vin02a2:389_5": "So tividhopi vaṭṭati.",
  "atk-vin02a2:389_6": "Vālikarāsi pana na vaṭṭati.",
  "atk-vin02a2:389_7": "Itaropi hatthippamāṇato omakataro na vaṭṭati.",
  "atk-vin02a2:389_8": "Hatthippamāṇato pana paṭṭhāya sineruppamāṇopi vaṭṭati.",
  "atk-vin02a2:389_9": "Sace catūsu disāsu cattāro tīsu vā tayo pabbatā honti,",
  "atk-vin02a2:389_10": "catūhi vā tīhi vā pabbatanimittehi eva sammannituṃ vaṭṭati.",
  "atk-vin02a2:389_11": "Dvīhi pana nimittehi ekena vā sammannituṃ na vaṭṭati.",
  "atk-vin02a2:389_12": "Ito paresu pāsāṇanimittādīsupi eseva nayo.",
  "atk-vin02a2:389_13": "Tasmā pabbatanimittaṃ karontena pucchitabbaṃ “ekābaddho na ekābaddho”ti.",
  "atk-vin02a2:389_14": "Sace ekābaddho hoti,",
  "atk-vin02a2:389_15": "na kātabbo.",
  "atk-vin02a2:389_16": "Tañhi catūsu vā aṭṭhasu vā disāsu kittentenāpi ekameva nimittaṃ kittitaṃ hoti,",
  "atk-vin02a2:389_17": "tasmā yo evaṃ cakkasaṇṭhānena vihāraṃ parikkhipitvā ṭhito pabbato,",
  "atk-vin02a2:389_18": "taṃ ekadisāya kittetvā aññāsu disāsu taṃ bahiddhā katvā anto aññāni nimittāni kittetabbāni.",
  "atk-vin02a2:390_0": "Sace pabbatassa tatiyabhāgaṃ vā upaḍḍhaṃ vā antosīmāya kattukāmā honti,",
  "atk-vin02a2:390_1": "pabbataṃ akittetvā yattakaṃ padesaṃ anto kattukāmā,",
  "atk-vin02a2:390_2": "tassa parato tasmiṃyeva pabbate jātarukkhavammikādīsu aññataraṃ nimittaṃ kittetabbaṃ.",
  "atk-vin02a2:390_3": "Sace ekayojanadviyojanappamāṇaṃ sabbaṃ pabbataṃ anto kattukāmā honti,",
  "atk-vin02a2:390_4": "pabbatassa parato bhūmiyaṃ jātarukkhavammikādīni nimittāni kittetabbāni.",
  "atk-vin02a2:391_0": "Pāsāṇanimitte –",
  "atk-vin02a2:391_1": "ayaguḷopi pāsāṇasaṅkhyameva gacchati,",
  "atk-vin02a2:391_2": "tasmā yo koci pāsāṇo vaṭṭati.",
  "atk-vin02a2:391_3": "Pamāṇato pana hatthippamāṇo pabbatasaṅkhyaṃ gato,",
  "atk-vin02a2:391_4": "tasmā so na vaṭṭati.",
  "atk-vin02a2:391_5": "Mahāgoṇamahāmahiṃsappamāṇo pana vaṭṭati.",
  "atk-vin02a2:391_6": "Heṭṭhimaparicchedena dvattiṃsapalaguḷapiṇḍaparimāṇo vaṭṭati.",
  "atk-vin02a2:391_7": "Tato khuddakataro iṭṭhakā vā mahantīpi na vaṭṭati.",
  "atk-vin02a2:391_8": "Animittupagapāsāṇarāsipi na vaṭṭati,",
  "atk-vin02a2:391_9": "pageva paṃsuvālikarāsi.",
  "atk-vin02a2:391_10": "Bhūmisamo khalamaṇḍalasadiso piṭṭhipāsāṇo vā bhūmito khāṇuko viya uṭṭhitapāsāṇo vā hoti,",
  "atk-vin02a2:391_11": "sopi pamāṇupago ce vaṭṭati.",
  "atk-vin02a2:391_12": "Piṭṭhipāsāṇo atimahantopi pāsāṇasaṅkhyameva gacchati,",
  "atk-vin02a2:391_13": "tasmā sace mahato piṭṭhipāsāṇassa ekappadesaṃ antosīmāya kattukāmā honti,",
  "atk-vin02a2:391_14": "taṃ akittetvā tassupari añño pāsāṇo kittetabbo.",
  "atk-vin02a2:391_15": "Sace piṭṭhipāsāṇupari vihāraṃ karonti,",
  "atk-vin02a2:391_16": "vihāramajjhena vā piṭṭhipāsāṇo vinivijjhitvā gacchati,",
  "atk-vin02a2:391_17": "evarūpo piṭṭhipāsāṇo na vaṭṭati.",
  "atk-vin02a2:391_18": "Sace hi taṃ kittenti,",
  "atk-vin02a2:391_19": "nimittassa upari vihāro hoti,",
  "atk-vin02a2:391_20": "nimittañca nāma bahisīmāya hoti,",
  "atk-vin02a2:391_21": "vihāropi bahisīmāyaṃ āpajjati.",
  "atk-vin02a2:391_22": "Vihāraṃ parikkhipitvā ṭhitapiṭṭhipāsāṇo ekattha kittetvā aññattha na kittetabbo.",
  "atk-vin02a2:392_0": "Vananimitte –",
  "atk-vin02a2:392_1": "tiṇavanaṃ vā tacasāratālanāḷikerādirukkhavanaṃ vā na vaṭṭati.",
  "atk-vin02a2:392_2": "Antosārānaṃ pana sākasālādīnaṃ antosāramissakānaṃ vā rukkhānaṃ vanaṃ vaṭṭati,",
  "atk-vin02a2:392_3": "tañca kho heṭṭhimaparicchedena catupañcarukkhamattampi tato oraṃ na vaṭṭati,",
  "atk-vin02a2:392_4": "paraṃ yojanasatikampi vaṭṭati.",
  "atk-vin02a2:392_5": "Sace pana vanamajjhe vihāraṃ karonti,",
  "atk-vin02a2:392_6": "vanaṃ na kittetabbaṃ.",
  "atk-vin02a2:392_7": "Ekadesaṃ antosīmāya kattukāmehipi vanaṃ akittetvā tattha rukkhapāsāṇādayo kittetabbā.",
  "atk-vin02a2:392_8": "Vihāraṃ parikkhipitvā ṭhitavanaṃ ekattha kittetvā aññattha na kittetabbaṃ.",
  "atk-vin02a2:393_0": "Rukkhanimitte –",
  "atk-vin02a2:393_1": "tacasāro tālanāḷikerādirukkho na vaṭṭati,",
  "atk-vin02a2:393_2": "antosāro jīvamānako antamaso ubbedhato aṭṭhaṅgulo pariṇāhato sūcidaṇḍakappamāṇopi vaṭṭati,",
  "atk-vin02a2:393_3": "tato oraṃ na vaṭṭati,",
  "atk-vin02a2:393_4": "paraṃ dvādasayojano suppatiṭṭhitanigrodhopi vaṭṭati.",
  "atk-vin02a2:393_5": "Vaṃsanaḷakasarāvādīsu bījaṃ ropetvā vaḍḍhāpito pamāṇupagopi na vaṭṭati.",
  "atk-vin02a2:393_6": "Tato apanetvā pana taṅkhaṇampi bhūmiyaṃ ropetvā koṭṭhakaṃ katvā udakaṃ āsiñcitvā kittetuṃ vaṭṭati.",
  "atk-vin02a2:393_7": "Navamūlasākhāniggamanaṃ akāraṇaṃ.",
  "atk-vin02a2:393_8": "Khandhaṃ chinditvā ropite pana etaṃ yujjati.",
  "atk-vin02a2:393_9": "Kittentena ca “rukkho”tipi vattuṃ vaṭṭati,",
  "atk-vin02a2:393_10": "“sākarukkhotipi sālarukkho”tipi.",
  "atk-vin02a2:393_11": "Ekābaddhaṃ pana suppatiṭṭhitanigrodhasadisaṃ ekattha kittetvā aññattha kittetuṃ na vaṭṭati.",
  "atk-vin02a2:394_0": "Magganimitte –",
  "atk-vin02a2:394_1": "araññakhettanadītaḷākamaggādayo na vaṭṭanti,",
  "atk-vin02a2:394_2": "jaṅghamaggo vā sakaṭamaggo vā vaṭṭati,",
  "atk-vin02a2:394_3": "yo nibbijjhitvā dve tīṇi gāmantarāni gacchati.",
  "atk-vin02a2:394_4": "Yo pana jaṅghamaggo sakaṭamaggato okkamitvā puna sakaṭamaggameva otarati,",
  "atk-vin02a2:394_5": "ye vā jaṅghamaggasakaṭamaggā avaḷañjā,",
  "atk-vin02a2:394_6": "te na vaṭṭanti.",
  "atk-vin02a2:394_7": "Jaṅghasatthasakaṭasatthehi vaḷañjiyamānāyeva vaṭṭanti.",
  "atk-vin02a2:394_8": "Sace dve maggā nikkhamitvā pacchā sakaṭadhuramiva ekībhavanti,",
  "atk-vin02a2:394_9": "dvidhā bhinnaṭṭhāne vā sambandhaṭṭhāne vā sakiṃ kittetvā puna na kittetabbā,",
  "atk-vin02a2:394_10": "ekābaddhanimittañhetaṃ hoti.",
  "atk-vin02a2:395_0": "Sace vihāraṃ parikkhipitvā cattāro maggā catūsu disāsu gacchanti,",
  "atk-vin02a2:395_1": "majjhe ekaṃ kittetvā aparaṃ kittetuṃ na vaṭṭati.",
  "atk-vin02a2:395_2": "Ekābaddhanimittañhetaṃ hoti.",
  "atk-vin02a2:395_3": "Koṇaṃ nibbijjhitvā gatamaggaṃ pana parabhāge kittetuṃ vaṭṭati.",
  "atk-vin02a2:395_4": "Vihāramajjhena nibbijjhitvā gatamaggo pana na kittetabbo.",
  "atk-vin02a2:395_5": "Kittite nimittassa upari vihāro hoti.",
  "atk-vin02a2:395_6": "Sace sakaṭamaggassa antimacakkamaggaṃ nimittaṃ karonti,",
  "atk-vin02a2:395_7": "maggo bahisīmāya hoti.",
  "atk-vin02a2:395_8": "Sace bāhiracakkamaggaṃ nimittaṃ karonti,",
  "atk-vin02a2:395_9": "bāhiracakkamaggova bahisīmāya hoti,",
  "atk-vin02a2:395_10": "sesaṃ antosīmaṃ bhajati.",
  "atk-vin02a2:395_11": "Maggaṃ kittentena “maggo pantho patho pajjo”ti dasasu yena kenaci nāmena kittetuṃ vaṭṭati.",
  "atk-vin02a2:395_12": "Parikhāsaṇṭhānena vihāraṃ parikkhipitvā gatamaggo ekattha kittetvā aññattha kittetuṃ na vaṭṭati.",
  "atk-vin02a2:396_0": "Vammikanimitte –",
  "atk-vin02a2:396_1": "heṭṭhimaparicchedena taṃ divasaṃ jāto aṭṭhaṅgulubbedho govisāṇappamāṇopi vammiko vaṭṭati,",
  "atk-vin02a2:396_2": "tato oraṃ na vaṭṭati,",
  "atk-vin02a2:396_3": "paraṃ himavantapabbatasadisopi vaṭṭati.",
  "atk-vin02a2:396_4": "Vihāraṃ parikkhipitvā ṭhitaṃ pana ekābaddhaṃ ekattha kittetvā aññattha kittetuṃ na vaṭṭati.",
  "atk-vin02a2:397_0": "Nadīnimitte –",
  "atk-vin02a2:397_1": "yassā dhammikānaṃ rājūnaṃ kāle anvaddhamāsaṃ anudasāhaṃ anupañcāhanti evaṃ anatikkamitvā deve vassante valāhakesu vigatamattesu sotaṃ pacchijjati,",
  "atk-vin02a2:397_2": "ayaṃ nadīsaṅkhyaṃ na gacchati.",
  "atk-vin02a2:397_3": "Yassā pana īdise suvuṭṭhikāle vassānassa cātumāse sotaṃ na pacchijjati,",
  "atk-vin02a2:397_4": "timaṇḍalaṃ paṭicchādetvā yattha katthaci uttarantiyā bhikkhuniyā antaravāsako temiyati,",
  "atk-vin02a2:397_5": "ayaṃ nadīsaṅkhyaṃ gacchati,",
  "atk-vin02a2:397_6": "sīmaṃ bandhantānaṃ nimittaṃ hoti.",
  "atk-vin02a2:397_7": "Bhikkhuniyā nadīpāragamanepi uposathādisaṅghakammakaraṇepi nadīpārasīmasammannanepi ayameva nadī.",
  "atk-vin02a2:398_0": "Yā pana maggo viya sakaṭadhurasaṇṭhānena vā parikhāsaṇṭhānena vā vihāraṃ parikkhipitvā gatā,",
  "atk-vin02a2:398_1": "taṃ ekattha kittetvā aññattha kittetuṃ na vaṭṭati.",
  "atk-vin02a2:398_2": "Vihārassa catūsu disāsu aññamaññaṃ vinibbijjhitvā gate nadicatukkepi eseva nayo.",
  "atk-vin02a2:398_3": "Asammissanadiyo pana catassopi kittetuṃ vaṭṭati.",
  "atk-vin02a2:398_4": "Sace vatiṃ karonto viya rukkhapāde nikhaṇitvā vallipalālādīhi nadisotaṃ rumbhanti,",
  "atk-vin02a2:398_5": "udakañca ajjhottharitvā āvaraṇaṃ pavattatiyeva,",
  "atk-vin02a2:398_6": "nimittaṃ kātuṃ vaṭṭati.",
  "atk-vin02a2:398_7": "Yathā pana udakaṃ nappavattati,",
  "atk-vin02a2:398_8": "evaṃ setumhi kate appavattamānā nadī nimittaṃ kātuṃ na vaṭṭati.",
  "atk-vin02a2:398_9": "Pavattanaṭṭhāne nadinimittaṃ,",
  "atk-vin02a2:398_10": "appavattanaṭṭhāne udakanimittaṃ kātuṃ vaṭṭati.",
  "atk-vin02a2:399_0": "Yā pana dubbuṭṭhikāle vā gimhe vā nirudakabhāvena nappavattati,",
  "atk-vin02a2:399_1": "sā vaṭṭati.",
  "atk-vin02a2:399_2": "Mahānadito udakamātikaṃ nīharanti,",
  "atk-vin02a2:399_3": "sā kunnadisadisā hutvā tīṇi sassāni sampādentī niccaṃ pavattati,",
  "atk-vin02a2:399_4": "kiñcāpi pavattati,",
  "atk-vin02a2:399_5": "nimittaṃ kātuṃ na vaṭṭati.",
  "atk-vin02a2:399_6": "Yā pana mūle mahānadito niggatāpi kālantarena teneva niggatamaggena nadiṃ bhinditvā sayañca gacchati,",
  "atk-vin02a2:399_7": "gacchantī parato susumārādisamākiṇṇā nāvādīhi sañcaritabbā nadī hoti,",
  "atk-vin02a2:399_8": "taṃ nimittaṃ kātuṃ vaṭṭati.",
  "atk-vin02a2:400_0": "Udakanimitte –",
  "atk-vin02a2:400_1": "nirudake ṭhāne nāvāya vā cāṭiādīsu vā udakaṃ pūretvā udakanimittaṃ kittetuṃ na vaṭṭati,",
  "atk-vin02a2:400_2": "bhūmigatameva vaṭṭati.",
  "atk-vin02a2:400_3": "Tañca kho appavattanaudakaṃ āvāṭapokkharaṇitaḷākajātassaraloṇisamuddādīsu ṭhitaṃ,",
  "atk-vin02a2:400_4": "aṭṭhitaṃ pana oghanadiudakavāhakamātikādīsu udakaṃ na vaṭṭati.",
  "atk-vin02a2:400_5": "Andhakaṭṭhakathāyaṃ pana “gambhīresu āvāṭādīsu ukkhepimaṃ udakaṃ nimittaṃ na kātabba”nti vuttaṃ,",
  "atk-vin02a2:400_6": "taṃ duvuttaṃ attanomatimattameva.",
  "atk-vin02a2:400_7": "Ṭhitaṃ pana antamaso sūkarakhatāyapi gāmadārakānaṃ kīḷanavāpiyampi taṅkhaṇaññeva pathaviyaṃ āvāṭakaṃ",
  "atk-vin02a2:400_8": "katvā kuṭehi āharitvā pūritaudakampi sace yāva kammavācāpariyosānā tiṭṭhati,",
  "atk-vin02a2:400_9": "appaṃ vā hotu bahu vā, vaṭṭati.",
  "atk-vin02a2:400_10": "Tasmiṃ pana ṭhāne nimittasaññākaraṇatthaṃ pāsāṇavālikāpaṃsuādirāsi vā pāsāṇatthambho vā dārutthambho vā kātabbo.",
  "atk-vin02a2:400_11": "Taṃ kātuñca kāretuñca bhikkhussa vaṭṭati.",
  "atk-vin02a2:400_12": "Lābhasīmāyaṃ pana na vaṭṭati.",
  "atk-vin02a2:400_13": "Samānasaṃvāsakasīmā kassaci pīḷanaṃ na karoti,",
  "atk-vin02a2:400_14": "kevalaṃ bhikkhūnaṃ vinayakammameva sādheti,",
  "atk-vin02a2:400_15": "tasmā ettha vaṭṭati.",
  "atk-vin02a2:401_0": "Imehi ca aṭṭhahi nimittehi asammissehipi aññamaññaṃ sammissehipi sīmaṃ sammannituṃ vaṭṭatiyeva.",
  "atk-vin02a2:401_1": "Sā evaṃ sammannitvā bajjhamānā ekena dvīhi vā nimittehi abaddhā hoti,",
  "atk-vin02a2:401_2": "tīṇi pana ādiṃ katvā vuttappakārānaṃ nimittānaṃ satenāpi baddhā hoti.",
  "atk-vin02a2:401_3": "Sā tīhi siṅghāṭakasaṇṭhānā hoti,",
  "atk-vin02a2:401_4": "catūhi caturassā vā siṅghāṭakaaḍḍhacandamudiṅgādisaṇṭhānā vā,",
  "atk-vin02a2:401_5": "tato adhikehi nānāsaṇṭhānā.",
  "atk-vin02a2:401_6": "Taṃ bandhitukāmehi sāmantavihāresu bhikkhū tassa tassa vihārassa sīmāparicchedaṃ pucchitvā,",
  "atk-vin02a2:401_7": "baddhasīmavihārānaṃ sīmāya sīmantarikaṃ,",
  "atk-vin02a2:401_8": "abaddhasīmavihārānaṃ sīmāya upacāraṃ ṭhapetvā disācārikabhikkhūnaṃ nissañcārasamaye sace ekasmiṃ gāmakhette sīmaṃ bandhitukāmā,",
  "atk-vin02a2:401_9": "ye tattha baddhasīmavihārā,",
  "atk-vin02a2:401_10": "tesu bhikkhūnaṃ “mayaṃ ajja sīmaṃ bandhissāma,",
  "atk-vin02a2:401_11": "tumhe sakasīmāparicchedato mā nikkhamitthā”ti pesetabbaṃ.",
  "atk-vin02a2:401_12": "Ye abaddhasīmavihārā,",
  "atk-vin02a2:401_13": "tesu bhikkhū ekajjhaṃ sannipātetabbā,",
  "atk-vin02a2:401_14": "chandārahānaṃ chando āharāpetabbo.",
  "atk-vin02a2:401_15": "Sace aññānipi gāmakkhettāni antokātukāmā,",
  "atk-vin02a2:401_16": "tesu gāmesu ye bhikkhū vasanti,",
  "atk-vin02a2:401_17": "tehipi āgantabbaṃ.",
  "atk-vin02a2:401_18": "Anāgacchantānaṃ chando āharitabboti mahāsumatthero āha.",
  "atk-vin02a2:401_19": "Mahāpadumatthero pana “nānāgāmakhettāni nāma pāṭekkaṃ baddhasīmāsadisāni,",
  "atk-vin02a2:401_20": "na tato chandapārisuddhi āgacchati.",
  "atk-vin02a2:401_21": "Antonimittagatehi pana bhikkhūhi āgantabba”nti vatvā puna āha –",
  "atk-vin02a2:401_22": "“samānasaṃvāsakasīmāsammannanakāle āgamanampi anāgamanampi vaṭṭati.",
  "atk-vin02a2:401_23": "Avippavāsasīmāsammannanakāle pana antonimittagatehi āgantabbaṃ,",
  "atk-vin02a2:401_24": "anāgacchantānaṃ chando āharitabbo”ti.",
  "atk-vin02a2:402_0": "Evaṃ sannipatitesu pana bhikkhūsu chandārahānaṃ chande āhaṭe tesu tesu maggesu nadītitthagāmadvārādīsu",
  "atk-vin02a2:402_1": "ca āgantukabhikkhūnaṃ sīghaṃ sīghaṃ hatthapāsānayanatthañca bahisīmākaraṇatthañca ārāmike ceva samaṇuddese",
  "atk-vin02a2:402_2": "ca ṭhapetvā bherisaññaṃ vā saṅkhasaññaṃ vā katvā nimittakittanānantaraṃ vuttāya “suṇātu me bhante saṅgho”tiādikāya",
  "atk-vin02a2:402_3": "kammavācāya sīmā bandhitabbā.",
  "atk-vin02a2:402_4": "Kammavācāpariyosāneyeva nimittāni bahi katvā heṭṭhā pathavisandhārakaṃ udakaṃ pariyantaṃ katvā sīmā gatā hoti.",
  "atk-vin02a2:403_0": "Imaṃ pana samānasaṃvāsakasīmaṃ sammannantehi pabbajjupasampadādīnaṃ saṅghakammānaṃ sukhakaraṇatthaṃ paṭhamaṃ khaṇḍasīmā bandhitabbā.",
  "atk-vin02a2:403_1": "Taṃ pana bandhantehi vattaṃ jānitabbaṃ.",
  "atk-vin02a2:403_2": "Sace hi bodhicetiyabhattasālādīni sabbavatthūni patiṭṭhāpetvā katavihāre bandhanti,",
  "atk-vin02a2:403_3": "vihāramajjhe bahūnaṃ samosaraṇaṭṭhāne abandhitvā vihārapaccante vivittokāse bandhitabbā.",
  "atk-vin02a2:403_4": "Akatavihāre bandhantehi bodhicetiyādīnaṃ sabbavatthūnaṃ ṭhānaṃ sallakkhetvā yathā patiṭṭhitesu vatthūsu vihārapaccante vivittokāse hoti,",
  "atk-vin02a2:403_5": "evaṃ bandhitabbā.",
  "atk-vin02a2:403_6": "Sā heṭṭhimaparicchedena sace ekavīsati bhikkhū gaṇhāti, vaṭṭati.",
  "atk-vin02a2:403_7": "Tato oraṃ na vaṭṭati,",
  "atk-vin02a2:403_8": "paraṃ bhikkhusahassaṃ gaṇhantīpi vaṭṭati.",
  "atk-vin02a2:403_9": "Taṃ bandhantehi sīmāmāḷakassa samantā nimittupagā pāsāṇā ṭhapetabbā,",
  "atk-vin02a2:403_10": "na khaṇḍasīmāya ṭhitehi mahāsīmā bandhitabbā,",
  "atk-vin02a2:403_11": "na mahāsīmāya ṭhitehi khaṇḍasīmā,",
  "atk-vin02a2:403_12": "khaṇḍasīmāyameva pana ṭhatvā khaṇḍasīmā bandhitabbā,",
  "atk-vin02a2:403_13": "mahāsīmāyameva ṭhatvā mahāsīmā.",
  "atk-vin02a2:404_0": "Tatrāyaṃ bandhanavidhi –",
  "atk-vin02a2:404_1": "samantā “eso pāsāṇo nimitta”nti evaṃ nimittāni kittetvā kammavācāya sīmā sammannitabbā.",
  "atk-vin02a2:404_2": "Atha tassā eva daḷhīkammatthaṃ avippavāsakammavācā kātabbā.",
  "atk-vin02a2:404_3": "Evañhi sīmaṃ samūhanissāmāti āgatā samūhanituṃ na sakkhissanti.",
  "atk-vin02a2:404_4": "Sīmaṃ sammannitvā bahisīmantarikapāsāṇā ṭhapetabbā.",
  "atk-vin02a2:404_5": "Sīmantarikā pacchimakoṭiyā ekaratanappamāṇā vaṭṭati.",
  "atk-vin02a2:404_6": "Vidatthippamāṇāpi vaṭṭatīti kurundiyaṃ,",
  "atk-vin02a2:404_7": "caturaṅgulappamāṇāpi vaṭṭatīti mahāpaccariyaṃ vuttaṃ.",
  "atk-vin02a2:404_8": "Sace pana vihāro mahā hoti,",
  "atk-vin02a2:404_9": "dvepi tissopi tatuttaripi khaṇḍasīmāyo bandhitabbā.",
  "atk-vin02a2:405_0": "Evaṃ khaṇḍasīmaṃ sammannitvā mahāsīmāsammutikāle khaṇḍasīmato nikkhamitvā mahāsīmāya ṭhatvā samantā anupariyāyantehi sīmantarikapāsāṇā kittetabbā.",
  "atk-vin02a2:405_1": "Tato avasesanimittāni kittetvā hatthapāsaṃ avijahantehi kammavācāya samānasaṃvāsakasīmaṃ sammannitvā",
  "atk-vin02a2:405_2": "tassā daḷhīkammatthaṃ avippavāsakammavācāpi kātabbā.",
  "atk-vin02a2:405_3": "Evañhi “sīmaṃ samūhanissāmā”ti āgatā samūhanituṃ na sakkhissanti.",
  "atk-vin02a2:405_4": "Sace pana khaṇḍasīmāya nimittāni kittetvā tato sīmantarikāya nimittāni kittetvā mahāsīmāya nimittāni kittenti,",
  "atk-vin02a2:405_5": "evaṃ tīsu ṭhānesu nimittāni kittetvā yaṃ sīmaṃ icchanti,",
  "atk-vin02a2:405_6": "taṃ paṭhamaṃ bandhituṃ vaṭṭati.",
  "atk-vin02a2:405_7": "Evaṃ santepi yathāvuttenayena khaṇḍasīmatova paṭṭhāya bandhitabbā.",
  "atk-vin02a2:405_8": "Evaṃ baddhāsu pana sīmāsu khaṇḍasīmāya ṭhitā bhikkhū mahāsīmāya kammaṃ karontānaṃ na kopenti,",
  "atk-vin02a2:405_9": "mahāsīmāya vā ṭhitā khaṇḍasīmāya kammaṃ karontānaṃ sīmantarikāya pana ṭhitā ubhinnampi na kopenti.",
  "atk-vin02a2:405_10": "Gāmakhette ṭhatvā kammaṃ karontānaṃ pana sīmantarikāya ṭhitā kopenti.",
  "atk-vin02a2:405_11": "Sīmantarikā hi gāmakhettaṃ bhajati.",
  "atk-vin02a2:406_0": "Sīmā ca nāmesā na kevalaṃ pathavitaleyeva baddhā baddhā nāma hoti.",
  "atk-vin02a2:406_1": "Atha kho piṭṭhipāsāṇepi kuṭigehepi leṇepi pāsādepi pabbatamatthakepi baddhā baddhāyeva hoti.",
  "atk-vin02a2:406_2": "Tattha piṭṭhipāsāṇe bandhantehi pāsāṇapiṭṭhiyaṃ rājiṃ vā koṭṭetvā udukkhalaṃ vā khaṇitvā nimittaṃ na kātabbaṃ,",
  "atk-vin02a2:406_3": "nimittupagapāsāṇe ṭhapetvā nimittāni kittetabbāni.",
  "atk-vin02a2:406_4": "Kammavācāpariyosāne sīmā pathavisandhārakaṃ udakaṃ pariyantaṃ katvā otarati.",
  "atk-vin02a2:406_5": "Nimittapāsāṇā yathāṭhāne na tiṭṭhanti,",
  "atk-vin02a2:406_6": "tasmā samantato rāji vā uṭṭhāpetabbā,",
  "atk-vin02a2:406_7": "catūsu vā koṇesu pāsāṇā vijjhitabbā,",
  "atk-vin02a2:406_8": "“ayaṃ sīmāparicchedo”ti vatvā akkharāni vā chinditabbāni.",
  "atk-vin02a2:406_9": "Keci usūyakā sīmaṃ jhāpessāmāti aggiṃ denti,",
  "atk-vin02a2:406_10": "pāsāṇāva jhāyanti, na sīmā.",
  "atk-vin02a2:407_0": "Kuṭigehepi bandhantehi bhittiṃ akittetvā ekavīsatiyā bhikkhūnaṃ okāsaṭṭhānaṃ anto karitvā pāsāṇanimittāni ṭhapetvā sīmā sammannitabbā,",
  "atk-vin02a2:407_1": "antokuṭṭameva sīmā hoti.",
  "atk-vin02a2:407_2": "Sace antokuṭṭe ekavīsatiyā bhikkhūnaṃ okāso natthi,",
  "atk-vin02a2:407_3": "pamukhe nimittapāsāṇe ṭhapetvā sammannitabbā.",
  "atk-vin02a2:407_4": "Sace evampi nappahoti,",
  "atk-vin02a2:407_5": "bahinibbodakapatanaṭṭhānepi nimittāni ṭhapetvā sammannitabbā.",
  "atk-vin02a2:407_6": "Evaṃ sammatāya pana sabbaṃ kuṭigehaṃ sīmaṭṭhameva hoti.",
  "atk-vin02a2:408_0": "Catubhittiyaleṇepi bandhantehi kuṭṭaṃ akittetvā pāsāṇāva kittetabbā.",
  "atk-vin02a2:408_1": "Sace anto okāso natthi,",
  "atk-vin02a2:408_2": "pamukhepi nimittāni ṭhapetabbāni.",
  "atk-vin02a2:408_3": "Sace nappahoti,",
  "atk-vin02a2:408_4": "bahi nibbodakapatanaṭṭhānepi nimittapāsāṇe ṭhapetvā nimittāni kittetvā sīmā sammannitabbā.",
  "atk-vin02a2:408_5": "Evaṃ leṇassa anto ca bahi ca sīmā hoti.",
  "atk-vin02a2:409_0": "Uparipāsādepi bhittiṃ akittetvā anto pāsāṇe ṭhapetvā sīmā sammannitabbā.",
  "atk-vin02a2:409_1": "Sace nappahoti,",
  "atk-vin02a2:409_2": "pamukhepi pāsāṇe ṭhapetvā sammannitabbā.",
  "atk-vin02a2:409_3": "Evaṃ sammatā uparipāsādeyeva hoti,",
  "atk-vin02a2:409_4": "heṭṭhā na otarati.",
  "atk-vin02a2:409_5": "Sace pana bahūsu thambhesu tulānaṃ upari katapāsādassa heṭṭhimatale kuṭṭo yathā nimittānaṃ anto hoti,",
  "atk-vin02a2:409_6": "evaṃ uṭṭhahitvā tulārukkhehi ekasambaddho ṭhito,",
  "atk-vin02a2:409_7": "heṭṭhāpi otarati.",
  "atk-vin02a2:409_8": "Ekathambhapāsādassa pana uparimatale baddhā sīmā sace thambhamatthake ekavīsatiyā bhikkhūnaṃ okāso hoti,",
  "atk-vin02a2:409_9": "heṭṭhā otarati.",
  "atk-vin02a2:409_10": "Sace pāsādabhittito niggatesu niyyūhakādīsu pāsāṇe ṭhapetvā sīmaṃ bandhanti,",
  "atk-vin02a2:409_11": "pāsādabhitti antosīmāyaṃ hoti.",
  "atk-vin02a2:409_12": "Heṭṭhā panassā otaraṇānotaraṇaṃ vuttanayeneva veditabbaṃ.",
  "atk-vin02a2:409_13": "Heṭṭhāpāsāde kittentehipi bhitti ca rukkhatthambhā ca na kittetabbā.",
  "atk-vin02a2:409_14": "Bhittilagge pana pāsāṇatthambhe kittetuṃ vaṭṭati.",
  "atk-vin02a2:409_15": "Evaṃ kittitā sīmā heṭṭhā pāsādassa pariyantathambhānaṃ antoyeva hoti.",
  "atk-vin02a2:409_16": "Sace pana heṭṭhāpāsādassa kuḍḍo uparimatalena sambaddho hoti,",
  "atk-vin02a2:409_17": "uparipāsādampi abhiruhati.",
  "atk-vin02a2:409_18": "Sace pāsādassa bahi nibbodakapatanaṭṭhāne nimittāni karonti,",
  "atk-vin02a2:409_19": "sabbo pāsādo sīmaṭṭho hoti.",
  "atk-vin02a2:410_0": "Pabbatamatthake talaṃ hoti ekavīsatiyā bhikkhūnaṃ okāsārahaṃ,",
  "atk-vin02a2:410_1": "tattha piṭṭhipāsāṇe viya sīmaṃ bandhanti.",
  "atk-vin02a2:410_2": "Heṭṭhāpabbatepi teneva paricchedena sīmā otarati.",
  "atk-vin02a2:410_3": "Tālamūlakapabbatepi upari sīmā baddhā heṭṭhā otarateva.",
  "atk-vin02a2:410_4": "Yo pana vitānasaṇṭhāno hoti,",
  "atk-vin02a2:410_5": "upari ekavīsatiyā bhikkhūnaṃ okāso atthi,",
  "atk-vin02a2:410_6": "heṭṭhā natthi,",
  "atk-vin02a2:410_7": "tassa upari baddhā sīmā heṭṭhā na otarati.",
  "atk-vin02a2:410_8": "Evaṃ mudiṅgasaṇṭhāno vā hotu paṇavasaṇṭhāno vā,",
  "atk-vin02a2:410_9": "yassa heṭṭhā vā majjhe vā sīmappamāṇaṃ natthi,",
  "atk-vin02a2:410_10": "tassupari baddhā sīmā heṭṭhā neva otarati.",
  "atk-vin02a2:410_11": "Yassa pana dve kūṭāni āsanne ṭhitāni,",
  "atk-vin02a2:410_12": "ekassapi upari sīmappamāṇaṃ nappahoti,",
  "atk-vin02a2:410_13": "tassa kūṭantaraṃ cinitvā vā pūretvā vā ekābaddhaṃ katvā upari sīmā sammannitabbā.",
  "atk-vin02a2:411_0": "Eko sappaphaṇasadiso pabbato,",
  "atk-vin02a2:411_1": "tassupari sīmappamāṇassa atthitāya sīmaṃ bandhanti,",
  "atk-vin02a2:411_2": "tassa ce heṭṭhā ākāsapabbhāraṃ hoti,",
  "atk-vin02a2:411_3": "sīmā na otarati.",
  "atk-vin02a2:411_4": "Sace panassa vemajjhe sīmappamāṇo susirapāsāṇo hoti, otarati.",
  "atk-vin02a2:411_5": "So ca pāsāṇo sīmaṭṭhoyeva hoti.",
  "atk-vin02a2:411_6": "Athāpissa heṭṭhā leṇassa kuṭṭo aggakoṭiṃ āhacca tiṭṭhati, otarati,",
  "atk-vin02a2:411_7": "heṭṭhā ca upari ca sīmāyeva hoti.",
  "atk-vin02a2:411_8": "Sace pana heṭṭhā uparimassa sīmāparicchedassa pārato anto-",
  "atk-vin02a2:411_9": "leṇaṃ hoti,",
  "atk-vin02a2:411_10": "bahi sīmā na otarati.",
  "atk-vin02a2:411_11": "Athāpi uparimassa sīmāparicchedassa orato bahileṇaṃ hoti,",
  "atk-vin02a2:411_12": "anto sīmā na otarati.",
  "atk-vin02a2:411_13": "Athāpi upari sīmāya paricchedo khuddako,",
  "atk-vin02a2:411_14": "heṭṭhā leṇaṃ mahantaṃ sīmāparicchedamatikkamitvā ṭhitaṃ,",
  "atk-vin02a2:411_15": "sīmā upariyeva hoti,",
  "atk-vin02a2:411_16": "heṭṭhā na otarati.",
  "atk-vin02a2:411_17": "Yadi pana leṇaṃ khuddakaṃ sabbapacchimasīmāparimāṇaṃ,",
  "atk-vin02a2:411_18": "upari sīmā mahatī taṃ ajjhottharitvā ṭhitā,",
  "atk-vin02a2:411_19": "sīmā otarati.",
  "atk-vin02a2:411_20": "Atha leṇaṃ atikhuddakaṃ sīmappamāṇaṃ na hoti,",
  "atk-vin02a2:411_21": "sīmā upariyeva hoti,",
  "atk-vin02a2:411_22": "heṭṭhā na otarati.",
  "atk-vin02a2:411_23": "Sace tato upaḍḍhaṃ bhijjitvā patati,",
  "atk-vin02a2:411_24": "sīmappamāṇaṃ cepi hoti,",
  "atk-vin02a2:411_25": "bahi patitaṃ asīmā.",
  "atk-vin02a2:411_26": "Apatitaṃ pana yadi sīmappamāṇaṃ,",
  "atk-vin02a2:411_27": "sīmā hotiyeva.",
  "atk-vin02a2:412_0": "Khaṇḍasīmā nīcavatthukā hoti,",
  "atk-vin02a2:412_1": "taṃ pūretvā uccavatthukaṃ karonti, sīmāyeva.",
  "atk-vin02a2:412_2": "Sīmāya gehaṃ karonti,",
  "atk-vin02a2:412_3": "sīmaṭṭhakameva hoti.",
  "atk-vin02a2:412_4": "Sīmāya pokkharaṇiṃ khaṇanti, sīmāyeva.",
  "atk-vin02a2:412_5": "Ogho sīmāmaṇḍalaṃ ottharitvā gacchati,",
  "atk-vin02a2:412_6": "sīmāmāḷake aṭṭaṃ bandhitvā kammaṃ kātuṃ vaṭṭati.",
  "atk-vin02a2:412_7": "Sīmāya heṭṭhā umaṅganadī hoti,",
  "atk-vin02a2:412_8": "iddhimā bhikkhu tattha nisīdati,",
  "atk-vin02a2:412_9": "sace sā nadī paṭhamaṃ gatā,",
  "atk-vin02a2:412_10": "sīmā pacchā baddhā,",
  "atk-vin02a2:412_11": "kammaṃ na kopeti.",
  "atk-vin02a2:412_12": "Atha paṭhamaṃ sīmā baddhā,",
  "atk-vin02a2:412_13": "pacchā nadī gatā,",
  "atk-vin02a2:412_14": "kammaṃ kopeti.",
  "atk-vin02a2:412_15": "Heṭṭhāpathavitale ṭhito pana kopetiyeva.",
  "atk-vin02a2:413_0": "Sīmāmāḷake vaṭarukkho hoti,",
  "atk-vin02a2:413_1": "tassa sākhā vā tato niggatapāroho vā mahāsīmāya pathavitalaṃ vā tatthajātarukkhādīni vā āhacca tiṭṭhati,",
  "atk-vin02a2:413_2": "mahāsīmaṃ sodhetvā vā kammaṃ kātabbaṃ,",
  "atk-vin02a2:413_3": "te vā sākhāpārohā chinditvā bahiṭṭhakā kātabbā.",
  "atk-vin02a2:413_4": "Anāhacca ṭhitasākhādīsu āruḷhabhikkhu hatthapāsaṃ ānetabbo.",
  "atk-vin02a2:413_5": "Evaṃ mahāsīmāya jātarukkhassa sākhā vā pāroho vā vuttanayeneva sīmāmāḷake patiṭṭhāti,",
  "atk-vin02a2:413_6": "vuttanayeneva sīmaṃ sodhetvā vā kammaṃ kātabbaṃ,",
  "atk-vin02a2:413_7": "te vā sākhāpārohā chinditvā bahiṭṭhakā kātabbā.",
  "atk-vin02a2:414_0": "Sace sīmāmāḷake kamme kariyamāne koci bhikkhu sīmāmāḷakassa anto pavisitvā vehāsaṭṭhitasākhāya nisīdati,",
  "atk-vin02a2:414_1": "pādā vāssa bhūmigatā honti,",
  "atk-vin02a2:414_2": "nivāsanapārupanaṃ vā bhūmiṃ phusati,",
  "atk-vin02a2:414_3": "kammaṃ kātuṃ na vaṭṭati.",
  "atk-vin02a2:414_4": "Pāde pana nivāsanapārupanañca ukkhipāpetvā kātuṃ vaṭṭati.",
  "atk-vin02a2:414_5": "Idañca lakkhaṇaṃ purimanayepi veditabbaṃ.",
  "atk-vin02a2:414_6": "Ayaṃ pana viseso –",
  "atk-vin02a2:414_7": "tatra ukkhipāpetvā kātuṃ na vaṭṭati,",
  "atk-vin02a2:414_8": "hatthapāsameva ānetabbo.",
  "atk-vin02a2:414_9": "Sace antosīmato pabbato abbhugacchati,",
  "atk-vin02a2:414_10": "tatraṭṭho bhikkhu hatthapāsaṃ ānetabbo.",
  "atk-vin02a2:414_11": "Iddhiyā antopabbataṃ paviṭṭhepi eseva nayo.",
  "atk-vin02a2:414_12": "Bajjhamānā eva hi sīmā pamāṇarahitaṃ padesaṃ na otarati.",
  "atk-vin02a2:414_13": "Baddhasīmāya jātaṃ yaṃkiñci yattha katthaci ekasambaddhena gataṃ sīmāsaṅkhyameva gacchatīti.",
  "atk-vin02a2:415_0": "140.",
  "atk-vin02a2:415_1": "Tiyojanaparamanti ettha tiyojanaṃ paramaṃ pamāṇametissāti tiyojanaparamā;",
  "atk-vin02a2:415_2": "taṃ tiyojanaparamaṃ.",
  "atk-vin02a2:415_3": "Sammannantena pana majjhe ṭhatvā yathā catūsupi disāsu diyaḍḍhadiyaḍḍhayojanaṃ hoti,",
  "atk-vin02a2:415_4": "evaṃ sammannitabbā.",
  "atk-vin02a2:415_5": "Sace pana majjhe ṭhatvā ekekadisato tiyojanaṃ karonti,",
  "atk-vin02a2:415_6": "chayojanaṃ hotīti na vaṭṭati.",
  "atk-vin02a2:415_7": "Caturassaṃ vā tikoṇaṃ vā sammannantena yathā koṇato koṇaṃ tiyojanaṃ hoti,",
  "atk-vin02a2:415_8": "evaṃ sammannitabbā.",
  "atk-vin02a2:415_9": "Sace hi yena kenaci pariyantena kesaggamattampi tiyojanaṃ atikkāmeti,",
  "atk-vin02a2:415_10": "āpattiñca āpajjati sīmā ca asīmā hoti.",
  "atk-vin02a2:416_0": "Nadīpāranti ettha pārayatīti pārā.",
  "atk-vin02a2:416_1": "Kiṃ pārayati? Nadiṃ.",
  "atk-vin02a2:416_2": "Nadiyā pārā nadīpārā,",
  "atk-vin02a2:416_3": "taṃ nadīpāraṃ;",
  "atk-vin02a2:416_4": "nadiṃ ajjhottharamānanti attho.",
  "atk-vin02a2:416_5": "Ettha ca nadiyā lakkhaṇaṃ nadīnimitte vuttanayameva.",
  "atk-vin02a2:416_6": "Yatthassa dhuvanāvā vāti yattha nadiyā sīmābandhanaṭṭhānagatesu titthesu niccasañcaraṇanāvā assa,",
  "atk-vin02a2:416_7": "yā sabbantimena paricchedena pājanapurisena saddhiṃ tayo jane vahati.",
  "atk-vin02a2:416_8": "Sace pana sā nāvā uddhaṃ vā adho vā kenacideva karaṇīyena puna āgamanatthāya nītā,",
  "atk-vin02a2:416_9": "corehi vā haṭā,",
  "atk-vin02a2:416_10": "avassaṃ labbhaneyyā,",
  "atk-vin02a2:416_11": "yā pana vātena vā chinnabandhanā vīcīhi nadimajjhaṃ nītā avassaṃ āharitabbā,",
  "atk-vin02a2:416_12": "puna dhuvanāvāva hoti.",
  "atk-vin02a2:416_13": "Udake ogate thalaṃ ussāritāpi sudhākasaṭādīhi pūretvā ṭhapitāpi dhuvanāvāva.",
  "atk-vin02a2:416_14": "Sace bhinnā vā visaṅkhatapadarā vā na vaṭṭati.",
  "atk-vin02a2:416_15": "Mahāpadumatthero panāha –",
  "atk-vin02a2:416_16": "“sacepi tāvakālikaṃ nāvaṃ ānetvā sīmābandhanaṭṭhāne ṭhapetvā nimittāni kittenti,",
  "atk-vin02a2:416_17": "dhuvanāvāva hotī”ti.",
  "atk-vin02a2:416_18": "Tatra mahāsumatthero āha –",
  "atk-vin02a2:416_19": "“nimittaṃ vā sīmā vā kammavācāya gacchati na nāvāya.",
  "atk-vin02a2:416_20": "Bhagavatā ca dhuvanāvā anuññātā,",
  "atk-vin02a2:416_21": "tasmā nibaddhanāvāyeva vaṭṭatī”ti.",
  "atk-vin02a2:417_0": "Dhuvasetu vāti yattha rukkhasaṅghāṭamayo vā padarabaddho vā jaṅghasatthasetu vā hatthissādīnaṃ sañcaraṇayoggo mahāsetu vā atthi;",
  "atk-vin02a2:417_1": "antamaso taṅkhaṇaññeva rukkhaṃ chinditvā manussānaṃ sañcaraṇayoggo ekapadikasetupi dhuvasetutveva saṅkhyaṃ gacchati.",
  "atk-vin02a2:417_2": "Sace pana upari baddhāni vettalatādīni hatthena gahetvāpi na sakkā hoti tena sañcarituṃ,",
  "atk-vin02a2:417_3": "na vaṭṭati.",
  "atk-vin02a2:418_0": "Evarūpaṃ nadīpārasīmaṃ sammannitunti yatthāyaṃ vuttappakārā dhuvanāvā vā dhuvasetu vā abhimukhatittheyeva atthi,",
  "atk-vin02a2:418_1": "evarūpaṃ nadīpārasīmaṃ sammannituṃ anujānāmīti attho.",
  "atk-vin02a2:418_2": "Sace dhuvanāvā vā dhuvasetu vā abhimukhatitthe natthi,",
  "atk-vin02a2:418_3": "īsakaṃ uddhaṃ abhiruhitvā adho vā orohitvā atthi,",
  "atk-vin02a2:418_4": "evampi vaṭṭati.",
  "atk-vin02a2:418_5": "Karavīkatissatthero pana “gāvutamattabbhantarepi vaṭṭatī”ti āha.",
  "atk-vin02a2:419_0": "Imañca pana nadīpārasīmaṃ sammannantena ekasmiṃ tīre ṭhatvā uparisote nadītīre nimittaṃ kittetvā tato",
  "atk-vin02a2:419_1": "paṭṭhāya attānaṃ parikkhipantena yattakaṃ paricchedaṃ icchati,",
  "atk-vin02a2:419_2": "tassa pariyosāne adhosotepi nadītīre nimittaṃ kittetvā paratīre sammukhaṭṭhāne nadītīre nimittaṃ kittetabbaṃ.",
  "atk-vin02a2:419_3": "Tato paṭṭhāya yattakaṃ paricchedaṃ icchati,",
  "atk-vin02a2:419_4": "tassa vasena yāva uparisote paṭhamakittitanimittassa sammukhā nadītīre nimittaṃ,",
  "atk-vin02a2:419_5": "tāva kittetvā paccāharitvā paṭhamakittitanimittena saddhiṃ ghaṭetabbaṃ.",
  "atk-vin02a2:419_6": "Atha sabbanimittānaṃ anto ṭhite bhikkhū hatthapāsagate katvā kammavācāya sīmā sammannitabbā.",
  "atk-vin02a2:419_7": "Nadiyaṃ ṭhitā anāgatāpi kammaṃ na kopenti.",
  "atk-vin02a2:419_8": "Sammutipariyosāne ṭhapetvā nadiṃ nimittānaṃ anto pāratīre ca orimatīre ca ekasīmā hoti.",
  "atk-vin02a2:419_9": "Nadī pana baddhasīmāsaṅkhyaṃ na gacchati,",
  "atk-vin02a2:419_10": "visuṃ nadisīmā eva hi sā.",
  "atk-vin02a2:420_0": "Sace antonadiyaṃ dīpako hoti,",
  "atk-vin02a2:420_1": "taṃ antosīmāya kātukāmena purimanayeneva attanā ṭhitatīre nimittāni kittetvā dīpakassa orimante ca pārimante ca nimittaṃ kittetabbaṃ.",
  "atk-vin02a2:420_2": "Atha paratīre nadiyā orimatīre nimittassa sammukhaṭṭhāne nimittaṃ kittetvā tato paṭṭhāya purimanayeneva",
  "atk-vin02a2:420_3": "yāva uparisote paṭhamakittitanimittassa sammukhā nimittaṃ,",
  "atk-vin02a2:420_4": "tāva kittetabbaṃ.",
  "atk-vin02a2:420_5": "Atha dīpakassa pārimante ca orimante ca nimittaṃ kittetvā paccāharitvā paṭhamakittitanimittena saddhiṃ ghaṭetabbaṃ.",
  "atk-vin02a2:420_6": "Atha dvīsu tīresu dīpake ca bhikkhū sabbeva hatthapāsagate katvā kammavācāya sīmā sammannitabbā.",
  "atk-vin02a2:420_7": "Nadiyaṃ ṭhitā anāgacchantāpi kammaṃ na kopenti.",
  "atk-vin02a2:420_8": "Sammutipariyosāne ṭhapetvā nadiṃ nimittānaṃ anto tīradvayañca dīpako ca ekasīmā hoti,",
  "atk-vin02a2:420_9": "nadī pana nadisīmāyeva.",
  "atk-vin02a2:421_0": "Sace pana dīpako vihārasīmāparicchedato uddhaṃ vā adho vā adhikataro hoti,",
  "atk-vin02a2:421_1": "atha vihārasīmāparicchedanimittassa ujukameva sammukhibhūte dīpakassa sorimante nimittaṃ kittetvā tato",
  "atk-vin02a2:421_2": "paṭṭhāya dīpakasikharaṃ parikkhipantona puna dīpakassa sorimante nimittasammukhe pārimante nimittaṃ kittetabbaṃ.",
  "atk-vin02a2:421_3": "Tato paraṃ purimanayeneva pāratīre sammukhanimīttamādiṃkatvā pāratīranimittāni ca dīpakassa pārimantasorimantanimittāni",
  "atk-vin02a2:421_4": "ca kittetvā paṭhamakittitanimittena saddhiṃ ghaṭanā kātabbā.",
  "atk-vin02a2:421_5": "Evaṃ kittetvā sammatā sīmā pabbatasaṇḍānā hoti.",
  "atk-vin02a2:422_0": "Sace pana dīpako vihārasīmāparicchedato uddhampi adhopi adhikataro hoti.",
  "atk-vin02a2:422_1": "Purimanayeneva dīpakassa ubhopi sīkharāni parikkhipitvā nimittāni kittentena nimittaghaṭanā kātabbā.",
  "atk-vin02a2:422_2": "Evaṃ kittetvā sammatā sīmā mudiṅgasaṇṭhānā hoti.",
  "atk-vin02a2:423_0": "Sace dīpako vihārasīmāparicchedassa anto khuddako hoti,",
  "atk-vin02a2:423_1": "sabbapaṭhamanayena dīpake nimittāni kittetabbāni.",
  "atk-vin02a2:423_2": "Evaṃ kittetvā sammatā sīmā paṇavasaṇṭhānā hoti.",
  "atk-vin02a2:424_0": "Sīmānujānanakathā niṭṭhitā.",
  "atk-vin02a2:425_0": "Uposathāgārādikathā",
  "atk-vin02a2:426_0": "141.",
  "atk-vin02a2:426_1": "Anupariveṇiyanti ekasīmamahāvihāre tasmiṃ tasmiṃ pariveṇe.",
  "atk-vin02a2:426_2": "Asaṅketenāti saṅketaṃ akatvā.",
  "atk-vin02a2:426_3": "Ekaṃ samūhanitvāti kammavācāya samūhanitvā.",
  "atk-vin02a2:427_0": "142.",
  "atk-vin02a2:427_1": "Yato pātimokkhaṃ suṇātīti yattha katthaci bhikkhūnaṃ hatthapāse nisinno yasmā pātimokkhaṃ suṇāti;",
  "atk-vin02a2:427_2": "katovassa uposathoti attho.",
  "atk-vin02a2:427_3": "Idañca vatthuvasena vuttaṃ,",
  "atk-vin02a2:427_4": "hatthapāse nisinnassa pana asuṇantassāpi katova hoti uposatho.",
  "atk-vin02a2:427_5": "Nimittā kittetabbāti uposathapamukhassa khuddakāni vā mahantāni vā pāsāṇaiṭṭhakadārukhaṇḍadaṇḍakādīni",
  "atk-vin02a2:427_6": "yāni kānici nimittāni abbhokāse vā māḷakādīsu vā yattha katthaci saññaṃ katvā kittetuṃ vaṭṭati.",
  "atk-vin02a2:427_7": "Atha vā nimittā kittetabbāti nimittupagā vā animittupagā vā paricchedajānanatthaṃ kittetabbā.",
  "atk-vin02a2:428_0": "Therehi bhikkhūhi paṭhamataraṃ sannipatitunti ettha sace mahāthero paṭhamataraṃ na āgacchati, dukkaṭaṃ.",
  "atk-vin02a2:428_1": "Sabbeheva ekajjhaṃ sannipatitvā uposatho kātabboti ettha sace porāṇako āvāso majjhe vihārassa hoti,",
  "atk-vin02a2:428_2": "pahoti cettha bhikkhūnaṃ nisajjaṭṭhānaṃ,",
  "atk-vin02a2:428_3": "tattha sannipatitvā uposatho kātabbo.",
  "atk-vin02a2:428_4": "Sace porāṇako paridubbalo ceva sambādho ca añño pacchā uṭṭhitāvāso asambādho,",
  "atk-vin02a2:428_5": "tattha uposatho kātabbo.",
  "atk-vin02a2:429_0": "Yattha vā pana thero bhikkhu viharatīti etthāpi sace therassa vihāro sabbesaṃ pahoti,",
  "atk-vin02a2:429_1": "phāsuko hoti,",
  "atk-vin02a2:429_2": "tattha uposatho kātabbo.",
  "atk-vin02a2:429_3": "Sace pana so paccante visamappadese hoti,",
  "atk-vin02a2:429_4": "therassa vattabbaṃ – “bhante,",
  "atk-vin02a2:429_5": "tumhākaṃ vihāro aphāsukadeso,",
  "atk-vin02a2:429_6": "natthi ettha sabbesaṃ okāso,",
  "atk-vin02a2:429_7": "asukasmiṃ nāma āvāse okāso atthi,",
  "atk-vin02a2:429_8": "tattha gantuṃ vaṭṭatī”ti.",
  "atk-vin02a2:429_9": "Sace thero nāgacchati,",
  "atk-vin02a2:429_10": "tassa chandapārisuddhiṃ ānetvā sabbesaṃ pahonake phāsukaṭṭhāne uposatho kātabbo.",
  "atk-vin02a2:430_0": "Avippavāsasīmānujānanakathā",
  "atk-vin02a2:431_0": "143.",
  "atk-vin02a2:431_1": "Andhakavindāti rājagahato gāvutattaye andhakavindaṃ nāma,",
  "atk-vin02a2:431_2": "taṃ upanissāya thero vasati;",
  "atk-vin02a2:431_3": "tato rājagahaṃ uposathaṃ āgacchanto.",
  "atk-vin02a2:431_4": "Rājagahañhi parikkhipitvā aṭṭhārasa mahāvihārā sabbe ekasīmā,",
  "atk-vin02a2:431_5": "dhammasenāpatinā nesaṃ sīmā baddhā,",
  "atk-vin02a2:431_6": "tasmā veḷuvane saṅghassa sāmaggīdānatthaṃ āgacchantoti attho.",
  "atk-vin02a2:431_7": "Nadiṃ tarantoti sippiniyaṃ nāma nadiṃ atikkamanto.",
  "atk-vin02a2:431_8": "Manaṃ vuḷho ahosīti īsakaṃ appattavuḷhabhāvo ahosi.",
  "atk-vin02a2:431_9": "Sā kira nadī gijjhakūṭato otaritvā caṇḍena sotena vahati.",
  "atk-vin02a2:431_10": "Tattha vegena āgacchantaṃ udakaṃ amanasikaronto thero manaṃ vuḷho ahosi,",
  "atk-vin02a2:431_11": "na pana vuḷho,",
  "atk-vin02a2:431_12": "udakabbhāhatānissa cīvarāni allāni jātāni.",
  "atk-vin02a2:432_0": "144.",
  "atk-vin02a2:432_1": "Sammatā sā sīmā saṅghena ticīvarena avippavāsā ṭhapetvā gāmañca gāmūpacārañcāti imissā kammavācāya uppannakālato",
  "atk-vin02a2:432_2": "paṭṭhāya bhikkhūnaṃ purimakammavācā na vaṭṭati.",
  "atk-vin02a2:432_3": "Ayameva hi thāvarā hoti.",
  "atk-vin02a2:432_4": "Bhikkhunīnaṃ pana ayaṃ na vaṭṭati,",
  "atk-vin02a2:432_5": "purimāyeva vaṭṭati. Kasmā?",
  "atk-vin02a2:432_6": "Bhikkhunisaṅgho hi antogāme vasati.",
  "atk-vin02a2:432_7": "Yadi evaṃ siyā,",
  "atk-vin02a2:432_8": "so etāya kammavācāya ticīvaraparihāraṃ na labheyya,",
  "atk-vin02a2:432_9": "atthi cassa parihāro,",
  "atk-vin02a2:432_10": "tasmā purimāyeva vaṭṭati.",
  "atk-vin02a2:432_11": "Bhikkhunisaṅghassa hi dvepi sīmāyo labbhanti.",
  "atk-vin02a2:432_12": "Tattha bhikkhūnaṃ sīmaṃ ajjhottharitvāpi tassā antopi bhikkhunīnaṃ sīmaṃ sammannituṃ vaṭṭati.",
  "atk-vin02a2:432_13": "Bhikkhūnampi bhikkhunisīmāya eseva nayo.",
  "atk-vin02a2:432_14": "Na hi te aññamaññassa kamme gaṇapūrakā honti,",
  "atk-vin02a2:432_15": "na kammavācaṃ vaggaṃ karonti.",
  "atk-vin02a2:432_16": "Ettha ca nigamanagarānampi gāmeneva saṅgaho veditabbo.",
  "atk-vin02a2:433_0": "Gāmūpacāroti parikkhittassa parikkhepo,",
  "atk-vin02a2:433_1": "aparikkhittassa parikkhepokāso.",
  "atk-vin02a2:433_2": "Tesu adhiṭṭhitatecīvariko bhikkhu parihāraṃ na labhati.",
  "atk-vin02a2:433_3": "Iti bhikkhūnaṃ avippavāsasīmā gāmañca gāmūpacārañca na ottharati,",
  "atk-vin02a2:433_4": "samānasaṃvāsakasīmāva ottharati.",
  "atk-vin02a2:433_5": "Samānasaṃvāsakasīmā cettha attano dhammatāya gacchati.",
  "atk-vin02a2:433_6": "Avippavāsasīmā pana yattha samānasaṃvāsakasīmā,",
  "atk-vin02a2:433_7": "tattheva gacchati.",
  "atk-vin02a2:433_8": "Na hi tassā visuṃ nimittakittanaṃ atthi,",
  "atk-vin02a2:433_9": "tattha sace avippavāsāya sammutikāle gāmo atthi,",
  "atk-vin02a2:433_10": "taṃ sā na ottharati.",
  "atk-vin02a2:433_11": "Sace pana sammatāya sīmāya pacchā gāmo nivisati,",
  "atk-vin02a2:433_12": "sopi sīmāsaṅkhyameva gacchati.",
  "atk-vin02a2:433_13": "Yathā ca pacchā niviṭṭho,",
  "atk-vin02a2:433_14": "evaṃ paṭhamaṃ niviṭṭhassa pacchā vaḍḍhitappadesopi sīmāsaṅkhyameva gacchati.",
  "atk-vin02a2:433_15": "Sacepi sīmāsammutikāle gehāni katāni,",
  "atk-vin02a2:433_16": "pavisissāmāti ālayopi atthi,",
  "atk-vin02a2:433_17": "manussā pana appaviṭṭhā,",
  "atk-vin02a2:433_18": "porāṇakagāmaṃ vā sagehameva chaḍḍetvā aññattha gatā,",
  "atk-vin02a2:433_19": "agāmoyeva esa,",
  "atk-vin02a2:433_20": "sīmā ottharati.",
  "atk-vin02a2:433_21": "Sace pana ekampi kulaṃ paviṭṭhaṃ vā āgataṃ vā atthi,",
  "atk-vin02a2:433_22": "gāmoyeva sīmā na ottharati.",
  "atk-vin02a2:434_0": "Evañca pana bhikkhave ticīvarena avippavāso samūhantabboti ettha samūhanantena bhikkhunā vattaṃ jānitabbaṃ.",
  "atk-vin02a2:434_1": "Tatridaṃ vattaṃ –",
  "atk-vin02a2:434_2": "khaṇḍasīmāya ṭhatvā avippavāsasīmā na samūhantabbā,",
  "atk-vin02a2:434_3": "tathā avippavāsasīmāya ṭhatvā khaṇḍasīmāpi.",
  "atk-vin02a2:434_4": "Khaṇḍasīmāyaṃ pana ṭhitena khaṇḍasīmāva samūhanitabbā,",
  "atk-vin02a2:434_5": "tathā itarāya ṭhitena itarā.",
  "atk-vin02a2:434_6": "Sīmaṃ nāma dvīhi kāraṇehi samūhananti pakatiyā khuddakaṃ puna āvāsavaḍḍhanatthāya mahatiṃ vā kātuṃ;",
  "atk-vin02a2:434_7": "pakatiyā mahatiṃ puna aññesaṃ vihārokāsadānatthāya khuddakaṃ vā kātuṃ.",
  "atk-vin02a2:434_8": "Tattha sace khaṇḍasīmañca avippavāsasīmañca jānanti,",
  "atk-vin02a2:434_9": "samūhanituñceva bandhituñca sakkhissanti.",
  "atk-vin02a2:434_10": "Khaṇḍasīmaṃ pana jānantā avippavāsaṃ ajānantāpi samūhanituñceva bandhituñca sakkhissanti.",
  "atk-vin02a2:434_11": "Khaṇḍasīmaṃ ajānantā avippavāsaṃyeva jānantā cetiyaṅgaṇabodhiyaṅgaṇauposathāgārādīsu nirāsaṅkaṭṭhānesu ṭhatvā appeva nāma samūhanituṃ sakkhissanti,",
  "atk-vin02a2:434_12": "paṭibandhituṃ pana na sakkhissanteva.",
  "atk-vin02a2:434_13": "Sace bandheyyuṃ,",
  "atk-vin02a2:434_14": "sīmāsambhedaṃ katvā vihāraṃ avihāraṃ kareyyuṃ,",
  "atk-vin02a2:434_15": "tasmā na samūhanitabbā.",
  "atk-vin02a2:434_16": "Ye pana ubhopi na jānanti,",
  "atk-vin02a2:434_17": "teneva samūhanituṃ na bandhituṃ sakkhissanti.",
  "atk-vin02a2:434_18": "Ayañhi sīmā nāma kammavācāya vā asīmā hoti sāsanantaradhānena vā,",
  "atk-vin02a2:434_19": "na ca sakkā sīmaṃ ajānantehi kammavācā kātuṃ,",
  "atk-vin02a2:434_20": "tasmā na samūhanitabbā.",
  "atk-vin02a2:434_21": "Sādhukaṃ pana ñatvāyeva samūhanitabbā ca bandhitabbā cāti.",
  "atk-vin02a2:435_0": "Gāmasīmādikathā",
  "atk-vin02a2:436_0": "147.",
  "atk-vin02a2:436_1": "Evaṃ baddhasīmāvasena samānasaṃvāsañca ekūposathabhāvañca dassetvā idāni abaddhasīmesupi okāsesu taṃ dassento “asammatāya,",
  "atk-vin02a2:436_2": "bhikkhave,",
  "atk-vin02a2:436_3": "sīmāya aṭṭhapitāyā”tiādimāha.",
  "atk-vin02a2:436_4": "Tattha aṭṭhapitāyāti aparicchinnāya.",
  "atk-vin02a2:436_5": "Gāmaggahaṇena cettha nagarampi gahitameva hoti.",
  "atk-vin02a2:436_6": "Tattha yattake padese tassa gāmassa bhojakā baliṃ labhanti,",
  "atk-vin02a2:436_7": "so padeso appo vā hotu mahanto vā,",
  "atk-vin02a2:436_8": "gāmasīmātveva saṅkhyaṃ gacchati.",
  "atk-vin02a2:436_9": "Nagaranigamasīmāsupi eseva nayo.",
  "atk-vin02a2:436_10": "Yampi ekasmiṃyeva gāmakhette ekaṃ padesaṃ “ayaṃ visuṃ gāmo hotū”ti paricchinditvā rājā kassaci deti,",
  "atk-vin02a2:436_11": "sopi visuṃgāmasīmā hotiyeva.",
  "atk-vin02a2:436_12": "Tasmā sā ca itarā ca pakatigāmanagaranigamasīmā baddhasīmāsadisāyeva honti,",
  "atk-vin02a2:436_13": "kevalaṃ pana ticīvaravippavāsaparihāraṃ na labhanti.",
  "atk-vin02a2:437_0": "Evaṃ gāmantavāsīnaṃ sīmāparicchedaṃ dassetvā idāni āraññakānaṃ sīmāparicchedaṃ dassento “agāmake ce”tiādimāha.",
  "atk-vin02a2:437_1": "Tattha agāmake ceti gāmanigamanagarasīmāhi aparicchinne aṭavippadese.",
  "atk-vin02a2:437_2": "Atha vā agāmake ceti vijjhāṭavisadise araññe bhikkhu vasati,",
  "atk-vin02a2:437_3": "athassa ṭhitokāsato samantā sattabbhantarā samānasaṃvāsakasīmāti attho.",
  "atk-vin02a2:437_4": "Ayaṃ sīmā ticīvaravippavāsaparihārampi labhati.",
  "atk-vin02a2:437_5": "Tattha ekaṃ abbhantaraṃ aṭṭhavīsati hatthappamāṇaṃ hoti.",
  "atk-vin02a2:437_6": "Majjhe ṭhitassa samantā sattabbhantarā vinibbedhena cuddasa honti.",
  "atk-vin02a2:437_7": "Sace dve saṅghā visuṃ vinayakammāni karonti,",
  "atk-vin02a2:437_8": "dvinnaṃ sattabbhantarānaṃ antare aññaṃ ekaṃ sattabbhantaraṃ upacāratthāya ṭhapetabbaṃ.",
  "atk-vin02a2:437_9": "Sesā sattabbhantarasīmakathā mahāvibhaṅge udositasikkhāpadavaṇṇanāyaṃ vuttanayena gahetabbā.",
  "atk-vin02a2:438_0": "Sabbā bhikkhave nadī asīmāti yā kāci nadīlakkhaṇappattā nadī nimittāni kittetvā “etaṃ baddhasīmaṃ karomā”ti katāpi asīmāva hoti,",
  "atk-vin02a2:438_1": "sā pana attano sabhāveneva baddhasīmāsadisā,",
  "atk-vin02a2:438_2": "sabbamettha saṅghakammaṃ kātuṃ vaṭṭati.",
  "atk-vin02a2:438_3": "Samuddajātassaresupi eseva nayo.",
  "atk-vin02a2:438_4": "Ettha ca jātassaro nāma yena kenaci khaṇitvā akato sayaṃjātasobbho samantato āgatena udakena pūrito tiṭṭhati.",
  "atk-vin02a2:439_0": "Evaṃ nadīsamuddajātassarānaṃ baddhasīmābhāvaṃ paṭikkhipitvā puna tattha abaddhasīmāpaacchedaṃ dassento “nadiyā vā bhikkhave”tiādimāha.",
  "atk-vin02a2:439_1": "Tattha yaṃ majjhimassa purisassa samantā udakukkhepāti yaṃ ṭhānaṃ majjhimassa purisassa samantato udakukkhepena paricchinnaṃ.",
  "atk-vin02a2:439_2": "Kathaṃ pana udakaṃ ukkhipitabbaṃ?",
  "atk-vin02a2:439_3": "Yathā akkhadhuttā dāruguḷaṃ khipanti,",
  "atk-vin02a2:439_4": "evaṃ udakaṃ vā vālikaṃ vā hatthena gahetvā thāmamajjhimena purisena sabbathāmena khipitabbaṃ.",
  "atk-vin02a2:439_5": "Yattha evaṃ khittaṃ udakaṃ vā vālikā vā patati,",
  "atk-vin02a2:439_6": "ayameko udakukkhepo.",
  "atk-vin02a2:439_7": "Tassa anto hatthapāsaṃ vijahitvā ṭhito kammaṃ kopeti.",
  "atk-vin02a2:439_8": "Yāva parisā vaḍḍhati,",
  "atk-vin02a2:439_9": "tāva sīmāpi vaḍḍhati.",
  "atk-vin02a2:439_10": "Parisapariyantato udakukkhepoyeva pamāṇaṃ.",
  "atk-vin02a2:439_11": "Jātassarasamuddesupi eseva nayo.",
  "atk-vin02a2:440_0": "Ettha ca sace nadī nātidīghā hoti,",
  "atk-vin02a2:440_1": "pabhavato paṭṭhāya yāva mukhadvārā sabbattha saṅgho nisīdati,",
  "atk-vin02a2:440_2": "udakukkhepasīmākammaṃ natthi,",
  "atk-vin02a2:440_3": "sakalāpi nadī etesaṃyeva bhikkhūnaṃ pahoti.",
  "atk-vin02a2:440_4": "Yaṃ pana mahāsumattherena vuttaṃ “yojanaṃ pavattamānāyeva nadī,",
  "atk-vin02a2:440_5": "tatrāpi upari addhayojanaṃ pahāya heṭṭhā addhayojane kammaṃ kātuṃ vaṭṭatī”ti,",
  "atk-vin02a2:440_6": "taṃ mahāpadumatthereneva paṭikkhittaṃ.",
  "atk-vin02a2:440_7": "Bhagavatā hi “timaṇḍalaṃ paṭicchādetvā yattha katthaci uttarantiyā bhikkhuniyā antaravāsako temiyatī”ti idaṃ nadiyā pamāṇaṃ vuttaṃ,",
  "atk-vin02a2:440_8": "na yojanaṃ vā addhayojanaṃ vā.",
  "atk-vin02a2:440_9": "Tasmā yā imassa suttassa vasena pubbe vuttalakkhaṇā nadī,",
  "atk-vin02a2:440_10": "tassā pabhavato paṭṭhāya saṅghakammaṃ kātuṃ vaṭṭatīti.",
  "atk-vin02a2:440_11": "Sace panettha bahū bhikkhū visuṃ visuṃ kammaṃ karonti,",
  "atk-vin02a2:440_12": "sabbehi attano ca aññesañca udakukkhepaparicchedassa antarā añño udakukkhepo sīmantarikatthāya ṭhapetabbo.",
  "atk-vin02a2:440_13": "Tato adhikaṃ vaṭṭatiyeva,",
  "atk-vin02a2:440_14": "ūnakaṃ pana na vaṭṭatīti vuttaṃ.",
  "atk-vin02a2:440_15": "Jātassarasamuddesupi eseva nayo.",
  "atk-vin02a2:441_0": "Nadiyā pana kammaṃ karissāmāti gatehi sace nadī paripuṇṇā hoti samatittikā,",
  "atk-vin02a2:441_1": "udakasāṭikaṃ nivāsetvāpi antonadiyaṃyeva kammaṃ kātabbaṃ.",
  "atk-vin02a2:441_2": "Sace na sakkonti,",
  "atk-vin02a2:441_3": "nāvāyapi ṭhatvā kātabbaṃ.",
  "atk-vin02a2:441_4": "Gacchantiyā pana nāvāya kātuṃ na vaṭṭati. Kasmā?",
  "atk-vin02a2:441_5": "Udakukkhepamattameva hi sīmā,",
  "atk-vin02a2:441_6": "taṃ nāvā sīghameva atikkāmeti.",
  "atk-vin02a2:441_7": "Evaṃ sati aññissā sīmāya ñatti aññissā anusāvanā hoti,",
  "atk-vin02a2:441_8": "tasmā nāvaṃ arittena vā ṭhapetvā pāsāṇe vā lambitvā antonadiyaṃ jātarukkhe vā bandhitvā kammaṃ kātabbaṃ.",
  "atk-vin02a2:441_9": "Antonadiyaṃ baddhaaṭṭakepi antonadiyaṃ jātarukkhepi ṭhitehi kātuṃ vaṭṭati.",
  "atk-vin02a2:442_0": "Sace pana rukkhassa sākhā vā tato nikkhantapāroho vā bahinadītīre vihārasīmāya vā gāmasīmāya vā patiṭṭhito,",
  "atk-vin02a2:442_1": "sīmaṃ vā sodhetvā sākhaṃ vā chinditvā kammaṃ kātabbaṃ.",
  "atk-vin02a2:442_2": "Bahinadītīre jātarukkhassa antonadiyaṃ paviṭṭhasākhāya vā pārohe vā nāvaṃ bandhitvā kammaṃ kātuṃ na vaṭṭati.",
  "atk-vin02a2:442_3": "Karontehi sīmā vā sodhetabbā,",
  "atk-vin02a2:442_4": "chinditvā vāssa bahipatiṭṭhitabhāvo nāsetabbo.",
  "atk-vin02a2:442_5": "Nadītīre pana khāṇukaṃ koṭṭetvā tattha baddhanāvāya na vaṭṭatiyeva.",
  "atk-vin02a2:443_0": "Nadiyaṃ setuṃ karonti,",
  "atk-vin02a2:443_1": "sace antonadiyaṃyeva setu vā setupādā vā,",
  "atk-vin02a2:443_2": "setumhi ṭhitehi kammaṃ kātuṃ vaṭṭati.",
  "atk-vin02a2:443_3": "Sace pana setu vā setupādā vā bahitīre patiṭṭhitā,",
  "atk-vin02a2:443_4": "kammaṃ kātuṃ na vaṭṭati,",
  "atk-vin02a2:443_5": "sīmaṃ sodhetvā kātabbaṃ.",
  "atk-vin02a2:443_6": "Atha setupādā anto,",
  "atk-vin02a2:443_7": "setu pana ubhinnampi tīrānaṃ upariākāse ṭhito, vaṭṭati.",
  "atk-vin02a2:443_8": "Antonadiyaṃ pāsāṇo vā dīpako vā hoti,",
  "atk-vin02a2:443_9": "tassa yattakaṃ padesaṃ pubbe vuttappakāre pakativassakāle vassānassa catūsu māsesu udakaṃ ottharati,",
  "atk-vin02a2:443_10": "so nadīsaṅkhyameva gacchati.",
  "atk-vin02a2:443_11": "Ativuṭṭhikāle pana oghena otthaṭokāso na gahetabbo,",
  "atk-vin02a2:443_12": "so hi gāmasīmāsaṅkhyameva gacchati.",
  "atk-vin02a2:444_0": "Nadito mātikaṃ nīharantā nadiyaṃ āvaraṇaṃ karonti,",
  "atk-vin02a2:444_1": "tañce ottharitvā vā vinibbijjhitvā vā udakaṃ gacchati,",
  "atk-vin02a2:444_2": "sabbattha pavattanaṭṭhāne kammaṃ kātuṃ vaṭṭati.",
  "atk-vin02a2:444_3": "Sace pana āvaraṇena vā koṭṭakabandhanena vā sotaṃ pacchijjati,",
  "atk-vin02a2:444_4": "udakaṃ nappavattati,",
  "atk-vin02a2:444_5": "appavattanaṭṭhāne kammaṃ kātuṃ na vaṭṭati.",
  "atk-vin02a2:444_6": "Āvaraṇamatthakepi kātuṃ na vaṭṭati.",
  "atk-vin02a2:444_7": "Sace koci āvaraṇappadeso pubbe vuttapāsāṇadīpakappadeso viya udakena ajjhotthariyati,",
  "atk-vin02a2:444_8": "tattha vaṭṭati.",
  "atk-vin02a2:444_9": "So hi nadīsaṅkhyameva gacchati.",
  "atk-vin02a2:444_10": "Nadiṃ vināsetvā taḷākaṃ karonti,",
  "atk-vin02a2:444_11": "heṭṭhā pāḷi baddhā,",
  "atk-vin02a2:444_12": "udakaṃ āgantvā taḷākaṃ pūretvā tiṭṭhati,",
  "atk-vin02a2:444_13": "ettha kammaṃ kātuṃ na vaṭṭati.",
  "atk-vin02a2:444_14": "Upari pavattanaṭṭhāne heṭṭhā ca chaḍḍitamodakaṃ nadiṃ ottharitvā sandanaṭṭhānato paṭṭhāya vaṭṭati.",
  "atk-vin02a2:444_15": "Deve avassante hemantagimhesu vā sukkhanadiyāpi vaṭṭati.",
  "atk-vin02a2:444_16": "Nadito nīhaṭamātikāya na vaṭṭati.",
  "atk-vin02a2:444_17": "Sace sā kālantarena bhijjitvā nadī hoti, vaṭṭati.",
  "atk-vin02a2:444_18": "Kāci nadī kālantarena uppatitvā gāmanigamasīmaṃ ottharitvā pavattati,",
  "atk-vin02a2:444_19": "nadīyeva hoti,",
  "atk-vin02a2:444_20": "kammaṃ kātuṃ vaṭṭati.",
  "atk-vin02a2:444_21": "Sace pana vihārasīmaṃ ottharati,",
  "atk-vin02a2:444_22": "vihārasīmātveva saṅkhyaṃ gacchati.",
  "atk-vin02a2:445_0": "Samuddepi kammaṃ karontehi yaṃ padesaṃ uddhaṃ vaḍḍhanaudakaṃ vā pakativīci vā vegena āgantvā ottharati,",
  "atk-vin02a2:445_1": "tattha kātuṃ na vaṭṭati.",
  "atk-vin02a2:445_2": "Yasmiṃ pana padese pakativīciyo ottharitvā saṇṭhahanti,",
  "atk-vin02a2:445_3": "so udakantato paṭṭhāya antosamuddo nāma,",
  "atk-vin02a2:445_4": "tattha ṭhitehi kammaṃ kātabbaṃ.",
  "atk-vin02a2:445_5": "Sace ūmivego bādhati,",
  "atk-vin02a2:445_6": "nāvāya vā aṭṭake vā ṭhatvā kātabbaṃ.",
  "atk-vin02a2:445_7": "Tesu vinicchayo nadiyaṃ vuttanayeneva veditabbo.",
  "atk-vin02a2:445_8": "Samudde piṭṭhipāsāṇo hoti,",
  "atk-vin02a2:445_9": "taṃ kadāci ūmiyo āgantvā ottharanti,",
  "atk-vin02a2:445_10": "kadāci na ottharanti,",
  "atk-vin02a2:445_11": "tattha kammaṃ kātuṃ na vaṭṭati,",
  "atk-vin02a2:445_12": "so hi gāmasīmāsaṅkhyameva gacchati.",
  "atk-vin02a2:445_13": "Sace pana vīcīsu āgatāsupi anāgatāsupi pakatiudakeneva otthariyati, vaṭṭati.",
  "atk-vin02a2:445_14": "Dīpako vā pabbato vā hoti,",
  "atk-vin02a2:445_15": "so ce dūre hoti macchabandhānaṃ agamanapathe,",
  "atk-vin02a2:445_16": "araññasīmāsaṅkhyameva gacchati.",
  "atk-vin02a2:445_17": "Tesaṃ gamanapariyantassa orato pana gāmasīmāsaṅkhyaṃ gacchati.",
  "atk-vin02a2:445_18": "Tattha gāmasīmaṃ asodhetvā kammaṃ kātuṃ na vaṭṭati.",
  "atk-vin02a2:445_19": "Samuddo gāmasīmaṃ vā nigamasīmaṃ vā ottharitvā tiṭṭhati,",
  "atk-vin02a2:445_20": "samuddova hoti,",
  "atk-vin02a2:445_21": "tattha kammaṃ kātuṃ vaṭṭati.",
  "atk-vin02a2:445_22": "Sace pana vihārasīmaṃ ottharati,",
  "atk-vin02a2:445_23": "vihārasīmātveva saṅkhyaṃ gacchati.",
  "atk-vin02a2:446_0": "Jātassare kammaṃ karontehipi yattha pubbe vuttappakāre vassakāle vasse pacchinnamatte pivituṃ vā hatthapāde vā dhovituṃ udakaṃ na hoti, sukkhati,",
  "atk-vin02a2:446_1": "ayaṃ na jātassaro,",
  "atk-vin02a2:446_2": "gāmakhettasaṅkhyameva gacchati,",
  "atk-vin02a2:446_3": "tattha kammaṃ na kātabbaṃ.",
  "atk-vin02a2:446_4": "Yattha pana vuttappakāre vassakāle udakaṃ santiṭṭhati,",
  "atk-vin02a2:446_5": "ayameva jātassaro.",
  "atk-vin02a2:446_6": "Tassa yattake padese vassānaṃ cātumāse udakaṃ tiṭṭhati,",
  "atk-vin02a2:446_7": "tattha kammaṃ kātuṃ vaṭṭati.",
  "atk-vin02a2:446_8": "Sace gambhīraṃ udakaṃ,",
  "atk-vin02a2:446_9": "aṭṭakaṃ bandhitvā tattha ṭhitehipi jātassarassa anto jātarukkhamhi baddhaaṭṭakepi kātuṃ vaṭṭati.",
  "atk-vin02a2:446_10": "Piṭṭhipāsāṇadīpakesu panettha nadiyaṃ vuttasadisova vinicchayo.",
  "atk-vin02a2:446_11": "Samavassadevakāle pahonakajātassaro pana sacepi dubbuṭṭhikāle vā gimhahemantesu vā sukkhati,",
  "atk-vin02a2:446_12": "nirudako hoti,",
  "atk-vin02a2:446_13": "tattha saṅghakammaṃ kātuṃ vaṭṭati.",
  "atk-vin02a2:446_14": "Yaṃ andhakaṭṭhakathāyaṃ vuttaṃ “sabbo jātassaro sukkho anodako,",
  "atk-vin02a2:446_15": "gāmakhettaṃyeva bhajatī”ti,",
  "atk-vin02a2:446_16": "taṃ na gahetabbaṃ.",
  "atk-vin02a2:446_17": "Sace panettha udakatthāya āvāṭaṃ vā pokkharaṇīādīni vā khaṇanti,",
  "atk-vin02a2:446_18": "taṃ ṭhānaṃ ajātassaro hoti,",
  "atk-vin02a2:446_19": "gāmasīmāsaṅkhyaṃ gacchati.",
  "atk-vin02a2:446_20": "Lābutipusakādivappe katepi eseva nayo.",
  "atk-vin02a2:447_0": "Sace pana taṃ pūretvā thalaṃ vā karonti,",
  "atk-vin02a2:447_1": "ekasmiṃ disābhāge pāḷiṃ bandhitvā sabbameva taṃ mahātaḷākaṃ vā karonti,",
  "atk-vin02a2:447_2": "sabbopi ajātassaro hoti,",
  "atk-vin02a2:447_3": "gāmasīmāsaṅkhyameva gacchati.",
  "atk-vin02a2:447_4": "Loṇīpi jātassarasaṅkhyameva gacchati.",
  "atk-vin02a2:447_5": "Vassike cattāro māse udakaṭṭhānokāse kammaṃ kātuṃ vaṭṭatīti.",
  "atk-vin02a2:448_0": "148.",
  "atk-vin02a2:448_1": "Sīmāya sīmaṃ sambhindantīti attano sīmāya paresaṃ baddhasīmaṃ sambhindanti.",
  "atk-vin02a2:448_2": "Sace hi porāṇakassa vihārassa puratthimāya disāya ambo ceva jambū cāti dve rukkhā aññamaññaṃ saṃsaṭṭhaviṭapā honti,",
  "atk-vin02a2:448_3": "tesu ambassa pacchimadisābhāge jambū.",
  "atk-vin02a2:448_4": "Vihārasīmā ca jambuṃ anto katvā ambaṃ kittetvā baddhā hoti,",
  "atk-vin02a2:448_5": "atha pacchā tassa vihārassa puratthimāya disāya vihāraṃ katvā sīmaṃ bandhantā taṃ ambaṃ anto katvā jambuṃ kittetvā bandhanti,",
  "atk-vin02a2:448_6": "sīmāya sīmā sambhinnā hoti.",
  "atk-vin02a2:448_7": "Evaṃ chabbaggiyā akaṃsu, tenāha –",
  "atk-vin02a2:448_8": "“sīmāya sīmaṃ sambhindantī”ti.",
  "atk-vin02a2:449_0": "Sīmāya sīmaṃ ajjhottharantīti attano sīmāya paresaṃ baddhasīmaṃ ajjhottharanti;",
  "atk-vin02a2:450_0": "Paresaṃ baddhasīmaṃ sakalaṃ vā tassā padesaṃ vā anto katvā attano sīmaṃ bandhanti.",
  "atk-vin02a2:450_1": "Sīmantarikaṃ ṭhapetvā sīmaṃ sammannitunti ettha sace paṭhamataraṃ katassa vihārassa sīmā asammatā hoti,",
  "atk-vin02a2:450_2": "sīmāya upacāro ṭhapetabbo.",
  "atk-vin02a2:450_3": "Sace sammatā hoti,",
  "atk-vin02a2:450_4": "pacchimakoṭiyā hatthamattā sīmantarikā ṭhapetabbā.",
  "atk-vin02a2:450_5": "Kurundiyaṃ vidatthimattampi,",
  "atk-vin02a2:450_6": "mahāpaccariyaṃ caturaṅgulamattampi vaṭṭatīti vuttaṃ.",
  "atk-vin02a2:450_7": "Ekarukkhopi ca dvinnaṃ sīmānaṃ nimittaṃ hoti,",
  "atk-vin02a2:450_8": "so pana vaḍḍhanto sīmāsaṅkaraṃ karoti,",
  "atk-vin02a2:450_9": "tasmā na kātabbo.",
  "atk-vin02a2:451_0": "Uposathabhedādikathā",
  "atk-vin02a2:452_0": "149.",
  "atk-vin02a2:452_1": "Cātuddasiko ca pannarasiko cāti ettha cātuddasikassa pubbakicce “ajjuposatho cātuddaso”ti vattabbaṃ.",
  "atk-vin02a2:453_0": "Adhammena vaggantiādīsu sace ekasmiṃ vihāre catūsu bhikkhūsu vasantesu ekassa chandapārisuddhiṃ āharitvā tayo pārisuddhiuposathaṃ karonti,",
  "atk-vin02a2:453_1": "tīsu vā vasantesu ekassa chandapārisuddhiṃ āharitvā dve pātimokkhaṃ uddisanti,",
  "atk-vin02a2:453_2": "adhammena vaggaṃ uposathakammaṃ hoti.",
  "atk-vin02a2:453_3": "Sace pana cattāropi sannipatitvā pārisuddhiuposathaṃ karonti,",
  "atk-vin02a2:453_4": "tayo vā dve vā pātimokkhaṃ uddisanti,",
  "atk-vin02a2:453_5": "adhammena samaggaṃ nāma hoti.",
  "atk-vin02a2:453_6": "Sace catūsu janesu ekassa pārisuddhiṃ āharitvā tayo pātimokkhaṃ uddisanti,",
  "atk-vin02a2:453_7": "tīsu vā janesu ekassa pārisuddhiṃ āharitvā dve pārisuddhiuposathaṃ karonti,",
  "atk-vin02a2:453_8": "dhammena vaggaṃ nāma hoti.",
  "atk-vin02a2:453_9": "Sace pana cattāro ekattha vasantā sabbeva sannipatitvā pātimokkhaṃ uddisanti,",
  "atk-vin02a2:453_10": "tayo pārisuddhiuposathaṃ karonti,",
  "atk-vin02a2:453_11": "dve aññamaññaṃ pārisuddhiuposathaṃ karonti,",
  "atk-vin02a2:453_12": "dhammena samaggaṃ nāma hotīti.",
  "atk-vin02a2:454_0": "Pātimokkhuddesakathā",
  "atk-vin02a2:455_0": "150.",
  "atk-vin02a2:455_1": "Nidānaṃ uddisitvā avasesaṃ sutena sāvetabbanti “suṇātu me bhante saṅgho…pe…",
  "atk-vin02a2:455_2": "āvikatā hissa phāsu hotī”ti imaṃ nidānaṃ uddisitvā “uddiṭṭhaṃ kho āyasmanto nidānaṃ,",
  "atk-vin02a2:455_3": "tatthāyasmante pucchāmi –",
  "atk-vin02a2:455_4": "kaccittha parisuddhā,",
  "atk-vin02a2:455_5": "dutiyampi pucchāmi…pe…",
  "atk-vin02a2:455_6": "evametaṃ dhārayāmīti.",
  "atk-vin02a2:455_7": "Sutā kho panāyasmantehi cattāro pārājikā dhammā…pe…",
  "atk-vin02a2:455_8": "avivadamānehi sikkhitabba”nti evaṃ avasesaṃ sutena sāvetabbaṃ.",
  "atk-vin02a2:455_9": "Etena nayena sesāpi cattāro pātimokkhuddesā veditabbā.",
  "atk-vin02a2:456_0": "Savarabhayanti aṭavimanussabhayaṃ.",
  "atk-vin02a2:456_1": "Rājantarāyotiādīsu sace bhikkhūsu “uposathaṃ karissāmā”ti nisinnesu rājā āgacchati,",
  "atk-vin02a2:456_2": "ayaṃ rājantarāyo.",
  "atk-vin02a2:456_3": "Corā āgacchanti,",
  "atk-vin02a2:456_4": "ayaṃ corantarāyo.",
  "atk-vin02a2:456_5": "Davadāho vā āgacchati,",
  "atk-vin02a2:456_6": "āvāse vā aggi uṭṭhahati,",
  "atk-vin02a2:456_7": "ayaṃ aggantarāyo.",
  "atk-vin02a2:456_8": "Megho vā uṭṭheti,",
  "atk-vin02a2:456_9": "ogho vā āgacchati,",
  "atk-vin02a2:456_10": "ayaṃ udakantarāyo.",
  "atk-vin02a2:456_11": "Bahū manussā āgacchanti,",
  "atk-vin02a2:456_12": "ayaṃ manussantarāyo.",
  "atk-vin02a2:456_13": "Bhikkhuṃ yakkho gaṇhāti,",
  "atk-vin02a2:456_14": "ayaṃ amanussantarāyo.",
  "atk-vin02a2:456_15": "Byagghādayo caṇḍamigā āgacchanti,",
  "atk-vin02a2:456_16": "ayaṃ vāḷantarāyo.",
  "atk-vin02a2:456_17": "Bhikkhuṃ sappādayo ḍaṃsanti,",
  "atk-vin02a2:456_18": "ayaṃ sarīsapantarāyo.",
  "atk-vin02a2:456_19": "Bhikkhu gilāno vā hoti,",
  "atk-vin02a2:456_20": "kālaṃ vā karoti,",
  "atk-vin02a2:456_21": "verino vā taṃ māretukāmā gaṇhanti,",
  "atk-vin02a2:456_22": "ayaṃ jīvitantarāyo.",
  "atk-vin02a2:456_23": "Manussā ekaṃ vā bahū vā bhikkhū brahmacariyā cāvetukāmā gaṇhanti,",
  "atk-vin02a2:456_24": "ayaṃ brahmacariyantarāyo.",
  "atk-vin02a2:456_25": "Evarūpesu antarāyesu saṃkhittena pātimokkho uddisitabbo,",
  "atk-vin02a2:456_26": "paṭhamo vā uddeso uddisitabbo,",
  "atk-vin02a2:456_27": "ādimhi dve tayo cattāro vā.",
  "atk-vin02a2:456_28": "Ettha ca dutiyādīsu uddesesu yasmiṃ apariyosite antarāyo hoti,",
  "atk-vin02a2:456_29": "sopi suteneva sāvetabbo.",
  "atk-vin02a2:457_0": "Anajjhiṭṭhāti anāṇattā ayācitā vā.",
  "atk-vin02a2:457_1": "Ajjhesanā cettha saṅghena sammatadhammajjhesakāyattā vā saṅghattherāyattā vā,",
  "atk-vin02a2:457_2": "tasmiṃ dhammajjhesake asati saṅghattheraṃ āpucchitvā vā tena yācito vā bhāsituṃ labhati.",
  "atk-vin02a2:457_3": "Saṅghattherenāpi sace vihāre bahū dhammakathikā honti,",
  "atk-vin02a2:457_4": "vārapaṭipāṭiyā vattabbā –",
  "atk-vin02a2:457_5": "“tvaṃ dhammaṃ bhaṇa,",
  "atk-vin02a2:457_6": "dhammaṃ kathehi,",
  "atk-vin02a2:457_7": "dhammadānaṃ dehī”ti vā vuttena tīhipi vidhīhi dhammo bhāsitabbo.",
  "atk-vin02a2:457_8": "“Osārehī”ti vutto pana osāretumeva labhati,",
  "atk-vin02a2:457_9": "“kathehī”ti vutto kathetumeva,",
  "atk-vin02a2:457_10": "“sarabhaññaṃ bhaṇāhī”ti vutto sarabhaññameva.",
  "atk-vin02a2:457_11": "Saṅghattheropi ca uccatare āsane nisinno yācituṃ na labhati.",
  "atk-vin02a2:457_12": "Sace upajjhāyo ceva saddhivihāriko ca honti,",
  "atk-vin02a2:457_13": "upajjhāyo ca naṃ uccāsane nisinno “bhaṇāhī”ti vadati,",
  "atk-vin02a2:457_14": "sajjhāyaṃ adhiṭṭhahitvā bhaṇitabbaṃ.",
  "atk-vin02a2:457_15": "Sace panettha daharā bhikkhū honti,",
  "atk-vin02a2:457_16": "tesaṃ “bhaṇāmī”ti bhaṇitabbaṃ.",
  "atk-vin02a2:458_0": "Sace vihāre saṅghatthero attanoyeva nissitake bhaṇāpeti,",
  "atk-vin02a2:458_1": "aññe madhurabhāṇakepi nājjhesati,",
  "atk-vin02a2:458_2": "so aññehi vattabbo –",
  "atk-vin02a2:458_3": "“bhante asukaṃ nāma bhaṇāpemā”ti.",
  "atk-vin02a2:458_4": "Sace “bhaṇāpethā”ti vā vadati,",
  "atk-vin02a2:458_5": "tuṇhī vā hoti,",
  "atk-vin02a2:458_6": "bhaṇāpetuṃ vaṭṭati.",
  "atk-vin02a2:458_7": "Sace pana paṭibāhati,",
  "atk-vin02a2:458_8": "na bhaṇāpetabbaṃ.",
  "atk-vin02a2:458_9": "Yadi anāgateyeva saṅghatthere dhammasavanaṃ āraddhaṃ,",
  "atk-vin02a2:458_10": "puna āgate ṭhapetvā āpucchanakiccaṃ natthi.",
  "atk-vin02a2:458_11": "Osāretvā pana kathentena āpucchitvā vā aṭṭhapetvāyeva vā kathetabbaṃ,",
  "atk-vin02a2:458_12": "kathentassa puna āgatepi eseva nayo.",
  "atk-vin02a2:459_0": "Upanisinnakathāyapi saṅghattherova sāmī,",
  "atk-vin02a2:459_1": "tasmā tena sayaṃ vā kathetabbaṃ,",
  "atk-vin02a2:459_2": "añño vā bhikkhu “kathehī”ti vattabbo,",
  "atk-vin02a2:459_3": "no ca kho uccatare āsane nisinnena.",
  "atk-vin02a2:459_4": "Manussānaṃ pana “bhaṇāhī”ti vattuṃ vaṭṭati.",
  "atk-vin02a2:459_5": "Manussā attano jānanakabhikkhuṃ āpucchanti,",
  "atk-vin02a2:459_6": "tena theraṃ āpucchitvā kathetabbaṃ.",
  "atk-vin02a2:459_7": "Sace saṅghatthero “bhante ime pañhaṃ pucchantī”ti puṭṭho “kathehī”ti vā bhaṇati,",
  "atk-vin02a2:459_8": "tuṇhī vā hoti,",
  "atk-vin02a2:459_9": "kathetuṃ vaṭṭati.",
  "atk-vin02a2:459_10": "Antaraghare anumodanādīsupi eseva nayo.",
  "atk-vin02a2:459_11": "Sace saṅghatthero vihāre vā antaraghare vā “maṃ anāpucchitvāpi katheyyāsī”ti anujānāti,",
  "atk-vin02a2:459_12": "laddhakappiyaṃ hoti,",
  "atk-vin02a2:459_13": "sabbattha vattuṃ vaṭṭati.",
  "atk-vin02a2:460_0": "Sajjhāyaṃ karontenāpi thero āpucchitabboyeva.",
  "atk-vin02a2:460_1": "Ekaṃ āpucchitvā sajjhāyantassa aparo āgacchati,",
  "atk-vin02a2:460_2": "puna āpucchanakiccaṃ natthi.",
  "atk-vin02a2:460_3": "Sace vissamissāmīti ṭhapitassa āgacchati,",
  "atk-vin02a2:460_4": "puna ārabhantenāpi āpucchitabbaṃ.",
  "atk-vin02a2:460_5": "Saṅghatthere anāgateyeva āraddhaṃ sajjhāyantassāpi eseva nayo.",
  "atk-vin02a2:460_6": "Ekena saṅghattherena “maṃ anāpucchāpi yathāsukhaṃ sajjhāyāhī”ti anuññāte yathāsukhaṃ sajjhāyituṃ vaṭṭati.",
  "atk-vin02a2:460_7": "Aññasmiṃ pana āgate taṃ āpucchitvāva sajjhāyitabbaṃ.",
  "atk-vin02a2:461_0": "151.",
  "atk-vin02a2:461_1": "Attanā vā attānaṃ sammannitabbaṃti attanā vā attā sammannitabbo;",
  "atk-vin02a2:461_2": "pucchantena pana parisaṃ oloketvā sace attano upaddavo natthi,",
  "atk-vin02a2:461_3": "vinayo pucchitabbo.",
  "atk-vin02a2:462_0": "153.",
  "atk-vin02a2:462_1": "Katepi okāse puggalaṃ tulayitvāti “atthi nu kho me ito upaddavo,",
  "atk-vin02a2:462_2": "natthī”ti evaṃ upaparikkhitvā.",
  "atk-vin02a2:462_3": "Puramhākanti paṭhamaṃ amhākaṃ.",
  "atk-vin02a2:462_4": "Paṭikaccevāti paṭhamatarameva.",
  "atk-vin02a2:462_5": "Puggalaṃ tulayitvā okāsaṃ kātunti “bhūtameva nu kho āpattiṃ vadati,",
  "atk-vin02a2:462_6": "abhūta”nti evaṃ upaparikkhitvā okāsaṃ kātuṃ anujānāmīti attho.",
  "atk-vin02a2:463_0": "Adhammakammapaṭikkosanādikathā",
  "atk-vin02a2:464_0": "154.",
  "atk-vin02a2:464_1": "Adhammakammaṃ vuttanayameva.",
  "atk-vin02a2:464_2": "Paṭikkositunti vāretuṃ.",
  "atk-vin02a2:464_3": "Diṭṭhimpi āvikātunti “adhammakammaṃ idaṃ na me khamatī”ti evaṃ aññassa santike attano diṭṭhiṃ pakāsetuṃ.",
  "atk-vin02a2:464_4": "Catūhi pañcahītiādi tesaṃ anupaddavatthāya vuttaṃ.",
  "atk-vin02a2:464_5": "Sañcicca na sāventīti yathā na suṇanti evaṃ bhaṇissāmāti sañcicca saṇikaṃ uddisanti.",
  "atk-vin02a2:465_0": "155.",
  "atk-vin02a2:465_1": "Therādhikanti therādhīnaṃ;",
  "atk-vin02a2:465_2": "therāyattaṃ bhavitunti attho.",
  "atk-vin02a2:465_3": "“Therādheyya”ntipi pāṭho,",
  "atk-vin02a2:465_4": "tasmā therena sayaṃ vā uddisitabbaṃ,",
  "atk-vin02a2:465_5": "añño vā ajjhesitabbo.",
  "atk-vin02a2:465_6": "Ajjhesanavidhānañcettha dhammajjhesane vuttanayameva.",
  "atk-vin02a2:465_7": "So na jānāti uposathaṃ vātiādīsu cātuddasikapannarasikabhedena duvidhaṃ,",
  "atk-vin02a2:465_8": "saṅghauposathādibhedena navavidhañca uposathaṃ na jānāti,",
  "atk-vin02a2:465_9": "catubbidhaṃ uposathakammaṃ na jānāti,",
  "atk-vin02a2:465_10": "duvidhaṃ pātimokkhaṃ na jānāti,",
  "atk-vin02a2:465_11": "navavidhaṃ pātimokkhuddesaṃ na jānāti.",
  "atk-vin02a2:465_12": "Yo tattha bhikkhu byatto paṭibaloti ettha kiñcāpi daharassāpi byattassa pātimokkho anuññāto.",
  "atk-vin02a2:465_13": "Atha kho ettha ayamadhippāyo.",
  "atk-vin02a2:465_14": "Sace therassa pañca vā cattāro vā tayo vā pātimokkhuddesā nāgacchanti;",
  "atk-vin02a2:465_15": "dve pana akhaṇḍā suvisadā vācuggatā honti,",
  "atk-vin02a2:465_16": "therāyattova pātimokkhā.",
  "atk-vin02a2:465_17": "Sace pana ettakampi visadaṃ kātuṃ na sakkoti,",
  "atk-vin02a2:465_18": "byattassa bhikkhuno āyatto hoti.",
  "atk-vin02a2:466_0": "Sāmantā āvāsāti sāmantaṃ āvāsaṃ.",
  "atk-vin02a2:466_1": "Sajjukanti tadaheva āgamanatthāya.",
  "atk-vin02a2:466_2": "Navaṃ bhikkhuṃ āṇāpetunti ettha yo sakkoti uggahetuṃ,",
  "atk-vin02a2:466_3": "evarūpo āṇāpetabbo, na bālo.",
  "atk-vin02a2:467_0": "Pakkhagaṇanādiuggahaṇānujānanakathā",
  "atk-vin02a2:468_0": "156. Katimī bhanteti ettha katīnaṃ pūraṇīti katimī. Kālavatoti kālasseva; pagevāti attho.",
  "atk-vin02a2:469_0": "158. Yaṃ kālaṃ saratīti ettha sāyampi “ajjuposatho samannāharathā”ti ārocetuṃ vaṭṭati.",
  "atk-vin02a2:470_0": "159.",
  "atk-vin02a2:470_1": "Therena bhikkhunā navaṃ bhikkhuṃ āṇāpetunti etthāpi kiñci kammaṃ karonto vā sadākālameva eko vā bhāranittharaṇako",
  "atk-vin02a2:470_2": "vā sarabhāṇakadhammakathikādīsu aññataro vā na uposathāgārasammajjanatthaṃ āṇāpetabbo,",
  "atk-vin02a2:470_3": "avasesā pana vārena āṇāpetabbā.",
  "atk-vin02a2:470_4": "Sace āṇatto sammuñjaniṃ tāvakālikampi na labhati,",
  "atk-vin02a2:470_5": "sākhābhaṅgaṃ kappiyaṃ kāretvā sammajjitabbaṃ,",
  "atk-vin02a2:470_6": "tampi alabhantassa laddhakappiyaṃ hoti.",
  "atk-vin02a2:471_0": "160.",
  "atk-vin02a2:471_1": "Āsanapaññāpanāṇattiyampi vuttanayeneva āṇāpetabbo.",
  "atk-vin02a2:471_2": "Āṇattena ca sace uposathāgāre āsanāni natthi,",
  "atk-vin02a2:471_3": "saṅghikāvāsatopi āharitvā paññapetvā puna āharitabbāni.",
  "atk-vin02a2:471_4": "Āsanesu asati kaṭasārakepi taṭṭikāyopi paññapetuṃ vaṭṭati,",
  "atk-vin02a2:471_5": "taṭṭikāsupi asati sākhābhaṅgāni kappiyaṃ kāretvā paññapetabbāni,",
  "atk-vin02a2:471_6": "kappiyakārakaṃ alabhantassa laddhakappiyaṃ hoti.",
  "atk-vin02a2:472_0": "161.",
  "atk-vin02a2:472_1": "Padīpakaraṇepi vuttanayeneva āṇāpetabbo.",
  "atk-vin02a2:472_2": "Āṇāpentena ca “amukasmiṃ nāma okāse telaṃ vā vaṭṭi vā kapallikā vā atthi,",
  "atk-vin02a2:472_3": "taṃ gahetvā karohī”ti vattabbo.",
  "atk-vin02a2:472_4": "Sace telādīni natthi,",
  "atk-vin02a2:472_5": "pariyesitabbāni,",
  "atk-vin02a2:472_6": "pariyesitvā alabhantassa laddhakappiyaṃ hoti.",
  "atk-vin02a2:472_7": "Apica kapāle aggipi jāletabbo.",
  "atk-vin02a2:473_0": "Disaṃgamikādivatthukathā",
  "atk-vin02a2:474_0": "163.",
  "atk-vin02a2:474_1": "Saṅgahetabboti “sādhu bhante āgatāttha,",
  "atk-vin02a2:474_2": "idha bhikkhā sulabhā sūpabyañjanaṃ atthi,",
  "atk-vin02a2:474_3": "vasatha anukkaṇṭhamānā”ti evaṃ piyavacanena saṅgahetabbo.",
  "atk-vin02a2:474_4": "Punappunaṃ tathākaraṇavasena anuggahetabbo.",
  "atk-vin02a2:474_5": "“Āma vasissāmī”ti paṭivacanadāpanena upalāpetabbo.",
  "atk-vin02a2:474_6": "Atha vā catūhi paccayehi saṅgahetabbo ceva anuggahetabbo ca.",
  "atk-vin02a2:474_7": "Piyavacanena upalāpetabbo,",
  "atk-vin02a2:474_8": "kaṇṇasukhaṃ ālapitabboti attho.",
  "atk-vin02a2:474_9": "Cuṇṇādīhi upaṭṭhāpetabbo.",
  "atk-vin02a2:474_10": "Āpatti dukkaṭassāti sace sakalopi saṅgho na karoti,",
  "atk-vin02a2:474_11": "sabbesaṃ dukkaṭaṃ.",
  "atk-vin02a2:474_12": "Idha neva therā na daharā muccanti,",
  "atk-vin02a2:474_13": "sabbehi vārena upaṭṭhāpetabbo.",
  "atk-vin02a2:474_14": "Attano vāre anupaṭṭhahantassa āpatti.",
  "atk-vin02a2:474_15": "Tena pana mahātherānaṃ pariveṇasammajjanadantakaṭṭhadānādīni na sāditabbāni.",
  "atk-vin02a2:474_16": "Evampi sati mahātherehi sāyaṃpātaṃ upaṭṭhānaṃ āgantabbaṃ.",
  "atk-vin02a2:474_17": "Tena pana tesaṃ āgamanaṃ ñatvā paṭhamataraṃ mahātherānaṃ upaṭṭhānaṃ gantabbaṃ.",
  "atk-vin02a2:474_18": "Sacassa saddhiṃcarā bhikkhuupaṭṭhākā atthi,",
  "atk-vin02a2:474_19": "“mayhaṃ upaṭṭhākā atthi,",
  "atk-vin02a2:474_20": "tumhe appossukkā viharathā”ti vattabbaṃ.",
  "atk-vin02a2:474_21": "Athāpissa saddhiṃcarā natthi,",
  "atk-vin02a2:474_22": "tasmiṃyeva pana vihāre eko vā dve vā vattasampannā vadanti “mayaṃ therassa kattabbaṃ karissāma,",
  "atk-vin02a2:474_23": "avasesā phāsu viharantū”ti sabbesaṃ anāpatti.",
  "atk-vin02a2:475_0": "So āvāso gantabboti uposathakaraṇatthāya anvaddhamāsaṃ gantabbo.",
  "atk-vin02a2:475_1": "So ca kho utuvasseyeva,",
  "atk-vin02a2:475_2": "vassāne pana yaṃ kattabbaṃ,",
  "atk-vin02a2:475_3": "taṃ dassetuṃ “vassaṃ vasanti bālā abyattā”tiādimāha.",
  "atk-vin02a2:475_4": "Tattha na bhikkhave tehi bhikkhūhi tasmiṃ āvāse vassaṃ vasitabbanti purimikāya pātimokkhuddesakena vinā na vassaṃ upagantabbaṃ.",
  "atk-vin02a2:475_5": "Sace so vassūpagatānaṃ pakkamati vā,",
  "atk-vin02a2:475_6": "vibbhamati vā,",
  "atk-vin02a2:475_7": "kālaṃ vā karoti,",
  "atk-vin02a2:475_8": "aññasmiṃ satiyeva pacchimikāya vasituṃ vaṭṭati,",
  "atk-vin02a2:475_9": "asati aññattha gantabbaṃ,",
  "atk-vin02a2:475_10": "agacchantānaṃ dukkaṭaṃ.",
  "atk-vin02a2:475_11": "Sace pana pacchimikāya pakkamati vā vibbhamati vā kālaṃ vā karoti,",
  "atk-vin02a2:475_12": "māsadvayaṃ vasitabbaṃ.",
  "atk-vin02a2:476_0": "Pārisuddhidānakathā",
  "atk-vin02a2:477_0": "164.",
  "atk-vin02a2:477_1": "Kāyena viññāpetīti pārisuddhidānaṃ yena kenaci aṅgapaccaṅgena viññāpeti jānāpeti;",
  "atk-vin02a2:477_2": "vācaṃ pana nicchāretuṃ sakkonto vācāya viññāpeti;",
  "atk-vin02a2:477_3": "ubhayathā sakkonto kāyavācāhi.",
  "atk-vin02a2:477_4": "Saṅghena tattha gantvā uposatho kātabboti sace bahū tādisā gilānā honti,",
  "atk-vin02a2:477_5": "saṅghena paṭipāṭiyā ṭhatvā sabbe hatthapāse kātabbā.",
  "atk-vin02a2:477_6": "Sace dūre dūre honti,",
  "atk-vin02a2:477_7": "saṅgho nappahoti,",
  "atk-vin02a2:477_8": "taṃ divasaṃ uposatho na kātabbo,",
  "atk-vin02a2:477_9": "natveva vaggena saṅghena uposatho kātabbo.",
  "atk-vin02a2:478_0": "Tattheva pakkamatīti saṅghamajjhaṃ anāgantvā tatova katthaci gacchati.",
  "atk-vin02a2:478_1": "Sāmaṇero paṭijānātīti “sāmaṇero aha”nti evaṃ paṭijānāti;",
  "atk-vin02a2:478_2": "bhūtaṃyeva vā sāmaṇerabhāvaṃ āroceti,",
  "atk-vin02a2:478_3": "pacchā vā sāmaṇerabhūmiyaṃ tiṭṭhatīti attho.",
  "atk-vin02a2:478_4": "Esa nayo sabbattha.",
  "atk-vin02a2:479_0": "Saṅghappatto pakkamatīti sabbantimena paricchedena uposathatthāya sannipatitānaṃ catunnaṃ bhikkhūnaṃ hatthapāsaṃ patvā pakkamati.",
  "atk-vin02a2:479_1": "Esa nayo sabbattha.",
  "atk-vin02a2:479_2": "Ettha ca ekena bahūnampi āhaṭā pārisuddhi āhaṭāva hoti.",
  "atk-vin02a2:479_3": "Sace pana so antarāmagge aññaṃ bhikkhuṃ disvā yesaṃ anena pārisuddhi gahitā,",
  "atk-vin02a2:479_4": "tesañca attano ca pārisuddhiṃ deti,",
  "atk-vin02a2:479_5": "tasseva pārisuddhi āgacchati,",
  "atk-vin02a2:479_6": "itarā pana bilāḷasaṅkhalikapārisuddhi nāma hoti.",
  "atk-vin02a2:479_7": "Sā na āgacchati.",
  "atk-vin02a2:480_0": "Sutto na ārocetīti āgantvā supati,",
  "atk-vin02a2:480_1": "“asukena pārisuddhi dinnā”ti na āroceti.",
  "atk-vin02a2:480_2": "Pārisuddhihārakassa anāpattīti ettha sace sañcicca nāroceti,",
  "atk-vin02a2:480_3": "dukkaṭaṃ āpajjati,",
  "atk-vin02a2:480_4": "pārisuddhi pana āhaṭāva hoti.",
  "atk-vin02a2:480_5": "Asañcicca anārocitattā panassa anāpatti,",
  "atk-vin02a2:480_6": "ubhinnampi ca uposatho katoyeva hoti.",
  "atk-vin02a2:481_0": "Chandadānakathā",
  "atk-vin02a2:482_0": "165.",
  "atk-vin02a2:482_1": "Chandadānepi pārisuddhidāne vuttasadisoyeva vinicchayo.",
  "atk-vin02a2:482_2": "Pārisuddhiṃ dentena chandampi dātunti ettha sace pārisuddhimeva deti na chandaṃ,",
  "atk-vin02a2:482_3": "uposatho kato hoti.",
  "atk-vin02a2:482_4": "Yaṃ pana saṅgho aññaṃ kammaṃ karoti,",
  "atk-vin02a2:482_5": "taṃ akataṃ hoti.",
  "atk-vin02a2:482_6": "Chandameva deti na pārisuddhiṃ,",
  "atk-vin02a2:482_7": "bhikkhusaṅghassa uposathopi kammampi katameva hoti,",
  "atk-vin02a2:482_8": "chandadāyakassa pana uposatho akato hoti.",
  "atk-vin02a2:482_9": "Sacepi koci bhikkhu nadiyā vā sīmāya vā uposathaṃ adhiṭṭhahitvā āgacchati,",
  "atk-vin02a2:482_10": "“kato mayā uposatho”ti acchituṃ na labhati,",
  "atk-vin02a2:482_11": "sāmaggī vā chando vā dātabbo.",
  "atk-vin02a2:483_0": "167.",
  "atk-vin02a2:483_1": "Saratipi uposathaṃ napi saratīti ekadā sarati,",
  "atk-vin02a2:483_2": "ekadā na sarati.",
  "atk-vin02a2:483_3": "Atthi neva saratīti yo ekantaṃ neva sarati,",
  "atk-vin02a2:483_4": "tassa sammutidānakiccaṃ natthi.",
  "atk-vin02a2:483_5": "Anāgacchantopi kammaṃ na kopeti.",
  "atk-vin02a2:484_0": "Saṅghuposathādikathā",
  "atk-vin02a2:485_0": "168.",
  "atk-vin02a2:485_1": "So deso sammajjitvāti taṃ desaṃ sammajjitvā,",
  "atk-vin02a2:485_2": "upayogatthe paccattaṃ.",
  "atk-vin02a2:485_3": "Pānīyaṃ paribhojanīyantiādi pana uttānatthameva.",
  "atk-vin02a2:485_4": "Kasmā panetaṃ vuttaṃ?",
  "atk-vin02a2:485_5": "Uposathassa pubbakaraṇādidassanatthaṃ.",
  "atk-vin02a2:485_6": "Tenāhu aṭṭhakathācariyā –",
  "atk-vin02a2:486_0": "“Sammajjanī padīpo ca, udakaṃ āsanena ca;",
  "atk-vin02a2:487_0": "Uposathassa etāni, pubbakaraṇanti vuccati”.",
  "atk-vin02a2:488_0": "Iti imāni cattāri “pubbakaraṇa”nti akkhātāni.",
  "atk-vin02a2:489_0": "“Chandapārisuddhiutukkhānaṃ, bhikkhugaṇanā ca ovādo;",
  "atk-vin02a2:490_0": "Uposathassa etāni, pubbakiccanti vuccati.",
  "atk-vin02a2:491_0": "Iti imāni pañca pubbakaraṇato pacchā kattabbāni “pubbakicca”nti akkhātāni.",
  "atk-vin02a2:492_0": "“Uposatho yāvatikā ca bhikkhū kammappattā,",
  "atk-vin02a2:493_0": "Sabhāgāpattiyo ca na vijjanti;",
  "atk-vin02a2:494_0": "Vajjanīyā ca puggalā tasmiṃ na honti,",
  "atk-vin02a2:495_0": "Pattakallanti vuccati”.",
  "atk-vin02a2:496_0": "Iti imāni cattāri “pattakalla”nti akkhātānīti.",
  "atk-vin02a2:497_0": "Tehi saddhinti tehi āgatehi saddhiṃ etāni pubbakaraṇādīni katvā uposatho kātabbo.",
  "atk-vin02a2:497_1": "Ajja me uposathoti ettha sace pannaraso hoti,",
  "atk-vin02a2:497_2": "“ajja me uposatho pannaraso”tipi adhiṭṭhātuṃ vaṭṭati.",
  "atk-vin02a2:497_3": "Cātuddasikepi eseva nayo.",
  "atk-vin02a2:498_0": "Āpattipaṭikammavidhikathā",
  "atk-vin02a2:499_0": "169.",
  "atk-vin02a2:499_1": "Bhagavatā paññattaṃ “na sāpattikena uposatho kātabbo”ti idaṃ “yassa siyā āpattī”tiādivacaneneva pārisuddhidānapaññāpanena",
  "atk-vin02a2:499_2": "ca pārisuddhiuposathapaññāpanena ca paññattaṃ hotīti veditabbaṃ.",
  "atk-vin02a2:499_3": "Itthannāmaṃ āpattinti thullaccayādīsu ekissā nāmaṃ gahetvā “thullaccayaṃ āpattiṃ pācittiyaṃ āpatti”nti evaṃ vattabbaṃ.",
  "atk-vin02a2:499_4": "Taṃ paṭidesemīti idaṃ “taṃ tumhamūle,",
  "atk-vin02a2:499_5": "taṃ tuyhamūle paṭidesemī”ti vuttepi suvuttameva hoti.",
  "atk-vin02a2:499_6": "Passasīti idañca “passasi āvuso taṃ āpattiṃ,",
  "atk-vin02a2:499_7": "passatha bhante taṃ āpatti”nti evaṃ vattabbaṃ.",
  "atk-vin02a2:499_8": "Āma passāmīti idaṃ pana “āma bhante passāmi,",
  "atk-vin02a2:499_9": "āma āvuso passāmī”ti evaṃ vuttampi suvuttameva hoti.",
  "atk-vin02a2:499_10": "Āyatiṃ saṃvareyyāsīti ettha pana sace vuḍḍhataro “āyatiṃ saṃvareyyāthā”ti vattabbo.",
  "atk-vin02a2:499_11": "Evaṃ vuttena pana “sādhu suṭṭhu saṃvarissāmī”ti vattabbameva.",
  "atk-vin02a2:500_0": "Yadā nibbematikoti ettha sace panesa nibbematiko na hoti,",
  "atk-vin02a2:500_1": "vatthuṃ kittetvāva desetuṃ vaṭṭatīti andhakaṭṭhakathāyaṃ vuttaṃ.",
  "atk-vin02a2:500_2": "Tatrāyaṃ desanāvidhi –",
  "atk-vin02a2:500_3": "sace meghacchanne sūriye “kālo nu kho no”ti vematiko bhuñjati,",
  "atk-vin02a2:500_4": "tena bhikkhunā “ahaṃ bhante vematiko bhuñjiṃ”,",
  "atk-vin02a2:500_5": "sace kālo atthi,",
  "atk-vin02a2:500_6": "“sambahulā dukkaṭā āpattiyo āpannomhi,",
  "atk-vin02a2:500_7": "no ce atthi,",
  "atk-vin02a2:500_8": "“sambahulā pācittiyā āpannomhī”ti evaṃ vatthuṃ kittetvā “ahaṃ bhante yā tasmiṃ vatthusmiṃ sambahulā dukkaṭā vā pācittiyā vā āpattiyo āpanno,",
  "atk-vin02a2:500_9": "tā tumhamūle paṭidesemī”ti vattabbaṃ.",
  "atk-vin02a2:500_10": "Esa nayo sabbāpattīsu.",
  "atk-vin02a2:501_0": "Na bhikkhave sabhāgā āpattīti ettha yaṃ dvepi janā vikālabhojanādinā sabhāgavatthunā āpattiṃ āpajjanti,",
  "atk-vin02a2:501_1": "evarūpā vatthusabhāgā “sabhāgā”ti vuccati.",
  "atk-vin02a2:501_2": "Vikālabhojanappaccayā āpannaṃ pana anatirittabhojanapaccayā āpannassa santike desetuṃ vaṭṭati.",
  "atk-vin02a2:501_3": "Yāpi cāyaṃ vatthusabhāgā,",
  "atk-vin02a2:501_4": "sāpi desitā sudesitāva.",
  "atk-vin02a2:501_5": "Aññaṃ pana desanapaccayā desako,",
  "atk-vin02a2:501_6": "paṭiggahaṇappaccayā paṭiggahako cāti ubhopi dukkaṭaṃ āpajjanti,",
  "atk-vin02a2:501_7": "taṃ nānāvatthukaṃ hoti,",
  "atk-vin02a2:501_8": "tasmā aññamaññaṃ desetuṃ vaṭṭati.",
  "atk-vin02a2:502_0": "170.",
  "atk-vin02a2:502_1": "Sāmanto bhikkhu evamassa vacanīyoti ettha sabhāgoyeva vattabbo.",
  "atk-vin02a2:502_2": "Visabhāgassa hi vuccamāne bhaṇḍanakalahasaṅghabhedādīnipi honti,",
  "atk-vin02a2:502_3": "tasmā tassa avatvā “ito vuṭṭhahitvā paṭikarissāmī”ti ābhogaṃ katvā uposatho kātabboti andhakaṭṭhakathāyaṃ vuttaṃ.",
  "atk-vin02a2:503_0": "Anāpattipannarasakādikathā",
  "atk-vin02a2:504_0": "172.",
  "atk-vin02a2:504_1": "Anāpattipannarasake –",
  "atk-vin02a2:504_2": "te na jāniṃsūti sīmaṃ okkantāti vā okkamantīti vāti na jāniṃsu.",
  "atk-vin02a2:504_3": "Athaññe āvāsikā bhikkhū āgacchantīti gāmaṃ vā araññaṃ vā kenaci karaṇīyena gantvā tesaṃ nisinnaṭṭhānaṃ āgacchanti.",
  "atk-vin02a2:504_4": "Vaggā samaggasaññinoti tesaṃ sīmaṃ okkantattā vaggā;",
  "atk-vin02a2:504_5": "sīmaṃ okkantabhāvassa ajānanato samaggasaññino.",
  "atk-vin02a2:505_0": "173.",
  "atk-vin02a2:505_1": "Vaggāvaggasaññipannarasake –",
  "atk-vin02a2:505_2": "te jānantīti pabbate vā thale vā ṭhitā sīmaṃ okkante vā okkamante vā passanti.",
  "atk-vin02a2:505_3": "Vematikapannarasakaṃ uttānameva.",
  "atk-vin02a2:506_0": "175.",
  "atk-vin02a2:506_1": "Kukkuccapakatapannarasake –",
  "atk-vin02a2:506_2": "yathā icchāya abhibhūto “icchāpakato”ti vuccati,",
  "atk-vin02a2:506_3": "evaṃ pubbabhāge sanniṭṭhānaṃ katvāpi karaṇakkhaṇe akappiye akappiyasaññitāsaṅkhātena kukkuccena abhibhūtā “kukkuccapakatā”ti veditabbā.",
  "atk-vin02a2:507_0": "176. Bhedapurekkhārapannarasake – akusalabalavatāya thullaccayaṃ vuttaṃ.",
  "atk-vin02a2:508_0": "Sīmokkantikapeyyālakathā",
  "atk-vin02a2:509_0": "177.",
  "atk-vin02a2:509_1": "Āvāsikenaāgantukapeyyāle –",
  "atk-vin02a2:509_2": "yathā purime āvāsikenaāvāsikapeyyāle “te na jānanti athaññe āvāsikā”tiādi vuttaṃ,",
  "atk-vin02a2:509_3": "evaṃ “te na jānanti athaññe āgantukā”tiādinā nayena sabbaṃ veditabbaṃ.",
  "atk-vin02a2:509_4": "Āgantukenaāvāsikapeyyāle pana –",
  "atk-vin02a2:509_5": "yathā purimapeyyāle “āvāsikā bhikkhū sannipatantī”ti āgataṃ,",
  "atk-vin02a2:509_6": "evaṃ “āgantukā bhikkhū sannipatantī”ti ānetabbaṃ.",
  "atk-vin02a2:509_7": "Āgantukenaāgantukapeyyāle pana –",
  "atk-vin02a2:509_8": "ubhayapadesu āgantukavasena yojetabboti.",
  "atk-vin02a2:510_0": "178.",
  "atk-vin02a2:510_1": "Āvāsikānaṃ bhikkhūnaṃ cātuddaso hoti,",
  "atk-vin02a2:510_2": "āgantukānaṃ pannarasoti ettha yesaṃ pannaraso,",
  "atk-vin02a2:510_3": "te tiroraṭṭhato vā āgatā,",
  "atk-vin02a2:510_4": "atītaṃ vā uposathaṃ cātuddasikaṃ akaṃsūti veditabbā.",
  "atk-vin02a2:510_5": "Āvāsikānaṃ anuvattitabbanti āvāsikehi “ajjuposatho cātuddaso”ti pubbakicce kariyamāne anuvattitabbaṃ,",
  "atk-vin02a2:510_6": "na paṭikkositabbaṃ.",
  "atk-vin02a2:510_7": "Na akāmā dātabbāti na anicchāya dātabbā.",
  "atk-vin02a2:511_0": "Liṅgādidassanakathā",
  "atk-vin02a2:512_0": "179.",
  "atk-vin02a2:512_1": "Āvāsikākāranti āvāsikānaṃ ākāraṃ.",
  "atk-vin02a2:512_2": "Esa nayo sabbattha.",
  "atk-vin02a2:512_3": "Ākāro nāma yena tesaṃ vattasampannā vā na vāti ācārasaṇṭhānaṃ gayhati.",
  "atk-vin02a2:512_4": "Liṅgaṃ nāma yaṃ te tattha tattha līne gamayati;",
  "atk-vin02a2:512_5": "adissamānepi jānāpetīti attho.",
  "atk-vin02a2:512_6": "Nimittaṃ nāma yaṃ disvā te atthīti ñāyanti.",
  "atk-vin02a2:512_7": "Uddeso nāma yena te evarūpaparikkhārāti uddisanti;",
  "atk-vin02a2:512_8": "apadesaṃ labhantīti attho.",
  "atk-vin02a2:512_9": "Sabbametaṃ supaññattamañcapīṭhādīnañceva padasaddādīnañca adhivacanaṃ,",
  "atk-vin02a2:512_10": "yathāyogaṃ pana yojetabbaṃ.",
  "atk-vin02a2:512_11": "Āgantukākārādīsupi eseva nayo.",
  "atk-vin02a2:512_12": "Tattha aññātakanti aññesaṃ santakaṃ.",
  "atk-vin02a2:512_13": "Pādānaṃ dhotaṃ udakanissekanti pādānaṃ dhotānaṃ udakanissekaṃ.",
  "atk-vin02a2:512_14": "Bahuvacanassa ekavacanaṃ veditabbaṃ.",
  "atk-vin02a2:512_15": "“Pādānaṃ dhotaudakanisseka”nti vā pāṭho;",
  "atk-vin02a2:512_16": "pādānaṃ dhovanaudakanissekanti attho.",
  "atk-vin02a2:513_0": "180.",
  "atk-vin02a2:513_1": "Nānāsaṃvāsakādivatthūsu –",
  "atk-vin02a2:513_2": "samānasaṃvāsakadiṭṭhinti “samānasaṃvāsakā ete”ti diṭṭhiṃ.",
  "atk-vin02a2:513_3": "Na pucchantīti tesaṃ laddhiṃ na pucchanti;",
  "atk-vin02a2:513_4": "apucchitvāva vattapaṭivattiṃ katvā ekato uposathaṃ karonti.",
  "atk-vin02a2:513_5": "Nābhivitarantīti nānāsaṃvāsakabhāvaṃ maddituṃ abhibhavituṃ na sakkonti;",
  "atk-vin02a2:513_6": "taṃ diṭṭhiṃ na nissajjāpentīti attho.",
  "atk-vin02a2:514_0": "Nagantabbagantabbavārakathā",
  "atk-vin02a2:515_0": "181.",
  "atk-vin02a2:515_1": "Sabhikkhukā āvāsāti yasmiṃ āvāse uposathakārakā bhikkhū atthi,",
  "atk-vin02a2:515_2": "tamhā āvāsā yaṃ na sakkoti tadaheva āgantuṃ,",
  "atk-vin02a2:515_3": "so āvāso uposathaṃ akatvā na gantabbo.",
  "atk-vin02a2:515_4": "Aññatra saṅghenāti saṅghappahonakehi bhikkhūhi vinā.",
  "atk-vin02a2:515_5": "Aññatra antarāyāti pubbe vuttaṃ dasavidhaṃ antarāyaṃ vinā.",
  "atk-vin02a2:515_6": "Sabbantimena pana paricchedena attacatutthena antarāye vā sati gantuṃ vaṭṭati.",
  "atk-vin02a2:515_7": "Anāvāsoti navakammasālādiko yo koci padeso.",
  "atk-vin02a2:515_8": "Yathā ca āvāsādayo na gantabbā;",
  "atk-vin02a2:515_9": "evaṃ sace vihāre uposathaṃ karonti,",
  "atk-vin02a2:515_10": "uposathādhiṭṭhānatthaṃ sīmāpi nadīpi na gantabbā.",
  "atk-vin02a2:515_11": "Sace panettha koci bhikkhu hoti,",
  "atk-vin02a2:515_12": "tassa santikaṃ gantuṃ vaṭṭati.",
  "atk-vin02a2:515_13": "Vissaṭṭhauposathāpi āvāsā gantuṃ vaṭṭati;",
  "atk-vin02a2:515_14": "evaṃ gato adhiṭṭhātumpi labhati.",
  "atk-vin02a2:515_15": "Āraññakenāpi bhikkhunā uposathadivase gāme piṇḍāya caritvā attano vihārameva āgantabbaṃ.",
  "atk-vin02a2:515_16": "Sace aññaṃ vihāraṃ okkamati,",
  "atk-vin02a2:515_17": "tattha uposathaṃ katvāva āgantabbaṃ,",
  "atk-vin02a2:515_18": "akatvā na vaṭṭati.",
  "atk-vin02a2:516_0": "182.",
  "atk-vin02a2:516_1": "Yaṃ jaññā sakkomi ajjeva gantunti yaṃ jāneyya ajjeva tattha gantuṃ sakkomīti;",
  "atk-vin02a2:516_2": "evarūpo āvāso gantabbo.",
  "atk-vin02a2:516_3": "Tattha bhikkhūhi saddhiṃ uposathaṃ karontenāpi hi iminā neva uposathantarāyo kato bhavissatīti.",
  "atk-vin02a2:517_0": "Vajjanīyapuggalasandassanakathā",
  "atk-vin02a2:518_0": "183.",
  "atk-vin02a2:518_1": "Bhikkhuniyā nisinnaparisāyātiādīsu hatthapāsupagamanameva pamāṇaṃ.",
  "atk-vin02a2:518_2": "Aññatra avuṭṭhitāya parisāyāti idañhi pārivāsiyapārisuddhidānaṃ nāma parisāya vuṭṭhitakālato paṭṭhāya na vaṭṭati,",
  "atk-vin02a2:518_3": "avuṭṭhitāya pana vaṭṭati. Tenāha –",
  "atk-vin02a2:518_4": "“aññatra avuṭṭhitāya parisāyā”ti.",
  "atk-vin02a2:518_5": "Tassa lakkhaṇaṃ bhikkhunivibhaṅge parivāsiyachandadānavaṇṇanato gahetabbaṃ.",
  "atk-vin02a2:518_6": "Anuposatheti cātuddasiko ca pannarasiko cāti ime dve uposathe ṭhapetvā aññasmiṃ divase.",
  "atk-vin02a2:518_7": "Aññatra saṅghasāmaggiyāti yā kosambakabhikkhūnaṃ viya bhinne saṅghe puna saṅghasāmaggī kariyati,",
  "atk-vin02a2:518_8": "tathārūpiṃ saṅghasāmaggiṃ ṭhapetvā.",
  "atk-vin02a2:518_9": "Tadā ca “suṇātu me bhante saṅgho ajjuposatho sāmaggī”ti vatvā kātabbo.",
  "atk-vin02a2:518_10": "Ye pana kismiñcideva appamattake uposathaṃ ṭhapetvā puna samaggā honti,",
  "atk-vin02a2:518_11": "tehi uposatheyeva kātabboti.",
  "atk-vin02a2:519_0": "Uposathakkhandhakavaṇṇanā niṭṭhitā.",
  "atk-vin02a2:520_0": "3. Vassūpanāyikakkhandhakaṃ",
  "atk-vin02a2:521_0": "Vassūpanāyikānujānanakathā",
  "atk-vin02a2:522_0": "184.",
  "atk-vin02a2:522_1": "Vassūpanāyikakkhandhake –",
  "atk-vin02a2:522_2": "apaññattoti ananuññāto asaṃvihito vā.",
  "atk-vin02a2:522_3": "Te idha bhikkhūti te bhikkhū,",
  "atk-vin02a2:522_4": "idhasaddo nipātamatto.",
  "atk-vin02a2:522_5": "Saṅghātaṃ āpādentāti vināsaṃ āpādentā.",
  "atk-vin02a2:522_6": "Saṅkasāyissantīti appossukkā nibaddhavāsaṃ vasissanti.",
  "atk-vin02a2:522_7": "Sakuntakāti sakuṇā.",
  "atk-vin02a2:522_8": "Vassāne vassaṃ upagantunti vassānanāmake temāse vassaṃ upagantabbanti attho.",
  "atk-vin02a2:522_9": "Kati nu kho vassūpanāyikāti kati nu kho vassūpagamanāni.",
  "atk-vin02a2:522_10": "Aparajjugatāyāti ettha aparajjugatāya assāti aparajjugatā,",
  "atk-vin02a2:522_11": "tassā aparajjugatāya;",
  "atk-vin02a2:522_12": "atikkantāya aparasmiṃ divaseti attho.",
  "atk-vin02a2:522_13": "Dutiyanayepi māso gatāya assāti māsagatā,",
  "atk-vin02a2:522_14": "tassā māsagatāya;",
  "atk-vin02a2:522_15": "atikkantāya māse paripuṇṇeti attho.",
  "atk-vin02a2:522_16": "Tasmā āsāḷhīpuṇṇamāya anantare pāṭipadadivase,",
  "atk-vin02a2:522_17": "āsāḷhīpuṇṇamito vā aparāya puṇṇamāya anantare pāṭipadadivaseyeva vihāraṃ paṭijaggitvā pānīyaṃ paribhojanīyaṃ",
  "atk-vin02a2:522_18": "upaṭṭhapetvā sabbaṃ cetiyavandanādisāmīcikammaṃ niṭṭhāpetvā “imasmiṃ vihāre imaṃ temāsaṃ vassaṃ upemī”ti",
  "atk-vin02a2:522_19": "sakiṃ vā dvattikkhattuṃ vā vācaṃ nicchāretvā vassaṃ upagantabbaṃ.",
  "atk-vin02a2:523_0": "Vācaṃ nicchāretvā vassaṃ upagantabbaṃ.",
  "atk-vin02a2:524_0": "Vassānecārikāpaṭikkhepādikathā",
  "atk-vin02a2:525_0": "185- 6.",
  "atk-vin02a2:525_1": "Yo pakkameyyāti ettha anapekkhagamanena vā aññattha aruṇaṃ uṭṭhāpanena vā āpatti veditabbā.",
  "atk-vin02a2:525_2": "Yo atikkameyyāti ettha vihāragaṇanāya āpattiyo veditabbā.",
  "atk-vin02a2:525_3": "Sace hi taṃ divasaṃ vihārasatassa upacāraṃ okkamitvā atikkamati,",
  "atk-vin02a2:525_4": "sataṃ āpattiyo.",
  "atk-vin02a2:525_5": "Sace pana vihārūpacāraṃ atikkamitvā aññassa vihārassa upacāraṃ anokkamitvāva nivattati,",
  "atk-vin02a2:525_6": "ekā eva āpatti.",
  "atk-vin02a2:525_7": "Kenaci antarāyena purimikaṃ anupagatena pacchimikā upagantabbā.",
  "atk-vin02a2:526_0": "Vassaṃ ukkaḍḍhitukāmoti vassanāmakaṃ paṭhamamāsaṃ ukkaḍḍhitukāmo,",
  "atk-vin02a2:526_1": "sāvaṇamāsaṃ akatvā puna āsāḷhīmāsameva kattukāmoti attho.",
  "atk-vin02a2:526_2": "Āgame juṇheti āgame māseti attho.",
  "atk-vin02a2:526_3": "Anujānāmi bhikkhave rājūnaṃ anuvattitunti ettha vassukkaḍḍhane bhikkhūnaṃ kāci parihāni nāma natthīti anuvattituṃ anuññātaṃ,",
  "atk-vin02a2:526_4": "tasmā aññasmimpi dhammike kamme anuvattitabbaṃ.",
  "atk-vin02a2:526_5": "Adhammike pana na kassaci anuvattitabbaṃ.",
  "atk-vin02a2:527_0": "Sattāhakaraṇīyānujānanakathā",
  "atk-vin02a2:528_0": "187- 8.",
  "atk-vin02a2:528_1": "Sattāhakaraṇīyesu –",
  "atk-vin02a2:528_2": "sattāhakaraṇīyena gantunti sattāhabbhantare yaṃ kattabbaṃ taṃ sattāhakaraṇīyaṃ,",
  "atk-vin02a2:528_3": "tena sattāhakaraṇīyena karaṇabhūtena gantuṃ anujānāmīti attho.",
  "atk-vin02a2:528_4": "Pahite gantunti imehi sattahi bhikkhuādīhi dūte pahiteyeva gantuṃ anujānāmīti attho.",
  "atk-vin02a2:528_5": "Sattāhaṃ sannivatto kātabboti sattāheyeva sannivattitabbo,",
  "atk-vin02a2:528_6": "aṭṭhamo aruṇo tattheva na uṭṭhāpetabboti attho.",
  "atk-vin02a2:529_0": "Bhikkhunisaṅghaṃ uddissāti ito paṭṭhāya vaccakuṭi jantāgharaṃ jantāgharasālāti imāni tīṇi parihīnāni.",
  "atk-vin02a2:530_0": "189.",
  "atk-vin02a2:530_1": "Udositādīni udositasikkhāpadādīsu vuttāneva.",
  "atk-vin02a2:530_2": "Rasavatīti bhattagehaṃ vuccati.",
  "atk-vin02a2:530_3": "Vāreyyaṃ sañcarittasikkhāpade vuttameva.",
  "atk-vin02a2:530_4": "Purāyaṃ suttanto palujjatīti yāva ayaṃ suttanto na palujjati,",
  "atk-vin02a2:530_5": "yāva ayaṃ suttanto na vinassati.",
  "atk-vin02a2:530_6": "Aññataraṃ vā panassa kiccaṃ hoti karaṇīyaṃ vāti etena parisaṅkhataṃ yaṃkiñci karaṇīyaṃ saṅgahitaṃ hoti.",
  "atk-vin02a2:530_7": "Sabbattha ca “icchāmi dānañca dātuṃ dhammañca sotuṃ bhikkhū ca passitu”nti imināva kappiyavacanena pesite gantabbaṃ,",
  "atk-vin02a2:530_8": "etesaṃ vā vevacanena.",
  "atk-vin02a2:530_9": "Peyyālakkamo pana evaṃ veditabbo,",
  "atk-vin02a2:530_10": "yathā “upāsakena saṅghaṃ uddissa vihārādayo kārāpitā honti,",
  "atk-vin02a2:530_11": "sambahule bhikkhū uddissa,",
  "atk-vin02a2:530_12": "ekaṃ bhikkhuṃ uddissa,",
  "atk-vin02a2:530_13": "bhikkhunisaṅghaṃ uddissa,",
  "atk-vin02a2:530_14": "sambahulā bhikkhuniyo,",
  "atk-vin02a2:530_15": "ekaṃ bhikkhuniṃ,",
  "atk-vin02a2:530_16": "sambahulā sikkhamānāyo,",
  "atk-vin02a2:530_17": "ekaṃ sikkhamānaṃ,",
  "atk-vin02a2:530_18": "sambahule sāmaṇere,",
  "atk-vin02a2:530_19": "ekaṃ sāmaṇeraṃ,",
  "atk-vin02a2:530_20": "sambahulā sāmaṇeriyo,",
  "atk-vin02a2:530_21": "ekaṃ sāmaṇeriṃ uddissa attano atthāya nivesanaṃ kārāpitaṃ hotī”ti vuttaṃ;",
  "atk-vin02a2:530_22": "evameva “upāsikāya,",
  "atk-vin02a2:530_23": "bhikkhunā,",
  "atk-vin02a2:530_24": "bhikkhuniyā,",
  "atk-vin02a2:530_25": "sikkhamānāya,",
  "atk-vin02a2:530_26": "sāmaṇerena,",
  "atk-vin02a2:530_27": "sāmaṇeriyā saṅghaṃ uddissā”ti sabbaṃ vattabbaṃ.",
  "atk-vin02a2:530_28": "Etesu sattappakāresu karaṇīyesu pahite gantabbaṃ.",
  "atk-vin02a2:531_0": "Pañcannaṃappahitepianujānanakathā",
  "atk-vin02a2:532_0": "193.",
  "atk-vin02a2:532_1": "Pañcannaṃ sattāhakaraṇīyenāti etesaṃ bhikkhuādīnaṃ sahadhammikānaṃ “gilānabhattaṃ vā gilānupaṭṭhākabhattaṃ vā bhesajjaṃ vā pariyesissāmi,",
  "atk-vin02a2:532_2": "pucchissāmi vā,",
  "atk-vin02a2:532_3": "upaṭṭhahissāmi vā”ti evamādinā parato vitthāretvā dassitena kāraṇena appahitepi gantabbaṃ,",
  "atk-vin02a2:532_4": "pageva pahite.",
  "atk-vin02a2:532_5": "Bhikkhu gilāno hoti,",
  "atk-vin02a2:532_6": "anabhirati uppannā hoti,",
  "atk-vin02a2:532_7": "kukkuccaṃ uppannaṃ hoti,",
  "atk-vin02a2:532_8": "diṭṭhigataṃ uppannaṃ hoti,",
  "atk-vin02a2:532_9": "garudhammaṃ ajjhāpanno hoti parivāsāraho,",
  "atk-vin02a2:532_10": "mūlāya paṭikassanāraho hoti,",
  "atk-vin02a2:532_11": "mānattāraho,",
  "atk-vin02a2:532_12": "abbhānāraho,",
  "atk-vin02a2:532_13": "saṅgho kammaṃ kattukāmo hoti,",
  "atk-vin02a2:532_14": "kataṃ vā saṅghena kammaṃ hotīti etehi dasahi kāraṇehi bhikkhussa santikaṃ gantabbaṃ.",
  "atk-vin02a2:532_15": "Bhikkhuniyā santikaṃ navahi kāraṇehi gantabbaṃ,",
  "atk-vin02a2:532_16": "sikkhamānāya santikaṃ chahi –",
  "atk-vin02a2:532_17": "ādito catūhi,",
  "atk-vin02a2:532_18": "sikkhā kuppitā hoti,",
  "atk-vin02a2:532_19": "upasampajjitukāmā hotīti.",
  "atk-vin02a2:532_20": "Sāmaṇerassāpi chahi –",
  "atk-vin02a2:532_21": "ādito catūhi,",
  "atk-vin02a2:532_22": "vassaṃ pucchitukāmo upasampajjitukāmo hotīti.",
  "atk-vin02a2:532_23": "Sāmaṇeriyā upasampadaṃ apanetvā sikkhāpadaṃ dātukāmo hotīti iminā saddhiṃ pañcahi.",
  "atk-vin02a2:532_24": "Parato mātāpitūnaṃ anuññātaṭṭhānepi eseva nayo.",
  "atk-vin02a2:532_25": "Andhakaṭṭhakathāyaṃ pana “ye mātāpitūnaṃ upaṭṭhākā ñātakā vā aññātakā vā tesampi appahite gantuṃ vaṭṭatī”ti vuttaṃ,",
  "atk-vin02a2:532_26": "taṃ neva aṭṭhakathāyaṃ,",
  "atk-vin02a2:532_27": "na pāḷiyā vuttaṃ,",
  "atk-vin02a2:532_28": "tasmā na gahetabbaṃ.",
  "atk-vin02a2:533_0": "Pahiteyevaanujānanakathā",
  "atk-vin02a2:534_0": "199.",
  "atk-vin02a2:534_1": "Bhikkhugatikoti ekasmiṃ vihāre bhikkhūhi saddhiṃ vasanakapuriso.",
  "atk-vin02a2:534_2": "Undriyatīti palujjati.",
  "atk-vin02a2:534_3": "Bhaṇḍaṃ chedāpitanti dabbasambhārabhaṇḍaṃ chedāpitaṃ.",
  "atk-vin02a2:534_4": "Āvahāpeyyunti āharāpeyyuṃ.",
  "atk-vin02a2:534_5": "Dajjāhanti dajje ahaṃ.",
  "atk-vin02a2:534_6": "Saṅghakaraṇīyenāti ettha yaṃkiñci uposathāgārādīsu senāsanesu cetiyachattavedikādīsu vā kattabbaṃ,",
  "atk-vin02a2:534_7": "antamaso bhikkhuno puggalikasenāsanampi,",
  "atk-vin02a2:534_8": "sabbaṃ saṅghakaraṇīyameva.",
  "atk-vin02a2:534_9": "Tasmā tassa nipphādanatthaṃ dabbasambhārādīni vā āharituṃ vaḍḍhakīppabhutīnaṃ bhattavetanādīni vā dāpetuṃ gantabbaṃ.",
  "atk-vin02a2:535_0": "Ayaṃ panettha pāḷimuttakaratticchedavinicchayo –",
  "atk-vin02a2:535_1": "dhammasavanatthāya animantitena gantuṃ na vaṭṭati.",
  "atk-vin02a2:535_2": "Sace ekasmiṃ mahāvāse paṭhamaṃyeva katikā katā hoti –",
  "atk-vin02a2:535_3": "“asukadivasaṃ nāma sannipatitabba”nti,",
  "atk-vin02a2:535_4": "nimantitoyeva nāma hoti,",
  "atk-vin02a2:535_5": "gantuṃ vaṭṭati.",
  "atk-vin02a2:535_6": "“Bhaṇḍakaṃ dhovissāmī”ti gantuṃ na vaṭṭati.",
  "atk-vin02a2:535_7": "Sace pana ācariyupajjhāyā pahiṇanti, vaṭṭati.",
  "atk-vin02a2:535_8": "Nātidūre vihāro hoti,",
  "atk-vin02a2:535_9": "tattha gantvā ajjeva āgamissāmīti sampāpuṇituṃ na sakkoti, vaṭṭati.",
  "atk-vin02a2:535_10": "Uddesaparipucchādīnaṃ atthāyapi gantuṃ na vaṭṭati.",
  "atk-vin02a2:535_11": "“Ācariyaṃ passissāmī”ti pana gantuṃ labhati.",
  "atk-vin02a2:535_12": "Sace pana naṃ ācariyo “ajja mā gacchā”ti vadati, vaṭṭati.",
  "atk-vin02a2:535_13": "Upaṭṭhākakulaṃ vā ñātikulaṃ vā dassanāya gantuṃ na labhatīti.",
  "atk-vin02a2:536_0": "Antarāyeanāpattivassacchedakathā",
  "atk-vin02a2:537_0": "201.",
  "atk-vin02a2:537_1": "Yena gāmo tena gantuntiādīsu sace gāmo avidūraṃ gato hoti,",
  "atk-vin02a2:537_2": "tattha piṇḍāya caritvā vihārameva āgantvā vasitabbaṃ.",
  "atk-vin02a2:537_3": "Sace dūraṃ gato,",
  "atk-vin02a2:537_4": "sattāhavārena aruṇo uṭṭhāpetabbo.",
  "atk-vin02a2:537_5": "Na sakkā ce hoti,",
  "atk-vin02a2:537_6": "tatreva sabhāgaṭṭhāne vasitabbaṃ.",
  "atk-vin02a2:537_7": "Sace manussā yathāpavattāni salākabhattādīni denti,",
  "atk-vin02a2:537_8": "“na mayaṃ tasmiṃ vihāre vasimhā”ti vattabbā.",
  "atk-vin02a2:537_9": "“Mayaṃ vihārassa vā pāsādassa vā na dema,",
  "atk-vin02a2:537_10": "tumhākaṃ dema,",
  "atk-vin02a2:537_11": "yattha katthaci vasitvā bhuñjathā”ti vutte pana yathāsukhaṃ bhuñjitabbaṃ,",
  "atk-vin02a2:537_12": "tesaṃyeva taṃ pāpuṇāti.",
  "atk-vin02a2:537_13": "“Tumhākaṃ vasanaṭṭhāne pāpuṇāpetvā bhuñjathā”ti vutte pana yattha vasanti,",
  "atk-vin02a2:537_14": "tattha netvā vassaggena pāpuṇāpetvā bhuñjitabbaṃ.",
  "atk-vin02a2:538_0": "Sace pavāritakāle vassāvāsikaṃ denti,",
  "atk-vin02a2:538_1": "yadi sattāhavārena aruṇaṃ uṭṭhāpayiṃsu,",
  "atk-vin02a2:538_2": "gahetabbaṃ.",
  "atk-vin02a2:538_3": "Chinnavassehi pana “na mayaṃ tattha vasimha,",
  "atk-vin02a2:538_4": "chinnavassā maya”nti vattabbaṃ.",
  "atk-vin02a2:538_5": "Yadi “yesaṃ amhākaṃ senāsanaṃ pāpitaṃ,",
  "atk-vin02a2:538_6": "te gaṇhantū”ti vadanti,",
  "atk-vin02a2:538_7": "gahetabbaṃ.",
  "atk-vin02a2:538_8": "Yaṃ pana vihāre upanikkhittakaṃ mā vinassīti idha āhaṭaṃ cīvarādivebhaṅgiyabhaṇḍaṃ,",
  "atk-vin02a2:538_9": "taṃ tattheva gantvā apaloketvā bhājetabbaṃ.",
  "atk-vin02a2:538_10": "“Ito ayyānaṃ cattāro paccaye dethā”ti kappiyakārakānaṃ dinne khettavatthuādike tatruppādepi eseva nayo.",
  "atk-vin02a2:538_11": "Saṅghikañhi vebhaṅgiyabhaṇḍaṃ antovihāre vā bahisīmāya vā hotu,",
  "atk-vin02a2:538_12": "bahisīmāya ṭhitānaṃ apaloketvā bhājetuṃ na vaṭṭati.",
  "atk-vin02a2:538_13": "Ubhayattha ṭhitampi pana antosīmāya ṭhitānaṃ apaloketvā bhājetuṃ vaṭṭatiyeva.",
  "atk-vin02a2:539_0": "Saṅghabhedeanāpattivassacchedakathā",
  "atk-vin02a2:540_0": "202.",
  "atk-vin02a2:540_1": "Saṅgho bhinnoti ettha bhinne saṅghe gantvā karaṇīyaṃ natthi,",
  "atk-vin02a2:540_2": "yo pana “bhijjissatī”ti āsaṅkito,",
  "atk-vin02a2:540_3": "taṃ sandhāya “bhinno”ti vuttaṃ.",
  "atk-vin02a2:540_4": "Sambahulāhi bhikkhunīhi saṅgho bhinnoti ettha na bhikkhunīhi saṅgho bhinnoti daṭṭhabbo.",
  "atk-vin02a2:540_5": "Vuttañhetaṃ “na kho upāli bhikkhunī saṅghaṃ bhindatī”ti.",
  "atk-vin02a2:540_6": "Etā pana nissāya anubalaṃ katvā yaṃ saṅghaṃ “bhikkhū bhindeyyu”nti āsaṅkā hoti,",
  "atk-vin02a2:540_7": "taṃ sandhāyetaṃ vuttaṃ.",
  "atk-vin02a2:541_0": "Vajādīsuvassūpagamanakathā",
  "atk-vin02a2:542_0": "203.",
  "atk-vin02a2:542_1": "Vajoti gopālakānaṃ nivāsaṭṭhānaṃ.",
  "atk-vin02a2:542_2": "Yena vajoti ettha vajena saddhiṃ gatassa vassacchede anāpatti.",
  "atk-vin02a2:543_0": "Upakaṭṭhāyāti āsannāya.",
  "atk-vin02a2:543_1": "Satthe vassaṃ upagantunti ettha vassūpanāyikadivase tena bhikkhunā upāsakā vattabbā “kuṭikā laddhuṃ vaṭṭatī”ti.",
  "atk-vin02a2:543_2": "Sace karitvā denti,",
  "atk-vin02a2:543_3": "tattha pavisitvā “idha vassaṃ upemī”ti tikkhattuṃ vattabbaṃ.",
  "atk-vin02a2:543_4": "No ce denti,",
  "atk-vin02a2:543_5": "sālāsaṅkhepena ṭhitasakaṭassa heṭṭhā upagantabbaṃ.",
  "atk-vin02a2:543_6": "Tampi alabhantena ālayo kātabbo.",
  "atk-vin02a2:543_7": "Satthe pana vassaṃ upagantuṃ na vaṭṭati.",
  "atk-vin02a2:543_8": "Ālayo nāma “idha vassaṃ vasissāmī”ti cittuppādamattaṃ.",
  "atk-vin02a2:543_9": "Sace maggappaṭipanneyeva satthe pavāraṇadivaso hoti,",
  "atk-vin02a2:543_10": "tattheva pavāretabbaṃ.",
  "atk-vin02a2:543_11": "Atha sattho antovasseyeva bhikkhunā patthitaṭṭhānaṃ patvā atikkamati,",
  "atk-vin02a2:543_12": "patthitaṭṭhāne vasitvā tattha bhikkhūhi saddhiṃ pavāretabbaṃ.",
  "atk-vin02a2:543_13": "Athāpi sattho antovasseyeva antarā ekasmiṃ gāme tiṭṭhati vā vippakirati vā,",
  "atk-vin02a2:543_14": "tasmiṃyeva gāme bhikkhūhi saddhiṃ vasitvā pavāretabbaṃ,",
  "atk-vin02a2:543_15": "apavāretvā tato paraṃ gantuṃ na vaṭṭati.",
  "atk-vin02a2:544_0": "Nāvāyaṃ vassaṃ upagacchantenāpi kuṭiyaṃyeva upagantabbaṃ.",
  "atk-vin02a2:544_1": "Pariyesitvā alabhantena ālayo kātabbo.",
  "atk-vin02a2:544_2": "Sace antotemāsaṃ nāvā samuddeyeva hoti,",
  "atk-vin02a2:544_3": "tattheva pavāretabbaṃ.",
  "atk-vin02a2:544_4": "Atha nāvā kūlaṃ labhati,",
  "atk-vin02a2:544_5": "ayañca parato gantukāmo hoti,",
  "atk-vin02a2:544_6": "gantuṃ na vaṭṭati.",
  "atk-vin02a2:544_7": "Nāvāya laddhagāmeyeva vasitvā bhikkhūhi saddhiṃ pavāretabbaṃ.",
  "atk-vin02a2:544_8": "Sacepi nāvā anutīrameva aññattha gacchati,",
  "atk-vin02a2:544_9": "bhikkhu ca paṭhamaṃ laddhagāmeyeva vasitukāmo,",
  "atk-vin02a2:544_10": "nāvā gacchatu bhikkhunā tattheva vasitvā bhikkhūhi saddhiṃ pavāretabbaṃ.",
  "atk-vin02a2:545_0": "Iti vaje satthe nāvāyanti tīsu ṭhānesu natthi vassacchede āpatti,",
  "atk-vin02a2:545_1": "pavāretuñca labhati.",
  "atk-vin02a2:545_2": "Purimesu pana “vāḷehi ubbāḷhā hontī”tiādīsu saṅghabhedapariyantesu vatthūsu kevalaṃ anāpatti hoti,",
  "atk-vin02a2:545_3": "pavāretuṃ pana na labhati.",
  "atk-vin02a2:546_0": "204.",
  "atk-vin02a2:546_1": "Na bhikkhave rukkhasusireti ettha suddhe rukkhasusireyeva na vaṭṭati;",
  "atk-vin02a2:546_2": "mahantassa pana rukkhasusirassa anto padaracchadanaṃ kuṭikaṃ katvā pavisanadvāraṃ yojetvā upagantuṃ vaṭṭati.",
  "atk-vin02a2:546_3": "Rūkkhaṃ chinditvā khāṇukamatthake padaracchadanaṃ kuṭikaṃ katvāpi vaṭṭatiyeva.",
  "atk-vin02a2:546_4": "Rukkhaviṭabhiyāti etthāpi suddhe viṭapamatte na vaṭṭati.",
  "atk-vin02a2:546_5": "Mahāviṭape pana aṭṭakaṃ bandhitvā tattha padaracchadanaṃ kuṭikaṃ katvā upagantabbaṃ.",
  "atk-vin02a2:546_6": "Asenāsanikenāti yassa pañcannaṃ chadanānaṃ aññatarena channaṃ yojitadvārabandhanaṃ senāsanaṃ natthi,",
  "atk-vin02a2:546_7": "tena na upagantabbaṃ.",
  "atk-vin02a2:546_8": "Na bhikkhave chavakuṭikāyanti chavakuṭikā nāma ṭaṅkitamañcādibhedā kuṭi,",
  "atk-vin02a2:546_9": "tattha upagantuṃ na vaṭṭati.",
  "atk-vin02a2:546_10": "Susāne pana aññaṃ kuṭikaṃ katvā upagantuṃ vaṭṭati.",
  "atk-vin02a2:546_11": "Na bhikkhave chatteti etthāpi catūsu thambhesu chattaṃ ṭhapetvā āvaraṇaṃ katvā dvāraṃ yojetvā upagantuṃ vaṭṭati,",
  "atk-vin02a2:546_12": "chattakuṭikā nāmesā hoti.",
  "atk-vin02a2:546_13": "Cāṭiyāti etthāpi mahantena kapallena chatte vuttanayena kuṭiṃ katvā upagantuṃ vaṭṭati.",
  "atk-vin02a2:547_0": "Adhammikakatikādikathā",
  "atk-vin02a2:548_0": "205.",
  "atk-vin02a2:548_1": "Evarūpā katikāti ettha aññāpi yā īdisī adhammikā katikā hoti,",
  "atk-vin02a2:548_2": "sā na kātabbāti attho.",
  "atk-vin02a2:548_3": "Tassā lakkhaṇaṃ mahāvibhaṅge vuttaṃ.",
  "atk-vin02a2:549_0": "207- 8.",
  "atk-vin02a2:549_1": "Paṭissave ca āpatti dukkaṭassāti ettha na kevalaṃ “imaṃ temāsaṃ idha vassaṃ vasathā”ti etasseva paṭissave āpatti,",
  "atk-vin02a2:549_2": "“imaṃ temāsaṃ bhikkhaṃ gaṇhatha,",
  "atk-vin02a2:549_3": "ubhopi mayaṃ idha vassaṃ vasissāma,",
  "atk-vin02a2:549_4": "ekato uddisāpessāmā”ti evamādināpi tassa tassa paṭissave dukkaṭaṃ.",
  "atk-vin02a2:549_5": "Tañca kho paṭhamaṃ suddhacittassa pacchā visaṃvādanapaccayā,",
  "atk-vin02a2:549_6": "paṭhamampi asuddhacittassa pana paṭissave pācittiyaṃ,",
  "atk-vin02a2:549_7": "visaṃvādane dukkaṭanti pācittiyena saddhiṃ dukkaṭaṃ yujjati.",
  "atk-vin02a2:550_0": "So tadaheva akaraṇīyotiādīsu sace vassaṃ anupagantvā vā pakkamati,",
  "atk-vin02a2:550_1": "upagantvā vā sattāhaṃ bahiddhā vītināmeti,",
  "atk-vin02a2:550_2": "purimikā ca na paññāyati,",
  "atk-vin02a2:550_3": "paṭissave ca āpatti.",
  "atk-vin02a2:550_4": "Vassaṃ upagantvā pana aruṇaṃ anuṭṭhāpetvā tadaheva sattāhakaraṇīyena pakkamantassāpi antosattāhe nivattantassa anāpatti,",
  "atk-vin02a2:550_5": "ko pana vādo dvīhatīhaṃ vasitvā antosattāhe nivattantassa.",
  "atk-vin02a2:550_6": "Dvīhatīhaṃ vasitvāti etthāpi nirapekkheneva upacārātikkame vassacchedo veditabbo.",
  "atk-vin02a2:550_7": "Sace idha vasissāmīti ālayo atthi,",
  "atk-vin02a2:550_8": "asatiyā pana vassaṃ na upeti,",
  "atk-vin02a2:550_9": "gahitasenāsanaṃ suggahitaṃ,",
  "atk-vin02a2:550_10": "chinnavasso na hoti,",
  "atk-vin02a2:550_11": "pavāretuṃ labhatiyeva.",
  "atk-vin02a2:551_0": "Sattāhaṃ anāgatāya pavāraṇāyāti ettha navamito paṭṭhāya gantuṃ vaṭṭati,",
  "atk-vin02a2:551_1": "āgacchatu vā mā vā, anāpatti.",
  "atk-vin02a2:551_2": "Sesaṃ uttānamevāti.",
  "atk-vin02a2:552_0": "Vassūpanāyikakkhandhakavaṇṇanā niṭṭhitā.",
  "atk-vin02a2:553_0": "4. Pavāraṇākkhandhakaṃ",
  "atk-vin02a2:554_0": "Aphāsukavihārakathā",
  "atk-vin02a2:555_0": "209.",
  "atk-vin02a2:555_1": "Pavāraṇākkhandhake –",
  "atk-vin02a2:555_2": "neva ālapeyyāma na sallapeyyāmāti ettha ālāpo nāma paṭhamavacanaṃ;",
  "atk-vin02a2:555_3": "sallāpo pacchimavacanaṃ.",
  "atk-vin02a2:555_4": "Hatthavilaṅghakenāti hatthukkhepakena.",
  "atk-vin02a2:555_5": "Pasusaṃvāsanti pasūnaṃ viya saṃvāsaṃ.",
  "atk-vin02a2:555_6": "Pasavopi hi attano uppannaṃ sukhadukkhaṃ aññamaññassa na ārocenti,",
  "atk-vin02a2:555_7": "paṭisanthāraṃ na karonti,",
  "atk-vin02a2:555_8": "tathā etepi na akaṃsu;",
  "atk-vin02a2:555_9": "tasmā nesaṃ saṃvāso “pasusaṃvāso”ti vuccati.",
  "atk-vin02a2:555_10": "Esa nayo sabbattha.",
  "atk-vin02a2:555_11": "Na bhikkhave mūgabbataṃ titthiyasamādānanti “imaṃ temāsaṃ na kathetabba”nti evarūpaṃ vatasamādānaṃ na kātabbaṃ;",
  "atk-vin02a2:555_12": "adhammakatikā hesā.",
  "atk-vin02a2:555_13": "Aññamaññānulomatāti aññamaññaṃ vattuṃ anulomabhāvo.",
  "atk-vin02a2:555_14": "“Vadantu maṃ āyasmanto”ti hi vadantaṃ sakkā hoti kiñci vattuṃ;",
  "atk-vin02a2:555_15": "na itaraṃ.",
  "atk-vin02a2:555_16": "Āpattivuṭṭhānatā vinayapurekkhāratāti āpattīhi vuṭṭhānabhāvo vinayaṃ purato katvā caraṇabhāvo.",
  "atk-vin02a2:555_17": "“Vadantu maṃ āyasmanto”ti hi evaṃ vadanto āpattīhi vuṭṭhahissati,",
  "atk-vin02a2:555_18": "vinayañca purakkhatvā viharissatīti vuccati.",
  "atk-vin02a2:556_0": "210.",
  "atk-vin02a2:556_1": "Suṇātu me bhante saṅgho ajja pavāraṇā,",
  "atk-vin02a2:556_2": "yadi saṅghassa pattakallaṃ,",
  "atk-vin02a2:556_3": "saṅgho pavāreyyāti ayaṃ sabbasaṅgāhikā nāma ñatti;",
  "atk-vin02a2:556_4": "evañhi vutte tevācikaṃ dvevācikaṃ ekavācikañca pavāretuṃ vaṭṭati.",
  "atk-vin02a2:556_5": "Samānavassikaṃ na vaṭṭati.",
  "atk-vin02a2:556_6": "“Tevācikaṃ pavāreyyā”ti vutte pana tevācikameva vaṭṭati,",
  "atk-vin02a2:556_7": "aññaṃ na vaṭṭati.",
  "atk-vin02a2:556_8": "“Dvevācikaṃ pavāreyyā”ti vutte dvevācikañca tevācikañca vaṭṭati,",
  "atk-vin02a2:556_9": "ekavācikañca samānavassikañca na vaṭṭati.",
  "atk-vin02a2:556_10": "“Ekavācikaṃ pavāreyyā”ti vutte pana ekavācika-",
  "atk-vin02a2:556_11": "dvevācika-",
  "atk-vin02a2:556_12": "tevācikāni vaṭṭanti,",
  "atk-vin02a2:556_13": "samānavassikameva na vaṭṭati.",
  "atk-vin02a2:556_14": "“Samānavassika”nti vutte sabbaṃ vaṭṭati.",
  "atk-vin02a2:557_0": "211. Acchantīti nisinnāva honti, na uṭṭhahanti. Tadamantarāti tadantarā; tāvatakaṃ kālanti attho.",
  "atk-vin02a2:558_0": "Pavāraṇābhedakathā",
  "atk-vin02a2:559_0": "212.",
  "atk-vin02a2:559_1": "Cātuddasikā ca pannarasikā cāti ettha cātuddasikāya “ajja pavāraṇā cātuddasī”ti evaṃ pubbakiccaṃ kātabbaṃ,",
  "atk-vin02a2:559_2": "pannarasikāya “ajja pavāraṇā pannarasī”ti.",
  "atk-vin02a2:560_0": "Pavāraṇakammesu sace ekasmiṃ vihāre pañcasu bhikkhūsu vasantesu ekassa pavāraṇaṃ āharitvā cattāro gaṇañattiṃ ṭhapetvā pavārenti,",
  "atk-vin02a2:560_1": "catūsu tīsu vā vasantesu ekassa pavāraṇaṃ āharitvā tayo vā dve vā saṅghañattiṃ ṭhapetvā pavārenti,",
  "atk-vin02a2:560_2": "sabbametaṃ adhammenavaggaṃ pavāraṇakammaṃ.",
  "atk-vin02a2:561_0": "Sace pana sabbepi pañca janā ekato sannipatitvā gaṇañattiṃ ṭhapetvā pavārenti,",
  "atk-vin02a2:561_1": "cattāro tayo vā dve vā vasantā ekato sannipatitvā saṅghañattiṃ ṭhapetvā pavārenti,",
  "atk-vin02a2:561_2": "sabbametaṃ adhammenasamaggaṃ pavāraṇakammaṃ.",
  "atk-vin02a2:562_0": "Sace pañcasu janesu ekassa pavāraṇaṃ āharitvā cattāro saṅghañattiṃ ṭhapetvā pavārenti,",
  "atk-vin02a2:562_1": "catūsu tīsu vā ekassa pavāraṇaṃ āharitvā tayo vā dve vā gaṇañattiṃ ṭhapetvā pavārenti,",
  "atk-vin02a2:562_2": "sabbametaṃ dhammenavaggaṃ pavāraṇakammaṃ.",
  "atk-vin02a2:563_0": "Sace pana sabbepi pañca janā ekato sannipatitvā saṅghañattiṃ ṭhapetvā pavārenti,",
  "atk-vin02a2:563_1": "cattāro vā tayo vā ekato sannipatitvā gaṇañattiṃ ṭhapetvā pavārenti,",
  "atk-vin02a2:563_2": "dve aññamaññaṃ pavārenti,",
  "atk-vin02a2:563_3": "ekako vasanto adhiṭṭhānapavāraṇaṃ karoti,",
  "atk-vin02a2:563_4": "sabbametaṃ dhammenasamaggaṃ nāma pavāraṇakammanti.",
  "atk-vin02a2:564_0": "Pavāraṇādānānujānanakathā",
  "atk-vin02a2:565_0": "213.",
  "atk-vin02a2:565_1": "Dinnā hoti pavāraṇāti ettha evaṃ dinnāya pavāraṇāya pavāraṇāhārakena saṅghaṃ upasaṅkamitvā evaṃ pavāretabbaṃ –",
  "atk-vin02a2:565_2": "“tisso bhante bhikkhu saṅghaṃ pavāreti diṭṭhena vā sutena vā parisaṅkāya vā,",
  "atk-vin02a2:565_3": "vadatu taṃ bhante saṅgho anukampaṃ upādāya,",
  "atk-vin02a2:565_4": "passanto paṭikarissati.",
  "atk-vin02a2:565_5": "Dutiyampi…pe…",
  "atk-vin02a2:565_6": "tatiyampi bhante tisso bhikkhu saṅghaṃ pavāreti…pe…",
  "atk-vin02a2:565_7": "paṭikarissatī”ti.",
  "atk-vin02a2:565_8": "Sace pana vuḍḍhataro hoti,",
  "atk-vin02a2:565_9": "“āyasmā bhante tisso”ti vattabbaṃ;",
  "atk-vin02a2:565_10": "evañhi tena tassatthāya pavāritaṃ hotīti.",
  "atk-vin02a2:566_0": "Pavāraṇaṃ dentena chandampi dātunti ettha chandadānaṃ uposathakkhandhake vuttanayeneva veditabbaṃ.",
  "atk-vin02a2:566_1": "Idhāpi ca chandadānaṃ avasesakammatthāya.",
  "atk-vin02a2:566_2": "Tasmā sace pavāraṇaṃ dento chandaṃ deti,",
  "atk-vin02a2:566_3": "vuttanayena āhaṭāya pavāraṇāya tena ca bhikkhunā saṅghena ca pavāritameva hoti.",
  "atk-vin02a2:566_4": "Atha pavāraṇameva deti,",
  "atk-vin02a2:566_5": "na chandaṃ,",
  "atk-vin02a2:566_6": "tassa ca pavāraṇāya ārocitāya saṅghena ca pavārite sabbesaṃ suppavāritaṃ hoti,",
  "atk-vin02a2:566_7": "aññaṃ pana kammaṃ kuppati.",
  "atk-vin02a2:566_8": "Sace chandameva deti na pavāraṇaṃ,",
  "atk-vin02a2:566_9": "saṅghassa pavāraṇā ca sesakammāni ca na kuppanti,",
  "atk-vin02a2:566_10": "tena pana bhikkhunā appavāritaṃ hoti.",
  "atk-vin02a2:566_11": "Pavāraṇadivase pana bahisīmāyaṃ pavāraṇaṃ adhiṭṭhahitvā āgatenapi chando dātabbo,",
  "atk-vin02a2:566_12": "tena saṅghassa pavāraṇakammaṃ na kuppati.",
  "atk-vin02a2:567_0": "218.",
  "atk-vin02a2:567_1": "Ajja me pavāraṇāti ettha sace cātuddasikā hoti,",
  "atk-vin02a2:567_2": "“ajja me pavāraṇā cātuddasī”ti sace pannarasikā “ajja me pavāraṇā pannarasī”ti evaṃ adhiṭṭhātabbaṃ.",
  "atk-vin02a2:568_0": "219. Tadahupavāraṇāya āpattintiādi vuttanayameva.",
  "atk-vin02a2:569_0": "Anāpattipannarasakādikathā",
  "atk-vin02a2:570_0": "222.",
  "atk-vin02a2:570_1": "Puna pavāretabbanti puna pubbakiccaṃ katvā ñattiṃ ṭhapetvā saṅghattherato paṭṭhāya pavāretabbaṃ.",
  "atk-vin02a2:570_2": "Sesaṃ uposathakkhandhakavaṇṇanāyaṃ vuttanayeneva veditabbaṃ.",
  "atk-vin02a2:571_0": "228.",
  "atk-vin02a2:571_1": "Āgantukehi āvāsikānaṃ anuvattitabbanti “ajja pavāraṇā cātuddasī”ti etadeva pubbakiccaṃ kātabbaṃ.",
  "atk-vin02a2:571_2": "Pannarasikavārepi eseva nayo.",
  "atk-vin02a2:571_3": "Āvāsikehi nissīmaṃ gantvā pavāretabbanti assāvasāne ayaṃ pāḷimuttakavinicchayo –",
  "atk-vin02a2:571_4": "sace purimikāya pañca bhikkhū vassaṃ upagatā,",
  "atk-vin02a2:571_5": "pacchimikāyapi pañca,",
  "atk-vin02a2:571_6": "purimehi ñattiṃ ṭhapetvā pavārite pacchimehi tesaṃ santike pārisuddhiuposatho kātabbo,",
  "atk-vin02a2:571_7": "na ekasmiṃ uposathagge dve ñattiyo ṭhapetabbā.",
  "atk-vin02a2:571_8": "Sacepi pacchimikāya upagatā cattāro tayo dve eko vā hoti,",
  "atk-vin02a2:571_9": "eseva nayo.",
  "atk-vin02a2:571_10": "Atha purimikāya cattāro pacchimikāyapi cattāro tayo dve eko vā eseva nayo.",
  "atk-vin02a2:571_11": "Athāpi purimikāya tayo,",
  "atk-vin02a2:571_12": "pacchimikāyapi tayo dve vā,",
  "atk-vin02a2:571_13": "eseva nayo.",
  "atk-vin02a2:571_14": "Idañhettha lakkhaṇaṃ –",
  "atk-vin02a2:571_15": "sace purimikāya upagatehi pacchimikāya upagatā thokatarā ceva honti samasamā ca,",
  "atk-vin02a2:571_16": "saṅghapavāraṇāya gaṇaṃ pūrenti,",
  "atk-vin02a2:571_17": "saṅghapavāraṇāvasena ñatti ṭhapetabbāti.",
  "atk-vin02a2:572_0": "Sace pana purimikāya tayo,",
  "atk-vin02a2:572_1": "pacchimikāya eko hoti,",
  "atk-vin02a2:572_2": "tena saddhiṃ te cattāro honti,",
  "atk-vin02a2:572_3": "catunnaṃ saṅghañattiṃ ṭhapetvā pavāretuṃ na vaṭṭati.",
  "atk-vin02a2:572_4": "Gaṇañattiyā pana so gaṇapūrako hoti,",
  "atk-vin02a2:572_5": "tasmā gaṇavasena ñattiṃ ṭhapetvā purimehi pavāretabbaṃ.",
  "atk-vin02a2:572_6": "Itarena tesaṃ santike pārisuddhiuposatho kātabbo.",
  "atk-vin02a2:572_7": "Sace purimikāya dve pacchimikāya dve vā eko vā hoti,",
  "atk-vin02a2:572_8": "eseva nayo.",
  "atk-vin02a2:572_9": "Sace purimikāya eko,",
  "atk-vin02a2:572_10": "pacchimikāyapi eko hoti,",
  "atk-vin02a2:572_11": "ekena ekassa santike pavāretabbaṃ,",
  "atk-vin02a2:572_12": "ekena pārisuddhiuposatho kātabbo.",
  "atk-vin02a2:572_13": "Sace pana purimavassūpagatehi pacchimavassūpagatā ekenapi adhikatarā honti,",
  "atk-vin02a2:572_14": "paṭhamaṃ pātimokkhaṃ uddisitvā pacchā thokatarehi tesaṃ santike pavāretabbaṃ.",
  "atk-vin02a2:573_0": "Kattikacātumāsiniyā pavāraṇāya pana sace paṭhamaṃ vassūpagatehi mahāpavāraṇāya pavāritehi pacchā upagatā adhikatarā vā samasamā vā honti,",
  "atk-vin02a2:573_1": "pavāraṇāñattiṃ ṭhapetvā pavāretabbaṃ.",
  "atk-vin02a2:573_2": "Tehi pavārite pacchā itarehi pārisuddhiuposatho kātabbo.",
  "atk-vin02a2:573_3": "Atha mahāpavāraṇāya pavāritā bahū bhikkhū honti,",
  "atk-vin02a2:573_4": "pacchimavassūpagatā thokatarā vā eko vā,",
  "atk-vin02a2:573_5": "pātimokkhe uddiṭṭhe pacchā tesaṃ santike tena pavāretabbaṃ.",
  "atk-vin02a2:574_0": "233.",
  "atk-vin02a2:574_1": "Na ca bhikkhave appavāraṇāya pavāretabbaṃ,",
  "atk-vin02a2:574_2": "aññatra saṅghasāmaggiyāti ettha kosambakasāmaggīsadisāva sāmaggī veditabbā.",
  "atk-vin02a2:574_3": "“Ajja pavāraṇā sāmaggī”ti evañcettha pubbakiccaṃ kātabbaṃ.",
  "atk-vin02a2:574_4": "Ye pana kismiñcideva appamattake pavāraṇaṃ ṭhapetvā samaggā honti,",
  "atk-vin02a2:574_5": "tehi pavāraṇāyameva pavāraṇā kātabbā.",
  "atk-vin02a2:574_6": "Sāmaggīpavāraṇaṃ karontehi ca paṭhamapavāraṇaṃ ṭhapetvā pāṭipadato paṭṭhāya yāva kattikacātumāsinī puṇṇamā,",
  "atk-vin02a2:574_7": "etthantare kātabbā,",
  "atk-vin02a2:574_8": "tato pacchā vā pure vā na vaṭṭati.",
  "atk-vin02a2:575_0": "Dvevācikādipavāraṇākathā",
  "atk-vin02a2:576_0": "234.",
  "atk-vin02a2:576_1": "Dvevācikaṃ pavāretunti ettha ñattiṃ ṭhapentenāpi “yadi saṅghassa pattakallaṃ saṅgho dvevācikaṃ pavāreyyā”ti vattabbaṃ,",
  "atk-vin02a2:576_2": "ekavācike “ekavācikaṃ pavāreyyā”ti,",
  "atk-vin02a2:576_3": "samānavassikepi “samānavassikaṃ pavāreyyā”ti vattabbaṃ,",
  "atk-vin02a2:576_4": "ettha ca bahūpi samānavassā ekato pavāretuṃ labhanti.",
  "atk-vin02a2:577_0": "Pavāraṇāṭhapanakathā",
  "atk-vin02a2:578_0": "236.",
  "atk-vin02a2:578_1": "Bhāsitāya lapitāya apariyositāyāti ettha sabbasaṅgāhikañca puggalikañcāti duvidhaṃ pavāraṇāṭhapanaṃ.",
  "atk-vin02a2:578_2": "Tattha sabbasaṅgāhike “suṇātu me bhante saṅgho…pe…",
  "atk-vin02a2:578_3": "saṅgho tevācikaṃ pavāre” iti sukārato yāva rekāro,",
  "atk-vin02a2:578_4": "tāva bhāsitā lapitā apariyositāva hoti pavāraṇā.",
  "atk-vin02a2:578_5": "Etthantare ekapadepi ṭhapentena ṭhapitā hoti pavāraṇā.",
  "atk-vin02a2:578_6": "‘Yya’kāre pana patte pariyositā hoti,",
  "atk-vin02a2:578_7": "tasmā tato paṭṭhāya ṭhapentena ṭhapitāpi aṭṭhapitā hoti.",
  "atk-vin02a2:578_8": "Puggalikaṭhapane pana –",
  "atk-vin02a2:578_9": "“saṅghaṃ bhante pavāremi…pe…",
  "atk-vin02a2:578_10": "tatiyampi bhante saṅghaṃ pavāremi diṭṭhena vā…pe…",
  "atk-vin02a2:578_11": "passanto paṭī”ti saṅkārato yāva ayaṃ sabbapacchimo ‘ṭi’kāro tāva bhāsitā lapitā apariyositāva hoti pavāraṇā,",
  "atk-vin02a2:578_12": "etthantare ekapadepi ṭhapentena ṭhapitā hoti pavāraṇā,",
  "atk-vin02a2:578_13": "“karissāmī”ti vutte pana pariyositā hoti,",
  "atk-vin02a2:578_14": "tasmā “karissāmī”ti etasmiṃ pade patte ṭhapitāpi aṭṭhapitā hoti.",
  "atk-vin02a2:578_15": "Esa nayo dvevācikaekavācikasamānavassikāsupi.",
  "atk-vin02a2:578_16": "Etāsupi hi ṭikārāvasānaṃyeva ṭhapanakhettanti.",
  "atk-vin02a2:579_0": "237.",
  "atk-vin02a2:579_1": "Anuyuñjiyamānoti “kimhi naṃ ṭhapesī”ti parato vuttanayena pucchiyamāno.",
  "atk-vin02a2:579_2": "Omadditvāti etāni “alaṃ bhikkhu mā bhaṇḍana”ntiādīni vacanāni vatvā,",
  "atk-vin02a2:579_3": "vacanomaddanā hi idha omaddanāti adhippetā.",
  "atk-vin02a2:579_4": "Anuddhaṃsitaṃ paṭijānātīti “amūlakena pārājikena anuddhaṃsito ayaṃ mayā”ti evaṃ paṭijānāti.",
  "atk-vin02a2:579_5": "Yathādhammanti saṅghādisesena anuddhaṃsane pācittiyaṃ;",
  "atk-vin02a2:579_6": "itarehi dukkaṭaṃ.",
  "atk-vin02a2:579_7": "Nāsetvāti liṅganāsanāya nāsetvā.",
  "atk-vin02a2:580_0": "238.",
  "atk-vin02a2:580_1": "Sāssa yathādhammaṃ paṭikatāti ettakameva vatvā pavārethāti vattabbā,",
  "atk-vin02a2:580_2": "asukā nāma āpattīti idaṃ pana na vattabbaṃ,",
  "atk-vin02a2:580_3": "etañhi kalahassa mukhaṃ hoti.",
  "atk-vin02a2:581_0": "Vatthuṭhapanādikathā",
  "atk-vin02a2:582_0": "239.",
  "atk-vin02a2:582_1": "Idaṃ vatthu paññāyati na puggaloti ettha corā kira araññavihāre pokkharaṇito macche gahetvā pacitvā khāditvā agamaṃsu.",
  "atk-vin02a2:582_2": "So taṃ vippakāraṃ disvā ārāme vā kiñci dhuttena kataṃ vippakāraṃ disvā “bhikkhussa iminā kammena bhavitabba”nti sallakkhetvā evamāha.",
  "atk-vin02a2:582_3": "Vatthuṃ ṭhapetvā saṅgho pavāreyyāti “yadā taṃ puggalaṃ jānissāma,",
  "atk-vin02a2:582_4": "tadā naṃ codessāma.",
  "atk-vin02a2:582_5": "Idāni pana saṅgho pavāretū”ti ayamettha attho.",
  "atk-vin02a2:582_6": "Idāneva naṃ vadehīti sace iminā vatthunā kañci puggalaṃ parisaṅkasi,",
  "atk-vin02a2:582_7": "idāneva naṃ apadisāhīti attho.",
  "atk-vin02a2:582_8": "Sace apadisati,",
  "atk-vin02a2:582_9": "taṃ puggalaṃ anuvijjitvā pavāretabbaṃ;",
  "atk-vin02a2:582_10": "no ce apadisati,",
  "atk-vin02a2:582_11": "upaparikkhitvā jānissāmāti pavāretabbaṃ.",
  "atk-vin02a2:583_0": "Ayaṃ puggalo paññāyati na vatthūti ettha eko bhikkhu mālāgandhavilepanehi cetiyaṃ vā pūjesi,",
  "atk-vin02a2:583_1": "ariṭṭhaṃ vā pivi,",
  "atk-vin02a2:583_2": "tassa tadanurūpo sarīragandho ahosi;",
  "atk-vin02a2:583_3": "so taṃ gandhaṃ sandhāya “imassa bhikkhuno evarūpo sarīragandho”ti vatthuṃ pakāsento evamāha.",
  "atk-vin02a2:583_4": "Puggalaṃ ṭhapetvā saṅgho pavāreyyāti etaṃ puggalaṃ ṭhapetvā saṅgho pavāretu.",
  "atk-vin02a2:583_5": "Idāneva naṃ vadehīti yaṃ tvaṃ puggalaṃ ṭhapesi,",
  "atk-vin02a2:583_6": "tassa puggalassa idāneva dosaṃ vada.",
  "atk-vin02a2:583_7": "Sace ayamassa dosoti vadati,",
  "atk-vin02a2:583_8": "taṃ puggalaṃ sodhetvā pavāretabbaṃ.",
  "atk-vin02a2:583_9": "Atha nāhaṃ jānāmīti vadati,",
  "atk-vin02a2:583_10": "upaparikkhitvā jānissāmāti pavāretabbaṃ.",
  "atk-vin02a2:584_0": "Idaṃ vatthu ca puggalo ca paññāyatīti purimanayeneva corehi macche gahetvā pacitvā paribhuttaṭṭhānañca",
  "atk-vin02a2:584_1": "gandhādīhi nahānaṭṭhānañca disvā “pabbajitassa kamma”nti maññamāno so evamāha.",
  "atk-vin02a2:584_2": "Idāneva naṃ vadehīti idāneva tena vatthunā parisaṅkitaṃ puggalaṃ vadehi;",
  "atk-vin02a2:584_3": "idaṃ pana ubhayampi disvā diṭṭhakālato paṭṭhāya vinicchinitvāva pavāretabbaṃ.",
  "atk-vin02a2:584_4": "Kallaṃ vacanāyāti kallaṃ codanāya;",
  "atk-vin02a2:584_5": "codetuṃ vaṭṭatīti attho. Kasmā?",
  "atk-vin02a2:584_6": "Pavāraṇato pubbe avinicchitattā pacchā ca disvā coditattāti.",
  "atk-vin02a2:584_7": "Ukkoṭanakaṃ pācittiyanti idañhi ubhayaṃ pubbe pavāraṇāya disvā vinicchinitvāva bhikkhū pavārenti,",
  "atk-vin02a2:584_8": "tasmā puna taṃ ukkoṭentassa āpatti.",
  "atk-vin02a2:585_0": "Bhaṇḍanakārakavatthukathā",
  "atk-vin02a2:586_0": "240.",
  "atk-vin02a2:586_1": "Dve tayo uposathe cātuddasike kātunti ettha catutthapañcamā dve,",
  "atk-vin02a2:586_2": "tatiyo pana pakatiyāpi catuddasikoyevāti.",
  "atk-vin02a2:586_3": "Tasmā tatiyacatutthā vā tatiyacatutthapañcamā vā dve tayo cātuddasikā kātabbā.",
  "atk-vin02a2:586_4": "Atha catutthe kate suṇanti,",
  "atk-vin02a2:586_5": "pañcamo cātuddasiko kātabbo.",
  "atk-vin02a2:586_6": "Evampi dve cātuddasikā honti.",
  "atk-vin02a2:586_7": "Evaṃ karontā bhaṇḍanakārakānaṃ terase vā cātuddase vā ime pannarasīpavāraṇaṃ pavāressanti.",
  "atk-vin02a2:586_8": "Evaṃ pavārentehi ca bahisīmāya sāmaṇere ṭhapetvā “te āgacchantī”ti sutvā lahuṃ lahuṃ sannipatitvā pavāretabbaṃ.",
  "atk-vin02a2:586_9": "Etamatthaṃ dassetuṃ “te ce bhikkhave…pe…",
  "atk-vin02a2:586_10": "tathā karontū”ti vuttaṃ.",
  "atk-vin02a2:587_0": "Asaṃvihitāti saṃvidahanarahitā āgamanajānanatthāya akatasaṃvidahitā;",
  "atk-vin02a2:587_1": "aviññātāva hutvāti attho.",
  "atk-vin02a2:587_2": "Tesaṃ vikkhitvāti “kilantattha muhuttaṃ vissamathā”tiādinā nayena sammohaṃ katvāti attho.",
  "atk-vin02a2:587_3": "No ce labhethāti no ce bahisīmaṃ gantuṃ labheyyuṃ;",
  "atk-vin02a2:587_4": "bhaṇḍanakārakānaṃ sāmaṇerehi ca daharabhikkhūhi ca nirantaraṃ anubaddhāva honti.",
  "atk-vin02a2:587_5": "Āgame juṇheti yaṃ sandhāya āgame juṇhe pavāreyyāmāti ñattiṃ ṭhapesuṃ,",
  "atk-vin02a2:587_6": "tasmiṃ āgame juṇhe komudiyā cātumāsiniyā akāmā pavāretabbaṃ,",
  "atk-vin02a2:587_7": "avassaṃ pavāretabbaṃ,",
  "atk-vin02a2:587_8": "na hi taṃ atikkamitvā pavāretuṃ labbhati.",
  "atk-vin02a2:587_9": "Tehi ce bhikkhave bhikkhūhi pavāriyamāneti evaṃ cātumāsiniyā pavāriyamāne.",
  "atk-vin02a2:588_0": "Pavāraṇāsaṅgahakathā",
  "atk-vin02a2:589_0": "241.",
  "atk-vin02a2:589_1": "Aññataro phāsuvihāroti taruṇasamatho vā taruṇavipassanā vā.",
  "atk-vin02a2:589_2": "Paribāhirā bhavissāmāti anibaddharattiṭṭhānadivāṭṭhānādibhāvena bhāvanānuyogaṃ sampādetuṃ asakkontā bāhirā bhavissāma.",
  "atk-vin02a2:589_3": "Sabbeheva ekajjhaṃ sannipatitabbanti iminā chandadānaṃ paṭikkhipati.",
  "atk-vin02a2:589_4": "Bhinnassa hi saṅghassa samaggakaraṇakāle tiṇavatthārakasamathe imasmiñca pavāraṇāsaṅgaheti imesu tīsu ṭhānesu chandaṃ dātuṃ na vaṭṭati.",
  "atk-vin02a2:589_5": "Pavāraṇāsaṅgaho nāmāyaṃ vissaṭṭhakammaṭṭhānānaṃ thāmagatasamathavipassanānaṃ sotāpannādīnañca na dātabbo.",
  "atk-vin02a2:589_6": "Taruṇasamathavipassanālābhino pana sabbe vā hontu,",
  "atk-vin02a2:589_7": "upaḍḍhā vā,",
  "atk-vin02a2:589_8": "ekapuggalo vā ekassapi vasena dātabboyeva.",
  "atk-vin02a2:589_9": "Dinne pavāraṇāsaṅgahe antovasse parihārova hoti,",
  "atk-vin02a2:589_10": "āgantukā tesaṃ senāsanaṃ gahetuṃ na labhanti.",
  "atk-vin02a2:589_11": "Tehipi chinnavassehi na bhavitabbaṃ,",
  "atk-vin02a2:589_12": "pavāretvā pana antarāpi cārikaṃ pakkamituṃ labhantīti dassanatthaṃ “tehi ce bhikkhave”tiādimāha.",
  "atk-vin02a2:589_13": "Sesaṃ sabbattha uttānamevāti.",
  "atk-vin02a2:590_0": "Pavāraṇākkhandhakavaṇṇanā niṭṭhitā.",
  "atk-vin02a2:591_0": "5. Cammakkhandhakaṃ",
  "atk-vin02a2:592_0": "Soṇakoḷivisavatthukathā",
  "atk-vin02a2:593_0": "242.",
  "atk-vin02a2:593_1": "Cammakkhandhake –",
  "atk-vin02a2:593_2": "issariyādhipaccanti issarabhāvena ca adhipatibhāvena ca samannāgataṃ.",
  "atk-vin02a2:593_3": "Rajjanti rājabhāvaṃ,",
  "atk-vin02a2:593_4": "raññā kattabbakiccaṃ vā.",
  "atk-vin02a2:593_5": "Soṇo nāma koḷivisoti ettha soṇoti tassa nāmaṃ;",
  "atk-vin02a2:593_6": "koḷivisoti gottaṃ.",
  "atk-vin02a2:593_7": "Pādatalesu lomānīti rattesu pādatalesu sukhumāni añjanavaṇṇāni kammacittīkatāni lomāni jātāni honti.",
  "atk-vin02a2:593_8": "So kira pubbe asītisahassānaṃ purisānaṃ jeṭṭhapuriso hutvā tehi saddhiṃ paccekabuddhassa vasanaṭṭhāne",
  "atk-vin02a2:593_9": "paṇṇasālaṃ katvā attano sassirikaṃ uṇṇapāvārakaṃ paccekabuddhassa pādehi akkamanaṭṭhāne pādapuñchanikaṃ",
  "atk-vin02a2:593_10": "katvā ṭhapesi.",
  "atk-vin02a2:593_11": "Temāsaṃ pana sabbeva paccekabuddhaṃ upaṭṭhahiṃsu.",
  "atk-vin02a2:593_12": "Ayaṃ tassa ca tesañca asītiyā gāmikasahassānaṃ pubbayogo.",
  "atk-vin02a2:594_0": "Asītigāmikasahassānīti tesu gāmesu vasantānaṃ kulaputtānaṃ asītisahassāni.",
  "atk-vin02a2:594_1": "Kenacideva karaṇīyenāti kenaci karaṇīyena viya;",
  "atk-vin02a2:594_2": "na panassa kiñci karaṇīyaṃ atthi aññatra tassa dassanā.",
  "atk-vin02a2:594_3": "Rājā kira tānipi asītikulaputtasahassāni sannipātāpento “evaṃ aparisaṅkanto soṇo āgamissatī”ti sannipātāpesi.",
  "atk-vin02a2:594_4": "Diṭṭhadhammike attheti “kasivaṇijjādīni dhammena kattabbāni,",
  "atk-vin02a2:594_5": "mātāpitaro dhammena positabbā”ti evamādinā nayena idhalokahite atthe anusāsitvā.",
  "atk-vin02a2:594_6": "So no bhagavāti so amhākaṃ bhagavā tumhe samparāyike atthe anusāsissatīti attho.",
  "atk-vin02a2:595_0": "Bhagavantaṃ paṭivedemīti bhagavantaṃ jānāpemi.",
  "atk-vin02a2:595_1": "Pāṭikāya nimujjitvāti sopānassa heṭṭhā aḍḍhacandapāsāṇe nimujjitvā.",
  "atk-vin02a2:595_2": "Yassa dāni bhante bhagavā kālaṃ maññatīti yassa tesaṃ hitakiriyatthassa bhagavā kālaṃ jānāti.",
  "atk-vin02a2:595_3": "Vihārapacchāyāyanti vihārapaccante chāyāyaṃ.",
  "atk-vin02a2:595_4": "Samannāharantīti pasādavasena punappunaṃ manasi karonti.",
  "atk-vin02a2:595_5": "Bhiyyosomattāyāti bhiyyosomattāya puna visiṭṭhataraṃ dassehīti attho.",
  "atk-vin02a2:595_6": "Antaradhāyatīti adassanaṃ hoti.",
  "atk-vin02a2:596_0": "Soṇassa pabbajjākathā",
  "atk-vin02a2:597_0": "243.",
  "atk-vin02a2:597_1": "Lohitena phuṭo hotīti lohitena makkhito hoti.",
  "atk-vin02a2:597_2": "Gavāghātananti yattha gāvo haññanti,",
  "atk-vin02a2:597_3": "tādisoti attho.",
  "atk-vin02a2:597_4": "Kusalo nāma vīṇāya vādanakusalo.",
  "atk-vin02a2:597_5": "Vīṇāya tantissareti vīṇāya tantiyā sare.",
  "atk-vin02a2:597_6": "Accāyatāti atiāyatā kharamucchitā.",
  "atk-vin02a2:597_7": "Saravatīti sarasampannā.",
  "atk-vin02a2:597_8": "Kammaññāti kammakkhamā.",
  "atk-vin02a2:597_9": "Atisithilāti mandamucchanā.",
  "atk-vin02a2:597_10": "Same guṇe patiṭṭhitāti majjhime sare ṭhapetvā mucchitā.",
  "atk-vin02a2:597_11": "Vīriyasamataṃ adhiṭṭhahāti vīriyasampayuttasamataṃ adhiṭṭhāhi,",
  "atk-vin02a2:597_12": "vīriyaṃ samathena yojehīti attho.",
  "atk-vin02a2:597_13": "Indriyānañca samataṃ paṭivijjhāti saddhādīnaṃ indriyānaṃ samataṃ samabhāvaṃ.",
  "atk-vin02a2:597_14": "Tattha saddhaṃ paññāya,",
  "atk-vin02a2:597_15": "paññañca saddhāya,",
  "atk-vin02a2:597_16": "vīriyaṃ samādhinā,",
  "atk-vin02a2:597_17": "samādhiñca vīriyena yojayamāno indriyānaṃ samataṃ paṭivijjha.",
  "atk-vin02a2:597_18": "Tattha ca nimittaṃ gaṇhāhīti tasmiṃ samathe sati,",
  "atk-vin02a2:597_19": "yena ādāse mukhabimbeneva nimittena uppajjitabbaṃ,",
  "atk-vin02a2:597_20": "taṃ samathanimittaṃ vipassanānimittaṃ magganimittaṃ phalanimittañca gaṇhāhi,",
  "atk-vin02a2:597_21": "nibbattehīti attho.",
  "atk-vin02a2:598_0": "244.",
  "atk-vin02a2:598_1": "Aññaṃ byākareyyanti arahā ahanti jānāpeyyaṃ.",
  "atk-vin02a2:598_2": "Cha ṭhānānīti cha kāraṇāni.",
  "atk-vin02a2:598_3": "Adhimutto hotīti paṭivijjhitvā paccakkhaṃ katvā ṭhito hoti.",
  "atk-vin02a2:598_4": "Nekkhammādhimuttotiādi sabbaṃ arahattavasena vuttaṃ.",
  "atk-vin02a2:598_5": "Arahattañhi sabbakilesehi nikkhantattā nekkhammaṃ,",
  "atk-vin02a2:598_6": "teheva pavivittattā paviveko,",
  "atk-vin02a2:598_7": "byāpajjābhāvato abyāpajjaṃ,",
  "atk-vin02a2:598_8": "upādānassa khayante uppannattā upādānakkhayo,",
  "atk-vin02a2:598_9": "taṇhākkhayante uppannattā taṇhakkhayo,",
  "atk-vin02a2:598_10": "sammohābhāvato asammohoti ca vuccati.",
  "atk-vin02a2:599_0": "Kevalaṃ saddhāmattakanti paṭivedharahitaṃ kevalaṃ paṭivedhapaññāya asammissaṃ saddhāmattakaṃ.",
  "atk-vin02a2:599_1": "Paṭicayanti punappunaṃ karaṇena vuḍḍhiṃ.",
  "atk-vin02a2:599_2": "Vītarāgattāti maggappaṭivedhena rāgassa vigatattāyeva nekkhammasaṅkhātaṃ arahattaṃ paṭivijjhitvā ṭhito hoti.",
  "atk-vin02a2:599_3": "Phalasamāpattivihāreneva viharati,",
  "atk-vin02a2:599_4": "tanninnamānasoyeva hotīti attho.",
  "atk-vin02a2:599_5": "Sesapadesupi eseva nayo.",
  "atk-vin02a2:600_0": "Lābhasakkārasilokanti catupaccayalābhañca tesaṃyeva sukatabhāvañca vaṇṇabhaṇanañca.",
  "atk-vin02a2:600_1": "Nikāmayamānoti icchamāno patthayamāno.",
  "atk-vin02a2:600_2": "Pavivekādhimuttoti viveke adhimutto ahanti evaṃ arahattaṃ byākarotīti attho.",
  "atk-vin02a2:601_0": "Sīlabbataparāmāsanti sīlañca vatañca parāmasitvā gahitagahaṇamattaṃ.",
  "atk-vin02a2:601_1": "Sārato paccāgacchantoti sārabhāvena jānanto.",
  "atk-vin02a2:601_2": "Abyāpajjādhimuttoti abyāpajjaṃ arahattaṃ byākarotīti attho.",
  "atk-vin02a2:601_3": "Imināva nayena sabbavāresu attho veditabbo.",
  "atk-vin02a2:602_0": "Bhusāti balavanto.",
  "atk-vin02a2:602_1": "Nevassa cittaṃ pariyādiyantīti etassa khīṇāsavassa cittaṃ gahetvā ṭhātuṃ na sakkonti.",
  "atk-vin02a2:602_2": "Amissīkatanti amissakataṃ.",
  "atk-vin02a2:602_3": "Kilesāhi ārammaṇena saddhiṃ cittaṃ missaṃ karonti,",
  "atk-vin02a2:602_4": "tesaṃ abhāvā amissīkataṃ.",
  "atk-vin02a2:602_5": "Ṭhitanti patiṭṭhitaṃ.",
  "atk-vin02a2:602_6": "Āneñjappattanti acalanappattaṃ.",
  "atk-vin02a2:602_7": "Vayañcassānupassatīti tassa cittassa uppādampi vayampi passati.",
  "atk-vin02a2:603_0": "Nekkhammaṃ adhimuttassāti arahattaṃ paṭivijjhitvā ṭhitassa.",
  "atk-vin02a2:603_1": "Sesapadehipi arahattameva kathitaṃ.",
  "atk-vin02a2:603_2": "Upādānakkhayassāti upayogatthe sāmivacanaṃ.",
  "atk-vin02a2:603_3": "Asammohañca cetasoti cittassa ca asammohaṃ adhimuttassa.",
  "atk-vin02a2:603_4": "Disvā āyatanuppādanti āyatanānaṃ uppādañca vayañca disvā.",
  "atk-vin02a2:603_5": "Sammā cittaṃ vimuccatīti sammā hetunā nayena imāya vipassanāya paṭipattiyā phalasamāpattivasena cittaṃ vimuccati,",
  "atk-vin02a2:603_6": "nibbānārammaṇe adhimuccati.",
  "atk-vin02a2:603_7": "Santacittassāti nibbutacittassa.",
  "atk-vin02a2:603_8": "Tādinoti iṭṭhāniṭṭhe anunayapaṭighehi akampiyattā tādī,",
  "atk-vin02a2:603_9": "tassa tādino.",
  "atk-vin02a2:604_0": "Diguṇādiupāhanapaṭikkhepakathā",
  "atk-vin02a2:605_0": "245.",
  "atk-vin02a2:605_1": "Aññaṃ byākarontīti arahattaṃ byākaronti.",
  "atk-vin02a2:605_2": "Attho ca vuttoti yena arahāti ñāyati,",
  "atk-vin02a2:605_3": "so attho vutto.",
  "atk-vin02a2:605_4": "Suttattho pana suttavaṇṇanatoyeva gahetabbo.",
  "atk-vin02a2:605_5": "Attā ca anupanītoti ahaṃ arahāti evaṃ byañjanavasena attā na upanīto.",
  "atk-vin02a2:605_6": "Atha ca panidhekacce moghapurisāti aññe pana tucchapurisā hasamānā viya asantameva aññaṃ vacanamattena santaṃ katvā byākaronti.",
  "atk-vin02a2:605_7": "Ekapalāsikanti ekapaṭalaṃ.",
  "atk-vin02a2:605_8": "Asītisakaṭavāheti ettha dve sakaṭabhārā eko vāhoti veditabbo.",
  "atk-vin02a2:605_9": "Sattahatthikañca anīkanti ettha cha hatthiniyo eko ca hatthīti idamekaṃ anīkaṃ.",
  "atk-vin02a2:605_10": "Īdisāni satta anīkāni sattahatthikaṃ anīkaṃ nāma.",
  "atk-vin02a2:605_11": "Diguṇāti dvipaṭalā.",
  "atk-vin02a2:605_12": "Tiguṇāti tipaṭalā.",
  "atk-vin02a2:605_13": "Gaṇaṅguṇūpāhanāti catupaṭalato paṭṭhāya vuccati.",
  "atk-vin02a2:606_0": "Sabbanīlikādipaṭikkhepakathā",
  "atk-vin02a2:607_0": "246.",
  "atk-vin02a2:607_1": "Sabbanīlikāti sabbāva nīlikā.",
  "atk-vin02a2:607_2": "Esa nayo sabbapītikādīsupi.",
  "atk-vin02a2:607_3": "Tattha ca nīlikā umāpupphavaṇṇā hoti,",
  "atk-vin02a2:607_4": "pītikā kaṇikārapupphavaṇṇā,",
  "atk-vin02a2:607_5": "lohitikā jayasumanapupphavaṇṇā,",
  "atk-vin02a2:607_6": "mañjiṭṭhikā mañjiṭṭhavaṇṇā eva,",
  "atk-vin02a2:607_7": "kaṇhā addāriṭṭhakavaṇṇā,",
  "atk-vin02a2:607_8": "mahāraṅgarattā satapadipiṭṭhivaṇṇā,",
  "atk-vin02a2:607_9": "mahānāmarattā sambhinnavaṇṇā hoti paṇḍupalāsavaṇṇā.",
  "atk-vin02a2:607_10": "Kurundiyaṃ pana “padumapupphavaṇṇā”ti vuttā.",
  "atk-vin02a2:607_11": "Etāsu yaṃkiñci labhitvā rajanaṃ coḷakena puñchitvā vaṇṇaṃ bhinditvā dhāretuṃ vaṭṭati.",
  "atk-vin02a2:607_12": "Appamattakepi bhinne vaṭṭatiyeva.",
  "atk-vin02a2:608_0": "Nīlakavaddhikāti yāsaṃ vaddhāyeva nīlā.",
  "atk-vin02a2:608_1": "Eseva nayo sabbattha.",
  "atk-vin02a2:608_2": "Etāpi vaṇṇabhedaṃ katvā dhāretabbā.",
  "atk-vin02a2:608_3": "Khallakabaddhāti paṇhipidhānatthaṃ tale khallakaṃ bandhitvā katā.",
  "atk-vin02a2:608_4": "Puṭabaddhāti yonakaupāhanā vuccati,",
  "atk-vin02a2:608_5": "yā yāvajaṅghato sabbapādaṃ paṭicchādeti.",
  "atk-vin02a2:608_6": "Pāliguṇṭhimāti paliguṇṭhitvā katā;",
  "atk-vin02a2:608_7": "yā upari pādamattameva paṭicchādeti,",
  "atk-vin02a2:608_8": "na jaṅghaṃ.",
  "atk-vin02a2:608_9": "Tūlapuṇṇikāti tūlapicunā pūretvā katā.",
  "atk-vin02a2:608_10": "Tittirapattikāti tittirapattasadisā vicittabaddhā.",
  "atk-vin02a2:608_11": "Meṇḍavisāṇavaddhikāti kaṇṇikaṭṭhāne meṇḍakasiṅgasaṇṭhāne vaddhe yojetvā katā.",
  "atk-vin02a2:608_12": "Ajavisāṇavaddhikādīsupi eseva nayo.",
  "atk-vin02a2:608_13": "Vicchikāḷikāpi tattheva vicchikanaṅguṭṭhasaṇṭhāne vaddhe yojetvā katā.",
  "atk-vin02a2:608_14": "Morapiñchaparisibbitāti talesu vā vaddhesu vā morapiñchehi suttakasadisehi parisibbitā.",
  "atk-vin02a2:608_15": "Citrāti vicitrā;",
  "atk-vin02a2:608_16": "etāsu yaṃkiñci labhitvā,",
  "atk-vin02a2:608_17": "sace tāni khallakādīni apanetvā sakkā honti vaḷañjituṃ,",
  "atk-vin02a2:608_18": "vaḷañjetabbā.",
  "atk-vin02a2:608_19": "Tesu pana sati vaḷañjantassa dukkaṭaṃ.",
  "atk-vin02a2:608_20": "Sīhacammaparikkhaṭā nāma pariyantesu cīvare anuvātaṃ viya sīhacammaṃ yojetvā katā.",
  "atk-vin02a2:608_21": "Lūvakacammaparikkhaṭāti pakkhibiḷālacammaparikkhaṭā.",
  "atk-vin02a2:608_22": "Etāsupi yā kāci labhitvā taṃ cammaṃ apanetvā dhāretabbā.",
  "atk-vin02a2:609_0": "247. Omukkanti paṭimuñcitvā apanītaṃ. Navāti aparibhuttā.",
  "atk-vin02a2:610_0": "Ajjhārāmeupāhanapaṭikkhepakathā",
  "atk-vin02a2:611_0": "248.",
  "atk-vin02a2:611_1": "Abhijīvanikassāti yena sippena abhijīvanti,",
  "atk-vin02a2:611_2": "jīvikaṃ kappenti,",
  "atk-vin02a2:611_3": "tassa kāraṇāti attho.",
  "atk-vin02a2:611_4": "Idha kho taṃ bhikkhaveti ettha tanti nipātamattaṃ,",
  "atk-vin02a2:611_5": "idha kho bhikkhave sobheyyāthāti attho.",
  "atk-vin02a2:611_6": "Yaṃ tumheti ye tumhe.",
  "atk-vin02a2:611_7": "Atha vā yadi tumheti vuttaṃ hoti.",
  "atk-vin02a2:611_8": "Yadisaddassa hi atthe ayaṃ nipāto.",
  "atk-vin02a2:611_9": "Ācariyesūtiādimhi pabbajjācariyo,",
  "atk-vin02a2:611_10": "upasampadācariyo,",
  "atk-vin02a2:611_11": "nissayācāriyo,",
  "atk-vin02a2:611_12": "uddesācariyoti ime cattāropi idha ācariyā eva.",
  "atk-vin02a2:611_13": "Avassikassa chabbasso ācariyamatto.",
  "atk-vin02a2:611_14": "So hi catuvassakāle taṃ nissāya vacchati;",
  "atk-vin02a2:611_15": "evaṃ ekavassassa sattavasso,",
  "atk-vin02a2:611_16": "duvassassa aṭṭhavasso,",
  "atk-vin02a2:611_17": "tivassassa navavasso,",
  "atk-vin02a2:611_18": "catuvassassa dasavasso.",
  "atk-vin02a2:611_19": "Imepi ācariyamattā eva.",
  "atk-vin02a2:611_20": "Upajjhāyassa sandiṭṭhasambhattā pana sahāyabhikkhū,",
  "atk-vin02a2:611_21": "ye vā pana keci dasahi vassehi mahantatarā te sabbepi upajjhāyamattā nāma.",
  "atk-vin02a2:611_22": "Ettakesu bhikkhūsu anupāhanesu caṅkamantesu saupāhanassa caṅkamato āpatti.",
  "atk-vin02a2:612_0": "249. Pādakhīlābādho nāma pādato khīlasadisaṃ maṃsaṃ nikkhantaṃ hoti.",
  "atk-vin02a2:613_0": "251.",
  "atk-vin02a2:613_1": "Tiṇapādukāti yena kenaci tiṇena katapādukā.",
  "atk-vin02a2:613_2": "Hintālapādukāti khajjūrīpattehi katapādukā;",
  "atk-vin02a2:613_3": "hintālapattehipi na vaṭṭatiyeva.",
  "atk-vin02a2:613_4": "Kamalapādukāti kamalatiṇaṃ nāma atthi,",
  "atk-vin02a2:613_5": "tena katapādukā;",
  "atk-vin02a2:613_6": "usīrapādukātipi vadanti.",
  "atk-vin02a2:613_7": "Kambalapādukāti uṇṇāhi katapādukā.",
  "atk-vin02a2:613_8": "Asaṅkamanīyāti bhūmiyaṃ suppatiṭṭhitā niccalā asaṃhāriyā.",
  "atk-vin02a2:614_0": "252.",
  "atk-vin02a2:614_1": "Aṅgajātaṃ chupantīti aṅgajāteneva aṅgajātaṃ chupanti.",
  "atk-vin02a2:614_2": "Ogāhetvā mārentīti anto udake daḷhaṃ gahetvā mārenti.",
  "atk-vin02a2:615_0": "Yānādipaṭikkhepakathā",
  "atk-vin02a2:616_0": "253.",
  "atk-vin02a2:616_1": "Itthiyuttenāti dhenuyuttena.",
  "atk-vin02a2:616_2": "Purisantarenāti purisasārathinā.",
  "atk-vin02a2:616_3": "Purisayuttenāti goṇayuttena.",
  "atk-vin02a2:616_4": "Itthantarenāti itthisārathinā.",
  "atk-vin02a2:616_5": "Gaṅgāmahiyāyāti gaṅgāmahakīḷikāya.",
  "atk-vin02a2:616_6": "Purisayuttaṃ hatthavaṭṭakanti ettha purisayuttaṃ itthisārathi vā hotu,",
  "atk-vin02a2:616_7": "purisasārathi vā vaṭṭati.",
  "atk-vin02a2:616_8": "Hatthavaṭṭakaṃ pana itthiyo vā vaṭṭentu purisā vā,",
  "atk-vin02a2:616_9": "vaṭṭatiyeva.",
  "atk-vin02a2:616_10": "Yānugghātenāti yānaṃ abhiruhantassa sabbo kāyo calati tappaccayā.",
  "atk-vin02a2:616_11": "Sivikanti pīṭhakasivikaṃ.",
  "atk-vin02a2:616_12": "Pāṭaṅkinti vaṃse laggetvā kataṃ paṭapotalikaṃ.",
  "atk-vin02a2:617_0": "254.",
  "atk-vin02a2:617_1": "Uccāsayanamahāsayananānīti ettha uccāsayananti pamāṇātikkantaṃ mañcaṃ.",
  "atk-vin02a2:617_2": "Mahāsayananti akappiyattharaṇaṃ,",
  "atk-vin02a2:617_3": "āsandīādīsu āsandīti pamāṇātikkantāsanaṃ.",
  "atk-vin02a2:617_4": "Pallaṅkoti pādesu vāḷarūpāni ṭhapetvā kato.",
  "atk-vin02a2:617_5": "Gonakoti dīghalomako mahākojavo;",
  "atk-vin02a2:617_6": "caturaṅgulādhikāni kira tassa lomāni.",
  "atk-vin02a2:617_7": "Cittakāti vānacitro uṇṇāmayattharaṇo.",
  "atk-vin02a2:617_8": "Paṭikāti uṇṇāmayo setattharaṇo.",
  "atk-vin02a2:617_9": "Paṭalikāti ghanapupphako uṇṇāmayalohitattharaṇo;",
  "atk-vin02a2:617_10": "yo āmalakapaṭṭotipi vuccati.",
  "atk-vin02a2:617_11": "Tūlikāti pakatitūlikāyeva.",
  "atk-vin02a2:617_12": "Vikatikāti sīhabyagghādirūpavicitro uṇṇāmayattharaṇo.",
  "atk-vin02a2:617_13": "Uddalomīti ekato uggatalomaṃ uṇṇāmayattharaṇaṃ;",
  "atk-vin02a2:617_14": "“uddhalomī”tipi pāṭho.",
  "atk-vin02a2:617_15": "Ekantalomīti ubhato uggatalomaṃ uṇṇāmayattharaṇaṃ.",
  "atk-vin02a2:617_16": "Kaṭṭissanti ratanaparisibbitaṃ koseyyakaṭṭissamayaṃ paccattharaṇaṃ.",
  "atk-vin02a2:617_17": "Koseyyanti ratanaparisibbitaṃ kosiyasuttamayaṃ paccattharaṇaṃ;",
  "atk-vin02a2:617_18": "suddhakoseyyaṃ pana vaṭṭati.",
  "atk-vin02a2:618_0": "Kuttakanti soḷasannaṃ nāṭakitthīnaṃ ṭhatvā naccanayoggaṃ uṇṇāmayaattharaṇaṃ.",
  "atk-vin02a2:618_1": "Hatthattharaassattharāti hatthiassapiṭṭhīsu attharaṇakaattharaṇā eva.",
  "atk-vin02a2:618_2": "Rathattharepi eseva nayo.",
  "atk-vin02a2:618_3": "Ajinappaveṇīti ajinacammehi mañcappamāṇena sibbitvā katā paveṇī.",
  "atk-vin02a2:618_4": "Kadalīmigapavarapaccattharaṇanti kadalīmigacammaṃ nāma atthi,",
  "atk-vin02a2:618_5": "tena kataṃ pavarapaccattharaṇaṃ,",
  "atk-vin02a2:618_6": "uttamapaccattharaṇanti attho.",
  "atk-vin02a2:618_7": "Taṃ kira setavatthassa upari kadalīmigacammaṃ pattharitvā sibbitvā karonti.",
  "atk-vin02a2:618_8": "Sauttaracchadanti saha uttaracchadanena;",
  "atk-vin02a2:618_9": "uparibaddhena rattavitānena saddhinti attho.",
  "atk-vin02a2:618_10": "Setavitānampi heṭṭhā akappiyapaccattharaṇe sati na vaṭṭati,",
  "atk-vin02a2:618_11": "asati pana vaṭṭati.",
  "atk-vin02a2:618_12": "Ubhatolohitakūpadhānanti sīsūpadhānañca pādūpadhānañcāti mañcassa ubhatolohitakūpadhānaṃ,",
  "atk-vin02a2:618_13": "etaṃ na kappati.",
  "atk-vin02a2:618_14": "Yaṃ pana ekameva upadhānaṃ ubhosu passesu rattaṃ vā hoti,",
  "atk-vin02a2:618_15": "padumavaṇṇaṃ vā citraṃ vā,",
  "atk-vin02a2:618_16": "sace pamāṇayuttaṃ, vaṭṭati.",
  "atk-vin02a2:618_17": "Mahāupadhānaṃ pana paṭikkhittaṃ.",
  "atk-vin02a2:619_0": "Sabbacammapaṭikkhepādikathā",
  "atk-vin02a2:620_0": "255. Dīpicchāpoti dīpipotako. Ogumphiyantīti bhittidaṇḍakādīsu veṭhetvā bandhanti.",
  "atk-vin02a2:621_0": "256.",
  "atk-vin02a2:621_1": "Abhinisīditunti abhinissāya nisīdituṃ;",
  "atk-vin02a2:621_2": "apassayaṃ katvā nisīditunti attho.",
  "atk-vin02a2:621_3": "Gilānena bhikkhunā saupāhanenāti ettha gilāno nāma yo na sakkoti anupāhano gāmaṃ pavisituṃ.",
  "atk-vin02a2:622_0": "257.",
  "atk-vin02a2:622_1": "Kuraraghareti evaṃnāmake nagare;",
  "atk-vin02a2:622_2": "etenassa gocaragāmo vutto.",
  "atk-vin02a2:622_3": "Papatake pabbateti papatanāmake pabbate;",
  "atk-vin02a2:622_4": "etenassa nivāsanaṭṭhānaṃ vuttaṃ.",
  "atk-vin02a2:622_5": "Soṇoti tassa nāmaṃ.",
  "atk-vin02a2:622_6": "Koṭiagghanakaṃ pana kaṇṇapiḷandhanakaṃ dhāreti,",
  "atk-vin02a2:622_7": "tasmā “kuṭikaṇṇo”ti vuccati;",
  "atk-vin02a2:622_8": "koṭikaṇṇoti attho.",
  "atk-vin02a2:622_9": "Pāsādikanti pasādajanakaṃ.",
  "atk-vin02a2:622_10": "Pasādanīyanti idaṃ tasseva atthavevacanaṃ.",
  "atk-vin02a2:622_11": "Uttamadamathasamathanti uttamaṃ damathañca samathañca paññañca samādhiñca kāyūpasamañca cittūpasamañcātipi attho.",
  "atk-vin02a2:622_12": "Dantanti sabbesaṃ visūkāyikavipphanditānaṃ upacchinnattā dantaṃ;",
  "atk-vin02a2:622_13": "khīṇakilesanti attho.",
  "atk-vin02a2:622_14": "Guttanti saṃvaraguttiyā guttaṃ.",
  "atk-vin02a2:622_15": "Santindriyanti yatindriyaṃ.",
  "atk-vin02a2:622_16": "Nāganti āguvirahitaṃ.",
  "atk-vin02a2:622_17": "Tiṇṇaṃ me vassānaṃ accayenāti mama pabbajjādivasato paṭṭhāya tiṇṇaṃ vassānaṃ accayena.",
  "atk-vin02a2:622_18": "Upasampadaṃ alatthanti ahaṃ upasampadaṃ alabhiṃ.",
  "atk-vin02a2:622_19": "Kaṇhuttarāti kaṇhamattikuttarā;",
  "atk-vin02a2:622_20": "upari vaḍḍhitakaṇhamattikāti attho.",
  "atk-vin02a2:622_21": "Gokaṇṭakahatāti gunnaṃ khurehi akkantabhūmito samuṭṭhitehi gokaṇṭakehi upahatā.",
  "atk-vin02a2:622_22": "Te kira gokaṇṭake ekapaṭalikā upāhanā rakkhituṃ na sakkonti;",
  "atk-vin02a2:622_23": "evaṃ kharā honti. Eragū, moragū, majjārū,",
  "atk-vin02a2:622_24": "jantūti imā catassopi tiṇajātiyo;",
  "atk-vin02a2:622_25": "etehi kaṭasārake ca taṭṭikāyo ca karonti.",
  "atk-vin02a2:622_26": "Ettha eragūti erakatiṇaṃ;",
  "atk-vin02a2:622_27": "taṃ oḷārikaṃ.",
  "atk-vin02a2:622_28": "Moragūtiṇaṃ tambasīsaṃ mudukaṃ sukhasamphassaṃ,",
  "atk-vin02a2:622_29": "tena katataṭṭikā nipajjitvā vuṭṭhitamatte puna uddhumātā hutvā tiṭṭhati.",
  "atk-vin02a2:622_30": "Majjārunā sāṭakepi karonti.",
  "atk-vin02a2:622_31": "Jantussa maṇisadiso vaṇṇo hoti.",
  "atk-vin02a2:622_32": "Senāsanaṃ paññapesīti bhisiṃ vā kaṭasārakaṃ vā paññapesi;",
  "atk-vin02a2:622_33": "paññapetvā ca pana soṇassa āroceti –",
  "atk-vin02a2:622_34": "“āvuso satthā tayā saddhiṃ ekāvāse vasitukāmo,",
  "atk-vin02a2:622_35": "gandhakuṭiyaṃyeva te senāsanaṃ paññatta”nti.",
  "atk-vin02a2:623_0": "258.",
  "atk-vin02a2:623_1": "Ayaṃ khvassa kāloti ayaṃ kho kālo bhaveyya.",
  "atk-vin02a2:623_2": "Paridassīti paridassesi.",
  "atk-vin02a2:623_3": "“Idañcidañca vadeyyāsīti yaṃ me upajjhāyo jānāpesi,",
  "atk-vin02a2:623_4": "tassa ayaṃ kālo bhaveyya,",
  "atk-vin02a2:623_5": "handa dāni ārocemi taṃ sāsana”nti ayamettha adhippāyo.",
  "atk-vin02a2:624_0": "259.",
  "atk-vin02a2:624_1": "Vinayadharapañcamenāti anussāvanācariyapañcamena.",
  "atk-vin02a2:624_2": "Anujānāmi bhikkhave sabbapaccantimesu janapadesu guṇaṅguṇūpāhananti ettha manussacammaṃ ṭhapetvā yena kenaci cammena upāhanā vaṭṭati.",
  "atk-vin02a2:624_3": "Upāhanakosakasatthakosakakuñcikakosakesupi eseva nayo.",
  "atk-vin02a2:624_4": "Cammāni attharaṇānīti ettha pana yaṃkiñci eḷakacammaṃ ajacammañca attharitvā nipajjituṃ vā nisīdituṃ vā vaṭṭati.",
  "atk-vin02a2:624_5": "Migacamme eṇīmigo vātamigo pasadamigo kuraṅgamigo migamātuko rohitamigoti etesaṃyeva cammāni vaṭṭanti.",
  "atk-vin02a2:624_6": "Aññesaṃ pana –",
  "atk-vin02a2:625_0": "Makkaṭo kāḷasīho ca, sarabho kadalīmigo;",
  "atk-vin02a2:626_0": "Ye ca vāḷamigā keci, tesaṃ cammaṃ na vaṭṭati.",
  "atk-vin02a2:627_0": "Tattha vāḷamigāti sīhabyagghaacchataracchā;",
  "atk-vin02a2:627_1": "na kevalañca etesaṃyeva,",
  "atk-vin02a2:627_2": "yesaṃ pana cammaṃ vaṭṭatīti vuttaṃ,",
  "atk-vin02a2:627_3": "te ṭhapetvā avasesā antamaso gomahiṃsasasabiḷārādayopi sabbe imasmiṃ atthe vāḷamigātveva veditabbā.",
  "atk-vin02a2:627_4": "Etesañhi sabbesaṃ cammaṃ na vaṭṭati.",
  "atk-vin02a2:627_5": "Na tāva taṃ gaṇanūpagaṃ yāva na hatthaṃ gacchatīti yāva āharitvā vā na dinnaṃ,",
  "atk-vin02a2:627_6": "tumhākaṃ bhante cīvaraṃ uppannanti pahiṇitvā vā nārocitaṃ,",
  "atk-vin02a2:627_7": "tāva gaṇanaṃ na upeti.",
  "atk-vin02a2:627_8": "Sace anadhiṭṭhitaṃ, vaṭṭati;",
  "atk-vin02a2:627_9": "adhiṭṭhitañca gaṇanaṃ na upetīti attho.",
  "atk-vin02a2:627_10": "Yadā pana ānetvā vā dinnaṃ hoti,",
  "atk-vin02a2:627_11": "uppannanti vā sutaṃ,",
  "atk-vin02a2:627_12": "tato paṭṭhāya dasāhameva parihāraṃ labhatīti.",
  "atk-vin02a2:628_0": "Cammakkhandhakavaṇṇanā niṭṭhitā.",
  "atk-vin02a2:629_0": "6. Bhesajjakkhandhakaṃ",
  "atk-vin02a2:630_0": "Pañcabhesajjādikathā",
  "atk-vin02a2:631_0": "260.",
  "atk-vin02a2:631_1": "Bhesajjakkhandhake –",
  "atk-vin02a2:631_2": "sāradikena ābādhenāti saradakāle uppannena pittābādhena,",
  "atk-vin02a2:631_3": "tasmiñhi kāle vassodakenapi tementi,",
  "atk-vin02a2:631_4": "kaddamampi maddanti,",
  "atk-vin02a2:631_5": "antarantarā ātapopi kharo hoti,",
  "atk-vin02a2:631_6": "tena tesaṃ pittaṃ koṭṭhabbhantaragataṃ hoti.",
  "atk-vin02a2:631_7": "Āhāratthañca phareyyāti āhāratthaṃ sādheyya.",
  "atk-vin02a2:632_0": "261.",
  "atk-vin02a2:632_1": "Nacchādentīti na jiranti,",
  "atk-vin02a2:632_2": "na vātarogaṃ paṭippassambhetuṃ sakkonti.",
  "atk-vin02a2:632_3": "Senesitānīti siniddhāni.",
  "atk-vin02a2:632_4": "Bhattācchādakenāti bhattaṃ arocikena.",
  "atk-vin02a2:633_0": "262.",
  "atk-vin02a2:633_1": "Acchavasantiādīsu nissaggiyavaṇṇanāyaṃ vuttanayeneva vinicchayo veditabbo.",
  "atk-vin02a2:633_2": "Kāle paṭiggahitantiādīsu majjhanhike avītivatte paṭiggahetvā pacitvā parissāvetvā cāti attho.",
  "atk-vin02a2:633_3": "Telaparibhogena paribhuñjitunti sattāhakālikatelaparibhogena paribhuñjituṃ.",
  "atk-vin02a2:634_0": "263.",
  "atk-vin02a2:634_1": "Mūlabhesajjādi vinicchayopi khuddakavaṇṇanāyaṃ vuttoyeva.",
  "atk-vin02a2:634_2": "Tasmā idha yaṃ yaṃ pubbe avuttaṃ taṃ tadeva vaṇṇayissāma.",
  "atk-vin02a2:634_3": "Vacattanti setavacaṃ.",
  "atk-vin02a2:634_4": "Nisadaṃ nisadapotakanti pisanasilā ca pisanapoto ca.",
  "atk-vin02a2:634_5": "Phaggavanti latājāti.",
  "atk-vin02a2:634_6": "Nattamālanti karañjaṃ.",
  "atk-vin02a2:634_7": "Hiṅguhiṅgujatuhiṅgusipāṭikā hiṅgujātiyoyeva.",
  "atk-vin02a2:634_8": "Takatakapattitakapaṇṇiyo lākhājātiyo.",
  "atk-vin02a2:635_0": "Sāmuddanti samuddatīre vālukā viya santiṭṭhati.",
  "atk-vin02a2:635_1": "Kāḷaloṇanti pakatiloṇaṃ.",
  "atk-vin02a2:635_2": "Sindhavanti setavaṇṇaṃ pabbate uṭṭhahati.",
  "atk-vin02a2:635_3": "Ubbhidanti bhūmito aṅkuraṃ uṭṭhahati.",
  "atk-vin02a2:635_4": "Bilanti dabbasambhārehi saddhiṃ pacitaṃ,",
  "atk-vin02a2:635_5": "taṃ rattavaṇṇaṃ.",
  "atk-vin02a2:636_0": "264- 6.",
  "atk-vin02a2:636_1": "Kāyo vā duggandhoti kassaci assādīnaṃ viya kāyagandho hoti,",
  "atk-vin02a2:636_2": "tassāpi sirīsakosumbādicuṇṇāni vā gandhacuṇṇāni vā sabbāni vaṭṭanti.",
  "atk-vin02a2:636_3": "Chakaṇanti gomayaṃ.",
  "atk-vin02a2:636_4": "Rajananippakkanti rajanakasaṭaṃ.",
  "atk-vin02a2:636_5": "Pākatikacuṇṇampi koṭṭetvā udakena temetvā nhāyituṃ vaṭṭati;",
  "atk-vin02a2:636_6": "etampi rajananippakkasaṅkhepameva gacchati.",
  "atk-vin02a2:637_0": "Āmakamaṃsañca khādi āmakalohitañca pivīti na taṃ bhikkhu khādi na pivi,",
  "atk-vin02a2:637_1": "amanusso khāditvā ca pivitvā ca pakkanto,",
  "atk-vin02a2:637_2": "tena vuttaṃ –",
  "atk-vin02a2:637_3": "“tassa so amanussikābādho paṭippassambhī”ti.",
  "atk-vin02a2:638_0": "Añjananti sabbasaṅgāhikavacanametaṃ.",
  "atk-vin02a2:638_1": "Kāḷñjananti ekā añjanajāti.",
  "atk-vin02a2:638_2": "Rasañjanaṃ nānāsambhārehi kataṃ.",
  "atk-vin02a2:638_3": "Sotañjananti nadīsotādīsu uppajjanakaṃ añjanaṃ.",
  "atk-vin02a2:638_4": "Geruko nāma suvaṇṇageruko.",
  "atk-vin02a2:638_5": "Kapallanti dīpasikhato gahitamasi.",
  "atk-vin02a2:638_6": "Añjanūpapiṃsanehīti añjanena saddhiṃ ekato piṃsitabbehi,",
  "atk-vin02a2:638_7": "na hi kiñci aññanūpapiṃsanaṃ na vaṭṭati.",
  "atk-vin02a2:638_8": "Candananti lohitacandanādikaṃ yaṃkiñci.",
  "atk-vin02a2:638_9": "Tagarādīni pākaṭāni,",
  "atk-vin02a2:638_10": "aññānipi nīluppalādīni vaṭṭantiyeva.",
  "atk-vin02a2:639_0": "Aṭṭhimayanti manussaṭṭhiṃ ṭhapetvā avasesaaṭṭhimayaṃ.",
  "atk-vin02a2:639_1": "Dantamayanti hatthidantādisabbadantamayaṃ.",
  "atk-vin02a2:639_2": "Visāṇamayepi akappiyaṃ nāma natthi,",
  "atk-vin02a2:639_3": "naḷamayādayo ekantakappiyāyeva.",
  "atk-vin02a2:639_4": "Salākaṭṭhāniyanti yattha salākaṃ odahanti,",
  "atk-vin02a2:639_5": "taṃ susiradaṇḍakaṃ vā thavikaṃ vā anujānāmīti attho.",
  "atk-vin02a2:639_6": "Aṃsabaddhakoti añjanitthavikāya aṃsabaddhako.",
  "atk-vin02a2:639_7": "Yamakanatthukaraṇinti samasotāhi dvīhi panāḷikāhi ekaṃ natthukaraṇiṃ.",
  "atk-vin02a2:640_0": "267.",
  "atk-vin02a2:640_1": "Anujānāmi bhikkhave telapākanti yaṃkiñci bhesajjapakkhittaṃ sabbaṃ anuññātameva hoti.",
  "atk-vin02a2:640_2": "Atipakkhittamajjānīti ativiya khittamajjāni;",
  "atk-vin02a2:640_3": "bahuṃ majjaṃ pakkhipitvā yojitānīti attho.",
  "atk-vin02a2:641_0": "Aṅgavātoti hatthapāde vāto.",
  "atk-vin02a2:641_1": "Sambhārasedanti nānāvidhapaṇṇabhaṅgasedaṃ.",
  "atk-vin02a2:641_2": "Mahāsedanti mahantaṃ sedaṃ;",
  "atk-vin02a2:641_3": "porisappamāṇaṃ āvāṭaṃ aṅgārānaṃ pūretvā paṃsuvālikādīhi pidahitvā tattha nānāvidhāni vātaharaṇapaṇṇāni",
  "atk-vin02a2:641_4": "santharitvā telamakkhitena gattena tattha nipajjitvā samparivattantena sarīraṃ sedetuṃ anujānāmīti attho.",
  "atk-vin02a2:641_5": "Bhaṅgodakanti nānāpaṇṇabhaṅgakuthitaṃ udakaṃ;",
  "atk-vin02a2:641_6": "tehi paṇṇehi ca udakena ca siñcitvā siñcitvā sedetabbo.",
  "atk-vin02a2:641_7": "Udakakoṭṭhakanti udakakoṭṭhe cāṭiṃ vā doṇiṃ vā uṇhodakassa pūretvā tattha pavisitvā sedakammakaraṇaṃ anujānāmīti attho.",
  "atk-vin02a2:642_0": "Pabbavāto hotīti pabbe pabbe vāto vijjhati.",
  "atk-vin02a2:642_1": "Lohitaṃ mocetunti satthakena lohitaṃ mocetuṃ.",
  "atk-vin02a2:642_2": "Pajjaṃ abhisaṅkharitunti yena phālitapādā pākatikā honti;",
  "atk-vin02a2:642_3": "taṃ nāḷikerādīsu nānābhesajjāni pakkhipitvā pajjaṃ abhisaṅkharituṃ;",
  "atk-vin02a2:642_4": "pādānaṃ sappāyabhesajjaṃ pacitunti attho.",
  "atk-vin02a2:642_5": "Tilakakkena atthoti piṭṭhehi tilehi attho.",
  "atk-vin02a2:642_6": "Kabaḷikanti vaṇamukhe sattupiṇḍaṃ pakkhipituṃ.",
  "atk-vin02a2:642_7": "Sāsapakuḍḍenāti sāsapapiṭṭhena.",
  "atk-vin02a2:642_8": "Vaḍḍhamaṃsanti adhikamaṃsaṃ āṇi viya uṭṭhahati.",
  "atk-vin02a2:642_9": "Loṇasakkharikāya chinditunti khurena chindituṃ.",
  "atk-vin02a2:642_10": "Vikāsikanti telarundhanapilotikaṃ.",
  "atk-vin02a2:642_11": "Sabbaṃ vaṇapaṭikammanti yaṃkiñci vaṇaparikammaṃ nāma atthi;",
  "atk-vin02a2:642_12": "sabbaṃ anujānāmīti attho.",
  "atk-vin02a2:643_0": "268.",
  "atk-vin02a2:643_1": "Sāmaṃ gahetvāti idaṃ na kevalaṃ sappadaṭṭhasseva,",
  "atk-vin02a2:643_2": "aññasmimpi daṭṭhavise sati sāmaṃ gahetvā paribhuñjitabbaṃ;",
  "atk-vin02a2:643_3": "aññesu pana kāraṇesu paṭiggahitameva vaṭṭati.",
  "atk-vin02a2:643_4": "Kato na puna paṭiggahetabboti sace bhūmippatto,",
  "atk-vin02a2:643_5": "paṭiggahetabbo;",
  "atk-vin02a2:643_6": "appattaṃ pana gahetuṃ vaṭṭati.",
  "atk-vin02a2:644_0": "269.",
  "atk-vin02a2:644_1": "Gharadinnakābādhoti vasīkaraṇapānakasamuṭṭhitarogo.",
  "atk-vin02a2:644_2": "Sītāloḷinti naṅgalena kasantassa phāle laggamattikaṃ udakena āloḷetvā pāyetuṃ anujānāmīti attho.",
  "atk-vin02a2:645_0": "Duṭṭhagahaṇikoti vipannagahaṇiko;",
  "atk-vin02a2:645_1": "kicchena uccāro nikkhamatīti attho.",
  "atk-vin02a2:645_2": "Āmisakhāranti sukkhodanaṃ jhāpetvā tāya chārikāya paggharitaṃ khārodakaṃ.",
  "atk-vin02a2:645_3": "Muttaharītakanti gomuttaparibhāvitaṃ harītakaṃ.",
  "atk-vin02a2:645_4": "Abhisannakāyoti ussannadosakāyo.",
  "atk-vin02a2:645_5": "Acchakañjiyanti taṇḍulodakamaṇḍo.",
  "atk-vin02a2:645_6": "Akaṭayusanti asiniddho muggapacitapānīyo.",
  "atk-vin02a2:645_7": "Kaṭākaṭanti sova dhotasiniddho.",
  "atk-vin02a2:645_8": "Paṭicchādanīyenāti maṃsarasena.",
  "atk-vin02a2:646_0": "Guḷādianujānanakathā",
  "atk-vin02a2:647_0": "272.",
  "atk-vin02a2:647_1": "Sace bhikkhave pakkāpi muggā jāyantīti pakkā muggā sacepi jāyanti,",
  "atk-vin02a2:647_2": "yathāsukhaṃ paribhuñjitabbā.",
  "atk-vin02a2:647_3": "Pakkattā hi te kappiyā eva.",
  "atk-vin02a2:648_0": "274.",
  "atk-vin02a2:648_1": "Antovutthanti akappiyakuṭiyaṃ vutthaṃ.",
  "atk-vin02a2:648_2": "Sāmaṃ pakkanti ettha yaṃkiñci āmisaṃ bhikkhuno pacituṃ na vaṭṭati.",
  "atk-vin02a2:648_3": "Sacepissa uṇhayāguyā sulasipaṇṇāni vā siṅgiveraṃ vā loṇaṃ vā pakkhipanti,",
  "atk-vin02a2:648_4": "tampi cāletuṃ na vaṭṭati,",
  "atk-vin02a2:648_5": "“yāguṃ nibbāpemī”ti pana cāletuṃ vaṭṭati.",
  "atk-vin02a2:648_6": "Uttaṇḍulabhattaṃ labhitvāpi pidahituṃ na vaṭṭati.",
  "atk-vin02a2:648_7": "Sace pana manussā pidahitvāva denti, vaṭṭati;",
  "atk-vin02a2:648_8": "“bhattaṃ vā mā nibbāyatū”ti pidahituṃ vaṭṭati.",
  "atk-vin02a2:648_9": "Khīratakkādīsu pana sakiṃ kuthitesu aggiṃ dātuṃ vaṭṭati,",
  "atk-vin02a2:648_10": "punapākassa anuññātattā.",
  "atk-vin02a2:648_11": "Ukkapiṇḍakāpi khādantīti biḷāmūsikagodhāmaṅgusā khādanti.",
  "atk-vin02a2:648_12": "Damakāti vighāsādā.",
  "atk-vin02a2:649_0": "276. Tato nīhaṭanti yattha nimantitā bhuñjanti, tato nīhaṭaṃ.",
  "atk-vin02a2:650_0": "278.",
  "atk-vin02a2:650_1": "Vanaṭṭhaṃ pokkharaṭṭhanti vane ceva paduminigacche ca jātaṃ.",
  "atk-vin02a2:650_2": "Abījanti taruṇaphalaṃ,",
  "atk-vin02a2:650_3": "yassa bījaṃ na aṅkuraṃ janeti.",
  "atk-vin02a2:650_4": "Nibbaṭṭabījanti bījaṃ nibbaṭṭetvā apanetvā paribhuñjitabbakaṃ ambapanasādi.",
  "atk-vin02a2:651_0": "279.",
  "atk-vin02a2:651_1": "Duropayo vaṇoti dukkhena ruhati,",
  "atk-vin02a2:651_2": "dukkhena pākatiko hotīti attho.",
  "atk-vin02a2:651_3": "Dupparihāraṃ satthanti sambādhe dukkhena satthaṃ parihareyyaṃ.",
  "atk-vin02a2:651_4": "Satthakammaṃ vā vatthikammaṃ vāti yathāparicchinne okāse yena kenaci satthena vā sūciyā vā kaṇṭakena",
  "atk-vin02a2:651_5": "vā sattikāya vā pāsāṇasakkhalikāya vā nakhena vā chindanaṃ vā phālanaṃ vā vijjhanaṃ vā lekhanaṃ vā na kātabbaṃ;",
  "atk-vin02a2:651_6": "sabbañhetaṃ satthakammameva hoti.",
  "atk-vin02a2:651_7": "Yena kenaci pana cammena vā vatthena vā vatthipīḷanampi na kātabbaṃ;",
  "atk-vin02a2:651_8": "sabbañhetaṃ vatthikammameva hoti.",
  "atk-vin02a2:651_9": "Ettha ca sambādhassa sāmantā dvaṅgulāti idaṃ satthakammaṃyeva sandhāya vuttaṃ.",
  "atk-vin02a2:651_10": "Vatthikammaṃ pana sambādheyeva paṭikkhittaṃ.",
  "atk-vin02a2:651_11": "Tattha pana khāraṃ ādātuṃ yena kenaci rajjukena vā bandhituṃ vaṭṭati.",
  "atk-vin02a2:651_12": "Yadi tena chijjati,",
  "atk-vin02a2:651_13": "succhinnaṃ.",
  "atk-vin02a2:651_14": "Aṇḍavuḍḍhirogepi satthakammaṃ na vaṭṭati,",
  "atk-vin02a2:651_15": "tasmā aṇḍaṃ phāletvā bījāni uddharitvā “arogaṃ karissāmī”ti na kattabbaṃ.",
  "atk-vin02a2:651_16": "Aggitāpanabhesajjālimpanesu pana paṭikkhepo natthi.",
  "atk-vin02a2:651_17": "Vaccamagge bhesajjamakkhitā ādānavaṭṭi vā veḷunāḷikā vā vaṭṭati,",
  "atk-vin02a2:651_18": "yāya khārakammaṃ vā karonti,",
  "atk-vin02a2:651_19": "telaṃ vā pavesenti.",
  "atk-vin02a2:652_0": "280.",
  "atk-vin02a2:652_1": "Pavattamaṃsanti matassa maṃsaṃ.",
  "atk-vin02a2:652_2": "Māghātoti taṃ divasaṃ na labbhā kenaci kiñci jīvitā voropetuṃ.",
  "atk-vin02a2:652_3": "Potthanikanti maṃsacchedanasatthakaṃ vuccati.",
  "atk-vin02a2:652_4": "Kimpimāyāti kimpi imāya.",
  "atk-vin02a2:652_5": "Na bhagavā ussahatīti na bhagavā sakkoti.",
  "atk-vin02a2:652_6": "Yatra hi nāmāti yasmā nāma.",
  "atk-vin02a2:652_7": "Paṭivekkhīti vīmaṃsi;",
  "atk-vin02a2:652_8": "paṭipucchīti vuttaṃ hoti.",
  "atk-vin02a2:652_9": "Appaṭivekkhitvāti appaṭipucchitvā.",
  "atk-vin02a2:652_10": "Sace pana asukamaṃsanti jānāti,",
  "atk-vin02a2:652_11": "paṭipucchanakiccaṃ natthi,",
  "atk-vin02a2:652_12": "ajānantena pana pucchitvāva khāditabbaṃ.",
  "atk-vin02a2:653_0": "Hatthimaṃsādipaṭikkhepakathā",
  "atk-vin02a2:654_0": "281.",
  "atk-vin02a2:654_1": "Sunakhamaṃsanti ettha araññakokā nāma sunakhasadisā honti,",
  "atk-vin02a2:654_2": "tesaṃ maṃsaṃ vaṭṭati.",
  "atk-vin02a2:654_3": "Yo pana gāmasunakhiyā vā kokena kokasunakhiyā vā gāmasunakhena saṃyogā uppanno,",
  "atk-vin02a2:654_4": "tassa maṃsaṃ na vaṭṭati,",
  "atk-vin02a2:654_5": "so hi ubhayaṃ bhajatīti.",
  "atk-vin02a2:654_6": "Ahimaṃsanti kassaci apādakassa dīghajātikassa maṃsaṃ na vaṭṭati.",
  "atk-vin02a2:654_7": "Sīhamaṃsādīni pākaṭāneva.",
  "atk-vin02a2:655_0": "Ettha ca manussamaṃsaṃ sajātitāya paṭikkhittaṃ,",
  "atk-vin02a2:655_1": "hatthiassamaṃsaṃ rājaṅgatāya,",
  "atk-vin02a2:655_2": "sunakhamaṃsañca ahimaṃsañca paṭikūlatāya,",
  "atk-vin02a2:655_3": "sīhamaṃsādīni pañca attano anupaddavatthāyāti.",
  "atk-vin02a2:655_4": "Imesaṃ manussādīnaṃ dasannaṃ maṃsampi aṭṭhipi lohitampi cammampi lomampi sabbaṃ na vaṭṭati,",
  "atk-vin02a2:655_5": "yaṃkiñci ñatvā vā añatvā vā khādantassa āpattiyeva.",
  "atk-vin02a2:655_6": "Yadā jānāti,",
  "atk-vin02a2:655_7": "tadā desetabbā.",
  "atk-vin02a2:655_8": "“Apucchitvā khādissāmī”ti gaṇhato paṭiggahaṇe dukkaṭaṃ,",
  "atk-vin02a2:655_9": "“pucchitvā khādissāmī”ti gaṇhato anāpatti.",
  "atk-vin02a2:655_10": "Uddissa kataṃ pana jānitvā khādantasseva āpatti,",
  "atk-vin02a2:655_11": "pacchā jānanto āpattiyā na kāretabboti.",
  "atk-vin02a2:656_0": "Yāgumadhugoḷakādikathā",
  "atk-vin02a2:657_0": "282.",
  "atk-vin02a2:657_1": "Ekattakoti ekako,",
  "atk-vin02a2:657_2": "natthi me dutiyoti attho.",
  "atk-vin02a2:657_3": "Pahūtaṃ yāguñca madhugoḷakañca paṭiyādāpetvāti so kira satasahassaṃ vayaṃ katvā paṭiyādāpesi.",
  "atk-vin02a2:657_4": "Anumodanāgāthāpariyosāne “patthayataṃ icchata”nti padānaṃ “alameva dātu”nti iminā sambandho.",
  "atk-vin02a2:657_5": "Sace pana “patthayatā icchatā”ti pāṭho atthi,",
  "atk-vin02a2:657_6": "soyeva gahetabbo.",
  "atk-vin02a2:658_0": "283.",
  "atk-vin02a2:658_1": "Bhojjayāgunti yā pavāraṇaṃ janeti.",
  "atk-vin02a2:658_2": "Yadaggenāti yaṃ ādiṃ katvā.",
  "atk-vin02a2:658_3": "Saggā te āraddhāti sagganibbattakapuññaṃ upacitanti attho.",
  "atk-vin02a2:658_4": "Yathādhammo kāretabboti paramparabhojanena kāretabbo,",
  "atk-vin02a2:658_5": "bhojjayāguyā hi pavāraṇā hotīti.",
  "atk-vin02a2:659_0": "284.",
  "atk-vin02a2:659_1": "Nāhaṃ taṃ kaccānāti tasmiṃ kira avasiṭṭhaguḷe devatā sukhumojaṃ pakkhipiṃsu,",
  "atk-vin02a2:659_2": "sā aññesaṃ pariṇāmaṃ na gacchati,",
  "atk-vin02a2:659_3": "tasmā evamāha.",
  "atk-vin02a2:659_4": "Gilānassa guḷanti tathārūpena byādhinā gilānassa pacchābhattaṃ guḷaṃ anujānāmīti attho.",
  "atk-vin02a2:660_0": "Pāṭaligāmavatthukathā",
  "atk-vin02a2:661_0": "285. Sabbasantharinti yathā sabbaṃ santhataṃ hoti, evaṃ.",
  "atk-vin02a2:662_0": "286.",
  "atk-vin02a2:662_1": "Sunidhavassakārāti sunidho ca vassakāro ca dve brāhmaṇā magadharañño mahāmattā mahāmaccā.",
  "atk-vin02a2:662_2": "Vajjīnaṃ paṭibāhāyāti vajjirājakulānaṃ āyamukhapacchindanatthaṃ.",
  "atk-vin02a2:662_3": "Vatthūnīti gharavatthūni.",
  "atk-vin02a2:662_4": "Cittāni namanti nivesanāni māpetunti tā kira devatā vatthuvijjāpāṭhakānaṃ sarīre adhimuccitvā evaṃ cittāni nāmenti. Kasmā?",
  "atk-vin02a2:662_5": "Amhākaṃ yathānurūpaṃ sakkāraṃ karissantīti attho.",
  "atk-vin02a2:662_6": "Tāvatiṃsehīti loke kira sakkaṃ devarājānaṃ vissakammañca upādāya tāvatiṃsā paṇḍitāti saddo abbhuggato,",
  "atk-vin02a2:662_7": "tenevāha tāvatiṃsehīti,",
  "atk-vin02a2:662_8": "tāvatiṃsehi saddhiṃ mantetvā viya māpentīti attho.",
  "atk-vin02a2:662_9": "Yāvatā ariyaṃ āyatananti yattakaṃ ariyamanussānaṃ osaraṇaṭṭhānaṃ nāma atthi.",
  "atk-vin02a2:662_10": "Yāvatā vaṇippathoti yattakaṃ vāṇijānaṃ ābhatabhaṇḍassa rāsivaseneva kayavikkayaṭṭhānaṃ nāma atthi.",
  "atk-vin02a2:662_11": "Idaṃ agganagaranti tesaṃ ariyāyatanavaṇippathānaṃ idaṃ agganagaraṃ bhavissati.",
  "atk-vin02a2:662_12": "Puṭabhedananti puṭabhedanaṭṭhānaṃ mocanaṭṭhānanti vuttaṃ hoti.",
  "atk-vin02a2:662_13": "Aggito vātiādīsu samuccayattho vā saddo.",
  "atk-vin02a2:662_14": "Tatra hi ekassa koṭṭhāsassa aggito,",
  "atk-vin02a2:662_15": "ekassa udakato,",
  "atk-vin02a2:662_16": "ekassa abbhantarato,",
  "atk-vin02a2:662_17": "aññamaññabhedā antarāyo bhavissati.",
  "atk-vin02a2:662_18": "Uḷumpanti pāragamanatthāya āṇiyo ākoṭetvā kataṃ.",
  "atk-vin02a2:662_19": "Kullanti valliādīhi bandhitvā kataṃ.",
  "atk-vin02a2:663_0": "Aṇṇavanti sabbantimena paricchedena yojanamattaṃ gambhīrassa ca puthullassa ca udakaṭṭhānassetaṃ adhivacanaṃ.",
  "atk-vin02a2:663_1": "Saranti idha nadī adhippetā.",
  "atk-vin02a2:663_2": "Idaṃ vuttaṃ hoti –",
  "atk-vin02a2:663_3": "ye gambhīraṃ vitthataṃ taṇhāsaraṃ taranti,",
  "atk-vin02a2:663_4": "te ariyamaggasaṅkhātaṃ setuṃ katvāna visajja pallalāni anāmasitvāva udakabharitāni ninnaṭṭhānāni;",
  "atk-vin02a2:663_5": "ayaṃ pana idaṃ appamattakaṃ udakaṃ uttaritukāmopi kullañhi parijano bandhati,",
  "atk-vin02a2:663_6": "buddhā pana buddhasāvakā ca vinā eva kullena tiṇṇā medhāvino janāti.",
  "atk-vin02a2:664_0": "287.",
  "atk-vin02a2:664_1": "Ananubodhāti abujjhanena.",
  "atk-vin02a2:664_2": "Sandhāvitanti bhavato bhavaṃ gamanavasena sandhāvitaṃ.",
  "atk-vin02a2:664_3": "Saṃsaritanti punappunaṃ gamanavasena saṃsaritaṃ.",
  "atk-vin02a2:664_4": "Mamañceva tumhākañcāti mayā ca tumhehi ca.",
  "atk-vin02a2:664_5": "Atha vā sandhāvitaṃ saṃsaritanti sandhāvanaṃ saṃsaraṇaṃ mamañceva tumhākañca ahosīti evamettha attho daṭṭhabbo.",
  "atk-vin02a2:664_6": "Saṃsitanti saṃsaritaṃ.",
  "atk-vin02a2:664_7": "Bhavanetti samūhatāti bhavato bhavagamanā sandhāvanā taṇhārajju suṭṭhu hatā chinnā appavattikatā.",
  "atk-vin02a2:665_0": "289.",
  "atk-vin02a2:665_1": "Nīlāti idaṃ sabbasaṅgāhakaṃ.",
  "atk-vin02a2:665_2": "Nīlavaṇṇātiādi tasseva vibhāgadassanatthaṃ.",
  "atk-vin02a2:665_3": "Tattha na tesaṃ pakativaṇṇā nīlā,",
  "atk-vin02a2:665_4": "nīlavilepanānaṃ vicittatāvasenetaṃ vuttaṃ.",
  "atk-vin02a2:665_5": "Paṭivaṭṭesīti pahāresi.",
  "atk-vin02a2:665_6": "Sāhāraṃ dajjeyyāthāti sajanapadaṃ dadeyyātha.",
  "atk-vin02a2:665_7": "Aṅguliṃ phoṭesunti aṅguliṃ cālesuṃ.",
  "atk-vin02a2:665_8": "Ambakāyāti itthikāya.",
  "atk-vin02a2:665_9": "Olokethāti passatha.",
  "atk-vin02a2:665_10": "Apalokethāti punappunaṃ passatha.",
  "atk-vin02a2:665_11": "Upasaṃharathāti upanetha.",
  "atk-vin02a2:665_12": "Imaṃ licchaviparisaṃ tumhākaṃ cittena tāvatiṃsaparisaṃ haratha,",
  "atk-vin02a2:665_13": "tāvatiṃsassa samakaṃ katvā passathāti attho.",
  "atk-vin02a2:666_0": "Sīhasenāpativatthuādikathā",
  "atk-vin02a2:667_0": "290.",
  "atk-vin02a2:667_1": "Dhammassa ca anudhammaṃ byākarontīti bhagavatā vuttakāraṇassa anukāraṇaṃ kathenti.",
  "atk-vin02a2:667_2": "Sahadhammiko vādānuvādoti aparehi vuttakāraṇena sakāraṇo hutvā tumhākaṃ vādo viññugarahitabbaṃ kāraṇaṃ koci appamattakopi kiṃ na āgacchati.",
  "atk-vin02a2:667_3": "Idaṃ vuttaṃ hoti “kiṃ sabbakārenāpi tumhākaṃ vāde gārayhakāraṇaṃ natthī”ti.",
  "atk-vin02a2:667_4": "Anabbhakkhātukāmāti abhibhavitvā na ācikkhitukāmā.",
  "atk-vin02a2:668_0": "293.",
  "atk-vin02a2:668_1": "Anuviccakāranti anuviditvā cintetvā tulayitvā kātabbaṃ karohīti vuttaṃ hoti.",
  "atk-vin02a2:668_2": "Ñātamanussānanti loke pākaṭānaṃ.",
  "atk-vin02a2:668_3": "Sādhu hotīti sundaraṃ hoti.",
  "atk-vin02a2:668_4": "Paṭākaṃ parihareyyunti paṭākaṃ ukkhipitvā nagare ghosantā āhiṇḍeyyuṃ. Kasmā?",
  "atk-vin02a2:668_5": "“Evaṃ no amhākaṃ mahantabhāvo bhavissatī”ti.",
  "atk-vin02a2:668_6": "Opānabhūtanti paṭiyattaudapāno viya ṭhitaṃ.",
  "atk-vin02a2:668_7": "Kulanti nivesanaṃ.",
  "atk-vin02a2:668_8": "Dātabbaṃ maññeyyāsīti mā imesaṃ deyyadhammaṃ upacchindittha,",
  "atk-vin02a2:668_9": "sampattānañhi dātabbamevāti ovadati.",
  "atk-vin02a2:668_10": "Okāroti avakāro lāmakabhāvo.",
  "atk-vin02a2:668_11": "Sāmukkaṃsikāti attanāyeva uddharitvā gahitā;",
  "atk-vin02a2:668_12": "asādhāraṇaṃ aññesanti attho.",
  "atk-vin02a2:668_13": "Uddissa katanti uddisitvā kataṃ.",
  "atk-vin02a2:669_0": "294.",
  "atk-vin02a2:669_1": "Paṭiccakammanti attānaṃ paṭicca katanti attho.",
  "atk-vin02a2:669_2": "Atha vā paṭiccakammanti nimittakammassetaṃ adhivacanaṃ,",
  "atk-vin02a2:669_3": "taṃ paṭiccakammaṃ ettha atthīti maṃsampi paṭiccakammanti vuttaṃ.",
  "atk-vin02a2:669_4": "Yo hi evarūpaṃ maṃsaṃ paribhuñjati,",
  "atk-vin02a2:669_5": "sopi tassa kammassa dāyādo hoti,",
  "atk-vin02a2:669_6": "vadhakassa viya tassāpi pāṇaghātakammaṃ hotīti adhippāyo.",
  "atk-vin02a2:669_7": "Jiridantiti jiranti abbhācikkhantā na jiranti,",
  "atk-vin02a2:669_8": "abbhakkhānassa antaṃ na gacchantīti attho.",
  "atk-vin02a2:669_9": "Tikoṭiparisuddhakathā saṅghabhedasikkhāpadavaṇṇanāyaṃ vuttā.",
  "atk-vin02a2:670_0": "Kappiyabhūmianujānanakathā",
  "atk-vin02a2:671_0": "295.",
  "atk-vin02a2:671_1": "Sakaṭaparivaṭṭanti sakaṭehi parikkhepaṃ viya katvā acchanti.",
  "atk-vin02a2:671_2": "Paccantimanti abhilāpamattametaṃ “yaṃ saṅgho ākaṅkhatī”ti vuttattā pana dhuravihāropi sammannituṃ vaṭṭati,",
  "atk-vin02a2:671_3": "kammavācaṃ avatvā apalokanenāpi vaṭṭatiyeva.",
  "atk-vin02a2:671_4": "Kākoravasaddanti tattha tattha paviṭṭhānaṃ āmisakhādanatthāya anuppageyeva sannipatitānaṃ kākānaṃ oravasaddaṃ.",
  "atk-vin02a2:671_5": "Yasojo nāma kapilasuttapariyosāne pabbajitānaṃ pañcannaṃ satānaṃ aggapuriso.",
  "atk-vin02a2:672_0": "Ussāvanantikantiādīsu ussāvanantikā tāva evaṃ kattabbā.",
  "atk-vin02a2:672_1": "Yo thambhānaṃ vā upari bhittipāde vā nikhanitvā vihāro kariyati,",
  "atk-vin02a2:672_2": "tassa heṭṭhā thambhapaṭicchakā pāsāṇā bhūmigatikā eva.",
  "atk-vin02a2:672_3": "Paṭhamathambhaṃ pana paṭhamabhittipādaṃ vā patiṭṭhāpentehi bahūhi samparivāretvā “kappiyakuṭiṃ karoma,",
  "atk-vin02a2:672_4": "kappiyakuṭiṃ karomā”ti vācaṃ nicchārentehi manussesu ukkhipitvā patiṭṭhāpentesu āmasitvā vā sayaṃ ukkhipitvā",
  "atk-vin02a2:672_5": "vā thambhe vā bhittipādo vā patiṭṭhāpetabbo.",
  "atk-vin02a2:672_6": "Kurundimahāpaccarīsu pana “kappiyakuṭi kappiyakuṭī”ti vatvā patiṭṭhāpetabbanti vuttaṃ.",
  "atk-vin02a2:672_7": "Andhakaṭṭhakathāyaṃ “saṅghassa kappiyakuṭiṃ adhiṭṭhāmī”ti vuttaṃ.",
  "atk-vin02a2:672_8": "Taṃ pana avatvāpi aṭṭhakathāsu vuttanayena vutte doso natthi.",
  "atk-vin02a2:672_9": "Idaṃ panettha sādhāraṇalakkhaṇaṃ,",
  "atk-vin02a2:672_10": "thambhapatiṭṭhānañca vacanapariyosānañca samakālaṃ vaṭṭati.",
  "atk-vin02a2:672_11": "Sace hi aniṭṭhite vacane thambho patiṭṭhāti,",
  "atk-vin02a2:672_12": "appatiṭṭhite vā tasmiṃ vacanaṃ niṭṭhāti,",
  "atk-vin02a2:672_13": "akatā hoti kappiyakuṭi.",
  "atk-vin02a2:672_14": "Teneva mahāpaccariyaṃ vuttaṃ –",
  "atk-vin02a2:672_15": "“bahūhi samparivāretvā vattabbaṃ,",
  "atk-vin02a2:672_16": "avassañhi ettha ekassapi vacananiṭṭhānañca thambhapatiṭṭhānañca ekato bhavissatī”ti.",
  "atk-vin02a2:673_0": "Iṭṭhakasilāmattikākuṭṭikāsu pana kuṭīsu heṭṭhā cayaṃ bandhitvā vā abandhitvā vā karontu,",
  "atk-vin02a2:673_1": "yato paṭṭhāya bhittiṃ uṭṭhāpetukāmā honti,",
  "atk-vin02a2:673_2": "taṃ sabbapaṭhamaṃ iṭṭhakaṃ vā silaṃ vā mattikāpiṇḍaṃ vā gahetvā vuttanayeneva kappiyakuṭi kātabbā.",
  "atk-vin02a2:673_3": "Iṭṭhakādayo hi bhittiyā paṭhamiṭṭhakādīnaṃ heṭṭhā na vaṭṭanti,",
  "atk-vin02a2:673_4": "thambhā pana upari uggacchanti,",
  "atk-vin02a2:673_5": "tasmā vaṭṭanti.",
  "atk-vin02a2:673_6": "Andhakaṭṭhakathāyaṃ “thambhehi kariyamāne catūsu koṇesu cattāro thambhā iṭṭhakādikuṭṭe catūsu koṇesu dve tisso iṭṭhakā adhiṭṭhātabbā”ti vuttaṃ.",
  "atk-vin02a2:673_7": "Tathā pana akatāyapi doso natthi,",
  "atk-vin02a2:673_8": "aṭṭhakathāsu hi vuttameva pamāṇaṃ.",
  "atk-vin02a2:674_0": "Gonisādikā duvidhā –",
  "atk-vin02a2:674_1": "ārāmagonisādikā,",
  "atk-vin02a2:674_2": "vihāragonisādikāti.",
  "atk-vin02a2:674_3": "Tāsu yattha neva ārāmo na senāsanāni parikkhittāni honti,",
  "atk-vin02a2:674_4": "ayaṃ “ārāmagonisādikā” nāma.",
  "atk-vin02a2:674_5": "Yattha senāsanāni sabbāni vā ekaccāni vā parikkhittāni,",
  "atk-vin02a2:674_6": "ārāmo aparikkhitto,",
  "atk-vin02a2:674_7": "ayaṃ “vihāragonisādikā” nāma.",
  "atk-vin02a2:674_8": "Iti ubhayatrāpi ārāmassa aparikkhittabhāvoyeva pamāṇaṃ.",
  "atk-vin02a2:674_9": "Ārāmo pana upaḍḍhaparikkhittopi bahutaraṃ parikkhittopi parikkhittoyeva nāmāti kurundimahaāpaccariyādīsu vuttaṃ.",
  "atk-vin02a2:674_10": "Ettha kappiyakuṭiṃ laddhuṃ vaṭṭati.",
  "atk-vin02a2:675_0": "Gahapatīti manussā āvāsaṃ katvā “kappiyakuṭiṃ dema,",
  "atk-vin02a2:675_1": "paribhuñjathā”ti vadanti,",
  "atk-vin02a2:675_2": "esā gahapati nāma.",
  "atk-vin02a2:675_3": "“Kappiyakuṭiṃ kātuṃ demā”ti vuttepi vaṭṭatiyeva.",
  "atk-vin02a2:675_4": "Andhakaṭṭhakathāyaṃ pana “yasmā bhikkhuṃ ṭhapetvā sesasahadhammikānaṃ sabbesañca devamanussānaṃ hatthato",
  "atk-vin02a2:675_5": "paṭiggaho ca sannidhi ca antovutthañca tesaṃ santakaṃ bhikkhussa vaṭṭati,",
  "atk-vin02a2:675_6": "tasmā tesaṃ gehāni vā tehi dinnā kappiyakuṭi vā gahapatīti vuccatī”ti vuttaṃ.",
  "atk-vin02a2:675_7": "Punapi vuttaṃ –",
  "atk-vin02a2:675_8": "“bhikkhusaṅghassa vihāraṃ ṭhapetvā bhikkhunupassayo vā ārāmikānaṃ vā titthiyānaṃ vā devatānaṃ vā nāgānaṃ",
  "atk-vin02a2:675_9": "vā api brahmānaṃ vimānaṃ kappiyakuṭi hotī”ti,",
  "atk-vin02a2:675_10": "taṃ suvuttaṃ;",
  "atk-vin02a2:675_11": "saṅghasantakameva hi bhikkhusantakaṃ vā gehaṃ gahapatikuṭikā na hoti.",
  "atk-vin02a2:675_12": "Sammutikā nāma kammavācaṃ sāvetvā katāti.",
  "atk-vin02a2:676_0": "Yaṃ imāsu catūsu kappiyabhūmīsu vutthaṃ āmisaṃ,",
  "atk-vin02a2:676_1": "taṃ sabbaṃ antovutthasaṅkhyaṃ na gacchati.",
  "atk-vin02a2:676_2": "Bhikkhūnañca bhikkhunīnañca antovutthaantopakkamocanatthañhi kappiyakuṭiyo anuññātā.",
  "atk-vin02a2:676_3": "Yaṃ pana akappiyabhūmiyaṃ sahaseyyappahonake gehe vutthaṃ saṅghikaṃ vā puggalikaṃ vā bhikkhussa bhikkhuniyā vā santakaṃ ekarattampi ṭhapitaṃ,",
  "atk-vin02a2:676_4": "taṃ antovutthaṃ;",
  "atk-vin02a2:676_5": "tattha pakkañca antopakkaṃ nāma hoti,",
  "atk-vin02a2:676_6": "etaṃ na kappati.",
  "atk-vin02a2:676_7": "Sattāhakālikaṃ pana yāvajīvikañca vaṭṭati.",
  "atk-vin02a2:677_0": "Tatrāyaṃ vinicchayo –",
  "atk-vin02a2:677_1": "sāmaṇero bhikkhussa taṇḍulādikaṃ āmisaṃ āharitvā kappiyakuṭiyaṃ nikkhipitvā punadivase pacitvā deti,",
  "atk-vin02a2:677_2": "antovutthaṃ na hoti.",
  "atk-vin02a2:677_3": "Tattha akappiyakuṭiyaṃ nikkhittasappiādīsu yaṃkiñci pakkhipitvā deti,",
  "atk-vin02a2:677_4": "mukhasannidhi nāma hoti.",
  "atk-vin02a2:677_5": "Mahāpaccariyaṃ pana “antovutthaṃ hotī”ti vuttaṃ.",
  "atk-vin02a2:677_6": "Tattha nāmamattameva nānākaraṇaṃ.",
  "atk-vin02a2:677_7": "Bhikkhu akappiyakuṭiyaṃ ṭhapitasappiñca yāvajīvikapaṇṇañca ekato pacitvā paribhuñjati,",
  "atk-vin02a2:677_8": "sattāhaṃ nirāmisaṃ vaṭṭati.",
  "atk-vin02a2:677_9": "Sace āmisasaṃsaṭṭhaṃ katvā paribhuñjati,",
  "atk-vin02a2:677_10": "antovutthañceva sāmaṃpākañca hoti.",
  "atk-vin02a2:677_11": "Etenupāyena sabbasaṃsaggā veditabbā.",
  "atk-vin02a2:678_0": "Imā pana kappiyakuṭiyo kadā jahitavatthukā honti?",
  "atk-vin02a2:678_1": "Ussāvanantikā tāva yā thambhānaṃ upari bhittipāde vā nikhaṇitvā katā,",
  "atk-vin02a2:678_2": "sā sabbesu thambhesu ca bhittipādesu ca apanītesu jahitavatthukā hoti.",
  "atk-vin02a2:678_3": "Sace pana thambhe vā bhittipāde vā parivattenti,",
  "atk-vin02a2:678_4": "yo yo ṭhito tattha tattha patiṭṭhāti,",
  "atk-vin02a2:678_5": "sabbesupi parivattitesu ajahitavatthukāva hoti.",
  "atk-vin02a2:678_6": "Iṭṭhakādīhi katā cayassa upari bhittiatthāya ṭhapitaṃ iṭṭhakaṃ vā silaṃ vā mattikāpiṇḍaṃ vā ādiṃkatvā vināsitakāle jahitavatthukā hoti.",
  "atk-vin02a2:678_7": "Yehi pana iṭṭhakādīhi adhiṭṭhitā,",
  "atk-vin02a2:678_8": "tesu apanītesupi tadaññāsu patiṭṭhitāsu ajahitavatthukāva hoti.",
  "atk-vin02a2:679_0": "Gonisādikā pākārādīhi parikkhepe kate jahitavatthukā hoti.",
  "atk-vin02a2:679_1": "Puna tasmiṃ ārāme kappiyakuṭi laddhuṃ vaṭṭati.",
  "atk-vin02a2:679_2": "Sace pana punapi pākārādayo tattha tattha khaṇḍā honti,",
  "atk-vin02a2:679_3": "tato tato gāvo pavisanti,",
  "atk-vin02a2:679_4": "puna kappiyakuṭi hoti.",
  "atk-vin02a2:679_5": "Itarā pana dve gopānasīmattaṃ ṭhapetvā sabbasmiṃ chadane vinaṭṭhe jahitavatthukā honti.",
  "atk-vin02a2:679_6": "Sace gopānasīnaṃ upari ekampi pakkhapāsakamaṇḍalaṃ atthi, rakkhati.",
  "atk-vin02a2:680_0": "Yatra panimā catassopi kappiyabhūmiyo natthi,",
  "atk-vin02a2:680_1": "tattha kiṃ kātabbaṃ?",
  "atk-vin02a2:680_2": "Anupasampannassa datvā tassa santakaṃ katvā paribhuñjitabbaṃ.",
  "atk-vin02a2:680_3": "Tatridaṃ vatthu –",
  "atk-vin02a2:680_4": "karavikatissatthero kira vinayadharapāmokkho mahāsīvattherassa santikaṃ agamāsi.",
  "atk-vin02a2:680_5": "So dīpālokena sappikumbhaṃ passitvā “bhante kimeta”nti pucchi.",
  "atk-vin02a2:680_6": "Thero “āvuso gāmato sappikumbho ābhato,",
  "atk-vin02a2:680_7": "lūkhadivase sappinā bhuñjanatthāyā”ti āha.",
  "atk-vin02a2:680_8": "Tato naṃ tissatthero “na vaṭṭati bhante”ti āha.",
  "atk-vin02a2:680_9": "Thero punadivase pamukhe nikkhipāpesi.",
  "atk-vin02a2:680_10": "Tissatthero puna ekadivase āgato taṃ disvā tatheva pucchitvā “bhante sahaseyyappahonakaṭṭhāne ṭhapetuṃ na vaṭṭatī”ti āha.",
  "atk-vin02a2:680_11": "Thero punadivase bahi nīharāpetvā nikkhipāpesi,",
  "atk-vin02a2:680_12": "taṃ corā hariṃsu.",
  "atk-vin02a2:680_13": "So puna ekadivasaṃ āgataṃ tissattheraṃ āha –",
  "atk-vin02a2:680_14": "“āvuso tayā ‘na vaṭṭatī’ti vutto so kumbho bahi nikkhitto corehi avahato”ti.",
  "atk-vin02a2:680_15": "Tato naṃ tissatthero āha –",
  "atk-vin02a2:680_16": "“nanu bhante anupasampannassa dātabbo assa,",
  "atk-vin02a2:680_17": "anupasampannassa hi datvā tassa santakaṃ katvā paribhuñjituṃ vaṭṭatī”ti.",
  "atk-vin02a2:681_0": "296- 9.",
  "atk-vin02a2:681_1": "Meṇḍakavatthu uttānameva.",
  "atk-vin02a2:681_2": "Api cettha anujānāmi bhikkhave pañca goraseti ime pañca gorase visuṃ paribhogena paribhuñjitumpi anujānāmīti attho.",
  "atk-vin02a2:681_3": "Pātheyyaṃ pariyesitunti ettha sace keci sayameva ñatvā denti,",
  "atk-vin02a2:681_4": "iccetaṃ kusalaṃ;",
  "atk-vin02a2:681_5": "no ce denti,",
  "atk-vin02a2:681_6": "ñātipavāritaṭṭhānato vā bhikkhācāravattena vā pariyesitabbaṃ.",
  "atk-vin02a2:681_7": "Tathā alabhantena aññātikaapavāritaṭṭhānato yācitvāpi gahetabbaṃ.",
  "atk-vin02a2:681_8": "Ekadivasena gamanīye magge ekabhattatthāya pariyesitabbaṃ.",
  "atk-vin02a2:681_9": "Dīghe addhāne yattakena kantāraṃ nittharati,",
  "atk-vin02a2:681_10": "tattakaṃ pariyesitabbaṃ.",
  "atk-vin02a2:682_0": "Keṇiyajaṭilavatthukathā",
  "atk-vin02a2:683_0": "300.",
  "atk-vin02a2:683_1": "Kājehi gāhāpetvāti pañcahi kājasatehi susaṅkhatassa badarapānassa kuṭasahassaṃ gāhāpetvā.",
  "atk-vin02a2:683_2": "Etasmiṃ nidāne etasmiṃ pakaraṇe dhammiṃ kathaṃ katvāti “sādhu bhikkhave pānaṃ apivantā samaṇassa gotamassa",
  "atk-vin02a2:683_3": "sāvakā paccayabāhullikāti vādaṃ na uppādayittha,",
  "atk-vin02a2:683_4": "mayi ca gāravaṃ akattha,",
  "atk-vin02a2:683_5": "mama ca tumhesu gāravaṃ janayittha,",
  "atk-vin02a2:683_6": "iti vo ahaṃ iminā kāraṇena suṭṭhu pasanno”tiādinā nayena dhammiṃ kathaṃ katvā anujānāmi bhikkhave aṭṭha pānānītiādimāha.",
  "atk-vin02a2:684_0": "Tattha ambapānanti āmehi vā pakkehi vā ambehi katapānaṃ.",
  "atk-vin02a2:684_1": "Tattha āmehi karontena ambataruṇāni bhinditvā udake pakkhipitvā ātape ādiccapākena pacitvā parissāvetvā",
  "atk-vin02a2:684_2": "tadahupaṭiggahitehi madhusakkarakappūrādīhi yojetvā kātabbaṃ.",
  "atk-vin02a2:684_3": "Evaṃ kataṃ purebhattameva kappati.",
  "atk-vin02a2:684_4": "Anupasampannehi kataṃ labhitvā pana purebhattaṃ paṭiggahitaṃ purebhattaṃ sāmisaparibhogenāpi vaṭṭati,",
  "atk-vin02a2:684_5": "pacchābhattaṃ nirāmisaparibhogena yāva aruṇuggamanā vaṭṭatiyeva.",
  "atk-vin02a2:684_6": "Esa nayo sabbapānesu.",
  "atk-vin02a2:685_0": "Tesu pana jambupānanti jambuphalehi katapānaṃ.",
  "atk-vin02a2:685_1": "Cocapānanti aṭṭhikehi kadaliphalehi katapānaṃ.",
  "atk-vin02a2:685_2": "Mocapānanti anaṭṭhikehi kadaliphalehi katapānaṃ.",
  "atk-vin02a2:685_3": "Madhukapānanti madhukānaṃ jātirasena katapānaṃ;",
  "atk-vin02a2:685_4": "taṃ pana udakasambhinnaṃ vaṭṭati,",
  "atk-vin02a2:685_5": "suddhaṃ na vaṭṭati.",
  "atk-vin02a2:685_6": "Muddikapānanti muddikā udake madditvā ambapānaṃ viya katapānaṃ.",
  "atk-vin02a2:685_7": "Sālūkapānanti rattuppalanīluppalādīnaṃ sālūke madditvā katapānaṃ.",
  "atk-vin02a2:685_8": "Phārusakapānanti phārusakaphalehi ambapānaṃ viya katapānaṃ.",
  "atk-vin02a2:685_9": "Imāni aṭṭha pānāni sītānipi ādiccapākānipi vaṭṭanti,",
  "atk-vin02a2:685_10": "aggipākāni na vaṭṭanti.",
  "atk-vin02a2:685_11": "Dhaññaphalarasanti sattannaṃ dhaññānaṃ phalarasaṃ.",
  "atk-vin02a2:685_12": "Ḍākarasanti pakkaḍākarasaṃ.",
  "atk-vin02a2:685_13": "Yāvakālikapattānañhi purebhattaṃyeva raso kappati.",
  "atk-vin02a2:685_14": "Yāvajīvikānaṃ paṭiggahetvā ṭhapitasappiādīhi saddhiṃ pakkānaṃ sattāhaṃ kappati.",
  "atk-vin02a2:685_15": "Sace pana suddhaudakena pacati,",
  "atk-vin02a2:685_16": "yāvajīvampi vaṭṭati.",
  "atk-vin02a2:685_17": "Khīrādīhi pana saddhiṃ pacituṃ na vaṭṭati.",
  "atk-vin02a2:685_18": "Aññehi pakkampi ḍākarasasaṅkhyameva gacchati.",
  "atk-vin02a2:685_19": "Kurundiyaṃ pana “yāvakālikapattānampi sītodakena madditvā kataraso vā ādiccapāko vā vaṭṭatī”ti vuttaṃ.",
  "atk-vin02a2:685_20": "Ṭhapetvā madhukapuppharasanti ettha madhukapuppharaso aggipāko vā hotu ādiccapāko vā,",
  "atk-vin02a2:685_21": "pacchābhattaṃ na vaṭṭati.",
  "atk-vin02a2:685_22": "Purebhattampi yaṃ pānaṃ gahetvā majjaṃ karonti,",
  "atk-vin02a2:685_23": "so ādito paṭṭhāya na vaṭṭati.",
  "atk-vin02a2:685_24": "Madhukapupphaṃ pana allaṃ vā sukkhaṃ vā bhajjitaṃ vā tena kataphāṇitaṃ vā yato paṭṭhāya majjaṃ na karonti,",
  "atk-vin02a2:685_25": "taṃ sabbaṃ purebhattaṃ vaṭṭati.",
  "atk-vin02a2:685_26": "Ucchuraso nikasaṭo pacchābhattaṃ vaṭṭati.",
  "atk-vin02a2:685_27": "Iti pānāni anujānantena imepi cattāro rasā anuññātāti.",
  "atk-vin02a2:685_28": "Aggihuttamukhā yaññātiādīsu aggihutaṃ seṭṭhaṃ,",
  "atk-vin02a2:685_29": "aggihutaṃ mukhanti vuttaṃ hoti.",
  "atk-vin02a2:686_0": "Rojamallādivatthukathā",
  "atk-vin02a2:687_0": "301- 2.",
  "atk-vin02a2:687_1": "Rojavatthu uttānatthameva.",
  "atk-vin02a2:687_2": "Tattha saṅkaraṃ akaṃsūti katikaṃ akaṃsu.",
  "atk-vin02a2:687_3": "Uḷāraṃ kho te idanti sundaraṃ kho te idaṃ.",
  "atk-vin02a2:687_4": "Nāhaṃ bhante ānanda bahukatoti nāhaṃ buddhādigatapasādabahumānena idhāgatoti dasseti.",
  "atk-vin02a2:687_5": "Sabbañca ḍākanti sappiādīhi pakkaṃ vā apakkaṃ vā yaṃkiñci ḍākaṃ.",
  "atk-vin02a2:687_6": "Piṭṭhakhādanīyanti piṭṭhamayaṃ khādanīyaṃ;",
  "atk-vin02a2:687_7": "rojo kira idaṃ ubhayampi satasahassaṃ vayaṃ katvā paṭiyādāpesi.",
  "atk-vin02a2:688_0": "303.",
  "atk-vin02a2:688_1": "Mañjukāti madhuravacanā.",
  "atk-vin02a2:688_2": "Paṭibhāneyyakāti sake sippe paṭibhānasampannā.",
  "atk-vin02a2:688_3": "Dakkhāti chekā,",
  "atk-vin02a2:688_4": "analasā vā.",
  "atk-vin02a2:688_5": "Pariyodātasippāti niddosasippā.",
  "atk-vin02a2:688_6": "Nāḷiyāvāpakenāti nāḷiyā ca āvāpakena ca.",
  "atk-vin02a2:688_7": "Āvāpako nāma yattha laddhaṃ laddhaṃ āvapanti,",
  "atk-vin02a2:688_8": "pakkhipantīti vuttaṃ hoti.",
  "atk-vin02a2:688_9": "Na ca bhikkhave nahāpitapubbena khurabhaṇḍanti ettha gahetvā pariharitumeva na vaṭṭati,",
  "atk-vin02a2:688_10": "aññassa santakena kese chedetuṃ vaṭṭati.",
  "atk-vin02a2:688_11": "Sace vetanaṃ gahetvā chindati,",
  "atk-vin02a2:688_12": "na vaṭṭati.",
  "atk-vin02a2:688_13": "Yo anahāpitapubbo tassa pariharitumpi vaṭṭati,",
  "atk-vin02a2:688_14": "taṃ vā aññaṃ vā gahetvā kese chedetumpi vaṭṭati.",
  "atk-vin02a2:689_0": "304.",
  "atk-vin02a2:689_1": "Bhāgaṃ datvāti dasamabhāgaṃ datvā;",
  "atk-vin02a2:689_2": "idaṃ kira jambudīpe porāṇakacārittaṃ,",
  "atk-vin02a2:689_3": "tasmā dasakoṭṭhāse katvā eko koṭṭhāso bhūmisāmikānaṃ dātabbo.",
  "atk-vin02a2:690_0": "Catumahāpadesakathā",
  "atk-vin02a2:691_0": "305.",
  "atk-vin02a2:691_1": "Yaṃ bhikkhave mayā idaṃ na kappatīti ime cattāro mahāpadese bhagavā bhikkhūnaṃ nayaggahaṇatthāya āha.",
  "atk-vin02a2:691_2": "Tattha dhammasaṅgāhakattherā suttaṃ gahetvā parimaddantā idaṃ addasaṃsu.",
  "atk-vin02a2:691_3": "Ṭhapetvā dhaññaphalarasanti sattadhaññarasāni pacchābhattaṃ na kappantīti paṭikkhittāni.",
  "atk-vin02a2:691_4": "Tālanāḷikerapanasalabujaalābukumbhaṇḍapussaphalatipusaphalaeḷālukāni,",
  "atk-vin02a2:691_5": "nava mahāphalāni sabbañca aparaṇṇaṃ,",
  "atk-vin02a2:691_6": "dhaññagatikameva.",
  "atk-vin02a2:691_7": "Taṃ kiñcāpi na paṭikkhittaṃ,",
  "atk-vin02a2:691_8": "atha kho akappiyaṃ anulometi,",
  "atk-vin02a2:691_9": "tasmā pacchābhattaṃ na kappati.",
  "atk-vin02a2:691_10": "Aṭṭha pānāni anuññātāni.",
  "atk-vin02a2:691_11": "Avasesāni vettatintiṇikamātuluṅgakapitthakosambakaramandādikhuddakaphalapānāni aṭṭhapānagatikāneva,",
  "atk-vin02a2:691_12": "tāni kiñcāpi na anuññātāni,",
  "atk-vin02a2:691_13": "atha kho kappiyaṃ anulomenti,",
  "atk-vin02a2:691_14": "tasmā kappanti.",
  "atk-vin02a2:691_15": "Ṭhapetvā hi sānulomaṃ dhaññaphalarasaṃ aññaṃ phalapānaṃ nāma akappiyaṃ natthi,",
  "atk-vin02a2:691_16": "sabbaṃ yāmakālikaṃyevāti kurundiyaṃ vuttaṃ.",
  "atk-vin02a2:692_0": "Bhagavatā cha cīvarāni anuññātāni.",
  "atk-vin02a2:692_1": "Dhammasaṅgāhakattherehi tesaṃ anulomāni dukūlaṃ,",
  "atk-vin02a2:692_2": "pattuṇṇaṃ,",
  "atk-vin02a2:692_3": "cīnapaṭṭaṃ,",
  "atk-vin02a2:692_4": "somārapaṭṭaṃ,",
  "atk-vin02a2:692_5": "iddhimayikaṃ,",
  "atk-vin02a2:692_6": "devadattiyanti aparāni cha anuññātāni.",
  "atk-vin02a2:692_7": "Tattha “pattuṇṇa”nti pattuṇṇadese pāṇakehi sañjātavatthaṃ.",
  "atk-vin02a2:692_8": "Dve paṭā desanāmeneva vuttā.",
  "atk-vin02a2:692_9": "Tāni tīṇi koseyyassānulomāni.",
  "atk-vin02a2:692_10": "Dukūlaṃ sāṇassa,",
  "atk-vin02a2:692_11": "itarāni dve kappāsikassa vā sabbesaṃ vā.",
  "atk-vin02a2:693_0": "Bhagavatā ekādasa patte paṭikkhipitvā dve pattā anuññātā –",
  "atk-vin02a2:693_1": "lohapatto ceva mattikāpatto ca.",
  "atk-vin02a2:693_2": "Lohathālakaṃ,",
  "atk-vin02a2:693_3": "mattikāthālakaṃ,",
  "atk-vin02a2:693_4": "tambalohathālakanti tesaṃyeva anulomāni.",
  "atk-vin02a2:693_5": "Bhagavatā tayo tumbā anuññātā –",
  "atk-vin02a2:693_6": "lohatumbo,",
  "atk-vin02a2:693_7": "kaṭṭhatumbo,",
  "atk-vin02a2:693_8": "phalatumboti. Kuṇḍikā,",
  "atk-vin02a2:693_9": "kañcanako,",
  "atk-vin02a2:693_10": "udakatumboti tesaṃyeva anulomāni.",
  "atk-vin02a2:693_11": "Kurundiyaṃ pana “pānīyasaṅkhapānīyasarāvakāni etesaṃ anulomānī”ti vuttaṃ. Paṭṭikā,",
  "atk-vin02a2:693_12": "sūkarantanti dve kāyabandhanāni anuññātāni,",
  "atk-vin02a2:693_13": "dussapaṭṭena rajjukena ca katakāyabandhanāni tesaṃ anulomāni.",
  "atk-vin02a2:693_14": "Setacchattaṃ,",
  "atk-vin02a2:693_15": "kilañjacchattaṃ,",
  "atk-vin02a2:693_16": "paṇṇacchattanti tīṇi chattāni anuññātāni.",
  "atk-vin02a2:693_17": "Ekapaṇṇacchattaṃ tesaṃyeva anulomanti iminā nayena pāḷiñca aṭṭhakathañca anupekkhitvā aññānipi kappiyākappiyānaṃ anulomāni veditabbāni.",
  "atk-vin02a2:694_0": "Tadahupaṭiggahitaṃ kāle kappatītiādi sabbaṃ sambhinnarasaṃ sandhāya vuttaṃ.",
  "atk-vin02a2:694_1": "Sace hi challimpi anapanetvā sakaleneva nāḷikeraphalena saddhiṃ pānakaṃ paṭiggahitaṃ hoti,",
  "atk-vin02a2:694_2": "nāḷikeraṃ apanetvā taṃ vikālepi kappati.",
  "atk-vin02a2:694_3": "Upari sappipiṇḍaṃ ṭhapetvā sītalapāyāsaṃ denti,",
  "atk-vin02a2:694_4": "yaṃ pāyāsena asaṃsaṭṭhaṃ sappi,",
  "atk-vin02a2:694_5": "taṃ apanetvā sattāhaṃ paribhuñjituṃ vaṭṭati.",
  "atk-vin02a2:694_6": "Baddhamadhuphāṇitādīsupi eseva nayo.",
  "atk-vin02a2:694_7": "Takkolajātiphalādīhi alaṅkaritvā piṇḍapātaṃ denti,",
  "atk-vin02a2:694_8": "tāni uddharitvā dhovitvā yāvajīvaṃ paribhuñjitabbāni.",
  "atk-vin02a2:694_9": "Yāguyaṃ pakkhipitvā dinnasiṅgiverādīsupi telādīsu pakkhipitvā dinnalaṭṭhimadhukādīsupi eseva nayo.",
  "atk-vin02a2:694_10": "Evaṃ yaṃ yaṃ asambhinnarasaṃ hoti,",
  "atk-vin02a2:694_11": "taṃ taṃ ekato paṭiggahitampi yathā suddhaṃ hoti,",
  "atk-vin02a2:694_12": "tathā dhovitvā vā tacchetvā vā tassa tassa kālavasena paribhuñjituṃ vaṭṭati.",
  "atk-vin02a2:695_0": "Sace pana sambhinnarasaṃ hoti saṃsaṭṭhaṃ,",
  "atk-vin02a2:695_1": "na vaṭṭati.",
  "atk-vin02a2:695_2": "Yāvakālikañhi attanā saddhiṃ sambhinnarasāni tīṇipi yāmakālikādīni attano sabhāvaṃ upaneti,",
  "atk-vin02a2:695_3": "yāmakālikaṃ dvepi sattāhakālikādīni attano sabhāvaṃ upaneti,",
  "atk-vin02a2:695_4": "sattāhakālikampi attanā saddhiṃ saṃsaṭṭhaṃ yāvajīvikaṃ attano sabhāvaññeva upaneti;",
  "atk-vin02a2:695_5": "tasmā tena tadahupaṭiggahitena saddhiṃ tadahupaṭiggahitaṃ vā purepaṭiggahitaṃ vā yāvajīvikaṃ sattāhaṃ kappati dvīhapaṭiggahitena chāhaṃ,",
  "atk-vin02a2:695_6": "tīhapaṭiggahitena pañcāhaṃ…pe…",
  "atk-vin02a2:695_7": "sattāhapaṭiggahitena tadaheva kappatīti veditabbaṃ.",
  "atk-vin02a2:695_8": "Tasmāyeva hi “sattāhakālikena bhikkhave yāvajīvikaṃ tadahupaṭiggahita”nti avatvā “paṭiggahitaṃ sattāhaṃ kappatī”ti vuttaṃ.",
  "atk-vin02a2:696_0": "Kālayāmasattāhātikkamesu cettha vikālabhojanasannidhibhesajjasikkhāpadānaṃ vasena āpattiyo veditabbā.",
  "atk-vin02a2:696_1": "Imesu ca pana catūsu kālikesu yāvakālikaṃ yāmakālikanti idameva dvayaṃ antovutthakañceva sannidhikārakañca hoti,",
  "atk-vin02a2:696_2": "sattāhakālikañca yāvajīvikañca akappiyakuṭiyaṃ nikkhipitumpi vaṭṭati,",
  "atk-vin02a2:696_3": "sannidhimpi na janetīti.",
  "atk-vin02a2:696_4": "Sesaṃ sabbattha uttānamevāti.",
  "atk-vin02a2:697_0": "Bhesajjakkhandhakavaṇṇanā niṭṭhitā.",
  "atk-vin02a2:698_0": "7. Kathinakkhandhakaṃ",
  "atk-vin02a2:699_0": "Kathinānujānanakathā",
  "atk-vin02a2:700_0": "306.",
  "atk-vin02a2:700_1": "Kathinakkhandhake –",
  "atk-vin02a2:700_2": "pāveyyakāti pāveyyaraṭṭhavāsino.",
  "atk-vin02a2:700_3": "Pāveyyaṃ nāma kosalesu pacchimadisābhāge raṭṭhaṃ;",
  "atk-vin02a2:700_4": "tattha vāsinoti vuttaṃ hoti.",
  "atk-vin02a2:700_5": "Kosalarañño ekapitukabhātūnaṃ bhaddavaggiyattherānaṃ etaṃ adhivacanaṃ.",
  "atk-vin02a2:700_6": "Tesu sabbajeṭṭhako anāgāmī,",
  "atk-vin02a2:700_7": "sabbapacchimako sotāpanno,",
  "atk-vin02a2:700_8": "ekopi arahā vā puthujjano vā natthi.",
  "atk-vin02a2:700_9": "Āraññikāti dhutaṅgasamādānavasena āraññikā;",
  "atk-vin02a2:700_10": "na araññavāsamattena.",
  "atk-vin02a2:700_11": "Piṇḍapātikādibhāvepi tesaṃ eseva nayo.",
  "atk-vin02a2:700_12": "Sīsavasena cetaṃ vuttaṃ.",
  "atk-vin02a2:700_13": "Ime pana terasāpi dhutaṅgāni samādāyeva vattanti.",
  "atk-vin02a2:700_14": "Udakasaṅgaheti udakena saṅgahite ghaṭite saṃsaṭṭhe;",
  "atk-vin02a2:700_15": "thale ca ninne ca ekodakībhūteti attho.",
  "atk-vin02a2:701_0": "Udakacikkhalleti akkantaakkantaṭṭhāne udakacikkhallo uṭṭhahitvā yāva ānisadā paharati,",
  "atk-vin02a2:701_1": "īdise cikkhalleti attho.",
  "atk-vin02a2:701_2": "Okapuṇṇehīti udakapuṇṇehi.",
  "atk-vin02a2:701_3": "Tesaṃ kira cīvarāni ghanāni,",
  "atk-vin02a2:701_4": "tesu patitaṃ udakaṃ na paggharati ghanattā puṭabaddhaṃ viya tiṭṭhati.",
  "atk-vin02a2:701_5": "Tena vuttaṃ –",
  "atk-vin02a2:701_6": "“okapuṇṇehi cīvarehī”ti.",
  "atk-vin02a2:701_7": "“Oghapuṇṇehī”tipi pāṭho.",
  "atk-vin02a2:702_0": "Avivadamānā vassaṃ vasimhāti ettha āgantukaṭṭhāne senāsanaphāsutāya abhāvena ca bhagavato dassanālābhena",
  "atk-vin02a2:702_1": "ukkaṇṭhitatāya ca te bhikkhū phāsuṃ na vasiṃsu,",
  "atk-vin02a2:702_2": "tasmā “avivadamānā phāsukaṃ vassaṃ vasimhā”ti nāvocuṃ.",
  "atk-vin02a2:702_3": "Dhammiṃ kathaṃ katvāti bhagavā tesaṃ bhikkhūnaṃ anamataggiyakathaṃ kathesi.",
  "atk-vin02a2:702_4": "Te sabbepi kathāpariyosāne arahattaṃ pāpuṇitvā nisinnaṭṭhānatoyeva ākāse uppatitvā agamaṃsu,",
  "atk-vin02a2:702_5": "taṃ sandhāya vuttaṃ –",
  "atk-vin02a2:702_6": "“dhammiṃ kathaṃ katvā”ti.",
  "atk-vin02a2:702_7": "Tato bhagavā “sace kathinatthāro paññatto abhavissa,",
  "atk-vin02a2:702_8": "ete bhikkhū ekaṃ cīvaraṃ ṭhapetvā santaruttarena āgacchantā na evaṃ kilantā assu,",
  "atk-vin02a2:702_9": "kathinatthāro ca nāmesa sabbabuddhehi anuññāto”ti cintetvā kathinatthāraṃ anujānitukāmo bhikkhū āmantesi,",
  "atk-vin02a2:702_10": "āmantetvā ca pana “anujānāmi bhikkhave”tiādimāha.",
  "atk-vin02a2:703_0": "Tattha atthatakathinānaṃ voti nipātamattaṃ vokāro;",
  "atk-vin02a2:703_1": "atthatakathinānanti attho.",
  "atk-vin02a2:703_2": "Evañhi sati parato “so nesaṃ bhavissatī”ti yujjati.",
  "atk-vin02a2:703_3": "Atha vā voti sāmivacanamevetaṃ.",
  "atk-vin02a2:703_4": "So nesanti ettha pana so cīvaruppādo ye atthatakathinā,",
  "atk-vin02a2:703_5": "tesaṃ bhavissatīti attho.",
  "atk-vin02a2:704_0": "Tattha anāmantacāroti yāva kathinaṃ na uddhariyati,",
  "atk-vin02a2:704_1": "tāva anāmantetvā caraṇaṃ kappissati,",
  "atk-vin02a2:704_2": "cārittasikkhāpadena anāpatti bhavissatīti attho.",
  "atk-vin02a2:704_3": "Asamādānacāroti ticīvaraṃ asamādāya caraṇaṃ;",
  "atk-vin02a2:704_4": "cīvaravippavāso kappissatīti attho.",
  "atk-vin02a2:704_5": "Gaṇabhojananti gaṇabhojanampi kappissati.",
  "atk-vin02a2:704_6": "Yāvadatthacīvaranti yāvattakena cīvarena attho,",
  "atk-vin02a2:704_7": "tāvattakaṃ anadhiṭṭhitaṃ avikappitaṃ kappissatīti attho.",
  "atk-vin02a2:704_8": "Yo ca tattha cīvaruppādoti tattha kathinatthatasīmāyaṃ matakacīvaraṃ vā hotu saṅghaṃ uddissa dinnaṃ vā saṅghikena tatruppādena ābhataṃ vā,",
  "atk-vin02a2:704_9": "yena kenaci ākārena yaṃ saṅghikacīvaraṃ uppajjati,",
  "atk-vin02a2:704_10": "taṃ tesaṃ bhavissatīti attho.",
  "atk-vin02a2:705_0": "Evañca pana bhikkhave kathinaṃ attharitabbanti ettha kathinatthāraṃ ke labhanti,",
  "atk-vin02a2:705_1": "ke na labhantīti?",
  "atk-vin02a2:705_2": "Gaṇanavasena tāva pacchimakoṭiyā pañca janā labhanti,",
  "atk-vin02a2:705_3": "uddhaṃ satasahassampi,",
  "atk-vin02a2:705_4": "pañcannaṃ heṭṭhā na labhanti.",
  "atk-vin02a2:705_5": "Vutthavassavasena purimikāya vassaṃ upagantvā paṭhamapavāraṇāya pavāritā labhanti,",
  "atk-vin02a2:705_6": "chinnavassā vā pacchimikāya upagatā vā na labhanti,",
  "atk-vin02a2:705_7": "aññasmiṃ vihāre vutthavassāpi na labhantīti mahāpaccariyaṃ vuttaṃ.",
  "atk-vin02a2:705_8": "Purimikāya upagatānaṃ pana sabbe gaṇapūrakā honti,",
  "atk-vin02a2:705_9": "ānisaṃsaṃ na labhanti,",
  "atk-vin02a2:705_10": "ānisaṃso itaresaṃyeva hoti.",
  "atk-vin02a2:705_11": "Sace purimikāya upagatā cattāro vā honti tayo vā dve vā eko vā,",
  "atk-vin02a2:705_12": "itare gaṇapūrake katvā kathinaṃ attharitabbaṃ.",
  "atk-vin02a2:705_13": "Atha cattāro bhikkhū upagatā,",
  "atk-vin02a2:705_14": "eko paripuṇṇavasso sāmaṇero,",
  "atk-vin02a2:705_15": "so ce pacchimikāya upasampajjati,",
  "atk-vin02a2:705_16": "gaṇapūrako ceva hoti,",
  "atk-vin02a2:705_17": "ānisaṃsañca labhati.",
  "atk-vin02a2:705_18": "Tayo bhikkhū dve sāmaṇerā,",
  "atk-vin02a2:705_19": "dve bhikkhū tayo sāmaṇerā,",
  "atk-vin02a2:705_20": "eko bhikkhu cattāro sāmaṇerāti etthāpi eseva nayo.",
  "atk-vin02a2:705_21": "Sace purimikāya upagatā kathinatthārakusalā na honti,",
  "atk-vin02a2:705_22": "atthārakusalā khandhakabhāṇakatherā pariyesitvā ānetabbā.",
  "atk-vin02a2:705_23": "Kammavācaṃ sāvetvā kathinaṃ attharāpetvā dānañca bhuñjitvā gamissanti.",
  "atk-vin02a2:705_24": "Ānisaṃso pana itaresaṃyeva hoti.",
  "atk-vin02a2:706_0": "Kathinaṃ kena dinnaṃ vaṭṭati?",
  "atk-vin02a2:706_1": "Yena kenaci devena vā manussena vā pañcannaṃ vā sahadhammikānaṃ aññatarena dinnaṃ vaṭṭati.",
  "atk-vin02a2:706_2": "Kathinadāyakassa vattaṃ atthi,",
  "atk-vin02a2:706_3": "sace so taṃ ajānanto pucchati –",
  "atk-vin02a2:706_4": "“bhante kathaṃ kathinaṃ dātabba”nti tassa evaṃ ācikkhitabbaṃ –",
  "atk-vin02a2:706_5": "“tiṇṇaṃ cīvarānaṃ aññatarappahonakaṃ sūriyuggamanasamaye vatthaṃ ‘kathinacīvaraṃ demā’ti dātuṃ vaṭṭati,",
  "atk-vin02a2:706_6": "tassa parikammatthaṃ ettakā nāma sūciyo,",
  "atk-vin02a2:706_7": "ettakaṃ suttaṃ,",
  "atk-vin02a2:706_8": "ettakaṃ rajanaṃ,",
  "atk-vin02a2:706_9": "parikammaṃ karontānaṃ ettakānaṃ bhikkhūnaṃ yāgubhattañca dātuṃ vaṭṭatī”ti.",
  "atk-vin02a2:707_0": "Kathinatthārakenāpi dhammena samena uppannaṃ kathinaṃ attharantena vattaṃ jānitabbaṃ.",
  "atk-vin02a2:707_1": "Tantavāyagehato hi ābhatasantāneneva khalimakkhitasāṭako na vaṭṭati,",
  "atk-vin02a2:707_2": "malīnasāṭakopi na vaṭṭati,",
  "atk-vin02a2:707_3": "tasmā kathinatthārasāṭakaṃ labhitvā suṭṭhu dhovitvā sūciādīni cīvarakammūpakaraṇāni sajjetvā bahūhi bhikkhūhi",
  "atk-vin02a2:707_4": "saddhiṃ tadaheva sibbitvā niṭṭhitasūcikammaṃ rajitvā kappabinduṃ datvā kathinaṃ attharitabbaṃ.",
  "atk-vin02a2:707_5": "Sace tasmiṃ anatthateyeva aññaṃ kathinasāṭakaṃ āharati,",
  "atk-vin02a2:707_6": "aññāni ca bahūni kathinānisaṃsavatthāni deti,",
  "atk-vin02a2:707_7": "yo ānisaṃsaṃ bahuṃ deti,",
  "atk-vin02a2:707_8": "tassa santakeneva attharitabbaṃ.",
  "atk-vin02a2:707_9": "Itaro yathā tathā ovaditvā saññāpetabbo.",
  "atk-vin02a2:708_0": "Kathinaṃ pana kena attharitabbaṃ?",
  "atk-vin02a2:708_1": "Yassa saṅgho kathinacīvaraṃ deti.",
  "atk-vin02a2:708_2": "Saṅghena pana kassa dātabbaṃ?",
  "atk-vin02a2:708_3": "Yo jiṇṇacīvaro hoti.",
  "atk-vin02a2:708_4": "Sace bahū jiṇṇacīvarā honti,",
  "atk-vin02a2:708_5": "vuḍḍhassa dātabbaṃ.",
  "atk-vin02a2:708_6": "Vuḍḍhesupi yo mahāpariso tadaheva cīvaraṃ katvā attharituṃ sakkoti,",
  "atk-vin02a2:708_7": "tassa dātabbaṃ.",
  "atk-vin02a2:708_8": "Sace vuḍḍho na sakkoti navakataro sakkoti,",
  "atk-vin02a2:708_9": "tassa dātabbaṃ.",
  "atk-vin02a2:708_10": "Apica saṅghena mahātherassa saṅgahaṃ kātuṃ vaṭṭati,",
  "atk-vin02a2:708_11": "tasmā “tumhe bhante gaṇhatha,",
  "atk-vin02a2:708_12": "mayaṃ katvā dassāmā”ti vattabbaṃ.",
  "atk-vin02a2:708_13": "Tīsu cīvaresu yaṃ jiṇṇaṃ hoti,",
  "atk-vin02a2:708_14": "tadatthāya dātabbaṃ.",
  "atk-vin02a2:708_15": "Pakatiyā dupaṭṭacīvarassa dupaṭṭatthāyeva dātabbaṃ.",
  "atk-vin02a2:708_16": "Sacepissa ekapaṭṭacīvaraṃ ghanaṃ hoti,",
  "atk-vin02a2:708_17": "kathinasāṭako ca pelavo,",
  "atk-vin02a2:708_18": "sāruppatthāya dupaṭṭappahonakameva dātabbaṃ,",
  "atk-vin02a2:708_19": "“ahaṃ alabhanto ekapaṭṭaṃ pārupāmī”ti vadantassāpi dupaṭṭaṃ dātuṃ vaṭṭati.",
  "atk-vin02a2:708_20": "Yo pana lobhapakatiko hoti,",
  "atk-vin02a2:708_21": "tassa na dātabbaṃ.",
  "atk-vin02a2:708_22": "Tenāpi “kathinaṃ attharitvā pacchā sibbitvā dve cīvarāni karissāmī”ti na gahetabbaṃ.",
  "atk-vin02a2:708_23": "Yassa pana dīyati,",
  "atk-vin02a2:708_24": "tassa yena vidhinā dātabbaṃ,",
  "atk-vin02a2:708_25": "taṃ dassetuṃ “evañca pana bhikkhave kathinaṃ attharitabba”nti ārabhitvā suṇātu me bhantetiādikā dānakammavācā tāva vuttā.",
  "atk-vin02a2:709_0": "Evaṃ dinne pana kathine sace taṃ kathinadussaṃ niṭṭhitaparikammameva hoti,",
  "atk-vin02a2:709_1": "iccetaṃ kusalaṃ.",
  "atk-vin02a2:709_2": "No ce niṭṭhitaparikammaṃ hoti,",
  "atk-vin02a2:709_3": "“ahaṃ thero”ti vā “bahussuto”ti vā ekenāpi akātuṃ na labbhati,",
  "atk-vin02a2:709_4": "sabbeheva sannipatitvā dhovanasibbanarajanāni niṭṭhāpetabbāni.",
  "atk-vin02a2:709_5": "Idañhi kathinavattaṃ nāma buddhappasatthaṃ.",
  "atk-vin02a2:709_6": "Atīte padumuttaropi bhagavā kathinavattaṃ akāsi.",
  "atk-vin02a2:709_7": "Tassa kira aggasāvako sujātatthero nāma kathinaṃ gaṇhi,",
  "atk-vin02a2:709_8": "taṃ satthā aṭṭhasaṭṭhiyā bhikkhusatasahassehi saddhiṃ nisīditvā akāsi.",
  "atk-vin02a2:710_0": "Katapariyositaṃ pana kathinaṃ gahetvā atthārakena bhikkhunā “sace saṅghāṭiyā kathinaṃ attharitukāmo hoti,",
  "atk-vin02a2:710_1": "porāṇikā saṅghāṭi paccuddharitabbā,",
  "atk-vin02a2:710_2": "navā saṅghāṭi adhiṭṭhātabbā.",
  "atk-vin02a2:710_3": "‘Imāya saṅghāṭiyā kathinaṃ attharāmī’ti vācā bhinditabbā”tiādinā parivāre vuttavidhānena kathinaṃ attharitabbaṃ.",
  "atk-vin02a2:710_4": "Attharitvā ca pana “tena kathinatthārakena bhikkhunā saṅghaṃ upasaṅkamitvā ekaṃsaṃ uttarāsaṅgaṃ karitvā añjaliṃ paggahetvā evamassa vacanīyo –",
  "atk-vin02a2:710_5": "‘atthataṃ bhante saṅghassa kathinaṃ,",
  "atk-vin02a2:710_6": "dhammiko kathinatthāro,",
  "atk-vin02a2:710_7": "anumodathā’ti tehi anumodakehi bhikkhūhi ekaṃsaṃ uttarāsaṅgaṃ karitvā añjaliṃ paggahetvā evamassa vacanīyo –",
  "atk-vin02a2:710_8": "‘atthataṃ āvuso saṅghassa kathinaṃ,",
  "atk-vin02a2:710_9": "dhammiko kathinatthāro,",
  "atk-vin02a2:710_10": "anumodāmā”ti evamādinā parivāre vuttavidhāneneva anumodāpetabbaṃ,",
  "atk-vin02a2:710_11": "itarehi ca anumoditabbaṃ.",
  "atk-vin02a2:710_12": "Evaṃ sabbesaṃ atthataṃ hoti kathinaṃ.",
  "atk-vin02a2:710_13": "Vuttañhetaṃ parivāre “dvinnaṃ puggalānaṃ atthataṃ hoti kathinaṃ –",
  "atk-vin02a2:710_14": "atthārakassa ca anumodakassa cā”ti.",
  "atk-vin02a2:710_15": "Punapi vuttaṃ –",
  "atk-vin02a2:710_16": "“na saṅgho kathinaṃ attharati,",
  "atk-vin02a2:710_17": "na gaṇo kathinaṃ attharati,",
  "atk-vin02a2:710_18": "puggalo kathinaṃ attharati,",
  "atk-vin02a2:710_19": "saṅghassa anumodanā gaṇassa anumodanā puggalassa atthārā saṅghassa atthataṃ hoti kathinaṃ,",
  "atk-vin02a2:710_20": "gaṇassa atthataṃ hoti kathinaṃ,",
  "atk-vin02a2:710_21": "puggalassa atthataṃ hoti kathinaṃ”ti.",
  "atk-vin02a2:711_0": "Evaṃ atthate pana kathine sace kathinacīvarena saddhiṃ ābhataṃ ānisaṃsaṃ dāyakā “yena amhākaṃ kathinaṃ gahitaṃ,",
  "atk-vin02a2:711_1": "tasseva demā”ti denti,",
  "atk-vin02a2:711_2": "bhikkhusaṅgho anissaro.",
  "atk-vin02a2:711_3": "Atha avicāretvāva datvā gacchanti,",
  "atk-vin02a2:711_4": "bhikkhusaṅgho issaro.",
  "atk-vin02a2:711_5": "Tasmā sace kathinatthārakassa sesacīvarānipi dubbalāni honti,",
  "atk-vin02a2:711_6": "saṅghena apaloketvā tesampi atthāya vatthāni dātabbāni.",
  "atk-vin02a2:711_7": "Kammavācā pana ekāyeva vaṭṭati.",
  "atk-vin02a2:711_8": "Avasese kathinānisaṃse balavavatthāni vassāvāsikaṭṭhitikāya dātabbāni,",
  "atk-vin02a2:711_9": "ṭhitikāya abhāve therāsanato paṭṭhāya dātabbāni,",
  "atk-vin02a2:711_10": "garubhaṇḍaṃ na bhājetabbaṃ.",
  "atk-vin02a2:711_11": "Sace pana ekasīmāya bahū vihārā honti,",
  "atk-vin02a2:711_12": "sabbe bhikkhū sannipātetvā ekattha kathinaṃ attharitabbaṃ,",
  "atk-vin02a2:711_13": "visuṃ visuṃ attharituṃ na vaṭṭati.",
  "atk-vin02a2:712_0": "308.",
  "atk-vin02a2:712_1": "Idāni yathā ca kathinaṃ atthataṃ hoti,",
  "atk-vin02a2:712_2": "yathā ca anatthataṃ,",
  "atk-vin02a2:712_3": "taṃ vidhiṃ vitthārato dassetuṃ evañca pana bhikkhave atthataṃ hoti kathinaṃ evaṃ anatthatanti vatvā akaraṇīyañceva",
  "atk-vin02a2:712_4": "mahābhūmikañca anatthatalakkhaṇaṃ tāva dassento na ullikhitamattenātiādike catuvīsati ākāre dassesi.",
  "atk-vin02a2:712_5": "Tato paraṃ atthatalakkhaṇaṃ dassento ahatena atthatantiādike sattarasa ākāre dassesi.",
  "atk-vin02a2:712_6": "Parivārepi hi “catuvīsatiyā ākārehi anatthataṃ hoti kathinaṃ,",
  "atk-vin02a2:712_7": "sattarasahi ākārehi atthataṃ hoti kathina”nti idameva lakkhaṇaṃ vuttaṃ.",
  "atk-vin02a2:713_0": "Tattha ullikhitamattenāti dīghato ca puthulato ca pamāṇaggahaṇamattena.",
  "atk-vin02a2:713_1": "Pamāṇañhi gaṇhanto tassa tassa padesassa sañjānanatthaṃ nakhādīhi vā paricchedaṃ dassento ullikhati,",
  "atk-vin02a2:713_2": "nalāṭādīsu vā ghaṃsati,",
  "atk-vin02a2:713_3": "tasmā taṃ pamāṇaggahaṇaṃ “ullikhitamatta”nti vuccati.",
  "atk-vin02a2:713_4": "Dhovanamattenāti kathinadussadhovanamattena.",
  "atk-vin02a2:713_5": "Cīvaravicāraṇamattenāti “pañcakaṃ vā sattakaṃ vā navakaṃ vā ekādasakaṃ vā hotū”ti evaṃ vicāritamattena.",
  "atk-vin02a2:713_6": "Chedanamattenāti yathāvicāritassa vatthassa chedanamattena.",
  "atk-vin02a2:713_7": "Bandhanamattenāti moghasuttakāropanamattena.",
  "atk-vin02a2:713_8": "Ovaṭṭiyakaraṇamattenāti moghasuttakānusārena dīghasibbitamattena.",
  "atk-vin02a2:713_9": "Kaṇḍusakaraṇamattenāti muddhiyapattabandhanamattena.",
  "atk-vin02a2:713_10": "Daḷhīkammakaraṇamattenāti dve cimilikāyo ekato katvā sibbitamattena.",
  "atk-vin02a2:713_11": "Atha vā paṭhamacimilikā ghaṭetvā ṭhapitā hoti,",
  "atk-vin02a2:713_12": "kathinasāṭakaṃ tassā kucchicimilikaṃ katvā sibbitamattenātipi attho.",
  "atk-vin02a2:713_13": "Mahāpaccariyaṃ “pakaticīvarassa upassayadānenā”ti vuttaṃ.",
  "atk-vin02a2:713_14": "Kurundiyaṃ pana “pakatipattabaddhacīvaraṃ dupaṭṭaṃ kātuṃ kucchicimilikaṃ alliyāpanamattenā”ti vuttaṃ.",
  "atk-vin02a2:713_15": "Anuvātakaraṇamattenāti piṭṭhianuvātāropanamattena.",
  "atk-vin02a2:713_16": "Paribhaṇḍakaraṇamattenāti kucchianauvātāropanamattena.",
  "atk-vin02a2:713_17": "Ovaddheyyakaraṇamattenāti āgantukapattāropanamattena.",
  "atk-vin02a2:713_18": "Kathinacīvarato vā pattaṃ gahetvā aññasmiṃ akathinacīvare pattāropanamattena.",
  "atk-vin02a2:714_0": "Kambalamaddanamattenāti ekavāraṃyeva rajane pakkhittena dantavaṇṇena paṇḍupalāsavaṇṇena vā.",
  "atk-vin02a2:714_1": "Sace pana sakiṃ vā dvikkhattuṃ vā rattampi sāruppaṃ hoti, vaṭṭati.",
  "atk-vin02a2:714_2": "Nimittakatenāti “iminā dussena kathinaṃ attharissāmī”ti evaṃ nimittakatena.",
  "atk-vin02a2:714_3": "Ettakameva hi parivāre vuttaṃ.",
  "atk-vin02a2:714_4": "Aṭṭhakathāsu pana “ayaṃ sāṭako sundaro,",
  "atk-vin02a2:714_5": "sakkā iminā kathinaṃ attharitu’nti evaṃ nimittakammaṃ katvā laddhenā”ti vuttaṃ.",
  "atk-vin02a2:714_6": "Parikathākatenāti “kathinaṃ nāma dātuṃ vaṭṭati,",
  "atk-vin02a2:714_7": "kathinadāyako bahuṃ puññaṃ pasavatī”ti evaṃ parikathāya uppāditena.",
  "atk-vin02a2:714_8": "Kathinaṃ nāma atiukkaṭṭhaṃ vaṭṭati,",
  "atk-vin02a2:714_9": "mātarampi viññāpetuṃ na vaṭṭati,",
  "atk-vin02a2:714_10": "ākāsato otiṇṇasadisameva vaṭṭatīti.",
  "atk-vin02a2:714_11": "Kukkukatenāti tāvakālikena.",
  "atk-vin02a2:714_12": "Sannidhikatenāti ettha duvidho sannidhi karaṇasannidhi ca nicayasannidhi ca.",
  "atk-vin02a2:714_13": "Tattha tadaheva akatvā ṭhapetvā karaṇaṃ karaṇasannidhi.",
  "atk-vin02a2:714_14": "Saṅgho ajja kathinadussaṃ labhitvā punadivase deti,",
  "atk-vin02a2:714_15": "ayaṃ nicayasannidhi.",
  "atk-vin02a2:715_0": "Nissaggiyenāti rattinissaggiyena.",
  "atk-vin02a2:715_1": "Parivārepi vuttaṃ –",
  "atk-vin02a2:715_2": "“nissaggiyaṃ nāma kariyamāne aruṇaṃ uṭṭhahatī”ti.",
  "atk-vin02a2:715_3": "Akappakatenāti anādinnakappabindunā.",
  "atk-vin02a2:715_4": "Aññatra saṅghāṭiyātiādīsu ṭhapetvā saṅghāṭiuttarāsaṅgaantaravāsake aññena paccattharaṇādinā atthataṃ anatthataṃ hotīti.",
  "atk-vin02a2:715_5": "Aññatra pañcakena vā atirekapañcakena vāti pañca vā atirekāni vā khaṇḍāni katvā mahāmaṇḍalaaḍḍhamaṇḍalāni dassetvā kateneva vaṭṭati.",
  "atk-vin02a2:715_6": "Evañhi samaṇḍalikataṃ hoti,",
  "atk-vin02a2:715_7": "taṃ ṭhapetvā aññena acchinnakena vā dvatticatukhaṇḍena vā na vaṭṭati.",
  "atk-vin02a2:715_8": "Aññatra puggalassa atthārāti puggalassa atthāraṃ ṭhapetvā na aññena saṅghassa vā gaṇassa vā atthārena atthataṃ hoti.",
  "atk-vin02a2:715_9": "Nissīmaṭṭho anumodatīti bahiupacārasīmāya ṭhito anumodati.",
  "atk-vin02a2:716_0": "309.",
  "atk-vin02a2:716_1": "Ahatenāti aparibhuttena.",
  "atk-vin02a2:716_2": "Ahatakappenāti ahatasadisena ekavāraṃ vā dvikkhattuṃ vā dhotena.",
  "atk-vin02a2:716_3": "Pilotikāyāti hatavatthakasāṭakena.",
  "atk-vin02a2:716_4": "Paṃsukūlenāti tevīsatiyā khettesu uppannapaṃsukūlena.",
  "atk-vin02a2:716_5": "Paṃsukūlikabhikkhunā coḷakabhikkhaṃ āhiṇḍitvā laddhacoḷakehi katacīvarenātipi kurundimahāpaccarīsu vuttaṃ.",
  "atk-vin02a2:716_6": "Pāpaṇikenāti āpaṇadvāre patitapilotikaṃ gahetvā kathinatthāya deti,",
  "atk-vin02a2:716_7": "tenāpi vaṭṭatīti attho.",
  "atk-vin02a2:716_8": "Sesaṃ vuttavipallāseneva veditabbaṃ.",
  "atk-vin02a2:716_9": "Imasmiṃ pana ṭhāne “saha kathinassa atthārā kati dhammā jāyantī”tiādi bahuaṭṭhakathāsu vuttaṃ,",
  "atk-vin02a2:716_10": "taṃ sabbaṃ parivāre pāḷiārūḷhameva,",
  "atk-vin02a2:716_11": "tasmā tattha āgatanayeneva veditabbaṃ.",
  "atk-vin02a2:716_12": "Na hi tena idha avuccamānena kathinatthārakassa kiñci parihāyati.",
  "atk-vin02a2:717_0": "310.",
  "atk-vin02a2:717_1": "Evaṃ kathinatthāraṃ dassetvā idāni ubbhāraṃ dassetuṃ kathañca bhikkhave ubbhataṃ hoti kathinantiādimāha.",
  "atk-vin02a2:717_2": "Tattha mātikāti mātaro;",
  "atk-vin02a2:717_3": "janettiyoti attho.",
  "atk-vin02a2:717_4": "Kathinubbhārañhi etā aṭṭha janettiyo.",
  "atk-vin02a2:717_5": "Tāsu pakkamanaṃ anto assāti pakkamanantikā.",
  "atk-vin02a2:717_6": "Evaṃ sesāpi veditabbā.",
  "atk-vin02a2:718_0": "Ādāyasattakakathā",
  "atk-vin02a2:719_0": "311.",
  "atk-vin02a2:719_1": "Na paccessanti na puna āgamissaṃ.",
  "atk-vin02a2:719_2": "Etasmiṃ pana pakkamanantike kathinuddhāre paṭhamaṃ cīvarapalibodho chijjati,",
  "atk-vin02a2:719_3": "pacchā āvāsapalibodho.",
  "atk-vin02a2:719_4": "Evaṃ pakkamato hi cīvarapalibodho antosīmāyameva chijjati,",
  "atk-vin02a2:719_5": "āvāsapalibodho sīmātikkame.",
  "atk-vin02a2:719_6": "Vuttampi cetaṃ parivāre –",
  "atk-vin02a2:720_0": "“Pakkamanantiko kathinuddhāro, vutto ādiccabandhunā;",
  "atk-vin02a2:721_0": "Etañca tāhaṃ vissajjissaṃ, cīvarapalibodho paṭhamaṃ chijjati;",
  "atk-vin02a2:722_0": "Pacchā āvāsapalibodho chijjatī”ti. ;",
  "atk-vin02a2:723_0": "Cīvaraṃ ādāyāti akatacīvaraṃ ādāya.",
  "atk-vin02a2:723_1": "Bahisīmagatassāti aññaṃ sāmantavihāraṃ gatassa.",
  "atk-vin02a2:723_2": "Evaṃ hotīti tasmiṃ vihāre senāsanaphāsukaṃ vā sahāyasampattiṃ vā disvā evaṃ hoti.",
  "atk-vin02a2:723_3": "Etasmiṃ pana niṭṭhānantike kathinuddhāre āvāsapalibodho paṭhamaṃ chijjati,",
  "atk-vin02a2:723_4": "so hi “na paccessa”nti citte uppannamatteyeva chijjati.",
  "atk-vin02a2:723_5": "Vuttampi cetaṃ –",
  "atk-vin02a2:724_0": "“Niṭṭhānantiko kathinuddhāro, vutto ādiccabandhunā;",
  "atk-vin02a2:725_0": "Etañca tāhaṃ vissajjissaṃ, āvāsapalibodho paṭhamaṃ chijjati;",
  "atk-vin02a2:726_0": "Cīvare niṭṭhite cīvarapalibodho chijjatī”ti.",
  "atk-vin02a2:727_0": "Etena nayena sesamātikāvibhajanepi attho veditabbo.",
  "atk-vin02a2:727_1": "Ayaṃ pana viseso –",
  "atk-vin02a2:727_2": "“sanniṭṭhānantike dvepi palibodhā nevimaṃ cīvaraṃ kāressaṃ,",
  "atk-vin02a2:727_3": "na paccessanti citte uppannamatteyeva ekato chijjantīti.",
  "atk-vin02a2:727_4": "Vuttañhetaṃ –",
  "atk-vin02a2:728_0": "“Sanniṭṭhānantiko kathinuddhāro, vutto ādiccabandhunā;",
  "atk-vin02a2:729_0": "Etañca tāhaṃ vissajjissaṃ, dve palibodhā apubbaṃ acarimaṃ chijjantī”ti.",
  "atk-vin02a2:730_0": "Evaṃ sabbakathinuddhāresu palibodhupacchedo veditabbo.",
  "atk-vin02a2:730_1": "So pana yasmā iminā ca vuttanayena parivāre ca āgatabhāvena sakkā jānituṃ,",
  "atk-vin02a2:730_2": "tasmā vitthārato na vutto.",
  "atk-vin02a2:730_3": "Ayaṃ panettha saṅkhepo –",
  "atk-vin02a2:730_4": "nāsanantike āvāsapalibodho paṭhamaṃ chijjati,",
  "atk-vin02a2:730_5": "cīvare naṭṭhe cīvarapalibodho chijjati.",
  "atk-vin02a2:730_6": "Yasmā cīvare naṭṭhe cīvarapalibodho chijjati,",
  "atk-vin02a2:730_7": "tasmā “nāsanantiko”ti vuttaṃ.",
  "atk-vin02a2:731_0": "Savanantike cīvarapalibodho paṭhamaṃ chijjati, tasmā tassa saha savanena āvāsapalibodho chijjati.",
  "atk-vin02a2:732_0": "Āsāvacchedike āvāsapalibodho paṭhamaṃ chijjati.",
  "atk-vin02a2:732_1": "Cīvarāsāya upacchinnāya cīvarapalibodho chijjati.",
  "atk-vin02a2:732_2": "Ayaṃ pana yasmā “anāsāya labhati;",
  "atk-vin02a2:732_3": "āsāya na labhati;",
  "atk-vin02a2:732_4": "tassa evaṃ hoti ‘idhevimaṃ cīvaraṃ kāressaṃ,",
  "atk-vin02a2:732_5": "na paccessa”’ntiādinā nayena itarehi uddhārehi saddhiṃ vomissakadesano anekappabhedo hoti,",
  "atk-vin02a2:732_6": "tasmā parato visuṃ vitthāretvā vutto,",
  "atk-vin02a2:732_7": "idha na vutto.",
  "atk-vin02a2:732_8": "Idha pana savanantikassa anantaraṃ sīmātikkantiko vutto.",
  "atk-vin02a2:732_9": "Tattha cīvarapalibodho paṭhamaṃ chijjati,",
  "atk-vin02a2:732_10": "tassa bahisīme āvāsapalibodho chijjati.",
  "atk-vin02a2:732_11": "Sahubbhāre dve palibodhā apubbaṃ acarimaṃ chijjantīti.",
  "atk-vin02a2:733_0": "316- 325.",
  "atk-vin02a2:733_1": "Evaṃ ādāyavāre sattakathinuddhāre dassetvā puna samādāyavārepi vippakatacīvarassa ādāyasamādāyavāresupi yathāsambhavaṃ teyeva dassitā.",
  "atk-vin02a2:733_2": "Tato paraṃ antosīmāyaṃ “paccessaṃ na paccessa”nti imaṃ vidhiṃ anāmasitvāva “na paccessa”nti imameva āmasitvā",
  "atk-vin02a2:733_3": "anadhiṭṭhitenā”tiādinā nayena ca ye ye yujjanti,",
  "atk-vin02a2:733_4": "te te dassitā.",
  "atk-vin02a2:733_5": "Tato paraṃ “cīvarāsāya pakkamatī”tiādinā nayena itarehi saddhiṃ vomissakanayena anekakkhattuṃ āsāvacchedikaṃ",
  "atk-vin02a2:733_6": "dassetvā puna disaṃgamiyavasena ca phāsuvihārikavasena ca niṭṭhānantikesu yujjamānā kathinuddhārā dassitā.",
  "atk-vin02a2:733_7": "Evaṃ pabhedato kathinuddhāraṃ dassetvā idāni ye tena tena kathinuddhārena palibodhā chijjantīti vuttā,",
  "atk-vin02a2:733_8": "tesaṃ paṭipakkhe dassento dveme bhikkhave kathinassa palibodhātiādimāha.",
  "atk-vin02a2:733_9": "Tattha cattenāti yena cittena so āvāso catto hoti,",
  "atk-vin02a2:733_10": "taṃ cattaṃ nāma,",
  "atk-vin02a2:733_11": "tena cattena.",
  "atk-vin02a2:733_12": "Vantamuttesupi eseva nayo.",
  "atk-vin02a2:733_13": "Sesaṃ sabbattha uttānamevāti.",
  "atk-vin02a2:734_0": "Kathinakkhandhakavaṇṇanā niṭṭhitā.",
  "atk-vin02a2:735_0": "8. Cīvarakkhandhakaṃ",
  "atk-vin02a2:736_0": "Jīvakavatthukathā",
  "atk-vin02a2:737_0": "326.",
  "atk-vin02a2:737_1": "Cīvarakkhandhake –",
  "atk-vin02a2:737_2": "padakkhiṇāti chekā kusalā.",
  "atk-vin02a2:737_3": "Abhisaṭāti abhigatā.",
  "atk-vin02a2:737_4": "Kehi abhigatāti?",
  "atk-vin02a2:737_5": "Atthikehi atthikehi manussehi;",
  "atk-vin02a2:737_6": "karaṇatthe pana sāmivacanaṃ katvā “atthikānaṃ atthikānaṃ manussāna”nti vuttaṃ.",
  "atk-vin02a2:737_7": "Paññāsāya ca rattiṃ gacchatīti paññāsa kahāpaṇe gahetvā rattiṃ gacchati.",
  "atk-vin02a2:737_8": "Negamoti kuṭumbiyagaṇo.",
  "atk-vin02a2:738_0": "327.",
  "atk-vin02a2:738_1": "Sālavatiṃ kumāriṃ gaṇikaṃ vuṭṭhāpesīti nāgarā dve satasahassāni,",
  "atk-vin02a2:738_2": "rājā satasahassanti tīṇi satasahassāni,",
  "atk-vin02a2:738_3": "aññañca ārāmuyyānavāhanādiparicchedaṃ datvā vuṭṭhāpesuṃ;",
  "atk-vin02a2:738_4": "gaṇikaṭṭhāne ṭhapesunti attho.",
  "atk-vin02a2:738_5": "Paṭisatena ca rattiṃ gacchatīti rattiṃ paṭisatena gacchati.",
  "atk-vin02a2:738_6": "Gilānaṃ paṭivedeyyanti gilānabhāvaṃ jānāpeyyaṃ.",
  "atk-vin02a2:738_7": "Kattarasuppeti jiṇṇasuppe.",
  "atk-vin02a2:739_0": "328.",
  "atk-vin02a2:739_1": "Kā me deva mātā,",
  "atk-vin02a2:739_2": "ko pitāti kasmā pucchi?",
  "atk-vin02a2:739_3": "Taṃ kira aññe rājadārakā kīḷantā kalahe uṭṭhite “nimmātiko nippitiko”ti vadanti.",
  "atk-vin02a2:739_4": "Yathā ca aññesaṃ dārakānaṃ chaṇādīsu cuḷamātāmahāmātādayo kiñci paṇṇākāraṃ pesenti,",
  "atk-vin02a2:739_5": "tathā tassa na koci kiñci peseti.",
  "atk-vin02a2:739_6": "Iti so taṃ sabbaṃ cintetvā “nimmātikoyeva nu kho aha”nti jānanatthaṃ “kā me deva mātā,",
  "atk-vin02a2:739_7": "ko pitā”ti pucchi.",
  "atk-vin02a2:740_0": "Yannūnāhaṃ sippaṃ sikkheyyanti yaṃnūna ahaṃ vejjasippaṃ sikkheyyanti cintesi.",
  "atk-vin02a2:740_1": "Tassa kira etadahosi –",
  "atk-vin02a2:740_2": "“imāni kho hatthiassasippādīni parūpaghātapaṭisaṃyuttāni,",
  "atk-vin02a2:740_3": "vejjasippaṃ mettāpubbabhāgaṃ sattānaṃ hitapaṭisaṃyutta”nti.",
  "atk-vin02a2:740_4": "Tasmā vejjasippameva sandhāya “yaṃnūnāhaṃ sippaṃ sikkheyya”nti cintesi.",
  "atk-vin02a2:740_5": "Apicāyaṃ ito kappasatasahassassa upari padumuttarassa bhagavato upaṭṭhākaṃ “buddhupaṭṭhāko aya”nti catuparisantare",
  "atk-vin02a2:740_6": "patthataguṇaṃ vejjaṃ disvā “aho vatāhampi evarūpaṃ ṭhānantaraṃ pāpuṇeyya”nti cintetvā sattāhaṃ buddhappamukhassa",
  "atk-vin02a2:740_7": "saṅghassa dānaṃ datvā bhagavantaṃ vanditvā “ahampi bhagavā tumhākaṃ upaṭṭhāko asukavejjo viya anāgate",
  "atk-vin02a2:740_8": "buddhupaṭṭhāko bhaveyya”nti patthanamakāsi.",
  "atk-vin02a2:740_9": "Tāya purimapatthanāya codiyamānopesa vejjasippameva sandhāya “yaṃnūnāhaṃ sippaṃ sikkheyya”nti cintesi.",
  "atk-vin02a2:741_0": "329.",
  "atk-vin02a2:741_1": "Disāpāmokkhoti sabbadisāsu vidito pākaṭo padhāno vāti attho.",
  "atk-vin02a2:741_2": "Tasmiñca samaye takkasīlato vāṇijā abhayarājakumāraṃ dassanāya agamaṃsu.",
  "atk-vin02a2:741_3": "Te jīvako “kuto tumhe āgatā”ti pucchi.",
  "atk-vin02a2:741_4": "“Takkasīlato”ti vutte “atthi tattha vejjasippācariyo”ti pucchi.",
  "atk-vin02a2:741_5": "“Āma kumāra,",
  "atk-vin02a2:741_6": "takkasīlāyaṃ disāpāmokkho vejjo paṭivasatī”ti sutvā “tena hi yadā gacchatha,",
  "atk-vin02a2:741_7": "mayhaṃ āroceyyāthā”ti āha.",
  "atk-vin02a2:741_8": "Te tathā akaṃsu.",
  "atk-vin02a2:741_9": "So pitaraṃ anāpucchā tehi saddhiṃ takkasīlaṃ agamāsi.",
  "atk-vin02a2:741_10": "Tena vuttaṃ –",
  "atk-vin02a2:741_11": "“abhayaṃ rājakumāraṃ anāpucchā”tiādi.",
  "atk-vin02a2:742_0": "Icchāmahaṃ ācariya sippaṃ sikkhitunti taṃ kira upasaṅkamantaṃ disvā so vejjo “kosi tvaṃ tātā”ti pucchi.",
  "atk-vin02a2:742_1": "So “bimbisāramahārājassa nattā abhayakumārassa puttomhī”ti āha.",
  "atk-vin02a2:742_2": "“Kasmā pana tvamasi tāta idhāgato”ti,",
  "atk-vin02a2:742_3": "tato so “tumhākaṃ santike sippaṃ sikkhitu”nti vatvā icchāmahaṃ ācariya sippaṃ sikkhitunti āha.",
  "atk-vin02a2:742_4": "Bahuñca gaṇhātīti yathā aññe khattiyakumārādayo ācariyassa dhanaṃ datvā kiñci kammaṃ akatvā sikkhantiyeva,",
  "atk-vin02a2:742_5": "na so evaṃ.",
  "atk-vin02a2:742_6": "So pana kiñci dhanaṃ adatvā dhammantevāsikova hutvā ekaṃ kālaṃ upajjhāyassa kammaṃ karoti,",
  "atk-vin02a2:742_7": "ekaṃ kālaṃ sikkhati.",
  "atk-vin02a2:742_8": "Evaṃ santepi abhinīhārasampanno kulaputto attano medhāvitāya bahuñca gaṇhāti,",
  "atk-vin02a2:742_9": "lahuñca gaṇhāti,",
  "atk-vin02a2:742_10": "suṭṭhu ca upadhāreti,",
  "atk-vin02a2:742_11": "gahitañcassa na sammussati.",
  "atk-vin02a2:743_0": "Satta ca me vassāni adhīyantassa nayimassa sippassa anto paññāyatīti ettha ayaṃ kira jīvako yattakaṃ ācariyo jānāti,",
  "atk-vin02a2:743_1": "yaṃ aññe soḷasahi vassehi uggaṇhanti,",
  "atk-vin02a2:743_2": "taṃ sabbaṃ sattahi vassehi uggahesi.",
  "atk-vin02a2:743_3": "Sakkassa pana devarañño etadahosi –",
  "atk-vin02a2:743_4": "“ayaṃ buddhānaṃ upaṭṭhāko aggavissāsako bhavissati,",
  "atk-vin02a2:743_5": "handa naṃ bhesajjayojanaṃ sikkhāpemī”ti ācariyassa sarīre ajjhāvasitvā yathā ṭhapetvā kammavipākaṃ avasesarogaṃ",
  "atk-vin02a2:743_6": "ekeneva bhesajjayogena tikicchituṃ sakkoti,",
  "atk-vin02a2:743_7": "tathā naṃ bhesajjayojanaṃ sikkhāpesi.",
  "atk-vin02a2:743_8": "So pana “ācariyassa santike sikkhāmī”ti maññati,",
  "atk-vin02a2:743_9": "tasmā “samattho idāni jīvako tikicchitu”nti sakkena vissaṭṭhamatte evaṃ cintetvā ācariyaṃ pucchi.",
  "atk-vin02a2:743_10": "Ācariyo pana “na iminā mamānubhāvena uggahitaṃ,",
  "atk-vin02a2:743_11": "devatānubhāvena uggahita”nti ñatvāva tena hi bhaṇetiādimāha.",
  "atk-vin02a2:743_12": "Samantā yojanaṃ āhiṇḍantoti divase divase ekekena dvārena nikkhamitvā cattāro divase āhiṇḍanto.",
  "atk-vin02a2:743_13": "Parittaṃ pātheyyaṃ pādāsīti appamattakaṃ adāsi. Kasmā?",
  "atk-vin02a2:743_14": "Tassa kira etadahosi –",
  "atk-vin02a2:743_15": "“ayaṃ mahākulassa putto gatamattoyeva pitipitāmahānaṃ santikā mahāsakkāraṃ labhissati,",
  "atk-vin02a2:743_16": "tato mayhaṃ vā sippassa vā guṇaṃ na jānissati,",
  "atk-vin02a2:743_17": "antarāmagge pana khīṇapātheyyo sippaṃ payojetvā avassaṃ mayhañca sippassa ca guṇaṃ jānissatī”ti parittaṃ dāpesi.",
  "atk-vin02a2:744_0": "Seṭṭhibhariyādivatthukathā",
  "atk-vin02a2:745_0": "330.",
  "atk-vin02a2:745_1": "Pasatenāti ekahatthapuṭena.",
  "atk-vin02a2:745_2": "Picunāti kappāsapaṭalena.",
  "atk-vin02a2:745_3": "Yatrahi nāmāti yā nāma.",
  "atk-vin02a2:745_4": "Kimpimāyanti kimpi me ayaṃ.",
  "atk-vin02a2:745_5": "Upajānāmetassa saṃyamassāti katassa ca rogūpasamassa ca upakāraṃ jānāmāti adhippāyo.",
  "atk-vin02a2:746_0": "331.",
  "atk-vin02a2:746_1": "Sabbālaṅkāraṃ tuyhaṃ hotūti rājā kira “sace imaṃ gaṇhissati,",
  "atk-vin02a2:746_2": "pamāṇayutte ṭhāne naṃ ṭhapessāmi.",
  "atk-vin02a2:746_3": "Sace na gaṇhissati,",
  "atk-vin02a2:746_4": "abbhantarikaṃ naṃ vissāsakaṃ karissāmī”ti cintetvā evamāha.",
  "atk-vin02a2:746_5": "Abhayakumārassāpi nāṭakānampi cittaṃ uppajji “aho vata na gaṇheyyā”ti.",
  "atk-vin02a2:746_6": "Sopi tesaṃ cittaṃ ñatvā viya “idaṃ me deva ayyikānaṃ ābharaṇaṃ,",
  "atk-vin02a2:746_7": "nayidaṃ mayhaṃ gaṇhituṃ patirūpa”nti vatvā alaṃ devātiādimāha.",
  "atk-vin02a2:746_8": "Adhikāraṃ me devo saratūti katassa upakāraṃ me devo saratūti attho.",
  "atk-vin02a2:746_9": "Rājā pasanno sabbākārasampannaṃ gehañca ambavanuyyānañca anusaṃvaccharaṃ satasahassauṭṭhānakaṃ gāmañca mahāsakkārañca datvā tena hi bhaṇetiādimāha.",
  "atk-vin02a2:747_0": "Rājagahaseṭṭhivatthukathā",
  "atk-vin02a2:748_0": "332.",
  "atk-vin02a2:748_1": "Sakkhissasi pana tvaṃ gahapatīti kasmā āha?",
  "atk-vin02a2:748_2": "Iriyāpathasamparivattanena kira matthaluṅgaṃ na saṇṭhāti,",
  "atk-vin02a2:748_3": "assa ca tīhi sattāhehi niccalassa nipannassa matthaluṅgaṃ saṇṭhahissatīti ñatvā appeva nāma sattasattamāse",
  "atk-vin02a2:748_4": "paṭijānitvā sattasattadivasepi nipajjeyyāti naṃ evamāha.",
  "atk-vin02a2:748_5": "Teneva parato vuttaṃ “api ca paṭikacceva mayā ñāto”ti.",
  "atk-vin02a2:748_6": "Sīsacchaviṃ uppāṭetvāti sīsacammaṃ apanetvā.",
  "atk-vin02a2:748_7": "Sibbiniṃ vināmetvāti sibbiniṃ vivaritvā.",
  "atk-vin02a2:748_8": "Nāhaṃ ācariya sakkomīti tassa kira sarīre mahāḍāho uppajji,",
  "atk-vin02a2:748_9": "tasmā evamāha.",
  "atk-vin02a2:748_10": "Tīhi sattāhehīti tīhi passehi ekekena sattāhena.",
  "atk-vin02a2:749_0": "333. Janaṃ ussāretvāti janaṃ nīharāpetvā.",
  "atk-vin02a2:750_0": "Pajjotarājavatthukathā",
  "atk-vin02a2:751_0": "334.",
  "atk-vin02a2:751_1": "Jegucchaṃ me sappīti ayaṃ kira rājā vicchikassa jāto,",
  "atk-vin02a2:751_2": "vicchikavisapaṭighātāya ca sappi bhesajjaṃ hoti vicchikānaṃ paṭikūlaṃ,",
  "atk-vin02a2:751_3": "tasmā evamāha.",
  "atk-vin02a2:751_4": "Uddekaṃ dassatīti uggāraṃ dassati.",
  "atk-vin02a2:751_5": "Paññāsa yojanikā hotīti paññāsa yojanāni gantuṃ samatthā hoti.",
  "atk-vin02a2:751_6": "Na kevalañcassa rañño hatthinīyeva,",
  "atk-vin02a2:751_7": "nāḷāgiri nāma hatthī yojanasataṃ gacchati,",
  "atk-vin02a2:751_8": "celakaṇṇo ca muñcakeso cāti dve assā vīsayojanasataṃ gacchanti,",
  "atk-vin02a2:751_9": "kāko dāso saṭṭhiyojanāni gacchati.",
  "atk-vin02a2:752_0": "Ekassa kira kulaputtassa anuppanne buddhe ekadivasaṃ bhuñjituṃ nisinnassa paccekabuddho dvāre ṭhatvā agamāsi,",
  "atk-vin02a2:752_1": "tasseko puriso “paccekabuddho āgantvā gato”ti ārocesi.",
  "atk-vin02a2:752_2": "So sutvā “gaccha,",
  "atk-vin02a2:752_3": "vegena pattaṃ āharā”ti āharāpetvā attano sajjitaṃ bhattaṃ sabbaṃ datvā pesesi.",
  "atk-vin02a2:752_4": "Itaro taṃ āharitvā paccekabuddhassa hatthe ṭhapetvā “ahaṃ bhante tumhākaṃ katena iminā kāyaveyyāvatikena",
  "atk-vin02a2:752_5": "yattha yattha nibbattopi vāhanasampanno homī”ti patthanaṃ akāsi.",
  "atk-vin02a2:752_6": "So ayaṃ etarahi pajjoto nāma rājā jāto,",
  "atk-vin02a2:752_7": "tāya patthanāya ayaṃ vāhanasampatti.",
  "atk-vin02a2:753_0": "Sappiṃ pāyetvāti sappiñca pāyetvā;",
  "atk-vin02a2:753_1": "paricārikānañca āhārācāre vidhiṃ ācikkhitvā.",
  "atk-vin02a2:753_2": "Nakhena bhesajjaṃ olumpetvāti nakhena bhesajjaṃ odahitvā;",
  "atk-vin02a2:753_3": "pakkhipitvāti attho.",
  "atk-vin02a2:753_4": "Nicchāresīti virecesi.",
  "atk-vin02a2:754_0": "Siveyyakadussayugakathā",
  "atk-vin02a2:755_0": "335.",
  "atk-vin02a2:755_1": "Siveyyakaṃ nāma uttarakurūsu sivathikaṃ avamaṅgalavatthaṃ.",
  "atk-vin02a2:755_2": "Tattha kira manussā mataṃ tena vatthena veṭhetvā nikkhipanti,",
  "atk-vin02a2:755_3": "taṃ “maṃsapesī”ti sallakkhetvā hatthisoṇḍakasakuṇā ukkhipitvā himavantakūṭe ṭhapetvā vatthaṃ apanetvā khādanti.",
  "atk-vin02a2:755_4": "Atha vanacarakā vatthaṃ disvā rañño āharanti.",
  "atk-vin02a2:755_5": "Evamidaṃ pajjotena laddhaṃ.",
  "atk-vin02a2:755_6": "Siviraṭṭhe kusalā itthiyo tīhi aṃsūhi suttaṃ kantanti,",
  "atk-vin02a2:755_7": "tena suttena vāyitavatthaṃ etantipi vadanti.",
  "atk-vin02a2:756_0": "Samattiṃsavirecanakathā",
  "atk-vin02a2:757_0": "336.",
  "atk-vin02a2:757_1": "Sinehethāti kiṃ pana bhagavato kāyo lūkhoti na lūkho?",
  "atk-vin02a2:757_2": "Bhagavato hi āhāre sadā devatā dibbojaṃ pakkhipanti,",
  "atk-vin02a2:757_3": "sinehapānaṃ pana sabbattha dose temeti,",
  "atk-vin02a2:757_4": "sirā mudukā karoti,",
  "atk-vin02a2:757_5": "tenāyaṃ evamāha.",
  "atk-vin02a2:757_6": "Tīṇi uppalahatthānīti ekaṃ oḷārikadosaharaṇatthaṃ,",
  "atk-vin02a2:757_7": "ekaṃ majjhimadosaharaṇatthaṃ,",
  "atk-vin02a2:757_8": "ekaṃ sukhumadosaharaṇatthaṃ.",
  "atk-vin02a2:757_9": "Nacirasseva pakatatto ahosīti evaṃ pakatatte pana kāye nāgarā dānaṃ sampādesuṃ.",
  "atk-vin02a2:757_10": "Jīvako āgantvā bhagavantaṃ etadavoca –",
  "atk-vin02a2:757_11": "“bhagavā ajja nāgarā tumhākaṃ dānaṃ dātukāmā,",
  "atk-vin02a2:757_12": "mā antogāmaṃ piṇḍāya pavisathā”ti.",
  "atk-vin02a2:757_13": "Mahāmoggallānatthero cintesi –",
  "atk-vin02a2:757_14": "“kuto nu kho ajja bhagavato paṭhamaṃ piṇḍapāto laddhuṃ vaṭṭatī”ti.",
  "atk-vin02a2:757_15": "Tato cintesi –",
  "atk-vin02a2:757_16": "“soṇo seṭṭhiputto khettaparikammato paṭṭhāya aññehi asādhāraṇānaṃ khīrodakasecanasaṃvaddhānaṃ gandhasālīnaṃ odanaṃ bhuñjati,",
  "atk-vin02a2:757_17": "tato bhagavato piṇḍapātaṃ āharissāmī”ti iddhiyā gantvā tassa pāsādatale attānaṃ dassesi.",
  "atk-vin02a2:757_18": "So therassa pattaṃ gahetvā paṇītaṃ piṇḍapātaṃ adāsi.",
  "atk-vin02a2:757_19": "Therassa ca gamanākāraṃ disvā “bhuñjatha bhante”ti āha.",
  "atk-vin02a2:757_20": "Thero tamatthaṃ ārocesi “bhuñjatha bhante,",
  "atk-vin02a2:757_21": "ahaṃ aññaṃ bhagavato dassāmī”ti theraṃ bhojetvā gandhehi pattaṃ ubbaṭṭetvā piṇḍapātassa pūretvā adāsi,",
  "atk-vin02a2:757_22": "taṃ thero āharitvā bhagavato adāsi.",
  "atk-vin02a2:758_0": "Rājāpi kho bimbisāro “ajja bhagavā kiṃ bhuñjissatī”ti vihāraṃ āgantvā pavisamānova piṇḍapātagandhaṃ ghāyitvā bhuñjitukāmo ahosi.",
  "atk-vin02a2:758_1": "Bhagavato dvīsuyeva piṇḍapātesu bhājanagatesu devatā ojaṃ pakkhipiṃsu –",
  "atk-vin02a2:758_2": "yañca sujātā adāsi;",
  "atk-vin02a2:758_3": "yañca parinibbānakāle cundo kammāraputto;",
  "atk-vin02a2:758_4": "aññesu kabaḷe kabaḷe pakkhipiṃsu,",
  "atk-vin02a2:758_5": "tasmā bhagavā rañño icchaṃ jānitvā apakkhittojameva thokaṃ piṇḍapātaṃ rañño dāpesi.",
  "atk-vin02a2:758_6": "So paribhuñjitvā pucchi –",
  "atk-vin02a2:758_7": "“kiṃ bhante,",
  "atk-vin02a2:758_8": "uttarakuruto ābhataṃ bhojana”nti?",
  "atk-vin02a2:758_9": "“Na mahārāja,",
  "atk-vin02a2:758_10": "uttarakuruto;",
  "atk-vin02a2:758_11": "apica kho taveva raṭṭhavāsino gahapatiputtassa bhojanaṃ eta”nti vatvā soṇassa sampattiṃ ācikkhi.",
  "atk-vin02a2:758_12": "Taṃ sutvā rājā soṇaṃ daṭṭhukāmo hutvā cammakkhandhake vuttanayena asītiyā kulaputtasahassehi saddhiṃ soṇassa āgamanaṃ akāsi.",
  "atk-vin02a2:758_13": "Te bhagavato dhammadesanaṃ sutvā sotāpannā jātā.",
  "atk-vin02a2:758_14": "Soṇo pana pabbajitvā arahatte patiṭṭhito.",
  "atk-vin02a2:758_15": "Bhagavāpi etadatthameva rañño piṇḍapātaṃ dāpesi.",
  "atk-vin02a2:759_0": "Varayācanakathā",
  "atk-vin02a2:760_0": "337.",
  "atk-vin02a2:760_1": "Evaṃ katabhattakicce bhagavati atha kho jīvako komārabhacco taṃ siveyyakaṃ dussayugaṃ ādāya…pe…",
  "atk-vin02a2:760_2": "etadavoca.",
  "atk-vin02a2:760_3": "Atikkantavarāti ettha vinicchayo mahākhandhake vuttanayeneva veditabbo.",
  "atk-vin02a2:760_4": "Bhagavā bhante paṃsukūliko bhikkhusaṅgho cāti bhagavato hi buddhattaṃ pattato paṭṭhāya yāva idaṃ vatthaṃ,",
  "atk-vin02a2:760_5": "etthantare vīsati vassāni na koci gahapaticīvaraṃ sādiyi,",
  "atk-vin02a2:760_6": "sabbe paṃsukūlikāva ahesuṃ.",
  "atk-vin02a2:760_7": "Tenāyaṃ evamāha.",
  "atk-vin02a2:760_8": "Gahapaticīvaranti gahapatīhi dinnacīvaraṃ.",
  "atk-vin02a2:760_9": "Dhammiyā kathāyāti vatthadānānisaṃsapaṭisaṃyuttāya kathāya.",
  "atk-vin02a2:760_10": "Itarītarenāpīti appagghenapi mahagghenapi;",
  "atk-vin02a2:760_11": "yena kenacīti attho.",
  "atk-vin02a2:760_12": "Pāvāroti salomako kappāsādibhedo.",
  "atk-vin02a2:760_13": "Anujānāmi bhikkhave kojavanti ettha pakatikojavameva vaṭṭati,",
  "atk-vin02a2:760_14": "mahāpiṭṭhiyakojavaṃ na vaṭṭati.",
  "atk-vin02a2:760_15": "Mahāpiṭṭhiyakojavanti uṇṇāmayo pāvārasadiso kojavo.",
  "atk-vin02a2:761_0": "Kambalānujānanādikathā",
  "atk-vin02a2:762_0": "338.",
  "atk-vin02a2:762_1": "Kāsirājāti kāsīnaṃ rājā;",
  "atk-vin02a2:762_2": "pasenadissa ekapitikabhātā esa.",
  "atk-vin02a2:762_3": "Aḍḍhakāsiyanti ettha kāsīti sahassaṃ vuccati taṃ agghanako kāsiyo.",
  "atk-vin02a2:762_4": "Ayaṃ pana pañcasatāni agghati,",
  "atk-vin02a2:762_5": "tasmā “aḍḍhakāsiyo”ti vutto.",
  "atk-vin02a2:762_6": "Tenevāha –",
  "atk-vin02a2:762_7": "“upaḍḍhakāsīnaṃ khamamāna”nti.",
  "atk-vin02a2:763_0": "339.",
  "atk-vin02a2:763_1": "Uccāvacānīti sundarāni ca asundarāni ca.",
  "atk-vin02a2:763_2": "Bhaṅgaṃ nāma khomādīhi pañcahi suttehi missetvā kataṃ;",
  "atk-vin02a2:763_3": "vākamayamevātipi vadanti.",
  "atk-vin02a2:764_0": "340.",
  "atk-vin02a2:764_1": "Ekaṃyeva bhagavatā cīvaraṃ anuññātaṃ na dveti te kira itarītarena cīvarenāti etassa “gahapatikena vā paṃsukūlena vā”ti evaṃ atthaṃ sallakkhiṃsu.",
  "atk-vin02a2:764_2": "Nāgamesunti yāva te susānato āgacchanti,",
  "atk-vin02a2:764_3": "tāva te na acchiṃsu;",
  "atk-vin02a2:764_4": "pakkamiṃsuyeva.",
  "atk-vin02a2:764_5": "Nākāmā bhāgaṃ dātunti na anicchāya dātuṃ;",
  "atk-vin02a2:764_6": "yadi pana icchanti, dātabbo.",
  "atk-vin02a2:764_7": "Āgamesunti upacāre acchiṃsu.",
  "atk-vin02a2:764_8": "Tenāha bhagavā āha –",
  "atk-vin02a2:764_9": "“anujānāmi bhikkhave āgamentānaṃ akāmā bhāgaṃ dātu”nti.",
  "atk-vin02a2:764_10": "Yadi pana manussā “idhāgatā eva gaṇhantū”ti denti,",
  "atk-vin02a2:764_11": "saññāṇaṃ vā katvā gacchanti “sampattā gaṇhantū”ti sampattānaṃ sabbesampi pāpuṇanti.",
  "atk-vin02a2:764_12": "Sace chaḍḍetvā gatā,",
  "atk-vin02a2:764_13": "yena gahitaṃ,",
  "atk-vin02a2:764_14": "so eva sāmī.",
  "atk-vin02a2:764_15": "Sadisā susānaṃ okkamiṃsūti sabbe samaṃ okkamiṃsu;",
  "atk-vin02a2:764_16": "ekadisāya vā okkamiṃsūtipi attho.",
  "atk-vin02a2:764_17": "Te katikaṃ katvāti laddhaṃ paṃsukūlaṃ sabbe bhājetvā gaṇhissāmāti bahimeva katikaṃ katvā.",
  "atk-vin02a2:765_0": "342.",
  "atk-vin02a2:765_1": "Cīvarapaṭiggāhakanti yo gahapatikehi saṅghassa dīyamānaṃ cīvaraṃ gaṇhāti.",
  "atk-vin02a2:765_2": "Yo na chandāgatiṃ gaccheyyātiādīsu cīvarapaṭiggāhakesu pacchā āgatānampi attano ñātakādīnaṃ paṭhamataraṃ",
  "atk-vin02a2:765_3": "paṭiggaṇhanto vā ekaccasmiṃ pemaṃ dassetvā gaṇhanto vā lobhapakatikatāya attano pariṇāmento vā chandāgatiṃ",
  "atk-vin02a2:765_4": "gacchati nāma.",
  "atk-vin02a2:765_5": "Paṭhamataraṃ āgatassāpi kodhavasena pacchā gaṇhanto vā duggatamanussesu avamaññaṃ katvā gaṇhanto vā “kiṃ vo ghare ṭhapanokāso natthi,",
  "atk-vin02a2:765_6": "tumhākaṃ santakaṃ gahetvā gacchathā”ti evaṃ saṅghassa lābhantarāyaṃ karonto vā dosāgatiṃ gacchati nāma.",
  "atk-vin02a2:765_7": "Yo pana muṭṭhassati asampajāno,",
  "atk-vin02a2:765_8": "ayaṃ mohāgatiṃ gacchati nāma.",
  "atk-vin02a2:765_9": "Pacchā āgatānampi issarānampi bhayena paṭhamataraṃ paṭiggaṇhanto vā “cīvarapaṭiggāhakaṭṭhānaṃ nāmetaṃ",
  "atk-vin02a2:765_10": "bhāriya”nti santasanto vā bhayāgatiṃ gacchati nāma.",
  "atk-vin02a2:765_11": "“Mayā idañcidañca gahitaṃ,",
  "atk-vin02a2:765_12": "idañciṃdañca na gahita”nti evaṃ jānanto gahitāgahitaṃ jānāti nāma.",
  "atk-vin02a2:765_13": "Tasmā yo na chandāgatiādivasena gacchati,",
  "atk-vin02a2:765_14": "ñātakaaññātakaaḍḍhaduggatesu visesaṃ akatvā āgatapaapāṭiyā gaṇhāti,",
  "atk-vin02a2:765_15": "sīlācārapaṭipattiyutto hoti,",
  "atk-vin02a2:765_16": "satimā medhāvī bahussuto,",
  "atk-vin02a2:765_17": "sakkoti dāyakānaṃ vissaṭṭhavācāya parimaṇḍalehi padabyañjanehi anumodanaṃ karonto pasādaṃ janetuṃ,",
  "atk-vin02a2:765_18": "evarūpo sammannitabbo.",
  "atk-vin02a2:766_0": "Evañca pana bhikkhave sammannitabboti ettha pana etāya yathāvuttāya kammavācāyapi apalokanenāpi antovihāre",
  "atk-vin02a2:766_1": "sabbasaṅghamajjhepi khaṇḍasīmāyapi sammannituṃ vaṭṭatiyeva.",
  "atk-vin02a2:766_2": "Evaṃ sammatena ca vihārapaccante vā padhānaghare vā na acchitabbaṃ.",
  "atk-vin02a2:766_3": "Yattha pana āgatāgatā manussā sukhaṃ passanti,",
  "atk-vin02a2:766_4": "tādise dhuravihāraṭṭhāne bījaniṃ passe ṭhapetvā sunivatthena supārutena nisīditabbanti.",
  "atk-vin02a2:767_0": "Tattheva ujjhitvāti “paṭiggahaṇameva amhākaṃ bhāro”ti vatvā gahitaṭṭhāneyeva chaḍḍetvā gacchanti.",
  "atk-vin02a2:767_1": "Cīvaranidahakanti cīvarapaṭisāmakaṃ.",
  "atk-vin02a2:767_2": "Yo na chandāgatiṃ gaccheyyātiādīsu cettha ito parañca sabbattha vuttanayeneva vinicchayo veditabbo.",
  "atk-vin02a2:767_3": "Sammutivinicchayopi kathitānusāreneva jānitabbo.",
  "atk-vin02a2:768_0": "Bhaṇḍāgārasammutiādikathā",
  "atk-vin02a2:769_0": "343.",
  "atk-vin02a2:769_1": "Vihāraṃ vātiādīsu yo ārāmamajjhe ārāmikasāmaṇerādīhi avivitto sabbesaṃ samosaraṇaṭṭhāne vihāro vā aḍḍhayogo vā hoti,",
  "atk-vin02a2:769_2": "so sammannitabbo.",
  "atk-vin02a2:769_3": "Paccantasenāsanaṃ pana na sammannitabbaṃ.",
  "atk-vin02a2:769_4": "Idaṃ pana bhaṇḍāgāraṃ khaṇḍasīmaṃ gantvā khaṇḍasīmāya nisinnehi sammannituṃ na vaṭṭati,",
  "atk-vin02a2:769_5": "vihāramajjheyeva sammannitabbaṃ.",
  "atk-vin02a2:770_0": "Guttāguttañca jāneyyāti ettha yassa tāva chadanādīsu koci doso natthi,",
  "atk-vin02a2:770_1": "taṃ guttaṃ.",
  "atk-vin02a2:770_2": "Yassa pana chadanatiṇaṃ vā chadaniṭṭhakā vā yattha katthaci patitā,",
  "atk-vin02a2:770_3": "yena ovassati vā,",
  "atk-vin02a2:770_4": "mūsikādīnaṃ vā paveso hoti,",
  "atk-vin02a2:770_5": "bhittiādīsu vā katthaci chiddaṃ hoti,",
  "atk-vin02a2:770_6": "upacikā vā uṭṭhahanti,",
  "atk-vin02a2:770_7": "taṃ sabbaṃ aguttaṃ nāma.",
  "atk-vin02a2:770_8": "Taṃ sallakkhetvā paṭisaṅkharitabbaṃ.",
  "atk-vin02a2:770_9": "Sītasamaye dvārañca vātapānañca supihitaṃ kātabbaṃ,",
  "atk-vin02a2:770_10": "sītena hi cīvarāni kaṇṇakitāni honti.",
  "atk-vin02a2:770_11": "Uṇhasamaye antarantarā vātappavesanatthaṃ vivaritabbaṃ.",
  "atk-vin02a2:770_12": "Evaṃ karonto hi guttāguttaṃ jānāti nāma.",
  "atk-vin02a2:771_0": "Imehi pana cīvarapaṭiggāhakādīhi tīhipi attano vattaṃ jānitabbaṃ.",
  "atk-vin02a2:771_1": "Tattha cīvarapaṭiggāhakena tāva yaṃ yaṃ manussā “kālacīvara”nti vā “akālacīvara”nti vā “accekacīvara”nti",
  "atk-vin02a2:771_2": "vā “vassikasāṭika”nti vā “nisīdana”nti vā “paccattharaṇa”nti vā “mukhapuñchanacoḷa”nti vā denti,",
  "atk-vin02a2:771_3": "taṃ sabbaṃ ekarāsiṃ katvā missetvā na gaṇhitabbaṃ,",
  "atk-vin02a2:771_4": "visuṃ visuṃ katvāva gaṇhitvā cīvaranidahakassa tatheva ācikkhitvā dātabbaṃ.",
  "atk-vin02a2:771_5": "Cīvaranidahakenāpi bhaṇḍāgārikassa dadamānena idaṃ kālacīvaraṃ…pe…",
  "atk-vin02a2:771_6": "idaṃ mukhapuñchanacoḷanti ācikkhitvāva dātabbaṃ.",
  "atk-vin02a2:771_7": "Bhaṇḍāgārikenāpi tatheva visuṃ visuṃ viya saññāṇaṃ katvā ṭhapetabbaṃ.",
  "atk-vin02a2:771_8": "Tato saṅghena “kālacīvaraṃ āharā”ti vutte kālacīvarameva dātabbaṃ…pe…",
  "atk-vin02a2:771_9": "mukhapuñchanacoḷakaṃ āharāti vutte tadeva dātabbaṃ.",
  "atk-vin02a2:772_0": "Iti bhagavatā cīvarapaṭiggāhako anuññāto,",
  "atk-vin02a2:772_1": "cīvaranidahako anuññāto,",
  "atk-vin02a2:772_2": "bhaṇḍāgāraṃ anuññātaṃ,",
  "atk-vin02a2:772_3": "bhaṇḍāgāriko anuññāto,",
  "atk-vin02a2:772_4": "na bāhulikatāya na asantuṭṭhiyā;",
  "atk-vin02a2:772_5": "apica kho saṅghassānuggahāya.",
  "atk-vin02a2:772_6": "Sace hi āhaṭāhaṭaṃ gahetvā bhikkhū bhājeyyuṃ,",
  "atk-vin02a2:772_7": "neva āhaṭaṃ na anāhaṭaṃ na dinnaṃ nādinnaṃ na laddhaṃ nāladdhaṃ jāneyyuṃ,",
  "atk-vin02a2:772_8": "āhaṭāhaṭaṃ therāsane vā dadeyyuṃ,",
  "atk-vin02a2:772_9": "khaṇḍākhaṇḍaṃ vā chinditvā gaṇheyyuṃ;",
  "atk-vin02a2:772_10": "evaṃ sati ayuttaparibhogo ca hoti,",
  "atk-vin02a2:772_11": "na ca sabbesaṃ saṅgaho kato hoti.",
  "atk-vin02a2:772_12": "Bhaṇḍāgāre pana cīvaraṃ ṭhapetvā ussannakāle ekekassa bhikkhuno ticīvaraṃ vā dve dve vā ekekaṃ vā cīvaraṃ dassanti,",
  "atk-vin02a2:772_13": "laddhāladdhaṃ jānissanti,",
  "atk-vin02a2:772_14": "aladdhabhāvaṃ ñatvā saṅgahaṃ kātuṃ maññissantīti.",
  "atk-vin02a2:773_0": "Na bhikkhave bhaṇḍāgāriko vuṭṭhāpetabboti ettha aññepi avuṭṭhāpanīyā jānitabbā.",
  "atk-vin02a2:773_1": "Cattāro hi na vuṭṭhāpetabbā –",
  "atk-vin02a2:773_2": "vuḍḍhataro,",
  "atk-vin02a2:773_3": "bhaṇḍāgāriko, gilāno,",
  "atk-vin02a2:773_4": "saṅghato laddhasenāsanoti.",
  "atk-vin02a2:773_5": "Tattha vuḍḍhataro attano vuḍḍhatāya navakatarena na vuṭṭhāpetabbo,",
  "atk-vin02a2:773_6": "bhaṇḍāgāriko saṅghena sammannitvā bhaṇḍāgārassa dinnatāya,",
  "atk-vin02a2:773_7": "gilāno attano gilānatāya,",
  "atk-vin02a2:773_8": "saṅgho pana bahussutassa uddesaparipucchādīhi bahupakārassa bhāranitthārakassa phāsukaṃ āvāsaṃ anuṭṭhāpanīyaṃ katvā deti,",
  "atk-vin02a2:773_9": "tasmā so upakāratāya ca saṅghato laddhatāya ca na vuṭṭhāpetabboti.",
  "atk-vin02a2:774_0": "Ussannaṃ hotīti bahu rāsikataṃ hoti,",
  "atk-vin02a2:774_1": "bhaṇḍāgāraṃ na gaṇhāti.",
  "atk-vin02a2:774_2": "Sammukhībhūtenāti antoupacārasīmāyaṃ ṭhitena.",
  "atk-vin02a2:774_3": "Bhājetunti kālaṃ ghosetvā paṭipāṭiyā bhājetuṃ.",
  "atk-vin02a2:774_4": "Kolāhalaṃ akāsīti “amhākaṃ ācariyassa detha,",
  "atk-vin02a2:774_5": "upajjhāyassa dethā”ti evaṃ mahāsaddaṃ akāsi.",
  "atk-vin02a2:774_6": "Cīvarabhājanakaṅgesu sabhāgānaṃ bhikkhūnaṃ apāpuṇantampi mahagghaṃ cīvaraṃ dento chandāgatiṃ gacchati nāma.",
  "atk-vin02a2:774_7": "Aññesaṃ vuḍḍhatarānaṃ pāpuṇantampi mahagghaṃ cīvaraṃ adatvā appagghaṃ dento dosāgatiṃ gacchati nāma.",
  "atk-vin02a2:774_8": "Mohamūḷho cīvaradānavattaṃ ajānanto mohāgatiṃ gacchati nāma.",
  "atk-vin02a2:774_9": "Mukharānaṃ navakānampi bhayena apāpuṇantameva mahagghaṃ cīvaraṃ dento bhayāgatiṃ gacchati nāma.",
  "atk-vin02a2:774_10": "Yo evaṃ na gacchati,",
  "atk-vin02a2:774_11": "sabbesaṃ tulābhūto pamāṇabhūto majjhatto hoti,",
  "atk-vin02a2:774_12": "so sammannitabbo.",
  "atk-vin02a2:774_13": "Bhājitābhājitanti “ettakāni vatthāni bhājitāni,",
  "atk-vin02a2:774_14": "ettakāni abhājitānī”ti jānanto “bhājitābhājitañca jāneyyā”ti vuccati.",
  "atk-vin02a2:775_0": "Uccinitvāti “idaṃ thūlaṃ,",
  "atk-vin02a2:775_1": "idaṃ saṇhaṃ,",
  "atk-vin02a2:775_2": "idaṃ ghanaṃ,",
  "atk-vin02a2:775_3": "idaṃ tanukaṃ,",
  "atk-vin02a2:775_4": "idaṃ paribhuttaṃ,",
  "atk-vin02a2:775_5": "idaṃ aparibhuttaṃ,",
  "atk-vin02a2:775_6": "idaṃ dīghato ettakaṃ puthulato ettaka”nti evaṃ vatthāni vicinitvā.",
  "atk-vin02a2:775_7": "Tulayitvāti “idaṃ ettakaṃ agghati,",
  "atk-vin02a2:775_8": "idaṃ ettaka”nti evaṃ agghaparicchedaṃ katvā.",
  "atk-vin02a2:775_9": "Vaṇṇāvaṇṇaṃ katvāti sace sabbesaṃ ekekameva dasagghanakaṃ pāpuṇāti,",
  "atk-vin02a2:775_10": "iccetaṃ kusalaṃ;",
  "atk-vin02a2:775_11": "no ce pāpuṇāti,",
  "atk-vin02a2:775_12": "yaṃ nava vā aṭṭha vā agghati,",
  "atk-vin02a2:775_13": "taṃ aññena ekaagghanakena ca dviagghanakena ca saddhiṃ bandhitvā etena upāyena same paṭivīse ṭhapetvāti attho.",
  "atk-vin02a2:775_14": "Bhikkhū gaṇetvā vaggaṃ bandhitvāti sace ekekassa diyamāne divaso nappahoti,",
  "atk-vin02a2:775_15": "dasa dasa bhikkhū gaṇetvā dasa dasa cīvarapaṭivīse ekavaggaṃ bandhitvā ekaṃ bhaṇḍikaṃ katvā evaṃ cīvarapaṭivīsaṃ ṭhapetuṃ anujānāmīti attho.",
  "atk-vin02a2:775_16": "Evaṃ ṭhapitesu cīvarapaṭivīsesu kuso pātetabbo.",
  "atk-vin02a2:775_17": "Tehipi bhikkhūhi puna kusapātaṃ katvā bhājetabbaṃ.",
  "atk-vin02a2:776_0": "Sāmaṇerānaṃ upaḍḍhapaṭivīsanti ettha ye sāmaṇerā attissarā bhikkhusaṅghassa kattabbakammaṃ na karonti,",
  "atk-vin02a2:776_1": "uddesaparipucchāsu yuttā ācariyupajjhāyānaṃyeva vattapaṭipattiṃ karonti,",
  "atk-vin02a2:776_2": "aññesaṃ na karonti,",
  "atk-vin02a2:776_3": "etesaṃyeva upaḍḍhabhāgo dātabbo.",
  "atk-vin02a2:776_4": "Ye pana purebhattañca pacchābhattañca bhikkhusaṅghasseva kattabbakiccaṃ karonti,",
  "atk-vin02a2:776_5": "tesaṃ samako dātabbo.",
  "atk-vin02a2:776_6": "Idañca piṭṭhisamaye uppannena bhaṇḍāgāre ṭhapitena akālacīvareneva kathitaṃ.",
  "atk-vin02a2:776_7": "Kālacīvaraṃ pana samakameva dātabbaṃ.",
  "atk-vin02a2:776_8": "Tatruppādavassāvāsikaṃ sammuñjanībandhanādi saṅghassa phātikammaṃ katvā gahetabbaṃ.",
  "atk-vin02a2:776_9": "Etañhettha sabbesaṃ vattaṃ.",
  "atk-vin02a2:776_10": "Bhaṇḍāgārikacīvarepi sace sāmaṇerā āgantvā “bhante mayaṃ yāguṃ pacāma,",
  "atk-vin02a2:776_11": "bhattaṃ pacāma,",
  "atk-vin02a2:776_12": "khajjakaṃ pacāma,",
  "atk-vin02a2:776_13": "appaharitakaṃ karoma,",
  "atk-vin02a2:776_14": "dantakaṭṭhaṃ āharāma,",
  "atk-vin02a2:776_15": "raṅgachalliṃ kappiyaṃ katvā dema,",
  "atk-vin02a2:776_16": "kiṃ amhehi na kataṃ nāmā”ti ukkuṭṭhiṃ karonti,",
  "atk-vin02a2:776_17": "samabhāgova dātabbo.",
  "atk-vin02a2:776_18": "Etaṃ ye ca virajjhitvā karonti,",
  "atk-vin02a2:776_19": "yesañca karaṇabhāvo na paññāyati,",
  "atk-vin02a2:776_20": "te sandhāya vuttaṃ.",
  "atk-vin02a2:776_21": "Kurundiyaṃ pana “sace sāmaṇerā ‘kasmā mayaṃ bhante saṅghakammaṃ na karoma,",
  "atk-vin02a2:776_22": "karissāmā’ti yācanti,",
  "atk-vin02a2:776_23": "samapaṭivīso dātabbo”ti vuttaṃ.",
  "atk-vin02a2:777_0": "Uttaritukāmoti nadiṃ vā kantāraṃ vā uttaritukāmo;",
  "atk-vin02a2:777_1": "satthaṃ labhitvā disā pakkamitukāmoti attho.",
  "atk-vin02a2:777_2": "Sakaṃ bhāgaṃ dātunti idaṃ bhaṇḍāgārato cīvarāni nīharitvā puñje kate ghaṇṭiyā pahaṭāya bhikkhusaṅghe",
  "atk-vin02a2:777_3": "sannipatite satthaṃ labhitvā gantukāmo “satthato mā parihāyī”ti etamatthaṃ sandhāya vuttaṃ.",
  "atk-vin02a2:777_4": "Tasmā anīhatesu vā cīvaresu appahaṭāya vā ghaṇṭiyā asannipatite vā saṅghe dātuṃ na vaṭṭati.",
  "atk-vin02a2:777_5": "Cīvaresu pana nīhatesu ghaṇṭiṃ paharitvā bhikkhusaṅghe sannipatite cīvarabhājakena “imassa bhikkhuno",
  "atk-vin02a2:777_6": "koṭṭhāsena ettakena bhavitabba”nti takketvā nayaggāhena cīvaraṃ dātabbaṃ.",
  "atk-vin02a2:777_7": "Tulāya tulitamiva hi samasamaṃ dātuṃ na sakkā,",
  "atk-vin02a2:777_8": "tasmā ūnaṃ vā hotu adhikaṃ vā,",
  "atk-vin02a2:777_9": "evaṃ takkena nayena dinnaṃ sudinnaṃ.",
  "atk-vin02a2:777_10": "Neva ūnakaṃ puna dātabbaṃ,",
  "atk-vin02a2:777_11": "nātirittaṃ paṭiggaṇhitabbanti.",
  "atk-vin02a2:778_0": "Atirekabhāgenāti dasa bhikkhū honti,",
  "atk-vin02a2:778_1": "sāṭakāpi daseva,",
  "atk-vin02a2:778_2": "tesu eko dvādasa agghati,",
  "atk-vin02a2:778_3": "sesā dasagghanakā.",
  "atk-vin02a2:778_4": "Sabbesu dasagghanakavasena kuse pātite yassa bhikkhuno dvādasagghanako kuso pātito,",
  "atk-vin02a2:778_5": "so “ettakena mama cīvaraṃ pahotī”ti tena atirekabhāgena gantukāmo hoti.",
  "atk-vin02a2:778_6": "Bhikkhū “atirekaṃ āvuso saṅghassa santaka”nti vadanti,",
  "atk-vin02a2:778_7": "taṃ sutvā bhagavā “saṅghike ca gaṇasantake ca appakaṃ nāma natthi,",
  "atk-vin02a2:778_8": "sabbattha saṃyamo kātabbo,",
  "atk-vin02a2:778_9": "gaṇhantenāpi kukkuccāyitabba”nti dassetuṃ “anujānāmi bhikkhave anukkhepe dinne”ti āha.",
  "atk-vin02a2:778_10": "Tattha anukkhepo nāma yaṃkiñci anukkhipitabbaṃ anuppadātabbaṃ kappiyabhaṇḍaṃ;",
  "atk-vin02a2:778_11": "yattakaṃ tassa paṭivīse adhikaṃ,",
  "atk-vin02a2:778_12": "tattake agghanake yasmiṃ kismiñci kappiyabhaṇḍe dinneti attho.",
  "atk-vin02a2:779_0": "Vikalake tosetvāti ettha cīvaravikalakaṃ puggalavikalakanti dve vikalakā.",
  "atk-vin02a2:779_1": "Cīvaravikalakaṃ nāma sabbesaṃ pañca pañca vatthāni pattāni,",
  "atk-vin02a2:779_2": "sesānipi atthi,",
  "atk-vin02a2:779_3": "ekekaṃ pana na pāpuṇāti,",
  "atk-vin02a2:779_4": "chinditvā dātabbāni.",
  "atk-vin02a2:779_5": "Chindantehi ca aḍḍhamaṇḍalādīnaṃ vā upāhanatthavikādīnaṃ vā pahonakāni khaṇḍāni katvā dātabbāni,",
  "atk-vin02a2:779_6": "heṭṭhimaparicchedena caturaṅgulavitthārampi anuvātappahonakāyāmaṃ khaṇḍaṃ katvā dātuṃ vaṭṭati,",
  "atk-vin02a2:779_7": "aparibhogaṃ pana na kātabbanti evamettha cīvarassa appahonakabhāvo cīvaravikalakaṃ.",
  "atk-vin02a2:779_8": "Chinditvā dinne pana taṃ tositaṃ hoti,",
  "atk-vin02a2:779_9": "atha kusapāto kātabbo.",
  "atk-vin02a2:779_10": "Sacepi ekassa bhikkhuno koṭṭhāse ekaṃ vā dve vā vatthāni nappahonti,",
  "atk-vin02a2:779_11": "tattha aññaṃ sāmaṇakaṃ parikkhāraṃ ṭhapetvā yo tena tussati,",
  "atk-vin02a2:779_12": "tassa taṃ bhāgaṃ datvā pacchā kusapāto kātabbo.",
  "atk-vin02a2:779_13": "Idampi cīvaravikalakanti andhakaṭṭhakathāyaṃ vuttaṃ.",
  "atk-vin02a2:780_0": "Puggalavikalakaṃ nāma dasa dasa bhikkhū gaṇetvā vaggaṃ karontānaṃ eko vaggo na pūrati,",
  "atk-vin02a2:780_1": "aṭṭha vā nava vā honti,",
  "atk-vin02a2:780_2": "tesaṃ aṭṭha vā nava vā koṭṭhāsā “tumhe ime gahetvā visuṃ bhājethā”ti dātabbā.",
  "atk-vin02a2:780_3": "Evamayaṃ puggalānaṃ appahonakabhāvo puggalavikalakaṃ.",
  "atk-vin02a2:780_4": "Visuṃ dinne pana taṃ tositaṃ hoti,",
  "atk-vin02a2:780_5": "evaṃ tosetvā kusapāto kātabboti.",
  "atk-vin02a2:780_6": "Atha vā vikalake tosetvāti yo cīvaravibhāgo ūnako,",
  "atk-vin02a2:780_7": "taṃ aññena parikkhārena samaṃ katvā kusapāto kātabbo.",
  "atk-vin02a2:781_0": "Cīvararajanakathā",
  "atk-vin02a2:782_0": "344.",
  "atk-vin02a2:782_1": "Chakaṇenāti gomayena.",
  "atk-vin02a2:782_2": "Paṇḍumattikāyāti tambamattikāya.",
  "atk-vin02a2:782_3": "Mūlarajanādīsu haliddiṃ ṭhapetvā sabbaṃ mūlarajanaṃ vaṭṭati.",
  "atk-vin02a2:782_4": "Mañjiṭṭhiñca tuṅgahārañca ṭhapetvā sabbaṃ khandharajanaṃ vaṭṭati.",
  "atk-vin02a2:782_5": "Tuṅgahāro nāma eko sakaṇṭakarukkho,",
  "atk-vin02a2:782_6": "tassa haritālavaṇṇaṃ khandharajanaṃ hoti.",
  "atk-vin02a2:782_7": "Loddañca kaṇḍulañca ṭhapetvā sabbaṃ tacarajanaṃ vaṭṭati.",
  "atk-vin02a2:782_8": "Allipattaṃ nīlipattañca ṭhapetvā sabbaṃ pattarajanaṃ vaṭṭati.",
  "atk-vin02a2:782_9": "Gihiparibhuttaṃ pana allipattena ekavāraṃ rajituṃ vaṭṭati.",
  "atk-vin02a2:782_10": "Kiṃsukapupphañca kusumbhapupphañca ṭhapetvā sabbaṃ puppharajanaṃ vaṭṭati.",
  "atk-vin02a2:782_11": "Phalarajane pana na kiñci na vaṭṭati.",
  "atk-vin02a2:783_0": "Sītudakāti apakkarajanaṃ vuccati.",
  "atk-vin02a2:783_1": "Uttarāḷumpanti vaṭṭādhārakaṃ,",
  "atk-vin02a2:783_2": "rajanakumbhiyā majjhe ṭhapetvā taṃ ādhārakaṃ parikkhipitvā rajanaṃ pakkhipituṃ anujānāmīti attho.",
  "atk-vin02a2:783_3": "Evañhi kate rajanaṃ na uttarati.",
  "atk-vin02a2:783_4": "Udake vā nakhapiṭṭhikāya vāti sace paripakkaṃ hoti,",
  "atk-vin02a2:783_5": "udakapātiyā dinno thevo sahasā na visarati,",
  "atk-vin02a2:783_6": "nakhapiṭṭhiyampi avisaranto tiṭṭhati.",
  "atk-vin02a2:783_7": "Rajanuḷuṅkanti rajanauḷuṅkaṃ.",
  "atk-vin02a2:783_8": "Daṇḍakathālakanti tameva sadaṇḍakaṃ.",
  "atk-vin02a2:783_9": "Rajanakolambanti rajanakuṇḍaṃ.",
  "atk-vin02a2:783_10": "Omaddantīti sammaddanti.",
  "atk-vin02a2:783_11": "Na ca acchinne theve pakkamitunti yāva rajanabindu gaḷitaṃ na chijjati,",
  "atk-vin02a2:783_12": "tāva na aññatra gantabbaṃ.",
  "atk-vin02a2:783_13": "Patthinnanti atirajitattā thaddhaṃ.",
  "atk-vin02a2:783_14": "Udake osāretunti udake pakkhipitvā ṭhapetuṃ.",
  "atk-vin02a2:783_15": "Rajane pana nikkhante taṃ udakaṃ chaḍḍetvā cīvaraṃ madditabbaṃ.",
  "atk-vin02a2:783_16": "Dantakāsāvānīti ekaṃ vā dve vā vāre rajitvā dantavaṇṇāni dhārenti.",
  "atk-vin02a2:784_0": "Chinnakacīvarānujānanakathā",
  "atk-vin02a2:785_0": "345.",
  "atk-vin02a2:785_1": "Acchibaddhanti caturassakedārakabaddhaṃ.",
  "atk-vin02a2:785_2": "Pāḷibaddhanti āyāmato ca vitthārato ca dīghamariyādabaddhaṃ.",
  "atk-vin02a2:785_3": "Mariyādabaddhanti antarantarā rassamariyādabaddhaṃ.",
  "atk-vin02a2:785_4": "Siṅghāṭakabaddhanti mariyādāya mariyādaṃ vinivijjhitvā gataṭṭhāne siṅghāṭakabaddhaṃ;",
  "atk-vin02a2:785_5": "catukkasaṇṭhānanti attho.",
  "atk-vin02a2:785_6": "Saṃvidahitunti kātuṃ.",
  "atk-vin02a2:785_7": "Ussahasi tvaṃ ānandāti sakkosi tvaṃ ānanda.",
  "atk-vin02a2:785_8": "Ussahāmi bhagavāti tumhehi dinnanayena sakkomīti dasseti.",
  "atk-vin02a2:785_9": "Yatra hi nāmāti yo nāma.",
  "atk-vin02a2:785_10": "Kusimpi nāmātiādīsu kusīti āyāmato ca vitthārato ca anuvātādīnaṃ dīghapattānametaṃ adhivacanaṃ.",
  "atk-vin02a2:785_11": "Aḍḍhakusīti antarantarā rassapattānaṃ nāmaṃ.",
  "atk-vin02a2:785_12": "Maṇḍalanti pañcakhaṇḍikacīvarassa ekekasmiṃ khaṇḍe mahāmaṇḍalaṃ.",
  "atk-vin02a2:785_13": "Aḍḍhamaṇḍalanti khuddakamaṇḍalaṃ.",
  "atk-vin02a2:785_14": "Vivaṭṭanti maṇḍalañca aḍḍhamaṇḍalañca ekato katvā sibbitaṃ majjhimakhaṇḍaṃ.",
  "atk-vin02a2:786_0": "Anuvivaṭṭanti tassa ubhosu passesu dve khaṇḍāni.",
  "atk-vin02a2:786_1": "Gīveyyakanti gīvāveṭhanaṭṭhāne daḷhīkaraṇatthaṃ aññaṃ suttasaṃsibbitaṃ āgantukapattaṃ.",
  "atk-vin02a2:786_2": "Jaṅgheyyakanti jaṅghapāpuṇanaṭṭhāne tatheva saṃsibbitaṃ pattaṃ.",
  "atk-vin02a2:786_3": "Gīvaṭṭhāne ca jaṅghaṭṭhāne ca pattānamevetaṃ nāmantipi vadanti.",
  "atk-vin02a2:786_4": "Bāhantanti anuvivaṭṭānaṃ bahi ekekaṃ khaṇḍaṃ.",
  "atk-vin02a2:786_5": "Iti pañcakhaṇḍikacīvarenetaṃ vicāritanti.",
  "atk-vin02a2:786_6": "Atha vā anuvivaṭṭanti vivaṭṭassa ekapassato dvinnaṃ ekapassato dvinnanti catunnampi khaṇḍānametaṃ nāmaṃ.",
  "atk-vin02a2:786_7": "Bāhantanti suppamāṇaṃ cīvaraṃ pārupantena saṃharitvā bāhāya upari ṭhapitā ubho antā bahimukhā tiṭṭhanti,",
  "atk-vin02a2:786_8": "tesaṃ etaṃ nāmaṃ.",
  "atk-vin02a2:786_9": "Ayameva hi nayo mahāaṭṭhakathāyaṃ vuttoti.",
  "atk-vin02a2:787_0": "Ticīvarānujānanakathā",
  "atk-vin02a2:788_0": "346.",
  "atk-vin02a2:788_1": "Cīvarehi ubbhaṇḍiketi cīvarehi ubbhaṇḍe kate;",
  "atk-vin02a2:788_2": "yathā ukkhittabhaṇḍā honti evaṃ kate;",
  "atk-vin02a2:788_3": "ukkhittabhaṇḍikabhāvaṃ āpāditeti attho.",
  "atk-vin02a2:788_4": "Cīvarabhisinti ettha bhisīti dve tīṇi ekato katvā bhisisaṅkhepena saṃharitacīvarāni vuttāni.",
  "atk-vin02a2:788_5": "Te kira bhikkhū “dakkhiṇāgirito bhagavā lahuṃ paṭinivattissatī”ti tattha gacchantā jīvakavatthusmiṃ laddhacīvarāni ṭhapetvā agamaṃsu.",
  "atk-vin02a2:788_6": "Idāni pana cirena āgamissatīti maññamānā ādāya pakkamiṃsu.",
  "atk-vin02a2:788_7": "Antaraṭṭhakāsūti māghassa ca phagguṇassa ca antarā aṭṭhasu.",
  "atk-vin02a2:788_8": "Na bhagavantaṃ sītaṃ ahosīti bhagavato sītaṃ nāhosi.",
  "atk-vin02a2:788_9": "Etadahosi yepi kho te kulaputtāti na bhagavā ajjhokāse anisīditvā etamatthaṃ na jānāti,",
  "atk-vin02a2:788_10": "mahājanasaññāpanatthaṃ pana evamakāsi.",
  "atk-vin02a2:788_11": "Sītālukāti sītapakatikā;",
  "atk-vin02a2:788_12": "ye pakatiyāva sītena kilamanti.",
  "atk-vin02a2:788_13": "Diguṇaṃ saṅghāṭinti dupaṭṭaṃ saṅghāṭiṃ.",
  "atk-vin02a2:788_14": "Ekacciyanti ekapaṭṭaṃ.",
  "atk-vin02a2:788_15": "Iti “bhagavā attanā catūhi cīvarehi yāpeti,",
  "atk-vin02a2:788_16": "amhākaṃ pana ticīvaraṃ anujānātī”ti vacanassa okāsaṃ upacchindituṃ diguṇaṃ saṅghāṭiṃ anujānāti,",
  "atk-vin02a2:788_17": "ekaccike itare.",
  "atk-vin02a2:788_18": "Evañhi nesaṃ cattāri bhavissantīti.",
  "atk-vin02a2:789_0": "Atirekacīvarādikathā",
  "atk-vin02a2:790_0": "348.",
  "atk-vin02a2:790_1": "Aggaḷaṃ acchupeyyanti chiddaṭṭhāne pilotikakhaṇḍaṃ laggāpeyyaṃ.",
  "atk-vin02a2:790_2": "Ahatakappānanti ekavāraṃ dhotānaṃ.",
  "atk-vin02a2:790_3": "Utuddhaṭānanti ututo dīghakālato uddhaṭānaṃ hatavatthakānaṃ,",
  "atk-vin02a2:790_4": "pilotikānanti vuttaṃ hoti.",
  "atk-vin02a2:790_5": "Pāpaṇiketi antarāpaṇato patitapilotikacīvare.",
  "atk-vin02a2:790_6": "Ussāho karaṇīyoti pariyesanā kātabbā.",
  "atk-vin02a2:790_7": "Paricchedo panettha natthi,",
  "atk-vin02a2:790_8": "paṭṭasatampi vaṭṭati.",
  "atk-vin02a2:790_9": "Sabbamidaṃ sādiyantassa bhikkhuno vasena vuttaṃ.",
  "atk-vin02a2:790_10": "Aggaḷaṃ tunnanti ettha uddharitvā allīyāpanakhaṇḍaṃ aggaḷaṃ,",
  "atk-vin02a2:790_11": "suttena saṃsibbitaṃ tunnaṃ;",
  "atk-vin02a2:790_12": "vaṭṭetvā karaṇaṃ ovaṭṭikaṃ.",
  "atk-vin02a2:790_13": "Kaṇḍusakaṃ vuccati muddikā.",
  "atk-vin02a2:790_14": "Daḷhīkammanti anuddharitvāva upassayaṃ katvā allīyāpanakaṃ vatthakhaṇḍaṃ.",
  "atk-vin02a2:791_0": "349- 351.",
  "atk-vin02a2:791_1": "Visākhāvatthu uttānatthaṃ.",
  "atk-vin02a2:791_2": "Tato paraṃ pubbe vinicchitameva.",
  "atk-vin02a2:791_3": "Sovaggikanti saggappattahetukaṃ.",
  "atk-vin02a2:791_4": "Tenevāha “sovaggika”nti.",
  "atk-vin02a2:791_5": "Sokaṃ apanetīti sokanudaṃ.",
  "atk-vin02a2:791_6": "Anāmayāti arogā.",
  "atk-vin02a2:791_7": "Saggamhi kāyamhīti saggopapannā.",
  "atk-vin02a2:792_0": "353. Puthujjanā kāmesu vītarāgāti jhānalābhino.",
  "atk-vin02a2:793_0": "356.",
  "atk-vin02a2:793_1": "Sandiṭṭhoti diṭṭhamattakamitto.",
  "atk-vin02a2:793_2": "Sambhattoti ekasambhogo daḷhamitto.",
  "atk-vin02a2:793_3": "Ālapitoti “mama santakaṃ yaṃ iccheyyāsi,",
  "atk-vin02a2:793_4": "taṃ gaṇhāhī”ti evaṃ vutto.",
  "atk-vin02a2:793_5": "Etesu tīsu aññataranāmena saddhiṃ jīvati,",
  "atk-vin02a2:793_6": "gahite attamano hotīti imehi gahitavissāso ruhati.",
  "atk-vin02a2:794_0": "Pacchimavikappanupagacīvarādikathā",
  "atk-vin02a2:795_0": "359.",
  "atk-vin02a2:795_1": "Paṃsukūlakatoti katapaṃsukūlo.",
  "atk-vin02a2:795_2": "Garuko hotīti jiṇṇajiṇṇaṭṭhāne aggaḷāropanena garuko hoti.",
  "atk-vin02a2:795_3": "Suttalūkhaṃ kātunti sutteneva aggaḷaṃ kātunti attho.",
  "atk-vin02a2:795_4": "Vikaṇṇo hotīti suttaṃ acchetvā acchetvā sibbantānaṃ eko saṅghāṭikoṇo dīgho hoti.",
  "atk-vin02a2:795_5": "Vikaṇṇaṃ uddharitunti dīghakoṇaṃ chindituṃ.",
  "atk-vin02a2:795_6": "Okiriyantīti chinnakoṇato gaḷanti.",
  "atk-vin02a2:795_7": "Anuvātaṃ paribhaṇḍanti anuvātañceva paribhaṇḍañca.",
  "atk-vin02a2:795_8": "Pattā lujjantīti mahantesu pattamukhesu dinnāni suttāni gaḷanti,",
  "atk-vin02a2:795_9": "tato pattā lujjanti.",
  "atk-vin02a2:795_10": "Aṭṭhapadakaṃ kātunti aṭṭhapadakacchannena pattamukhaṃ sibbituṃ.",
  "atk-vin02a2:796_0": "360.",
  "atk-vin02a2:796_1": "Anvādhikampi āropetunti āgantukapattampi dātuṃ.",
  "atk-vin02a2:796_2": "Idaṃ pana appahonake āropetabbaṃ.",
  "atk-vin02a2:796_3": "Sace pahoti,",
  "atk-vin02a2:796_4": "āgantukapattaṃ na vaṭṭati,",
  "atk-vin02a2:796_5": "chinditabbameva.",
  "atk-vin02a2:797_0": "361.",
  "atk-vin02a2:797_1": "Na ca bhikkhave saddhādeyyanti ettha sesañātīnaṃ dento vinipātetiyeva.",
  "atk-vin02a2:797_2": "Mātāpitaro pana sace rajje ṭhitā patthayanti, dātabbaṃ.",
  "atk-vin02a2:798_0": "362.",
  "atk-vin02a2:798_1": "Gilānoti gilānatāya gahetvā gantuṃ asamattho.",
  "atk-vin02a2:798_2": "Vassikasaṅketanti vassike cattāro māse.",
  "atk-vin02a2:798_3": "Nadīpāranti nadiyā pāre bhattaṃ bhuñjitabbaṃ hoti.",
  "atk-vin02a2:798_4": "Aggaḷaguttivihāroti sabbesveva cetesu gilānavassikasaṅketanadīpāragamanaatthatakathinabhāvesu aggaḷaguttiyeva pamāṇaṃ.",
  "atk-vin02a2:798_5": "Gutte eva hi vihāre etesu kāraṇesu nikkhipitvā bahi gantuṃ vaṭṭati,",
  "atk-vin02a2:798_6": "na agutte.",
  "atk-vin02a2:798_7": "Āraññakassa pana vihāro na sugutto hoti,",
  "atk-vin02a2:798_8": "tena bhaṇḍukkhalikāya pakkhipitvā pāsāṇasusira rukkhasusirādīsu suppaṭicchannesu ṭhapetvā gantabbaṃ.",
  "atk-vin02a2:799_0": "Saṅghikacīvaruppādakathā",
  "atk-vin02a2:800_0": "363.",
  "atk-vin02a2:800_1": "Tuyheva bhikkhu tāni cīvarānīti aññattha gahetvā haṭānipi tuyheva;",
  "atk-vin02a2:800_2": "na tesaṃ añño koci issaroti.",
  "atk-vin02a2:800_3": "Evañca pana vatvā anāgatepi nikkukkuccā gaṇhissantīti dassetuṃ idha panātiādimāha.",
  "atk-vin02a2:800_4": "Tasseva tāni cīvarāni yāva kathinassa ubbhārāti sace gaṇapūrake bhikkhū labhitvā kathinaṃ atthataṃ hoti,",
  "atk-vin02a2:800_5": "pañcamāse;",
  "atk-vin02a2:800_6": "no ce atthataṃ hoti,",
  "atk-vin02a2:800_7": "ekaṃ cīvaramāsameva.",
  "atk-vin02a2:800_8": "Yaṃ “saṅghassa demā”ti vā denti,",
  "atk-vin02a2:800_9": "“saṅghaṃ uddissa demā”ti vā denti,",
  "atk-vin02a2:800_10": "“vassaṃvutthasaṅghassa demā”ti vā denti,",
  "atk-vin02a2:800_11": "“vassāvāsikaṃ demā”ti vā denti,",
  "atk-vin02a2:800_12": "sacepi matakacīvaraṃ avibhajitvā taṃ vihāraṃ pavisanti,",
  "atk-vin02a2:800_13": "taṃ sabbaṃ tasseva bhikkhuno hoti.",
  "atk-vin02a2:800_14": "Yampi so vassāvāsatthāya vaḍḍhiṃ payojetvā ṭhapitaupanikkhepato vā tatruppādato vā vassāvāsikaṃ gaṇhāti,",
  "atk-vin02a2:800_15": "sabbaṃ suggahitameva hoti.",
  "atk-vin02a2:800_16": "Idamettha lakkhaṇaṃ,",
  "atk-vin02a2:800_17": "yena tenākārena saṅghassa uppannaṃ vatthaṃ atthatakathinassa pañcamāse,",
  "atk-vin02a2:800_18": "anatthatakathinassa ekaṃ cīvaramāsaṃ pāpuṇātīti.",
  "atk-vin02a2:800_19": "Yaṃ pana “idaṃ idha vassaṃvutthasaṅghassa demā”ti vā “vassāvāsikaṃ demā”ti vā vatvā dinnaṃ,",
  "atk-vin02a2:800_20": "taṃ anatthatakathinassāpi pañcamāse pāpuṇāti.",
  "atk-vin02a2:800_21": "Tato paraṃ pana uppannaṃ vassāvāsikaṃ pucchitabbaṃ –",
  "atk-vin02a2:800_22": "“kiṃ atītavasse idaṃ vassāvāsikaṃ,",
  "atk-vin02a2:800_23": "udāhu anāgatavasse”ti! Kasmā?",
  "atk-vin02a2:800_24": "Piṭṭhisamaye uppannattā.",
  "atk-vin02a2:801_0": "Utukālanti vassānato aññaṃ kālaṃ.",
  "atk-vin02a2:801_1": "Tāni cīvarāni ādāya sāvatthiṃ gantvāti ettha tāni cīvarāni gatagataṭṭhāne saṅghikāneva honti,",
  "atk-vin02a2:801_2": "bhikkhūhi diṭṭhamattamevettha pamāṇaṃ.",
  "atk-vin02a2:801_3": "Tasmā sace keci paṭipathaṃ āgacchantā “kuhiṃ āvuso gacchasī”ti pucchitvā tamatthaṃ sutvā “kiṃ āvuso mayaṃ",
  "atk-vin02a2:801_4": "saṅgho na homā”ti tattheva bhājetvā gaṇhanti,",
  "atk-vin02a2:801_5": "suggahitāni.",
  "atk-vin02a2:801_6": "Sacepi esa maggā okkamitvā kañci vihāraṃ vā āsanasālaṃ vā piṇḍāya caranto ekaṃ gehameva vā pavisati,",
  "atk-vin02a2:801_7": "tatra ca naṃ bhikkhū disvā tamatthaṃ pucchitvā bhājetvā gaṇhanti,",
  "atk-vin02a2:801_8": "suggahitāneva.",
  "atk-vin02a2:802_0": "Adhiṭṭhātunti ettha adhiṭṭhahantena vattaṃ jānitabbaṃ.",
  "atk-vin02a2:802_1": "Tena hi bhikkhunā ghaṇṭiṃ paharitvā kālaṃ ghosetvā thokaṃ āgametvā sace ghaṇṭisaññāya vā kālasaññāya vā bhikkhū āgacchanti,",
  "atk-vin02a2:802_2": "tehi saddhiṃ bhājetabbāni.",
  "atk-vin02a2:802_3": "No ce āgacchanti,",
  "atk-vin02a2:802_4": "“mayhimāni cīvarāni pāpuṇantī”ti adhiṭṭhātabbāni.",
  "atk-vin02a2:802_5": "Evaṃ adhiṭṭhite sabbāni tasseva honti,",
  "atk-vin02a2:802_6": "ṭhitikā pana na tiṭṭhati.",
  "atk-vin02a2:803_0": "Sace ekekaṃ uddharitvā “ayaṃ paṭhamabhāgo mayhaṃ pāpuṇāti,",
  "atk-vin02a2:803_1": "ayaṃ dutiyabhāgo”ti evaṃ gaṇhāti,",
  "atk-vin02a2:803_2": "gahitāni ca suggahitāni honti,",
  "atk-vin02a2:803_3": "ṭhitikā ca tiṭṭhati.",
  "atk-vin02a2:803_4": "Evaṃ pāpetvā gaṇhantenāpi adhiṭṭhitameva hoti.",
  "atk-vin02a2:803_5": "Sace pana ghaṇṭiṃ paharitvā vā appaharitvā vā kālampi ghosetvā vā aghosetvā vā “ahamevettha mayhameva imāni cīvarānī”ti gaṇhāti,",
  "atk-vin02a2:803_6": "duggahitāni honti.",
  "atk-vin02a2:803_7": "Atha “añño koci idha natthi,",
  "atk-vin02a2:803_8": "mayhaṃ etāni pāpuṇantī”ti gaṇhāti,",
  "atk-vin02a2:803_9": "suggahitāni.",
  "atk-vin02a2:804_0": "Pātite kuseti ekakoṭṭhāse kusadaṇḍake pātitamatte sacepi bhikkhusahassaṃ hoti,",
  "atk-vin02a2:804_1": "gahitameva nāma cīvaraṃ.",
  "atk-vin02a2:804_2": "Nākāmā bhāgo dātabbo.",
  "atk-vin02a2:804_3": "Sace pana attano ruciyā dātukāmā honti, dentu.",
  "atk-vin02a2:804_4": "Anubhāgepi eseva nayo.",
  "atk-vin02a2:805_0": "Sacīvarānīti “kālacīvarampi saṅghassa itova dassāma,",
  "atk-vin02a2:805_1": "visuṃ sajjiyamāne aticiraṃ hotī”ti khippaṃyeva sacīvarāni bhattāni akaṃsu.",
  "atk-vin02a2:805_2": "There āgamma uppannānīti tumhesu pasādena khippaṃ uppannāni.",
  "atk-vin02a2:806_0": "Saṅghassa demāti cīvarāni dentīti sakalampi cīvarakālaṃ saṇikaṃ saṇikaṃ dentiyeva.",
  "atk-vin02a2:806_1": "Purimesu pana dvīsu vatthūsu pacchinnadānattā adaṃsūti vuttaṃ.",
  "atk-vin02a2:806_2": "Sambahulā therāti vinayadharapāmokkhatherā.",
  "atk-vin02a2:806_3": "Idaṃ pana vatthuṃ saddhiṃ purimena dvebhātikavatthunā parinibbute bhagavati uppannaṃ,",
  "atk-vin02a2:806_4": "ime ca therā diṭṭhapubbā tathāgataṃ,",
  "atk-vin02a2:806_5": "tasmā purimesu vatthūsu tathāgatena paññattanayeneva kathesuṃ.",
  "atk-vin02a2:807_0": "Upanandasakyaputtavatthukathā",
  "atk-vin02a2:808_0": "364.",
  "atk-vin02a2:808_1": "Gāmakāvāsaṃ agamāsīti appeva nāma cīvarāni bhājentā mayhampi saṅgahaṃ kareyyunti cīvarabhājanakālaṃ sallakkhetvāva agamāsi.",
  "atk-vin02a2:808_2": "Sādiyissasīti gaṇhissasi.",
  "atk-vin02a2:808_3": "Ettha ca kiñcāpi tassa bhāgo na pāpuṇāti.",
  "atk-vin02a2:808_4": "Atha kho “nagaravāsiko ayaṃ mukharo dhammakathiko”ti te bhikkhū “sādiyissasī”ti āhaṃsu.",
  "atk-vin02a2:808_5": "Yo sādiyeyya āpatti dukkaṭassāti ettha pana kiñcāpi lahukā āpatti,",
  "atk-vin02a2:808_6": "atha kho gahitāni gahitaṭṭhāne dātabbāni.",
  "atk-vin02a2:808_7": "Sacepi naṭṭhāni vā jiṇṇāni vā honti,",
  "atk-vin02a2:808_8": "tasseva gīvā.",
  "atk-vin02a2:808_9": "Dehīti vutte adento dhuranikkhepe bhaṇḍagghena kāretabbo.",
  "atk-vin02a2:809_0": "Ekādhippāyanti ekaṃ adhippāyaṃ;",
  "atk-vin02a2:809_1": "ekaṃ puggalapaṭivīsameva dethāti attho.",
  "atk-vin02a2:809_2": "Idāni yathā so dātabbo,",
  "atk-vin02a2:809_3": "taṃ dassetuṃ tantiṃ ṭhapento idha panātiādimāha.",
  "atk-vin02a2:809_4": "Tattha sace amutra upaḍḍhaṃ amutra upaḍḍhanti ekekasmiṃ ekāhamekāhaṃ vā sattāhaṃ sattāhaṃ vā sace vasati,",
  "atk-vin02a2:809_5": "ekekasmiṃ vihāre yaṃ eko puggalo labhati,",
  "atk-vin02a2:809_6": "tato tato upaḍḍhaṃ upaḍḍhaṃ dātabbaṃ.",
  "atk-vin02a2:809_7": "Evaṃ ekādhippāyo dinno hoti.",
  "atk-vin02a2:809_8": "Yattha vā pana bahutaranti sace ekasmiṃ vihāre vasanto itarasmiṃ sattāhavārena aruṇameva uṭṭhāpeti,",
  "atk-vin02a2:809_9": "evaṃ purimasmiṃ bahutaraṃ vasati nāma.",
  "atk-vin02a2:809_10": "Tasmā tato bahutaraṃ vasitavihārato tassa paṭivīso dātabbo.",
  "atk-vin02a2:809_11": "Evampi ekādhippāyo dinno hoti.",
  "atk-vin02a2:809_12": "Idañca nānālābhehi nānūpacārehi ekasīmavihārehi kathitaṃ,",
  "atk-vin02a2:809_13": "nānāsīmavihāre pana senāsanaggāho paṭippassambhati.",
  "atk-vin02a2:809_14": "Tasmā tattha cīvarapaṭivīso na pāpuṇāti.",
  "atk-vin02a2:809_15": "Sesaṃ pana āmisabhesajjādi sabbaṃ sabbattha antosīmagatassa pāpuṇāti.",
  "atk-vin02a2:810_0": "Gilānavatthukathā",
  "atk-vin02a2:811_0": "365.",
  "atk-vin02a2:811_1": "Mañcake nipātesunti evaṃ dhovitvā aññaṃ kāsāvaṃ nivāsetvā mañcake nipajjāpesuṃ;",
  "atk-vin02a2:811_2": "nipajjāpetvā ca panāyasmā ānando muttakarīsakiliṭṭhaṃ kāsāvaṃ dhovitvā bhūmiyaṃ paribhaṇḍaṃ akāsi.",
  "atk-vin02a2:811_3": "Yo bhikkhave maṃ upaṭṭhaheyya,",
  "atk-vin02a2:811_4": "so gilānaṃ upaṭṭhaheyyāti yo maṃ ovādānusāsanīkaraṇena upaṭṭhaheyya,",
  "atk-vin02a2:811_5": "so gilānaṃ upaṭṭhaheyya;",
  "atk-vin02a2:811_6": "mama ovādakārakena gilāno upaṭṭhātabboti ayamevettha attho.",
  "atk-vin02a2:811_7": "Bhagavato ca gilānassa ca upaṭṭhānaṃ ekasadisanti evaṃ panettha attho na gahetabbo.",
  "atk-vin02a2:811_8": "Saṅghena upaṭṭhātabboti yassete upajjhādayo tasmiṃ vihāre natthi,",
  "atk-vin02a2:811_9": "āgantuko hoti ekacāriko bhikkhu,",
  "atk-vin02a2:811_10": "so saṅghassa bhāro,",
  "atk-vin02a2:811_11": "tasmā saṅghena upaṭṭhātabbo.",
  "atk-vin02a2:811_12": "No ce upaṭṭhaheyya,",
  "atk-vin02a2:811_13": "sakalassa saṅghassa āpatti.",
  "atk-vin02a2:811_14": "Vāraṃ ṭhapetvā jaggantesu pana yo attano vāre na jaggati,",
  "atk-vin02a2:811_15": "tasseva āpatti.",
  "atk-vin02a2:811_16": "Saṅghattheropi vārako na muccati.",
  "atk-vin02a2:811_17": "Sace sakalo saṅgho ekassa bhāraṃ karoti,",
  "atk-vin02a2:811_18": "eko vā vattasampanno bhikkhu ahameva jaggissāmīti paṭijaggati,",
  "atk-vin02a2:811_19": "saṅgho āpattito muccati.",
  "atk-vin02a2:812_0": "366.",
  "atk-vin02a2:812_1": "Abhikkamantaṃ vā abhikkamatītiādīsu vaḍḍhantaṃ vā ābādhaṃ “idaṃ nāma me paribhuñjantassa vaḍḍhati,",
  "atk-vin02a2:812_2": "idaṃ paribhuñjantassa parihāyati,",
  "atk-vin02a2:812_3": "idaṃ paribhuñjantassa tiṭṭhatī”ti yathābhūtaṃ nāvikarotīti evamattho daṭṭhabbo.",
  "atk-vin02a2:812_4": "Nālanti na patirūpo,",
  "atk-vin02a2:812_5": "na yutto upaṭṭhātuṃ.",
  "atk-vin02a2:812_6": "Bhesajjaṃ saṃvidhātunti bhesajjaṃ yojetuṃ asamattho hoti.",
  "atk-vin02a2:812_7": "Āmisantaroti āmisaṃ assa antaranti āmisantaro.",
  "atk-vin02a2:812_8": "Antaranti kāraṇaṃ vuccati;",
  "atk-vin02a2:812_9": "āmisakāraṇā yāgubhattapattacīvarāni patthento upaṭṭhātīti attho.",
  "atk-vin02a2:813_0": "Matasantakakathā",
  "atk-vin02a2:814_0": "367.",
  "atk-vin02a2:814_1": "Kālaṅkateti kālakiriyāya.",
  "atk-vin02a2:814_2": "Gilānupaṭṭhākānaṃ dātunti ettha anantaraṃ vuttāya kammavācāya dinnampi apaloketvā dinnampi dinnameva hoti, vaṭṭati.",
  "atk-vin02a2:815_0": "369.",
  "atk-vin02a2:815_1": "Yaṃ tattha lahubhaṇḍaṃ yaṃ tattha garubhaṇḍanti ettha lahubhaṇḍagarubhaṇḍānaṃ nānākaraṇaṃ parato vaṇṇayissāma.",
  "atk-vin02a2:815_2": "Gilānupaṭṭhākalābhe pana ayaṃ ādito paṭṭhāya vinicchayo –",
  "atk-vin02a2:816_0": "Sace sakale bhikkhusaṅghe upaṭṭhahante kālaṃ karoti,",
  "atk-vin02a2:816_1": "sabbepi sāmikā.",
  "atk-vin02a2:816_2": "Atha ekaccehi vāre kate ekaccehi akateyeva kālaṃ karoti,",
  "atk-vin02a2:816_3": "tattha ekacce ācariyā vadanti –",
  "atk-vin02a2:816_4": "“sabbepi attano vāre sampatte kareyyuṃ,",
  "atk-vin02a2:816_5": "tasmā sabbepi sāmino”ti.",
  "atk-vin02a2:816_6": "Ekacce vadanti –",
  "atk-vin02a2:816_7": "“yehi jaggito te eva labhanti,",
  "atk-vin02a2:816_8": "itare na labhantī”ti.",
  "atk-vin02a2:816_9": "Sāmaṇere kālaṅkate sace cīvaraṃ atthi,",
  "atk-vin02a2:816_10": "gilānupaṭṭhākānaṃ dātabbaṃ.",
  "atk-vin02a2:816_11": "No ce atthi yaṃ atthi,",
  "atk-vin02a2:816_12": "taṃ dātabbaṃ.",
  "atk-vin02a2:816_13": "Aññasmiṃ parikkhāre sati cīvarabhāgaṃ katvā dātabbaṃ.",
  "atk-vin02a2:817_0": "Bhikkhu ca sāmaṇero ca sace samaṃ upaṭṭhahiṃsu,",
  "atk-vin02a2:817_1": "samako bhāgo dātabbo.",
  "atk-vin02a2:817_2": "Atha sāmaṇerova upaṭṭhahati,",
  "atk-vin02a2:817_3": "bhikkhussa saṃvidahanamattameva hoti,",
  "atk-vin02a2:817_4": "sāmaṇerassa jeṭṭhakabhāgo dātabbo.",
  "atk-vin02a2:817_5": "Sace sāmaṇero bhikkhunā ānītaudakena yāguṃ pacitvā paṭiggāhāpanamattameva karoti,",
  "atk-vin02a2:817_6": "bhikkhu upaṭṭhahati,",
  "atk-vin02a2:817_7": "bhikkhussa jeṭṭhakabhāgo dātabbo.",
  "atk-vin02a2:818_0": "Bahū bhikkhū samaggā hutvā upaṭṭhahanti,",
  "atk-vin02a2:818_1": "sabbesaṃ samako bhāgo dātabbo.",
  "atk-vin02a2:818_2": "Yo panettha visesena upaṭṭhahati,",
  "atk-vin02a2:818_3": "tassa viseso kātabbo.",
  "atk-vin02a2:818_4": "Yena pana ekadivasampi gilānupaṭṭhākavasena yāgubhattaṃ vā pacitvā dinnaṃ,",
  "atk-vin02a2:818_5": "nahānaṃ vā paṭiyāditaṃ,",
  "atk-vin02a2:818_6": "sopi gilānupaṭṭhākova.",
  "atk-vin02a2:818_7": "Yo samīpaṃ anāgantvā bhesajjataṇḍulādīni peseti,",
  "atk-vin02a2:818_8": "ayaṃ gilānupaṭṭhāko na hoti.",
  "atk-vin02a2:818_9": "Yo pariyesitvā gāhāpetvā āgacchati,",
  "atk-vin02a2:818_10": "ayaṃ gilānupaṭṭhākova.",
  "atk-vin02a2:819_0": "Eko vattasīsena jaggati;",
  "atk-vin02a2:819_1": "eko paccāsāya,",
  "atk-vin02a2:819_2": "matakāle ubhopi paccāsīsanti,",
  "atk-vin02a2:819_3": "ubhinnampi dātabbaṃ.",
  "atk-vin02a2:819_4": "Eko upaṭṭhahitvā gilānassa vā kammena attano vā kammena katthaci gato “puna āgantvā jaggissāmī”ti,",
  "atk-vin02a2:819_5": "etassapi dātabbaṃ.",
  "atk-vin02a2:819_6": "Eko ciraṃ upaṭṭhahitvā “idāni na sakkomī”ti dhuraṃ nikkhipitvā gacchati,",
  "atk-vin02a2:819_7": "sacepi taṃdivasameva gilāno kālaṃkaroti,",
  "atk-vin02a2:819_8": "upaṭṭhākabhāgo na dātabbo.",
  "atk-vin02a2:820_0": "Gilānupaṭṭhāko nāma gihi vā hotu pabbajito vā,",
  "atk-vin02a2:820_1": "antamaso mātugāmopi,",
  "atk-vin02a2:820_2": "sabbe bhāgaṃ labhanti.",
  "atk-vin02a2:820_3": "Sace tassa bhikkhuno pattacīvaramattameva hoti,",
  "atk-vin02a2:820_4": "aññaṃ natthi;",
  "atk-vin02a2:820_5": "sabbaṃ gilānupaṭṭhākānaṃyeva dātabbaṃ.",
  "atk-vin02a2:820_6": "Sacepi sahassaṃ agghati,",
  "atk-vin02a2:820_7": "aññaṃ pana bahumpi parikkhāraṃ te na labhanti;",
  "atk-vin02a2:820_8": "saṅghasseva hoti.",
  "atk-vin02a2:820_9": "Avasesaṃ bhaṇḍaṃ bahukañceva mahagghañca,",
  "atk-vin02a2:820_10": "ticīvaraṃ appagghaṃ;",
  "atk-vin02a2:820_11": "tato gahetvā ticīvaraparikkhāro dātabbo.",
  "atk-vin02a2:820_12": "Sabbañcetaṃ saṅghikatova labbhati.",
  "atk-vin02a2:821_0": "Sace pana so jīvamānoyeva sabbaṃ attano parikkhāraṃ nissajjitvā kassaci adāsi,",
  "atk-vin02a2:821_1": "koci vā vissāsaṃ aggahesi,",
  "atk-vin02a2:821_2": "yassa dinnaṃ,",
  "atk-vin02a2:821_3": "yena ca gahitaṃ,",
  "atk-vin02a2:821_4": "tasseva hoti.",
  "atk-vin02a2:821_5": "Tassa ruciyā eva gilānupaṭṭhākā labhanti,",
  "atk-vin02a2:821_6": "aññesaṃ adatvā dūre ṭhapitaparikkhārāpi tattha tattha saṅghasseva honti.",
  "atk-vin02a2:821_7": "Dvinnaṃ santakaṃ hoti avibhattaṃ,",
  "atk-vin02a2:821_8": "ekasmiṃ kālaṅkate itaro sāmī.",
  "atk-vin02a2:821_9": "Bahūnampi santake eseva nayo.",
  "atk-vin02a2:821_10": "Sabbesu matesu saṅghikaṃ hoti.",
  "atk-vin02a2:821_11": "Sacepi avibhajitvā saddhivihārikādīnaṃ denti adinnameva hoti.",
  "atk-vin02a2:821_12": "Vibhajitvā dinnaṃ pana sudinnaṃ.",
  "atk-vin02a2:821_13": "Taṃ tesu matesupi saddhivihārikādīnaṃyeva hoti,",
  "atk-vin02a2:821_14": "na saṅghassa.",
  "atk-vin02a2:822_0": "Kusacīrādipaṭikkhepakathā",
  "atk-vin02a2:823_0": "371.",
  "atk-vin02a2:823_1": "Kusacīrādīsu akkanāḷanti akkanāḷamayaṃ.",
  "atk-vin02a2:823_2": "Potthakoti makacimayo vuccati.",
  "atk-vin02a2:823_3": "Sesāni paṭhamapārājikavaṇṇanāyaṃ vuttāni.",
  "atk-vin02a2:823_4": "Tesu potthake eva dukkaṭaṃ.",
  "atk-vin02a2:823_5": "Sesesu thullaccayānīti.",
  "atk-vin02a2:823_6": "Akkadussakadalidussaerakadussāni pana potthakagatikāneva.",
  "atk-vin02a2:824_0": "372.",
  "atk-vin02a2:824_1": "Sabbanīlakādīni rajanaṃ dhovitvā puna rajitvā dhāretabbāni.",
  "atk-vin02a2:824_2": "Na sakkā ce honti dhovituṃ,",
  "atk-vin02a2:824_3": "paccattharaṇāni vā kātabbāni.",
  "atk-vin02a2:824_4": "Dupaṭṭacīvarassa vā majjhe dātabbāni.",
  "atk-vin02a2:824_5": "Tesaṃ vaṇṇanānattaṃ upāhanāsu vuttanayameva.",
  "atk-vin02a2:824_6": "Acchinnadasadīghadasāni dasā chinditvā dhāretabbāni.",
  "atk-vin02a2:824_7": "Kañcukaṃ labhitvā phāletvā rajitvā paribhuñjituṃ vaṭṭati.",
  "atk-vin02a2:824_8": "Veṭhanepi eseva nayo.",
  "atk-vin02a2:824_9": "Tirīṭakaṃ pana rukkhachallimayaṃ;",
  "atk-vin02a2:824_10": "taṃ pādapuñchanaṃ kātuṃ vaṭṭati.",
  "atk-vin02a2:825_0": "374.",
  "atk-vin02a2:825_1": "Patirūpe gāhaketi sace koci bhikkhu “ahaṃ tassa gaṇhāmī”ti gaṇhāti,",
  "atk-vin02a2:825_2": "dātabbanti attho.",
  "atk-vin02a2:825_3": "Evametesu tevīsatiyā puggalesu soḷasa janā na labhanti,",
  "atk-vin02a2:825_4": "satta janā labhantīti.",
  "atk-vin02a2:826_0": "Saṅghebhinnecīvaruppādakathā",
  "atk-vin02a2:827_0": "376.",
  "atk-vin02a2:827_1": "Saṅgho bhijjatīti bhijjitvā kosambakabhikkhū viya dve koṭṭhāsā honti.",
  "atk-vin02a2:827_2": "Ekasmiṃ pakkheti ekasmiṃ koṭṭhāse dakkhiṇodakañca gandhādīni ca denti,",
  "atk-vin02a2:827_3": "ekasmiṃ cīvarāni.",
  "atk-vin02a2:827_4": "Saṅghassevetanti sakalassa saṅghassa dvinnampi koṭṭhāsānaṃ etaṃ hoti,",
  "atk-vin02a2:827_5": "ghaṇṭiṃ paharitvā dvīhipi pakkhehi ekato bhājetabbaṃ.",
  "atk-vin02a2:827_6": "Pakkhassevetanti evaṃ dinne yassa koṭṭhāsassa udakaṃ dinnaṃ,",
  "atk-vin02a2:827_7": "tassa udakameva hoti;",
  "atk-vin02a2:827_8": "yassa cīvaraṃ dinnaṃ,",
  "atk-vin02a2:827_9": "tasseva cīvaraṃ.",
  "atk-vin02a2:827_10": "Yattha pana dakkhiṇodakaṃ pamāṇaṃ hoti,",
  "atk-vin02a2:827_11": "tattha eko pakkho dakkhiṇodakassa laddhattā cīvarāni labhati,",
  "atk-vin02a2:827_12": "eko cīvarānameva laddhattāti ubhohipi ekato hutvā yathāvuḍḍhaṃ bhājetabbaṃ.",
  "atk-vin02a2:827_13": "Idaṃ kira parasamudde lakkhaṇanti mahāaṭṭhakathāyaṃ vuttaṃ.",
  "atk-vin02a2:827_14": "Tasmiṃyeva pakkheti ettha pana itaro pakkho anissaroyeva.",
  "atk-vin02a2:827_15": "Cīvarapesanavatthūni pākaṭāneva.",
  "atk-vin02a2:828_0": "Aṭṭhacīvaramātikākathā",
  "atk-vin02a2:829_0": "379.",
  "atk-vin02a2:829_1": "Idāni ādito paṭṭhāya vuttacīvarānaṃ paṭilābhakhettaṃ dassetuṃ “aṭṭhimā bhikkhave mātikā”tiādimāha.",
  "atk-vin02a2:829_2": "Sīmāya detītiādi puggalādhiṭṭhānanayena vuttaṃ.",
  "atk-vin02a2:829_3": "Ettha pana sīmāya dānaṃ ekā mātikā,",
  "atk-vin02a2:829_4": "katikāya dānaṃ dutiyā…pe…",
  "atk-vin02a2:829_5": "puggalassa dānaṃ aṭṭhamā.",
  "atk-vin02a2:829_6": "Tattha sīmāya dammīti evaṃ sīmaṃ parāmasitvā dento sīmāya deti nāma.",
  "atk-vin02a2:829_7": "Esa nayo sabbattha.",
  "atk-vin02a2:830_0": "Sīmāya deti,",
  "atk-vin02a2:830_1": "yāvatikā bhikkhū antosīmagatā tehi bhājetabbantiādimhi pana mātikāniddese sīmāya detīti ettha tāva khaṇḍasīmā,",
  "atk-vin02a2:830_2": "upacārasīmā,",
  "atk-vin02a2:830_3": "samānasaṃvāsasīmā,",
  "atk-vin02a2:830_4": "avippavāsasīmā,",
  "atk-vin02a2:830_5": "lābhasīmā, gāmasīmā,",
  "atk-vin02a2:830_6": "nigamasīmā,",
  "atk-vin02a2:830_7": "nagarasīmā,",
  "atk-vin02a2:830_8": "abbhantarasīmā,",
  "atk-vin02a2:830_9": "udakukkhepasīmā,",
  "atk-vin02a2:830_10": "janapadasīmā,",
  "atk-vin02a2:830_11": "raṭṭhasīmā,",
  "atk-vin02a2:830_12": "rajjasīmā, dīpasīmā,",
  "atk-vin02a2:830_13": "cakkavāḷasīmāti pannarasa sīmā veditabbā.",
  "atk-vin02a2:831_0": "Tattha khaṇḍasīmā sīmākathāyaṃ vuttāva.",
  "atk-vin02a2:831_1": "Upacārasīmā parikkhittassa vihārassa parikkhepena aparikkhittassa parikkhepārahaṭṭhānena paricchinnā hoti.",
  "atk-vin02a2:831_2": "Apica bhikkhūnaṃ dhuvasannipātaṭṭhānato vā pariyante ṭhitabhojanasālato vā nibaddhavasanakaāvāsato vā",
  "atk-vin02a2:831_3": "thāmamajjhimassa purisassa dvinnaṃ leḍḍupātānaṃ anto upacārasīmā veditabbā,",
  "atk-vin02a2:831_4": "sā pana āvāsesu vaḍḍhantesu vaḍḍhati,",
  "atk-vin02a2:831_5": "parihāyantesu parihāyati.",
  "atk-vin02a2:831_6": "Mahāpaccariyaṃ pana “bhikkhūsupi vaḍḍhantesu vaḍḍhatī”ti vuttaṃ.",
  "atk-vin02a2:831_7": "Tasmā sace vihāre sannipatitabhikkhūhi saddhiṃ ekābaddhā hutvā yojanasatampi pūretvā nisīdanti,",
  "atk-vin02a2:831_8": "yojanasatampi upacārasīmāva hoti,",
  "atk-vin02a2:831_9": "sabbesaṃ lābho pāpuṇāti.",
  "atk-vin02a2:831_10": "Samānasaṃvāsaavippavāsasīmādvayampi vuttameva.",
  "atk-vin02a2:832_0": "Lābhasīmā nāma neva sammāsambuddhena anuññātā,",
  "atk-vin02a2:832_1": "na dhammasaṅgāhakattherehi ṭhapitā;",
  "atk-vin02a2:832_2": "apica kho rājarājamahāmattā vihāraṃ kāretvā gāvutaṃ vā aḍḍhayojanaṃ vā yojanaṃ vā samantato paricchinditvā",
  "atk-vin02a2:832_3": "“ayaṃ amhākaṃ vihārassa lābhasīmā”ti nāmalikhitake thambhe nikhaṇitvā “yaṃ etthantare uppajjati,",
  "atk-vin02a2:832_4": "sabbaṃ taṃ amhākaṃ vihārassa demā”ti sīmaṃ ṭhapenti,",
  "atk-vin02a2:832_5": "ayaṃ lābhasīmā nāma.",
  "atk-vin02a2:832_6": "Gāmanigamanagaraabbhantaraudakukkhepasīmāpi vuttā eva.",
  "atk-vin02a2:832_7": "Janapadasīmā nāma –",
  "atk-vin02a2:832_8": "kāsikosalaraṭṭhādīnaṃ anto bahū janapadā honti,",
  "atk-vin02a2:832_9": "tattha ekeko janapadaparicchedo janapadasīmā.",
  "atk-vin02a2:832_10": "Raṭṭhasīmā nāma kāsikosalādiraṭṭhaparicchedo.",
  "atk-vin02a2:832_11": "Rajjasīmā nāma “coḷabhogo keraḷabhogo”ti evaṃ ekekassa rañño āṇāpavattiṭṭhānaṃ.",
  "atk-vin02a2:832_12": "Dīpasīmā nāma samuddantena paricchinnamahādīpā ca antaradīpā ca.",
  "atk-vin02a2:832_13": "Cakkavāḷasīmā nāma cakkavāḷapabbateneva paricchinnā.",
  "atk-vin02a2:833_0": "Evametāsu sīmāsu khaṇḍasīmāya kenaci kammena sannipatitaṃ saṅghaṃ disvā “ettheva sīmāya saṅghassa demī”ti vutte yāvatikā bhikkhū antokhaṇḍasīmagatā,",
  "atk-vin02a2:833_1": "tehi bhājetabbaṃ.",
  "atk-vin02a2:833_2": "Tesaṃyeva hi taṃ pāpuṇāti.",
  "atk-vin02a2:833_3": "Aññesaṃ sīmantarikāya vā upacārasīmāya vā ṭhitānampi na pāpuṇāti.",
  "atk-vin02a2:833_4": "Khaṇḍasīmāya ṭhite pana rukkhe vā pabbate vā ṭhitassa heṭṭhā vā pathavīvemajjhagatassa pāpuṇātiyeva.",
  "atk-vin02a2:833_5": "“Imissā upacārasīmāya saṅghassa dammī”ti dinnaṃ pana khaṇḍasīmāsīmantarikāsu ṭhitānampi pāpuṇāti.",
  "atk-vin02a2:833_6": "“Samānasaṃvāsasīmāya dammī”ti dinnaṃ pana khaṇḍasīmāsīmantarikāsu ṭhitānaṃ na pāpuṇāti.",
  "atk-vin02a2:833_7": "Avippavāsasīmālābhasīmāsu dinnaṃ tāsu sīmāsu antogatānaṃ pāpuṇāti.",
  "atk-vin02a2:833_8": "Gāmasīmādīsu dinnaṃ tāsaṃ sīmānaṃ abbhantare baddhasīmāya ṭhitānampi pāpuṇāti.",
  "atk-vin02a2:833_9": "Abbhantarasīmāudakukkhepasīmāsu dinnaṃ tattha antogatānaṃyeva pāpuṇāti.",
  "atk-vin02a2:833_10": "Janapadaraṭṭharajjadīpacakkavāḷasīmāsupi gāmasīmādīsu vuttasadisoyeva vinicchayo.",
  "atk-vin02a2:834_0": "Sace pana jambudīpe ṭhito “tambapaṇṇidīpe saṅghassa dammī”ti deti,",
  "atk-vin02a2:834_1": "tambapaṇṇidīpato ekopi gantvā sabbesaṃ gaṇhituṃ labhati.",
  "atk-vin02a2:834_2": "Sacepi tatreva eko sabhāgabhikkhu sabhāgānaṃ bhāgaṃ gaṇhāti,",
  "atk-vin02a2:834_3": "na vāretabbo.",
  "atk-vin02a2:834_4": "Evaṃ tāva yo sīmaṃ parāmasitvā deti,",
  "atk-vin02a2:834_5": "tassa dāne vinicchayo veditabbo.",
  "atk-vin02a2:835_0": "Yo pana asukasīmāyāti vattuṃ na jānāti,",
  "atk-vin02a2:835_1": "kevalaṃ sīmāti vacanamattameva jānanto vihāraṃ gantvā “sīmāya dammī”ti vā “sīmaṭṭhakasaṅghassa dammī”ti vā bhaṇati,",
  "atk-vin02a2:835_2": "so pucchitabbo –",
  "atk-vin02a2:835_3": "“sīmā nāma bahuvidhā,",
  "atk-vin02a2:835_4": "katarasīmaṃ sandhāya bhaṇasī”ti?",
  "atk-vin02a2:835_5": "Sace vadati –",
  "atk-vin02a2:835_6": "“ahaṃ asukasīmāti na jānāmi,",
  "atk-vin02a2:835_7": "sīmaṭṭhakasaṅgho bhājetvā gaṇhātū”ti katarasīmāya bhājetabbaṃ?",
  "atk-vin02a2:835_8": "Mahāsīvatthero kirāha –",
  "atk-vin02a2:835_9": "“avippavāsasīmāyā”ti.",
  "atk-vin02a2:835_10": "Tato naṃ āhaṃsu –",
  "atk-vin02a2:835_11": "“avippavāsasīmā nāma tiyojanāpi hoti,",
  "atk-vin02a2:835_12": "evaṃ sante tiyojane ṭhitā lābhaṃ gaṇhissanti,",
  "atk-vin02a2:835_13": "tiyojane ṭhatvā āgantukavattaṃ pūretvā ārāmaṃ pavisitabbaṃ bhavissati,",
  "atk-vin02a2:835_14": "gamiko tiyojanaṃ gantvā senāsanaṃ āpucchissati,",
  "atk-vin02a2:835_15": "nissayapaṭipannassa tiyojanātikkame nissayo paṭippassambhissati,",
  "atk-vin02a2:835_16": "pārivāsikena tiyojanaṃ atikkamitvā aruṇaṃ uṭṭhāpetabbaṃ bhavissati,",
  "atk-vin02a2:835_17": "bhikkhuniyā tiyojane ṭhatvā ārāmappavesanaṃ āpucchitabbaṃ bhavissati,",
  "atk-vin02a2:835_18": "sabbampetaṃ upacārasīmāya paricchedavaseneva kātuṃ vaṭṭati.",
  "atk-vin02a2:835_19": "Tasmā upacārasīmāyameva bhājetabba”nti.",
  "atk-vin02a2:836_0": "Katikāyāti samānalābhakatikāya.",
  "atk-vin02a2:836_1": "Tenevāha –",
  "atk-vin02a2:836_2": "“sambahulā āvāsā samānalābhā hontī”ti.",
  "atk-vin02a2:836_3": "Tatrevaṃ katikā kātabbā,",
  "atk-vin02a2:836_4": "ekasmiṃ vihāre sannipatitehi bhikkhūhi yaṃ vihāraṃ saṅgaṇhitukāmā samānalābhaṃ kātuṃ icchanti,",
  "atk-vin02a2:836_5": "tassa nāmaṃ gahetvā asuko nāma vihāro porāṇakoti vā buddhādhivutthoti vā appalābhoti vā yaṃkiñci kāraṇaṃ",
  "atk-vin02a2:836_6": "vatvā taṃ vihāraṃ iminā vihārena saddhiṃ ekalābhaṃ kātuṃ saṅghassa ruccatīti tikkhattuṃ sāvetabbaṃ.",
  "atk-vin02a2:836_7": "Ettāvatā tasmiṃ vihāre nisinnopi idha nisinnova hoti,",
  "atk-vin02a2:836_8": "tasmiṃ vihārepi saṅghena evameva kātabbaṃ.",
  "atk-vin02a2:836_9": "Ettāvatā idha nisinnopi tasmiṃ nisinnova hoti.",
  "atk-vin02a2:836_10": "Ekasmiṃ lābhe bhājiyamāne itarasmiṃ ṭhitassa bhāgaṃ gahetuṃ vaṭṭati.",
  "atk-vin02a2:836_11": "Evaṃ ekena vihārena saddhiṃ bahūpi āvāsā ekalābhā kātabbā.",
  "atk-vin02a2:837_0": "Bhikkhāpaññattiyāti attano pariccāgapaññāpanaṭṭhāne.",
  "atk-vin02a2:837_1": "Tenevāha –",
  "atk-vin02a2:837_2": "“yattha saṅghassa dhuvakārā kariyantī”ti.",
  "atk-vin02a2:837_3": "Tassattho –",
  "atk-vin02a2:837_4": "yasmiṃ vihāre imassa cīvaradāyakassa santakaṃ saṅghassa pākavaṭṭaṃ vā vattati,",
  "atk-vin02a2:837_5": "yasmiṃ vā vihāre bhikkhū attano bhāraṃ katvā sadā gehe bhojeti,",
  "atk-vin02a2:837_6": "yattha vā anena āvāso kārito,",
  "atk-vin02a2:837_7": "salākabhattādīni vā nibaddhāni,",
  "atk-vin02a2:837_8": "yena pana sakalopi vihāro patiṭṭhāpito,",
  "atk-vin02a2:837_9": "tattha vattabbameva natthi,",
  "atk-vin02a2:837_10": "ime dhuvakārā nāma.",
  "atk-vin02a2:837_11": "Tasmā sace so “yattha mayhaṃ dhuvakārā karīyanti,",
  "atk-vin02a2:837_12": "tattha dammī”ti vā “tattha dethā”ti vā bhaṇati,",
  "atk-vin02a2:837_13": "bahūsu cepi ṭhānesu dhuvakārā honti,",
  "atk-vin02a2:837_14": "sabbattha dinnameva hoti.",
  "atk-vin02a2:838_0": "Sace pana ekasmiṃ vihāre bhikkhū bahutarā honti,",
  "atk-vin02a2:838_1": "tehi vattabbaṃ –",
  "atk-vin02a2:838_2": "“tumhākaṃ dhuvakāre ekattha bhikkhū bahū ekattha appakā”ti.",
  "atk-vin02a2:838_3": "Sace “bhikkhugaṇanāya gaṇhathā”ti bhaṇati,",
  "atk-vin02a2:838_4": "tathā bhājetvā gaṇhituṃ vaṭṭati.",
  "atk-vin02a2:838_5": "Ettha ca vatthabhesajjādi appakampi sukhena bhājiyati.",
  "atk-vin02a2:838_6": "Yadi pana mañco vā pīṭhakaṃ vā ekameva hoti,",
  "atk-vin02a2:838_7": "taṃ pucchitvā yassa vā vihārassa ekavihārepi vā yassa senāsanassa so vicāreti,",
  "atk-vin02a2:838_8": "tattha dātabbaṃ.",
  "atk-vin02a2:838_9": "Sace “asukabhikkhu gaṇhātū”ti vadati, vaṭṭati.",
  "atk-vin02a2:838_10": "Atha “mayhaṃ dhuvakāre dethā”ti vatvā avicāretvāva gacchati,",
  "atk-vin02a2:838_11": "saṅghassāpi vicāretuṃ vaṭṭati.",
  "atk-vin02a2:838_12": "Evaṃ pana vicāretabbaṃ –",
  "atk-vin02a2:838_13": "“saṅghattherassa vasanaṭṭhāne dethā”ti vattabbaṃ.",
  "atk-vin02a2:838_14": "Sace tassa senāsanaṃ paripuṇṇaṃ hoti,",
  "atk-vin02a2:838_15": "yattha nappahoti,",
  "atk-vin02a2:838_16": "tattha dātabbaṃ.",
  "atk-vin02a2:838_17": "Sace eko bhikkhu “mayhaṃ vasanaṭṭhāne senāsanaparibhogabhaṇḍaṃ natthī”ti vadati,",
  "atk-vin02a2:838_18": "tattha dātabbaṃ.",
  "atk-vin02a2:839_0": "Saṅghassa detīti vihāraṃ pavisitvā “imāni cīvarāni saṅghassa dammī”ti deti.",
  "atk-vin02a2:839_1": "Sammukhībhūtenāti upacārasīmāya ṭhitena saṅghena ghaṇṭiṃ paharitvā kālaṃ ghosetvā bhājetabbaṃ.",
  "atk-vin02a2:839_2": "Sīmaṭṭhassa asampattassāpi bhāgaṃ gaṇhanto na vāretabbo.",
  "atk-vin02a2:839_3": "Vihāro mahā hoti,",
  "atk-vin02a2:839_4": "therāsanato paṭṭhāya vatthesu diyyamānesu alasajātikā mahātherā pacchā āgacchanti,",
  "atk-vin02a2:839_5": "“bhante vīsativassānaṃ diyyati,",
  "atk-vin02a2:839_6": "tumhākaṃ ṭhitikā atikkantā”ti na vattabbā,",
  "atk-vin02a2:839_7": "ṭhitikaṃ ṭhapetvā tesaṃ datvā pacchā ṭhitikāya dātabbaṃ.",
  "atk-vin02a2:840_0": "Asukavihāre kira bahuṃ cīvaraṃ uppannanti sutvā yojanantarikavihāratopi bhikkhū āgacchanti,",
  "atk-vin02a2:840_1": "sampattasampattānaṃ ṭhitaṭṭhānato paṭṭhāya dātabbaṃ.",
  "atk-vin02a2:840_2": "Asampattānampi upacārasīmaṃ paviṭṭhānaṃ antevāsikādīsu gaṇhantesu dātabbameva.",
  "atk-vin02a2:840_3": "“Bahiupacārasīmāya ṭhitānaṃ dethā”ti vadanti,",
  "atk-vin02a2:840_4": "na dātabbaṃ.",
  "atk-vin02a2:840_5": "Sace pana upacārasīmaṃ okkantehi ekābaddhā hutvā attano vihāradvāre vā antovihāreyeva vā honti,",
  "atk-vin02a2:840_6": "parisavasena vaḍḍhitā nāma hoti sīmā,",
  "atk-vin02a2:840_7": "tasmā dātabbaṃ.",
  "atk-vin02a2:840_8": "Saṅghanavakassa dinnepi pacchā āgatānaṃ dātabbameva.",
  "atk-vin02a2:840_9": "Dutiyabhāge pana therāsanaṃ āruḷhe āgatānaṃ paṭhamabhāgo na pāpuṇāti,",
  "atk-vin02a2:840_10": "dutiyabhāgato vassaggena dātabbaṃ.",
  "atk-vin02a2:841_0": "Ekasmiṃ vihāre dasa bhikkhū honti,",
  "atk-vin02a2:841_1": "“dasa vatthāni saṅghassa demā”ti denti,",
  "atk-vin02a2:841_2": "pāṭekkaṃ bhājetabbāni.",
  "atk-vin02a2:841_3": "Sace “sabbāneva amhākaṃ pāpuṇantī”ti gahetvā gacchanti,",
  "atk-vin02a2:841_4": "duppāpitāni ceva duggahitāni ca gatagataṭṭhāne saṅghikāneva honti.",
  "atk-vin02a2:841_5": "Ekaṃ pana uddharitvā “idaṃ tumhākaṃ pāpuṇātī”ti saṅghattherassa datvā “sesāni amhākaṃ pāpuṇantī”ti gahetuṃ vaṭṭati.",
  "atk-vin02a2:842_0": "Ekameva vatthaṃ saṅghassa demāti āharanti,",
  "atk-vin02a2:842_1": "abhājetvāva amhākaṃ pāpuṇantīti gaṇhanti,",
  "atk-vin02a2:842_2": "duppāpitañceva duggahitañca.",
  "atk-vin02a2:842_3": "Satthakena pana haliddiādinā vā lekhaṃ katvā ekaṃ koṭṭhāsaṃ “imaṃ ṭhānaṃ tumhākaṃ pāpuṇātī”ti saṅghattherassa",
  "atk-vin02a2:842_4": "pāpetvā “sesaṃ amhākaṃ pāpuṇātī”ti gahetuṃ vaṭṭati.",
  "atk-vin02a2:842_5": "Yaṃ pana vatthasseva pupphaṃ vā vali vā,",
  "atk-vin02a2:842_6": "tena paricchedaṃ kātuṃ na vaṭṭati.",
  "atk-vin02a2:842_7": "Sace ekaṃ tantaṃ uddharitvā “idaṃ ṭhānaṃ tumhākaṃ pāpuṇātī”ti saṅghattherassa datvā “sesaṃ amhākaṃ pāpuṇātī”ti gaṇhanti, vaṭṭati.",
  "atk-vin02a2:842_8": "Khaṇḍaṃ khaṇḍaṃ chinditvā bhājiyamānaṃ vaṭṭatiyeva.",
  "atk-vin02a2:843_0": "Ekabhikkhuke vihāre saṅghassa cīvaresu uppannesu sace pubbe vuttanayeneva so bhikkhu “sabbāni mayhaṃ pāpuṇantī”ti gaṇhāti,",
  "atk-vin02a2:843_1": "suggahitāni,",
  "atk-vin02a2:843_2": "ṭhitikā pana na tiṭṭhati.",
  "atk-vin02a2:843_3": "Sace ekekaṃ uddharitvā “idaṃ mayhaṃ pāpuṇātī”ti gaṇhāti,",
  "atk-vin02a2:843_4": "ṭhitikā tiṭṭhati.",
  "atk-vin02a2:843_5": "Tattha aṭṭhitāya ṭhitikāya puna aññasmiṃ cīvare uppanne sace eko bhikkhu āgacchati,",
  "atk-vin02a2:843_6": "majjhe chinditvā dvīhipi gahetabbaṃ.",
  "atk-vin02a2:843_7": "Ṭhitāya ṭhitikāya puna aññasmiṃ cīvare uppanne sace navakataro āgacchati,",
  "atk-vin02a2:843_8": "ṭhitikā heṭṭhā orohati.",
  "atk-vin02a2:843_9": "Sace vuḍḍhataro āgacchati,",
  "atk-vin02a2:843_10": "ṭhitikā uddhaṃ ārohati.",
  "atk-vin02a2:843_11": "Athañño natthi,",
  "atk-vin02a2:843_12": "puna attano pāpetvā gahetabbaṃ.",
  "atk-vin02a2:844_0": "“Saṅghassa demā”ti vā “bhikkhusaṅghassa demā”ti vā yena kenaci ākārena saṅghaṃ āmasitvā dinnaṃ pana paṃsukūlikānaṃ na vaṭṭati,",
  "atk-vin02a2:844_1": "“gahapaticīvaraṃ paṭikkhipāmi paṃsukūlikaṅgaṃ samādiyāmī”ti vuttattā,",
  "atk-vin02a2:844_2": "na pana akappiyattā.",
  "atk-vin02a2:844_3": "Bhikkhusaṅghena apaloketvā dinnampi na gahetabbaṃ.",
  "atk-vin02a2:844_4": "Yaṃ pana bhikkhu attano santakaṃ deti,",
  "atk-vin02a2:844_5": "taṃ bhikkhudattiyaṃ nāma vaṭṭati,",
  "atk-vin02a2:844_6": "paṃsukūlaṃ pana na hoti.",
  "atk-vin02a2:844_7": "Evaṃ santepi dhutaṅgaṃ na bhijjati.",
  "atk-vin02a2:844_8": "“Bhikkhūnaṃ dema,",
  "atk-vin02a2:844_9": "therānaṃ demā”ti vutte pana paṃsukūlikānampi vaṭṭati.",
  "atk-vin02a2:844_10": "“Idaṃ vatthaṃ saṅghassa dema,",
  "atk-vin02a2:844_11": "iminā upāhanatthavikapattatthavikaāyogaaṃsabaddhakādīni karontū”ti dinnampi vaṭṭati.",
  "atk-vin02a2:845_0": "Pattatthavikādīnaṃ atthāya dinnāni bahūnipi honti,",
  "atk-vin02a2:845_1": "cīvaratthāyapi pahonti,",
  "atk-vin02a2:845_2": "tato cīvaraṃ katvā pārupituṃ vaṭṭati.",
  "atk-vin02a2:845_3": "Sace pana saṅgho bhājitātirittāni vatthāni chinditvā upāhanatthavikādīnaṃ atthāya bhājeti,",
  "atk-vin02a2:845_4": "tato gahetuṃ na vaṭṭati.",
  "atk-vin02a2:845_5": "Sāmikehi vicāritameva hi vaṭṭati,",
  "atk-vin02a2:845_6": "na itaraṃ.",
  "atk-vin02a2:846_0": "“Paṃsukūlikasaṅghassa dhamakaraṇapaṭādīnaṃ atthāya demā”ti vuttepi gahetuṃ vaṭṭati,",
  "atk-vin02a2:846_1": "parikkhāro nāma paṃsukūlikānampi icchitabbo.",
  "atk-vin02a2:846_2": "Yaṃ tattha atirekaṃ hoti,",
  "atk-vin02a2:846_3": "taṃ cīvarepi upanetuṃ vaṭṭati.",
  "atk-vin02a2:846_4": "Suttaṃ saṅghassa denti,",
  "atk-vin02a2:846_5": "paṃsukūlikehipi gahetabbaṃ.",
  "atk-vin02a2:846_6": "Ayaṃ tāva vihāraṃ pavisitvā “imāni cīvarāni saṅghassa dammī”ti dinnesu vinicchayo.",
  "atk-vin02a2:847_0": "Sace pana bahiupacārasīmāyaṃ addhānappaṭipanne bhikkhū disvā “saṅghassa dammī”ti saṅghattherassa vā saṅghanavakassa vā āroceti,",
  "atk-vin02a2:847_1": "sacepi yojanaṃ pharitvā parisā ṭhitā hoti,",
  "atk-vin02a2:847_2": "ekabaddhā ce,",
  "atk-vin02a2:847_3": "sabbesaṃ pāpuṇāti.",
  "atk-vin02a2:847_4": "Ye pana dvādasahi hatthehi parisaṃ asampattā,",
  "atk-vin02a2:847_5": "tesaṃ na pāpuṇāti.",
  "atk-vin02a2:848_0": "Ubhatosaṅghassa detīti ettha “ubhatosaṅghassa dammī”ti vuttepi “dvidhā saṅghassa dammi,",
  "atk-vin02a2:848_1": "dvinnaṃ saṅghānaṃ dammi,",
  "atk-vin02a2:848_2": "bhikkhusaṅghassa ca bhikkhunisaṅghassa ca dammī”ti vuttepi ubhatosaṅghassa dinnameva hoti.",
  "atk-vin02a2:848_3": "Upaḍḍhaṃ dātabbanti dvebhāge same katvā eko dātabbo.",
  "atk-vin02a2:848_4": "“Ubhatosaṅghassa ca tuyhañca dammī”ti vutte sace dasa dasa bhikkhū ca bhikkhuniyo ca honti,",
  "atk-vin02a2:848_5": "ekavīsati paṭivīse katvā eko puggalassa dātabbo,",
  "atk-vin02a2:848_6": "dasa bhikkhusaṅghassa,",
  "atk-vin02a2:848_7": "dasa bhikkhunisaṅghassa yena puggaliko laddho so saṅghatopi attano vassaggena gahetuṃ labhati. Kasmā?",
  "atk-vin02a2:848_8": "Ubhatosaṅghaggahaṇena gahitattā.",
  "atk-vin02a2:849_0": "“Ubhatosaṅghassa ca cetiyassa ca dammī”ti vuttepi eseva nayo.",
  "atk-vin02a2:849_1": "Idha pana cetiyassa saṅghato pāpuṇanakoṭṭhāso nāma natthi,",
  "atk-vin02a2:849_2": "ekapuggalassa pattakoṭṭhāsasamova koṭṭhāso hoti.",
  "atk-vin02a2:850_0": "“Ubhatosaṅghassa ca tuyhañca cetiyassa cā”ti vutte pana dvāvīsati koṭṭhāse katvā dasa bhikkhūnaṃ,",
  "atk-vin02a2:850_1": "dasa bhikkhunīnaṃ,",
  "atk-vin02a2:850_2": "eko puggalassa,",
  "atk-vin02a2:850_3": "eko cetiyassa dātabbo.",
  "atk-vin02a2:850_4": "Tattha puggalo saṅghatopi attano vassaggena puna gahetuṃ labhati,",
  "atk-vin02a2:850_5": "cetiyassa ekoyeva.",
  "atk-vin02a2:851_0": "“Bhikkhusaṅghassa ca bhikkhunīnañca dammī”ti vutte pana na majjhe bhinditvā dātabbaṃ,",
  "atk-vin02a2:851_1": "bhikkhū ca bhikkhuniyo ca gaṇetvā dātabbaṃ.",
  "atk-vin02a2:851_2": "“Bhikkhusaṅghassa ca bhikkhunīnañca tuyhañcā”ti vutte pana puggalo visuṃ na labhati,",
  "atk-vin02a2:851_3": "pāpuṇanaṭṭhānato ekameva labhati. Kasmā?",
  "atk-vin02a2:851_4": "Bhikkhusaṅghaggahaṇena gahitattā.",
  "atk-vin02a2:851_5": "“Bhikkhusaṅghassa ca bhikkhunīnañca tuyhañca cetiyassa cā”ti vuttepi cetiyassa ekapuggalapaṭivīso labbhati,",
  "atk-vin02a2:851_6": "puggalassa visuṃ na labbhati,",
  "atk-vin02a2:851_7": "tasmā ekaṃ cetiyassa datvā avasesaṃ bhikkhū ca bhikkhuniyo ca gaṇetvā bhājetabbaṃ.",
  "atk-vin02a2:852_0": "“Bhikkhūnañca bhikkhunīnañca dammī”ti vuttepi majjhe bhinditvā na dātabbaṃ,",
  "atk-vin02a2:852_1": "puggalagaṇanāya eva vibhajitabbaṃ.",
  "atk-vin02a2:852_2": "“Bhikkhūnañca bhikkhunīnañca tuyhañca cetiyassa cā”ti evaṃ vuttepi cetiyassa ekapuggalapaṭivīso labbhati,",
  "atk-vin02a2:852_3": "puggalassa visuṃ natthi,",
  "atk-vin02a2:852_4": "bhikkhū ca bhikkhuniyo ca gaṇetvā eva bhājetabbaṃ.",
  "atk-vin02a2:852_5": "Yathā ca bhikkhusaṅghaṃ ādiṃ katvā nayo nīto,",
  "atk-vin02a2:852_6": "evaṃ bhikkhunisaṅghaṃ ādiṃ katvāpi netabbo.",
  "atk-vin02a2:852_7": "“Bhikkhusaṅghassa ca tuyhañcā”ti vutte puggalassa visuṃ na labbhati,",
  "atk-vin02a2:852_8": "vassaggeneva gahetabbaṃ.",
  "atk-vin02a2:852_9": "“Bhikkhusaṅghassa ca cetiyassa cā”ti vutte pana cetiyassa visuṃ paṭivīso labbhati.",
  "atk-vin02a2:852_10": "“Bhikkhusaṅghassa ca tuyhañca cetiyassa cā”ti vuttepi cetiyasseva labbhati,",
  "atk-vin02a2:852_11": "na puggalassa.",
  "atk-vin02a2:853_0": "“Bhikkhūnañca tuyhañcā”ti vuttepi visuṃ na labbhati.",
  "atk-vin02a2:853_1": "“Bhikkhūnañca cetiyassa cā”ti vutte pana cetiyassa labbhati.",
  "atk-vin02a2:853_2": "“Bhikkhūnañca tuyhañca cetiyassa cā”ti vuttepi cetiyasseva visuṃ labbhati,",
  "atk-vin02a2:853_3": "na puggalassa.",
  "atk-vin02a2:853_4": "Bhikkhunisaṅghaṃ ādiṃ katvāpi evameva yojetabbaṃ.",
  "atk-vin02a2:854_0": "Pubbe buddhappamukhassa ubhatosaṅghassa dānaṃ denti,",
  "atk-vin02a2:854_1": "bhagavā majjhe nisīdati,",
  "atk-vin02a2:854_2": "dakkhiṇato bhikkhū vāmato bhikkhuniyo nisīdanti,",
  "atk-vin02a2:854_3": "bhagavā ubhinnaṃ saṅghatthero,",
  "atk-vin02a2:854_4": "tadā bhagavā attanā laddhapaccaye attanāpi paribhuñjati,",
  "atk-vin02a2:854_5": "bhikkhūnampi dāpeti.",
  "atk-vin02a2:854_6": "Etarahi pana paṇḍitamanussā sadhātukaṃ paṭimaṃ vā cetiyaṃ vā ṭhapetvā buddhappamukhassa ubhatosaṅghassa dānaṃ denti.",
  "atk-vin02a2:854_7": "Paṭimāya vā cetiyassa vā purato ādhārake pattaṃ ṭhapetvā dakkhiṇodakaṃ datvā buddhānaṃ demāti,",
  "atk-vin02a2:854_8": "tattha yaṃ paṭhamaṃ khādanīyaṃ bhojanīyaṃ denti,",
  "atk-vin02a2:854_9": "vihāraṃ vā āharitvā idaṃ cetiyassa demāti piṇḍapātañca mālāgandhādīni ca denti,",
  "atk-vin02a2:854_10": "tattha kathaṃ paṭipajjitabbanti?",
  "atk-vin02a2:854_11": "Mālāgandhādīni tāva cetiye āropetabbāni,",
  "atk-vin02a2:854_12": "vatthehi paṭākā,",
  "atk-vin02a2:854_13": "telena padīpā kātabbā,",
  "atk-vin02a2:854_14": "piṇḍapātamadhuphāṇitādīni pana yo nibaddhacetiyajaggako hoti pabbajito vā gahaṭṭho vā,",
  "atk-vin02a2:854_15": "tasseva dātabbāni.",
  "atk-vin02a2:854_16": "Nibaddhajaggake asati āhaṭabhattaṃ ṭhapetvā vattaṃ katvā paribhuñjituṃ vaṭṭati.",
  "atk-vin02a2:854_17": "Upakaṭṭhe kāle bhuñjitvā pacchāpi vattaṃ kātuṃ vaṭṭatiyeva.",
  "atk-vin02a2:855_0": "Mālāgandhādīsu ca yaṃ kiñci “idaṃ haritvā cetiyassapūjaṃ karothā”ti vutte dūrampi haritvā pūjetabbaṃ.",
  "atk-vin02a2:855_1": "“Bhikkhaṃ saṅghassa harā”ti vuttepi haritabbaṃ.",
  "atk-vin02a2:855_2": "Sace pana “ahaṃ piṇḍāya carāmi,",
  "atk-vin02a2:855_3": "āsanasālāya bhikkhū atthi,",
  "atk-vin02a2:855_4": "te āharissantī”ti vutte “bhante tuyhaṃyeva dammī”ti vadati,",
  "atk-vin02a2:855_5": "bhuñjituṃ vaṭṭati.",
  "atk-vin02a2:855_6": "Atha pana “bhikkhusaṅghassa dassāmī”ti harantassa gacchato antarāva kālo upakaṭṭho hoti,",
  "atk-vin02a2:855_7": "attano pāpetvā bhuñjituṃ vaṭṭati.",
  "atk-vin02a2:856_0": "Vassaṃvuṭṭhasaṅghassa detīti vihāraṃ pavisitvā “imāni cīvarāni vassaṃvuṭṭhasaṅghassa dammī”ti deti.",
  "atk-vin02a2:856_1": "Yāvatikā bhikkhū tasmiṃ āvāse vassaṃvuṭṭhāti yattakā vassacchedaṃ akatvā purimavassaṃvuṭṭhā,",
  "atk-vin02a2:856_2": "tehi bhājetabbaṃ,",
  "atk-vin02a2:856_3": "aññesaṃ na pāpuṇāti.",
  "atk-vin02a2:856_4": "Disāpakkantassāpi sati paṭiggāhake yāva kathinassubbhārā dātabbaṃ,",
  "atk-vin02a2:856_5": "anatthate pana kathine antohemante evañca vatvā dinnaṃ,",
  "atk-vin02a2:856_6": "pacchimavassaṃvuṭṭhānampi pāpuṇātīti lakkhaṇaññū vadanti.",
  "atk-vin02a2:856_7": "Aṭṭhakathāsu panetaṃ na vicāritaṃ.",
  "atk-vin02a2:857_0": "Sace pana bahiupacārasīmāyaṃ ṭhito “vassaṃvuṭṭhasaṅghassa dammī”ti vadati,",
  "atk-vin02a2:857_1": "sampattānaṃ sabbesaṃ pāpuṇāti.",
  "atk-vin02a2:857_2": "Atha “asukavihāre vassaṃvuṭṭhasaṅghassā”ti vadati,",
  "atk-vin02a2:857_3": "tatra vassaṃvuṭṭhānameva yāva kathinassubbhārā pāpuṇāti.",
  "atk-vin02a2:857_4": "Sace pana gimhānaṃ paṭhamadivasato paṭṭhāya evaṃ vadati,",
  "atk-vin02a2:857_5": "tatra sammukhībhūtānaṃ sabbesaṃ pāpuṇāti. Kasmā?",
  "atk-vin02a2:857_6": "Piṭṭhisamaye uppannattā.",
  "atk-vin02a2:857_7": "Antovasseyeva “vassaṃ vasantānaṃ dammī”ti vutte chinnavassā na labhanti,",
  "atk-vin02a2:857_8": "vassaṃ vasantāva labhanti.",
  "atk-vin02a2:857_9": "Cīvaramāse pana “vassaṃ vasantānaṃ dammī”ti vutte pacchimikāya vassūpagatānaṃyeva pāpuṇāti,",
  "atk-vin02a2:857_10": "purimikāya vassūpagatānañca chinnavassānañca na pāpuṇāti.",
  "atk-vin02a2:858_0": "Cīvaramāsato paṭṭhāya yāva hemantassa pacchimo divaso,",
  "atk-vin02a2:858_1": "tāva vassāvāsikaṃ demāti vutte kathinaṃ atthataṃ vā hotu anatthataṃ vā atītavassaṃvuṭṭhānameva pāpuṇāti.",
  "atk-vin02a2:858_2": "Gimhānaṃ paṭhamadivasato paṭṭhāya vutte pana mātikā āropetabbā –",
  "atk-vin02a2:858_3": "“atītavassāvāsassa pañca māsā atikkantā,",
  "atk-vin02a2:858_4": "anāgato catumāsaccayena bhavissati,",
  "atk-vin02a2:858_5": "kataravassāvāsassa detī”ti?",
  "atk-vin02a2:858_6": "Sace “atītavassaṃvuṭṭhānaṃ dammī”ti vadati,",
  "atk-vin02a2:858_7": "taṃantovassaṃvuṭṭhānameva pāpuṇāti,",
  "atk-vin02a2:858_8": "disāpakkantānampi sabhāgā gaṇhituṃ labhanti.",
  "atk-vin02a2:859_0": "Sace “anāgate vassāvāsikaṃ dammī”ti vadati,",
  "atk-vin02a2:859_1": "taṃ ṭhapetvā vassūpanāyikadivase gahetabbaṃ.",
  "atk-vin02a2:859_2": "Atha “agutto vihāro,",
  "atk-vin02a2:859_3": "corabhayaṃ atthi,",
  "atk-vin02a2:859_4": "na sakkā ṭhapetuṃ,",
  "atk-vin02a2:859_5": "gaṇhitvā vā āhiṇḍitu”nti vutte “sampattānaṃ dammī”ti vadati,",
  "atk-vin02a2:859_6": "bhājetvā gahetabbaṃ.",
  "atk-vin02a2:859_7": "Sace vadati “ito me bhante tatiye vasse vassāvāsikaṃ na dinnaṃ,",
  "atk-vin02a2:859_8": "taṃ dammī”ti,",
  "atk-vin02a2:859_9": "tasmiṃ antovasse vuṭṭhabhikkhūnaṃ pāpuṇāti.",
  "atk-vin02a2:859_10": "Sace te disā pakkantā,",
  "atk-vin02a2:859_11": "añño vissāsiko gaṇhāti, dātabbaṃ.",
  "atk-vin02a2:859_12": "Atha ekoyeva avasiṭṭho,",
  "atk-vin02a2:859_13": "sesā kālaṅkatā,",
  "atk-vin02a2:859_14": "sabbaṃ ekasseva pāpuṇāti.",
  "atk-vin02a2:859_15": "Sace ekopi natthi,",
  "atk-vin02a2:859_16": "saṅghikaṃ hoti,",
  "atk-vin02a2:859_17": "sammukhībhūtehi bhājetabbaṃ.",
  "atk-vin02a2:860_0": "Ādissa detīti ādisitvā paricchinditvā deti;",
  "atk-vin02a2:860_1": "yāguyā vātiādīsu ayamattho –",
  "atk-vin02a2:860_2": "yāguyā vā…pe…",
  "atk-vin02a2:860_3": "bhesajje vā ādissa deti.",
  "atk-vin02a2:860_4": "Tatrāyaṃ yojanā –",
  "atk-vin02a2:860_5": "bhikkhū ajjatanāya vā svātanāya vā yāguyā nimantetvā tesaṃ gharaṃ paviṭṭhānaṃ yāguṃ deti,",
  "atk-vin02a2:860_6": "yāguṃ datvā pītāya yāguyā “imāni cīvarāni,",
  "atk-vin02a2:860_7": "yehi mayhaṃ yāgu pītā,",
  "atk-vin02a2:860_8": "tesaṃ dammī”ti deti,",
  "atk-vin02a2:860_9": "yehi nimantitehi yāgu pītā,",
  "atk-vin02a2:860_10": "tesaṃyeva pāpuṇāti.",
  "atk-vin02a2:860_11": "Yehi pana bhikkhācāravattena gharadvārena gacchantehi vā gharaṃ paviṭṭhehi vā yāgu laddhā,",
  "atk-vin02a2:860_12": "yesaṃ vā āsanasālato pattaṃ āharitvā manussehi nītā,",
  "atk-vin02a2:860_13": "yesaṃ vā therehi pesitā,",
  "atk-vin02a2:860_14": "tesaṃ na pāpuṇāti.",
  "atk-vin02a2:860_15": "Sace pana nimantitabhikkhūhi saddhiṃ aññepi bahū āgantvā antogehañca bahigehañca pūretvā nisinnā,",
  "atk-vin02a2:860_16": "dāyako ca evaṃ vadati –",
  "atk-vin02a2:860_17": "“nimantitā vā hontu animantitā vā,",
  "atk-vin02a2:860_18": "yesaṃ mayā yāgu dinnā,",
  "atk-vin02a2:860_19": "sabbesaṃ imāni vatthāni hontū”ti sabbesaṃ pāpuṇanti.",
  "atk-vin02a2:860_20": "Yehi pana therānaṃ hatthato yāgu laddhā,",
  "atk-vin02a2:860_21": "tesaṃ na pāpuṇanti.",
  "atk-vin02a2:860_22": "Atha so “yehi mayhaṃ yāgu pītā,",
  "atk-vin02a2:860_23": "sabbesaṃ hontū”ti vadati,",
  "atk-vin02a2:860_24": "sabbesaṃ pāpuṇanti.",
  "atk-vin02a2:860_25": "Bhattakhādanīyesupi eseva nayo.",
  "atk-vin02a2:861_0": "Cīvare vāti pubbepi yena vassaṃ vāsetvā bhikkhūnaṃ cīvaraṃ dinnapubbaṃ hoti,",
  "atk-vin02a2:861_1": "so ce bhikkhū bhojetvā vadati –",
  "atk-vin02a2:861_2": "“yesaṃ mayā pubbe cīvaraṃ dinnaṃ,",
  "atk-vin02a2:861_3": "tesaṃyeva imaṃ cīvaraṃ vā suttaṃ vā sappimadhuphāṇitādīni vā hontū”ti,",
  "atk-vin02a2:861_4": "sabbaṃ tesaṃyeva pāpuṇāti.",
  "atk-vin02a2:861_5": "Senāsane vāti yo mayā kārite vihāre vā pariveṇe vā vasati,",
  "atk-vin02a2:861_6": "tassidaṃ hotū”ti vutte tasseva hoti.",
  "atk-vin02a2:861_7": "Bhesajje vāti “mayaṃ kālena kālaṃ therānaṃ sappiādīni bhesajjāni dema,",
  "atk-vin02a2:861_8": "yehi tāni laddhāni,",
  "atk-vin02a2:861_9": "tesaṃyevidaṃ hotū”ti vutte tesaṃyeva hoti.",
  "atk-vin02a2:862_0": "Puggalassa detīti “imaṃ cīvaraṃ itthannāmassa dammī”ti evaṃ parammukhā vā pādamūle ṭhapetvā “imaṃ bhante tumhākaṃ dammī”ti evaṃ sammukhā vā deti.",
  "atk-vin02a2:862_1": "Sace pana “idaṃ tumhākañca tumhākaṃ antevāsikānañca dammī”ti evaṃ vadati,",
  "atk-vin02a2:862_2": "therassa ca antevāsikānañca pāpuṇāti.",
  "atk-vin02a2:862_3": "Uddesaṃ gahetuṃ āgato gahetvā gacchanto ca atthi,",
  "atk-vin02a2:862_4": "tassāpi pāpuṇāti.",
  "atk-vin02a2:862_5": "“Tumhehi saddhiṃ nibaddhacārikabhikkhūnaṃ dammī”ti vutte uddesantevāsikānaṃ vattaṃ katvā uddesaparipucchādīni gahetvā vicarantānaṃ sabbesaṃ pāpuṇāti.",
  "atk-vin02a2:862_6": "Ayaṃ puggalassa detīti imasmiṃ pade vinicchayo.",
  "atk-vin02a2:862_7": "Sesaṃ sabbattha uttānamevāti.",
  "atk-vin02a2:863_0": "Cīvarakkhandhakavaṇṇanā niṭṭhitā.",
  "atk-vin02a2:864_0": "9. Campeyyakkhandhakaṃ",
  "atk-vin02a2:865_0": "Kassapagottabhikkhuvatthukathā",
  "atk-vin02a2:866_0": "380.",
  "atk-vin02a2:866_1": "Campeyyakkhandhake –",
  "atk-vin02a2:866_2": "gaggarāya pokkharaṇiyā tīreti gaggarānāmikāya itthiyā kāritapokkharaṇiyā tīre.",
  "atk-vin02a2:866_3": "Tantibaddhoti tasmiṃ āvāse kattabbatātantipaṭibaddho.",
  "atk-vin02a2:866_4": "Ussukkampi akāsi yāguyātiādīsu manussehi āgantukesu āgatesu ācikkheyyāthāti vuttaṭṭhāneyeva ussukkaṃ kātuṃ vaṭṭati;",
  "atk-vin02a2:866_5": "na avuttaṭṭhāne.",
  "atk-vin02a2:866_6": "Gaccha tvaṃ bhikkhūti satthā tassa bhikkhuno tattheva senāsanaṃ sappāyanti addasa,",
  "atk-vin02a2:866_7": "tenevamāha.",
  "atk-vin02a2:867_0": "382. Adhammena vaggakammaṃ karontītiādīnaṃ parato pāḷiyaṃyeva nānākaraṇaṃ āgamissati.",
  "atk-vin02a2:868_0": "385.",
  "atk-vin02a2:868_1": "Aññatrāpi dhammā kammaṃ karontīti aññatrāpi dhammaṃ kammaṃ karonti,",
  "atk-vin02a2:868_2": "ayameva vā pāṭho.",
  "atk-vin02a2:868_3": "Bhūtena vatthunā kataṃ dhammena kataṃ nāma hoti,",
  "atk-vin02a2:868_4": "tathā na karontīti attho.",
  "atk-vin02a2:868_5": "Aññatrāpi vinayā kammaṃ,",
  "atk-vin02a2:868_6": "aññatrāpi satthusāsanā kammanti etesupi eseva nayo.",
  "atk-vin02a2:868_7": "Ettha pana vinayoti codanā ca sāraṇā ca.",
  "atk-vin02a2:868_8": "Satthusāsananti ñattisampadā anussāvanasampadā ca;",
  "atk-vin02a2:868_9": "tāhi vinā kammaṃ karontīti attho.",
  "atk-vin02a2:868_10": "Paṭikuṭṭhakatanti paṭikuṭṭhañceva katañca;",
  "atk-vin02a2:868_11": "yaṃ aññesu paṭikkosantesu kataṃ taṃ paṭikuṭṭhañceva hoti katañca;",
  "atk-vin02a2:868_12": "tādisampi kammaṃ karontīti attho.",
  "atk-vin02a2:869_0": "387.",
  "atk-vin02a2:869_1": "Chayimāni bhikkhave kammāni adhammakammantiādīsu pana “dhammo”ti pāḷiyā adhivacanaṃ.",
  "atk-vin02a2:869_2": "Tasmā yaṃ yathāvuttāya pāḷiyā na kariyati,",
  "atk-vin02a2:869_3": "taṃ adhammakammanti veditabbaṃ.",
  "atk-vin02a2:869_4": "Ayamettha saṅkhepo,",
  "atk-vin02a2:869_5": "vitthāro pana pāḷiyaṃyeva āgato.",
  "atk-vin02a2:869_6": "So ca kho ñattidutiyañatticatutthakammānaṃyeva vasena.",
  "atk-vin02a2:869_7": "Yasmā pana ñattikamme ñattidutiyañatticatutthesu viya hāpanaṃ vā aññathā karaṇaṃ vā natthi,",
  "atk-vin02a2:869_8": "apalokanakammañca sāvetvāva kariyati,",
  "atk-vin02a2:869_9": "tasmā tāni pāḷiyaṃ na dassitāni,",
  "atk-vin02a2:869_10": "tesaṃ sabbesampi kammānaṃ vinicchayaṃ parato vaṇṇayissāma.",
  "atk-vin02a2:870_0": "Catuvaggakaraṇādikathā",
  "atk-vin02a2:871_0": "388.",
  "atk-vin02a2:871_1": "Idāni yadidaṃ chaṭṭhaṃ dhammena samaggakammaṃ nāma,",
  "atk-vin02a2:871_2": "taṃ yehi saṅghehi kātabbaṃ,",
  "atk-vin02a2:871_3": "tesaṃ pabhedaṃ dassetuṃ “pañca saṅghā”tiādi vuttaṃ.",
  "atk-vin02a2:871_4": "Kammappattoti kammaṃ patto,",
  "atk-vin02a2:871_5": "kammayutto kammāraho;",
  "atk-vin02a2:871_6": "na kiñci kammaṃ kātuṃ nārahatīti attho.",
  "atk-vin02a2:872_0": "389.",
  "atk-vin02a2:872_1": "Catuvaggakaraṇañce bhikkhave kammaṃ bhikkhunicatutthotiādi parisato kammavipattidassanatthaṃ vuttaṃ.",
  "atk-vin02a2:872_2": "Tattha ukkhittakaggahaṇena kammanānāsaṃvāsako gahito,",
  "atk-vin02a2:872_3": "nānāsaṃvāsakaggahaṇena laddhinānāsaṃvāsako.",
  "atk-vin02a2:872_4": "Nānāsīmāya ṭhitacatutthoti sīmantarikāya vā bahisīmāya vā hatthapāse ṭhitenāpi saddhiṃ catuvaggo hutvāti attho.",
  "atk-vin02a2:873_0": "393.",
  "atk-vin02a2:873_1": "Pārivāsikacatutthotiādi parivāsādikammānaṃyeva parisato vipattidassanatthaṃ vuttaṃ,",
  "atk-vin02a2:873_2": "tesaṃ vinicchayaṃ parato vaṇṇayissāma.",
  "atk-vin02a2:874_0": "394.",
  "atk-vin02a2:874_1": "Ekaccassa bhikkhave saṅghamajjhe paṭikkosanā ruhatītiādi paṭikuṭṭhakatakammassa kuppākuppabhāvadassanatthaṃ vuttaṃ.",
  "atk-vin02a2:874_2": "Pakatattassāti avipannasīlassa pārājikaṃ anajjhāpannassa.",
  "atk-vin02a2:874_3": "Ānantarikassāti attano anantaraṃ nisinnassa.",
  "atk-vin02a2:875_0": "Dvenissāraṇādikathā",
  "atk-vin02a2:876_0": "395.",
  "atk-vin02a2:876_1": "Dvemā bhikkhave nissāraṇātiādi vatthuto kammānaṃ kuppākuppabhāvadassanatthaṃ vuttaṃ.",
  "atk-vin02a2:876_2": "Tattha “appatto nissāraṇaṃ,",
  "atk-vin02a2:876_3": "tañce saṅgho nissāreti,",
  "atk-vin02a2:876_4": "sunissārito”ti idaṃ pabbājanīyakammaṃ sandhāya vuttaṃ.",
  "atk-vin02a2:876_5": "Pabbājanīyakammena hi vihārato nissārenti,",
  "atk-vin02a2:876_6": "tasmā taṃ “nissāraṇā”ti vuccati.",
  "atk-vin02a2:876_7": "Tañcesa yasmā kuladūsako na hoti,",
  "atk-vin02a2:876_8": "tasmā āveṇikena lakkhaṇena appatto.",
  "atk-vin02a2:876_9": "Yasmā panassa ākaṅkhamāno saṅgho pabbājanīyakammaṃ kareyyāti vuttaṃ,",
  "atk-vin02a2:876_10": "tasmā sunissārito hoti.",
  "atk-vin02a2:876_11": "Tañce saṅgho nissāretīti sace saṅgho tajjanīyakammādivasena nissāreti,",
  "atk-vin02a2:876_12": "so yasmā tattha “tiṇṇaṃ bhikkhave bhikkhūnaṃ ākaṅkhamāno saṅgho tajjanīyakammaṃ kareyya –",
  "atk-vin02a2:876_13": "eko bhaṇḍanakārako hoti kalahakārako vivādakārako bhassakārako saṅghe adhikaraṇakārako,",
  "atk-vin02a2:876_14": "eko bālo hoti abyatto āpattibahulo anapadāno,",
  "atk-vin02a2:876_15": "eko gihisaṃsaṭṭho viharati ananulomikehi gihisaṃsaggehī”ti evaṃ ekekenapi aṅgena nissāraṇā anuññātā,",
  "atk-vin02a2:876_16": "tasmā sunissārito.",
  "atk-vin02a2:877_0": "396.",
  "atk-vin02a2:877_1": "Osāraṇāti pavesanā.",
  "atk-vin02a2:877_2": "Tattha tañce saṅgho osāretīti upasampadakammavasena paveseti.",
  "atk-vin02a2:877_3": "Dosāritoti duosārito.",
  "atk-vin02a2:877_4": "Sahassakkhattumpi upasampādito anupasampannova hoti ācariyupajjhāyā ca sātisārā,",
  "atk-vin02a2:877_5": "tathā seso kārakasaṅgho,",
  "atk-vin02a2:877_6": "na koci āpattito muccati.",
  "atk-vin02a2:877_7": "Iti ime ekādasa abhabbapuggalā dosāritā.",
  "atk-vin02a2:877_8": "Hatthacchinnādayo pana dvattiṃsa suosāritā,",
  "atk-vin02a2:877_9": "upasampāditā upasampannāva honti,",
  "atk-vin02a2:877_10": "na te labbhā kiñci vattuṃ.",
  "atk-vin02a2:877_11": "Ācariyupajjhāyā pana kārakasaṅgho ca sātisārā,",
  "atk-vin02a2:877_12": "na koci āpattito muccati.",
  "atk-vin02a2:878_0": "397.",
  "atk-vin02a2:878_1": "Idha pana bhikkhave bhikkhussa na hoti āpatti daṭṭhabbātiādi abhūtavatthuvasena adhammakammaṃ,",
  "atk-vin02a2:878_2": "bhūtavatthuvasena dhammakammañca dassetuṃ vuttaṃ.",
  "atk-vin02a2:878_3": "Tattha paṭinissajjitāti paṭinissajjitabbā.",
  "atk-vin02a2:879_0": "Upālipucchākathā",
  "atk-vin02a2:880_0": "400.",
  "atk-vin02a2:880_1": "Upālipañhesupi vatthuvaseneva dhammādhammakammaṃ vibhattaṃ.",
  "atk-vin02a2:880_2": "Tattha dve nayā –",
  "atk-vin02a2:880_3": "ekamūlako ca dvimūlako ca.",
  "atk-vin02a2:880_4": "Ekamūlako uttānoyeva.",
  "atk-vin02a2:880_5": "Dvimūlake yathā sativinayo amūḷhavinayena saddhiṃ ekā pucchā katā,",
  "atk-vin02a2:880_6": "evaṃ amūḷhavinayādayopi tassapāpiyyasikādīhi.",
  "atk-vin02a2:880_7": "Avasāne pana upasampadārahaṃ upasampādetīti ekameva padaṃ hoti.",
  "atk-vin02a2:880_8": "Parato bhikkhūnampi sativinayaṃ ādiṃ katvā ekekena saddhiṃ sesapadāni yojetabbāni.",
  "atk-vin02a2:881_0": "Tajjanīyakammakathā",
  "atk-vin02a2:882_0": "407.",
  "atk-vin02a2:882_1": "Idha pana bhikkhave bhikkhu bhaṇḍanakārakotiādi “adhammenavaggaṃ,",
  "atk-vin02a2:882_2": "adhammenasamaggaṃ;",
  "atk-vin02a2:882_3": "dhammenavaggaṃ,",
  "atk-vin02a2:882_4": "dhammapatirūpakenavaggaṃ,",
  "atk-vin02a2:882_5": "dhammapatirūpakenasamagga”nti imesaṃ vasena cakkaṃ bandhitvā tajjanīyādīsu sattasu kammesu paṭipassaddhīsu ca vipattidassanatthaṃ vuttaṃ.",
  "atk-vin02a2:882_6": "Tattha anapadānoti apadānavirahito.",
  "atk-vin02a2:882_7": "Apadānaṃ vuccati paricchedo;",
  "atk-vin02a2:882_8": "āpattiparicchedavirahitoti attho.",
  "atk-vin02a2:882_9": "Tato paraṃ paṭikuṭṭhakatakammappabhedaṃ dassetuṃ sāyeva pāḷi “akataṃ kamma”ntiādīhi saṃsanditvā vuttā.",
  "atk-vin02a2:882_10": "Tattha na kiñci pāḷianusārena na sakkā vidituṃ,",
  "atk-vin02a2:882_11": "tasmā vaṇṇanaṃ na vitthārayimhāti.",
  "atk-vin02a2:883_0": "Campeyyakkhandhakavaṇṇanā niṭṭhitā.",
  "atk-vin02a2:884_0": "10. Kosambakakkhandhakaṃ",
  "atk-vin02a2:885_0": "Kosambakavivādakathā",
  "atk-vin02a2:886_0": "451.",
  "atk-vin02a2:886_1": "Kosambakakkhandhake –",
  "atk-vin02a2:886_2": "taṃ bhikkhuṃ āpattiyā adassane ukkhipiṃsūti ettha ayamanupubbikathā –",
  "atk-vin02a2:886_3": "dve kira bhikkhū ekasmiṃ āvāse vasanti vinayadharo ca suttantiko ca.",
  "atk-vin02a2:886_4": "Tesu suttantiko bhikkhu ekadivasaṃ vaccakuṭiṃ paviṭṭho ācamanaudakāvasesaṃ bhājane ṭhapetvāva nikkhami.",
  "atk-vin02a2:886_5": "Vinayadharo pacchā paviṭṭho taṃ udakaṃ disvā nikkhamitvā taṃ bhikkhuṃ pucchi – “āvuso,",
  "atk-vin02a2:886_6": "tayā idaṃ udakaṃ ṭhapita”nti?",
  "atk-vin02a2:886_7": "“Āmāvuso”ti.",
  "atk-vin02a2:886_8": "“Kiṃ tvaṃ ettha āpattibhāvaṃ na jānāsī”ti? “Āma,",
  "atk-vin02a2:886_9": "na jānāmī”ti. “Hoti,",
  "atk-vin02a2:886_10": "āvuso ettha āpattī”ti?",
  "atk-vin02a2:886_11": "“Sace hoti,",
  "atk-vin02a2:886_12": "desissāmī”ti.",
  "atk-vin02a2:886_13": "“Sace pana te, āvuso,",
  "atk-vin02a2:886_14": "asañcicca asatiyā kataṃ,",
  "atk-vin02a2:886_15": "natthi āpattī”ti.",
  "atk-vin02a2:886_16": "So tassā āpattiyā anāpattidiṭṭhi ahosi.",
  "atk-vin02a2:887_0": "Vinayadharopi attano nissitakānaṃ “ayaṃ suttantiko āpattiṃ āpajjamānopi na jānātī”ti ārocesi.",
  "atk-vin02a2:887_1": "Te tassa nissitake disvā “tumhākaṃ upajjhāyo āpattiṃ āpajjitvāpi āpattibhāvaṃ na jānātī”ti āhaṃsu.",
  "atk-vin02a2:887_2": "Te gantvā attano upajjhāyassa ārocesuṃ.",
  "atk-vin02a2:887_3": "So evamāha –",
  "atk-vin02a2:887_4": "“ayaṃ vinayadharo pubbe anāpattī”ti vatvā “idāni āpattī”ti vadati.",
  "atk-vin02a2:887_5": "Musāvādī esoti.",
  "atk-vin02a2:887_6": "Te gantvā “tumhākaṃ upajjhāyo musāvādī”ti evaṃ aññamaññaṃ kalahaṃ vaḍḍhayiṃsu.",
  "atk-vin02a2:887_7": "Tato vinayadharo okāsaṃ labhitvā tassa āpattiyā adassane ukkhepanīyakammaṃ akāsi.",
  "atk-vin02a2:887_8": "Tena vuttaṃ –",
  "atk-vin02a2:887_9": "“taṃ bhikkhuṃ āpattiyā adassane ukkhipiṃsū”ti.",
  "atk-vin02a2:888_0": "453.",
  "atk-vin02a2:888_1": "Bhinno bhikkhusaṅgho bhinno bhikkhusaṅghoti ettha na tāva bhinno;",
  "atk-vin02a2:888_2": "apica kho yathā deve vuṭṭhe “idāni sassaṃ nipphanna”nti vuccati,",
  "atk-vin02a2:888_3": "avassañhi taṃ nipphajjissati,",
  "atk-vin02a2:888_4": "evameva iminā kāraṇena āyatiṃ avassaṃ bhijjissati,",
  "atk-vin02a2:888_5": "so ca kho kalahavasena na saṅghabhedavasena,",
  "atk-vin02a2:888_6": "tasmā “bhinno”ti vuttaṃ.",
  "atk-vin02a2:888_7": "Sambhamaatthavasena cettha āmeḍitaṃ veditabbaṃ.",
  "atk-vin02a2:889_0": "454.",
  "atk-vin02a2:889_1": "Etamatthaṃ bhāsitvā uṭṭhāyāsanā pakkāmīti kasmā evaṃ bhāsitvā pakkāmi?",
  "atk-vin02a2:889_2": "Sace hi bhagavā ukkhepake vā “akāraṇe tumhehi so bhikkhu ukkhitto”ti vadeyya,",
  "atk-vin02a2:889_3": "ukkhittānuvattake vā “tumhe āpattiṃ āpannā”ti vadeyya,",
  "atk-vin02a2:889_4": "“etesaṃ bhagavā pakkho,",
  "atk-vin02a2:889_5": "etesaṃ bhagavā pakkho”ti vatvā āghātaṃ bandheyyuṃ,",
  "atk-vin02a2:889_6": "tasmā tantimeva ṭhapetvā etamatthaṃ bhāsitvā uṭṭhāyāsanā pakkāmi.",
  "atk-vin02a2:890_0": "455.",
  "atk-vin02a2:890_1": "Attanā vā attānanti ettha yo saṅghena ukkhepanīyakatānaṃ adhammavādīnaṃ pakkhe nisinno “tumhe kiṃ bhaṇathā”ti",
  "atk-vin02a2:890_2": "tesañca itaresañca laddhiṃ sutvā “ime adhammavādino,",
  "atk-vin02a2:890_3": "itare dhammavādino”ti cittaṃ uppādeti,",
  "atk-vin02a2:890_4": "ayaṃ tesaṃ majjhe nisinnova tesaṃ nānāsaṃvāsako hoti,",
  "atk-vin02a2:890_5": "kammaṃ kopeti,",
  "atk-vin02a2:890_6": "itaresampi hatthapāsaṃ anāgatattā kopeti.",
  "atk-vin02a2:890_7": "Evaṃ attanā vā attānaṃ nānāsaṃvāsakaṃ karoti.",
  "atk-vin02a2:890_8": "Samānasaṃvāsakanti etthāpi yo adhammavādīnaṃ pakkhe nisinno “adhammavādino ime,",
  "atk-vin02a2:890_9": "itare dhammavādino”ti tesaṃ majjhaṃ pavisati,",
  "atk-vin02a2:890_10": "yattha vā tattha vā pana pakkhe nisinno “ime dhammavādino”ti gaṇhāti,",
  "atk-vin02a2:890_11": "ayaṃ attanā vā attānaṃ samānasaṃvāsakaṃ karotīti veditabbo.",
  "atk-vin02a2:891_0": "456.",
  "atk-vin02a2:891_1": "Kāyakammaṃ vacīkammanti ettha kāyena paharantā kāyakammaṃ upadaṃsenti,",
  "atk-vin02a2:891_2": "pharusaṃ vadantā vacīkammaṃ upadaṃsentīti veditabbā.",
  "atk-vin02a2:891_3": "Hatthaparāmāsaṃ karontīti kodhavasena hatthehi aññamaññaṃ parāmasanaṃ karonti.",
  "atk-vin02a2:891_4": "Adhammiyāyamāneti adhammiyāni kiccāni kurumāne.",
  "atk-vin02a2:891_5": "Asammodikāvattamānāyāti asammodikāya vattamānāya.",
  "atk-vin02a2:891_6": "Ayameva vā pāṭho.",
  "atk-vin02a2:891_7": "Sammodanakathāya avattamānāyāti attho.",
  "atk-vin02a2:891_8": "Ettāvatā na aññamaññanti ettha dve pantiyo katvā upacāraṃ muñcitvā nisīditabbaṃ,",
  "atk-vin02a2:891_9": "dhammiyāyamāne pana sammodikāya vattamānāya āsanantarikāya nisīditabbaṃ,",
  "atk-vin02a2:891_10": "ekekaṃ āsanaṃ antaraṃ katvā nisīditabbaṃ.",
  "atk-vin02a2:892_0": "457- 458.",
  "atk-vin02a2:892_1": "Mā bhaṇḍanantiādīsu “akatthā”ti pāṭhasesaṃ gahetvā “mā bhaṇḍanaṃ akatthā”ti evamattho daṭṭhabbo.",
  "atk-vin02a2:892_2": "Adhammavādīti ukkhittānuvattakesu aññataro.",
  "atk-vin02a2:892_3": "Ayaṃ pana bhikkhu bhagavato atthakāmo,",
  "atk-vin02a2:892_4": "ayaṃ kirassa adhippāyo “ime bhikkhū kodhābhibhūtā satthu vacanaṃ na gaṇhanti,",
  "atk-vin02a2:892_5": "mā bhagavā ete ovadanto kilamitthā”ti tasmā evamāha.",
  "atk-vin02a2:892_6": "Bhagavā pana “pacchāpi saññaṃ labhitvā oramissantī”ti tesaṃ anukampāya atītavatthuṃ āharitvā kathesi.",
  "atk-vin02a2:892_7": "Tattha anatthatoti anattho ato;",
  "atk-vin02a2:892_8": "etasmā me purisā anatthoti vuttaṃ hoti.",
  "atk-vin02a2:892_9": "Atha vā anatthatoti anatthado.",
  "atk-vin02a2:892_10": "Sesaṃ pākaṭameva.",
  "atk-vin02a2:893_0": "464.",
  "atk-vin02a2:893_1": "Puthusaddotiādigāthāsu pana puthu mahā saddo assāti puthusaddo.",
  "atk-vin02a2:893_2": "Samajanoti samāno ekasadiso jano;",
  "atk-vin02a2:893_3": "sabbo cāyaṃ bhaṇḍanakārakojano samantato saddanicchāraṇena puthusaddo ceva sadiso cāti vuttaṃ hoti.",
  "atk-vin02a2:893_4": "Na bālo koci maññathāti tattha koci ekopi “ahaṃ bālo”ti na maññittha;",
  "atk-vin02a2:893_5": "sabbepi paṇḍitamāninoyeva.",
  "atk-vin02a2:893_6": "Nāññaṃ bhiyyo amaññarunti koci ekopi “ahaṃ bālo”ti ca na maññittha;",
  "atk-vin02a2:893_7": "bhiyyo ca saṅghasmiṃ bhijjamāne aññampi ekaṃ “mayhaṃ kāraṇā saṅgho bhijjatī”ti idaṃ kāraṇaṃ na maññitthāti attho.",
  "atk-vin02a2:894_0": "Parimuṭṭhāti parimuṭṭhassatino.",
  "atk-vin02a2:894_1": "Vācāgocarabhāṇinoti rākārassa rassādeso kato,",
  "atk-vin02a2:894_2": "vācāgocarā na satipaṭṭhānādigocarā.",
  "atk-vin02a2:894_3": "Bhāṇino ca kathaṃ bhāṇino?",
  "atk-vin02a2:894_4": "Yāvicchanti mukhāyāmaṃ yāva mukhaṃ pasāretuṃ icchanti,",
  "atk-vin02a2:894_5": "tāva pasāretvā bhāṇino,",
  "atk-vin02a2:894_6": "ekopi saṅghagāravena mukhasaṅkocaṃ na karotīti attho.",
  "atk-vin02a2:894_7": "Yena nītāti yena kalahena imaṃ nillajjabhāvaṃ nītā.",
  "atk-vin02a2:894_8": "Na taṃ vidūti na taṃ jānanti,",
  "atk-vin02a2:894_9": "“evaṃ sādīnavo aya”nti.",
  "atk-vin02a2:895_0": "Ye ca taṃ upanayhantīti taṃ “akkocchi maṃ,",
  "atk-vin02a2:895_1": "avadhi ma”ntiādikaṃ ākāraṃ ye ca upanayhanti.",
  "atk-vin02a2:895_2": "Sanantanoti porāṇo.",
  "atk-vin02a2:896_0": "Pareti paṇḍite ṭhapetvā tato aññe bhaṇḍanakārakā pare nāma.",
  "atk-vin02a2:896_1": "Te ettha saṅghamajjhe kalahaṃ karontā “mayaṃ yamāmase upayamāma;",
  "atk-vin02a2:896_2": "satataṃ samitaṃ maccusantikaṃ gacchāmā”ti na jānanti.",
  "atk-vin02a2:896_3": "Ye ca tattha vijānantīti ye tattha paṇḍitā “mayaṃ maccusamīpaṃ gacchāmā”ti vijānanti.",
  "atk-vin02a2:896_4": "Tato sammanti medhagāti evañhi te jānantā yonisomanasikāraṃ uppādetvā medhagānaṃ kalahānaṃ vūpasamāya paṭipajjanti.",
  "atk-vin02a2:897_0": "Aṭṭhicchinnāti ayaṃ gāthā brahmadattañca dīghāvukumārañca sandhāya vuttā.",
  "atk-vin02a2:897_1": "Tesampi hoti saṅgati,",
  "atk-vin02a2:897_2": "kasmā tumhākaṃ na hoti,",
  "atk-vin02a2:897_3": "yesaṃ vo neva mātāpitūnaṃ aṭṭhīni chinnāni,",
  "atk-vin02a2:897_4": "na pāṇā hatā,",
  "atk-vin02a2:897_5": "na gavāssadhanāni haṭānīti.",
  "atk-vin02a2:898_0": "Sace labhethātiādigāthā paṇḍitasahāyassa ca bālasahāyassa ca vaṇṇāvaṇṇadīpanatthaṃ vuttā.",
  "atk-vin02a2:898_1": "Abhibhuyya sabbāni parissayānīti pākaṭaparissaye ca paṭicchannaparissaye ca abhibhavitvā tena saddhiṃ attamano satimā careyya.",
  "atk-vin02a2:899_0": "Rājāva raṭṭhaṃ vijitanti yathā attano vijitaṃ raṭṭhaṃ mahājanakarājā ca arindamamahārājā ca pahāya ekakā cariṃsu;",
  "atk-vin02a2:899_1": "evaṃ careyyāti attho.",
  "atk-vin02a2:899_2": "Mātaṅgaraññeva nāgoti mātaṅgo araññe nāgova.",
  "atk-vin02a2:899_3": "Mātaṅgoti hatthī vuccati;",
  "atk-vin02a2:899_4": "nāgoti mahantādhivacanametaṃ.",
  "atk-vin02a2:899_5": "Yathā hi mātuposako mātaṅganāgo araññe eko cari,",
  "atk-vin02a2:899_6": "na ca pāpāni akāsi.",
  "atk-vin02a2:899_7": "Yathā ca pālileyyako,",
  "atk-vin02a2:899_8": "evaṃ eko care,",
  "atk-vin02a2:899_9": "na ca pāpāni kayirāti vuttaṃ hoti.",
  "atk-vin02a2:900_0": "Pālileyyakagamanakathā",
  "atk-vin02a2:901_0": "467.",
  "atk-vin02a2:901_1": "Pālileyyake viharati rakkhitavanasaṇḍeti pālileyyakaṃ upanissāya rakkhitavanasaṇḍe viharati.",
  "atk-vin02a2:901_2": "Hatthināgoti mahāhatthī.",
  "atk-vin02a2:901_3": "Hatthikalabhehīti hatthipotakehi.",
  "atk-vin02a2:901_4": "Hatthicchāpehīti khīrūpakehi daharapotakehi.",
  "atk-vin02a2:901_5": "Chinnaggānīti tehi purato purato gacchantehi chinnaggāni khāyitāvasesāni khāṇusadisāni tiṇāni khādati.",
  "atk-vin02a2:901_6": "Obhaggobhagganti tena hatthināgena uccaṭṭhānato bhañjitvā bhañjitvā pātitaṃ.",
  "atk-vin02a2:901_7": "Assa sākhābhaṅganti etassa santakaṃ sākhābhaṅgaṃ te khādanti.",
  "atk-vin02a2:901_8": "Āvilānīti tehi paṭhamataraṃ otaritvā pivantehi ālulitāni kaddamodakāni pivati.",
  "atk-vin02a2:901_9": "Ogāhāti titthato.",
  "atk-vin02a2:902_0": "Nāgassa nāgenāti hatthināgassa buddhanāgena.",
  "atk-vin02a2:902_1": "Īsādantassāti rathaīsāsadisadantassa.",
  "atk-vin02a2:902_2": "Yadeko ramatī vaneti yasmā buddhanāgo viya ayampi hatthināgo eko pavivitto vane ramati;",
  "atk-vin02a2:902_3": "tasmāssa nāgassa nāgena cittaṃ sameti,",
  "atk-vin02a2:902_4": "ekībhāvaratiyā ekasadisaṃ hotīti attho.",
  "atk-vin02a2:903_0": "Yathābhirantaṃ viharitvāti ettha temāsaṃ bhagavā tattha vihāsīti veditabbo.",
  "atk-vin02a2:903_1": "Ettāvatā kosambakehi kira ubbāḷho bhagavā temāsaṃ araññaṃ pavisitvā vasīti sabbattha kathā patthaṭā ahosi.",
  "atk-vin02a2:904_0": "Atha kho kosambakā upāsakāti atha kho imaṃ kathāsallāpaṃ sutvā kosambivāsino upāsakā.",
  "atk-vin02a2:905_0": "Aṭṭhārasavatthukathā",
  "atk-vin02a2:906_0": "468. Adhammaṃ dhammotiādīni aṭṭhārasa bhedakaravatthūni saṅghabhedakakkhandhake vaṇṇayissāma.",
  "atk-vin02a2:907_0": "475.",
  "atk-vin02a2:907_1": "Taṃ ukkhittakaṃ bhikkhuṃ osāretvāti taṃ gahetvā sīmaṃ gantvā āpattiṃ desāpetvā kammavācāya osāretvā.",
  "atk-vin02a2:907_2": "Tāvadeva uposathoti taṃdivasameva uposathakkhandhake vuttanayeneva sāmaggīuposatho kātabbo.",
  "atk-vin02a2:908_0": "476.",
  "atk-vin02a2:908_1": "Amūlā mūlaṃ gantvāti na mūlā mūlaṃ gantvā;",
  "atk-vin02a2:908_2": "taṃ vatthuṃ avinicchinitvāti attho.",
  "atk-vin02a2:908_3": "Ayaṃ vuccati upāli saṅghasāmaggī atthāpetā byañjanūpetāti atthato apagatā,",
  "atk-vin02a2:908_4": "“saṅghasāmaggī”ti imaṃ pana byañjanamattaṃ upetā.",
  "atk-vin02a2:909_0": "477.",
  "atk-vin02a2:909_1": "Saṅghassa kiccesūti saṅghassa karaṇīyesu uppannesu.",
  "atk-vin02a2:909_2": "Mantanāsūti vinayamantanāsu.",
  "atk-vin02a2:909_3": "Atthesu jātesūti vinayaatthesu uppannesu.",
  "atk-vin02a2:909_4": "Vinicchayesūti tesaṃyeva atthānaṃ vinicchayesu.",
  "atk-vin02a2:909_5": "Mahatthikoti mahāupakāro.",
  "atk-vin02a2:909_6": "Paggahārahoti paggaṇhituṃ vutto.",
  "atk-vin02a2:910_0": "Anānuvajjo paṭhamena sīlatotiādimhiyeva tāva sīlato na upavajjo.",
  "atk-vin02a2:910_1": "Avekkhitācāroti apekkhitācāro;",
  "atk-vin02a2:910_2": "ālokite vilokite sampajānakārītiādinā nayena upaparikkhitācāro.",
  "atk-vin02a2:910_3": "Aṭṭhakathāsu pana “appaṭicchannācāro”ti vuttaṃ.",
  "atk-vin02a2:911_0": "Visayhāti abhibhavitvā.",
  "atk-vin02a2:911_1": "Anuyyutaṃ bhaṇanti anuññātaṃ anapagataṃ bhaṇanto.",
  "atk-vin02a2:911_2": "Yasmā hi so anuyyutaṃ bhaṇati,",
  "atk-vin02a2:911_3": "usūyāya vā agatigamanavasena vā kāraṇāpagataṃ na bhaṇati,",
  "atk-vin02a2:911_4": "tasmā atthaṃ na hāpeti.",
  "atk-vin02a2:911_5": "Usūyāya pana agatigamanavasena vā bhaṇanto atthaṃ hāpeti,",
  "atk-vin02a2:911_6": "kāraṇaṃ na deti,",
  "atk-vin02a2:911_7": "tasmā so parisagato chambhati ceva vedhati ca.",
  "atk-vin02a2:911_8": "Yo īdiso na hoti,",
  "atk-vin02a2:911_9": "ayaṃ “paggahāraho”ti dasseti.",
  "atk-vin02a2:912_0": "Kiñca bhiyyo “tatheva pañha”nti gāthā,",
  "atk-vin02a2:912_1": "tassattho –",
  "atk-vin02a2:912_2": "yathā ca anuyyutaṃ bhaṇanto atthaṃ na hāpeti,",
  "atk-vin02a2:912_3": "tatheva parisāya majjhe pañhaṃ pucchito samāno na ceva pajjhāyati,",
  "atk-vin02a2:912_4": "na ca maṅku hoti.",
  "atk-vin02a2:912_5": "Yo hi atthaṃ na jānāti,",
  "atk-vin02a2:912_6": "so pajjhāyati.",
  "atk-vin02a2:912_7": "Yo vattuṃ na sakkoti,",
  "atk-vin02a2:912_8": "so maṅku hoti.",
  "atk-vin02a2:912_9": "Yo pana atthañca jānāti,",
  "atk-vin02a2:912_10": "vattuñca sakkoti;",
  "atk-vin02a2:912_11": "so na pajjhāyati,",
  "atk-vin02a2:912_12": "na maṅku hoti.",
  "atk-vin02a2:912_13": "Kālāgatanti kathetabbayuttakāle āgataṃ.",
  "atk-vin02a2:912_14": "Byākaraṇārahanti pañhassa atthānulomatāya byākaraṇānucchavikaṃ.",
  "atk-vin02a2:912_15": "Vacoti vadanto;",
  "atk-vin02a2:912_16": "evarūpaṃ vacanaṃ bhaṇantoti attho.",
  "atk-vin02a2:912_17": "Rañjetīti toseti.",
  "atk-vin02a2:912_18": "Viññūparisanti viññūnaṃ parisaṃ.",
  "atk-vin02a2:913_0": "Ācerakamhi ca saketi attano ācariyavāde.",
  "atk-vin02a2:913_1": "Alaṃ pametunti vīmaṃsituṃ taṃ taṃ kāraṇaṃ paññāya tulayituṃ samattho.",
  "atk-vin02a2:913_2": "Paguṇoti kataparicayo laddhāsevano.",
  "atk-vin02a2:913_3": "Kathetaveti kathetabbe.",
  "atk-vin02a2:913_4": "Viraddhikovidoti viraddhaṭṭhānakusalo.",
  "atk-vin02a2:914_0": "Paccatthikā yena vajantīti ayaṃ gāthā yādise kathetabbe paguṇo,",
  "atk-vin02a2:914_1": "taṃ dassetuṃ vuttā.",
  "atk-vin02a2:914_2": "Ayañhettha attho –",
  "atk-vin02a2:914_3": "yādisena kathitena paccatthikā ca niggahaṃ gacchanti,",
  "atk-vin02a2:914_4": "mahājano ca saññapanaṃ gacchati;",
  "atk-vin02a2:914_5": "saññattiṃ avabodhanaṃ gacchatīti attho.",
  "atk-vin02a2:914_6": "Yañca kathento sakaṃ ādāyaṃ attano ācariyavādaṃ na hāpeti,",
  "atk-vin02a2:914_7": "yasmiṃ vatthusmiṃ adhikaraṇaṃ uppannaṃ,",
  "atk-vin02a2:914_8": "tadanurūpaṃ anupaghātakaraṃ pañhaṃ byākaramāno tādise kathetabbe paguṇo hotīti.",
  "atk-vin02a2:915_0": "Dūteyyakammesu alanti aṭṭhahi dūtaṅgehi samannāgatattā saṅghassa dūteyyakammesu samattho.",
  "atk-vin02a2:915_1": "Suṭṭhu uggaṇhātīti samuggaho.",
  "atk-vin02a2:915_2": "Idaṃ vuttaṃ hoti –",
  "atk-vin02a2:915_3": "yathā nāma āhunaṃ āhutipiṇḍaṃ samuggaṇhanti,",
  "atk-vin02a2:915_4": "evaṃ pītisomanassajāteneva cetasā saṅghassa kiccesu samuggaho,",
  "atk-vin02a2:915_5": "saṅghassakiccesu tassa tassa kiccassa paṭiggāhakoti attho.",
  "atk-vin02a2:915_6": "Karaṃ vacoti vacanaṃ karonto.",
  "atk-vin02a2:915_7": "Na tena maññatīti tena vacanakaraṇena “ahaṃ karomi,",
  "atk-vin02a2:915_8": "saṅghabhāraṃ nittharāmī”ti na mānātimānaṃ jappeti.",
  "atk-vin02a2:916_0": "Āpajjati yāvatakesu vatthūsūti yattakesu vatthūsu āpattiṃ āpajjamāno āpajjati.",
  "atk-vin02a2:916_1": "Hoti yathā ca vuṭṭhitīti tassā ca āpattiyā yathā vuṭṭhānaṃ hoti.",
  "atk-vin02a2:916_2": "Ete vibhaṅgāti yesu vatthūsu āpajjati,",
  "atk-vin02a2:916_3": "yathā ca vuṭṭhānaṃ hoti,",
  "atk-vin02a2:916_4": "imesaṃ atthānaṃ jotakā ete vibhaṅgā.",
  "atk-vin02a2:916_5": "Ubhayassāti ubhaye assa.",
  "atk-vin02a2:916_6": "Svāgatāti suṭṭhu āgatā.",
  "atk-vin02a2:916_7": "Āpattivuṭṭhānapadassa kovidoti āpattivuṭṭhānakāraṇakusalo.",
  "atk-vin02a2:917_0": "Yāni cācaranti yāni ca bhaṇḍanakāraṇādīni ācaranto tajjanīyakammādivasena nissāraṇaṃ gacchati.",
  "atk-vin02a2:917_1": "Osāraṇaṃ taṃvusitassa jantunoti taṃ vattaṃ vusitassa jantuno,",
  "atk-vin02a2:917_2": "yā osāraṇā kātabbā,",
  "atk-vin02a2:917_3": "etampi jānāti.",
  "atk-vin02a2:917_4": "Sesaṃ sabbattha uttānamevāti.",
  "atk-vin02a2:918_0": "Kosambakakkhandhakavaṇṇanā niṭṭhitā.",
  "atk-vin02a2:919_0": "Samantapāsādikāya vinayasaṃvaṇṇanāya",
  "atk-vin02a2:920_0": "Mahāvaggavaṇṇanā samattā.",
  "atk-vin02a2:921_0": "Mahāvagga-aṭṭhakathā niṭṭhitā."
}