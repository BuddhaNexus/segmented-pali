{
  "anya-e0804n:6_0": "Namo tassa bhagavato arahato sammāsambuddhassa",
  "anya-e0804n:7_0": "Saddanītippakaraṇaṃ",
  "anya-e0804n:8_0": "Dhātumālā",
  "anya-e0804n:9_0": "15. Saravaggapañcakantika suddhassaradhātu",
  "anya-e0804n:10_0": "Ito paraṃ tu sarato, kakārantādibhedato;",
  "anya-e0804n:11_0": "Dhātuyo dhātunipphanna-rūpāni vividhāni ca.",
  "anya-e0804n:12_0": "Sāṭṭhakathe piṭakamhi, jinapāṭhe yathābalaṃ;",
  "anya-e0804n:13_0": "Nayaṃ upaparikkhitvā, samāsena kathessa’haṃ.",
  "anya-e0804n:14_0": "I gatiyaṃ.",
  "anya-e0804n:14_1": "Yesaṃ dhātūnaṃ gatiattho,",
  "anya-e0804n:14_2": "buddhipi tesaṃ attho.",
  "anya-e0804n:14_3": "Pavattipāpuṇānipi.",
  "anya-e0804n:14_4": "Tatra gamanaṃ duvidhaṃ kāyagamanaṃ ñāṇagamanañca.",
  "anya-e0804n:14_5": "Tesu kāyagamanaṃ nāma iriyāpathagamanaṃ,",
  "anya-e0804n:14_6": "ñāṇagamanaṃ nāma ñāṇuppatti,",
  "anya-e0804n:14_7": "tasmā payogānurūpena “gacchatī”ti padassa “jānātī”tipi attho bhavati,",
  "anya-e0804n:14_8": "“pavattatī”tipi attho bhavati,",
  "anya-e0804n:14_9": "“pāpuṇātī”tipi attho bhavati,",
  "anya-e0804n:14_10": "iriyāpathagamanena gacchatītipi attho bhavati,",
  "anya-e0804n:14_11": "ñāṇagamanena gacchatītipi attho bhavati.",
  "anya-e0804n:14_12": "Tathā hi “sīghaṃ gacchatī”tiādīsu iriyāpathagamanaṃ “gamana”nti vuccati.",
  "anya-e0804n:14_13": "Sundaraṃ nibbānaṃ gato.",
  "anya-e0804n:14_14": "“Gatimā”tiādīsu pana ñāṇagamanaṃ.",
  "anya-e0804n:14_15": "Evaṃ sabbesampi gatyatthānaṃ dhātūnaṃ yathāpayogaṃ attho gahetabbo.",
  "anya-e0804n:15_0": "Tassimāni rūpāni bhavanti – iti, eti, udeti.",
  "anya-e0804n:15_1": "Kārite “udāyatī”ti rūpaṃ bhavati.",
  "anya-e0804n:15_2": "Uṭṭhāpetīti hi attho,",
  "anya-e0804n:15_3": "dukāro āgamo. Upeti, samupeti, veti, apeti, aveti, anveti, sameti,",
  "anya-e0804n:15_4": "abhisameti, samayo,",
  "anya-e0804n:15_5": "abhisamayo, īdi, udi, ekodi, paṇḍito, ito, udito, upeto, samupeto, anvito, apeto, sameto, etabbo,",
  "anya-e0804n:15_6": "paccetabbo,",
  "anya-e0804n:15_7": "paṭiyamāno, paṭicco, ento,",
  "anya-e0804n:15_8": "adhippeto,",
  "anya-e0804n:15_9": "adhippāyo, paccayo,",
  "anya-e0804n:15_10": "aññānipi yojetabbāni. “Itā,",
  "anya-e0804n:15_11": "ita”ntiādinā yathārahaṃ itthinapuṃsakavasenapi. Paccetuṃ, upetuṃ,",
  "anya-e0804n:15_12": "samupetuṃ, anvetuṃ, sametuṃ,",
  "anya-e0804n:15_13": "abhisametuṃ, icca, paṭicca, samecca,",
  "anya-e0804n:15_14": "abhisamecca, apecca, upecca,",
  "anya-e0804n:15_15": "paṭimukhaṃ itvā, itvāna, upetvā, upetvāna, upetuna,",
  "anya-e0804n:15_16": "aññānipi buddhavacanānurūpato yojetabbāni.",
  "anya-e0804n:16_0": "Itiiti kriyāsaddo, suttantesu na dissati;",
  "anya-e0804n:17_0": "Idamettha na vattabbaṃ, dassanāyeva me ruto.",
  "anya-e0804n:18_0": "“Itāyaṃ kodharūpena”, iti pāḷi hi dissati;",
  "anya-e0804n:19_0": "Aṅguttaranikāyamhi, munināhacca bhāsitā;",
  "anya-e0804n:20_0": "Vuttañhetaṃ bhagavatā aṅguttaranikāye kodhaṃ nindantena –",
  "anya-e0804n:21_0": "“Itāyaṃ kodharūpena, maccuveso guhāsayo;",
  "anya-e0804n:22_0": "Taṃ damena samucchinde, paññāvīriyena diṭṭhiyā”ti.",
  "anya-e0804n:23_0": "Tatra itāyanti iti ayanti chedo.",
  "anya-e0804n:23_1": "Itiiti ca gacchati pavattatīti attho.",
  "anya-e0804n:23_2": "Ayaṃ panettha suttapadattho –",
  "anya-e0804n:23_3": "yo doso loke “kodho”ti lokiyamahājanena vuccati,",
  "anya-e0804n:23_4": "nāyaṃ atthato kodhoti vattabbo.",
  "anya-e0804n:23_5": "Kinti pana vattabbo,",
  "anya-e0804n:23_6": "eso hi sarīrasaṅkhātaguhāsayo maccurājā eva kodhavasena pamaddanto sattasantāne gacchatīti vattabbo.",
  "anya-e0804n:23_7": "Taṃ evarūpaṃ “maccurājā”ti vattabbaṃ bahuno janassa anatthakaraṃ kodhaṃ hitakāmo damena paññāya vīriyena diṭṭhiyā ca chindeyyāti.",
  "anya-e0804n:24_0": "Etīti imassa pana āgacchatīti attho.",
  "anya-e0804n:24_1": "“Etī”ti ettha hi āupasaggo sandhikiccena paṭicchannattā na pākaṭo valāhakāvattharito puṇṇacando viya.",
  "anya-e0804n:24_2": "Tathā hi ettha ā iti etīti sandhiviggaho bhavati,",
  "anya-e0804n:24_3": "ākārassa ca ikārena parena saddhiṃyeva ekārādeso.",
  "anya-e0804n:24_4": "Tasmā “ayaṃ so sārathī eti.",
  "anya-e0804n:24_5": "Etu vessantaro rājā”tiādīsu “āgacchati,",
  "anya-e0804n:24_6": "āgacchatū”tiādinā attho kathetabbo.",
  "anya-e0804n:24_7": "Byākaraṇasatthepi hi ā iti etīti sandhiviggaho dissati,",
  "anya-e0804n:24_8": "tasmā ayampi nīti sādhukaṃ manasi kātabbā.",
  "anya-e0804n:24_9": "Atha vā itīti rassavasena vuttaṃ padaṃ gamanaṃ bodheti,",
  "anya-e0804n:24_10": "etīti vuddhivasena vuttaṃ pana yathāpayogaṃ āgamanādīni.",
  "anya-e0804n:24_11": "Mattāvasenapi hi padāni savisesatthāni bhavanti.",
  "anya-e0804n:24_12": "Taṃ yathā?",
  "anya-e0804n:24_13": "Sāsane pabbajito,",
  "anya-e0804n:24_14": "raṭṭhā pabbājitoti.",
  "anya-e0804n:24_15": "Saññogāsaññogavasenapi,",
  "anya-e0804n:24_16": "taṃ yathā?",
  "anya-e0804n:24_17": "Gāmā niggacchati.",
  "anya-e0804n:24_18": "Yasaṃ poso nigacchati,",
  "anya-e0804n:24_19": "tasmā ayampi nīti sādhukaṃ manasi kātabbā.",
  "anya-e0804n:24_20": "Etthetaṃ vuccati –",
  "anya-e0804n:25_0": "I gatiyanti kathitā, dhātu vuddhiṃ gatā yadā;",
  "anya-e0804n:26_0": "Tadā āgamanatthassa, vācikā pāyato vasā.",
  "anya-e0804n:27_0": "Iriyāpathatthato he-sā niccāgamavācikā;",
  "anya-e0804n:28_0": "“Ayaṃ so sārathī eti”, iccādettha nidassanaṃ.",
  "anya-e0804n:29_0": "Aniriyāpathatthena, vattane gamanepi ca;",
  "anya-e0804n:30_0": "Āgamane ca hotīti, dhīmā lakkheyya taṃ yathā.",
  "anya-e0804n:31_0": "“Paṭicca phalametī”ti, evamādīsu vattane;",
  "anya-e0804n:32_0": "Vuddhippattā ikāravhā, esā dhātu pavattati.",
  "anya-e0804n:33_0": "“Atthamentamhi sūriye, vāḷā” iccādīsu pana;",
  "anya-e0804n:34_0": "Gate, “etīti itī”ti-ādisvāgamane siyā.",
  "anya-e0804n:35_0": "Tathā hi ītīti anatthāya eti āgacchatīti īti, upaddavo,",
  "anya-e0804n:35_1": "iti āgamanattho gahetabbo.",
  "anya-e0804n:35_2": "Āha ca suttanipātaṭṭhakathāyaṃ “etīti īti,",
  "anya-e0804n:35_3": "āgantukānaṃ akusalabhāgīnaṃ byasanahetūnaṃ etaṃ adhivacana”nti.",
  "anya-e0804n:36_0": "Idāni yathārahaṃ nipātākhyātanāmikapariyāpannānaṃ itiito saddānamatthuddhāro vuccate –",
  "anya-e0804n:36_1": "tattha itisaddo hetuparisamāpanādipadattha vipariyāya pakārāvadhāraṇa nidassanādianekatthappabhedo.",
  "anya-e0804n:36_2": "Tathā hesa “ruppatīti kho bhikkhave tasmā rūpanti vuccatī”tiādīsu hetuatthe dissati.",
  "anya-e0804n:36_3": "“Tasmātiha me bhikkhave dhammadāyādā bhavatha,",
  "anya-e0804n:36_4": "mā āmisadāyādā.",
  "anya-e0804n:36_5": "Atthi me tumhesu anukampā,",
  "anya-e0804n:36_6": "kinti me sāvakā dhammadāyādā bhaveyyuṃ,",
  "anya-e0804n:36_7": "no āmisadāyādā”tiādīsu parisamāpane.",
  "anya-e0804n:36_8": "“Iti vā iti evarūpā visūkadassanā paṭivirato”tiādīsu ādiattho.",
  "anya-e0804n:36_9": "“Māgaṇḍiyoti tassa brāhmaṇassa saṅkhā samaññā paññatti vohāro nāmaṃ nāmakammaṃ nāmadheyyaṃ nirutti byañjanamabhilāpo”tiādīsu padatthavipariyāye.",
  "anya-e0804n:36_10": "“Iti kho bhikkhave sappaṭibhayo bālo,",
  "anya-e0804n:36_11": "appaṭibhayo paṇḍito.",
  "anya-e0804n:36_12": "Saupaddavo bālo,",
  "anya-e0804n:36_13": "anupaddavo paṇḍito.",
  "anya-e0804n:36_14": "Saupasaggo bālo,",
  "anya-e0804n:36_15": "anupasaggo paṇḍito”tiādīsu pakāro.",
  "anya-e0804n:36_16": "“Atthi idappaccayā jarāmaraṇanti iti puṭṭhena satā ādanda atthītissa vacanīyaṃ.",
  "anya-e0804n:36_17": "Kiṃ paccayā jarāmaraṇanti iti ce vadeyya,",
  "anya-e0804n:36_18": "jātipaccayā jarāmaraṇanti iccassa vacanīya”ntiādīsu avadhāraṇe.",
  "anya-e0804n:36_19": "“Atthīti kho kaccāna ayameko anto,",
  "anya-e0804n:36_20": "natthīti kho kaccāna ayaṃ dutiyo anto”tiādīsu nidassane.",
  "anya-e0804n:36_21": "Nipātavaseneva te payogā gahetabbā.",
  "anya-e0804n:36_22": "“Itāyaṃ kodharūpenā”ti ettha pana ākhyātavasena gamane itisaddo dissati.",
  "anya-e0804n:36_23": "Ayamevattho idhādhippeto,",
  "anya-e0804n:36_24": "nipātattho pana na icchitabbo,",
  "anya-e0804n:36_25": "viññūnaṃ atthaggahaṇe kosallupādanatthaṃ kevalaṃ atthuddhāravasena āgatoti daṭṭhabbaṃ.",
  "anya-e0804n:36_26": "Itaro pana –",
  "anya-e0804n:37_0": "Gatyatthe cimasaddatthe, itosaddo pavattati;",
  "anya-e0804n:38_0": "Anvito”ti hi gatyatthe, paccattavacanaṃ bhave.",
  "anya-e0804n:39_0": "Imasaddassa atthamhi, nissakkavacanaṃ bhave;",
  "anya-e0804n:40_0": "“Ito sā dakkhiṇā disā”, itiādīsu pāḷisu.",
  "anya-e0804n:41_0": "Gatyattho icchito ettha, itarattho na icchito;",
  "anya-e0804n:42_0": "Atthuddhāravasā vutto, kosallatthāya viññunaṃ.",
  "anya-e0804n:43_0": "Idha pana samayasaddassa atthuddhāraṃ sanibbacanaṃ vattabbampi avatvā upari ayadhātuvisayeyeva vakkhāma",
  "anya-e0804n:43_1": "i e ayadhātuvasena tidhātumayattā samayasaddassa.",
  "anya-e0804n:43_2": "Tatra itīti ikārānantaratyantapadassa ca “eti,",
  "anya-e0804n:43_3": "udetī”tiādīnañca ekārānantaratyantapadānaṃ aññesañca evarūpānaṃ padamālā yathārahaṃ yebhuyyena attanopadāni vajjetvā yojetabbā.",
  "anya-e0804n:43_4": "Īdisesu hi ṭhānesu dukkarā kriyāpadamālā.",
  "anya-e0804n:43_5": "Yasmā pana imasmiṃ pakaraṇe sukarā ca dukkarā ca tyantapadamālā jānitabbā,",
  "anya-e0804n:43_6": "tasmā bhūvādigaṇādīsu aṭṭhasu gaṇesu vihitehi channavutiyā vacanehi sabbasādhāraṇaṃ asabbasādhāraṇañca padamālānayaṃ brūma –",
  "anya-e0804n:44_0": "Akārānantaratyanta-padānaṃ pantiyo budho;",
  "anya-e0804n:45_0": "Bhavati rundhatādīnaṃ, yoje sabbattha sabbathā.",
  "anya-e0804n:46_0": "Iti etī”ti cetesaṃ, padānaṃ pana pantiyo;",
  "anya-e0804n:47_0": "Suddhassarapubbakānaṃ, yoje viññū yathārahaṃ.",
  "anya-e0804n:48_0": "Ākārānantaratyanta-padānañcāpi pantiyo;",
  "anya-e0804n:49_0": "“Yāti suṇāti asnā-ti” iccādīnaṃ yathārahaṃ.",
  "anya-e0804n:50_0": "Ivaṇṇānantaratyanta-padānamapi pāḷiyo;",
  "anya-e0804n:51_0": "Yoje “rundhiti rundhīti”-iccādīnaṃ yathārahaṃ.",
  "anya-e0804n:52_0": "Ukārānantaratyanta-sutiiti padassa ca;",
  "anya-e0804n:53_0": "Peraṇatthe pavattassa, yoje mālaṃ yathārahaṃ.",
  "anya-e0804n:54_0": "Ekārānantaratyanta-padānampi yathārahaṃ;",
  "anya-e0804n:55_0": "“Jeti rundheti kāreti, kārāpetī”tiādīnaṃ.",
  "anya-e0804n:56_0": "Okārānantaratyanta-padānampi padakkame;",
  "anya-e0804n:57_0": "“Karoti bhoti hotī”ti-ādīnaṃ yuttitovade;",
  "anya-e0804n:58_0": "Iccevaṃ sattadhā vutto, padamālānayo mayā;",
  "anya-e0804n:59_0": "Ito mutto nayo nāma, natthi koci kriyāpade.",
  "anya-e0804n:60_0": "“Ādatte kurute pete”, iccādi nayadassanā;",
  "anya-e0804n:61_0": "Yathārahaṃ yuttitoti, vacanaṃ ettha bhāsitaṃ.",
  "anya-e0804n:62_0": "Idāni ikārānantaratyantapadassa kamo vuccate – iti, inti. Isi, itha. Imi, ima.",
  "anya-e0804n:62_1": "Aparipuṇṇo vattamānānayo. Itu, intu. Ihi, itha. Imi, ima.",
  "anya-e0804n:62_2": "Aparipuṇṇo pañcamīnayo.",
  "anya-e0804n:62_3": "Ettha ca imesaṃ dvinnaṃ sāsanānurūpabhāvassa imāni sādhakapadāni “veti, apeti,",
  "anya-e0804n:62_4": "anvetī”ti.",
  "anya-e0804n:62_5": "Tattha vi iti veti.",
  "anya-e0804n:62_6": "Vigacchatīti attho,",
  "anya-e0804n:62_7": "itisaddo hettha gamanaṃ bodheti.",
  "anya-e0804n:62_8": "Tathā apa iti apeti.",
  "anya-e0804n:62_9": "Apagacchatīti attho.",
  "anya-e0804n:62_10": "Anu iti anveti.",
  "anya-e0804n:62_11": "Anugacchatīti attho.",
  "anya-e0804n:62_12": "Garū pana anu eti anvetīti vadanti. Taṃ –",
  "anya-e0804n:63_0": "“Yathā āraññakaṃ nāgaṃ, dantiṃ anveti hatthinī;",
  "anya-e0804n:64_0": "Jessantaṃ giriduggesu, samesu visamesu ca;",
  "anya-e0804n:65_0": "Evaṃ taṃ anugacchāmi, putte ādāya pacchato”ti.",
  "anya-e0804n:66_0": "Imāya pāḷiyā na sameti “jessantaṃ anvetī”ti vacanato “anugacchāmī”ti vacanato ca.",
  "anya-e0804n:66_1": "Tathā hi etisaddo yattha ce iriyāpathavācako,",
  "anya-e0804n:66_2": "tattha āgamanaṃyeva joteti,",
  "anya-e0804n:66_3": "na gamanaṃ,",
  "anya-e0804n:66_4": "tasmā āgamanatthassa ayuttito gamanatthassa ca yuttito vi itiādinā chedo ñeyyo.",
  "anya-e0804n:66_5": "Etesañca itisaddavasena katachedānaṃ atthibhāvaṃ yuttibhāvañca “itāyaṃ kodharūpenā”ti pāḷiyeva sādheti,",
  "anya-e0804n:66_6": "tasmāyeva “anu iti, anu inti,",
  "anya-e0804n:66_7": "anu isī”tiādinā “anvetī”tiādīnaṃ chede labbhamānanayena vuttappakāro vattamānāpañcamīnayo parassapadavasena dassito.",
  "anya-e0804n:66_8": "Sattamīrūpādīni sabbathā appasiddhāni.",
  "anya-e0804n:67_0": "Imāni pana bhavissantiyā rūpāni,",
  "anya-e0804n:67_1": "sittā te lahumessati. Issati, issanti. Issasi, issatha. Issāmi, issāma. Issate, issante. Issase, issavhe. Issaṃ, issāmhe.",
  "anya-e0804n:67_2": "Asabbadhātukattepi suddhassarattā dhātussa ikārāgamo na labbhati.",
  "anya-e0804n:67_3": "Paripuṇṇo bhavissantīnayo.",
  "anya-e0804n:68_0": "Atha kālātipattiyā rūpāni bhavanti, issā, issaṃsu. Isse, issatha. Issaṃ, issamhā. Issatha, issisu. Issase, issavhe. Issaṃ,",
  "anya-e0804n:68_1": "issāmhase.",
  "anya-e0804n:68_2": "Kālātipattibhāve ca asabbadhātukatte ca santepi suddhassarattā dhātussa akārikārāgamo na labbhati anekantikattā vā anupapannattā ca akārāgamo na hoti.",
  "anya-e0804n:68_3": "Dvinnañhettha suddhassarānaṃ anantarikānaṃ ekatosannipāto anupapatti.",
  "anya-e0804n:68_4": "Paripuṇṇo kālātipattinayo.",
  "anya-e0804n:69_0": "Imasmiṃ pana ṭhāne sāṭṭhakathe tepiṭake buddhavacane sotūnaṃ payogatthesu paramakosallajananatthaṃ “nanu te sutaṃ brāhmaṇa bhaññamāne,",
  "anya-e0804n:69_1": "devā na issanti purisaparakkamassā”ti pāḷito nayaṃ gahetvā vuttappakārehi bhavissantiyā rūpehi sabbaso",
  "anya-e0804n:69_2": "samānāni asamānatthāni vattamānikarūpāni ca īsakaṃ aññamaññaṃ samānāni bhavissantīkālātipattīnaṃ rūpāni",
  "anya-e0804n:69_3": "ca pakāsayissāma –",
  "anya-e0804n:69_4": "vattamānāvasena tāva “issati, issanti. Issasi,",
  "anya-e0804n:69_5": "issathā”ti sabbaṃ yojetabbaṃ.",
  "anya-e0804n:69_6": "Attho pana “issaṃ karotī”tiādinā vattabbo.",
  "anya-e0804n:69_7": "Tasmiṃyeva atthe bhavissantīvasena “ississati,",
  "anya-e0804n:69_8": "ississanti.",
  "anya-e0804n:69_9": "Ississasi,",
  "anya-e0804n:69_10": "ississathā”ti paripuṇṇaṃ yojetabbaṃ.",
  "anya-e0804n:69_11": "Attho pana “issaṃ karissatī”tiādinā vattabbo.",
  "anya-e0804n:69_12": "Kālātipattivasena pana “ississā,",
  "anya-e0804n:69_13": "ississaṃsu. Ississe,",
  "anya-e0804n:69_14": "ississathā”ti paripuṇṇaṃ yojetabbaṃ,",
  "anya-e0804n:69_15": "attho pana “issaṃ akarissā”tiādinā vattabbo.",
  "anya-e0804n:69_16": "Dhātvantaravasena saṃsandanānayoyaṃ.",
  "anya-e0804n:70_0": "Idāni ekārānantaratyantapadassa kamo vuccate –",
  "anya-e0804n:71_0": "Eti, enti. Esi, etha. Emi, ema.",
  "anya-e0804n:72_0": "Etu, entu. Ehi, etha. Emi, ema.",
  "anya-e0804n:73_0": "Na ca appatvā dukkhantaṃ, vissāsaṃ eyya paṇḍito;",
  "anya-e0804n:74_0": "Nivesanāni māpetvā, vedehassa yasassino;",
  "anya-e0804n:75_0": "Yadā te pahiṇissāmi, tadā eyyāsi khattiya.",
  "anya-e0804n:76_0": "Eyya, eyyuṃ. Eyyāsi, eyyātha. Eyyāmi, eyyāma. Etha, eraṃ. Etho, eyyāvho. Eyyaṃ, eyyāmhe.",
  "anya-e0804n:77_0": "So puriso eyya, te eyyuṃ.",
  "anya-e0804n:77_1": "Tvaṃ eyyāsi,",
  "anya-e0804n:77_2": "tumhe eyyātha.",
  "anya-e0804n:77_3": "Ahaṃ eyyāmi,",
  "anya-e0804n:77_4": "mayaṃ eyyāma.",
  "anya-e0804n:77_5": "So puriso etha, te eraṃ.",
  "anya-e0804n:77_6": "Tvaṃ etho,",
  "anya-e0804n:77_7": "tumhe eyyāvho.",
  "anya-e0804n:77_8": "Ahaṃ eyyaṃ,",
  "anya-e0804n:77_9": "mayaṃ eyyāmhe.",
  "anya-e0804n:78_0": "Parokkhāhiyyattanajjatanīrūpāni sabbaso appasiddhāni.",
  "anya-e0804n:79_0": "Essati, essanti. Essasi, essatha. Essāmi, essāma. Essate, essante. Essase, essavhe. Essaṃ, essāmhe.",
  "anya-e0804n:80_0": "Sammodamānā gacchanti, jālamādāya pakkhino;",
  "anya-e0804n:81_0": "Yadā te vivadissanti, tadā ehinti me vasaṃ.",
  "anya-e0804n:82_0": "“Abhidosagato idāni ehī”ti vacanadassanato aparānipi bhavissantīrūpāni gahetabbāni.",
  "anya-e0804n:83_0": "Ehiti, ehinti. Ehisi, ehitha. Ehimi, ehima. Ehite, ehinte. Ehise, ehivhe. Ehissaṃ, ehissāmhe.",
  "anya-e0804n:84_0": "Essā, essaṃsu. Esse, essatha. Essaṃ essāmhā. Essatha, essisu. Essase, essavhe. Essiṃ, essāmhase.",
  "anya-e0804n:85_0": "Athāparopi ekārānantaratyantapadakkamo bhavati;",
  "anya-e0804n:86_0": "Udeti, udenti; Udesi, udetha; Udemi, udema.",
  "anya-e0804n:87_0": "Udetu, udentu. Udehi, udetha. Udemi, udema, udāmase.",
  "anya-e0804n:88_0": "Udeyya, udeyyuṃ. Sesaṃ neyyaṃ. Udissati, udissanti. Sesaṃ neyyaṃ. Udissā, udissaṃsu. Sesaṃ neyyaṃ.",
  "anya-e0804n:89_0": "Imāni suddhassaradhāturūpāni.",
  "anya-e0804n:90_0": "Kakārantadhātu",
  "anya-e0804n:91_0": "Ku sadde ke ca. Koti, kavati, kāyati,",
  "anya-e0804n:91_1": "evaṃ kattupadāni bhavanti. Kuyyati, kiyyati,",
  "anya-e0804n:91_2": "evaṃ kammapadāni. Kānanaṃ, kabbaṃ, jātakaṃ,",
  "anya-e0804n:91_3": "evaṃ nāmikapadāni. Kutvā, kutvāna, kavitvā,",
  "anya-e0804n:91_4": "kavitvāna, kāvitvā,",
  "anya-e0804n:91_5": "kāvitvāna, kāyituṃ,",
  "anya-e0804n:91_6": "evaṃ abyayapadāni.",
  "anya-e0804n:92_0": "Tatra kānananti ṭhitamajjhanhikasamaye kavati saddaṃ karotīti kānanaṃ, vanaṃ. Tathā hi –",
  "anya-e0804n:93_0": "“Ṭhite majjhanhike kāle, sannisīvesu pakkhisu;",
  "anya-e0804n:94_0": "Saṇateva brahāraññaṃ, sā rati paṭibhāti ma”nti",
  "anya-e0804n:95_0": "Vuttaṃ.",
  "anya-e0804n:95_1": "Atha vā kokilamayūrādayo kavanti saddāyanti kūjanti etthāti kānanaṃ.",
  "anya-e0804n:95_2": "Manoharatāya avassaṃ kuyyati paṇḍitehīti kabbaṃ. Kāviyaṃ. Kāveyyaṃ.",
  "anya-e0804n:95_3": "Aññatra pana kavīnaṃ idanti kabbanti taddhitavasena attho gahetabbo.",
  "anya-e0804n:95_4": "Keci tu kābyanti saddarūpaṃ icchanti,",
  "anya-e0804n:95_5": "na taṃ pāvacane pamāṇaṃ sakkaṭabhāsābhāvato.",
  "anya-e0804n:95_6": "Sakkaṭabhāsātopi hi ācariyā nayaṃ gaṇhanti.",
  "anya-e0804n:95_7": "Jātaṃ bhūtaṃ atītaṃ bhagavato cariyaṃ,",
  "anya-e0804n:95_8": "taṃ kīyati kathīyati etenāti jātakaṃ.",
  "anya-e0804n:95_9": "Jātakapāḷi hi idha “jātaka”nti vuttā.",
  "anya-e0804n:95_10": "Aññatra pana jātaṃ eva jātakanti gahetabbaṃ.",
  "anya-e0804n:95_11": "Tathā hi jātakasaddo desanāyampi vattati “itivuttakaṃ jātakaṃ abbhutadhamma”ntiādīsu.",
  "anya-e0804n:95_12": "Jātiyampi vattati “jātakaṃ samodhānesī”tiādīsu.",
  "anya-e0804n:96_0": "Pakka nīcagatiyaṃ.",
  "anya-e0804n:96_1": "Nīcagamanaṃ nāma hīnagamanaṃ hīnappavatti vā.",
  "anya-e0804n:96_2": "Nīcasaddo hi hīnavācako “nīce kule paccājāto”ti ettha viya.",
  "anya-e0804n:96_3": "Pakkati kriyāpadamettha dissati,",
  "anya-e0804n:96_4": "na nāmikapadaṃ.",
  "anya-e0804n:96_5": "Yattha yattha nāmikapadaṃ na dissati,",
  "anya-e0804n:96_6": "tattha tattha nāmikapadaṃ upaparikkhitvā gahetabbaṃ.",
  "anya-e0804n:96_7": "Kriyāpadameva hi duddasaṃ,",
  "anya-e0804n:96_8": "kriyāpade vijjamāne nāmikapadaṃ natthīti na vattabbaṃ,",
  "anya-e0804n:96_9": "tasmā antamaso “pakkanaṃ,",
  "anya-e0804n:96_10": "takanaṃ” iccevamādīni bhāvavācakāni nāmikapadāni sabbāsu dhātūsu yathārahaṃ labbhantīti daṭṭhabbaṃ.",
  "anya-e0804n:97_0": "Taka hasane. Hasanaṃ hāso. Takati.",
  "anya-e0804n:98_0": "Taki kicchajīvane.",
  "anya-e0804n:98_1": "Kicchajīvanaṃ kasirajīvanaṃ. Taṅkati. Ātaṅkati. Ātaṅko.",
  "anya-e0804n:98_2": "Ātaṅkoti kicchajīvitakaro rogo,",
  "anya-e0804n:98_3": "tathā hi aṭṭhakathācariyā “appābādhaṃ appātaṅka”nti imasmiṃ pāḷippadese iti atthaṃ saṃvaṇṇesuṃ “ābādhoti visabhāgavedanā vuccati,",
  "anya-e0804n:98_4": "yā ekadese uppajjitvā sakalasarīraṃ ayapaṭṭena bandhitvā viya gaṇhāti.",
  "anya-e0804n:98_5": "Ātaṅkoti kicchajīvitakaro rogo.",
  "anya-e0804n:98_6": "Atha vā yāpetabbarogo ātaṅko,",
  "anya-e0804n:98_7": "itaro ābādho.",
  "anya-e0804n:98_8": "Khuddako vā rogo ātaṅko,",
  "anya-e0804n:98_9": "balavā ābādho.",
  "anya-e0804n:98_10": "Keci pana ‘ajjhattasamuṭṭhāno ābādho,",
  "anya-e0804n:98_11": "bahiddhāsamuṭṭhāno ātaṅko’ti vadantī”ti.",
  "anya-e0804n:99_0": "Ātaṅko āmayo rogo,",
  "anya-e0804n:100_0": "Byādhā’bādho gado rujā;",
  "anya-e0804n:101_0": "Akallañceva gelaññaṃ,",
  "anya-e0804n:102_0": "Nāmaṃ rogābhidhānakaṃ.",
  "anya-e0804n:103_0": "Suka gatiyaṃ. Sokati, suko, sukī.",
  "anya-e0804n:103_1": "Tatra sukoti suvo.",
  "anya-e0804n:103_2": "Sokati manāpena gamanena gacchatīti suko.",
  "anya-e0804n:103_3": "Tassa bhariyā sukī.",
  "anya-e0804n:104_0": "Bukka bhassane.",
  "anya-e0804n:104_1": "Idha bhassanaṃ nāma sunakhabhassanaṃ adhippetaṃ “sunakho bhassitvā”ti ettha viya,",
  "anya-e0804n:104_2": "na “āvāso gocaraṃ bhassa”ntiādīsu viya.",
  "anya-e0804n:104_3": "Vacanasaṅkhātaṃ bhassanaṃ,",
  "anya-e0804n:104_4": "bukkati sā.",
  "anya-e0804n:105_0": "Dhaka paṭighāte gatiyañca. Paṭighāto paṭihananaṃ. Dhakati.",
  "anya-e0804n:106_0": "Caka tittipaṭighātesu. Titti tappanaṃ, paṭighātaṃ paṭihananaṃva. Cakati.",
  "anya-e0804n:107_0": "Aka kuṭilagatiyaṃ. Akati.",
  "anya-e0804n:107_1": "Etā kuādikā akapariyantā dhātuyo parassa bhāsāti saddasatthavidū vadanti.",
  "anya-e0804n:107_2": "Tesaṃ mate etā “ti anti,",
  "anya-e0804n:107_3": "tu antu” iccādīnaṃyeva visayo.",
  "anya-e0804n:107_4": "Pāḷiyaṃ pana niyamo natthi,",
  "anya-e0804n:107_5": "tasmā na taṃ idha pamāṇaṃ.",
  "anya-e0804n:108_0": "I ajjhayane.",
  "anya-e0804n:108_1": "Ajjhayanaṃ uccāraṇaṃ sikkhanaṃ vā, ayati, adhīyati,",
  "anya-e0804n:108_2": "ajjhayati, adhīte, ajjhenaṃ,",
  "anya-e0804n:108_3": "ajjhāyako.",
  "anya-e0804n:108_4": "Dibbaṃ adhīyase māyaṃ.",
  "anya-e0804n:108_5": "Adhīyanti mahārāja,",
  "anya-e0804n:108_6": "dibbamāyidha paṇḍitā.",
  "anya-e0804n:108_7": "Ajjhenamariyā pathaviṃ janindā.",
  "anya-e0804n:108_8": "Tattha ajjhāyakoti ajjhayatīti ajjhāyako,",
  "anya-e0804n:108_9": "mante parivattetīti attho.",
  "anya-e0804n:109_0": "U sadde. Avati, avanti. Avasi.",
  "anya-e0804n:109_1": "Ettha “yo ātumānaṃ sayameva pāvā”ti pāḷi papubbassa udhātussa payogoti daṭṭhabbo.",
  "anya-e0804n:109_2": "Papubbassa vadadhātussa dakāralopappayogotipi vattuṃ yujjati.",
  "anya-e0804n:110_0": "Vaṅka koṭille. Vaṅkati. Vaṅkaṃ.",
  "anya-e0804n:110_1": "Vaṅkasaddo hi vakkasaddena samānattho,",
  "anya-e0804n:110_2": "vakkasaddo ca vaṅkasaddena.",
  "anya-e0804n:110_3": "Tathā hi –",
  "anya-e0804n:111_0": "“Yaṃ nissitā jagatiruhaṃ, svāyaṃ aggiṃ pamuñcati;",
  "anya-e0804n:112_0": "Disā bhajatha vakkaṅgā, jātaṃ saraṇato bhaya”nti.",
  "anya-e0804n:113_0": "Pāḷi dissati.",
  "anya-e0804n:113_1": "Ayaṃ pana vakkasaddo sakkaṭabhāsaṃ patvā kakārarakārasaññogakkhariko bhavati,",
  "anya-e0804n:113_2": "dhātubhāvo panassa porāṇehi na vutto,",
  "anya-e0804n:113_3": "tasmā kriyāpadaṃ na diṭṭhaṃ.",
  "anya-e0804n:113_4": "Imassa pana vaṅkasaddassa “vaṅka koṭille”ti dhātubhāvo vutto,",
  "anya-e0804n:113_5": "“vaṅkatī”ti kriyāpadañca,",
  "anya-e0804n:113_6": "pāḷiyaṃ tu “vaṅkatī”ti kriyāpadaṃ na diṭṭhaṃ,",
  "anya-e0804n:113_7": "tathā bhāvavācako vaṅkasaddopi.",
  "anya-e0804n:113_8": "Vāccaliṅgo pana anekesu ṭhānesu diṭṭho.",
  "anya-e0804n:113_9": "Tatta vaṅkatīti kriyāpadaṃ pāḷiyaṃ avijjamānampi gahetabbameva nāthatīti kriyāpadamiva.",
  "anya-e0804n:113_10": "Bhāvavācakassa pana vaṅkasaddassa atthitā natthitā ca pāḷiādīsu punappunaṃ upaparikkhitabbā.",
  "anya-e0804n:113_11": "Kecettha vadeyyuṃ “yadi bhāvavācako vaṅkasaddo natthi,",
  "anya-e0804n:113_12": "kathaṃ ‘aṭṭhavaṅkaṃ maṇiratanaṃ uḷāra’nti ettha samāso”ti.",
  "anya-e0804n:113_13": "Ettha pana aṭṭhasu ṭhānesu vaṅkaṃ aṭṭhavaṅkaṃ,",
  "anya-e0804n:113_14": "na aṭṭhavaṅkāni yassāti.",
  "anya-e0804n:113_15": "Dabbavācako hi vaṅkasaddo,",
  "anya-e0804n:113_16": "na bhāvavācakoti daṭṭhabbaṃ.",
  "anya-e0804n:114_0": "Vaṅkaṃ vakkañca kuṭilaṃ, jimhañca rimhamanuju;",
  "anya-e0804n:115_0": "Vaṅkasaddādayo ete, vāccaliṅgā tiliṅgikā.",
  "anya-e0804n:116_0": "Atha vā vaṅkasaddoyaṃ, “vaṅkaghastā”tiādisu;",
  "anya-e0804n:117_0": "Baḷise giribhede ca, vattate sa pumā tadā.",
  "anya-e0804n:118_0": "Ayañhi “te’me janā vaṅkaghastā sayanti.",
  "anya-e0804n:118_1": "Yathāpi maccho baḷisaṃ,",
  "anya-e0804n:118_2": "vaṅkaṃ maṃsena chāditaṃ.",
  "anya-e0804n:118_3": "Vaṅkaghastova ambujo”tiādīsu baḷise vattati.",
  "anya-e0804n:119_0": "Ettha siyā “nanu ca bho ‘yathāpi maccho baḷisaṃ,",
  "anya-e0804n:119_1": "vaṅkaṃ maṃsena chādita’nti ettha vaṅkasaddo guṇavācako visesanasado,",
  "anya-e0804n:119_2": "yena baḷiso visesito,",
  "anya-e0804n:119_3": "tena vaṅkaṃ kuṭilaṃ baḷisanti attho viññāyatī”ti? Tanna,",
  "anya-e0804n:119_4": "vaṅkasadde avuttepi baḷisasabhāvassa vaṅkattā kuṭilattho pākaṭoti natthi visesanasaddena payojanaṃ.",
  "anya-e0804n:119_5": "Idaṃ pana “baḷisaṃ vaṅka”nti vacanaṃ “hatthi nāgo.",
  "anya-e0804n:119_6": "Saroruhaṃ padumaṃ.",
  "anya-e0804n:119_7": "Hatthī ca kuñjaro nāgo”tiādivacanamiva pariyāyavacanaṃ,",
  "anya-e0804n:119_8": "tasmā “vaṅka”nti padassa “kuṭila”nti attho na gahetabbo.",
  "anya-e0804n:119_9": "Atha vā yathā “yathā āraññakaṃ nāgaṃ,",
  "anya-e0804n:119_10": "dantiṃ anveti hatthinī”ti ettha nāgasaddassa dantīsaddassa ca aññamaññapariyā yavacanattepi dantinti manoramadantayuttanti attho saṃvaṇṇito,",
  "anya-e0804n:119_11": "tathā “baḷisaṃ vaṅka”nti imesampi aññamaññaṃ pariyāyavacanattepi vaṅkanti kuṭilanti attho vattabbo.",
  "anya-e0804n:119_12": "Evañhi sati attho sālarājā viya suphullito hoti,",
  "anya-e0804n:119_13": "desanā ca vilāsappattā,",
  "anya-e0804n:119_14": "na pana “vaṅkaṃ baḷisa”nti saddānaṃ guṇaguṇīvasena samānādhikaraṇabhāvo icchitabbo “buddho bhagavā verañjāyaṃ",
  "anya-e0804n:119_15": "viharatī”tiādīsu “buddho bhagavā”ti imesaṃ viya samānādhikaraṇabhāvassa anicchitabbattā.",
  "anya-e0804n:119_16": "Na hi īdisesu ṭhānesu samānādhikaraṇabhāvo porāṇehi anumato.",
  "anya-e0804n:120_0": "“Yattha etādiso satthā, loke appaṭipuggalo;",
  "anya-e0804n:121_0": "Tathāgato balappatto, sambuddho parinibbuto”ti,",
  "anya-e0804n:122_0": "“Buddhaṃ buddhaṃ nikhilavisayaṃ suddhiyā yāva suddhi”nti ca ādīsu pana anumato.",
  "anya-e0804n:122_1": "Ettha hi “etādiso”ti ca “appaṭipuggalo”ti ca “tathāgato”ti ca “balappatto”ti ca “sambuddho”ti ca “parinibbuto”ti",
  "anya-e0804n:122_2": "ca imāni “satthā”ti anena padena samānādhikaraṇāni.",
  "anya-e0804n:122_3": "Tathā “buddhaṃ buddha”nti dvinnaṃ padānaṃ pacchimaṃ purimena samānādhikaraṇaṃ bhavati.",
  "anya-e0804n:123_0": "Iti “yathāpi maccho baḷisaṃ,",
  "anya-e0804n:123_1": "vaṅkaṃ maṃsena chādita”nti ettha vaṅkasaddo baḷisassābhidhānantaraṃ,",
  "anya-e0804n:123_2": "na guṇavācako.",
  "anya-e0804n:123_3": "Evaṃ vaṅkasaddo baḷise vattati.",
  "anya-e0804n:123_4": "“Kaṅkaṃ gacchāma pabbataṃ.",
  "anya-e0804n:123_5": "Dūre vaṅkatapabbato”tiādīsu pana girivisese vattati.",
  "anya-e0804n:123_6": "Ettha ca “vaṅkapabbato”ti vattabbe sukhuccāraṇatthaṃ niruttinayena majjhe animittaṃ takārāgamaṃ katvā “vaṅkatapabbato”ti vuttaṃ.",
  "anya-e0804n:123_7": "Atha vā vaṅkoyeva vaṅkatā,",
  "anya-e0804n:123_8": "yathā devo eva devatā.",
  "anya-e0804n:123_9": "Yathā ca disā eva disatāti,",
  "anya-e0804n:123_10": "evaṃ tāpaccayavasena vaṅkatā ca sā pabbato cāti “vaṅkatapabbato”ti vuttaṃ,",
  "anya-e0804n:123_11": "majjhe rassavasena cetaṃ daṭṭhabbaṃ.",
  "anya-e0804n:123_12": "Atha vā vaṅkamassa saṇṭhānamatthīti vaṅkatoti mantuatthe tapaccayo,",
  "anya-e0804n:123_13": "yathā pabbamassa atthīti pabbatoti.",
  "anya-e0804n:123_14": "Evaṃ vaṅkato ca so pabbato cāti vaṅkatapabbato.",
  "anya-e0804n:123_15": "“Vaṅkapabbato” icceva vā paṇṇatti,",
  "anya-e0804n:123_16": "pādakkharapāripūriyā pana “dūre vaṅkatapabbato”ti vuttanti daṭṭhabbaṃ.",
  "anya-e0804n:124_0": "Loka dassane. Lokati. Loko.",
  "anya-e0804n:124_1": "Ālokoti aññānipi rūpāni gahetabbāni.",
  "anya-e0804n:124_2": "Curādigaṇaṃ pana patvā imissā “loketi, lokayati, oloketi,",
  "anya-e0804n:124_3": "olokayatī”tiādinā rūpāni bhavanti.",
  "anya-e0804n:124_4": "Lokoti tayo lokā saṅkhāraloko sattaloko okāsalokoti.",
  "anya-e0804n:124_5": "Tattha “eko loko,",
  "anya-e0804n:124_6": "sabbe sattā āhāraṭṭhitikā”ti āgato saṅkhāro eva loko saṅkhāraloko.",
  "anya-e0804n:124_7": "Sattā eva loko sattaloko.",
  "anya-e0804n:124_8": "Cakkavāḷasaṅkhāto okāso eva loko okāsaloko,",
  "anya-e0804n:124_9": "yo “bhājanaloko”tipi vuccati.",
  "anya-e0804n:124_10": "Tesu saṅkhāro lujjatīti lokoti.",
  "anya-e0804n:124_11": "Vuttañhetaṃ bhagavatā “lujjati palujjatīti kho bhikkhu tasmā lokoti vuccatī”ti.",
  "anya-e0804n:124_12": "Lokiyati ettha puññapāpaṃ tabbipāko cāti satto loko.",
  "anya-e0804n:124_13": "Lokiyati vicittākārato dissatīti cakkavāḷasaṅkhāto okāso loko.",
  "anya-e0804n:124_14": "Yasmā pana lokasaddo samūhepi dissati,",
  "anya-e0804n:124_15": "tasmā lokiyati samudāyavasena paññāpiyatīti loko,",
  "anya-e0804n:124_16": "samūhoti ayampi attho gahetabbo.",
  "anya-e0804n:124_17": "Atha vā lokoti tayo lokā kilesaloko bhavaloko indriyalokoti.",
  "anya-e0804n:124_18": "Tesaṃ sarūpaṃ curādigaṇe kathessāma bahuvidhatañca.",
  "anya-e0804n:124_19": "Bahiddhā pana kavīhi “loko tu bhuvane jane”ti ettakameva vuttaṃ.",
  "anya-e0804n:125_0": "Siloka saṅghāte.",
  "anya-e0804n:125_1": "Saṅghāto piṇḍanaṃ. Silokati, siloko,",
  "anya-e0804n:125_2": "silokamanukassāmi.",
  "anya-e0804n:125_3": "Akkharapadaniyamito vacanasaṅghāto siloko.",
  "anya-e0804n:125_4": "So pajjanti vuccati,",
  "anya-e0804n:125_5": "tathā hi “siloko yasassi pajje”ti kavayo vadanti.",
  "anya-e0804n:126_0": "Deka dheka saddussāhesu. Saddo ravo, ussāho vāyāmo. Dekati. Dhekati.",
  "anya-e0804n:127_0": "Reka saki saṅkāyaṃ. Rekati. Saṅkati, tasmiṃ me saṅkate mano. Saṅkā.",
  "anya-e0804n:128_0": "Aki lakkhaṇe. Aṅkati, aṅko, sasaṅko.",
  "anya-e0804n:129_0": "Maki maṇḍane. Maṇḍanaṃ bhūsanaṃ, maṅkati.",
  "anya-e0804n:130_0": "Kata loliye.",
  "anya-e0804n:130_1": "Lolabhāvo loliyaṃ yathā dakkhiyaṃ. Kakati, kāko, kākī.",
  "anya-e0804n:130_2": "Ettha “kāko, dhaṅko, vāyaso, bali, bhoji,",
  "anya-e0804n:130_3": "ariṭṭho”ti imāni kākābhidhānāni.",
  "anya-e0804n:131_0": "Kuka vaka ādāne. Kukati, vakati, koko, vako.",
  "anya-e0804n:131_1": "Ettha kokoti araññasunakho.",
  "anya-e0804n:131_2": "Vakoti khuddakavanadīpiko,",
  "anya-e0804n:131_3": "byagghotipi vadanti.",
  "anya-e0804n:132_0": "Vaka dittiyaṃ paṭighāte ca. Ditti sobhā, vakati.",
  "anya-e0804n:133_0": "Kaki vaki sakka tika ṭika seka gatyatthā. Kaṅkati, vaṅkati, sakkati,",
  "anya-e0804n:133_1": "nisakkati,",
  "anya-e0804n:133_2": "parisakkati, osakkati,",
  "anya-e0804n:133_3": "vadhāya parisakkanaṃ.",
  "anya-e0804n:133_4": "Biḷāranisakkamattampi. Tekati, ṭekati,",
  "anya-e0804n:133_5": "ṭīkā sekati.",
  "anya-e0804n:133_6": "Ettha ṭīkāti ṭikiyati jāniyati saṃvaṇṇanāya attho etāyāti ṭīkā.",
  "anya-e0804n:133_7": "Etā idhātuādikā sekapariyantā dhātuyo “attanobhāsā”ti saddasatthavidū vadanti.",
  "anya-e0804n:133_8": "Tesaṃ mate etā “te ante,",
  "anya-e0804n:133_9": "taṃ antaṃ”iccādīnaṃyeva visayo,",
  "anya-e0804n:133_10": "pāvacane pana niyamo natthi.",
  "anya-e0804n:134_0": "Hikka abyattasadde.",
  "anya-e0804n:134_1": "Abyattasaddo avibhāvitatthasaddo niratthakasaddo ca. Hikkati, hikkate.",
  "anya-e0804n:134_2": "Imaṃ “ubhayatobhāsā”ti vadanti.",
  "anya-e0804n:134_3": "Idaṃ tu pāvacanena saṃsandati.",
  "anya-e0804n:134_4": "Parassattanobhāsānañhi dhātūnaṃ “bhavati, bhavate, bādhate,",
  "anya-e0804n:134_5": "bādhatī”tiādinā yebhuyyena dvidhā dvidhā rūpāni sāsane dissanti.",
  "anya-e0804n:135_0": "Imāni kakārantadhāturūpāni.",
  "anya-e0804n:136_0": "Khakārantadhātu",
  "anya-e0804n:137_0": "Khā pakathane khyā ca.",
  "anya-e0804n:137_1": "Pakathanaṃ ācikkhanaṃ desanaṃ vā. Khāti, saṅkhāti.",
  "anya-e0804n:137_2": "Āpubbatte visadisabhāvena khātyakkharassa dvittaṃ,",
  "anya-e0804n:137_3": "ākārassa ca saññogapubbattā rassattaṃ, akkhāti.",
  "anya-e0804n:137_4": "Akkhāsi purisuttamo.",
  "anya-e0804n:137_5": "Akkheyyaṃ te ahaṃ ayye.",
  "anya-e0804n:137_6": "Dhammo saṅkhāyati.",
  "anya-e0804n:137_7": "Akkhāyati.",
  "anya-e0804n:137_8": "Atra pana kakāralopo.",
  "anya-e0804n:137_9": "Svākhāto bhagavatā dhammo. Saṅkhāto. Akkhāto.",
  "anya-e0804n:137_10": "Akkhātāro tathāgatā.",
  "anya-e0804n:137_11": "Saṅkhātā sabbadhammānaṃ vidhuro. Saṅkhā,",
  "anya-e0804n:137_12": "paṭisaṅkhā.",
  "anya-e0804n:137_13": "Kriyaṃ ākyāti kathetīti ākhyātaṃ.",
  "anya-e0804n:137_14": "Keci pana “svākhāto”ti ca “svākkhyāto”ti ca “svākhyāto”ti ca padamicchanti.",
  "anya-e0804n:137_15": "Tattha pacchimāni sakkaṭabhāsāto nayaṃ gahetvā vuttāni,",
  "anya-e0804n:137_16": "itaraṃ yathāṭhitarūpanipphattivasena,",
  "anya-e0804n:137_17": "ato yathādassitapadāniyeva pasatthatarāni.",
  "anya-e0804n:137_18": "Tattha saṅkhāsaddassa atthuddhāro nīyate –",
  "anya-e0804n:137_19": "saṅkhāsaddo ñāṇakoṭṭhāsapaññattigaṇanāsu dissati.",
  "anya-e0804n:137_20": "“Saṅkhāyekaṃ paṭisevatī”tiādīsu hi ñāṇe dissati.",
  "anya-e0804n:137_21": "“Papañcasaññāsaṅkhā samudācarantī”tiādīsu koṭṭhāse.",
  "anya-e0804n:137_22": "“Tesaṃ tesaṃ dhammānaṃ saṅkhā samaññā”tiādīsu paññattiyaṃ.",
  "anya-e0804n:137_23": "“Na sukaraṃ saṅkhātu”ntiādīsu gaṇanāyaṃ.",
  "anya-e0804n:137_24": "Etthetaṃ vuccati –",
  "anya-e0804n:138_0": "“Ñāṇapaññattikoṭṭhāsa-gaṇanāsu padissati;",
  "anya-e0804n:139_0": "Saṅkhāsaddoti dīpeyya, dhammadīpassa sāsane”ti.",
  "anya-e0804n:140_0": "Khi khaye.",
  "anya-e0804n:140_1": "Khiyanadhammaṃ khīyati.",
  "anya-e0804n:140_2": "Sāsanānurūpena sare ikārassa iyyādeso, khiyyati. “Khayo,",
  "anya-e0804n:140_3": "khaṃ” iccapi rūpāni ñeyyāni.",
  "anya-e0804n:140_4": "Tattha khayoti khiyanaṃ khayo.",
  "anya-e0804n:140_5": "Atha vā khiyanti kilesā etthāti khayo,",
  "anya-e0804n:140_6": "magganibbānāni.",
  "anya-e0804n:140_7": "Khayasaṅkhātena maggena pāpuṇiyattā phalampi khayo.",
  "anya-e0804n:140_8": "Khanti tucchaṃ suññaṃ vivittaṃ rittaṃ,",
  "anya-e0804n:140_9": "khanti vā ākāso.",
  "anya-e0804n:141_0": "Khi nivāse. Khīyati,",
  "anya-e0804n:141_1": "khiyyati vā.",
  "anya-e0804n:141_2": "Sāsanānurūpena ikārassa īya iyyādeso daṭṭhabbo.",
  "anya-e0804n:141_3": "Ayaṃ divādigaṇepi pakkhipitabbo.",
  "anya-e0804n:141_4": "Khaṃ khayaṃ.",
  "anya-e0804n:141_5": "Abhiramaṇīyaṃ rājakkhayaṃ.",
  "anya-e0804n:141_6": "Tattha khīyatīti nivasati.",
  "anya-e0804n:141_7": "Khanti cakkhādiindriyaṃ cakkhuviññāṇādīnaṃ nivāsaṭṭhena.",
  "anya-e0804n:141_8": "Khayanti nivesanaṃ.",
  "anya-e0804n:141_9": "Rājakkhayanti rañño nivesanaṃ.",
  "anya-e0804n:141_10": "Atrāyaṃ pāḷi –",
  "anya-e0804n:142_0": "“Sace ca ajja dhāresi, kumāraṃ cārudassanaṃ;",
  "anya-e0804n:143_0": "Kusena jātakhattiyaṃ, savaṇṇamaṇimekhalaṃ;",
  "anya-e0804n:144_0": "Pūjitā ñātisaṅghehi, na gacchasi yamakkhaya”nti.",
  "anya-e0804n:145_0": "Tattha yamakkhayanti yamanivesanaṃ.",
  "anya-e0804n:146_0": "Khu sadde. Khoti khavati.",
  "anya-e0804n:147_0": "Khe khādanasattāsu. Khāyati.",
  "anya-e0804n:147_1": "Undūrā khāyanti.",
  "anya-e0804n:147_2": "Vikkhāyitakaṃ.",
  "anya-e0804n:147_3": "Gokhāyitakaṃ.",
  "anya-e0804n:147_4": "Assirī viya khāyati.",
  "anya-e0804n:147_5": "Disāpi me na pakkhāyanti.",
  "anya-e0804n:147_6": "Etthādimhi kāyatīti khādati.",
  "anya-e0804n:147_7": "Atha vā upaṭṭhāti paññāyati.",
  "anya-e0804n:148_0": "Sukha dukkha takriyāyaṃ.",
  "anya-e0804n:148_1": "Takriyāti sukhadukkhānaṃ vedanānaṃ kriyā,",
  "anya-e0804n:148_2": "sukhanaṃ dukkhananti vuttaṃ hoti.",
  "anya-e0804n:148_3": "Akammakā ime dhātavo. Sukhati, dukkhati. Sukhaṃ, dukkhaṃ. Sukhito, dukkhito.",
  "anya-e0804n:148_4": "Sukhaṃ sātaṃ pīṇanaṃ,",
  "anya-e0804n:148_5": "dukkhaṃ vighātaṃ aghaṃ kileso.",
  "anya-e0804n:148_6": "Tattha sukhanti sukhayatīti sukhaṃ.",
  "anya-e0804n:148_7": "Yassuppajjati,",
  "anya-e0804n:148_8": "taṃ sukhitaṃ karotīti attho.",
  "anya-e0804n:148_9": "Dukkhanti dukkhayatīti dukkhaṃ.",
  "anya-e0804n:148_10": "Yassuppajjati,",
  "anya-e0804n:148_11": "taṃ dukkhitaṃ karotīti attho.",
  "anya-e0804n:148_12": "Imāni nibbacanāni kāritavasena vuttānīti daṭṭhabbaṃ aṭṭhakathāyaṃ sukhadukkhasaddatthaṃ vadantehi garūhi",
  "anya-e0804n:148_13": "sukhayati dukkhayatisaddānaṃ kammatthamādāya vivaraṇassa katattā.",
  "anya-e0804n:148_14": "Tathā hi “sukheti sukhayati,",
  "anya-e0804n:148_15": "sukhāpeti sukhāpayati,",
  "anya-e0804n:148_16": "dukkheti dukkhayati,",
  "anya-e0804n:148_17": "dukkhāpeti dukkhāpayatī”ti imāni tesaṃ kāritapadarūpāni,",
  "anya-e0804n:148_18": "attānaṃ sukheti pīṇetīti ca,",
  "anya-e0804n:148_19": "sukhayati sukhaṃ,",
  "anya-e0804n:148_20": "dukkhayatīti dukkhanti ca,",
  "anya-e0804n:149_0": "“Sace ca kimhici kāle,",
  "anya-e0804n:150_0": "Maraṇaṃ me pure siyā;",
  "anya-e0804n:151_0": "Putte ca me paputte ca,",
  "anya-e0804n:152_0": "Sukhāpeyya mahosadho”ti ca",
  "anya-e0804n:153_0": "Pāḷiādidassanato.",
  "anya-e0804n:153_1": "Saddasatthe pana dhātupāṭhasaṅkhepe ca ime dhātavo curādigaṇeyeva vuttā.",
  "anya-e0804n:153_2": "“Sukhayati dukkhayatī”ti ca akāritāni suddhakattupadāni icchitāni.",
  "anya-e0804n:153_3": "Mayaṃ tu tesaṃ tabbacanaṃ suddhakattari ca tāni padarūpāni na icchāma pāḷiādīhi viruddhattā,",
  "anya-e0804n:153_4": "tasmāyeva te imasmiṃ bhūvādigaṇe vuttā.",
  "anya-e0804n:153_5": "Ayañhi suddhakattuvisaye asmākaṃ ruci “sukhatīti sukhito,",
  "anya-e0804n:153_6": "dukkhatīti dukkhito”ti.",
  "anya-e0804n:154_0": "Nanu ca bho “sukhati dukkhatī”ti kriyāpadāni buddhavacane na dissantīti? Saccaṃ,",
  "anya-e0804n:154_1": "evaṃ santepi aṭṭhakathānayavasena gahetabbattā dissantiyeva nāma.",
  "anya-e0804n:154_2": "Na hi sabbathā sabbesaṃ dhātūnaṃ rūpāni sāsane loke vā labbhanti,",
  "anya-e0804n:154_3": "ekaccāni pana labbhanti,",
  "anya-e0804n:154_4": "ekaccāni na labbhanti.",
  "anya-e0804n:154_5": "Evaṃ santepi nayavasena labbhantiyeva.",
  "anya-e0804n:154_6": "“Kappayavho patissatā”ti hi diṭṭhe “caravho bhuñjavho”tiādīnipi nayavasena diṭṭhāniyeva nāma.",
  "anya-e0804n:155_0": "Tatra panāyaṃ nayo.",
  "anya-e0804n:155_1": "Visuddhimaggādīsu hi “ekadviyojanamattampi addhānaṃ gatassa vāyo kuppati,",
  "anya-e0804n:155_2": "gattāni dukkhantī”ti evaṃ bhūvādigaṇikaṃ akammakaṃ suddhakattuvācakaṃ “dukkhantī”ti kriyāpadaṃ dissati.",
  "anya-e0804n:155_3": "Tasmiṃ diṭṭhiyeva “sukhati, sukhanti. Sukhasi, sukhatha. Sukhāmi,",
  "anya-e0804n:155_4": "sukhāmā”tiādīni ca “dukkhati,",
  "anya-e0804n:155_5": "dukkhanti. Dukkhasi,",
  "anya-e0804n:155_6": "dukkhathā”tiādīnica diṭṭhāni nāma honti diṭṭhena adiṭṭhassa tādisassa anavajjassa nayassa gahetabbattā,",
  "anya-e0804n:155_7": "tasmā “sukhatīti sukhito,",
  "anya-e0804n:155_8": "dukkhatīti dukkhito”ti bhūvādinayo eva gahetabbo,",
  "anya-e0804n:155_9": "na pana curādinayo.",
  "anya-e0804n:155_10": "Aparampettha nibbacanaṃ,",
  "anya-e0804n:155_11": "sukhaṃ sañjātaṃ etassāti sukhito,",
  "anya-e0804n:155_12": "sañjātasukhoti attho.",
  "anya-e0804n:155_13": "Esa nayo dukkhitoti etthāpi.",
  "anya-e0804n:155_14": "Atha vā sukhena ito pavattoti sukhito.",
  "anya-e0804n:155_15": "Esa nayo “dukkhito”ti etthāpi.",
  "anya-e0804n:155_16": "Dullabhāyaṃ nīti sādhukaṃ manasi kātabbā.",
  "anya-e0804n:156_0": "Mokkha muccane.",
  "anya-e0804n:156_1": "Akammakoyaṃ dhātu. Mokkhati. Mokkho.",
  "anya-e0804n:156_2": "Pātimokkho.",
  "anya-e0804n:156_3": "Kārite “mokkheti,",
  "anya-e0804n:156_4": "mokkhayati,",
  "anya-e0804n:156_5": "mokkhāpeti,",
  "anya-e0804n:156_6": "mokkhāpayatī”ti rūpāni.",
  "anya-e0804n:156_7": "Keci panimaṃ “mokkha mocane”ti paṭhitvā curādigaṇe pakkhipanti.",
  "anya-e0804n:156_8": "Tesaṃ mate “mokkheti,",
  "anya-e0804n:156_9": "mokkhayatī”ti suddhakattupadāni bhavanti.",
  "anya-e0804n:156_10": "Etāni pāḷiyā aṭṭhakathāya ca virujjhanti.",
  "anya-e0804n:156_11": "Tathā hi “mokkhanti mārabandhanā.",
  "anya-e0804n:156_12": "Na me samaṇe mokkhasi.",
  "anya-e0804n:156_13": "Mahāyaññaṃ yajissāma,",
  "anya-e0804n:156_14": "evaṃ mokkhāma pāpakā”ti pāḷiyā virujjhanti.",
  "anya-e0804n:156_15": "“Yo naṃ pāti rakkhati,",
  "anya-e0804n:156_16": "taṃ mokkheti moceti āpāyikādīhi dukkhehīti pātimokkho”ti aṭṭhakathāya ca virujjhanti,",
  "anya-e0804n:156_17": "tasmā pāḷiyaṃ “mokkhesi mokkhemā”ti ca avatvā “mokkhasi,",
  "anya-e0804n:156_18": "mokkhāmā”ti suddhakattuvācakaṃ vuttaṃ,",
  "anya-e0804n:156_19": "tañca kho apādānavisayaṃ katvā.",
  "anya-e0804n:156_20": "Aṭṭhakathāyaṃ pana “mokkheti,",
  "anya-e0804n:156_21": "mocetī”ti hetukattuvācakaṃ vuttaṃ,",
  "anya-e0804n:156_22": "tampi apādānavisayaṃyeva katvā.",
  "anya-e0804n:156_23": "Evaṃ imassa dhātuno suddhakattuvisaye akammakabhāvo vidito,",
  "anya-e0804n:156_24": "hetukattuvisaye ekakammakabhāvo vidito muca paca chidādayo viya.",
  "anya-e0804n:156_25": "Mokkhadhātu dvigaṇikoti ce? Na,",
  "anya-e0804n:156_26": "anekesu sāṭṭhakathesu pāḷippadesesu “mokkheti,",
  "anya-e0804n:156_27": "mokkhayatī”ti suddhakatturūpānaṃ adassanatoti daṭṭhabbaṃ.",
  "anya-e0804n:157_0": "Kakkha hasane. Kakkhati.",
  "anya-e0804n:158_0": "Okha rākha lākha dākha dhākha sosanālamatthesu. Okhati. Rākhati. Lākhati. Dākhati. Dhākhati.",
  "anya-e0804n:159_0": "Sākha byāpane. Sākhati. Sākhā.",
  "anya-e0804n:160_0": "Ukha nakha makha rakha lakha rakhi lakhi ikhi rikhi gatyatthā. Ukhati. Nakhati. Makhati. Rakhati. Lakhati. Raṅkhati. Laṅkhati. Iṅkhati. Riṅkhati.",
  "anya-e0804n:161_0": "Rakkha pālane. Rakkhati. Rakkhā,",
  "anya-e0804n:161_1": "rakkhaṇaṃ,",
  "anya-e0804n:161_2": "sīlaṃ rakkhito devadatto,",
  "anya-e0804n:161_3": "sīlaṃ rakkhitaṃ devadattena,",
  "anya-e0804n:161_4": "sīlaṃ rakkhako devadatto.",
  "anya-e0804n:162_0": "Akkha byattisaṅkhātesu. Akkhati, akkhi, akkhaṃ.",
  "anya-e0804n:163_0": "Nikkha cumbane. Nikkhati, nikkhaṃ.",
  "anya-e0804n:164_0": "Nakkha gatiyaṃ. Nakkhati.",
  "anya-e0804n:164_1": "Nakkhattaṃ.",
  "anya-e0804n:164_2": "Ettha nakkhattanti etto ito cāti visamagatiyā agantvā attano vīthiyāva gamanena nakkhanaṃ gamanaṃ tāyati rakkhatīti nakkhattaṃ.",
  "anya-e0804n:164_3": "Porāṇā pana “nakkharanti na nassantīti nakkhattānī”ti kathayiṃsu.",
  "anya-e0804n:164_4": "“Nakkhattaṃ, joti,",
  "anya-e0804n:164_5": "nirikkhaṃ,",
  "anya-e0804n:164_6": "bhaṃ” iccete pariyāyā.",
  "anya-e0804n:165_0": "Vekkha vekkhane. Vekkhati.",
  "anya-e0804n:166_0": "Makkha saṅkhate. Makkhati.",
  "anya-e0804n:167_0": "Takkha tapane. Tapanaṃ saṃvaraṇaṃ. Takkhati.",
  "anya-e0804n:168_0": "Sukkha anādare. Sukkhati.",
  "anya-e0804n:169_0": "Kakhi vakhi makhi kaṅkhāyaṃ.",
  "anya-e0804n:169_1": "Satthari kaṅkhati. Vaṅkhati, maṅkhati.",
  "anya-e0804n:169_2": "“Kaṅkhā kaṅkhāyanā kaṅkhāyitattaṃ vimati vicikicchā dveḷhakaṃ dvedhāpatho saṃsayo anekaṃsagāho āsappanā",
  "anya-e0804n:169_3": "parisappanā apariyogāhanā thambhitattaṃ cittassa manovilekho” iccete kaṅkhāpariyāyā.",
  "anya-e0804n:169_4": "Etesu pana –",
  "anya-e0804n:170_0": "Vattanti lokavohāre, “kaṅkhā vimati saṃsayo;",
  "anya-e0804n:171_0": "Vicikicchā”ti etāni, nāmāniyeva pāyato.",
  "anya-e0804n:172_0": "Kakhi iccāyaṃ. Dhanaṃ kaṅkhati, abhikaṅkhati, nābhikaṅkhāmi maraṇaṃ. Abhikaṅkhitaṃ dhanaṃ.",
  "anya-e0804n:173_0": "Dakhi dhakhi ghoravāsite kaṅkhāyañca. Daṅkhati. Dhaṅkhati.",
  "anya-e0804n:174_0": "Ukkha secane. Ukkhati.",
  "anya-e0804n:175_0": "Kakha hasane. Kakhati.",
  "anya-e0804n:176_0": "Jakkha bhakkhaṇe ca. Hasanānukaḍḍhanatthaṃ cakāro. Jakkhati.",
  "anya-e0804n:177_0": "Likha lekhane. Likhati,",
  "anya-e0804n:177_1": "sallekhati.",
  "anya-e0804n:177_2": "Atisallekhatevāyaṃ samaṇo. Lekhā, lekhanaṃ, lekhako, likhitaṃ,",
  "anya-e0804n:177_3": "sallekhapaṭipatti,",
  "anya-e0804n:177_4": "etā dakhiādikā likhapariyantā “parassabhāsā”ti saddasatthavidū vadanti.",
  "anya-e0804n:178_0": "Dhukkha dhikkha sandīpanakilesanajīvanesu.",
  "anya-e0804n:178_1": "Dhukkhati.",
  "anya-e0804n:178_2": "Dhikkhati.",
  "anya-e0804n:178_3": "Saddasatthavidū pana “dhukkhate dhikkhate”ti attanobhāsaṃ vadanti.",
  "anya-e0804n:178_4": "Tathā ito parāni rūpānipi.",
  "anya-e0804n:179_0": "Rukkha vakkha varaṇe.",
  "anya-e0804n:179_1": "Varaṇaṃ saṃvaraṇaṃ. Rukkhati. Vakkhati. Rukkho, vakkho.",
  "anya-e0804n:179_2": "Ettha ca vakkhoti rukkhoyeva.",
  "anya-e0804n:179_3": "Tathā hi “sādūni ramaṇīyāni,",
  "anya-e0804n:179_4": "santi vakkhā araññajā”ti jātakapāṭho dissati.",
  "anya-e0804n:179_5": "Imāni pana rukkhassa nāmāni –",
  "anya-e0804n:180_0": "“Rukkho mahīruho vakkho, pādapo jagatīruho;",
  "anya-e0804n:181_0": "Ago nago kujo sākhī, sālo ca viṭapī taru;",
  "anya-e0804n:182_0": "Dumo phalī tu phalavā, gaccho tu khuddapādapo”ti.",
  "anya-e0804n:183_0": "Kecettha vadeyyuṃ “nanu ca sālasaddena sālarukkhoyeva vutto,",
  "anya-e0804n:183_1": "nāñño ‘sālā phandanamāluvā’ti payogadassanato,",
  "anya-e0804n:183_2": "atha kimatthaṃ sālasaddena yo koci rukkho vutto”ti?",
  "anya-e0804n:183_3": "Na sālarukkhoyeva sālasaddena vutto,",
  "anya-e0804n:183_4": "atha kho sālarukkhepi vanappatijeṭṭharukkhepi yasmiṃ kasmiñci rukkhepi “sālo”ti vohārassa dassanato aññepi rukkhā vuttā.",
  "anya-e0804n:183_5": "Tathā hi sālarukkhopi “sālo”ti vuccati.",
  "anya-e0804n:183_6": "Yathāha “seyyathāpi bhikkhave gāmassa vā nigamassa vā avidūre mahantaṃ sālavanaṃ,",
  "anya-e0804n:183_7": "tañcassa elaṇḍehi sañchannaṃ.",
  "anya-e0804n:183_8": "Antarena yamakasālāna”nti.",
  "anya-e0804n:183_9": "Vanappatijeṭṭharukkhopi. Yathāha –",
  "anya-e0804n:184_0": "“Taveva deva vijite, tavevuyyānabhūmiyā;",
  "anya-e0804n:185_0": "Ujuvaṃsā mahāsālā, nīlobhāsā manoramā”ti.",
  "anya-e0804n:186_0": "Yo koci rukkhopi.",
  "anya-e0804n:186_1": "Yathāha “atha kho taṃ bhikkhave māluvabījaṃ aññatarasmiṃ sālamūle nipateyyā”ti.",
  "anya-e0804n:186_2": "Atridaṃ vuccati –",
  "anya-e0804n:187_0": "“Sālarukkhe jeṭṭharukkhe,",
  "anya-e0804n:188_0": "Yasmiṃ kasmiñci pādape;",
  "anya-e0804n:189_0": "Sālo iti ravo sālā,",
  "anya-e0804n:190_0": "Sandhāgāre thiyaṃ siyā”ti.",
  "anya-e0804n:191_0": "Sikkha vijjopādāne. Sikkhati. Sikkhā,",
  "anya-e0804n:191_1": "sikkhanaṃ,",
  "anya-e0804n:191_2": "sikkhitaṃ sippaṃ, sikkhako, sikkhito, sekkho, asekkho.",
  "anya-e0804n:191_3": "Kakāralope “sekho asekho”ti rūpāni bhavanti.",
  "anya-e0804n:191_4": "Tattha sikkhitoti sañjātasikkho,",
  "anya-e0804n:191_5": "asikkhīti vā sikkhito,",
  "anya-e0804n:191_6": "tathā hi kattuppayogo dissati “ahaṃ kho pana susikkhito anavayo sake ācariyake kumbhakārakamme”ti.",
  "anya-e0804n:192_0": "Bhikkha yācane.",
  "anya-e0804n:192_1": "Bhikkhati. Bhikkhu, bhikkhā,",
  "anya-e0804n:192_2": "bhikkhanaṃ,",
  "anya-e0804n:192_3": "bhikkhako,",
  "anya-e0804n:192_4": "bhikkhitaṃ bhojanaṃ.",
  "anya-e0804n:192_5": "Ettha pana “bhikkhu yati samaṇo muni pabbajito anagāro tapassī tapodhano” iccetāni pariyāyavacanāni.",
  "anya-e0804n:192_6": "Etesu sāsane “bhikkhū”ti upasampanno vuccati.",
  "anya-e0804n:192_7": "Kadāci pana “bhikkhusataṃ bhojesi,",
  "anya-e0804n:192_8": "bhikkhusahassaṃ bhojesī”tiādīsu sāmaṇerepiupādāya “bhikkhū”ti vohāro pavattati,",
  "anya-e0804n:192_9": "tāpasāpi ca samaṇasaddādīhi vuccanti,",
  "anya-e0804n:192_10": "“ahū atītamaddhāne,",
  "anya-e0804n:192_11": "samaṇo khantidīpano”tiādi ettha nidassanaṃ.",
  "anya-e0804n:193_0": "Dakkha vuddhiyaṃ sīghatte ca. Dakkhati, dakkhiṇā, dakkho.",
  "anya-e0804n:193_1": "Dakkhanti vaddhanti sattā etāya yathādhippetāhi sampattīhi iddhā vuddhā ukkaṃsagatā hontīti dakkhiṇā,",
  "anya-e0804n:193_2": "dātabbavatthu.",
  "anya-e0804n:193_3": "Dakkhati kusalakamme aññasmiñca kiccākicce adandhatāya sīghaṃ gacchatīti dakkho, cheko,",
  "anya-e0804n:193_4": "yo “kusalo”tipi vuccati.",
  "anya-e0804n:194_0": "Dikkha muṇḍiopanayananiyamabbatādesesu.",
  "anya-e0804n:194_1": "Dikkhadhātu muṇḍiye,",
  "anya-e0804n:194_2": "upanayane, niyame, vate,",
  "anya-e0804n:194_3": "ādese ca pavattati. Dikkhati.",
  "anya-e0804n:194_4": "Dikkhito muṇḍo.",
  "anya-e0804n:194_5": "Ettha siyā –",
  "anya-e0804n:194_6": "nanu ca bho sarabhaṅgajātake “gandho isīnaṃ ciradikkhitānaṃ,",
  "anya-e0804n:194_7": "kāyā cuto gacchati mālutenā”ti etasmiṃ padese aṭṭhakathācariyehi “ciradikkhitānanti cirapabbajitāna”nti vuttaṃ.",
  "anya-e0804n:194_8": "Na hi tattha “ciramuṇḍāna”nti vuttaṃ.",
  "anya-e0804n:194_9": "Evaṃ sante kasmā idha “dikkhadhātu muṇḍiye vuttā”ti? Saccaṃ,",
  "anya-e0804n:194_10": "tattha pana dikkhitasaddassa pabbajite vattanato “cirapabbajitāna”nti vuttaṃ,",
  "anya-e0804n:194_11": "na dhātuatthassa vibhāvanatthaṃ.",
  "anya-e0804n:194_12": "Ida pana dhātuatthavibhāvanatthaṃ muṇḍiye vuttā.",
  "anya-e0804n:194_13": "Tāpasā hi muṇḍiyatthavācakena dikkhitasaddena vattuṃ yuttā.",
  "anya-e0804n:194_14": "Tathā hi aṭṭhakathācariyehi cakkavattisuttatthavaṇṇanāyaṃ “kesamassuṃ ohāretvā kāsāyāni vatthāni acchādetvā”ti",
  "anya-e0804n:194_15": "imissā pāḷiyā atthavivaraṇe “tāpasapabbajjaṃ pabbajantāpi hi paṭhamaṃ kesamassuṃ ohārenti,",
  "anya-e0804n:194_16": "tato paṭṭhāya parūḷhakese bandhitvā vivaranti,",
  "anya-e0804n:194_17": "tena vuttaṃ kesamassuṃ ohāretvā”ti evaṃ attho saṃvaṇṇito.",
  "anya-e0804n:195_0": "Ikkha dassanaṅkesu. Ikkhati,",
  "anya-e0804n:195_1": "upekkhati,",
  "anya-e0804n:195_2": "apekkhati. Upekkhā, apekkhā,",
  "anya-e0804n:195_3": "paccavekkhaṇā.",
  "anya-e0804n:195_4": "Kakāralope “upekhā, apekhā,",
  "anya-e0804n:195_5": "upasampadāpekho”ti rūpāni bhavanti.",
  "anya-e0804n:196_0": "Dukkha hiṃsāgatīsu. Dakkhati. Dakkhako.",
  "anya-e0804n:197_0": "Cikkha cakkha viyattiyaṃ vācāyaṃ. Cikkhati,",
  "anya-e0804n:197_1": "ācikkhati,",
  "anya-e0804n:197_2": "abbhācikkhati.",
  "anya-e0804n:197_3": "Ācikkhako. Cakkhati, cakkhu.",
  "anya-e0804n:197_4": "Ettha cakkhūti cakkhatīti cakkhu,",
  "anya-e0804n:197_5": "samavisamaṃ abhibyattaṃ vadantaṃ viya hotīti attho.",
  "anya-e0804n:197_6": "Atha vā “sūpaṃ cakkhati,",
  "anya-e0804n:197_7": "madhuṃ cakkhatī”tiādīsu viya yasmā assādatthopi cakkhusaddo bhavati,",
  "anya-e0804n:197_8": "tasmā “cakkhati viññāṇādhiṭṭhitaṃ rūpaṃ assādentaṃ viya hotī”ti assādatthopi gahetabbo.",
  "anya-e0804n:197_9": "“Cakkhuṃ kho māgaṇḍiyaṃ rūpārāmaṃ rūparataṃ rūpasammudita”nti hi vuttaṃ.",
  "anya-e0804n:197_10": "Satipi sotādīnaṃ saddārāmatādibhāve nirūḷhattā nayane eva cakkhusaddo pavattati paṅkajādisaddā viya padumādīsu.",
  "anya-e0804n:198_0": "Cakkha’kkhi nayanaṃ, locanaṃ diṭṭhi dassanaṃ;",
  "anya-e0804n:199_0": "Pekkhanaṃ acchi pamhaṃ tu, “pakhuma”nti pavuccati.",
  "anya-e0804n:200_0": "Etā rukkhādikā cakkhapariyantā “attanobhāsā”ti saddasatthavidū vadanti.",
  "anya-e0804n:201_0": "Khakārantadhāturūpāni.",
  "anya-e0804n:202_0": "Gakārantadhātu",
  "anya-e0804n:203_0": "Gu karīsussagge. Karīsussaggo vaccakaraṇaṃ. Gavati. Ge sadde. Gāyati. Gītaṃ.",
  "anya-e0804n:204_0": "Vagga gatiyaṃ. Vaggati. Vaggo, vaggitaṃ.",
  "anya-e0804n:204_1": "Ettha samudāyavasena vagganaṃ pavattanaṃ vaggo.",
  "anya-e0804n:204_2": "Vaggitanti gamanaṃ.",
  "anya-e0804n:204_3": "Tathā hi nāgapetavatthuaṭṭhakathāyaṃ “yo so majjhe assatarīrathena catubbhi yuttena suvaggitena.",
  "anya-e0804n:204_4": "Amhākaṃ putto ahu majjhimo so,",
  "anya-e0804n:204_5": "amaccharī dānapatī virocatī”ti imissā pāḷiyā atthaṃ vadantehi “suvaggitenāti sundaragamanenā”ti.",
  "anya-e0804n:204_6": "Kiñci bhiyyo kriyāpadampi ca diṭṭhaṃ “dhunanti vagganti pavattanti cambare”ti.",
  "anya-e0804n:205_0": "Ragi lagi agi vagi magi igi rigi ligi tagi sagi gamane ca.",
  "anya-e0804n:205_1": "Cakāro gatipekkhako. Raṅgati. Raṅgo. Laṅgati. Laṅgo, laṅgī. Aṅgati, aṅgeti. Aṅgo, samaṅgī,",
  "anya-e0804n:205_2": "samaṅgitā, aṅgaṃ, aṅgaṇaṃ. Vaṅgati. Vaṅgo. Maṅgati. Maṅgo, upaṅgo, maṅgalaṃ. Iṅgati. Iṅgitaṃ. Riṅgati. Riṅganaṃ. Liṅgati. Liṅganaṃ.",
  "anya-e0804n:205_3": "Ulliṅgati,",
  "anya-e0804n:205_4": "ulliṅganaṃ. Taṅgati. Taṅganaṃ. Saṅgati. Saṅganaṃ.",
  "anya-e0804n:205_5": "Tattha aṅganti yesaṃ kesañci vatthūnaṃ avayavo,",
  "anya-e0804n:205_6": "sarīrampi kāraṇampi ca vuccati.",
  "anya-e0804n:205_7": "Aṅgaṇanti katthaci kilesā vuccanti “rāgo aṅgaṇa”ntiādīsu.",
  "anya-e0804n:205_8": "Rāgādayo hi aṅganti etehi taṃsamaṅgipuggalā nihīnabhāvaṃ gacchantīti “aṅgaṇānī”ti vuccanti.",
  "anya-e0804n:205_9": "Katthaci malaṃ vā paṅko vā “tasseva rajassa vā aṅgaṇassa vā pahānāya vāyamatī”tiādīsu.",
  "anya-e0804n:205_10": "Añjati makkhetīti hi aṅgaṇaṃ, malādi.",
  "anya-e0804n:205_11": "Katthaci tathārūpo vivaṭappadeso “cetiyaṅgaṇaṃ,",
  "anya-e0804n:205_12": "bodhiyaṅgaṇa”ntiādīsu.",
  "anya-e0804n:205_13": "Añjati tattha ṭhitaṃ atisundaratāya abhibyañjetīti hi aṅgaṇaṃ,",
  "anya-e0804n:205_14": "vivaṭo bhūmippadeso. Iccevaṃ –",
  "anya-e0804n:206_0": "Rāgādīsu kilesesu, paṅke kāyamalamhi ca;",
  "anya-e0804n:207_0": "Vivaṭe bhūmibhāge ca, “aṅgaṇa”nti ravo gato.",
  "anya-e0804n:208_0": "Yugi jugi vajjane. Yuṅgati. Juṅgati.",
  "anya-e0804n:209_0": "Ragi saṅkāyaṃ. Raṅgati.",
  "anya-e0804n:210_0": "Laga saṅgeca. Ca kāro anantaravuttāpekkhako. Lagati. Ca jato na hoti laganaṃ. Baḷise laggo.",
  "anya-e0804n:211_0": "Thagaṃ saṃvaraṇe. Thagati.",
  "anya-e0804n:212_0": "Agga kuṭilagatiyaṃ. Aggatīti aggi, kuṭilaṃ gacchatīti attho.",
  "anya-e0804n:213_0": "Aggi dhūmasikho joti, jātavedo sikhī gini;",
  "anya-e0804n:214_0": "Aggini bhāṇumā tejo, pāvako tivako’nalo.",
  "anya-e0804n:215_0": "Hutāsano dhūmaketu, vessānaro ca accimā;",
  "anya-e0804n:216_0": "Ghatāsano vāyusakho, dahano kaṇhavattani.",
  "anya-e0804n:217_0": "Etā guādikā aggapariyantā “parassabhāsā”ti saddasatthavidū vadanti.",
  "anya-e0804n:218_0": "Gā gatiyaṃ. Gāti.",
  "anya-e0804n:219_0": "Gu sadde. Gavati.",
  "anya-e0804n:220_0": "Gu uggame.",
  "anya-e0804n:220_1": "Uggamo uggamanaṃ pākaṭatā. Gavati.",
  "anya-e0804n:220_2": "Saddasatthavidū panimāsaṃ “gāte gavate”ti attanobhāsattaṃ vadanti.",
  "anya-e0804n:221_0": "Gakārantadhāturūpāni.",
  "anya-e0804n:222_0": "Ghakārantadhātu",
  "anya-e0804n:223_0": "Ghā gandhopādāne. Ghāti. Ghānaṃ.",
  "anya-e0804n:223_1": "Gandhaṃ ghatvā.",
  "anya-e0804n:223_2": "Atrāyaṃ pāḷi “gandhaṃ ghatvā sati muṭṭhā”ti.",
  "anya-e0804n:223_3": "Etissā pana divādigaṇaṃ pattāya “ghāyati ghāyitvā”ti rūpāni bhavanti.",
  "anya-e0804n:224_0": "Ghu abhigamane. Abhigamanaṃ adhigamanaṃ. Ghoti.",
  "anya-e0804n:225_0": "Jaggha hasane. Jagghati, sañjagghati. Sañjagghittho mayā saha. Jagghitumpi na sobhati. Jagghitvā.",
  "anya-e0804n:226_0": "Taggha pālane. Tagghati.",
  "anya-e0804n:227_0": "Sighi āghāne.",
  "anya-e0804n:227_1": "Āghānaṃ ghānena gandhānubhavanaṃ. Siṅghati,",
  "anya-e0804n:227_2": "upasiṅghati.",
  "anya-e0804n:227_3": "Upasiṅghitvā.",
  "anya-e0804n:227_4": "Ārā siṅghāmi vārijaṃ.",
  "anya-e0804n:227_5": "Etā “parassabhāsā”ti saddasatthavidū vadanti.",
  "anya-e0804n:228_0": "Ghu sadde. Ghoti, ghavati.",
  "anya-e0804n:229_0": "Raghi laghi gatyakkhepe.",
  "anya-e0804n:229_1": "Gatyakkhepo gatiyā akkhepo. Raṅghati, laṅghati,",
  "anya-e0804n:229_2": "ullaṅghati. Laṅghitā,",
  "anya-e0804n:229_3": "ullaṅghikāpīti,",
  "anya-e0804n:229_4": "laṅghitvā.",
  "anya-e0804n:230_0": "Maghi ketave ca. Cakāro pubbatthāpekkho. Maṅghati.",
  "anya-e0804n:231_0": "Rāgha lāgha sāmatthiye. Rāghati. Lāghati.",
  "anya-e0804n:232_0": "Dāgha āyāse ca. Āyāso kilamanaṃ. Cakāro sāmatthiyāpekkhako. Dāghati. Nidāgho.",
  "anya-e0804n:233_0": "Silāgha katthane.",
  "anya-e0804n:233_1": "Katthanaṃ pasaṃsanaṃ.",
  "anya-e0804n:233_2": "Silāghati. Silāghā.",
  "anya-e0804n:233_3": "Buddhassa silāghate.",
  "anya-e0804n:233_4": "Silāghitvā.",
  "anya-e0804n:233_5": "“Attanobhāsā”ti saddasatthavidū vadanti.",
  "anya-e0804n:234_0": "Gha kārantadhāturūpāni.",
  "anya-e0804n:235_0": "Iti bhūvādāgaṇe kavaggantadhāturūpāni",
  "anya-e0804n:236_0": "Samattāni.",
  "anya-e0804n:237_0": "Cakārantadhātu",
  "anya-e0804n:238_0": "Idāni cavaggantadhāturūpāni vuccante –",
  "anya-e0804n:239_0": "Suca soke. Socati. Soko, socanā, socaṃ, socanto, socantī, socantaṃ kulaṃ, socitvā.",
  "anya-e0804n:240_0": "Kuca sadde tāre. Tārasaddo accuccasaddo. Kocati. Uccasaddaṃ karotīti attho.",
  "anya-e0804n:241_0": "Kuñca koṭilla’ppībhāvesu. Kuñcati. Kuñcikā, kuñcitakeso. Kuñcitvā.",
  "anya-e0804n:242_0": "Luñca apanayane. Luñcati. Luñcako, luñcituṃ, luñcitvā.",
  "anya-e0804n:243_0": "Añcu gatipūjanāsu.",
  "anya-e0804n:243_1": "Maggaṃ añcati.",
  "anya-e0804n:243_2": "Buddhaṃ añcati.",
  "anya-e0804n:243_3": "Uddhaṃ anuggantvā tiriyaṃ añcitoti tiracchāno.",
  "anya-e0804n:243_4": "Kaṭukañcukatā.",
  "anya-e0804n:244_0": "Vañcu cañcu tañcu gatiyaṃ. Vañcati. Cañcati. Tañcati. Mañcati.",
  "anya-e0804n:244_1": "Santi pādā avañcanā.",
  "anya-e0804n:244_2": "Avañcanāti vañcituṃ gantuṃ asamatthā.",
  "anya-e0804n:245_0": "Gucu gaṇecu theyyakaraṇe. Thenanaṃ theyyaṃ, corikā. Tassa kriyā theyyakaraṇaṃ. Gocati. Gaṇecati.",
  "anya-e0804n:246_0": "Acca pūjāyaṃ accati. Brahmāsurasuraccito.",
  "anya-e0804n:247_0": "Tacca hiṃsāyaṃ. Taccati.",
  "anya-e0804n:248_0": "Cacca jacca paribhāsanavajjanesu. Caccati. Jaccati.",
  "anya-e0804n:249_0": "Kuca saṃpaccanakoṭillapaṭikkamavilekhanesu. Kucati, saṅkucati. Saṅkoco.",
  "anya-e0804n:250_0": "Taca saṃvaraṇe. Saṃvaraṇaṃ rakkhaṇaṃ. Tacati. Taco.",
  "anya-e0804n:251_0": "Dica thutiyaṃ. Dicati.",
  "anya-e0804n:252_0": "Kuca saṅkocane. Kocati, saṅkocati. Saṅkoco.",
  "anya-e0804n:253_0": "Byāca byājikaraṇe. Byājikaraṇaṃ byājikriyā. Byācati.",
  "anya-e0804n:254_0": "Vaca viyattiyaṃ vācāyaṃ.",
  "anya-e0804n:254_1": "Viyattassa esā viyatti,",
  "anya-e0804n:254_2": "tissaṃ viyattiyaṃ vācāyaṃ,",
  "anya-e0804n:254_3": "viyattāyaṃ vācāyanti adhippāyo.",
  "anya-e0804n:254_4": "Viyattassa hi vadato puggalassa vasena vācā viyattā nāma vuccati.",
  "anya-e0804n:254_5": "Yathā pana kucchisaddatiracchānagatādisaddo “abyattasaddo”ti vuccati,",
  "anya-e0804n:254_6": "na evaṃ vacanasaṅkhāto saddo “abyattasaddo”ti vuccati viññātatthattā. “Vatti, vacati, vacanti.",
  "anya-e0804n:254_7": "Vacasi” iccādīni suddhakattupadāni. “Vāceti,",
  "anya-e0804n:254_8": "vācenti” iccādīni hetukattupadāni.",
  "anya-e0804n:254_9": "“Atthābhisamayā dhīro,",
  "anya-e0804n:254_10": "paṇḍitoti pavuccati. Vuccanti.",
  "anya-e0804n:254_11": "Santo sappurisā loke,",
  "anya-e0804n:254_12": "devadhammāti vuccare” iccādīni kammapadāni.",
  "anya-e0804n:254_13": "Garū pana vakārassa ukārādesavasena “uttaṃ uccate uccante”tiādīni icchanti,",
  "anya-e0804n:254_14": "tāni sāsane appasiddhāni,",
  "anya-e0804n:254_15": "sakkaṭabhāsānulomāni.",
  "anya-e0804n:254_16": "Sāsanasmiñhi rakārāgamavisaye nipubbasseva vacassa vassa ukārādeso siddho “nirutti, niruttaṃ,",
  "anya-e0804n:254_17": "nerutta”nti. Vacanaṃ, vācā, vaco, vacī, vuttaṃ, pavuttaṃ,",
  "anya-e0804n:254_18": "vuccamānaṃ,",
  "anya-e0804n:254_19": "adhivacanaṃ,",
  "anya-e0804n:254_20": "vattabbaṃ,",
  "anya-e0804n:254_21": "vacanīyaṃ,",
  "anya-e0804n:254_22": "imāni nāmikapadāni. Vattuṃ, vattave, vatvā, vatvāna,",
  "anya-e0804n:254_23": "imāni tumantādīni “parassabhāsā”ti saddasatthavidū vadanti.",
  "anya-e0804n:255_0": "Tattha vattīti vadati.",
  "anya-e0804n:255_1": "Ākhyātapadañhetaṃ.",
  "anya-e0804n:255_2": "Atthasaṃvaṇṇakehipi “vatti etāyāti vācā”ti nibbacanamudāhaṭaṃ.",
  "anya-e0804n:255_3": "Saddasatthe ca tādisaṃ ākhyātapadaṃ diṭṭhaṃ.",
  "anya-e0804n:255_4": "Ettha paneke vadanti “vacati,",
  "anya-e0804n:255_5": "vacantītiādīni kriyāpadarūpāni buddhavacane aṭṭhakathāṭīkāsu satthesu ca anāgatattā chaḍḍetabbānī”ti. Tanna,",
  "anya-e0804n:255_6": "yasmā sāsane “avaca,",
  "anya-e0804n:255_7": "avaciṃsū”ti suddhakattupadāni ca “vāceti,",
  "anya-e0804n:255_8": "vācentī”tiādīni hetukattupadāni ca dissanti,",
  "anya-e0804n:255_9": "tasmā buddhavacanādīsu anāgatānipi “vacati,",
  "anya-e0804n:255_10": "vacantī”tiādīni rūpāni gahetabbāni. Vaceyya, vuccatu, vucceyya.",
  "anya-e0804n:255_11": "Sesaṃ sabbaṃ sabbattha vitthārato gahetabbaṃ.",
  "anya-e0804n:256_0": "Parokkhārūpāni vadāma – vaca, vacu. Vace, vacittha. Vacaṃ, vacimha. Vacittha, vacire. Vacittho, vacivho. Vaciṃ, vacimhe.",
  "anya-e0804n:257_0": "Hiyyattanīrūpāni vadāma – avacā, avacū. Avaco,",
  "anya-e0804n:257_1": "avacuttha. Avocaṃ, avacumha.",
  "anya-e0804n:257_2": "Avacuttha,",
  "anya-e0804n:257_3": "avacutthuṃ. Avacase,",
  "anya-e0804n:257_4": "avacuvhaṃ. Avaciṃ,",
  "anya-e0804n:257_5": "avacamhase.",
  "anya-e0804n:258_0": "Ajjatanīrūpāni vadāma – avaci, avocuṃ, avaciṃsu. Avoco,",
  "anya-e0804n:258_1": "avocuttha. Avociṃ, avocumha. Avocā, avocu. Avacase, avocivaṃ. Avocaṃ, avocimhe.",
  "anya-e0804n:259_0": "Bhavissantīrūpāni vadāma – vakkhati,",
  "anya-e0804n:259_1": "vakkhanti. Vakkhasi,",
  "anya-e0804n:259_2": "vakkhatha. Vakkhāmi, vakkhāma. Vakkhate,",
  "anya-e0804n:259_3": "vakkhante. Vakkhase,",
  "anya-e0804n:259_4": "vakkhavhe.",
  "anya-e0804n:259_5": "Vakkhassaṃ vakkhamhe.",
  "anya-e0804n:260_0": "Imesaṃ pana padānaṃ “kathessati,",
  "anya-e0804n:260_1": "kathessantī”tiādinā attho vattabbo.",
  "anya-e0804n:260_2": "Vakkha roseti dhātussa ca “vakkhati,",
  "anya-e0804n:260_3": "vakkhanti.",
  "anya-e0804n:260_4": "Vakkhasī”tiādīni vatvā avasāne uttamapurisekavacanaṭṭhāne “vakkhemī”ti vattabbaṃ.",
  "anya-e0804n:260_5": "Attho panimesaṃ “rosati,",
  "anya-e0804n:260_6": "rosantī”tiādinā vattabbo.",
  "anya-e0804n:260_7": "Ayaṃ vacavakkhadhātūnaṃ bhavissantīvattamānāvasena rūpasaṃsandanānayo.",
  "anya-e0804n:260_8": "Aparānipi vacadhātussa bhavissantī sahitāni rūpāni bhavanti –",
  "anya-e0804n:260_9": "vakkhissati,",
  "anya-e0804n:260_10": "vakkhissanti.",
  "anya-e0804n:260_11": "Vakkhissasi,",
  "anya-e0804n:260_12": "vakkhissatha.",
  "anya-e0804n:260_13": "Vakkhissāmi,",
  "anya-e0804n:260_14": "vakkhissāma.",
  "anya-e0804n:260_15": "Vakkhissate,",
  "anya-e0804n:260_16": "vakkhissante.",
  "anya-e0804n:260_17": "Vakkhissase,",
  "anya-e0804n:260_18": "vakkhissavhe.",
  "anya-e0804n:260_19": "Vakkhissaṃ,",
  "anya-e0804n:260_20": "vakkhissāmhe.",
  "anya-e0804n:261_0": "Atrāyaṃ pāḷi –",
  "anya-e0804n:262_0": "“Abhītakappe caritaṃ, ṭhapayitvā bhavābhave;",
  "anya-e0804n:263_0": "Imamhi kappe caritaṃ, pavakkhissaṃ suṇohi me”ti.",
  "anya-e0804n:264_0": "Gadratapañhepi “rājā tumhehi saddhiṃ paṭisanthāraṃ katvā gahapati patirūpaṃ āsanaṃ ñatvā nisīdathāti vakkhissatī”ti evamādiaṭṭhakathāpāṭho dissati,",
  "anya-e0804n:264_1": "tasmāyeva edisī padamālā racitā.",
  "anya-e0804n:264_2": "Vakkha roseti dhātussapi bhavissantīsahitāni rūpāni “vakkhissati,",
  "anya-e0804n:264_3": "vakkhissantī”tiādīni bhavanti.",
  "anya-e0804n:264_4": "Attho panimesaṃ “rosissati,",
  "anya-e0804n:264_5": "rosissantī”tiādinā vattabbo.",
  "anya-e0804n:264_6": "Ayaṃ vacavakkhadhātūnaṃ bhavissantīvaseneva rūpasaṃsandanānayo.",
  "anya-e0804n:265_0": "Avacissā, vacissā,",
  "anya-e0804n:265_1": "avacissaṃsu,",
  "anya-e0804n:265_2": "vacissaṃsu.",
  "anya-e0804n:265_3": "Sesaṃ sabbaṃ neyyaṃ.",
  "anya-e0804n:265_4": "Idha pana vuttasaddassa atthuddhāraṃ vattabbampi avatvā upariyeva kathessāma ito ativiya vattabbaṭṭhānattā.",
  "anya-e0804n:266_0": "Cu cavane. Cavati. Kārite “cāvetī”ti rūpaṃ. Devakāyā cuto. Cutaṃ padumaṃ. Cavituṃ, cavitvā.",
  "anya-e0804n:267_0": "Loca dassane. Locati. Locanaṃ.",
  "anya-e0804n:268_0": "Seca secane. Secati.",
  "anya-e0804n:269_0": "Saca viyattiyaṃ vācāyaṃ. Sacati.",
  "anya-e0804n:270_0": "Kaca bandhane. Kacati.",
  "anya-e0804n:271_0": "Maca muci kakkane.",
  "anya-e0804n:271_1": "Kakkanaṃ sarīre ubbaṭṭanaṃ. Macati. Muñcati.",
  "anya-e0804n:271_2": "Maci dhāraṇucchāyapūjanesu.",
  "anya-e0804n:271_3": "Dhāraṇaṃ ucchāyo pūjananti tayo atthā.",
  "anya-e0804n:271_4": "Tattha ucchāyo malaharaṇaṃ. Mañcati. Mañco, mañcanaṃ.",
  "anya-e0804n:271_5": "Mañcati puggalaṃ dhāretīti mañco.",
  "anya-e0804n:272_0": "Paca byattikaraṇe. Pacati. Pāko, paripāko, vipāko, pakkaṃ phalaṃ.",
  "anya-e0804n:273_0": "Thuca pasāde. Thocati.",
  "anya-e0804n:274_0": "Vaca vaci dittiyaṃ. Vacati. Vañcati.",
  "anya-e0804n:275_0": "Ruca dittiyaṃ rocane ca.",
  "anya-e0804n:275_1": "Ditti sobhā.",
  "anya-e0804n:275_2": "Rocanaṃ ruci. Rocati. Verocano.",
  "anya-e0804n:275_3": "Samaṇassa rocate saccaṃ.",
  "anya-e0804n:275_4": "Tassa te saggakāmassa,",
  "anya-e0804n:275_5": "ekattamuparocitaṃ.",
  "anya-e0804n:275_6": "Ayañca divādigaṇe ruciatthaṃ gahetvā “ruccatī”ti rūpaṃ janeti.",
  "anya-e0804n:275_7": "Tena “gamanaṃ mayha ruccatī”ti pāḷi dissati.",
  "anya-e0804n:275_8": "Curādigaṇe pana ruciatthaṃ gahetvā “roceti rocayatī”ti rūpāni janeti.",
  "anya-e0804n:275_9": "Tena “kiṃ nu jātiṃ na rocesī”tiādikā pāḷiyo dissanti.",
  "anya-e0804n:275_10": "Tegaṇikoyaṃ dhātu.",
  "anya-e0804n:276_0": "Paca saṃpāke. Pacati, pacanti. Saddasatthavidū pana “attanobhāsā”ti vadanti.",
  "anya-e0804n:277_0": "Añca byayagatiyaṃ. Byayagati vināsagati. Añcati.",
  "anya-e0804n:278_0": "Yāca yācanāyaṃ.",
  "anya-e0804n:278_1": "Brāhmaṇo nāgaṃ maṇiṃ yācati.",
  "anya-e0804n:278_2": "Nāgo maṇiṃ yācito brāhmaṇena.",
  "anya-e0804n:278_3": "Te taṃ asse ayācisuṃ.",
  "anya-e0804n:278_4": "So taṃ rathamayācatha.",
  "anya-e0804n:278_5": "Devadattaṃ āyācati.",
  "anya-e0804n:278_6": "Evaṃ suddhakattari rūpāni bhavanti.",
  "anya-e0804n:278_7": "Brāhmaṇo brāhmaṇena nāgaṃ maṇiṃ yāceti, yācayati, yācāpeti,",
  "anya-e0804n:278_8": "yācāpayati.",
  "anya-e0804n:278_9": "Evaṃ hetukattari.",
  "anya-e0804n:278_10": "Rājā brāhmaṇena dhanaṃ yāciyati,",
  "anya-e0804n:278_11": "yācayiyati,",
  "anya-e0804n:278_12": "yācāpiyati,",
  "anya-e0804n:278_13": "yācāpayiyati.",
  "anya-e0804n:278_14": "Evaṃ kammani. Yācaṃ, yācanto, yācantī,",
  "anya-e0804n:278_15": "yācantaṃ kulaṃ. Yācamāno, yācamānā,",
  "anya-e0804n:278_16": "yācamānaṃ kulaṃ. Yācako, yācanā,",
  "anya-e0804n:278_17": "yācitabbaṃ, yācituṃ,",
  "anya-e0804n:278_18": "yācitvāna, yācituna, yāciya, yāciyāna.",
  "anya-e0804n:278_19": "Evaṃ nāmikapadāni tumantādīni ca bhavanti.",
  "anya-e0804n:279_0": "Paca pāke.",
  "anya-e0804n:279_1": "Odanaṃ pacati.",
  "anya-e0804n:279_2": "“Ubhayatobhāsā”ti saddasatthavidū vadanti.",
  "anya-e0804n:279_3": "Yathā pana sāsane “paṇḍitoti pavuccatī”ti vacadhātussa kammani rūpaṃ pasiddhaṃ,",
  "anya-e0804n:279_4": "na tathā pacadhātussa.",
  "anya-e0804n:279_5": "Evaṃ santepi garū “tayā paccate odano”ti tassa kammani rūpaṃ vadanti.",
  "anya-e0804n:279_6": "Sāsane pana avisesato “paccate”ti vā “paccatī”ti vā vuttassapi padassa akammakoyeva divādigaṇiko payogo icchitabbo “devadatto niraye paccati.",
  "anya-e0804n:279_7": "Yāva pāpaṃ na paccatī”tiādidassanato.",
  "anya-e0804n:279_8": "Kecettha vadeyyuṃ “sayameva pīyate pānīyantiādi viya bhūvādigaṇapakkhiko kammakattuppayogo esa,",
  "anya-e0804n:279_9": "tasmā ‘sayamevā’ti padaṃ ajjhāharitvā ‘sayameva devadatto paccatī’tiādinā attho vattabbo”ti tanna,",
  "anya-e0804n:279_10": "“sayameva pīyate pānīya”nti ettha hi pānīyaṃ manussā pivanti,",
  "anya-e0804n:279_11": "na pānīyaṃ pānīyaṃ pivati.",
  "anya-e0804n:279_12": "Manusseheva taṃ pīyate, na sayaṃ.",
  "anya-e0804n:279_13": "Evaṃ parassa pānakriyaṃ paṭicca kammabhūtampi taṃ sukarapānakriyāvasena sukarattā attanāva sijjhantaṃ",
  "anya-e0804n:279_14": "viya hotīti “sayameva pīyate pānīya”nti rūḷhiyā payogo kato.",
  "anya-e0804n:280_0": "“Sayameva kaṭo kariyate”ti etthāpi kaṭaṃ manussā karonti,",
  "anya-e0804n:280_1": "na kaṭaṃ kaṭo karoti.",
  "anya-e0804n:280_2": "Manusseheva kaṭo kariyate, na sayaṃ.",
  "anya-e0804n:280_3": "Evaṃ parassa karaṇakriyaṃ paṭicca kammabhūtopi so sukaraṇa kriyāvasena sukarattā attanāva sijjhanto viya",
  "anya-e0804n:280_4": "hotīti “sayameva kaṭo kariyate”ti rūḷhiyā payogo kato.",
  "anya-e0804n:281_0": "Ettha yathā sayaṃsaddo pānīyaṃ pānīyeneva pīyate,",
  "anya-e0804n:281_1": "na amhehi.",
  "anya-e0804n:281_2": "Kaṭo kaṭeneva kariyate,",
  "anya-e0804n:281_3": "na amhehīti sakammakavisayattā payogānaṃ aññassa kriyāpaṭisedhanasaṅkhātaṃ atthavisesaṃ vadati,",
  "anya-e0804n:281_4": "na tathā “devadatto niraye paccati,",
  "anya-e0804n:281_5": "kammaṃ paccatī”tiādīsu tumhehi ajjhāharito sayaṃsaddo atthavisesaṃ vadati akammakavisayattā etesaṃ payogānaṃ.",
  "anya-e0804n:281_6": "Evaṃ “devadatto”tiādikassa paccattavacanassa akammakakattuvācakattā kammarahitasuddhakattuvācakattā ca",
  "anya-e0804n:281_7": "“paccatī”ti idaṃ divādigaṇikarūpanti daṭṭhabbaṃ.",
  "anya-e0804n:281_8": "Pacadhātu saddasatthe divādigaṇa vutto natthīti ce?",
  "anya-e0804n:281_9": "Natthi vā atthi vā,",
  "anya-e0804n:281_10": "kimettha saddasatthaṃ karissati,",
  "anya-e0804n:281_11": "pāḷi eva pamāṇaṃ,",
  "anya-e0804n:281_12": "tasmā mayaṃ lokavohārakusalassa bhagavato pāḷinayaññeva gahetvā imaṃ pacadhātuṃ divādigaṇepi pakkhipissāma.",
  "anya-e0804n:281_13": "Tathā hi dhammapālācariya anuruddhācariyādīhi abhisaṅkhatā divādigaṇikappayogā dissanti –-",
  "anya-e0804n:282_0": "Ñāṇayuttavaraṃ tattha, datvā sandhiṃ tihetukaṃ;",
  "anya-e0804n:283_0": "Pacchā paccati pākānaṃ, pavatte aṭṭhake duve.",
  "anya-e0804n:284_0": "Asaṅkhāraṃ sasaṅkhāra-vipākāni ca paccati",
  "anya-e0804n:285_0": "Iccevamādayo.",
  "anya-e0804n:285_1": "Ettha pana tesaṃ idameva pāḷiyā na sameti.",
  "anya-e0804n:285_2": "Ye curādigaṇamhi sakammakabhāvena bhūvādigaṇe ca akammakabhāvena pavattassa bhūdhātusseva bhūvādigaṇe",
  "anya-e0804n:285_3": "pavattassa sakamakassapi sato divādigaṇaṃ patvā akammakabhūtassa pacadhātussa sakammakattamicchanti.",
  "anya-e0804n:285_4": "Etañhi sāṭṭhakathe tepiṭake buddhavacane kuto labbhā,",
  "anya-e0804n:285_5": "tasmā bhagavato pāvacane sotūnaṃ saṃsayasamugghāṭatthaṃ ettha imaṃ nītiṃ paṭṭhapema –",
  "anya-e0804n:286_0": "Vināpi upasaggena, gaṇanānattayogato;",
  "anya-e0804n:287_0": "Sakammākammakā honti, dhātū pacabhidādayo.",
  "anya-e0804n:288_0": "Puriso odanaṃ pacati.",
  "anya-e0804n:288_1": "Sa bhūtapacaniṃ paci.",
  "anya-e0804n:288_2": "Odano paccati.",
  "anya-e0804n:288_3": "Kammaṃ paccati.",
  "anya-e0804n:288_4": "Vīhisīsaṃ paccati.",
  "anya-e0804n:288_5": "Rukkhaphalāni paccanti.",
  "anya-e0804n:288_6": "Nāgo pākāraṃ bhindati.",
  "anya-e0804n:288_7": "Taḷākapāḷi bhijjati.",
  "anya-e0804n:288_8": "Bhijjanadhammaṃ bhijjati.",
  "anya-e0804n:288_9": "Ettha ca sayaṃsaddaṃ ajjhāharitvā “sayameva odano paccatī”tiādinā vuttepi “puriso sayameva pāṇaṃ hanati.",
  "anya-e0804n:288_10": "Bhagavā sayameva ñeyyadhammaṃ abujjhī”ti payogesu parassa āṇattisambhūtahananakriyāpaṭisedhamiva paropadesasambhūtabujjhanakriyāpaṭisedhanamiva",
  "anya-e0804n:288_11": "ca aññassa kriyāpaṭisedhanavasena vuttattā yo sayaṃsaddavasena kammakattubhāvaparikappo,",
  "anya-e0804n:288_12": "taṃ na pamāṇaṃ.",
  "anya-e0804n:288_13": "Sayaṃsaddo hi suddhakattuatthepi dissati,",
  "anya-e0804n:288_14": "na kevalaṃ “sayameva pīyate pānīya”ntiādīsu kammattheyeva,",
  "anya-e0804n:288_15": "tasmā sāsanānurūpena attho gahetabbo nayaññūhi.",
  "anya-e0804n:289_0": "Vināpi upasaggena, vināpi ca gaṇantaraṃ;",
  "anya-e0804n:290_0": "Sakammākammakā honti, atthato divuādayo.",
  "anya-e0804n:291_0": "Kāmaguṇehi dibbati. Paccāmitte dibbati. Aññānipi yojetabbāni.",
  "anya-e0804n:292_0": "Gaṇantarañcopasaggaṃ, vināpi atthanānataṃ;",
  "anya-e0804n:293_0": "Payogato sakammā ca, akammā ca gamādayo.",
  "anya-e0804n:294_0": "Puriso maggaṃ gacchati. Gambhīresupi atthesu ñāṇaṃ gacchati. Dhammaṃ carati. Tattha tattha carati.",
  "anya-e0804n:295_0": "Gaṇantarañcopasaggaṃ, payogañcatthanānataṃ;",
  "anya-e0804n:296_0": "Vināpi tividhā honti, disādī rūpabhedato.",
  "anya-e0804n:297_0": "Pāsādaṃ passati, pāsādaṃ dakkhati pāsādo dissati. Aññānipi yojetabbāni.",
  "anya-e0804n:298_0": "Sabhāvato sakammā tu, rudadhātādayo matā;",
  "anya-e0804n:299_0": "Sabhāvato akammā ca, nandadhātādayo matā.",
  "anya-e0804n:300_0": "Mataṃ vā amma rodanti, idha nandati pecca nandati.",
  "anya-e0804n:301_0": "Upasaggavaseneke, sakammāpi akammakā;",
  "anya-e0804n:302_0": "Sambhavanti tathekacce, akammāpi sakammakā.",
  "anya-e0804n:303_0": "Ekacce tupasaggehi, sakammā ca sakammakā;",
  "anya-e0804n:304_0": "Akammakā akammā ca, esatthopettha dīpito;",
  "anya-e0804n:305_0": "Puriso gāmā niggacchati,",
  "anya-e0804n:305_1": "dhanaṃ adhigacchati,",
  "anya-e0804n:305_2": "puriso pāṇaṃ abhibhavati,",
  "anya-e0804n:305_3": "himavatā pabhavanti mahānadiyo.",
  "anya-e0804n:305_4": "Aññānipi payogāni yojetabbāni.",
  "anya-e0804n:306_0": "Tattha yadi sāsane pacadhātussa kammani rūpaṃ siyā,",
  "anya-e0804n:306_1": "“purisena kammaṃ kariyatī”ti payogo viya “purisena odano paciyatī”ti payogo icchitabbo.",
  "anya-e0804n:306_2": "Ye pana garū “tayā paccate odano”tiādīni icchanti,",
  "anya-e0804n:306_3": "te saddasatthanayaṃ nissāya vadanti maññe.",
  "anya-e0804n:306_4": "Evaṃ santepi upaparikkhitvā yuttāni ce,",
  "anya-e0804n:306_5": "gahetabbāni.",
  "anya-e0804n:306_6": "Kārite “puriso purisena purisaṃ vā odanaṃ pāceti, pācayati, pācāpeti,",
  "anya-e0804n:306_7": "pācāpayati.",
  "anya-e0804n:306_8": "Purisena puriso odanaṃ pāciyati,",
  "anya-e0804n:306_9": "pācayiyati,",
  "anya-e0804n:306_10": "pācāpiyati,",
  "anya-e0804n:306_11": "pācāpayiyatī”ti rūpāni bhavanti.",
  "anya-e0804n:306_12": "“Yathā daṇḍena gopālo,",
  "anya-e0804n:306_13": "gāvaṃ pāceti gocara”ntiādīsu aññopi attho daṭṭhabbo.",
  "anya-e0804n:307_0": "Pacaṃ, pacanto, pacantī, pacamāno, pacamānā. Pātabbaṃ, pacitaṃ,",
  "anya-e0804n:307_1": "pacitabbaṃ,",
  "anya-e0804n:307_2": "pacanīyaṃ, pacituṃ, pacitvā.",
  "anya-e0804n:307_3": "Ettha ca “imassa maṃsañca pātabba”nti payogo udāharaṇaṃ. “Pacati, pacanti.",
  "anya-e0804n:307_4": "Pacasī”tiādi padakkamo subodho.",
  "anya-e0804n:308_0": "Sica gharaṇe. Secati, seko, “ubhatobhāsā”ti vadanti.",
  "anya-e0804n:309_0": "Imāni cakārantadhāturūpāni.",
  "anya-e0804n:310_0": "Chakārantadhātu",
  "anya-e0804n:311_0": "Parassabhāsādibhāvaṃ, sabbesaṃ dhātunaṃ ito;",
  "anya-e0804n:312_0": "Paraṃ na byākarissaṃ so, sāsane īrito na hi.",
  "anya-e0804n:313_0": "Chu chedane. Choti. Chotvāna moḷiṃ varagandhavāsitaṃ. Acchocchuṃvata bho rukkhaṃ.",
  "anya-e0804n:314_0": "Milecha aviyattāyaṃ vācāyaṃ.",
  "anya-e0804n:314_1": "Milecchati, milakkhu.",
  "anya-e0804n:314_2": "Paccantimesu janapadesu paccājāto hoti milakkhūsu aviññātāresu.",
  "anya-e0804n:315_0": "Vachi icchāyaṃ. Vañchati. Vañchitaṃ dhanaṃ.",
  "anya-e0804n:316_0": "Achi āyāme. Añcati. Dīghaṃ vā añchanto dīghaṃ añchāmīti pajānāti.",
  "anya-e0804n:317_0": "Huccha koṭille. Hucchati.",
  "anya-e0804n:318_0": "Muccha mohamucchāsu. Mucchati. Mucchito visavegena, visaññī samapajjatha. Mucchā, mucchitvā.",
  "anya-e0804n:319_0": "Phucha visaraṇe phochati.",
  "anya-e0804n:320_0": "Yucha pamāde. Yucchati.",
  "anya-e0804n:321_0": "Uchi uñche. Uñcho pariyesanaṃ. Uñchati. Uñchācariyāya īhatha.",
  "anya-e0804n:322_0": "Ucha pipāsāyaṃ. Uchati.",
  "anya-e0804n:323_0": "Puccha pañhe pucchati. Pucchitā, pucchako, puṭṭho, pucchito, pucchā.",
  "anya-e0804n:323_1": "Bhikkhu vinayadharaṃ pañhaṃ pucchati. Pucchi,",
  "anya-e0804n:323_2": "pucchituṃ.",
  "anya-e0804n:323_3": "Pucchitvā.",
  "anya-e0804n:323_4": "Ettha ca pañcavidhā pucchā adiṭṭhajotanāpucchā diṭṭhasaṃsandanāpucchā vimaticchedanāpucchā anumatipucchā kathetukamyatāpucchāti.",
  "anya-e0804n:323_5": "Tāsaṃ nānattaṃ aṭṭhasāliniyādito gahetabbaṃ.",
  "anya-e0804n:324_0": "Viccha gatiyaṃ. Vicchati. Vicchikā.",
  "anya-e0804n:325_0": "Vacchu chedane. Vucchati. Vuttā, vuttavā, vuttasiro. Vakāragatassa akārassa uttaṃ.",
  "anya-e0804n:326_0": "Vuttasaddo kesoharaṇepi dissati “kāpaṭiko māṇavo daharo vuttasiro”tiādīsu.",
  "anya-e0804n:326_1": "Ettha ca sirasaddena siroruhā vuttā yathā mañcasaddena mañcaṭṭhā,",
  "anya-e0804n:326_2": "cakkhusaddena ca cakkhunissitaṃ viññāṇaṃ.",
  "anya-e0804n:326_3": "Ropitepi “yathā sāradikaṃ bījaṃ,",
  "anya-e0804n:326_4": "khette vuttaṃ virūhatī”tiādīsu.",
  "anya-e0804n:326_5": "Kathitepi “vuttamidaṃ bhagavatā,",
  "anya-e0804n:326_6": "vuttamarahatā”tiādisu.",
  "anya-e0804n:326_7": "Atridaṃ vuccati –",
  "anya-e0804n:327_0": "Vacchuvapavacavasā, vuttasaddo pavattati;",
  "anya-e0804n:328_0": "Kesohāre ropite ca, kathite ca yathākkamanti.",
  "anya-e0804n:329_0": "Aparo nayo –",
  "anya-e0804n:329_1": "vuttasaddo “no ca kho paṭivutta”ntiādīsu vāpasamīkaraṇe dissati.",
  "anya-e0804n:329_2": "“Pannalomo paradattavutto”tiādīsu jīvitavuttiyaṃ.",
  "anya-e0804n:329_3": "“Paṇḍupalāso bandhanā pavutto”tiādīsu apagame.",
  "anya-e0804n:329_4": "“Gītaṃ pavuttaṃ samīhita”ntiādīsu pāvacanavasena pavattite.",
  "anya-e0804n:329_5": "Loke pana “vutto pārāyano”tiādīsu ajjhene dissati,",
  "anya-e0804n:329_6": "atridaṃ vuccati",
  "anya-e0804n:330_0": "“Vāpasamīkaraṇe ca, atho jīvitavuttiyaṃ;",
  "anya-e0804n:331_0": "Apagame pāvacana-vasena ca pavattite;",
  "anya-e0804n:332_0": "Ajjhene cevametesu, vuttasaddo padissatī”ti.",
  "anya-e0804n:333_0": "Aparopi nayo –",
  "anya-e0804n:333_1": "vuttasaddo saupasaggoca anupasaggo ca vapane vāpasamīkaraṇe kesohāre jīvitavuttiyaṃ pamuttabhāve pāvacanavasena",
  "anya-e0804n:333_2": "pavattite ajjhene kathaneti evamādīsu dissati.",
  "anya-e0804n:333_3": "Tathā hesa –",
  "anya-e0804n:334_0": "“Gāvo tassa pajāyanti, khette vuttaṃ virūhati;",
  "anya-e0804n:335_0": "Vuttānaṃ phalamasnāti, yo mittānaṃ na dubbhatī”ti",
  "anya-e0804n:336_0": "Ādīsu vapane āgato.",
  "anya-e0804n:336_1": "“No ca kho paṭivutta”ntiādīsu aṭṭhadantakādīhi vāpasamīkaraṇe.",
  "anya-e0804n:336_2": "“Kāpaṭiko māṇavo daharo vuttasiro”tiādīsu kesoharaṇe.",
  "anya-e0804n:336_3": "“Pannalomo paradattavutto migabhūtena cetasā viharatī”tiādīsu jīvitavuttiyaṃ.",
  "anya-e0804n:336_4": "“Seyyathāpi nāma paṇḍupalāso bandhanā pavutto abhabbo haritatthāyā”tiādīsu bandhanato pamuttabhāve.",
  "anya-e0804n:336_5": "“Yesamidaṃ etarahi porāṇaṃ mantapadaṃ gītaṃ pavuttaṃ samīhita”ntiādīsu pāvacanabhāvena pavattite.",
  "anya-e0804n:336_6": "Loke pana “vutto gaṇo,",
  "anya-e0804n:336_7": "vutto pārāyano”tiādīsu ajjhene.",
  "anya-e0804n:336_8": "“Vuttaṃ kho panetaṃ bhagavatā,",
  "anya-e0804n:336_9": "dhammadāyādā me bhikkhave bhavatha,",
  "anya-e0804n:336_10": "mā āmisadāyādā”tiādīsu kathane.",
  "anya-e0804n:336_11": "Atridaṃ vuccati –",
  "anya-e0804n:337_0": "Vapa vatu vacchuvaca-dhātūnaṃ vasato mato;",
  "anya-e0804n:338_0": "Sopasaggo nopasaggo, vuttasaddo yathārahaṃ.",
  "anya-e0804n:339_0": "Vapane ca vāpasamī-karaṇe muṇḍatāya ca;",
  "anya-e0804n:340_0": "Jīvavutyaṃ pamuttatthe, vasā pāvacanassa tu;",
  "anya-e0804n:341_0": "Pavattite ca ajjhene, kathane cāti lakkhaye;",
  "anya-e0804n:342_0": "Taccha tanukaraṇe. Tacchati. Tacchako dāruṃ.",
  "anya-e0804n:343_0": "Chakārantadhāturūpāni.",
  "anya-e0804n:344_0": "Jakārantadhātu",
  "anya-e0804n:345_0": "Jijaye. Jeti. Jayati,",
  "anya-e0804n:345_1": "parājayati.",
  "anya-e0804n:345_2": "Dhammaṃ caranto sāmikaṃ parājeti.",
  "anya-e0804n:345_3": "Dhammaṃ caranto parajjati.",
  "anya-e0804n:345_4": "Rājānaṃ jayāpesuṃ.",
  "anya-e0804n:345_5": "Jayāpetvā.",
  "anya-e0804n:345_6": "Ettha jayāpesunti “jayatu bhava”nti āsīsavacanaṃ vadiṃsūti attho. Jayanaṃ, jitaṃ, jayo, vijitaṃ, jino, jetā, jeto,",
  "anya-e0804n:345_7": "jito māro,",
  "anya-e0804n:345_8": "māraṃ jito, jitavā, jitāvī, vijitāvī, māraji, lokaji, odhijino,",
  "anya-e0804n:345_9": "anodhijino, jito. Vijito, jetuṃ, vijetuṃ, jitvā, vijitvā.",
  "anya-e0804n:345_10": "Imassa pana dhātussa kiyādigaṇaṃ pattassa “jināti jinitvā”tyādīni rūpāni bhavanti.",
  "anya-e0804n:346_0": "Ji abhibhavane. Jeti. Jino.",
  "anya-e0804n:346_1": "Pubbe viya rūpāni.",
  "anya-e0804n:346_2": "Ettha ca “tumhehi ānanda sappurisehi vijitaṃ,",
  "anya-e0804n:346_3": "pacchimā janatāsālimaṃsodanaṃ atimaññissatī”ti pāḷi abhibhavanatthasādhakā.",
  "anya-e0804n:346_4": "Ettha hi vijitanti adhibhūtanti attho.",
  "anya-e0804n:347_0": "Ju gatiyaṃ.",
  "anya-e0804n:347_1": "Ettha sīghagati adhippetā. Javati. Javanaṃ, javo, javaṃ, javanto,",
  "anya-e0804n:347_2": "javanacittaṃ,",
  "anya-e0804n:347_3": "javanapañño,",
  "anya-e0804n:347_4": "javanahaṃso.",
  "anya-e0804n:347_5": "Manojavaṃ gacchati yenakāmaṃ.",
  "anya-e0804n:348_0": "Jekhaye. Jīyati.",
  "anya-e0804n:348_1": "Ekārassa īyādeso.",
  "anya-e0804n:348_2": "Sāsanānurūpena “kiṃ maṃ dhanena jīyethā”ti hi pāḷi dissati.",
  "anya-e0804n:348_3": "Saddasatthavidū pana “jāyatī”ti rūpaṃ vadanti.",
  "anya-e0804n:349_0": "Sajja gatiyaṃ. Sajjati.",
  "anya-e0804n:350_0": "Kuju khuju theyyakaraṇe. Kojati. Khojati.",
  "anya-e0804n:351_0": "Vaja gatiyaṃ.",
  "anya-e0804n:351_1": "Dhaja dhaji ca. Vajati. Abbajati.",
  "anya-e0804n:351_2": "Manussattañca abbaje. Vajo, vajanaṃ,",
  "anya-e0804n:351_3": "pavajanaṃ, pabbajjā,",
  "anya-e0804n:351_4": "pabbajito,",
  "anya-e0804n:351_5": "pabbājito.",
  "anya-e0804n:352_0": "Sakā raṭṭhā pabbājito, aññaṃ janapadaṃ gato;",
  "anya-e0804n:353_0": "Mahantaṃ koṭṭhaṃ kayirātha, duruttānaṃ nidhetave.",
  "anya-e0804n:354_0": "Dhajati. Dhajo. Dhañjati. Dhañjanaṃ. Ettha dhajoti ketu. Dhañjananti gamanaṃ.",
  "anya-e0804n:355_0": "Aja khepane ca.",
  "anya-e0804n:355_1": "Gatiapekkhakoyeva cakāro. Ajati. Ajo.",
  "anya-e0804n:355_2": "Ettha ajoti eḷako.",
  "anya-e0804n:355_3": "Imāni panassa pariyāyavacanāni “ajo eḷako urabbho avi meṇḍo”ti.",
  "anya-e0804n:355_4": "Tattha urabbhoti eḷako,",
  "anya-e0804n:355_5": "yo “ajo”tipi vuccati.",
  "anya-e0804n:355_6": "Avīti rattalomo eḷako.",
  "anya-e0804n:355_7": "Meṇḍoti kuṭilasiṅgo eḷako.",
  "anya-e0804n:355_8": "Tathā hi janakajātake ajarathato meṇḍarathā visuṃ vuttā.",
  "anya-e0804n:355_9": "Apica ajeḷakanti ajato eḷakassa visuṃ vacanato eḷakasaddena meṇḍopi gahetabbo,",
  "anya-e0804n:355_10": "mahosadhajātakaṭṭhakathāyañhi meṇḍeḷakānaṃ nibbisesatā vuttāti.",
  "anya-e0804n:356_0": "Ajja sajja ajjane. Ajjanaṃ ajjanakriyā. Ajjati. Sajjati.",
  "anya-e0804n:357_0": "Kajja byathane. Byathanaṃ hiṃsā. Kajjati.",
  "anya-e0804n:358_0": "Khajja majjane ca. Majjanaṃ suddhi. Byathanāpekkho cakāro. Khajjati. Khajjūro.",
  "anya-e0804n:359_0": "Khaja manthe. Mantho viloḷanaṃ. Khajati.",
  "anya-e0804n:360_0": "Khaji gativekalle. Kissa bhante ayyo khañjatīti. Ubho khañjā. Khañjanaṃ, khañjituṃ, khañjitvā.",
  "anya-e0804n:361_0": "Khaja kampane. Khajati. Ejā.",
  "anya-e0804n:361_1": "Ettha ca ejāti lābhādiṃ paṭicca ejati kampatīti ejā,",
  "anya-e0804n:361_2": "balavataṇhāyetaṃ nāmaṃ.",
  "anya-e0804n:362_0": "Buja vajiranibbese. Vajiranigghoseti keci vidū vadanti. Bojati.",
  "anya-e0804n:363_0": "Khija kuji guji abyattasadde. Khijati. Kuñjati. Guñjati.",
  "anya-e0804n:364_0": "Laja lāja tajja bhassane. Lajati. Lājati. Tajjati.",
  "anya-e0804n:365_0": "Laji dittiyañca.",
  "anya-e0804n:365_1": "Bhassanāpekkho cakāro. Lañjati.",
  "anya-e0804n:365_2": "Tatiyo nayalañjako.",
  "anya-e0804n:365_3": "Lañjeti pakāseti suttatthanti lañjako.",
  "anya-e0804n:366_0": "Jaja jaji yuddhe. Yujjhanaṃ yuddhaṃ. Jajati. Jañjati.",
  "anya-e0804n:367_0": "Tuja hiṃsāyaṃ. Tojati.",
  "anya-e0804n:368_0": "Tuji balane ca. Balanaṃ balanakriyā. Hiṃsāpekkhako cakāro. Tuñjati.",
  "anya-e0804n:369_0": "Gaja kuji muji gajja saddatthā. Gajati. Kuñjati. Muñjati.",
  "anya-e0804n:369_1": "Gajo gajjati,",
  "anya-e0804n:369_2": "megho gajjati.",
  "anya-e0804n:369_3": "Yattha dāso āmajāto,",
  "anya-e0804n:369_4": "ṭhito thullāni gajjati.",
  "anya-e0804n:369_5": "Maṇi gajjati.",
  "anya-e0804n:369_6": "Ñāṇagajjanaṃ gajjati.",
  "anya-e0804n:369_7": "Gajjituṃ samattho. Gajjitā. Gajjitvā.",
  "anya-e0804n:369_8": "Tattha gajoti hatthī.",
  "anya-e0804n:369_9": "Hatthissa hi anekāni nāmāni –",
  "anya-e0804n:370_0": "Hatthī nāgo gajo dantī, kuñjaro vāraṇo karī;",
  "anya-e0804n:371_0": "Mātaṅgo dvirado saṭṭhi-hāyano’nekapo ibho.",
  "anya-e0804n:372_0": "Thambho rammo dvipo ceva, hatthinī tu kareṇukā;",
  "anya-e0804n:373_0": "Hatthipoto hatthicchāpo, bhiṅko ca kalabho bhave.",
  "anya-e0804n:374_0": "Caja cāge. Cajati. Pariccajati. Cāgo. Pariccāgo. Cajanaṃ. Cajaṃ, cajanto. Cajamāno.",
  "anya-e0804n:375_0": "Sanja saṅge. Saṅgo laganaṃ. Sañcati. Satto. Sajanaṃ, satti. Āsatti. Sajituṃ. Sajitvā.",
  "anya-e0804n:376_0": "Īja gatiyaṃ. Ījati.",
  "anya-e0804n:377_0": "Bhaji bhajjane. Bhajjanaṃ tāpakaraṇaṃ. Tilāni bhajjati. Purisena bhajjamānāni tilāni.",
  "anya-e0804n:378_0": "Eja bheja bhāja dittiyaṃ. Ditti sobhā. Ejati. Bhejati. Bhājati.",
  "anya-e0804n:379_0": "Tija nisāne,",
  "anya-e0804n:379_1": "khamāyañca.",
  "anya-e0804n:379_2": "Nisānaṃ tikkhatākaraṇaṃ.",
  "anya-e0804n:379_3": "Khamā khanti. Tejati.",
  "anya-e0804n:379_4": "Titikkhati. Tejano. Tejo.",
  "anya-e0804n:379_5": "Tattha tejanoti kaṇḍo saro usu.",
  "anya-e0804n:379_6": "Tejoti sūriyo.",
  "anya-e0804n:379_7": "Atha vā tejoti tejanaṃ usmā uṇhattaṃ tāpo.",
  "anya-e0804n:379_8": "Tejoti vā ānubhāvo pabhāvo.",
  "anya-e0804n:380_0": "Sañja parissagge, āliṅganaṃ parissaggo. Sañjati.",
  "anya-e0804n:381_0": "Khaji dāne, gatiyañca. Khañjati. Khañjanaṃ.",
  "anya-e0804n:382_0": "Rāja dittiyaṃ bhāja ca. Rājati. Bhājati. Rājā. Rājinī. Vanarāji. Rājitvā.",
  "anya-e0804n:382_1": "Virājitvā.",
  "anya-e0804n:382_2": "Atra viññūnamatthavivaraṇe kosallajananatthaṃ silokaṃ racayāma –",
  "anya-e0804n:383_0": "Ma’hā’rāja mahārāja, mahārāja mameva’hi;",
  "anya-e0804n:384_0": "Ne’tassa iti vatvāna, dve janā kalahaṃ karuṃ.",
  "anya-e0804n:385_0": "Ettha ca paṭhamapādassa dutiyapade “me ahi mahī”ti chedo “puttā me atthi puttā matthī”ti viya.",
  "anya-e0804n:385_1": "“Mahi arāja mahārājā”ti ca chedo “yopi ayaṃ yopāya”nti viya.",
  "anya-e0804n:385_2": "Ettha arājasaddo “atikaramakarācariyā”ti ettha akarīti atthavācako akarasaddo viya ākhyātaparokkhāvibhattiko daṭṭhabbo.",
  "anya-e0804n:385_3": "Arāja virocīti attho.",
  "anya-e0804n:385_4": "Ayaṃ pana gāthāya piṇḍattho “mahārāja me ahi arāja,",
  "anya-e0804n:385_5": "mama eva ahi arāja,",
  "anya-e0804n:385_6": "na etassa iti vatvā dve ahituṇḍikajanā kalahaṃ kariṃsū”ti.",
  "anya-e0804n:386_0": "Ranja rāge.",
  "anya-e0804n:386_1": "Bhikkhu cīvaraṃ rajati.",
  "anya-e0804n:386_2": "Satto rūpādīsu rañjati. Rajanaṃ. Rajako. Rāgo. Virāgo.",
  "anya-e0804n:386_3": "Haliddirāgo. Rājā. Rājinī.",
  "anya-e0804n:386_4": "Imassa ca divādigaṇaṃ pattassa “rajjati virajjatī”ti rūpāni bhavanti.",
  "anya-e0804n:386_5": "Tattha rajananti rajanavatthu.",
  "anya-e0804n:386_6": "Rajakoti rajakāro vatthadhovanako.",
  "anya-e0804n:386_7": "Rāgoti rajjanti sattā tena,",
  "anya-e0804n:386_8": "sayaṃ vā rañjati,",
  "anya-e0804n:386_9": "rañjanamattameva vā etanti rāgo, taṇhā.",
  "anya-e0804n:386_10": "Imāni pana tadabhidhānāni –",
  "anya-e0804n:387_0": "Rāgo lobho tasiṇā ca, taṇhā ejā visattikā;",
  "anya-e0804n:388_0": "Satti āsatti mucchā ca, lubbhitattañca lubbhanā.",
  "anya-e0804n:389_0": "Kāmo nikāmanā icchā, nikanti ca niyanti ca;",
  "anya-e0804n:390_0": "Vanañca vanatho ceva, apekkhā bhavanetti ca.",
  "anya-e0804n:391_0": "Anurodho ca sārāgo, saṅgo paṅko ca sibbinī;",
  "anya-e0804n:392_0": "Nandīrāgo anunayo, gedho sañjananī tathā;",
  "anya-e0804n:393_0": "Janikā paṇidhi ceva, ajjhosānantinekadhā.",
  "anya-e0804n:394_0": "Virāgoti maggo nibbānañca.",
  "anya-e0804n:394_1": "Rājāti pathavissaro.",
  "anya-e0804n:394_2": "Ettha dhātudvayavasena nibbacanāni niyyante.",
  "anya-e0804n:394_3": "Nānāsampattīhi rājati dibbati virocatīti rājā.",
  "anya-e0804n:394_4": "Dānañca piyavacanañca atthacariyā ca samānattatā cāti imehi catūhi saṅgahavatthūhi attani mahājanaṃ rañjetītipi rājā.",
  "anya-e0804n:394_5": "Rājinīti rājabhariyā.",
  "anya-e0804n:394_6": "Tesaṃ abhidhānāni vuccante sahābhidhānantarehi –",
  "anya-e0804n:395_0": "Rājā bhūpati devo ca, manujindo disampati;",
  "anya-e0804n:396_0": "Patthivo jagatipālo, bhūbhujo pathavissaro.",
  "anya-e0804n:397_0": "Raṭṭhādhipo bhūmipālo, manussindo janādhipo;",
  "anya-e0804n:398_0": "Narindo khattiyo ceva, khettassāmi pabhāvako.",
  "anya-e0804n:399_0": "Muddhābhisitto rājāti, kathito itaro pana;",
  "anya-e0804n:400_0": "Rājañño khattiyo cāti, vutto khattiyajātiko.",
  "anya-e0804n:401_0": "Muddhābhisitto anurājā, uparājāti bhāsito;",
  "anya-e0804n:402_0": "Catuddīpī rājarājā, cakkavattīti bhāsito.",
  "anya-e0804n:403_0": "Rājinī uparī devī, mahesī bhūbhujaṅganā;",
  "anya-e0804n:404_0": "Khattiyā rājapadumī, khattiyānī ca khattiyī;",
  "anya-e0804n:405_0": "Itthāgārantu orodho, uparītipi vuccati.",
  "anya-e0804n:406_0": "Bhaja sevāyaṃ. Bhajati. Bhajanā. Sambhajanā. Bhatti. Sambhatti. Bhattā.",
  "anya-e0804n:407_0": "Yaja devapūjasaṅgatakaraṇadānadhammesu.",
  "anya-e0804n:407_1": "Devapūjaggahaṇena buddhādipūjā gahitā.",
  "anya-e0804n:407_2": "Saṅgatakaraṇaṃ samodhānakaraṇaṃ.",
  "anya-e0804n:407_3": "Tathā hi adhimuttattheravatthumhi “yadatthi saṅgataṃ kiñci,",
  "anya-e0804n:407_4": "bhavo vā yattha labbhatī”ti gāthāyaṃ saṅgatasaddena samodhānaṃ vuttaṃ.",
  "anya-e0804n:407_5": "Dānaṃ pariccāgo.",
  "anya-e0804n:407_6": "Dhammo jhānasīlādi.",
  "anya-e0804n:407_7": "Etesvatthesu yajadhātu vattati.",
  "anya-e0804n:407_8": "Pupphehi buddhaṃ yajati.",
  "anya-e0804n:407_9": "Devataṃ yajati.",
  "anya-e0804n:407_10": "Devamanussehi bhagavā yajiyati. Ijjati. Yiṭṭhaṃ. Yañño. Yāgo.",
  "anya-e0804n:407_11": "Dhammayāgo.",
  "anya-e0804n:407_12": "Yajamāno sake pure. Yiṭṭhuṃ, yajituṃ.",
  "anya-e0804n:407_13": "Puthuyaññaṃ yajitvāna.",
  "anya-e0804n:407_14": "Soḷasaparikkhāraṃ mahāyaññaṃ kattukāmo.",
  "anya-e0804n:408_0": "Majja saṃsuddhiyaṃ. Majjati. Bāhiraṃ parimajjati. Bhūmiṃ sammajjati. Majjanaṃ. Sammajjanī.",
  "anya-e0804n:409_0": "Niñji suddhiyaṃ. Niñjati.",
  "anya-e0804n:409_1": "Paniñjati. Niñjituṃ.",
  "anya-e0804n:409_2": "Paniñjituṃ. Niñjitvā.",
  "anya-e0804n:409_3": "Paniñjitvā.",
  "anya-e0804n:409_4": "Ayaṃ pana pāḷi “tato tvaṃ moggallāna uṭṭhāyāsanā udakena akkhīni paniñjitvā disā anulokeyyāsī”ti.",
  "anya-e0804n:410_0": "Niji abyattasadde. Niñjati.",
  "anya-e0804n:411_0": "Bhaja pāke. Tilāni bhajjati. Bhajjamānā tilāni ca.",
  "anya-e0804n:412_0": "Uju ajjave. Ajjavaṃ ujubhāvo. Ojati. Uju.",
  "anya-e0804n:413_0": "Saja vissaggaparissajjanabbhukkiraṇesu. Sajati. Lokyaṃ sajantaṃ udakaṃ.",
  "anya-e0804n:414_0": "Ruja bhaṅge. Rujati. Rujā. Rogo.",
  "anya-e0804n:414_1": "Ettha rujāti byādhi rujanaṭṭhena.",
  "anya-e0804n:414_2": "Rogoti rujati bhañjati aṅgapaccaṅgānīti rogo,",
  "anya-e0804n:414_3": "byādhiyeva,",
  "anya-e0804n:414_4": "yo “ātaṅko”tipi “ābādho”tipi vuccati.",
  "anya-e0804n:415_0": "Bhuja koṭille.",
  "anya-e0804n:415_1": "Āvipubbo aññatthesu ca.",
  "anya-e0804n:415_2": "Urago bhujati. Ābhujati.",
  "anya-e0804n:415_3": "Bhikkhu pallaṅkaṃ ābhujati,",
  "anya-e0804n:415_4": "ūrubaddhāsanaṃ bandhatīti attho.",
  "anya-e0804n:415_5": "Mahāsamuddo ābhujati,",
  "anya-e0804n:415_6": "āvaṭṭatīti attho.",
  "anya-e0804n:415_7": "Keci pana “osakkatī”ti atthaṃ vadanti.",
  "anya-e0804n:415_8": "“Vaṇṇadāna”nti ābhujati,",
  "anya-e0804n:415_9": "manasi karotīti attho.",
  "anya-e0804n:415_10": "Mūlāni vibhujatīti mūlavibhujo, ratho.",
  "anya-e0804n:415_11": "Ettha ca vibhujatīti chindati. Bhogo. Bhogī. Ābhogo.",
  "anya-e0804n:415_12": "Ābhujitvā.",
  "anya-e0804n:415_13": "Ettha ca bhogoti bhujayati kuṭilaṃ kariyatīti bhogo,",
  "anya-e0804n:415_14": "ahisarīraṃ.",
  "anya-e0804n:415_15": "Bhogīti sappo.",
  "anya-e0804n:416_0": "Raji vijjhane.",
  "anya-e0804n:416_1": "Nāgo dantehi bhūmiṃ rañjati. Ārañjati.",
  "anya-e0804n:416_2": "Ettha ca “tathāgatarañjitaṃ itipī”ti nettipāḷi nidassanaṃ.",
  "anya-e0804n:416_3": "Tassattho “idaṃ sikkhattayasaṅgahitaṃ sāsanabrahmacariyaṃ tathāgatagandhahatthino mahāvajirañāṇasabbaññutaññāṇadantehi rañjitaṃ ārañjitaṃ,",
  "anya-e0804n:416_4": "tebhūmakadhammānaṃ ārañjanaṭṭhānantipi vuccatī”ti.",
  "anya-e0804n:416_5": "Rañjitanti hi rañjati vijjhati etthāti ruñjitaṃ,",
  "anya-e0804n:416_6": "rañjanaṭṭhānaṃ.",
  "anya-e0804n:416_7": "“Idaṃ nesaṃ padakkanta”ntiādimhi viya etassa saddassa siddhi veditabbā adhikaraṇatthasambhavato.",
  "anya-e0804n:417_0": "Vijī bhayacalanesu.",
  "anya-e0804n:417_1": "Īkārantoyaṃ dhātu,",
  "anya-e0804n:417_2": "tenassa saniggahītāgamāni rūpāni na santi. Vejati. Vego.",
  "anya-e0804n:417_3": "Dhammasaṃvego.",
  "anya-e0804n:417_4": "Saṃvigo vegena palāyi. Nadīvego. Ūmivego, vātavego.",
  "anya-e0804n:417_5": "Ettha dhammasaṃvegoti sahottappaṃ ñāṇaṃ. “Vego, javo,",
  "anya-e0804n:417_6": "rayo”ti ime ekatthā.",
  "anya-e0804n:417_7": "Divādigaṇaṃ pana pattassa “vijjati saṃvijjati ubbijjatī”ti rūpāni bhavanti dvigaṇikattā.",
  "anya-e0804n:418_0": "Lajja lajjane. Lajjati. Lajjā. Lajjāti hirī. Yā “viriḷanā”tipi vuccati.",
  "anya-e0804n:419_0": "Vaḷaji paribhoge. Vaḷañjati.",
  "anya-e0804n:420_0": "Kujja adhomukhīkaraṇe. Kujjati.",
  "anya-e0804n:420_1": "Nikujjati.",
  "anya-e0804n:420_2": "Ukkujjati.",
  "anya-e0804n:420_3": "Paṭikujjati.",
  "anya-e0804n:420_4": "Nikujjitaṃ vā ukkujjeyya.",
  "anya-e0804n:420_5": "Aññissā pātiyā paṭikujjati.",
  "anya-e0804n:420_6": "Avakujjo nipajjahaṃ.",
  "anya-e0804n:420_7": "Tattha kujjati nikujjatīti imāni “carati vicaratī”ti padāni viya samānatthāni,",
  "anya-e0804n:420_8": "adhomukhaṃ karotīti hi attho.",
  "anya-e0804n:420_9": "Ukkujjatīti uparimukhaṃ karoti.",
  "anya-e0804n:420_10": "Paṭikujjatīti mukhe mukhaṃ ṭhapeti.",
  "anya-e0804n:421_0": "Mujja osīdane. Mujjati. Nimujjati. Nimuggo. Ummuggo.",
  "anya-e0804n:422_0": "Opuji vilimpane. Gomayena pathaviṃ opuñjati.",
  "anya-e0804n:423_0": "Jakārantadhāturūpāni.",
  "anya-e0804n:424_0": "Jhakārantadhātu",
  "anya-e0804n:425_0": "Jhe cintāyaṃ. Jhāyati,",
  "anya-e0804n:425_1": "nijjhāyati,",
  "anya-e0804n:425_2": "upanijjhāyati,",
  "anya-e0804n:425_3": "ujjhāyati,",
  "anya-e0804n:425_4": "sajjhāyati. Jhānaṃ,",
  "anya-e0804n:425_5": "nijjhānaṃ,",
  "anya-e0804n:425_6": "upanijjhānaṃ,",
  "anya-e0804n:425_7": "ujjhāyanaṃ,",
  "anya-e0804n:425_8": "sajjhāyanaṃ.",
  "anya-e0804n:425_9": "Nijjhatti. Upajjhā,",
  "anya-e0804n:425_10": "upajjhāyo. Jhāyī,",
  "anya-e0804n:425_11": "ajjhāyako.",
  "anya-e0804n:426_0": "Tattha jhāyananti duvidhaṃ jhāyanaṃ sobhanamasobhanañca.",
  "anya-e0804n:426_1": "Tesu sobhanaṃ “jhāyī tapati brāhmaṇo.",
  "anya-e0804n:426_2": "Jhāyāmi akutobhayo”tiādīsu daṭṭhabbaṃ.",
  "anya-e0804n:426_3": "Asobhanaṃ pana “tattha tattha jhāyanto nisīdi.",
  "anya-e0804n:426_4": "Adhomukho pajjhāyanto nisīdī”tiādīsu daṭṭhabbaṃ.",
  "anya-e0804n:426_5": "Jhāyīti ārammaṇūpanijjhānena vā lakkhaṇūpanijjhānena vā jhāyanasīlo cintanasīlo.",
  "anya-e0804n:426_6": "Jhāyī jhānavāti attho.",
  "anya-e0804n:426_7": "Ajjhāyakoti idaṃ “na dānime jhāyanti,",
  "anya-e0804n:426_8": "na dānime jhāyantīti kho vāseṭṭha ajjhāyakā ajjhāyakātveva tatiyaṃ akkharaṃ upanibbatta”nti evaṃ paṭhamakappikakāle",
  "anya-e0804n:426_9": "jhānavirahitānaṃ brāhmaṇānaṃ garahavacanaṃ uppannaṃ,",
  "anya-e0804n:426_10": "idāni pana taṃ ajjhāyatīti ajjhāyako,",
  "anya-e0804n:426_11": "mante parivattetīti iminā atthena pasaṃsāvacanaṃ katvā voharantīti.",
  "anya-e0804n:426_12": "Ayaṃ panattho “adhipubbassa i ajjhayane”ti dhātussa vasena gahetabbo.",
  "anya-e0804n:426_13": "Evaṃ adhipubbassa idhātussa vasena imassa dhātussa atthaparivattanaṃ bhavati.",
  "anya-e0804n:426_14": "Yaṃ sandhāya “ajjhāyako mantadharo”ti vuttaṃ.",
  "anya-e0804n:427_0": "Jhe dittiyaṃ. Dīpo jhāyati, dārūni jhāyanti. Ettha jhāyatīti jalati. Jhāyanajalanasaddā hi ekatthā.",
  "anya-e0804n:428_0": "Jajjha paribhāsanatajjanesu. Jajjhati.",
  "anya-e0804n:429_0": "Ujjha ussagge. Ussaggo chaḍḍanaṃ. Ujjhati. Ujjhitaṃ.",
  "anya-e0804n:430_0": "Jhakārantadhāturūpāni.",
  "anya-e0804n:431_0": "Ñakārantadhātu",
  "anya-e0804n:432_0": "Ñā avabodhane. “Ñāti, ñanti, ñāsi. Ñātu, ñantu. Ñeyya,",
  "anya-e0804n:432_1": "ñeyyu”ntiādīni yathāpāvacanaṃ gahetabbāni. Ñāti, ñātako, añño, ñattaṃ, ñatti, paññatti, viññatti, saññatti, saññā, saññāṇaṃ, paññā, paññāṇaṃ, ñāṇaṃ, viññāṇaṃ.",
  "anya-e0804n:433_0": "Tattha ñātīti jānāti.",
  "anya-e0804n:433_1": "Puna ñātīti bandhu.",
  "anya-e0804n:433_2": "So hi “ayaṃ amhāka”nti ñātabbaṭṭhena ñātīti.",
  "anya-e0804n:433_3": "Evaṃ ñātako.",
  "anya-e0804n:433_4": "Aññoti diṭṭhadhammikādayo atthe na ñāti na jānātīti añño,",
  "anya-e0804n:433_5": "avidvā bāloti attho.",
  "anya-e0804n:433_6": "Ñattanti jānanabhāvo.",
  "anya-e0804n:433_7": "“Yāvadeva anatthāya,",
  "anya-e0804n:433_8": "ñattaṃ bālassa jāyatī”ti pāḷi nidassanaṃ.",
  "anya-e0804n:433_9": "Saññāṇanti cihanaṃ.",
  "anya-e0804n:433_10": "Kārite “ñāpeti saññāpeti viññāpayatī”tiādīni bhavanti.",
  "anya-e0804n:433_11": "Yasmā pana “aññāti paṭivijjhati.",
  "anya-e0804n:433_12": "Attatthaṃ vā paratthaṃ vā ñassati.",
  "anya-e0804n:433_13": "Anaññātaññassāmītindriyaṃ.",
  "anya-e0804n:433_14": "Ekacce nabbhaññaṃsu,",
  "anya-e0804n:433_15": "ekacce abbhaññaṃsū”ti pāḷiyo dissanti,",
  "anya-e0804n:433_16": "tasmā ñātītiādīni ākhyātikapadāni diṭṭhāniyeva honti nayavasena.",
  "anya-e0804n:433_17": "Tathā hi aññātīti ettha āiti upasaggo,",
  "anya-e0804n:433_18": "so parassakkharassa saññoguccāraṇicchāya rassaṃ katvā niddiṭṭho.",
  "anya-e0804n:433_19": "Ñātīti sāsane ākhyātikapadaṃ diṭṭhaṃ,",
  "anya-e0804n:433_20": "tasmāyeva “ñāti, ñanti.",
  "anya-e0804n:433_21": "Ñāsī”tiādinā padamālākaraṇe nattheva doso.",
  "anya-e0804n:434_0": "Ñā māraṇatosananisānesu.",
  "anya-e0804n:434_1": "Māraṇaṃ jīvitindriyupacchedakaraṇaṃ.",
  "anya-e0804n:434_2": "Tosanaṃ tuṭṭhi.",
  "anya-e0804n:434_3": "Nisānaṃ tikkhatā. Ñatti. Manuññaṃ. Paññatti.",
  "anya-e0804n:435_0": "Ettha ñattīti māretīti vā tosetīti vā nisetīti vā attho.",
  "anya-e0804n:435_1": "Ayañca ñattisaddo “vatti etāyāti vācā”ti ettha vattisaddo viya ākhyātikapadanti daṭṭhabbo.",
  "anya-e0804n:435_2": "Tathā ādatteti ettha vibhattibhūtassa tesaddassa viya vibhattibhūtassa tisaddassa saññogabhāvo ca dhātuantassarassa rassattañca.",
  "anya-e0804n:435_3": "Manuññanti manaṃ ābhuso ñeti tosetīti manuññaṃ.",
  "anya-e0804n:435_4": "Ayamattho manasaddūpapadassa āpubbassimassa ñādhātussa vasena daṭṭhabbo.",
  "anya-e0804n:435_5": "Paññattīti nānappakārato pavattinivāraṇena akusalānaṃ dhammānaṃ ñatti māraṇaṃ paññatti.",
  "anya-e0804n:435_6": "Atha vā dhammaṃ suṇantānaṃ dhammadesanāya citte anekavidhena somanassuppādanaṃ.",
  "anya-e0804n:435_7": "Atikhiṇabuddhīnaṃ anekavidhena ñāṇatikhiṇakaraṇañca paññatti nāma,",
  "anya-e0804n:435_8": "tathā sotūnaṃ cittatosanena cittanisānena ca paññāpanaṃ paññattīti daṭṭhabbaṃ.",
  "anya-e0804n:436_0": "Iti bhūvādigaṇe cavaggantadhāturūpāni",
  "anya-e0804n:437_0": "Samattāni.",
  "anya-e0804n:438_0": "Ṭakārantadhātu",
  "anya-e0804n:439_0": "Idāni ṭavaggantadhāturūpāni vuccante –",
  "anya-e0804n:440_0": "Soṭu gabbe. Gabbaṃ dabbanaṃ. Soṭati.",
  "anya-e0804n:441_0": "Yoṭu sambandhe. Yoṭati.",
  "anya-e0804n:442_0": "Meṭu mileṭu ummāde. Meṭati. Mileṭati.",
  "anya-e0804n:443_0": "Kaṭa vassāvaraṇesu. Kaṭati.",
  "anya-e0804n:444_0": "Saṭa paribhāsane. Saṭati.",
  "anya-e0804n:445_0": "Laṭa bālye ca. Pubbāpekkhāya cakāro. Laṭati. Lāṭo.",
  "anya-e0804n:446_0": "Saṭa rujāvisaraṇagatyāvasānesu.",
  "anya-e0804n:446_1": "Rujā pīḷā.",
  "anya-e0804n:446_2": "Visaraṇaṃ vippharaṇaṃ.",
  "anya-e0804n:446_3": "Gatyāvasānaṃ gatiyā avasānaṃ osānaṃ abhāvakaraṇaṃ,",
  "anya-e0804n:446_4": "nisīdananti vuttaṃ hoti. Saṭati.",
  "anya-e0804n:446_5": "Sāṭo vuccati sāṭako.",
  "anya-e0804n:447_0": "Vaṭa vedhane. Vaṭati. Vaṭo. Vāṭo.",
  "anya-e0804n:448_0": "Khiṭa uttāsane. Kheṭati, ākheṭako, kheṭo, ukkheṭito, samukkheṭito.",
  "anya-e0804n:449_0": "Siṭa anādare. Seṭati.",
  "anya-e0804n:450_0": "Jaṭa ghaṭa saṅghāte. Jaṭati. Jaṭā, jaṭilo, jaṭī.",
  "anya-e0804n:450_1": "Antojaṭā bahijaṭā,",
  "anya-e0804n:450_2": "jaṭāya jaṭitā pajā.",
  "anya-e0804n:450_3": "Kārite “so imaṃ vijaṭaye jaṭaṃ.",
  "anya-e0804n:450_4": "Arahattamaggakkhaṇe vijaṭeti nāmā”ti payogo.",
  "anya-e0804n:451_0": "Bhaṭa bhattiyaṃ. Bhaṭati. Bhaṭo. Vetanaṃ bhaṭako yathā.",
  "anya-e0804n:452_0": "Taṭa ussaye. Ussayo āroho ubbedho. Taṭati. Taṭo, giritaṭo, nadītaṭo, taṭī, taṭaṃ.",
  "anya-e0804n:453_0": "Khaṭa kaṃse. Khaṭati. Khaṭo.",
  "anya-e0804n:454_0": "Naṭa natiyaṃ. Naṭati. Naṭo, nāṭakaṃ.",
  "anya-e0804n:455_0": "Piṭa saddasaṅghāṭesu. Peṭati. Peṭako, piṭakaṃ.",
  "anya-e0804n:455_1": "Piṭakasaddo “mā piṭakasampadānenā”tiādīsu pariyattiyaṃ dissati.",
  "anya-e0804n:455_2": "“Atha puriso āgaccheyya kudālapiṭakaṃ ādāyā”tiādīsu yasmiṃ kismiñci bhājane.",
  "anya-e0804n:456_0": "Haṭa dittiyaṃ. Haṭati. Hāṭakaṃ, haṭakaṃ. Yaṃ jātarūpaṃ haṭakanti vuccati.",
  "anya-e0804n:457_0": "Saṭa avayave. Saṭati.",
  "anya-e0804n:458_0": "Luṭa viloṭhane. Loṭati.",
  "anya-e0804n:459_0": "Ciṭa pesane. Ceṭati. Ceṭako.",
  "anya-e0804n:460_0": "Viṭa sadde. Veṭati. Veṭako.",
  "anya-e0804n:461_0": "Aṭa paṭa iṭa kiṭa kaṭa gatiyaṃ. Aṭati. Paṭati. Eṭati. Keṭati. Kaṭati.",
  "anya-e0804n:461_1": "Paṭo icceva nāmikapadaṃ diṭṭhaṃ.",
  "anya-e0804n:461_2": "Paṭati jiṇṇabhāvaṃ gacchatīti paṭo.",
  "anya-e0804n:461_3": "Paṭoti vatthaṃ.",
  "anya-e0804n:461_4": "Vatthassa hi anekāni nāmāni –",
  "anya-e0804n:462_0": "Paṭo coḷo sāṭako ca, vāso vasanamaṃsukaṃ;",
  "anya-e0804n:463_0": "Dussamacchādanaṃ vatthaṃ, celaṃ vasani ambaraṃ.",
  "anya-e0804n:464_0": "Muṭa pamaddane. Moṭati.",
  "anya-e0804n:465_0": "Cuṭa appībhāve. Coṭati.",
  "anya-e0804n:466_0": "Vaṭi vibhājane. Vaṭati. Vaṇṭo.",
  "anya-e0804n:467_0": "Ruṭi luṭi theyye. Ruṇṭati. Luṇṭati. Ruṇṭako. Luṇṭako.",
  "anya-e0804n:468_0": "Phuṭa visaraṇe phoṭati. Phoṭo.",
  "anya-e0804n:469_0": "Ceṭa ceṭāyaṃ. Ceṭati. Ceṭako.",
  "anya-e0804n:470_0": "Ghuṭa parivattane. Ghoṭati.",
  "anya-e0804n:471_0": "Ruṭa luṭa paṭighāte. Roṭati. Loṭati.",
  "anya-e0804n:472_0": "Ghaṭa cetāyaṃ. Ghaṭati. Ghaṭo. Ghaṭo vuccati kumbho. Imāni tadabhidhānāni –",
  "anya-e0804n:473_0": "Ghaṭo kumbho ghaṭī kumbhī, tuṇḍikiro tu ukkhalī;",
  "anya-e0804n:474_0": "Mahantabhājanaṃ cāṭi, atikhuddaṃ kuṭṭaṃ bhave;",
  "anya-e0804n:475_0": "Caṭa bhaṭa paribhāsane deṭa ca. Caṭati. Bhaṭati. Deṭati.",
  "anya-e0804n:476_0": "Kuṭa koṭille. Kuṭati. Paṭikuṭati.",
  "anya-e0804n:477_0": "Puṭa saṃkilesane. Puṭati.",
  "anya-e0804n:478_0": "Cuṭa chuṭa kuṭa chedane. Cuṭati. Chuṭati. Kuṭati.",
  "anya-e0804n:479_0": "Phuṭa vikasane. Phuṭati.",
  "anya-e0804n:480_0": "Muṭa aggisaddapakkhepamaddanesu. Muṭati.",
  "anya-e0804n:481_0": "Tuṭa kalahakammani. Tuṭati.",
  "anya-e0804n:482_0": "Ghuṭa paṭighāte. Ghuṭati. Ghoṭako.",
  "anya-e0804n:483_0": "Ṭakārantadhāturūpāni.",
  "anya-e0804n:484_0": "Ṭhakārantadhātu",
  "anya-e0804n:485_0": "Ṭhā gatinivattiyaṃ.",
  "anya-e0804n:485_1": "Gatinivatti uppajjamānassa gamanassupacchedo. Ṭhāti, ṭhanti. Tiṭṭhati.",
  "anya-e0804n:485_2": "Patiṭṭhāti.",
  "anya-e0804n:485_3": "Adhiṭṭhāti.",
  "anya-e0804n:485_4": "Adhiṭṭheti. Saṇṭhāti.",
  "anya-e0804n:485_5": "Saṇṭhahati.",
  "anya-e0804n:485_6": "Adhiṭṭhahati.",
  "anya-e0804n:485_7": "Upaṭṭhahati. Ṭhātu. Tiṭṭhatu.",
  "anya-e0804n:485_8": "Tiṭṭheyya. Aṭṭha, aṭṭhu. Aṭṭhā, aṭṭhū, aṭṭhāsi, aṭṭhaṃsu.",
  "anya-e0804n:485_9": "Yāvassa kāyo ṭhassati.",
  "anya-e0804n:485_10": "Tiṭṭhissati.",
  "anya-e0804n:485_11": "Upassuti tiṭṭhissatha. Aṭṭhissā,",
  "anya-e0804n:485_12": "aṭṭhissaṃsu.",
  "anya-e0804n:485_13": "Atiṭṭhissā,",
  "anya-e0804n:485_14": "atiṭṭhissaṃsu. Ṭhātuṃ,",
  "anya-e0804n:485_15": "upaṭṭhātuṃ.",
  "anya-e0804n:485_16": "Upaṭṭhahituṃ.",
  "anya-e0804n:485_17": "Adhiṭṭhātuṃ.",
  "anya-e0804n:485_18": "Adhiṭṭhahituṃ. Ṭhatvā,",
  "anya-e0804n:485_19": "adhiṭṭhitvā.",
  "anya-e0804n:485_20": "Upaṭṭhahitvā,",
  "anya-e0804n:485_21": "adhiṭṭhahitvā. Ṭhānaṃ, ṭhiti, saṇṭhiti,",
  "anya-e0804n:485_22": "avaṭṭhiti.",
  "anya-e0804n:485_23": "Saṇṭhānaṃ,",
  "anya-e0804n:485_24": "paṭṭhānaṃ.",
  "anya-e0804n:485_25": "Upaṭṭhāko, ṭhito.",
  "anya-e0804n:485_26": "Pabbataṭṭho bhūmaṭṭho.",
  "anya-e0804n:485_27": "Upaṭṭhahaṃ iccādīni.",
  "anya-e0804n:486_0": "Tattha ṭhānasaddo issariyaṭhitikhaṇakāraṇesu dissati.",
  "anya-e0804n:486_1": "“Kiṃ panāyasmā devānamindo kammaṃ katvā imaṃ ṭhānaṃ patto”tiādīsu hi issariye dissati.",
  "anya-e0804n:486_2": "“Ṭhānakusalo hoti akkhaṇavedhī”tiādīsu ṭhitiyaṃ.",
  "anya-e0804n:486_3": "“Ṭhānasopetaṃ tathāgataṃ paṭibhātī”tiādīsu khaṇe.",
  "anya-e0804n:486_4": "“Ṭhānañca ṭhānaso ñatvā aṭṭhānañca aṭṭhānaso”tiādīsu kāraṇe.",
  "anya-e0804n:486_5": "Kāraṇañhi yasmā tattha phalaṃ tiṭṭhati tadāyattavuttibhāvena,",
  "anya-e0804n:486_6": "tasmā ṭhānanti vuccati.",
  "anya-e0804n:487_0": "Issariye ṭhitiyañca, khaṇasmimpi ca kāraṇe;",
  "anya-e0804n:488_0": "Catūsvatthesu etesu, ṭhānasaddo pavattatīti.",
  "anya-e0804n:489_0": "Ṭhe saddasaṅkātesu. Ṭhīyati.",
  "anya-e0804n:490_0": "Ṭhe veṭhane. Ṭhāyati.",
  "anya-e0804n:491_0": "Paṭha viyattiyaṃ vācāyaṃ.",
  "anya-e0804n:491_1": "Dhammaṃ paṭhati. Pāṭho,",
  "anya-e0804n:491_2": "nakkhattapāṭhako,",
  "anya-e0804n:491_3": "so horapāṭhakaṃ pucchi.",
  "anya-e0804n:491_4": "Sabbapāṭhī bhavissati. Paṭhituṃ,",
  "anya-e0804n:491_5": "paṭhitave, paṭhitvā,",
  "anya-e0804n:491_6": "paṭhitvāna,",
  "anya-e0804n:491_7": "paṭhituna, paṭhiya,",
  "anya-e0804n:491_8": "paṭhiyāna.",
  "anya-e0804n:492_0": "Evaṃvidhaṃ tuṃpaccayantādivibhāgaṃ sabbattha yathārahaṃ vattukāmāpi gantha vitthārabhayena na vadāma.",
  "anya-e0804n:492_1": "Avuttopi īdiso vibhāgo nayānusārena yathāsambhavaṃ sabbattha yojetabbo.",
  "anya-e0804n:492_2": "Yattha pana pāḷinidassanādiviseso icchitabbo hoti,",
  "anya-e0804n:492_3": "tatthevetaṃ dassessāma.",
  "anya-e0804n:493_0": "Vaṭha thūliye. Vaṭhati. Vaṭharo.",
  "anya-e0804n:493_1": "Vaṭharoti thūlaghanasarīrasmiṃ vattabbavacanaṃ.",
  "anya-e0804n:493_2": "Tathā hi vinayaṭṭhakathāyaṃ “vaṭharoti thūlo,",
  "anya-e0804n:493_3": "thūlo ca ghanasarīro cāyaṃ bhikkhūti vuttaṃ hotī”ti vuttaṃ.",
  "anya-e0804n:494_0": "Maṭha nivāse. Maṭhati. Maṭho.",
  "anya-e0804n:495_0": "Kaṭha kicchajīvane. Kaṭhati. Kaṭho.",
  "anya-e0804n:496_0": "Raṭha paribhāsane. Raṭhati.",
  "anya-e0804n:497_0": "Sāṭha balakkāre.",
  "anya-e0804n:497_1": "Balakkāro nāma attano balena yathājjhāsayaṃ dabbalassa abhibhavanaṃ. Sāṭhati. Sāṭho.",
  "anya-e0804n:498_0": "Uṭha ruṭha luṭha upaghāte. Oṭhati. Roṭhati. Loṭhati.",
  "anya-e0804n:499_0": "Piṭha hiṃsāsaṃkilesesu. Peṭhati. Piṭharo.",
  "anya-e0804n:500_0": "Saṭha ketave ca. Pubbatthesu cakāro. Saṭhati. Saṭho saṭhoti kerāṭiko vuccati.",
  "anya-e0804n:501_0": "Suṭha gatipaṭighāte. Gamanapaṭihananaṃ gatipaṭighāto. Soṭhati.",
  "anya-e0804n:502_0": "Kuṭhi luṭhi ālassiye ca. Cakāro pubbatthe ca. Kuṇṭhati. Kuṇṭho. Luṇṭhati. Luṇṭho.",
  "anya-e0804n:503_0": "Suṭhi sosane. Suṇṭhati.",
  "anya-e0804n:504_0": "Ruṭhi luṭhi aṭhi gatiyaṃ. Ruṇṭhati. Luṇṭhati. Aṇṭhati.",
  "anya-e0804n:505_0": "Veṭha veṭhane. Veṭhati, nibbeṭhati. Veṭhanaṃ, nibbeṭhanaṃ.",
  "anya-e0804n:506_0": "Vaṭhi ekacariyāyaṃ. Vaṇṭhati.",
  "anya-e0804n:507_0": "Maṭha kuṭhi soke. Maṭhati. Kuṇṭhati.",
  "anya-e0804n:508_0": "Eṭha heṭha vibādhāyaṃ. Eṭhati. Heṭhati. Viheṭhati. Viheṭhanaṃ.",
  "anya-e0804n:509_0": "Luṭha paṭighāte. Loṭhati.",
  "anya-e0804n:510_0": "Paṭha vikhyāne. Paṭhati.",
  "anya-e0804n:511_0": "Luṭha saṃkilese. Loṭhati.",
  "anya-e0804n:512_0": "Ṭhakārantadhāturūpāni.",
  "anya-e0804n:513_0": "Ḍakārantadhātu",
  "anya-e0804n:514_0": "Ḍi vihāyasagatiyaṃ gamanamatte ca. Ḍeti, ḍayati. Ḍemāno.",
  "anya-e0804n:514_1": "Ucce sakuṇa ḍemāna.",
  "anya-e0804n:514_2": "Ye maṃ pure paccuḍḍenti.",
  "anya-e0804n:515_0": "Ḍi khipanuḍḍanesu. Ḍeti. Uḍḍeti.",
  "anya-e0804n:516_0": "Ito bahiddhā pāsaṇḍā, diṭṭhīsu pasīdanti te;",
  "anya-e0804n:517_0": "Na tesaṃ dhammaṃ rocemi, na te dhammassa kovidā.",
  "anya-e0804n:518_0": "Ettha ca pāsaṇḍāti pāsaṃ ḍentīti pāsaṇḍā,",
  "anya-e0804n:518_1": "sattānaṃ cittesu diṭṭhipāsaṃ khipantīti attho.",
  "anya-e0804n:518_2": "Atha vā taṇhāpāsaṃ diṭṭhipāsañca ḍenti uḍḍentīti pāsaṇḍā.",
  "anya-e0804n:519_0": "Muḍi kaṇḍane. Muṇḍati. Kumāraṃ muṇḍiṃsu. Muṇḍo.",
  "anya-e0804n:520_0": "Cuḍḍa hāvakaraṇe. Cuḍḍati.",
  "anya-e0804n:521_0": "Aḍḍa abhiyoge. Aḍḍati.",
  "anya-e0804n:522_0": "Gaḍi vadanekadese. Gaṇḍati. Gaṇḍo.",
  "anya-e0804n:523_0": "Huḍi piḍi saṅghāte. Huṇḍati. Piṇḍati. Piṇḍo.",
  "anya-e0804n:524_0": "Hiḍi gatiyaṃ. Hiṇḍati, āhiṇḍati.",
  "anya-e0804n:525_0": "Kuḍi dāhe. Kuṇḍati. Kuṇḍo.",
  "anya-e0804n:526_0": "Vaḍi maḍi veṭhane. Vaṇḍati. Maṇḍati. Maṇḍalaṃ.",
  "anya-e0804n:527_0": "Bhaḍi paribhāsane. Bhaṇḍati. Bhaṇḍanaṃ. Bhaṇḍo.",
  "anya-e0804n:528_0": "Maḍi majjane. Maṇḍati. Maṇḍanaṃ.",
  "anya-e0804n:529_0": "Tuḍi toḷane. Tuṇḍati. Tuṇḍo. Tuṇḍenādāya gaccheyya.",
  "anya-e0804n:530_0": "Bhuḍi bharaṇe. Bhuṇḍati.",
  "anya-e0804n:531_0": "Caḍi kope. Caṇḍati. Caṇḍo. Caṇḍālo, caṇḍikkaṃ.",
  "anya-e0804n:532_0": "Saḍi rujāyaṃ. Saṇḍati. Saṇḍo.",
  "anya-e0804n:533_0": "Taḍi tāḷane. Taṇḍati. Vitaṇḍā.",
  "anya-e0804n:534_0": "Paḍi gatiyaṃ. Paṇḍati. Paṇḍā, paṇḍito.",
  "anya-e0804n:534_1": "Ettha paṇḍāti paññā.",
  "anya-e0804n:534_2": "Sā hi sukhumesupi atthesu paṇḍati gacchati dukkhādīnaṃ pīḷanādikampi ākāraṃ jānātīti “paṇḍā”ti vuccati.",
  "anya-e0804n:534_3": "Paṇḍitoti paṇḍāya ito gato pavattoti paṇḍito.",
  "anya-e0804n:534_4": "Atha vā sañjātā paṇḍā etassāti paṇḍito.",
  "anya-e0804n:534_5": "Paṇḍati ñāṇagatiyā gacchatītipi paṇḍito.",
  "anya-e0804n:534_6": "Tathā hi aṭṭhakathāyaṃ vuttaṃ “paṇḍantīti paṇḍitā.",
  "anya-e0804n:534_7": "Sandiṭṭhikasamparāyikatthesu ñāṇagatiyā gacchantīti attho”ti.",
  "anya-e0804n:535_0": "Gaḍi made. Gaṇḍati.",
  "anya-e0804n:536_0": "Khaḍi manthe. Khaṇḍati. Khaṇḍito, khaṇḍo.",
  "anya-e0804n:537_0": "Laḍi jivhāmathane. Laṇḍati. Laṇḍo.",
  "anya-e0804n:538_0": "Ḍakārantadhāturūpāni.",
  "anya-e0804n:539_0": "Ḍakārantadhātu",
  "anya-e0804n:540_0": "Vaḍḍha vaḍḍhane. Vaḍḍhati.",
  "anya-e0804n:540_1": "Sirivaḍḍhako,",
  "anya-e0804n:540_2": "dhanavaḍḍhako, vaḍḍhito, buḍḍho.",
  "anya-e0804n:540_3": "Ettha ca vakārassa bakāro,",
  "anya-e0804n:540_4": "akārassa cukāro.",
  "anya-e0804n:541_0": "Kaḍḍha ākaḍḍhane. Kaḍḍhati, ākaḍḍhati, nikaḍḍhati. Akāmā parikaḍḍhanti, ulūkaññeva vāyasā.",
  "anya-e0804n:542_0": "Imāni ḍhakārantadhāturūpāni.",
  "anya-e0804n:543_0": "Ṇakārantadhātu",
  "anya-e0804n:544_0": "Aṇa raṇa vaṇa bhaṇa maṇa kaṇa sadde. Aṇati.",
  "anya-e0804n:544_1": "Aṇako brāhmaṇo. Raṇati. Raṇaṃ. Vaṇati. Vāṇako. Bhaṇati. Bhāṇako. Maṇati. Maṇiko. Kaṇati. Kāṇo.",
  "anya-e0804n:544_2": "Tattha brāhmaṇoti brahmaṃ aṇatīti brāhmaṇo,",
  "anya-e0804n:544_3": "mante sajjhāyatīti attho.",
  "anya-e0804n:544_4": "Akkharacintakā pana “brahmuno apaccaṃ brāhmaṇo”ti vadanti.",
  "anya-e0804n:544_5": "Ariyā pana bāhitapāpattā brāhmaṇoti.",
  "anya-e0804n:545_0": "Brāhmaṇo sottiyo vippo, bhovādī brahmabandhu ca;",
  "anya-e0804n:546_0": "Brahmasūnu dvijo brahmā, kamalāsanasūnu ca;",
  "anya-e0804n:547_0": "Raṇasaddo “saraṇā dhammā araṇā dhammā”tiādīsu kilesesu vattati.",
  "anya-e0804n:547_1": "Kilesā hi raṇanti kandanti etehīti raṇāti vuccanti.",
  "anya-e0804n:548_0": "“Dhanuggaho asadiso, rājaputto mahabbalo;",
  "anya-e0804n:549_0": "Sabbāmitte raṇaṃ katvā, saṃyamaṃ ajjhupāgamī”ti",
  "anya-e0804n:550_0": "Ettha yuddhe vattati.",
  "anya-e0804n:550_1": "Raṇaṃ katvāti hi yuddhaṃ katvāti attho.",
  "anya-e0804n:550_2": "“Tiṇañca kaṭṭhañca raṇaṃ karontā,",
  "anya-e0804n:550_3": "dhāviṃsu te aṭṭhadisā samantato”ti ettha cuṇṇavicuṇṇakaraṇe vattati.",
  "anya-e0804n:550_4": "Raṇaṃ karontāti hi cuṇṇavicuṇṇaṃ karontāti attho.",
  "anya-e0804n:550_5": "Evaṃ atthavivaraṇampi saddasaṅkhātamatthaṃ antoyeva katvā adhippāyatthavasena kataṃ,",
  "anya-e0804n:550_6": "na dhātunānatthavasenāti daṭṭhabbaṃ.",
  "anya-e0804n:550_7": "Atha vā dhātūnamatthātisayayogopi bhavati,",
  "anya-e0804n:550_8": "tena evaṃ atthavivaraṇaṃ katantipi daṭṭhabbaṃ.",
  "anya-e0804n:551_0": "Bhaṇa bhaṇane.",
  "anya-e0804n:551_1": "Parittaṃ bhaṇati,",
  "anya-e0804n:551_2": "vacanaṃ bhaṇati.",
  "anya-e0804n:551_3": "Dīghabhāṇako,",
  "anya-e0804n:551_4": "piyabhāṇī,",
  "anya-e0804n:551_5": "bhāṇavāro.",
  "anya-e0804n:551_6": "Ettha bhāṇavāroti –",
  "anya-e0804n:552_0": "“Aṭṭhakkharā ekapadaṃ, ekā gāthā catuppadaṃ;",
  "anya-e0804n:553_0": "Gāthā cekāmato gantho, gantho bāttiṃsatakkharo;",
  "anya-e0804n:554_0": "Bāttiṃsakkharaganthānaṃ, paññāsaṃ dvisataṃ pana;",
  "anya-e0804n:555_0": "Bhāṇavāro mato eko, svaṭṭhakkharasahassako”ti.",
  "anya-e0804n:556_0": "Evaṃ aṭṭhakkharasahassaparimāṇo pāṭho vuccati.",
  "anya-e0804n:557_0": "Oṇaṃ apanayane. Oṇati.",
  "anya-e0804n:558_0": "Soṇa vaṇṇagatīsu. Soṇati, soṇo.",
  "anya-e0804n:559_0": "Soṇa siloṇa saṅghāte. Soṇati. Siloṇati.",
  "anya-e0804n:560_0": "Ghiṇi ghuṇi ghaṇi gahaṇe. Ghiṇṇati. Ghuṇṇati. Ghaṇṇati.",
  "anya-e0804n:561_0": "Ghuṇa ghuṇṇa gamane. Ghoṇati. Ghuṇṇati.",
  "anya-e0804n:562_0": "Paṇa byavahāre,",
  "anya-e0804n:562_1": "thutiyañca.",
  "anya-e0804n:562_2": "Paṇati vāṇijo,",
  "anya-e0804n:562_3": "vohāraṃ karoti iccattho.",
  "anya-e0804n:562_4": "Saddho buddhaṃ paṇati,",
  "anya-e0804n:562_5": "thomayati iccattho, āpaṇaṃ,",
  "anya-e0804n:562_6": "sāpaṇo gāmo.",
  "anya-e0804n:563_0": "Gaṇa raṇa gatiyaṃ. Gaṇati. Raṇati.",
  "anya-e0804n:564_0": "Caṇa saṇa dāne. Caṇati. Saṇati.",
  "anya-e0804n:565_0": "Phaṇa gatiyaṃ. Phaṇati. Phaṇaṃ.",
  "anya-e0804n:566_0": "Veṇu ñāṇacintānisāmanesu. Veṇati.",
  "anya-e0804n:567_0": "Pīṇa pīṇane. Pīṇanaṃ paripuṇṇatā. Pīṇati. Pīṇo divā na bhuñjati, pīṇorakkhaṃsabāhu.",
  "anya-e0804n:568_0": "Miṇa hiṃsāyaṃ. Miṇati.",
  "anya-e0804n:569_0": "Duṇa gatiyañca. Hiṃsāpekkhako cakāro. Duṇati.",
  "anya-e0804n:570_0": "Saṇa abyattasadde. Saṇati. Saṇateva brahmāraññaṃ. Saṇatevāti nadati viya.",
  "anya-e0804n:571_0": "Tuṇa koṭille. Toṇati.",
  "anya-e0804n:572_0": "Puṇa nipuṇe. Puṇati, nipuṇati.",
  "anya-e0804n:572_1": "Nipuṇadhammo.",
  "anya-e0804n:572_2": "Ettha ca nipuṇasaṇhasukhumasaddā vevacanasaddā kusalachekadakkhasaddā viyāti daṭṭhabbaṃ.",
  "anya-e0804n:573_0": "Muṇa paṭiññāṇe. Muṇati.",
  "anya-e0804n:574_0": "Kuṇa saddopakaraṇe. Koṇati.",
  "anya-e0804n:575_0": "Cuṇa chedane. Coṇati.",
  "anya-e0804n:576_0": "Maṇa cāge. Veraṃ maṇatīti veramaṇi.",
  "anya-e0804n:577_0": "Phuṇa vikiraṇe vidhunane ca. Phuṇati. Aṅgārakāsuṃ apare phuṇanti.",
  "anya-e0804n:578_0": "Imāni ṇakārantadhāturūpāni.",
  "anya-e0804n:579_0": "Iti bhūvādigaṇe ṭavaggantadhāturūpāni",
  "anya-e0804n:580_0": "Samattāni.",
  "anya-e0804n:581_0": "Takārantadhātu",
  "anya-e0804n:582_0": "Atha tavaggantadhāturūpāni vuccante –",
  "anya-e0804n:583_0": "Te pālane.",
  "anya-e0804n:583_1": "Pālanaṃ rakkhaṇaṃ. Tāyati. Tāṇaṃ, gottaṃ,",
  "anya-e0804n:583_2": "nakkhattaṃ.",
  "anya-e0804n:583_3": "Aghassa tātā.",
  "anya-e0804n:583_4": "Kicchenādhigatā bhogā,",
  "anya-e0804n:583_5": "te tāto vidhami dhamaṃ.",
  "anya-e0804n:583_6": "Tattha gottanti gaṃ tāyatīti gottaṃ.",
  "anya-e0804n:583_7": "“Gotamo kassapo”ti hi ādinā pavattamānaṃ gaṃ vacanaṃ buddhiñca tāyati ekaṃsikavisayatāya rakkhatīti gottaṃ.",
  "anya-e0804n:583_8": "Yathā hi buddhi ārammaṇabhūtena atthena vinā na vattati,",
  "anya-e0804n:583_9": "tathā abhidhānaṃ abhidheyyabhūtena,",
  "anya-e0804n:583_10": "tasmā so gottasaṅkhāto attho tāni tāyati rakkhatīti vuccati.",
  "anya-e0804n:583_11": "Ko pana soti?",
  "anya-e0804n:583_12": "Aññakulaparamparāsādhāraṇaṃ tassa kulassa ādipurisasammuditaṃ taṃkulapariyāpannasādhāraṇaṃ sāmaññarūpaṃ.",
  "anya-e0804n:584_0": "Nakkhattanti visamagatiyā agantvā attano vīthiyāva gamanena nakkhanaṃ gamanaṃ tāyati rakkhatīti nakkhattaṃ,",
  "anya-e0804n:584_1": "taṃ pana assayujādivasena sattavīsatividhaṃ hoti.",
  "anya-e0804n:584_2": "Tathā hi assayujo bharaṇī kattikā rohaṇī migasiro addā punabbasu phusso assaliso māgho pubbaphagguṇī",
  "anya-e0804n:584_3": "uttaraphagguṇī hattho cittaṃ svāti visākhā anurādhā jeṭṭhā mūlaṃ pubbāsaḷhaṃ uttarāsaḷhaṃ sāvaṇaṃ dhanasiṭṭhā",
  "anya-e0804n:584_4": "satabhisattaṃ pubbabhaddapadaṃ uttarabhaddapadaṃ revatī cāti sattavīsati nakkhattāni.",
  "anya-e0804n:584_5": "Tāni pana attano gamanaṭṭhānaṃ īsakampi na vijahanti kiñci sīghaṃ kiñci dandhaṃ,",
  "anya-e0804n:584_6": "kadāci sīghaṃ,",
  "anya-e0804n:584_7": "kadāci dandhaṃ,",
  "anya-e0804n:584_8": "etto ito cāti evaṃ visamagatiyā agantvā yantacakke paṭipāṭiyā yojitāni viya samappamāṇagatiyā attano",
  "anya-e0804n:584_9": "vīthiyāva gacchantāni maṇḍalākārena sineruṃ parivattanti.",
  "anya-e0804n:584_10": "Evaṃ imāni nakkhanaṃ gamanaṃ tāyanti rakkhantīti nakkhattānīti vuccanti.",
  "anya-e0804n:584_11": "Porāṇā pana kharadhātuvasena “nakkharanti na nassantīti nakkhattānī”ti āvocuṃ,",
  "anya-e0804n:584_12": "“nakkhattaṃ joti rikkhaṃ taṃ” iccetāni nakkhattatārakānaṃ nāmāni.",
  "anya-e0804n:584_13": "“Uḷu tārā tārakā”ti imāni pana sabbāsampi tārakānaṃ sādhāraṇanāmāni.",
  "anya-e0804n:584_14": "Osadhīti pana tārakāvisesassa nāmaṃ.",
  "anya-e0804n:585_0": "Citi saññāṇe.",
  "anya-e0804n:585_1": "Saññāṇaṃ cihanaṃ lakkhaṇakaraṇaṃ. Cetati.",
  "anya-e0804n:585_2": "Cihanaṃ karotīti attho.",
  "anya-e0804n:585_3": "Īkārantavasena vuttattā asmā dhātuto saki saṅkāyanti dhātuto viya niggahītāgamo na hoti.",
  "anya-e0804n:585_4": "Esa nayo aññesupi īdisesu ṭhānesu.",
  "anya-e0804n:586_0": "Pata gatiyaṃ. Patati.",
  "anya-e0804n:586_1": "Papatati papātaṃ,",
  "anya-e0804n:586_2": "papateyyahaṃ.",
  "anya-e0804n:586_3": "Pāpattaṃ nirayaṃ bhusaṃ.",
  "anya-e0804n:586_4": "Ahaṃsaddena yojetabbaṃ,",
  "anya-e0804n:586_5": "pāpattaṃ papatitosmīti attho.",
  "anya-e0804n:586_6": "Pāpattha nirayaṃ bhusaṃ,",
  "anya-e0804n:586_7": "sokumāroti yojetabbaṃ,",
  "anya-e0804n:586_8": "pāpattha papatitoti attho.",
  "anya-e0804n:586_9": "Parokkhāpadañhietaṃ dvayaṃ.",
  "anya-e0804n:586_10": "“Pāvadaṃ pāvadā”tiādīsu viya upasaggapadassa dīghabhāvo,",
  "anya-e0804n:586_11": "tato aṃsaddassa ttaṃādeso,",
  "anya-e0804n:586_12": "asaddassa ca tthādeso bhavati.",
  "anya-e0804n:586_13": "Acinteyyo hi pāḷinayo.",
  "anya-e0804n:587_0": "Ata sātaccagamane.",
  "anya-e0804n:587_1": "Sātaccagamanaṃ nirantaragamanaṃ. Atati.",
  "anya-e0804n:587_2": "Yasmā pana atadhātu sātaccagamanatthavācikā,",
  "anya-e0804n:587_3": "tasmā bhavābhavaṃ dhāvanto jātijarābyādhimaraṇādibhedaṃ anekavihitaṃ saṃsāradukkhaṃ atati satataṃ gacchati",
  "anya-e0804n:587_4": "pāpuṇāti adhigacchatīti attātipi nibbacanamicchitabbaṃ.",
  "anya-e0804n:587_5": "Atthantaravasena pana “āhito ahaṃmāno etthāti attā,",
  "anya-e0804n:587_6": "attabhāvo”ti ca “sukhadukkhaṃ adati anubhavatīti attā”ti ca “attamanoti pītisomanassena gahitamano”ti ca attho daṭṭhabbo,",
  "anya-e0804n:587_7": "yattha yattha yathā yathā attho labbhati,",
  "anya-e0804n:587_8": "tattha tattha tathā tathā atthassa gahetabbatoti.",
  "anya-e0804n:588_0": "Cuta āsecane kharaṇe ca. Cotati.",
  "anya-e0804n:589_0": "Ati bandhane. Antati. Antaṃ.",
  "anya-e0804n:589_1": "Antiyatibandhiyati antaguṇenāti antaṃ.",
  "anya-e0804n:589_2": "Idha anta saddassa atthuddhāro vuccate “antaṃ antaguṇaṃ udariya”nti ettha dvattiṃsākārantogadhaṃ kuṇapantaṃ antaṃ nāma.",
  "anya-e0804n:589_3": "“Kāyabandhanassa anto jīrati.",
  "anya-e0804n:589_4": "Haritantaṃ vā”ti ettha antimamariyādanto anto nāma.",
  "anya-e0804n:589_5": "“Antamidaṃ bhikkhave jīvikāna”nti ettha lāmakanto.",
  "anya-e0804n:589_6": "“Sakkāyo eko anto”ti ettha koṭṭhāsanto.",
  "anya-e0804n:589_7": "“Esevanto dukkhassa sappaccayasaṅkhayā”ti ettha koṭanto. Iccevaṃ –",
  "anya-e0804n:590_0": "Kuṇapantaṃ antimañca, mariyādo ca lāmakaṃ;",
  "anya-e0804n:591_0": "Koṭṭhāso koṭi’me attho, antasaddena bhāsitā.",
  "anya-e0804n:592_0": "Kita nivāse rogāpanayane ca. Ketati.",
  "anya-e0804n:592_1": "Sāketaṃ na garaṃ, niketo,",
  "anya-e0804n:592_2": "niketaṃ pāvisi.",
  "anya-e0804n:592_3": "Āmodamāno gacchati sanniketaṃ.",
  "anya-e0804n:592_4": "Tikicchati,",
  "anya-e0804n:592_5": "cikicchati, cikicchā,",
  "anya-e0804n:592_6": "cikicchako.",
  "anya-e0804n:592_7": "Tattha sāketanti sāyaṃ gahitavasanaṭṭhānattā sāketaṃ,",
  "anya-e0804n:592_8": "yaṃsaddalopo.",
  "anya-e0804n:593_0": "Yata patiyatane.",
  "anya-e0804n:593_1": "Patiyatanaṃ vāyāmakaraṇaṃ. Yatati. Yati, yatavā,",
  "anya-e0804n:593_2": "payatanaṃ, āyatanaṃ,",
  "anya-e0804n:593_3": "lokāyataṃ.",
  "anya-e0804n:593_4": "Ettha āyatananti āyatanato āyatanaṃ,",
  "anya-e0804n:593_5": "cakkhurūpādīni.",
  "anya-e0804n:593_6": "Etāni hi taṃdvārārammaṇacittacetasikā dhammā sena sena anubhavanādikiccena āyatanti uṭṭhahanti ghaṭanti vāyamanti etesūti “āyatanānī”ti vuccanti.",
  "anya-e0804n:593_7": "Ettha pana nītanudhātūnaṃ vasenapi āyatanasaddattho vattabbo siyā,",
  "anya-e0804n:593_8": "so uttari āvibhavissati.",
  "anya-e0804n:594_0": "Āyatanasaddo nivāsaṭṭhāne ākare samosaraṇaṭṭhāne sañjātidese kāraṇe ca.",
  "anya-e0804n:594_1": "Tathā hi “loke issarāyatanaṃ vāsudevāyatana”ntiādīsu nivāsaṭṭhāne āyatanasaddo vattati.",
  "anya-e0804n:594_2": "“Suvaṇṇāyatanaṃ rajatāyatana”ntiādīsu ākare.",
  "anya-e0804n:594_3": "Sāsane pana “manorame āyatane,",
  "anya-e0804n:594_4": "sevanti naṃ vihaṅgamā”tiādīsu samosaraṇaṭṭhāne.",
  "anya-e0804n:594_5": "“Dakkhiṇāpatho gunnaṃ āyatana”ntiādīsu sañjātidese.",
  "anya-e0804n:594_6": "“Tatra tatreva sakkhibhabbataṃ pāpuṇāti sati satiāyatane”tiādīsu kāraṇe vattatīti veditabbo.",
  "anya-e0804n:594_7": "So ca nānāpavattinimittavasena gahetabbo.",
  "anya-e0804n:595_0": "Nivāse ākāre ceva, jātidese ca kāraṇe;",
  "anya-e0804n:596_0": "Samosaraṇaṭṭhāne ca, āyatanaravo gato.",
  "anya-e0804n:597_0": "Lokāyataṃ nāma “sabbaṃ ucchiṭṭhaṃ,",
  "anya-e0804n:597_1": "sabbaṃ nucchiṭṭhaṃ.",
  "anya-e0804n:597_2": "Seto kāko,",
  "anya-e0804n:597_3": "kāḷo bako iminā ca iminā ca kāraṇenā”ti evamādiniratthakakāraṇapaṭisaṃyuttaṃ titthiyasatthaṃ,",
  "anya-e0804n:597_4": "yaṃ loke “vitaṇḍasattha”nti vuccati,",
  "anya-e0804n:597_5": "yañca sandhāya bodhisatto asamadhuro vidhurapaṇḍito “na seve lokāyatikaṃ,",
  "anya-e0804n:597_6": "netaṃ paññāya vaḍḍhana”nti āha.",
  "anya-e0804n:597_7": "Āyatiṃ hitaṃ tena loko na yatati na īhatīti lokāyataṃ, kintaṃ?",
  "anya-e0804n:597_8": "Vitaṇḍasatthaṃ.",
  "anya-e0804n:597_9": "Tañhi ganthaṃ nissāya sattā puññakriyāya cittampi na uppādenti.",
  "anya-e0804n:597_10": "Aññatthāpi hi evaṃ vuttaṃ “lokāyatasippanti ‘kāko seto,",
  "anya-e0804n:597_11": "aṭṭhīnaṃ setattā,",
  "anya-e0804n:597_12": "balākā rattā,",
  "anya-e0804n:597_13": "lohitassa rattattā’ti evamādinayappavattaṃ paralokanibbānānaṃ paṭisedhakaṃ vitaṇḍasatthasippa”nti.",
  "anya-e0804n:598_0": "Yuta juta bhāsane. Bhāsanaṃ udīraṇaṃ. Yotati. Jotati.",
  "anya-e0804n:599_0": "Jutadittiyaṃ. Jotati,",
  "anya-e0804n:599_1": "vijjotati. Juti, joti.",
  "anya-e0804n:599_2": "Kārite “joteti,",
  "anya-e0804n:599_3": "jotayitvāna saddhamma”nti payogā.",
  "anya-e0804n:599_4": "Ettha ca jutīti āloko siri vā.",
  "anya-e0804n:599_5": "Jotīti patāpo.",
  "anya-e0804n:599_6": "Atha vā jotīti candādīni.",
  "anya-e0804n:599_7": "Vuttampi ceta sirimāvimāna vatthuaṭṭhakathāyaṃ “jotīti candimasūriyanakkhattatārakānaṃ sādhāraṇanāma”nti.",
  "anya-e0804n:599_8": "Atha vā “joti jotiparāyaṇo”ti vacanato yo koci jotati khattiyakulādīsu jātattā ca rūpasobhāyuttattā ca,",
  "anya-e0804n:599_9": "so “jotī”ti vuccati.",
  "anya-e0804n:600_0": "Sita vaṇṇo.",
  "anya-e0804n:600_1": "Sitadhātu setavaṇṇe vattati.",
  "anya-e0804n:600_2": "Kiñcāpettha vaṇṇasāmaññaṃ vuttaṃ,",
  "anya-e0804n:600_3": "tathāpi idha nīlapītādīsu setavaṇṇoyeva gahetabbo payogadassanavasena. Setati.",
  "anya-e0804n:600_4": "Setaṃ vatthaṃ.",
  "anya-e0804n:600_5": "Vāccaliṅgattā pana setasaddo tiliṅgo gahetabbo.",
  "anya-e0804n:601_0": "Setaṃ sitaṃ suci sukkaṃ, paṇḍaraṃ dhavalampi ca;",
  "anya-e0804n:602_0": "Akaṇhaṃ goramodātaṃ, setanāmāni honti hi.",
  "anya-e0804n:603_0": "Vatu vattane. Vattati, pavattati, saṃvattati, anuvattati, parivattati. Pavattaṃ.",
  "anya-e0804n:604_0": "Kilota addabhāve.",
  "anya-e0804n:604_1": "Addabhāvo tintabhāvo. Kilotati,",
  "anya-e0804n:604_2": "pakilotati,",
  "anya-e0804n:604_3": "temetīti attho.",
  "anya-e0804n:604_4": "Kārite pakiloteti,",
  "anya-e0804n:604_5": "pakilotayati.",
  "anya-e0804n:604_6": "Uṇhodakasmiṃ pakilotayitvā,",
  "anya-e0804n:604_7": "temetvāti attho.",
  "anya-e0804n:605_0": "Vata yācane. Vatati.",
  "anya-e0804n:606_0": "Kita ñāṇe. Ketati. Ketanaṃ, ketako, saṅketo.",
  "anya-e0804n:607_0": "Kati suttajanane. Suttaṃ kantati.",
  "anya-e0804n:608_0": "Kati chedane.",
  "anya-e0804n:608_1": "Maṃsaṃ kantati,",
  "anya-e0804n:608_2": "vikantati, ayokanto.",
  "anya-e0804n:608_3": "Sallakanto mahāvīro.",
  "anya-e0804n:608_4": "Mā no ajja vikantiṃsu,",
  "anya-e0804n:608_5": "rañño sūdā mahānase.",
  "anya-e0804n:609_0": "Catī hiṃsāgandhesu. Īkārantattā imasmā niggahītāgamo na hoti. Catati.",
  "anya-e0804n:610_0": "Takārantadhāturūpāni.",
  "anya-e0804n:611_0": "Thakārantadhātu",
  "anya-e0804n:612_0": "Thā gatinivattiyaṃ. Thāti. Avatthā,",
  "anya-e0804n:612_1": "vavatthānaṃ,",
  "anya-e0804n:612_2": "vavatthitaṃ, vanatho.",
  "anya-e0804n:612_3": "“Chetvā vanaṃ vanathañcā”ti ettha hi mahantā rukkhā vanaṃ nāma,",
  "anya-e0804n:612_4": "khuddakā pana tasmiṃ vane ṭhitattā vanatho nāma vuccanti.",
  "anya-e0804n:613_0": "Thu thutiyaṃ. Thavati, abhitthavati. Thavanā, abhitthavanā, thuti, abhitthuti.",
  "anya-e0804n:614_0": "Yadi hi rūpinī siyā, paññā me vasumatī na sameyya;",
  "anya-e0804n:615_0": "Anomadassissa bhagavato, phalametaṃ ñāṇathavanāya.",
  "anya-e0804n:616_0": "Tehi thutippasattho so,",
  "anya-e0804n:616_1": "yenidaṃ thavitaṃ ñāṇaṃ,",
  "anya-e0804n:616_2": "buddhaseṭṭho ca thomito.",
  "anya-e0804n:616_3": "Tatra thavanāti pasaṃsanā.",
  "anya-e0804n:616_4": "Pasaṃsāya hi anekāni nāmāni.",
  "anya-e0804n:617_0": "Thavanā ca pasaṃsā ca, silāghā vaṇṇanā thuti;",
  "anya-e0804n:618_0": "Panuti thomanā vaṇṇo, katthanā guṇakittanaṃ;",
  "anya-e0804n:619_0": "The saddasaṅghātesu. Thīyati,",
  "anya-e0804n:619_1": "patitthīyati. Thī.",
  "anya-e0804n:619_2": "Atrimā pāḷiyo –",
  "anya-e0804n:619_3": "abhisajjati kuppati byāpajjati patitthīyati,",
  "anya-e0804n:619_4": "kopañca dosañca appaccayañca pātukaroti.",
  "anya-e0804n:619_5": "Thiyo naṃ paribhāsiṃsūti.",
  "anya-e0804n:619_6": "Tatra “thīyati patitthīyatī”timāni ekārassīyādesavasena sambhūtāni.",
  "anya-e0804n:619_7": "Thīyati saṅghātaṃ gacchati gabbho etissāti thī.",
  "anya-e0804n:619_8": "Ācariyā pana itthīsaddasseva evaṃ nibbacanaṃ vadanti,",
  "anya-e0804n:619_9": "na thīsaddassa.",
  "anya-e0804n:620_0": "Gabbho thīyati etissā, iti thī iti no ruci;",
  "anya-e0804n:621_0": "Gabbho thīyati etissā, iti itthīti ācariyā.",
  "anya-e0804n:622_0": "Tesaṃ sudukkarovāde, “itthī”ti padasambhavo;",
  "anya-e0804n:623_0": "Ayaṃ vinicchayo patto, nicchayaṃ bho suṇātha me.",
  "anya-e0804n:624_0": "Thīsaddena samānattho, itthīsaddo yato tato;",
  "anya-e0804n:625_0": "Thīsadde labbhamānatthaṃ, itthīsaddamhi ropiya.",
  "anya-e0804n:626_0": "Appānaṃ bahutā ñāye, gahite sati yujjati;",
  "anya-e0804n:627_0": "Tathā hi “dve duve, taṇhā, tasiṇā”ti nidassanaṃ.",
  "anya-e0804n:628_0": "Atha vā pana “itthī”ti-idaṃ vaṇṇāgamādito;",
  "anya-e0804n:629_0": "Niruttilakkhaṇenāpi, sijjhatīti pakāsaye.",
  "anya-e0804n:630_0": "Icchatīti nare itthī, icchāpetīti vā pana;",
  "anya-e0804n:631_0": "Idaṃ nibbacanañcāpi ñeyyaṃ nibbacanatthinā.",
  "anya-e0804n:632_0": "Atrimāni itthīnamabhidhānāni –",
  "anya-e0804n:633_0": "Itthī thī vanitā nārī, abalā bhīru sundarī;",
  "anya-e0804n:634_0": "Kantā sīmaninī mātu-gāmo piyā ca kāminī.",
  "anya-e0804n:635_0": "Ramaṇī pamadā dayitā, lalanā mahilā’ṅganā;",
  "anya-e0804n:636_0": "Tāsaṃyeva ca nāmāni, avatthāto imānipi.",
  "anya-e0804n:637_0": "Gorī ca dārikā kaññā, kumārī ca kumārikā;",
  "anya-e0804n:638_0": "Yuvatī taruṇī māṇa-vikā therī mahallikā.",
  "anya-e0804n:639_0": "Tathā hi aṭṭhavassikā gorītipi dārikātipi vuccati.",
  "anya-e0804n:639_1": "Dasavassikā kaññāti vuccati.",
  "anya-e0804n:639_2": "Anibbiddhā vā yobbanitthī kaññāti vuccati.",
  "anya-e0804n:639_3": "Dvādasavassikā kumārītipi vuccati kumārikātipi.",
  "anya-e0804n:639_4": "Atho jaraṃ appattā yuvatītipi taruṇītipi māṇavikātipi vuccati.",
  "anya-e0804n:639_5": "Jaraṃ pattā pana therītipi mahallikātipi vuccati.",
  "anya-e0804n:639_6": "Purisesupi ayaṃ nayo yathārahaṃ veditabbo.",
  "anya-e0804n:640_0": "Kiñcāpettha evaṃ niyamo vutto,",
  "anya-e0804n:640_1": "tathāpi katthaci aniyamavasenapi vohāro pavattati.",
  "anya-e0804n:640_2": "Tathā hi “rājā kumāramādāya,",
  "anya-e0804n:640_3": "rājaputtī ca dārika”nti ca “acchā kaṇhājinaṃ kañña”nti ca imāsaṃ dvinnaṃ pāḷīnaṃ vasena yā itthī dārikāsaddena vattabbā,",
  "anya-e0804n:640_4": "sā kaññāsaddenapi vattabbā jātā.",
  "anya-e0804n:640_5": "Yāpi ca kaññāsaddena vattabbā,",
  "anya-e0804n:640_6": "sāpi dārikāsaddena vattabbā jātā.",
  "anya-e0804n:640_7": "Tathā “rājā kumāramādāya,",
  "anya-e0804n:640_8": "rājaputtī ca dārika”nti ca “kumāriye upaseniye,",
  "anya-e0804n:640_9": "niccaṃ nigaḷamaṇḍite”ti ca imāsaṃ pana pāḷīnaṃ vasena yā itthī dārikāsadena vattabbā,",
  "anya-e0804n:640_10": "sā kumārikāsaddenapi vattabbā jātā.",
  "anya-e0804n:640_11": "Yā ca pana kumārīsaddena vattabbā,",
  "anya-e0804n:640_12": "sāpi dārikāsaddena vattabbā jātā.",
  "anya-e0804n:640_13": "Apicettha “rājakaññā rucā nāmā”ti ca “tato maddimpi nhāpesuṃ,",
  "anya-e0804n:640_14": "sivikaññā samāgatā”ti ca imāsaṃ dvinnaṃ pāḷīnaṃ dassanato yā anibbiddhā vā hotu nibbiddhā vā,",
  "anya-e0804n:640_15": "yāva jaraṃ na pāpuṇāti,",
  "anya-e0804n:640_16": "tāva sā kaññāyeva nāmātipi veditabbaṃ.",
  "anya-e0804n:641_0": "Kecettha vadeyyuṃ –",
  "anya-e0804n:641_1": "yaṃ tumhehi “aṭṭhavassikā gorītipi dārikātipi vuccatī”ti vuttaṃ,",
  "anya-e0804n:641_2": "etasmiṃ pana vacane “yadāhaṃ dārako homi,",
  "anya-e0804n:641_3": "jātiyā aṭṭhavassiko”ti vacanato aṭṭhavasso dārako hotu,",
  "anya-e0804n:641_4": "“tatthaddasakumāraṃ so,",
  "anya-e0804n:641_5": "ramamānaṃ sake pure”ti pāḷiyaṃ pana puttadārehi saṃvaddho vessantaramahārājā kathaṃ “kumāro”ti vattuṃ yujjissati dvādasavassātikkantattā?",
  "anya-e0804n:641_6": "Yujjateva bhagavato icchāvasena.",
  "anya-e0804n:641_7": "Bhagavā hi dhammissarattā vohārakusalatāya ca yaṃ yaṃ veneyyajanānurūpaṃ desanaṃ desetuṃ icchati,",
  "anya-e0804n:641_8": "taṃ taṃ deseti eva,",
  "anya-e0804n:641_9": "tasmā bhagavatā tassa mātāpitūnaṃ atthitaṃ sandhāya kumāraparihārena vaddhitattañca evaṃ desanā katā.",
  "anya-e0804n:641_10": "Tathā hi āyasmā kumārakassapo kumāraparihārena vaddhitattā mahallakopi samāno kumārakassapotveva vohariyati.",
  "anya-e0804n:641_11": "“Na vāyaṃ kumārako mattamaññāsī”ti ettha pana sirasmiṃ palitesu jātesupi āyasmantaṃ ānandaṃ āyasmā mahākassapo",
  "anya-e0804n:641_12": "tasmiṃ there adhimattavissāso hutvā komāravādena ovadanto kumārakoti avocāti gahetabbaṃ.",
  "anya-e0804n:641_13": "Udānaṭṭhakathāyaṃ pana “sattā jātadivasato paṭṭhāya yāva pañcadasavassaṃ,",
  "anya-e0804n:641_14": "tāva kumārakā,",
  "anya-e0804n:641_15": "bālāti ca vuccanti,",
  "anya-e0804n:641_16": "tato paraṃ vīsativassāni yuvāno”ti vuttaṃ.",
  "anya-e0804n:642_0": "Mantha mattha viloḷane. Manthati.",
  "anya-e0804n:642_1": "Manthañca madhupiṇḍikañca ādāya.",
  "anya-e0804n:642_2": "Abhimatthati dummedhaṃ vajiraṃvamhamayaṃ maṇiṃ.",
  "anya-e0804n:642_3": "Sineruṃ matthaṃ katvā.",
  "anya-e0804n:643_0": "Kuthi puthi luthi hiṃsāsaṃkilesesu. Kunthati. Kuntho,",
  "anya-e0804n:643_1": "kunthakipillikaṃ.",
  "anya-e0804n:643_2": "Disvāna patitaṃ sāmaṃ,",
  "anya-e0804n:643_3": "puttakaṃ paṃsukunthitaṃ. Punthati. Lunthati.",
  "anya-e0804n:644_0": "Nātha yācanopatāpissariyāsīsāsu.",
  "anya-e0804n:644_1": "Nāthadhātu yācane upatāpe issariye āsīsane cāti catūsvatthesu vattati.",
  "anya-e0804n:644_2": "Tenāhu porāṇā “nāthatīti nātho,",
  "anya-e0804n:644_3": "veneyyānaṃ hitasukhaṃ āsīsati pattheti,",
  "anya-e0804n:644_4": "parasantānagataṃ vā kilesabyasanaṃ upatāpeti,",
  "anya-e0804n:644_5": "“sādhu bhikkhave bhikkhu kālena kālaṃ attasampattiṃ paccavekkheyyā’tiādinā taṃ taṃ hitapaṭipattiṃ yācatīti attho,",
  "anya-e0804n:644_6": "paramena cittissariyena samannāgato sabbasatte vā guṇehi īsati abhibhavatīti paramissaro bhagavā ‘nātho’ti vuccatīti nāthatīti nātho”ti.",
  "anya-e0804n:644_7": "Saddasatthavidū pana tesu catūsu atthesu nātha nādha iti dhātudvayaṃ paṭhanti.",
  "anya-e0804n:644_8": "Attanobhāsattā pana tassa “nāthate nādhate”ti rūpāni bhavanti.",
  "anya-e0804n:645_0": "Ettha siyā “yadi yācanatthena nāthatīti nātho,",
  "anya-e0804n:645_1": "evaṃ sante yo koci yācako daliddo,",
  "anya-e0804n:645_2": "so eva nātho siyā.",
  "anya-e0804n:645_3": "Yo pana ayācako samiddho,",
  "anya-e0804n:645_4": "so na nāthati na yācatīti anātho siyā”ti? Na,",
  "anya-e0804n:645_5": "nāthasaddo hi yācanatthādīsu pavattamāno lokasaṅketavasena uttamapurisesu nirūḷho,",
  "anya-e0804n:645_6": "bhagavā ca uttamesu sātisayaṃ uttamo,",
  "anya-e0804n:645_7": "tena taṃ taṃ hitapaṭipattiṃ yācatīti nāthasaddassattho vutto.",
  "anya-e0804n:645_8": "Anāthasaddo pana ittarajanesu nirūḷho,",
  "anya-e0804n:645_9": "so ca kho “na nāthoti anātho.",
  "anya-e0804n:645_10": "Natthi nātho etassāti vā anātho”ti dabbapaṭisedhavasena,",
  "anya-e0804n:645_11": "na pana “na nāthati na yācatīti anātho”ti dhātuatthapaṭisedhavasena.",
  "anya-e0804n:645_12": "Yo hi aññassa saraṇaṃ gati patiṭṭhā hoti, so nātho,",
  "anya-e0804n:645_13": "yo ca aññassa saraṇaṃ gati patiṭṭhā na hoti,",
  "anya-e0804n:645_14": "nāpi attano añño saraṇaṃ gati patiṭṭhā hoti,",
  "anya-e0804n:645_15": "so anāthoti vuccati saṅketavasena.",
  "anya-e0804n:645_16": "Tathā hi “saṅketavacanaṃ saccaṃ,",
  "anya-e0804n:645_17": "lokasammutikāraṇa”nti vuttaṃ.",
  "anya-e0804n:645_18": "Imassa panatthassa āvibhāvatthaṃ imasmiṃ ṭhāne “lokanātho tuvaṃ eko,",
  "anya-e0804n:645_19": "saraṇaṃ sabbapāṇina”nti ca “anāthānaṃ bhavaṃ nātho”ti ca –",
  "anya-e0804n:646_0": "“Evāhaṃ cintayitvāna, nekakoṭisataṃ dhanaṃ;",
  "anya-e0804n:647_0": "Nāthānāthānaṃ datvāna, himavantamupāgami”nti ca",
  "anya-e0804n:648_0": "Pāḷiyo nidassanāni bhavanti.",
  "anya-e0804n:648_1": "Yasmā pana sāsane ca loke ca yācako “nātho”ti na vuccati,",
  "anya-e0804n:648_2": "ayācako ca “anātho”ti.",
  "anya-e0804n:648_3": "Lokassa pana saraṇaṃ “nātho”ti vuccati.",
  "anya-e0804n:648_4": "Yassa saraṇaṃ na vijjati,",
  "anya-e0804n:648_5": "so “anātho”ti vuccati,",
  "anya-e0804n:648_6": "tathā samiddho “nātho”ti vuccati,",
  "anya-e0804n:648_7": "asamiddho “anātho”ti.",
  "anya-e0804n:648_8": "Tasmā paññavatā sabbesu ṭhānesu dhātuatthamattena lokasamaññaṃ anatidhāvitvā yathānurūpaṃ attho gahetabbo.",
  "anya-e0804n:648_9": "Ayañca nīti sādhukaṃ manasi kātabbā.",
  "anya-e0804n:649_0": "Vithu yācane. Vethati.",
  "anya-e0804n:650_0": "Satha seṭhille. Sathati.",
  "anya-e0804n:650_1": "Sathalo hi paribbājo,",
  "anya-e0804n:650_2": "bhiyyo ākirate rajaṃ.",
  "anya-e0804n:650_3": "Siṭhilotipi pāḷi dissati.",
  "anya-e0804n:650_4": "Tadā ṭhikāro muddhajo gahetabbo.",
  "anya-e0804n:651_0": "Kathi koṭille. Kanthati.",
  "anya-e0804n:652_0": "Kattha silāghāyaṃ. Katthati,",
  "anya-e0804n:652_1": "vikatthati. Katthanā,",
  "anya-e0804n:652_2": "vikatthanā.",
  "anya-e0804n:652_3": "Tattha katthatīti pasaṃsati.",
  "anya-e0804n:652_4": "Vikatthatīti virūpaṃ katthati abhūtavatthudīpanato.",
  "anya-e0804n:652_5": "Ettha ca “bahumpi so vikattheyya,",
  "anya-e0804n:652_6": "aññaṃ janapadaṃ gato”ti ca “idhekacco katthī hoti vikatthī,",
  "anya-e0804n:652_7": "so katthati ‘ahamasmi sīlasampannoti vā vattasampannoti vā vikatthatī’ti” ca ādayo payogā.",
  "anya-e0804n:653_0": "Byatha dukkhabhayacalanesu. Byathati.",
  "anya-e0804n:653_1": "Bhantā byathitamānasā.",
  "anya-e0804n:653_2": "Tato kumārābyathitā,",
  "anya-e0804n:653_3": "sutvā luddassa bhāsitaṃ.",
  "anya-e0804n:653_4": "Itthetaṃ dvayaṃ calañceva byathañca.",
  "anya-e0804n:654_0": "Sutha kutha katha hiṃsāyaṃ. Sothati. Kothati. Kathati.",
  "anya-e0804n:655_0": "Patha gatiyaṃ. Pathati. Patho.",
  "anya-e0804n:655_1": "Pathoti maggo.",
  "anya-e0804n:655_2": "So duvidho mahājanena padasā paṭipajjitabbo pakatimaggo ca paṇḍitehinibbānatthikehi paṭipajjitabbo paṭipadāsaṅkhāto ariyamaggo cāti.",
  "anya-e0804n:655_3": "Tattha pakatimaggo uppannakiccākiccehi janehi pathiyati gacchiyatīti patho,",
  "anya-e0804n:655_4": "paṭipadā pana amatamahāpuraṃ gantukāmehi kulaputtehi saddhāpātheyyaṃ gahetvā pathiyati paṭipajjiyatīti patho.",
  "anya-e0804n:655_5": "Atha vā pātheti kārakaṃ puggalaṃ gameti nibbānaṃ sampāpetīti vā patho,",
  "anya-e0804n:655_6": "paṭipadāyeva.",
  "anya-e0804n:655_7": "Maggābhidhānaṃ curādigaṇe maggadhātukathanaṭṭhāne kathessāma.",
  "anya-e0804n:656_0": "Katha nippāke. Kathati.",
  "anya-e0804n:657_0": "Matha vilothane. Mathati.",
  "anya-e0804n:658_0": "Potha pariyāyanabhāve. Pothati. Pothako.",
  "anya-e0804n:658_1": "Pothetīti ayaṃ curādigaṇepi vattati.",
  "anya-e0804n:658_2": "Tena “samantā anupariyeyyuṃ,",
  "anya-e0804n:658_3": "nippothentā catuddisā”ti payogo dissati.",
  "anya-e0804n:659_0": "Gottha vaṃse. Gotthati. Gotthulo, gotthu.",
  "anya-e0804n:660_0": "Puthu vitthāre. Pothati. Puthavī.",
  "anya-e0804n:661_0": "Thakārantadhāturūpāni.",
  "anya-e0804n:662_0": "Dakārantadhātu",
  "anya-e0804n:663_0": "Dā dāne.",
  "anya-e0804n:663_1": "Āpubbo gahaṇe.",
  "anya-e0804n:663_2": "Saddho dānaṃ dadāti deti,",
  "anya-e0804n:663_3": "sīlaṃ ādadāti ādeti.",
  "anya-e0804n:663_4": "Imāni suddhakattupadāni taddīpakattā.",
  "anya-e0804n:663_5": "Saddho assaddhaṃ dānaṃ dāpeti,",
  "anya-e0804n:663_6": "sīlaṃ ādapeti,",
  "anya-e0804n:663_7": "samādapeti.",
  "anya-e0804n:663_8": "Ye dhammamevādapayanti santo.",
  "anya-e0804n:663_9": "Imāni kāritapadāni hetukattupadānīti ca vuccanti taddīpakattā.",
  "anya-e0804n:663_10": "Saddhena dānaṃ dīyati,",
  "anya-e0804n:663_11": "sīlaṃ ādīyati,",
  "anya-e0804n:663_12": "samādīyati,",
  "anya-e0804n:663_13": "imāni kammapadāni taddīpakattā.",
  "anya-e0804n:663_14": "Ayañca dā dāneti dhātu sāsanānurūpasutivasena divādigaṇaṃ patvā supanakriyaṃ vadanto “dāyati niddāyati",
  "anya-e0804n:663_15": "niddā”ti sanāmapadāni suddhakattupadāni janayati.",
  "anya-e0804n:663_16": "Dānamavakhaṇḍanañca vadanto “diyati dānaṃ dātta”nti sanāmapadāni suddhakattupadāni janayati.",
  "anya-e0804n:663_17": "Suddhiṃvadanto “dāyati vedāyati vodāna”nti sanāmapadāni suddhakattupadāni janayati,",
  "anya-e0804n:663_18": "imasmiṃ pana bhūvādigaṇe dānaṃ vadanto āpubbavasena gahaṇañca vadanto “dadāti deti ādadāti ādeti dānaṃ",
  "anya-e0804n:663_19": "ādāna”nti sanāmapadāni suddhakattupadāni janayati.",
  "anya-e0804n:663_20": "Tathā kucchitagamanaṃ vadanto “dāti suddāti suddo suddī”ti sanāmapadāni suddhakattupadāni janayatīti ayaṃ viseso daṭṭhabbo.",
  "anya-e0804n:663_21": "Yathā cettha,",
  "anya-e0804n:663_22": "evamaññatrāpi yathāsambhavaṃ viseso upaparikkhitabbo nayaññūhi.",
  "anya-e0804n:664_0": "Idānissa nāmapadāni tumantādīni brūma. “Dānaṃ, deyyaṃ, dātabbaṃ,",
  "anya-e0804n:664_1": "brahmadeyyaṃ, dinnaṃ, dāyako, dāyikā,",
  "anya-e0804n:664_2": "dakkhiṇā” iccādīni, “dātuṃ, padātuṃ, dātave, padātave, datvā, datvāna, dadātuna, daditvā,",
  "anya-e0804n:664_3": "daditvāna, dadiya, dajjā, dadiyāna, ādātuṃ, ādāya,",
  "anya-e0804n:664_4": "ādiya” iccādīni ca yojetabbāni.",
  "anya-e0804n:665_0": "Tattha dānanti dātabbaṃ,",
  "anya-e0804n:665_1": "dadanti etenāti atthe na deyyadhammo dānacetanā ca vuccati.",
  "anya-e0804n:665_2": "Kasmā pana tattha dinnasaddoyeva kathiyati,",
  "anya-e0804n:665_3": "na dattasaddoti?",
  "anya-e0804n:665_4": "Akathane kāraṇamatthi.",
  "anya-e0804n:665_5": "“Dānaṃ dinna”ntiādīsu hi dinnasaddaṭṭhāne dattasaddo na dissati,",
  "anya-e0804n:665_6": "tasmā na kathiyati.",
  "anya-e0804n:666_0": "Guṇabhūto dattasaddo, na diṭṭho jinabhāsite;",
  "anya-e0804n:667_0": "“Manasā dānaṃ mayā dinnaṃ”, iti dinnapadaṃ viya.",
  "anya-e0804n:668_0": "“Devadatto yaññadatto, datto” iti ca ādiko;",
  "anya-e0804n:669_0": "Paṇṇattivacane diṭṭho, samāsabyāsato pana.",
  "anya-e0804n:670_0": "Tasmā “devadatto”tiādīsu “devena dinno”ti samāsaṃ katvā paṇṇattivacanattā dinnasaddassa dattādeso kātabbo sāsanānurūpena.",
  "anya-e0804n:670_1": "Upari hi “dinnassa datto kvaci paṇṇattiya”nti lakkhaṇaṃ passissatha.",
  "anya-e0804n:670_2": "Ayameva hi sāsane nīti avilaṅghanīyā.",
  "anya-e0804n:670_3": "Idaṃ panettha vavatthānaṃ –",
  "anya-e0804n:671_0": "Sakkaṭe dattasaddova, dinnasaddo na dissati;",
  "anya-e0804n:672_0": "Byāsamhi dinnasaddova, dattasaddo na pāḷiyaṃ.",
  "anya-e0804n:673_0": "“Manasā dānaṃ mayā dinnaṃ, dānaṃ dinno”tiādisu;",
  "anya-e0804n:674_0": "“Dhammadinnā mahāmāyā”, iccādīsu ca pāḷisu.",
  "anya-e0804n:675_0": "Iti byāsasamāsānaṃ, vasā dvedhā pavattati;",
  "anya-e0804n:676_0": "Dinnasaddoti dīpeyya, na so sakkaṭabhāsite.",
  "anya-e0804n:677_0": "Guṇabhūto dattasaddo, asamāsamhi kevalo;",
  "anya-e0804n:678_0": "Na dissati munimate, dinnasaddova kevalo.",
  "anya-e0804n:679_0": "Teneva dinnasaddassa, dattādeso kato mayā;",
  "anya-e0804n:680_0": "“Dattaṃ sirappadāna”nti, kavayo pana abravuṃ.",
  "anya-e0804n:681_0": "Ediso pāḷiyaṃ natthi, nayo tasmā na so varo;",
  "anya-e0804n:682_0": "“Datto”ti bhūridattassa, saññā paṇṇattiyaṃ gatā.",
  "anya-e0804n:683_0": "“Brahmadatto buddhadatto, datto” iti hi sāsane;",
  "anya-e0804n:684_0": "Paṇṇattiyaṃ dattasaddo, asamāsasamāsiko.",
  "anya-e0804n:685_0": "“Paradattabhojana”nti, evamādīsu pāḷisu;",
  "anya-e0804n:686_0": "Samāse guṇabhūtoyaṃ, dattasaddo patiṭṭhito.",
  "anya-e0804n:687_0": "“Manasā dānaṃ mayā dinnaṃ, dānaṃ dinno”tiādisu;",
  "anya-e0804n:688_0": "Guṇabhūto dinnasaddo, asamāsamhi dissati.",
  "anya-e0804n:689_0": "“Dinnādāyī dhammadinnā”, iccevamādīsu pana;",
  "anya-e0804n:690_0": "Samāse guṇapaṇṇatti-bhāvenesa padissati.",
  "anya-e0804n:691_0": "Koci pana saddasatthavidū garu evaṃ saddaracanamakāsi –",
  "anya-e0804n:692_0": "“Yassaṅkurehi jimutambujaloditehi,",
  "anya-e0804n:693_0": "Vāteritehi patitehi suṇehi tehi.",
  "anya-e0804n:694_0": "Jenantacīvaramasobhatha brahmadattaṃ,",
  "anya-e0804n:695_0": "Vandāmi taṃ caladalaṃ varabodhirukkha”nti.",
  "anya-e0804n:696_0": "Ettha ca brahmadattanti idaṃ sakkaṭabhāsāto nayaṃ gahetvā vuttaṃ,",
  "anya-e0804n:696_1": "na pāḷito.",
  "anya-e0804n:696_2": "Pāḷinayañhipatvā “brahmadattiya”nti vā “brahmadinna”nti vā “devadattiya”nti vā “devadinna”nti vā rūpena bhavitabbaṃ.",
  "anya-e0804n:696_3": "Tathā hi “bodhisatto ca maddī ca sammodamānā sakkadattiye assame vasiṃsū”ti pāḷinayānurūpo aṭṭhakathāpāṭho dissati.",
  "anya-e0804n:696_4": "Tasmā etthevaṃ vadāma –",
  "anya-e0804n:697_0": "“Dattasaddassa ṭhānamhi, “dattiya”nti ravo gato;",
  "anya-e0804n:698_0": "Devadattiyapatto ca, assamo sakkadattiyo”ti.",
  "anya-e0804n:699_0": "Ayaṃ nīti sādhukaṃ manasi kātabbā. Atra pana paripuṇṇāparipuṇṇavasena yathārahaṃ padakkamo bhavati.",
  "anya-e0804n:700_0": "Dadāti, dadanti. Dadāsi, dadātha. Dadāmi, dadāma. Dadātu, dadantu. Dadāhi, dadātha. Dadāmi, dadāma, dadāmase. Dadeyya, dade, dajjā.",
  "anya-e0804n:700_1": "Dajjā sappuriso dānaṃ. Dadeyyuṃ, dajjuṃ.",
  "anya-e0804n:700_2": "Pitā mātā ca te dajjuṃ.",
  "anya-e0804n:700_3": "Dadeyyāsi, dajjāsi,",
  "anya-e0804n:700_4": "dajjesi iccapi.",
  "anya-e0804n:700_5": "Dajjāsi abhayaṃ mama.",
  "anya-e0804n:700_6": "Mātaraṃ kena dosena,",
  "anya-e0804n:700_7": "dajjāsi dakarakkhino.",
  "anya-e0804n:700_8": "Sīlavantesu dajjesi,",
  "anya-e0804n:700_9": "dānaṃ maddi yathārahaṃ.",
  "anya-e0804n:700_10": "Dadeyyātha, dajjātha.",
  "anya-e0804n:700_11": "Dadeyyāmi, dajjāmi,",
  "anya-e0804n:700_12": "dadeyyāma, dajjāma. Dadetha, daderaṃ. Dadetho,",
  "anya-e0804n:700_13": "dadeyyāvho, dajjāvho. Dadeyyaṃ, dajjaṃ.",
  "anya-e0804n:700_14": "Neva dajjaṃ mahosadhaṃ.",
  "anya-e0804n:700_15": "Dadeyyāmhe, dajjāmhe.",
  "anya-e0804n:700_16": "Ayamasmākaṃ khanti.",
  "anya-e0804n:700_17": "Garūnaṃ pana khanti aññathā bhavati.",
  "anya-e0804n:700_18": "Tathā hi –",
  "anya-e0804n:701_0": "Garū “dajjati dajjanti”, itiādinayena tu;",
  "anya-e0804n:702_0": "Aṭṭhannampi vibhattīnaṃ, vasenāhu padakkamaṃ.",
  "anya-e0804n:703_0": "Pāḷiṃ upaparikkhitvā, tañce yujjati gaṇhatha;",
  "anya-e0804n:704_0": "Na hi sabbappakārena, pāḷiyo paṭibhanti no.",
  "anya-e0804n:705_0": "Tattha asmākaṃ khantiyā “dajjā dajja”ntiādīni yyakārasahiteyeva sattamiyā padarūpe sijjhanti.",
  "anya-e0804n:705_1": "“Dajjā sappuriso dāna”nti ettha hi “dajjā idaṃ “dadeyyā”ti padarūpaṃ patiṭṭhapetvā yyakāre pare saralopaṃ",
  "anya-e0804n:705_2": "katvā tato tiṇṇaṃ byañjanānaṃ saṃyogañca tīsusaññogabyañjanesu dvinnaṃ sarūpānamekassa lopañca dyakārasaññogassa",
  "anya-e0804n:705_3": "ca jakāradvayaṃ katvā tato dīghavasenuccāritabbattā animittaṃ dīghabhāvaṃ katvā nipphajjati.",
  "anya-e0804n:705_4": "Evaṃ sāsanassānurūpo vaṇṇasandhi bhavati.",
  "anya-e0804n:705_5": "Duvidho hi sandhi padasandhi vaṇṇasandhīti.",
  "anya-e0804n:705_6": "Tesu yattha padacchedo labbhati,",
  "anya-e0804n:705_7": "so padasandhi. Yathā? Tatrāyaṃ.",
  "anya-e0804n:705_8": "Yattha pana na labbhati,",
  "anya-e0804n:705_9": "so vaṇṇasandhi. Yathā? Atrajo.",
  "anya-e0804n:705_10": "Yathā ca sugato,",
  "anya-e0804n:705_11": "yathā ca paddhāni.",
  "anya-e0804n:705_12": "Evaṃ duvidhesu sandhīsu “dajjā”ti ayaṃ vaṇṇasandhi eva.",
  "anya-e0804n:706_0": "Aparopi rūpanayo bhavati tvāpaccayantavasena –",
  "anya-e0804n:707_0": "“Ayaṃ so indako yakkho, dajjā dānaṃ parittakaṃ;",
  "anya-e0804n:708_0": "Atirocati amhehi, cando tāragaṇe yathā”ti",
  "anya-e0804n:709_0": "Dassanato.",
  "anya-e0804n:709_1": "Ettha hi dajjāti datvāti attho.",
  "anya-e0804n:709_2": "Idaṃ pana datvāsaddena samānatthaṃ “dadiyya” iti padarūpaṃ patiṭṭhapetvā yyakāre pare saralopaṃ katvā",
  "anya-e0804n:709_3": "saññogesu sarūpalopañca tato dyakārasaññogassa jjakāradvayaṃ dīghattañca katvā nipphajjati.",
  "anya-e0804n:710_0": "Athāparopi rūpanayo bhavati kammani yapaccayavasena.",
  "anya-e0804n:710_1": "Tathā hi “petānaṃ dakkhiṇaṃ dajjā”ti ca “dakkhiṇā dajjā”ti ca dve pāṭhā dissanti.",
  "anya-e0804n:710_2": "Tattha pacchimassa dajjāti dātabbāti attho kammani yapaccayavasena.",
  "anya-e0804n:710_3": "Idha pana dādhātuto yapaccayaṃ katvā dhātussa dvittañca pubbassa rassattañca tato yakāre pare saralopaṃ",
  "anya-e0804n:710_4": "saññogabhāvañca jjakāradvayañca itthiliṅgattā āpaccayādiñca katvā “dajjā”ti nipphajjati.",
  "anya-e0804n:710_5": "Evaṃ “dajjā dadeyyā”ti ca “dajjā dadiyya datvā”ti ca “dajjā dātabbā”ti ca etāni paccekaṃ pariyāyavacanāni bhavanti. “Dajjuṃ. Dajjāsi, dajjātha. Dajjāmi, dajjāma. Dajjāvho,",
  "anya-e0804n:710_6": "dajja”nti etānipi “dadeyyuṃ dadeyyāsī”tiādinā padarūpāni patiṭṭhapetvā yyakāre pare saralopaṃ saññogesu",
  "anya-e0804n:710_7": "sarūpalopaṃ dyakārasamaññogassa jjakāradvayañca katvā nipphajjanti.",
  "anya-e0804n:710_8": "Etesu dajjāsīti yaṃ rūpaṃ tassāvayavassa ākārassa ekāraṃ katvā aparampi “dajjesī”ti rūpaṃ bhavatīti daṭṭhabbaṃ.",
  "anya-e0804n:710_9": "Esa nayo aññatrāpi yathāsambhavaṃ yojetabbo.",
  "anya-e0804n:711_0": "Acinteyyānubhāvassa hi sammāsambuddhassa pāḷinayo acinteyyoyeva hoti,",
  "anya-e0804n:711_1": "gambhīro dukkhogāḷho,",
  "anya-e0804n:711_2": "na yena kenaci lakkhaṇena sādhetabbo,",
  "anya-e0804n:711_3": "yathātanti viraciteheva lakkhaṇehi sādhetabbo.",
  "anya-e0804n:711_4": "Tathā hi “khattiyā titthiyā cetiyānī”tiādīsu yakāre pare saralopo bhavati,",
  "anya-e0804n:711_5": "tena “athetthekasataṃ khatyā.",
  "anya-e0804n:711_6": "Evampi titthyā puthuso vadanti.",
  "anya-e0804n:711_7": "Ārāmarukkhacetyānī”ti payogā dissanti.",
  "anya-e0804n:711_8": "Tathā “sākacchati taccha”nti etthāpi “saha kathayatī”tivā “saṃkathayatī”ti vā “tathya”nti ca padarūpaṃ patiṭṭhapetvā sahasaddassa hakāralopaṃ,",
  "anya-e0804n:711_9": "saṃsadde ca niggahītalopaṃ katvā sakāragatassa sarassa dīghaṃ katvā yakāre pare saralopaṃ katvā tato",
  "anya-e0804n:711_10": "thyakārasaññogassa cchayugaṃ katvā visabhāgasaññoge eko ekassa sabhāgattamāpajjati.",
  "anya-e0804n:711_11": "Tena “sākacchati taccha”nti rūpāni sijjhanti.",
  "anya-e0804n:711_12": "Tathā hi “aññamaññaṃ sākacchiṃsu.",
  "anya-e0804n:711_13": "Kālena dhammasākacchā.",
  "anya-e0804n:711_14": "Bhūtaṃ tacchaṃ.",
  "anya-e0804n:711_15": "Yathātathiyaṃ viditvāpi dhammaṃ,",
  "anya-e0804n:711_16": "sammā so loke paribbajeyyā”ti savikapāni payogāni dissanti.",
  "anya-e0804n:711_17": "“Najjā”tiādīsupi “nadiyā”tiādīni padarūpāni patiṭṭhapetvā vaṇṇasandhivasena yakāre pare lopavidhi labbhatiyeva.",
  "anya-e0804n:711_18": "Vividho hi sāsanānukūlo rūpanipphādanupāyo,",
  "anya-e0804n:711_19": "upari ca etesaṃ sādhanatthaṃ “saralopo yamanarādīsū”tiādīni lakkhaṇāni bhavissanti. Tattha –",
  "anya-e0804n:712_0": "“Dajjā dajju”ntiādīni, sattamīnaṃ vasena me;",
  "anya-e0804n:713_0": "Vuttāni yogirājassa, sāsanatthaṃ mahesino.",
  "anya-e0804n:714_0": "Atridaṃ vattabbaṃ,",
  "anya-e0804n:714_1": "kiñcāpi aṭṭhakathācariyehi “mātaraṃ tena dosena,",
  "anya-e0804n:714_2": "dajjāhaṃ dakarakkhino”ti ettha dajjanti padassa “dammī”ti vattamānāvasena vivaraṇaṃ kataṃ,",
  "anya-e0804n:714_3": "tathāpi sattamīpayogoyeva.",
  "anya-e0804n:714_4": "Ācariyā hi “sattamīpayogo aya”nti jānantāpi “kadāci aññe parikappatthampi gaṇheyyu”nti āsaṅkāya evaṃ vivaraṇamakaṃsu.",
  "anya-e0804n:714_5": "Tathā kiñcāpi tehi “anāparādhakammantaṃ,",
  "anya-e0804n:714_6": "na dajjaṃ dakarakkhino”ti ettha na dajjanti padassa “nāhaṃ dakarakkhassa dassāmī”ti bhavissantīvasena vivaraṇaṃ kataṃ,",
  "anya-e0804n:714_7": "tathāpi sattamīpayogoyeva,",
  "anya-e0804n:714_8": "anāgataṃ pana paṭicca vattabbatthattā evaṃ vivaraṇaṃ kataṃ.",
  "anya-e0804n:714_9": "“Neva dajjaṃ mahosadha”nti ettha pana “na tveva dadeyya”nti sattamīpayogavaseneva vivaraṇaṃ katanti.",
  "anya-e0804n:714_10": "Evaṃ dajjaṃpadassa vinicchayo veditabbo.",
  "anya-e0804n:715_0": "Idāni parokkhādivasena padakkamo kathiyati. “Dada, dadū.",
  "anya-e0804n:715_1": "Dadū”ti ca idaṃ “nārado iti nāmena,",
  "anya-e0804n:715_2": "kassapo iti maṃ vidū”tiādīsu vidūsaddena samaṃ. Dade, dadittha, dadaṃ, dadimha. Dadittha, dadire. Dadittho, dadivho.",
  "anya-e0804n:716_0": "Ettha ca daditthoti idaṃ “sañjagghittho mayā saha.",
  "anya-e0804n:716_1": "Mā kisittho mayā vinā.",
  "anya-e0804n:716_2": "Mā naṃ kalale akkamittho”tiādīsu “sañjagghittho”tiādīhi samaṃ.",
  "anya-e0804n:716_3": "Iminā nayena sabbattha labbhamānavasena sadisatā upaparikkhitabbā. Dadaṃ, dadimhe.",
  "anya-e0804n:716_4": "Parokkhāsahibharūpāni.",
  "anya-e0804n:717_0": "Adadā, adadū. Adade,",
  "anya-e0804n:717_1": "adadattha. Adadaṃ, adadamha.",
  "anya-e0804n:717_2": "Adadattha,",
  "anya-e0804n:717_3": "adadatthuṃ. Adadase,",
  "anya-e0804n:717_4": "adadavhaṃ.",
  "anya-e0804n:717_5": "Adadiṃ adadamhase.",
  "anya-e0804n:717_6": "Iti anakārapubbampi rūpaṃ gahetabbaṃ “yesaṃ no na dadamhase”ti dassanato.",
  "anya-e0804n:717_7": "Hiyyattanīsahitarūpāni.",
  "anya-e0804n:718_0": "Adadi, adaduṃ, adadiṃsu. Adado,",
  "anya-e0804n:718_1": "adadittha. Adadiṃ, adadimhā. Adadā, adadū. Adadase,",
  "anya-e0804n:718_2": "adadivhaṃ. Adadaṃ, adadimhe.",
  "anya-e0804n:718_3": "Ajjatanīsahitarūpāni.",
  "anya-e0804n:719_0": "“Dadissati, dadissanti” iccādi sabbaṃ neyyaṃ. Bhavissantīsahitarūpāni.",
  "anya-e0804n:720_0": "“Adadisā, dadissā, adadissaṃsu, dadissaṃsu” iccādi ca sabbaṃ neyyaṃ. Kālātipattisahitarūpāni.",
  "anya-e0804n:721_0": "Aparānipi vattamānādisahitarūpāni bhavanti. Deti, denti. Desi, detha. Demi, dammi, dema, damma. Detu, dentu. Dehi, detha. Demi, dammi, dema, damma.",
  "anya-e0804n:721_1": "Attanopadāni appasiddhāni.",
  "anya-e0804n:721_2": "Sattamīnayo ca parokkhānayo ca appasiddho.",
  "anya-e0804n:721_3": "Hiyuttanīnayo pana ajjatanīnayo ca koci koci pasiddho pāḷiyaṃ āgatattā,",
  "anya-e0804n:721_4": "sakkā ca “adā, adū, ado,",
  "anya-e0804n:721_5": "ada”ntiādinā yojetuṃ.",
  "anya-e0804n:721_6": "Tathā hi nayo dissati.",
  "anya-e0804n:721_7": "Adā dānaṃ purindado.",
  "anya-e0804n:721_8": "Varañceme ado sakka.",
  "anya-e0804n:721_9": "Brāhmaṇānaṃ adaṃ gajaṃ. Adāsime.",
  "anya-e0804n:721_10": "Adaṃsu te mamokāsaṃ.",
  "anya-e0804n:721_11": "Adāsiṃ brāhmaṇe tadāti. “Dassati,",
  "anya-e0804n:721_12": "dassanti” iccādi sabbaṃ neyyaṃ. “Adassā, dassā,",
  "anya-e0804n:721_13": "adassaṃsu, dassaṃsu,",
  "anya-e0804n:721_14": "dassiṃsu” iccādi ca sabbaṃ neyyaṃ.",
  "anya-e0804n:722_0": "Tathā ādadāti, ādadanti. Ādadāsi, ādadātha. Ādadāmi, ādadāma.",
  "anya-e0804n:722_1": "Kaccāyanamate “ādatte”ti attanopadaṃ vuttaṃ.",
  "anya-e0804n:722_2": "Evaṃ “ādadātu,",
  "anya-e0804n:722_3": "ādadeyya” iccādi sabbaṃ neyyaṃ.",
  "anya-e0804n:722_4": "Ādetu ādeyya iccādi yathārahaṃ yojetabbaṃ.",
  "anya-e0804n:722_5": "Evameva ca “dāpeti,",
  "anya-e0804n:722_6": "ādāpetī”tiādīnipi yathārahaṃ yojetabbāni.",
  "anya-e0804n:723_0": "Dākucchite gamane. Dāti. Suddāti. Suddo, suddī.",
  "anya-e0804n:723_1": "Tattha suddoti suddātīti suddo,",
  "anya-e0804n:723_2": "parapothanādiluddācārakammunā dārukammādikhuddācārakammunā ca lahuṃ lahuṃ kucchitaṃ gacchatīti attho.",
  "anya-e0804n:723_3": "Tathā hi su iti sīghatthe nipāto,",
  "anya-e0804n:723_4": "dā iti garahattho dhātu kucchitagativācakattā.",
  "anya-e0804n:723_5": "Suddassa bhariyā suddī.",
  "anya-e0804n:724_0": "Du gatiyaṃ. Davati. Dumo.",
  "anya-e0804n:724_1": "Ettha ca davati gacchati mūlakkhandhasākhāviṭapapattapallavapupphaphalehi vuddhiṃ virūḷhiṃ vepullaṃ pāpuṇātīti dumo.",
  "anya-e0804n:725_0": "Desodhane.",
  "anya-e0804n:725_1": "Sodhanaṃ pariyodāpanaṃ. Dāyati. Dāyanaṃ.",
  "anya-e0804n:725_2": "Yathā gāyati, gāyanaṃ. Dāyituṃ, dāyitvā,",
  "anya-e0804n:725_3": "dhātāvayavassekārassa āyādeso. “Dātuṃ,",
  "anya-e0804n:725_4": "datvā” iccapi rūpāni.",
  "anya-e0804n:726_0": "Tatra dātunti sodhetuṃ.",
  "anya-e0804n:726_1": "Datvāti sodhetvāti attho gahetabbo.",
  "anya-e0804n:726_2": "Tathā hi “bālo abyatto nappaṭibalo anuyuñjiyamāno anuyogaṃ dātu”nti ettha dātunti padassa sodhetunti attho.",
  "anya-e0804n:726_3": "Keci “dānattha”nti atthaṃ vadanti,",
  "anya-e0804n:726_4": "taṃ na yuttaṃ.",
  "anya-e0804n:726_5": "Na hi yo parehi anuyuñjiyati,",
  "anya-e0804n:726_6": "so anuyogaṃ deti nāmāti.",
  "anya-e0804n:726_7": "Tasmā “ācariyassa anuyogaṃ datvā bārāṇasiṃ paccāgacchī”tiādīsupi anuyogaṃ datvāti anuyogaṃ sodhetvāti atthoyeva gahetabbo.",
  "anya-e0804n:726_8": "Tathā hi pubbācariyehi “anuyogadāpanattha”nti etasmiṃ padese esoyevattho vibhāvito. Kathaṃ?",
  "anya-e0804n:726_9": "Anuyogadāpanatthanti anuyogaṃ sodhāpetuṃ.",
  "anya-e0804n:726_10": "Vimaddakkhamañhi sīhanādaṃ nadanto atthato anuyogaṃ sodheti nāma,",
  "anya-e0804n:726_11": "anuyuñjanto ca naṃ sodhāpeti nāmāti.",
  "anya-e0804n:726_12": "Idampi ca tehi vuttaṃ.",
  "anya-e0804n:726_13": "Dātunti sodhetuṃ.",
  "anya-e0804n:726_14": "Keci “dānattha”nti atthaṃ vadanti,",
  "anya-e0804n:726_15": "taṃ na yuttaṃ.",
  "anya-e0804n:726_16": "Na hi yo sīhanādaṃ nadati,",
  "anya-e0804n:726_17": "so eva tattha anuyogaṃ detīti.",
  "anya-e0804n:726_18": "Samantapaṭṭhānamahāpakaraṇa saṃvaṇṇanāyampi pubbācariyehi “dānaṃ datvāti taṃ cetanaṃ pariyodāpetvā”ti sodhanattho vutto.",
  "anya-e0804n:726_19": "Dullabhā ayaṃ nīti sādhukaṃ citte ṭhapetabbā.",
  "anya-e0804n:727_0": "De pālane. Dīyati. Dānaṃ,",
  "anya-e0804n:727_1": "uddānaṃ dāyituṃ, dāyitvā.",
  "anya-e0804n:727_2": "Tattha dānanti duggatito dāyati rakkhatīti dānaṃ,",
  "anya-e0804n:727_3": "dānacetanā.",
  "anya-e0804n:727_4": "Uddānanti vuttassa atthassa vakkhamānassa vā vippakiṇṇabhāvena nassituṃ adatvā uddhaṃ dānaṃ rakkhaṇaṃ uddānaṃ,",
  "anya-e0804n:727_5": "saṅgahavacananti attho.",
  "anya-e0804n:727_6": "Atha vā uddānanti pacchuddānādikaṃ uddānaṃ.",
  "anya-e0804n:728_0": "Khāda bhakkhane. Khādati. Khādikā, khādanaṃ,",
  "anya-e0804n:728_1": "aññamaññakhādikā.",
  "anya-e0804n:728_2": "Pubbaphalakhādikā, khajjaṃ,",
  "anya-e0804n:728_3": "khādanīyaṃ, khandhā.",
  "anya-e0804n:729_0": "Tattha khajjanti pūvo.",
  "anya-e0804n:729_1": "Khādanīyanti pūvaphalāphalādi.",
  "anya-e0804n:729_2": "“Khādanīyaṃ vā bhojanīyaṃ vā”ti visuṃ bhojanīyassa vacanato khādanaṃ nāma khajjassa vā khādanīyassa vā bhakkhanaṃ.",
  "anya-e0804n:729_3": "Apica hiṃsāpi “khādana”nti vuccati.",
  "anya-e0804n:729_4": "Jātijarābyādhidukkhādīhi khajjantīti khandhā,",
  "anya-e0804n:729_5": "rūpavedanāsaññāsaṅkhāraviññāṇāni.",
  "anya-e0804n:729_6": "“Cīvarāni nassantipi ḍayhantipi undūrehipi khajjantī”ti ettha viya khajjanti saddo kammattho.",
  "anya-e0804n:730_0": "Bada theriye. Thirabhāvo theriyaṃ, yathā dakkhiyaṃ. Badati. Badarī, badaraṃ. Atridaṃ vuccati –",
  "anya-e0804n:731_0": "Kakkandhu badarī kolī, kolaṃ kulavamiccapi;",
  "anya-e0804n:732_0": "Tenilaṃ badarañcāti, nāmaṃ rukkhassa koliyāti.",
  "anya-e0804n:733_0": "Khada dhitihiṃsāsu ca. Theriyāpekkhāya cakāro. Khadati. Khadiro.",
  "anya-e0804n:734_0": "Gada viyattiyaṃ vācāyaṃ. Gadati. Āgadanaṃ, tatho āgado etassāti tathāgato. Suṭṭhu gadatīti sugado.",
  "anya-e0804n:735_0": "Rada vilekhane. Radati. Radano, rado, dāṭhārado. Atra radanoti danto.",
  "anya-e0804n:736_0": "Nada abyattasadde.",
  "anya-e0804n:736_1": "Sīho nadati, paṇadati. Nādo, nadī.",
  "anya-e0804n:736_2": "Pabbatesu vanādīsu nadatīti nadī.",
  "anya-e0804n:736_3": "Nada i iti dhātudvayavasena pana “nadantī gacchatīti nadī”tipi nibbacanaṃ vadanti.",
  "anya-e0804n:737_0": "Kecettha vadeyyuṃ yā panesā “nada abyattasadde’ti dhātu tumhehi vuttā,",
  "anya-e0804n:737_1": "sā kiṃniccamabyattasaddeyeva vattati,",
  "anya-e0804n:737_2": "udāhu katthaci viyattiyampi vācāyaṃ vattatī”ti?",
  "anya-e0804n:737_3": "Niccamabyattasaddeyeva vattatīti.",
  "anya-e0804n:737_4": "Yajjevaṃ “sīho nadatī”tiādīsu tiracchānagatādisaddabhāvena avibhāvitatthatāya nadasaddo abyattasaddo hotu,",
  "anya-e0804n:737_5": "“sīho viya ayaṃ puriso nadatī”tiādīsu pana manussabhāsāpi abyattasaddo siyāti?",
  "anya-e0804n:737_6": "Tanna viyattāpi samānā manussabhāsā sīho viyāti evaṃ samupekkhāvasena sīhapadatthassāpekkhanato nadasaddena niddisiyati,",
  "anya-e0804n:737_7": "na purisāpekkhanavasena.",
  "anya-e0804n:737_8": "Yathā hi valāhakūpamāvasena kathitaṃ,",
  "anya-e0804n:737_9": "“kathañca puggalo gajjitā ca vassitā ca hotī”ti pāḷiyaṃ gajjanaṃ vassanañca puggale alabbhamānampi valāhakassa",
  "anya-e0804n:737_10": "gajjanavassanasadisatāya bhāsanakaraṇakriyāyūpalabbhanato vattabbameva hoti,",
  "anya-e0804n:737_11": "evameva nibbhayabhāvena sīhanādasadisiyā vācāya niccharaṇato sīho viya nadatīti avibhāvitatthavantena nadasaddena manussabhāsāpi niddisitabbā hoti.",
  "anya-e0804n:738_0": "Ettha ca ambaphalūpamādayopi āharitvā dassetabbā.",
  "anya-e0804n:738_1": "Na hi pakkāmakatādīni puggalesu vijjanti,",
  "anya-e0804n:738_2": "atha kho ambaphalādīsu eva vijjanti,",
  "anya-e0804n:738_3": "evaṃ santepi bhagavatā aññenākārena sadisattaṃ vibhāvetuṃ ambaphalūpamādayo vuttā,",
  "anya-e0804n:738_4": "evameva nadasaddo abyattasaddabhāvena tiracchānagatasaddādīsu eva vattabbopi atthantaravibhāvanatthaṃ",
  "anya-e0804n:738_5": "“sīho viya nadatī”tiādīsu manussabhāsāyampi rūḷhiyā vutto,",
  "anya-e0804n:738_6": "na sabhāvato.",
  "anya-e0804n:738_7": "Tathā hi sabhāvato nadasaddenapi vassitasaddādīhipi manussabhāsā niddisitabbā na hotīti.",
  "anya-e0804n:738_8": "Yadi evaṃ –",
  "anya-e0804n:739_0": "“Suvijānaṃ siṅgālānaṃ, sakuṇānañca vassitaṃ;",
  "anya-e0804n:740_0": "Manussavassitaṃ rāja, dubbijānataraṃ tato”ti",
  "anya-e0804n:741_0": "Ettha kasmā vassitasaddena manussabhāsā niddisiyatīti?",
  "anya-e0804n:741_1": "Saccaṃ manussabhāsāpi vassitasaddena niddiṭṭhā dissati,",
  "anya-e0804n:741_2": "evaṃ santepi sā “suvijānaṃ siṅgālānaṃ,",
  "anya-e0804n:741_3": "sakuṇānañca vassita”nti vassitasaddavasena payogassa vacanato tadanurūpaṃ niddisituṃ arahatīti mantvā vassitasaddasadisī niddiṭṭhā.",
  "anya-e0804n:741_4": "Na hi “manusso vassatī”tiādinā visuṃ payogā dissanti,",
  "anya-e0804n:741_5": "“sakuṇo vassati,",
  "anya-e0804n:741_6": "kūjatī”tiādinā pana payogā dissanti,",
  "anya-e0804n:741_7": "tasmā “saṅgāmaṃ otaritvāna,",
  "anya-e0804n:741_8": "sīhanādaṃ nadi kuso”tiādīsu viya yathārahaṃ attho gahetabbo.",
  "anya-e0804n:741_9": "Evaṃ nadadhātu sabhāvato abyattasaddeyeva hoti,",
  "anya-e0804n:741_10": "na viyattiyaṃ vācāyanti daṭṭhabbaṃ.",
  "anya-e0804n:742_0": "Adda gatiyaṃ yācane ca. Addati.",
  "anya-e0804n:743_0": "Nadda gadda sadde. Naddati. Gaddati.",
  "anya-e0804n:744_0": "Tadda hiṃsāyaṃ. Taddati.",
  "anya-e0804n:745_0": "Kadda kucchite sadde. Kaddati. Kaddamo.",
  "anya-e0804n:746_0": "Khadda daṃsane.",
  "anya-e0804n:746_1": "Daṃsanamiha dantasukatakattikā kriyā abhidhīyate.",
  "anya-e0804n:746_2": "Sabhāvattā dhātuyā sādhanappayogasamavāyī. Khaddati.",
  "anya-e0804n:747_0": "Adi bandhane. Andati. Andu.",
  "anya-e0804n:747_1": "Andusaddopanettha itthiliṅgo gahetabbo pāḷiyaṃ itthiliṅgappayogadassanato “seyyathāpi vāseṭṭha ayaṃ aciravatī",
  "anya-e0804n:747_2": "nadī pūrā udakassa samatittikā kākapeyyā,",
  "anya-e0804n:747_3": "atha puriso āgaccheyya pāratthiko pāragavesī pāragāmī pāraṃ taritukāmo,",
  "anya-e0804n:747_4": "so orimatīre daḷhāya anduyā pacchābāhaṃ gāḷhabandhanabandho”ti.",
  "anya-e0804n:747_5": "Tatra andūti yaṃ kiñci bandhanaṃ vā.",
  "anya-e0804n:747_6": "“Yathā andughare puriso”ti hi vuttaṃ.",
  "anya-e0804n:747_7": "Bandhanaviseso vā,",
  "anya-e0804n:747_8": "“andubandhanādīni chinditvā palāyiṃsū”ti hi vuttaṃ.",
  "anya-e0804n:747_9": "Apica andanaṭṭhena bandhanaṭṭhena andu viyātipi andu,",
  "anya-e0804n:747_10": "pañca kāmaguṇā.",
  "anya-e0804n:747_11": "Vuttañhetaṃ bhagavatā “ime kho vāseṭṭha pañca kāmaguṇā ariyassa vinaye andūtipi bandhanantipi vuccantī”ti.",
  "anya-e0804n:747_12": "Niggahītāgamavasenāyaṃ dhātu vuttā.",
  "anya-e0804n:747_13": "Katthaci pana vigataniggahītāgamopi hoti,",
  "anya-e0804n:747_14": "taṃ yathā?",
  "anya-e0804n:747_15": "“Avijjā bhikkhave pubbaṅgamā akusalānaṃ dhammānaṃ samāpattiyā anvadeva ahirika”nti pāḷi.",
  "anya-e0804n:747_16": "Ettha anuandati anubandhatīti anvadi.",
  "anya-e0804n:747_17": "Anvadi eva anvadevāti kitaviggaho sandhiviggaho ca veditabbo.",
  "anya-e0804n:747_18": "Tathā hi aṭṭhakathāyaṃ “anvadevāti anubandhamānamevā”ti vuttaṃ,",
  "anya-e0804n:747_19": "taṃ avijjamahirikaṃ anubandhamānameva hotīti attho.",
  "anya-e0804n:748_0": "Idi paramissariye indati. Indanaṃ, indo.",
  "anya-e0804n:749_0": "Ettha indoti adhipatibhūto yo koci.",
  "anya-e0804n:749_1": "So hi indati paresu issariyaṃ pāpuṇātīti indoti vuccati.",
  "anya-e0804n:749_2": "Apica indoti sakko.",
  "anya-e0804n:749_3": "Sakkassa hi anekāni nāmāni –",
  "anya-e0804n:750_0": "Sakko purindado indo, vatrabhū pākasāsano;",
  "anya-e0804n:751_0": "Sahassanetto maghavā, devarājā sujampati.",
  "anya-e0804n:752_0": "Sahassakkho dasasata-locano vajirāvudho;",
  "anya-e0804n:753_0": "Hūtapati mahindo ca, kosiyo devakuñjaro.",
  "anya-e0804n:754_0": "Surādhipo suranātho, vāsavo tidivādhibhū;",
  "anya-e0804n:755_0": "Jambāri ceva vajira-hattho asurasāsano;",
  "anya-e0804n:756_0": "Gandharājā devindo, surindo asurābhibhūti.",
  "anya-e0804n:757_0": "Evaṃ anekāni nāmāni. Ekopi hi attho anekasaddappavattinimittatāya anekanāmo. Tenāha bhagavā –",
  "anya-e0804n:758_0": "Sakko mahāli devānamindo pubbe manussabhūto samāno magho nāma māṇavo ahosi,",
  "anya-e0804n:758_1": "tasmā “maghavā”ti vuccati.",
  "anya-e0804n:758_2": "Sakko mahāli devānamindo pubbe manussabhūto samāno pure dānaṃ adāsi,",
  "anya-e0804n:758_3": "tasmā “purindado”ti vuccati.",
  "anya-e0804n:758_4": "Sakko mahāli devānamindo pubbe manussabhūto samāno sakkaccaṃ dānaṃ adāsi,",
  "anya-e0804n:758_5": "tasmā “sakko”ti vuccati.",
  "anya-e0804n:758_6": "Sakko mahāli devānamindo pubbe manussabhūto samāno āvāsaṃ adāsi,",
  "anya-e0804n:758_7": "tasmā “vāsavo”ti vuccati.",
  "anya-e0804n:758_8": "Sakko mahāli devānamindo sahassaṃ atthānaṃ muhuttena cinteti,",
  "anya-e0804n:758_9": "tasmā “sahassakkho”ti vuccati.",
  "anya-e0804n:758_10": "Sakkassa mahāli devānamindassa sujā nāma asurakaññā pajāpati,",
  "anya-e0804n:758_11": "tasmā “sujampatī”ti vuccati.",
  "anya-e0804n:758_12": "Sakko mahāli devānamindo devānaṃ tāvatiṃsānaṃ issariyādhipaccaṃ rajjaṃ kāreti,",
  "anya-e0804n:758_13": "tasmā “devānamindo”ti vuccatīti.",
  "anya-e0804n:759_0": "Evamekassāpi atthassa anekāni saddappavattinimittāni dissanti.",
  "anya-e0804n:760_0": "Tathā hi yena pavattinimittena tāvatiṃsādhipatimhi indasaddo pavatto,",
  "anya-e0804n:760_1": "na tena tattha sakkādisaddā pavattā,",
  "anya-e0804n:760_2": "atha kho aññena.",
  "anya-e0804n:760_3": "Tathā yena sammādiṭṭhiyaṃ paññāsaddo pavatto,",
  "anya-e0804n:760_4": "na tena tattha vijjādisaddā.",
  "anya-e0804n:760_5": "Yena sampayuttadhammānaṃ pubbaṅgamabhāvena uppannadhammasmiṃ cittasaddo pavatto,",
  "anya-e0804n:760_6": "na tena tattha viññāṇādisaddā.",
  "anya-e0804n:760_7": "Na hi vinā kenaci pavattinimittena saddo pavattatīti.",
  "anya-e0804n:760_8": "Ekopi attho sammutyattho ca paramattho ca anekasaddappavttinimittatāya anekanāmoti daṭṭhabbaṃ.",
  "anya-e0804n:761_0": "Ettha siyā “nāmānīti vadatha,",
  "anya-e0804n:761_1": "kiṃ nāmaṃ nāmā”ti. Vuccate –",
  "anya-e0804n:761_2": "īdise ṭhāne atthesu saddappavattinimittaṃ “nāma”nti gahitaṃ,",
  "anya-e0804n:761_3": "yaṃ “liṅga”ntipi vuccati.",
  "anya-e0804n:761_4": "Tathā hi “nāma”nti ca “liṅga”nti ca saddopi vuccati,",
  "anya-e0804n:761_5": "“aññaṃ sobhanaṃ nāmaṃ pariyesissāmi.",
  "anya-e0804n:761_6": "Liṅgañca nippajjate”tiādīsu viya.",
  "anya-e0804n:761_7": "Asabhāvadhammabhūtaṃ nāmapaññattisaṅkhātaṃ atthesu saddappavattinimittampi vuccati “nāmagottaṃ na jīrati.",
  "anya-e0804n:761_8": "Sataliṅgo”tiādīsu viya.",
  "anya-e0804n:761_9": "Iti nāmasaddenapi liṅgasaddenapi saddappavattinimittassa kathanaṃ daṭṭhabbaṃ.",
  "anya-e0804n:761_10": "Saddappavattinimittañca nāma lokasaṅketasiddho taṃtaṃvacanatthaniyato sāmaññākāravisesoti gahetabbaṃ.",
  "anya-e0804n:761_11": "So evaṃbhūtoyeva sāmaññākāraviseso nāma paññattīti pubbācariyā vadanti.",
  "anya-e0804n:761_12": "So hi tasmiṃ tasmiṃ atthe saddaṃ nāmeti tassa tassa atthassa nāmasaññaṃ karotīti nāmaṃ,",
  "anya-e0804n:761_13": "pakārehi ñāpanato paññatti ca.",
  "anya-e0804n:761_14": "Saviññattivikārassa pana saddassa sammutiparamatthasaccānaṃ pakārehi ñāpanato paññattibhāve vattabbameva natthi.",
  "anya-e0804n:761_15": "Saddasseva hi ekantena paññattibhāvo icchitabbo “niruttipaṭisambhidā parittārammaṇā”ti ca “niruttipaṭisambhidā",
  "anya-e0804n:761_16": "paccuppannārammaṇā”ti ca “niruttipaṭisambhidā bahiddhārammaṇā”ti ca pāḷidassanato.",
  "anya-e0804n:761_17": "Idha pana saddappavattinimittādhikārattā nāmavasena attho pakāsito.",
  "anya-e0804n:761_18": "Evaṃ anekavidhassa sāmaññākāravisesoti pubbācariyehi gahitassa nāmapaññattisaṅkhātassa saddappavattinimittassa",
  "anya-e0804n:761_19": "vasena ekopi ñeyyattho anekaliṅgoti gahetabbo.",
  "anya-e0804n:761_20": "Tenāha āyasmā suhemanto pabhinnapaṭisambhido –",
  "anya-e0804n:762_0": "“Sataliṅgassa atthassa, satalakkhaṇadhārino;",
  "anya-e0804n:763_0": "Ekaṅgadassī dummedho, satadassīva paṇḍito”ti.",
  "anya-e0804n:764_0": "Evaṃ sabbābhidhānesupi iminā nayena yathārahaṃ attho vibhāvetabbo nayaññūhi.",
  "anya-e0804n:765_0": "Vidi avayave. Vindati. Yadi abhidhānamatthi, “vindo”ti dissati. Yathā kaṇḍati. Kaṇḍo.",
  "anya-e0804n:766_0": "Khidi avayaveti candaviduno vadanti. Tesaṃ mate “khindatī”ti rūpaṃ.",
  "anya-e0804n:767_0": "Nidi kucchāyaṃ. Kucchāsaddo garahattho. Nindati. Nindā.",
  "anya-e0804n:768_0": "Porāṇametaṃ atula, netaṃ ajjatanāmiva;",
  "anya-e0804n:769_0": "Nindanti tuṇhimāsīnaṃ, nindanti bahubhāṇinaṃ;",
  "anya-e0804n:770_0": "Mitabhāṇimpi nindanti, natthi loke anindito.",
  "anya-e0804n:771_0": "Avaṇṇo aguṇo nindā, garahā ayasopi ca;",
  "anya-e0804n:772_0": "Asiloko akitti ca, asilāghā ca atthuti.",
  "anya-e0804n:773_0": "Nanda samiddhiyaṃ.",
  "anya-e0804n:773_1": "Akammikā dhātu.",
  "anya-e0804n:773_2": "Nandati puttehi puttimā.",
  "anya-e0804n:773_3": "Nandāya nuna maraṇena.",
  "anya-e0804n:773_4": "Nandasi sirivāhana.",
  "anya-e0804n:773_5": "Nandanaṃ vanaṃ.",
  "anya-e0804n:773_6": "Abhisaddayoge panāyaṃ sakammakopi.",
  "anya-e0804n:773_7": "Abhinandanti āgataṃ nābhinandanti maraṇaṃ.",
  "anya-e0804n:774_0": "Sirīva rūpiniṃ disvā, nanditaṃ āsi taṃ kulaṃ;",
  "anya-e0804n:775_0": "Tena nandāti me nāmaṃ, sundaraṃ pavaraṃ ahu.",
  "anya-e0804n:776_0": "Rammaṃ veḷuvanaṃ yena, na diṭṭhaṃ sugatālayaṃ;",
  "anya-e0804n:777_0": "Na tena nandanaṃ diṭṭhaṃ, iti maññe mahesayaṃ.",
  "anya-e0804n:778_0": "Yena veḷuvanaṃ diṭṭhaṃ, naranandananandanaṃ;",
  "anya-e0804n:779_0": "Sudiṭṭhaṃ nandanaṃ tena, amarindasunandanaṃ.",
  "anya-e0804n:780_0": "Cadi hilādane dittiyañca. Hilādanaṃ sukhanaṃ. Ditti sobhā. Candati. Candano, cando.",
  "anya-e0804n:781_0": "Ettha ca candanassapi anekāni nāmāni – candanaṃ,",
  "anya-e0804n:781_1": "gandhasāro, malayajo,",
  "anya-e0804n:781_2": "suvaṇṇacandanaṃ,",
  "anya-e0804n:781_3": "haricandanaṃ,",
  "anya-e0804n:781_4": "rattacandanaṃ,",
  "anya-e0804n:781_5": "gosītacandanaṃ.",
  "anya-e0804n:781_6": "Candayati hilādayati sītaguṇasamaṅgitāya sattānaṃ paliḷāhaṃ vūpasamentaṃ sukhaṃ uppādetīti candanaṃ.",
  "anya-e0804n:781_7": "Candoti somo,",
  "anya-e0804n:781_8": "sopi candayati hilādayati sītaguṇasampattiyā attano pabhāya sattānaṃ pariḷāhaṃ vūpasamento sukhaṃ uppādetīti candoti vuccati.",
  "anya-e0804n:781_9": "Atha vā candati dibbati siriyā virocatīti cando.",
  "anya-e0804n:781_10": "Āgamaṭṭhakathāsu pana “chandaṃ janetīti cando”ti vuttaṃ.",
  "anya-e0804n:781_11": "Tassāpi anekāni nāmāni –",
  "anya-e0804n:782_0": "Cando nakkhattarājā ca, indu somo nisākaro;",
  "anya-e0804n:783_0": "Candimā mā nisānātho, osadhī so nisāpati.",
  "anya-e0804n:784_0": "Uḷurājā sasaṅko ca, himaraṃsi sasīpi ca;",
  "anya-e0804n:785_0": "Dvijarājā sasadharo, tārāpati himaṃsu ca.",
  "anya-e0804n:786_0": "Kumudabandhavo ceva, migaṅko ca kalānidhi;",
  "anya-e0804n:787_0": "Sudhaṃ sudhi dhūpi yūpa-rasmi ceva khamākaro;",
  "anya-e0804n:788_0": "Nakkhatteso ca rajanī-karo subbhaṃsu eva ca.",
  "anya-e0804n:789_0": "Tadi cetāyaṃ. Tandati. Tandī.",
  "anya-e0804n:790_0": "Kadi kaladi avhāne rodane ca. Kandati, pakkandati. Pakkanduṃ, kandanto, kalandako.",
  "anya-e0804n:791_0": "Kalidi paridevane. Kalindati.",
  "anya-e0804n:792_0": "Khoda paṭighāte. Khodati.",
  "anya-e0804n:793_0": "Khanda gatisosanesu. Khandati. Khando. Khando nāma eko devo, yo “kumāro sattidharo”ti ca vuccati.",
  "anya-e0804n:794_0": "Khudi āpavane. Khundati.",
  "anya-e0804n:795_0": "Sidi sītiye. Sītiyaṃ sītibhāvo. Sindati. Sosindo, sotatto.",
  "anya-e0804n:796_0": "Vanda abhivādanathutīsu. Vandati, abhivandati. Abhivandanā, vandanaṃ, vandako.",
  "anya-e0804n:797_0": "Ettha pana vandatīti padassa namassati thometi vāti attho.",
  "anya-e0804n:797_1": "Tathā hi suttantaṭīkākāro “vandeti vandāmi thomemi vā”ti āha.",
  "anya-e0804n:798_0": "Bhadi kallāṇe sokhiye ca.",
  "anya-e0804n:798_1": "Kallāṇaṃ kalyāṇaṃ,",
  "anya-e0804n:798_2": "sokhiyaṃ sukhino bhāvo,",
  "anya-e0804n:798_3": "sukhamiccevattho. Bhandati. Bhandako, bhaddo, bhadro.",
  "anya-e0804n:799_0": "Madi thutimodamadasupanagatīsu. Mandati. Mando.",
  "anya-e0804n:800_0": "Ettha pana mandoti aññāṇīpi bāladārakopi vuccati.",
  "anya-e0804n:800_1": "Tattha aññāṇī mandati aññāṇabhāvena appasaṃsitabbampi puggalaṃ thometīti mando.",
  "anya-e0804n:800_2": "Mandati amoditabbaṭṭhānepi modatīti mando.",
  "anya-e0804n:800_3": "Mandati dānasīlādipuññakriyāsu pamajjatīti mando.",
  "anya-e0804n:800_4": "Mandati attano ca paresañca hitāhitaṃ acintento khādanīyabhojanīyādīhi attano kāyaṃ sañjātamedaṃ kurumāno supatīti mando.",
  "anya-e0804n:800_5": "Mandati ayuttaṃ paresaṃ kriyaṃ diṭṭhānugatiāpajjanena gacchati gaṇhātīti mando.",
  "anya-e0804n:800_6": "Atha vā mandati punappunaṃ paṭisandhiggahaṇavasena gabbhaṃ gacchatīti mando.",
  "anya-e0804n:800_7": "Vuttañhi bhagavatā “punappunaṃ gabbhamupeti mando”ti.",
  "anya-e0804n:800_8": "Bāladārako pana mandati yuttāyuttamajānanto uttānaseyyaṃparivattanaseyyaṃ vā supatīti mando.",
  "anya-e0804n:800_9": "Tathā hi –",
  "anya-e0804n:801_0": "“Nonītasukhumālaṃ maṃ, jātapallavakomalaṃ;",
  "anya-e0804n:802_0": "Mandaṃ uttānasayanaṃ, pisācabhayatajjitā.",
  "anya-e0804n:803_0": "Pādamūle mahesissa, sāyesuṃ dīnamānasā;",
  "anya-e0804n:804_0": "Idaṃ dadāma te nātha, saraṇaṃ hohi nāyakā”ti",
  "anya-e0804n:805_0": "Vuttaṃ,",
  "anya-e0804n:805_1": "iti uttānasayanato paṭṭhāya yāva mandadasakaṃ,",
  "anya-e0804n:805_2": "tāva “mando”ti “dārako”ti daṭṭhabbo.",
  "anya-e0804n:805_3": "Appatthavācakopi pana mandasaddo hoti,",
  "anya-e0804n:805_4": "so pāṭipadikattā idha nādhippeto,",
  "anya-e0804n:805_5": "atha vā mandati appabhāvena gacchati pavattatīti nipphannapāṭipadikavasenapi gahetabbo.",
  "anya-e0804n:806_0": "Muda hāse.",
  "anya-e0804n:806_1": "Hasanaṃ hāso tuṭṭhi. Modati, pamodati.",
  "anya-e0804n:806_2": "Sammodati.",
  "anya-e0804n:806_3": "Sammodako.",
  "anya-e0804n:806_4": "Sammodamānā gacchanti muditā. Mudā.",
  "anya-e0804n:807_0": "Hada karīsossagge. Karīsossaggo nāma karīsassa ossajjanaṃ vissajjanaṃ. Hadati. Uhadati. Hadano.",
  "anya-e0804n:808_0": "Ettha ca “yesaṃ no santhate dārakā uhadantipi ummihantipī”ti ayaṃ pāḷi nidassanaṃ,",
  "anya-e0804n:808_1": "tatra uhadantipīti vaccampi karonti.",
  "anya-e0804n:808_2": "Ummihantipīti passāvampi karonti.",
  "anya-e0804n:808_3": "Pacchimapadassattho miha secaneti dhātuvasena daṭṭhabbo.",
  "anya-e0804n:808_4": "Ayaṃ pana curādigaṇepi vattati dvigaṇikattā.",
  "anya-e0804n:808_5": "Imasmiñhi ṭhāne “mutteti ohadeti cā”ti cariyāpiṭakapāḷippadeso nidassanaṃ.",
  "anya-e0804n:808_6": "Tattha muttetīti passāvaṃ karoti.",
  "anya-e0804n:808_7": "Ohadetīti karīsaṃ vissajjeti.",
  "anya-e0804n:809_0": "Uda mode kīḷāyañca. Udati. Udānaṃ. Udaggo.",
  "anya-e0804n:810_0": "Tattha udānanti kenaṭṭhena udānaṃ?",
  "anya-e0804n:810_1": "Udānanaṭṭhena.",
  "anya-e0804n:810_2": "Kimidaṃ udānanaṃ nāma?",
  "anya-e0804n:810_3": "Pībhivegasamuṭṭhāpito udāhāro.",
  "anya-e0804n:810_4": "Yathā hi yaṃ telādi minitabbavatthu mānaṃgahetuṃ na sakkoti,",
  "anya-e0804n:810_5": "vissanditvā gacchati,",
  "anya-e0804n:810_6": "taṃ “avaseko”ti vuccati.",
  "anya-e0804n:810_7": "Yañca jalaṃ taḷākaṃ gahetuṃ na sakkoti,",
  "anya-e0804n:810_8": "ajjhottharitvā gacchati,",
  "anya-e0804n:810_9": "taṃ “ogho”ti vuccati,",
  "anya-e0804n:810_10": "evameva yaṃ pītivegasamuṭṭhāpitaṃ vitakkavipphāraṃ hadayaṃ sandhāretuṃ na sakkoti,",
  "anya-e0804n:810_11": "so adhiko hutvā anto asaṇṭhahitvā vacīdvārena nikkhamanto paṭiggāhakanirapekkho udāhāraviseso “udāna”nti vuccati.",
  "anya-e0804n:810_12": "Udaggoti sañjātasomanasso.",
  "anya-e0804n:811_0": "Kuda khuda guda kīḷāyameva. Kodati. Khodati. Godati.",
  "anya-e0804n:812_0": "Sūda paggharaṇe. Sūdati. Suttaṃ. Sūdo. Rañño sūdā mahānase.",
  "anya-e0804n:813_0": "Ettha ca suttanti sūdati dhenu viya khīraṃ atthe paggharāpetīti suttaṃ,",
  "anya-e0804n:813_1": "tepiṭakaṃ buddhavacanaṃ.",
  "anya-e0804n:813_2": "Sakammikadhātuttā pana “paggharāpetī”ti kāritavasena attho kathetuṃ labbhati.",
  "anya-e0804n:813_3": "Tathā hi “karotī”ti padassa “nipphādetī”ti attho kathetuṃ labbhati.",
  "anya-e0804n:813_4": "Sūdoti bhattakāro.",
  "anya-e0804n:813_5": "Yo “āḷāriko, odaniko, sūpakāro,",
  "anya-e0804n:813_6": "rasako”ti ca vuccati.",
  "anya-e0804n:813_7": "Sūdati “evañcevañca kate khādanīyaṃ vā bhojanīyaṃ vā sugandhaṃ manāpaṃ surasañca bhavissatī”ti randhanakriyāya",
  "anya-e0804n:813_8": "sukusalatāya rasaṃ paggharāpeti abhinibbattetīti sūdo.",
  "anya-e0804n:814_0": "Rahada abyattasadde. Rahadati. Rahado.",
  "anya-e0804n:815_0": "Hilādi sukhe ca.",
  "anya-e0804n:815_1": "Cakāro pubbatthāpekkhako. Hilādati.",
  "anya-e0804n:815_2": "Hilādanaṃ, hilādo,",
  "anya-e0804n:815_3": "mettāsahāyakatasattamahāhilādo.",
  "anya-e0804n:816_0": "Sadda kucchite sadde. Saddati.",
  "anya-e0804n:817_0": "Mida snehe.",
  "anya-e0804n:817_1": "Sneho nāma vasāsaṅkhāto sneho pītisnehoti duvidho.",
  "anya-e0804n:817_2": "Idha pana vasāsaṅkhāto sneho adhippeto,",
  "anya-e0804n:817_3": "medati medo.",
  "anya-e0804n:818_0": "Ettha ca medatīti medasahito bhavati ayaṃ purisoti attho.",
  "anya-e0804n:818_1": "Medo nāma thūlassa sakalasarīraṃ pharitvā kisassa jaṅghamaṃsādīni nissāya ṭhito patthinnasineho,",
  "anya-e0804n:818_2": "so vaṇṇena haliddivaṇṇo hoti.",
  "anya-e0804n:818_3": "Kārite “medeti medayatī”ti rūpāni.",
  "anya-e0804n:818_4": "Tathā hi “te imaṃ kāyaṃ balaṃ gāhenti nāma brūhenti nāma medenti nāmā”ti pāḷi dissati.",
  "anya-e0804n:818_5": "Tattha medentīti sañjātamedaṃ karontīti attho.",
  "anya-e0804n:818_6": "Imissā pana dhātuyā divādigaṇaṃ pattāya pītisinehatthe “mejjatī”ti suddhakatturūpaṃ bhavati.",
  "anya-e0804n:818_7": "Curādigaṇaṃ pana pattāya “medeti medayatī”ti suddhakatturūpāni bhavantīti daṭṭhabbaṃ.",
  "anya-e0804n:819_0": "Sida mocane. Sidati. Sedo.",
  "anya-e0804n:820_0": "Sanda pasavane. Pasavanaṃ sandanaṃ avicchedappavatti. Sandati udakaṃ. Mahanto puññābhisando.",
  "anya-e0804n:821_0": "Ettha ca puññābhisandoti puññappavāho, puññanadītipi vattuṃ yujjati.",
  "anya-e0804n:822_0": "Madda maddane. Maddabhi, pamaddati. Mārasenappamaddano. Kaṇṭakaṃ maddati.",
  "anya-e0804n:823_0": "Kadi velambe. Vilambabhāvo velambo. Kandati.",
  "anya-e0804n:824_0": "Kada avhāne rodane ca. Kadati.",
  "anya-e0804n:825_0": "Khadi ujjhane. Chandati.",
  "anya-e0804n:826_0": "Sada sādane. Sadati. Assādo.",
  "anya-e0804n:827_0": "Sīda visaraṇagatyāvasānesu.",
  "anya-e0804n:827_1": "Visaraṇaṃ vippharaṇaṃ.",
  "anya-e0804n:827_2": "Gatyāvasānaṃ gamanassa avasānaṃ osānaṃ abhāvakaraṇaṃ,",
  "anya-e0804n:827_3": "nisīdananti attho. Sīdati,",
  "anya-e0804n:827_4": "lābūni sīdanti.",
  "anya-e0804n:827_5": "Saṃsīdati, osīdati, pasīdati,",
  "anya-e0804n:827_6": "vippasīdati. Pasādo. Pasanno.",
  "anya-e0804n:827_7": "Vippasanno. Pasādako. Pasādito. Pāsādo.",
  "anya-e0804n:827_8": "Osīdāpako. Kusīto. Āsīno. Nisinno.",
  "anya-e0804n:827_9": "Nisinnako.",
  "anya-e0804n:827_10": "Sannisīvesu pakkhisu.",
  "anya-e0804n:827_11": "Nisīdanaṃ, nisinnaṃ. Nisajjā. Gonisādo, upanisā. Sīdeti. Sīdayati. Sīdāpeti.",
  "anya-e0804n:827_12": "Sīdāpayati. Pasādeti.",
  "anya-e0804n:827_13": "Nisīdituṃ.",
  "anya-e0804n:827_14": "Nisīdāpetuṃ,",
  "anya-e0804n:827_15": "nisādetuṃ,",
  "anya-e0804n:827_16": "nisīdāpeti,",
  "anya-e0804n:827_17": "nisīdāpetvā.",
  "anya-e0804n:827_18": "Ucchaṅge maṃ nisādetvā,",
  "anya-e0804n:827_19": "pitā atthānusāsati.",
  "anya-e0804n:827_20": "Nisīditvātipi pāṭho.",
  "anya-e0804n:827_21": "Nisīditvā.",
  "anya-e0804n:827_22": "Nisīditvāna.",
  "anya-e0804n:827_23": "Nisīdituna. Nisīdiya.",
  "anya-e0804n:827_24": "Nisīdiyāna.",
  "anya-e0804n:827_25": "Saṃsīditvā.",
  "anya-e0804n:827_26": "Avasīditvā. Osīditvā.",
  "anya-e0804n:828_0": "Tattha kusītoti vīriyenādhigantabbassa atthassa alābhato kucchitenākārena sīdatīti kusīto.",
  "anya-e0804n:828_1": "Atha vā sayampi kucchitenākārena sīdati aññepi sīdāpeti taṃ nissāya aññesaṃ sīdanassa sambhavatoti kusīto.",
  "anya-e0804n:828_2": "Tathā hi vuttaṃ –",
  "anya-e0804n:829_0": "“Parittaṃ kaṭṭhamārūyha, yathā sīde mahaṇṇave;",
  "anya-e0804n:830_0": "Evaṃ kusītamāgamma, sādhajīvīpi sīdatī”ti;",
  "anya-e0804n:831_0": "Kusītoti cettha dassa tattaṃ “sugato”ti ettha viya “satasmīti hotī”ti ettha viya ca.",
  "anya-e0804n:831_1": "Tathā hi sīdatīti sataṃ,",
  "anya-e0804n:831_2": "aniccassetaṃ adhivacanaṃ.",
  "anya-e0804n:831_3": "Iminā ucchedadiṭṭhi vuttā.",
  "anya-e0804n:831_4": "Sataiti cettha avibhattiko niddeso.",
  "anya-e0804n:831_5": "Sannisīvesūti parissamavinodanatthaṃ sabbaso nisīdantesu,",
  "anya-e0804n:831_6": "vissamamānesūti attho,",
  "anya-e0804n:831_7": "dakārassa vakāraṃ katvā niddeso.",
  "anya-e0804n:831_8": "Nisīdananti nisīdanakriyā.",
  "anya-e0804n:831_9": "Mañcapīṭhādikaṃ vā āsanaṃ.",
  "anya-e0804n:831_10": "Tañhi nisīdanti etthāti nisīdananti vuccati.",
  "anya-e0804n:831_11": "Nisinnanti nisīdanakriyā eva.",
  "anya-e0804n:831_12": "Ettha pana “gate ṭhite nisinne sutte jāgarite bhāsite tuṇhībhāve sampajānakārī hoti.",
  "anya-e0804n:831_13": "Mātugāmena saddhiṃ raho maññe tayā nisinnanti kukkuccaṃ upadahatītiādīsu cassa payogo veditabbo.",
  "anya-e0804n:831_14": "Ettha hi gamanaṃ gabhaṃ,",
  "anya-e0804n:831_15": "ṭhānaṃ ṭhitaṃ,",
  "anya-e0804n:831_16": "nisīdanaṃ nisannaṃ,",
  "anya-e0804n:831_17": "supanaṃ suttaṃ,",
  "anya-e0804n:831_18": "jāgaraṇaṃ jāgaritaṃ,",
  "anya-e0804n:831_19": "bhāsanaṃ bhāsitanti vuccati.",
  "anya-e0804n:831_20": "Nisajjāti nisīdanā.",
  "anya-e0804n:831_21": "Gonisādoti gonisajjanā.",
  "anya-e0804n:831_22": "Upanisāti upanisīdati phalaṃ etthāti upanisā, kāraṇaṃ.",
  "anya-e0804n:831_23": "Nisādetunti nisīdāpetuṃ.",
  "anya-e0804n:831_24": "Nisādetvāti nisīdāpetvā.",
  "anya-e0804n:832_0": "Bhāve napuṃsako ñeyyo, nisinnanti ravo pana;",
  "anya-e0804n:833_0": "Vāccaliṅgo tiliṅgo so, gatādīsupyayaṃ nayo.",
  "anya-e0804n:834_0": "Cada yācane. Yācanaṃ ajjhesanaṃ. Cadati.",
  "anya-e0804n:835_0": "Mida meda medhāhiṃsāsu. Midati. Medati.",
  "anya-e0804n:836_0": "Nida neda kucchāsannikarisesu. Kucchā garahā. Sannikarisaṃ vohāraviseso. Nidati. Nedati.",
  "anya-e0804n:837_0": "Bundi nisāne. Nisānaṃ tejanaṃ tikkhatā. Bundati. Bondi.",
  "anya-e0804n:838_0": "Ettha ca bondīti sarīraṃ.",
  "anya-e0804n:838_1": "Tañhi bundāni tikkhāni pisuṇapharusavācādīni vā paññāvīriyādīni vā ettha santīti bondīti vuccati,",
  "anya-e0804n:838_2": "saññogaparattepi ukārassokārādeso,",
  "anya-e0804n:838_3": "pāpakalyāṇajanavasenesa attho daṭṭhabbo.",
  "anya-e0804n:838_4": "Bondisaddassa sarīravācakatā pana –",
  "anya-e0804n:839_0": "“Nāhaṃ puna na ca puna, na cāpi apunappunaṃ;",
  "anya-e0804n:840_0": "Hatthibondiṃ pavekkhāmi, tathā hi bhayatajjito”tiādīsu",
  "anya-e0804n:841_0": "Daṭṭhabbā. Imānissa nāmāni –",
  "anya-e0804n:842_0": "Kāyo dehaṃ sarīrañca, vapu bimbañca viggahaṃ;",
  "anya-e0804n:843_0": "Bondi gattaṃ tanu ceva, attabhāvo tathūpadhi;",
  "anya-e0804n:844_0": "Samussayoti cetāni, dehanāmāni honti hi.",
  "anya-e0804n:845_0": "Vada viyattiyaṃ vācāyaṃ. Vadati, vajjati. Vadeti, ovadati, ovadeti,",
  "anya-e0804n:845_1": "paṭivadati.",
  "anya-e0804n:845_2": "Abhivadati,",
  "anya-e0804n:845_3": "anuvadati,",
  "anya-e0804n:845_4": "upavadati,",
  "anya-e0804n:845_5": "apavadati. Nivadati.",
  "anya-e0804n:845_6": "Aññānipi yojetabbāni.",
  "anya-e0804n:845_7": "Tattha “vajjantu bhonto amma”nti pāḷidassanato vajjatīti padaṃ vuttaṃ.",
  "anya-e0804n:845_8": "Keci pana garū “vajjetī”ti rūpaṃ icchanti,",
  "anya-e0804n:845_9": "taṃ upaparikkhitvā yuttañce gahetabbaṃ,",
  "anya-e0804n:845_10": "“upāsako bhikkhuṃ vadeti.",
  "anya-e0804n:845_11": "Tena yogena janakāyaṃ,",
  "anya-e0804n:845_12": "ovadeti mahāmunī”ti ca dassanato vadeti ovadetīti ca vuttaṃ.",
  "anya-e0804n:845_13": "Sabbānetāni suddhakattupadāni.",
  "anya-e0804n:846_0": "Ovādeti, vādayati, vādāpeti, vādāpayati. Vajjento, vajjayanto, imāni hetukattupadāni.",
  "anya-e0804n:847_0": "Kamme “vadiyati,",
  "anya-e0804n:847_1": "ovadiyati,",
  "anya-e0804n:847_2": "vajjiyati.",
  "anya-e0804n:847_3": "Vadiyamāno,",
  "anya-e0804n:847_4": "vajjamāno,",
  "anya-e0804n:847_5": "ovadiyamāno,",
  "anya-e0804n:847_6": "ovajjamāno na karoti sāsanaṃ” iccādīni bhavanti. “Vādo, ovādo, paṭivādo, pavādo,",
  "anya-e0804n:847_7": "abhivādanaṃ, anuvādo, upavādo, apavādo, vivādo,",
  "anya-e0804n:847_8": "nivādanaṃ, vajjaṃ,",
  "anya-e0804n:847_9": "vadanaṃ” iccevamādīni nāmikapadāni yojetabbāni.",
  "anya-e0804n:848_0": "“Vadituṃ, vaditvā, vivaditvā” iccevamādīni ca tumantādīni padāni.",
  "anya-e0804n:849_0": "Tattha vādoti kathā.",
  "anya-e0804n:849_1": "Vaditabbaṃ vattabbanti vajjaṃ, kiṃ taṃ? Vacanaṃ.",
  "anya-e0804n:849_2": "Etena saccavajjena,",
  "anya-e0804n:849_3": "samaṅginī sāmikena homīti ettha hi vacanaṃ “vajja”nti vuccati.",
  "anya-e0804n:849_4": "Vadanti etenāti vadanaṃ, mukhaṃ.",
  "anya-e0804n:849_5": "Mukhassa hi imāni nāmāni –",
  "anya-e0804n:850_0": "Vadanaṃ lapanaṃ tuṇḍaṃ, mukha massañca ānanaṃ;",
  "anya-e0804n:851_0": "Sūkarādimukhaṃ tuṇḍa-miti ñeyyaṃ visesato.",
  "anya-e0804n:852_0": "Tatra vadatīti pitā puttaṃ vadati.",
  "anya-e0804n:852_1": "Apica vadatīti bherī vadati,",
  "anya-e0804n:852_2": "nādaṃ muñcatīti attho.",
  "anya-e0804n:852_3": "Esa nayo vajjatīti etthāpi.",
  "anya-e0804n:853_0": "Tatrāyaṃ padamālā, vadati, vadanti. Vadasi, vadatha. Vadāmi, vadāma. Vadate, vadante. Vadase, vadavhe. Vade, vadamhe.",
  "anya-e0804n:854_0": "Vadatu, vadantu. Vadāhi, vada, vadatha. Vadāmi, vadāma. Vadataṃ, vadantaṃ. Vadassu, vadavho. Vade, vadāmase.",
  "anya-e0804n:855_0": "Vajjati, vajjanti. Vajjasi, vajjatha. Vajjāmi, vajjāma. Vajjate, vajjante. Vajjase, vajjavhe. Vajje, vajjamhe.",
  "anya-e0804n:856_0": "Vajjatu, vajjantu. Vajjāhi, vajja, vajjatha. Vajjāmi, vajjāma. Vajjataṃ,",
  "anya-e0804n:856_1": "vajjantaṃ. Vajjassu, vajjavho. Vajje,",
  "anya-e0804n:856_2": "vajjāmhase.",
  "anya-e0804n:856_3": "Imā dve padamālā vadadhātussa vajjādesavasena vuttāti daṭṭhabbaṃ.",
  "anya-e0804n:856_4": "Atrāyaṃ sukhumatthavinicchayo,",
  "anya-e0804n:856_5": "“mānussakā ca dibbā ca,",
  "anya-e0804n:856_6": "tūriyā vajjanti tāvade”ti pāḷi.",
  "anya-e0804n:856_7": "Ettha vajjantīti idaṃ suddhakattupadaṃ taddīpakattā. Kiṃ viya?",
  "anya-e0804n:857_0": "“Udīrayantu saṅkhapaṇavā, vadantu ekapokkharā;",
  "anya-e0804n:858_0": "Nadantu bheī sannaddhā, vaggū vadantu dundubhī”ti",
  "anya-e0804n:859_0": "Ettha “udīrayantu vadantu”ādīni viya.",
  "anya-e0804n:859_1": "Tathā hi aṭṭhakathāyaṃ “vajjantīti vajjiṃsūti atītavacane vattamānavacanaṃ veditabba”nti suddhakattuvasena vivaraṇaṃ kataṃ,",
  "anya-e0804n:859_2": "tasmā īdisesu ṭhānesu vadadhātussa vajjādeso daṭṭhabbo.",
  "anya-e0804n:860_0": "“Saṅkhā ca paṇavā ceva, athopi diṇḍimā bahū;",
  "anya-e0804n:861_0": "Antalikkhamhi vajjanti, disvānaccherakaṃ nabhe”ti",
  "anya-e0804n:862_0": "Ettha pana vajjantīti hetukattupadaṃ taddīpakattā.",
  "anya-e0804n:862_1": "Tañca kho vaṇṇasandhivisayattā vādayantīti kāritapadarūpena siddhaṃ.",
  "anya-e0804n:862_2": "Tathā hi “vādayantī”ti padarūpaṃ patiṭṭhapetvā yakāre pare saralopo kato,",
  "anya-e0804n:862_3": "dyakārasaññogassa jjakāradvayaṃ pubbakkharassa rassattañca bhavati.",
  "anya-e0804n:862_4": "Tenāha aṭṭhakathāyaṃ “vajjantīti vādayantī”ti hetukattuvasena vivaraṇaṃ.",
  "anya-e0804n:862_5": "Tathā hi “devatā nabhe accherakaṃ bhagavato yamakapāṭihāriyaṃ disvā antalikkhe etāni saṅkhapaṇavādīni",
  "anya-e0804n:862_6": "tūriyāni vādayantī”ti hetukattuvasena attho gahetabbo bhavati,",
  "anya-e0804n:862_7": "tasmā īdisesu ṭhānesu vadassa vajjādeso na bhavati.",
  "anya-e0804n:863_0": "Kecettha vadeyyuṃ “antalikkhamhi vajjanti,",
  "anya-e0804n:863_1": "disvānaccherakaṃ nabhe”ti etthāpi “vajjantī”ti padaṃ suddhakattupadameva,",
  "anya-e0804n:863_2": "na hetukattupadaṃ “vajjantīti vādayantī”ti vivaraṇe katepi,",
  "anya-e0804n:863_3": "tathā hi “ye kecime diṭṭhiparibbasānā,",
  "anya-e0804n:863_4": "“idameva sacca’nti vivādayantī”ti ca “evampi viggayha vivādayantī”ti ca evamādīsu vadantipadena samānatthaṃ “vādayantī”ti padañca sāsane diṭṭha”nti? Tanna,",
  "anya-e0804n:863_5": "“disvā”ti dassanakriyāvacanato.",
  "anya-e0804n:863_6": "Na hi saṅkhapaṇavādīnaṃ pāṭihāriyādidassanaṃ upapajjati dassanacittassa abhāvatoti. Saccaṃ, tathāpi –",
  "anya-e0804n:864_0": "“Rādante dārake disvā, ubbiddhā vipulā dumā;",
  "anya-e0804n:865_0": "Sayamevonamitvāna, upagacchanti dārake”ti",
  "anya-e0804n:866_0": "Ettha viya upacaritattā upapajjateva dassanavacanaṃ.",
  "anya-e0804n:866_1": "Tasmā “vajjantīti vādayantī”ti vivaraṇaṃ suddhakattuvasena katanti? Tanna, heṭṭhā –",
  "anya-e0804n:867_0": "“Saṅgītiyo ca vattanti, ambare anilañjase;",
  "anya-e0804n:868_0": "Cammanaddhāni vādenti, disvānaccherakaṃ nabhe”ti",
  "anya-e0804n:869_0": "Iminnā gāthāya “vādentīti vādayanti devatā”ti sapāṭhasesassa atthavivaraṇassa hetukattuvasena katattā.",
  "anya-e0804n:869_1": "Athāpi vadeyyuṃ “saṅkhā ca paṇavā ceva,",
  "anya-e0804n:869_2": "athopi diṇḍimā bahū’ti paccattavacanavasena vuttattā vajjantīti padaṃ kammavācakapada”nti ce? Tampi na,",
  "anya-e0804n:869_3": "kammavasena vivaraṇassa akatattā,",
  "anya-e0804n:869_4": "kattuvasena pana katattāti niṭṭhamettha gantabbaṃ.",
  "anya-e0804n:870_0": "Ayamettha vinicchayo veditabbo.",
  "anya-e0804n:870_1": "Dvigaṇiko vadadhātu bhūvādigaṇiko ca curādigaṇiko ca.",
  "anya-e0804n:870_2": "So hi bhūvādigaṇe vattanto “vadati vajjatī”ti suddhakatturūpāni janetvā “vādeti, vādayati, vādāpeti,",
  "anya-e0804n:870_3": "vādāpayatī”ti cattāri hetukatturūpāni janeti,",
  "anya-e0804n:870_4": "curādigaṇe pana “vādeti,",
  "anya-e0804n:870_5": "vādayatī”ti suddhakatturūpāni janetvā “vādāpeti,",
  "anya-e0804n:870_6": "vādāpayatī”ti ca dve hetukatturūpāni janeti,",
  "anya-e0804n:870_7": "tasmā sāsane “vādenti vādayantī”ti suddhakattupadāni dissanti. “Vadeyya,",
  "anya-e0804n:870_8": "vadeyyuṃ” iccādi sabbaṃ neyyaṃ.",
  "anya-e0804n:870_9": "“Vajjeyya,",
  "anya-e0804n:870_10": "vajjeyyuṃ” iccādi ca sabbaṃ neyyaṃ vajjādesavasena.",
  "anya-e0804n:871_0": "Atha vā vadeyya, vadeyyuṃ, vajjuṃ.",
  "anya-e0804n:871_1": "Pitā mātā ca te dajjunti padamiva.",
  "anya-e0804n:871_2": "Ettha ca “vajjuṃ vā te na vā vajjuṃ,",
  "anya-e0804n:871_3": "natthi nāsāya rūhanā”ti pāḷi nidassanaṃ.",
  "anya-e0804n:871_4": "Vadeyyuṃ vāna vadeyyuṃvāti attho.",
  "anya-e0804n:871_5": "Vadeyyāsi, vajjāsi,",
  "anya-e0804n:871_6": "vajjesi iccapi.",
  "anya-e0804n:871_7": "Vutto vajjāsi vandanaṃ.",
  "anya-e0804n:871_8": "Vajjesi kho tvaṃ vāmūraṃ.",
  "anya-e0804n:871_9": "Vadeyyātha, vajjātha.",
  "anya-e0804n:871_10": "Ammaṃ arogaṃ vajjātha.",
  "anya-e0804n:871_11": "Vadeyyāmi, vajjāmi,",
  "anya-e0804n:871_12": "vadeyyāma, vajjāma. Vadetha, vaderaṃ. Vadetho,",
  "anya-e0804n:871_13": "vadeyyāvho, vajjāvho. Vadeyyaṃ, vajjaṃ,",
  "anya-e0804n:871_14": "vadeyyāmhe, vajjāmhe.",
  "anya-e0804n:871_15": "Pubbe viya idhāpi yakāre pare saralopo daṭṭhabbo.",
  "anya-e0804n:871_16": "Aññānipi upaparikkhitvā gahetabbāni.",
  "anya-e0804n:872_0": "Idāni parokkhādirūpāni kathayāma. Vada, pāvada,",
  "anya-e0804n:872_1": "yathā babhuva.",
  "anya-e0804n:872_2": "Dakāralope “pāva” itipi rūpaṃ bhavati,",
  "anya-e0804n:872_3": "“paṭipaṃ vadehi bhaddante”ti ettha “paṭipa”nti padaṃ viya.",
  "anya-e0804n:872_4": "Tathā hi “yo ātumānaṃ sayameva pāva” iti pāḷi dissati.",
  "anya-e0804n:872_5": "Ettha pasaddo upasaggo dīghaṃ katvā vutto “pāvadati pāvacana”ntiādīsu viya,",
  "anya-e0804n:872_6": "pāvāti ca idaṃ atītavacanaṃ,",
  "anya-e0804n:872_7": "aṭṭhakathāyaṃ pana atītavacanaṃ idanti jānantopi garu vattamānavacanavasena “pāvāti vadatī”ti vivaraṇamakāsi",
  "anya-e0804n:872_8": "īdisesu ṭhānesu kālavipallāsavasena atthassa vattabbattā.",
  "anya-e0804n:873_0": "Āyasmāpi ca sāriputto niddese “yo ātumānaṃ sayameva pāvā”ti padaṃ nikkhipitvā ātumā vuccati attā,",
  "anya-e0804n:873_1": "sayameva pāvāti sayameva attānaṃ pāvadati,",
  "anya-e0804n:873_2": "“ahamasmi sīlasampanno”ti vā “vatasampanno”ti vāti vattamānavacanena atthaṃ niddisi.",
  "anya-e0804n:873_3": "Atha vā pāvāti idaṃ na kevalaṃ vadadhātuvaseneva nipphannaṃ,",
  "anya-e0804n:873_4": "atha kho udhātuvasenapi.",
  "anya-e0804n:873_5": "Tathā hi idaṃ papubbassa usadde iti dhātussa payoge ukārassa okārādesaṃ katvā tato parokkhābhūte akāre",
  "anya-e0804n:873_6": "pare okārassa āvādesaṃ tato ca sandhikiccaṃ katvā sijjhati,",
  "anya-e0804n:873_7": "tasmā udhātussa vadadhātuyā samānatthattā tannipphannarūpassa ca vadadhātuyā nipphannarūpena samānarūpattā",
  "anya-e0804n:873_8": "“sayameva attānaṃ pāvadatī”ti vadadhātuvasena niddisīti daṭṭhabbaṃ.",
  "anya-e0804n:874_0": "Idāni vicchinnā padamālā ghaṭīyati. Vada, vaduṃ. Vade, vadittha, vadaṃ, vadimha. Vadittha, vadire. Vadittho, vadivho. Vadiṃ, vadimhe. Pāvada,",
  "anya-e0804n:874_1": "pāva iccapi. Pāvadu. Pāvade,",
  "anya-e0804n:874_2": "pāvadittha. Pāvadaṃ,",
  "anya-e0804n:874_3": "pāvadimha.",
  "anya-e0804n:874_4": "Pāvadittha, pāvadire.",
  "anya-e0804n:874_5": "Pāvadittho,",
  "anya-e0804n:874_6": "pāvadivho. Pāvadiṃ,",
  "anya-e0804n:874_7": "pāvadimhe.",
  "anya-e0804n:874_8": "Tathā “vajja,",
  "anya-e0804n:874_9": "vajju” iccādīni parokkhārūpāni.",
  "anya-e0804n:875_0": "“Avadā, avadū. Avajjā, avajjū” iccādīni hiyyattanīrūpāni.",
  "anya-e0804n:876_0": "“Avadi, vadi, avaduṃ, vaduṃ, avadiṃsu, vadiṃsu. Avajji, vajji” iccādīni ajjatanīrūpāni.",
  "anya-e0804n:877_0": "“Vadissati, vadissanti. Vajjissati, vajjissanti” iccādīni bhavissantīrūpāni.",
  "anya-e0804n:878_0": "“Avadissā, vadissā,",
  "anya-e0804n:878_1": "avajjissā,",
  "anya-e0804n:878_2": "vajjissā” iccādīni kālātipattirūpāni.",
  "anya-e0804n:878_3": "Sesāni sabbānipi yathāsambhavaṃ vitthāretabbāni.",
  "anya-e0804n:878_4": "Yā panettha vadadhātu viyattiyaṃ vācāyaṃ vuttā,",
  "anya-e0804n:878_5": "sā katthaci “vadantaṃ ekapokkharā.",
  "anya-e0804n:878_6": "Bherivādako”tiādīsu abyattasaddepi vattati upacaritavasenāti daṭṭhabbaṃ.",
  "anya-e0804n:879_0": "Vida ñāṇe.",
  "anya-e0804n:879_1": "Ñāṇaṃ jānanaṃ. Vidati. Vedo. Vidū.",
  "anya-e0804n:879_2": "Kārite “vedeti. Vedayati.",
  "anya-e0804n:879_3": "Sayaṃ abhiññā sacchikatvā pavedeti.",
  "anya-e0804n:879_4": "Vedayanti ca te tuṭṭhiṃ,",
  "anya-e0804n:879_5": "devā mānusakā ubho”ti payogā.",
  "anya-e0804n:879_6": "Tattha pavedetīti bodheti ñāpeti pakāseti.",
  "anya-e0804n:879_7": "Vedoti vidati sukhumampi kāraṇaṃ ājānātīti vedo,",
  "anya-e0804n:879_8": "paññāyetaṃ nāmaṃ.",
  "anya-e0804n:879_9": "“Vedehamunī”ti ettha hi ñāṇaṃ vedoti vuccati.",
  "anya-e0804n:879_10": "Vedoti vā vedaganthassapi nāmaṃ vidanti jānanti etena uccāritamattena tadādhāraṃ puggalaṃ “brāhmaṇo aya”nti,",
  "anya-e0804n:879_11": "vidanti vā etena brāhmaṇā attanā kattabbakiccanti vedo.",
  "anya-e0804n:879_12": "So pana iruvedayajuvedasāmavedavasena tividho.",
  "anya-e0804n:879_13": "Āthabbaṇavedaṃ pana paṇītajjhāsayā na sikkhanti parūpaghātasahitattā.",
  "anya-e0804n:879_14": "Tasmā pāḷiyaṃ “tiṇṇaṃ vedānaṃ pāragū”ti vuttaṃ.",
  "anya-e0804n:879_15": "Eteyeva “chando, manto,",
  "anya-e0804n:879_16": "sutī”ti ca vuccanti.",
  "anya-e0804n:880_0": "Paññāyaṃ tuṭṭhiyaṃ vede, vedasaddo pavattati;",
  "anya-e0804n:881_0": "Pāvakepi ca so diṭṭho, jātasaddapurecaro;",
  "anya-e0804n:882_0": "Pacchānuge jātasadde, sati tuṭṭhajanepi ca;",
  "anya-e0804n:883_0": "“Vedagū sabbadhamme”ti etthāpi viditesu ca.",
  "anya-e0804n:884_0": "Vidūti paṇḍitamanusso.",
  "anya-e0804n:884_1": "So hi yathāsabhāvato kammañca phalañca kusalādibhede ca dhamme vidatīti “vidū”ti vuccati.",
  "anya-e0804n:885_0": "Ruda assuvimocane,",
  "anya-e0804n:885_1": "sakammikavasenimissā attho gahetabbo. Rodati,",
  "anya-e0804n:885_2": "rudati iccapi. Ruṇṇaṃ. Ruditaṃ. Rodanaṃ. Rodanto. Rodamāno. Rodantī. Rodamānā.",
  "anya-e0804n:885_3": "Rudamukhā. Rudaṃ. Rudanto.",
  "anya-e0804n:886_0": "Tattha rodatīti kiṃ rodati?",
  "anya-e0804n:886_1": "Mataṃ puttaṃ vā bhātaraṃ vā rodati.",
  "anya-e0804n:886_2": "Tatrāyaṃ pāḷi “nāhaṃ bhante etaṃ rodāmi,",
  "anya-e0804n:886_3": "yaṃ maṃ bhante bhagavā evamāha”.",
  "anya-e0804n:886_4": "Ayaṃ panettha attho –",
  "anya-e0804n:886_5": "“yaṃ maṃ bhante bhagavā evamāha,",
  "anya-e0804n:886_6": "ahaṃ etaṃ bhagavato byākaraṇaṃ na parodāmi na paridevāmi na anutthunāmī’ti evaṃ sakammikavasenattho veditabbo,",
  "anya-e0804n:886_7": "na assumuñcanamattena.",
  "anya-e0804n:887_0": "‘Mataṃ vā amma rodanti, yo vā jīvaṃ na dissati;",
  "anya-e0804n:888_0": "Jīvantaṃ amma passanti, kasmā maṃ amma rodasī’ti",
  "anya-e0804n:889_0": "Ayañcettha payogo”ti idamaṭṭhakathāvacanaṃ.",
  "anya-e0804n:889_1": "Idaṃ pana ṭīkāvacanaṃ –",
  "anya-e0804n:889_2": "“yathā sakammakā dhātusaddā atthavisesavasena akammakā honti ‘vibuddho puriso vibuddho kamalasaṇḍo’ti,",
  "anya-e0804n:889_3": "evaṃ atthavisesavasena akammakāpi sakammakā hontīti dassetuṃ ‘na paridevāmi na anutthunāmī’ti āha.",
  "anya-e0804n:889_4": "Anutthunasaddo sakammakavasena payujjati ‘purāṇāni anutthuna’ntiādīsu.",
  "anya-e0804n:889_5": "Ayañcettha payogoti iminā gāthāya anutthunanaṃ rudanaṃ adhippetanti dassetī”ti.",
  "anya-e0804n:890_0": "Dalidda duggatiyaṃ.",
  "anya-e0804n:890_1": "Dukkhassa gati patiṭṭhāti duggatīti ayaṃ attho “apāyaṃ duggatiṃvinipātaṃ nirayaṃ upapajjatī”tiādīsu yujjati,",
  "anya-e0804n:890_2": "idha pana idaṃ atthaṃ aggahetvā añño attho gahetabbo.",
  "anya-e0804n:890_3": "Kathaṃ duggatīti?",
  "anya-e0804n:890_4": "Dukkhena kicchena gati gamanaṃ annapānādilābho duggatīti.",
  "anya-e0804n:890_5": "Daliddati. Daliddo, daliddī,",
  "anya-e0804n:890_6": "dāliddiyaṃ.",
  "anya-e0804n:890_7": "Tattha daliddatīti sabbaṃ icchiticchitaṃ paraṃ yācitvā eva dukkhena adhigacchati,",
  "anya-e0804n:890_8": "na ayācitvāti attho.",
  "anya-e0804n:890_9": "Duliddoti duggatamanusso.",
  "anya-e0804n:890_10": "Daliddīti duggatā nārī.",
  "anya-e0804n:890_11": "Daliddassa bhāvo dāliddiyaṃ.",
  "anya-e0804n:890_12": "Ettha ca sabbameva “daliddatī”ti lokikappayogadassanato “daliddatī”ti kriyāpadaṃ vibhāvitaṃ.",
  "anya-e0804n:890_13": "Sāsane pana taṃ kriyāpadaṃ na āgataṃ,",
  "anya-e0804n:890_14": "“daliddo daliddī”ti nāmapadāniyeva āgatāni.",
  "anya-e0804n:890_15": "Anāgatampi taṃ “nāthatī”ti padamiva sāsanānulomattā gahetabbameva.",
  "anya-e0804n:890_16": "Garū pana kaccāyanamatavasena dala duggatimhīti duggativācakadaladhātuto iddapaccayaṃ katvā “daliddo”ti nāmapadaṃ dassesuṃ.",
  "anya-e0804n:891_0": "Tuda byathane. Tudati, vitudati. Kammani “tujjati, vitujjamāno, vedanābhibhunno”ti rūpāni.",
  "anya-e0804n:892_0": "Tudanti vācāhi janā asaññatā,",
  "anya-e0804n:893_0": "Sarehi saṅgāmagataṃva kuñjaraṃ;",
  "anya-e0804n:894_0": "Sutvāna vākyaṃ pharusaṃ udīritaṃ,",
  "anya-e0804n:895_0": "Adhivāsaye bhikkhu aduṭṭhacitto;",
  "anya-e0804n:896_0": "Nuda peraṇe. Peraṇaṃ cuṇṇikaraṇaṃ pisanaṃ, nudati, panudati. Panudanaṃ.",
  "anya-e0804n:897_0": "Vidi lābhe. Vindati. Uṭṭhātā vindate dhanaṃ. Govindo.",
  "anya-e0804n:898_0": "Khadi parighāte. Parighātaṃ samantato hananaṃ. Khandati.",
  "anya-e0804n:899_0": "Dakārantadhāturūpāni.",
  "anya-e0804n:900_0": "Dhakārantadhātu",
  "anya-e0804n:901_0": "Dhā dhāraṇe. Dadhāti,",
  "anya-e0804n:901_1": "vidadhāti.",
  "anya-e0804n:901_2": "Yaṃ paṇḍito nipuṇaṃ saṃvidheti.",
  "anya-e0804n:901_3": "Nidhiṃ nidheti.",
  "anya-e0804n:901_4": "Nidhi nāma nidhīyati.",
  "anya-e0804n:901_5": "Tāva sunihito santo.",
  "anya-e0804n:901_6": "Yato nidhiṃ parihari. Nidahati.",
  "anya-e0804n:901_7": "Kuhiṃ deva nidahāmi.",
  "anya-e0804n:901_8": "Paridahati.",
  "anya-e0804n:901_9": "Yo vattaṃ paridahissati. Dhassati.",
  "anya-e0804n:901_10": "Paridhassati.",
  "anya-e0804n:901_11": "Bāloti paraṃ padahati.",
  "anya-e0804n:901_12": "Sakyā kho ambaṭṭha rājānaṃ ukkākaṃ pitāmahaṃ dahanti.",
  "anya-e0804n:901_13": "Saddahati tathāgatassa bodhiṃ. Saddhā,",
  "anya-e0804n:901_14": "saddahanā,",
  "anya-e0804n:901_15": "saddhātabbaṃ,",
  "anya-e0804n:901_16": "saddahitabbaṃ,",
  "anya-e0804n:901_17": "saddhāyiko,",
  "anya-e0804n:901_18": "paccayiko.",
  "anya-e0804n:901_19": "Saddheyyavacasā upāsikā.",
  "anya-e0804n:901_20": "Saddahituṃ,",
  "anya-e0804n:901_21": "saddahitvā.",
  "anya-e0804n:901_22": "Visesādhānaṃ.",
  "anya-e0804n:901_23": "Sotāvadhānaṃ.",
  "anya-e0804n:901_24": "Sotaṃ odahati.",
  "anya-e0804n:901_25": "Ohitasoto.",
  "anya-e0804n:901_26": "Sotaṃ odahitvā.",
  "anya-e0804n:901_27": "Maccudheyyaṃ,",
  "anya-e0804n:901_28": "māradheyyaṃ,",
  "anya-e0804n:901_29": "nāmadheyyaṃ, dhātu, dhātā, vidhātā. Vidhi.",
  "anya-e0804n:901_30": "Abhidhānaṃ,",
  "anya-e0804n:901_31": "abhidheyyaṃ,",
  "anya-e0804n:901_32": "nidhānavatī vācā,",
  "anya-e0804n:901_33": "ādhānagāhī, sandhi.",
  "anya-e0804n:901_34": "Aññānipi yojetabbāni.",
  "anya-e0804n:902_0": "Vipubbo dhā karotyatthe, abhipubbo tu bhāsane;",
  "anya-e0804n:903_0": "Nyāsaṃpubbo yathāyogaṃ, nyāsāropanasandhisu.",
  "anya-e0804n:904_0": "Imasmā pana dhādhātuto pubbassa api iccupasaggassa akāro kvaci niccaṃ lopaṃ pappoti,",
  "anya-e0804n:904_1": "kvaci niccaṃ lopaṃ na pappoti.",
  "anya-e0804n:904_2": "Atra lopo vuccate,",
  "anya-e0804n:904_3": "dvāraṃ pidahati,",
  "anya-e0804n:904_4": "dvāraṃ pidahanto,",
  "anya-e0804n:904_5": "pidahituṃ,",
  "anya-e0804n:904_6": "pidahitvā,",
  "anya-e0804n:904_7": "evaṃ akāralopo bhavati.",
  "anya-e0804n:904_8": "Dvāraṃ apidahitvā,",
  "anya-e0804n:904_9": "evaṃ akāralopo na bhavati.",
  "anya-e0804n:904_10": "Ettha hi akāro apiupasaggassa avayavo na hoti. Kinti ce?",
  "anya-e0804n:904_11": "Paṭisedhatthavācako nipātoyeva,",
  "anya-e0804n:904_12": "upasaggāvayavo pana adassanaṃ gato,",
  "anya-e0804n:904_13": "ayaṃ niccālopo.",
  "anya-e0804n:904_14": "Evaṃ dhādhātuto pubbassa api iccupasaggassa akāro kvaci niccaṃ lopaṃ pappoti,",
  "anya-e0804n:904_15": "kvaci niccaṃ lopaṃ na pappoti.",
  "anya-e0804n:904_16": "Idaṃ acchariyaṃ idaṃ abbhutaṃ.",
  "anya-e0804n:904_17": "Yatra hi nāma bhagavato pāvacane evarūpapopi nayo sandissati viññūnaṃ hadayavimhāpanakaro,",
  "anya-e0804n:904_18": "yo ekasmiṃyeva dhātumhi ekasmiṃyeva upasagge ekasmiṃyevatthe kvaci lopālopavasena vibhajituṃ labbhati.",
  "anya-e0804n:904_19": "Idāni mayaṃ sotūnaṃ paramakosallajananatthaṃ tadubhayampi ākāraṃ ekajjhaṃ karontā tadākāravatiṃ jinavarapāḷiṃ ānayāma –",
  "anya-e0804n:905_0": "“Gaṅgaṃ me pidahissanti, na taṃ sakkomi brāhmaṇa;",
  "anya-e0804n:906_0": "Apidhetuṃ mahāsindhuṃ, taṃ kathaṃ so bhavissati;",
  "anya-e0804n:907_0": "Na te sakkomi akkhātuṃ, atthaṃ dhammañca pucchito.",
  "anya-e0804n:908_0": "Cittatthasādhaniṃ etaṃ, gāthaṃ sambhavajātake;",
  "anya-e0804n:909_0": "Paññāsambhavamicchanto, kare citte sumedhaso”ti.",
  "anya-e0804n:910_0": "Dhu gatitheriyesu. Gati gamanaṃ, theriyaṃ thirabhāvo. Dhavati. Dhuvaṃ.",
  "anya-e0804n:911_0": "Ettha ca dhuvanti thiraṃ.",
  "anya-e0804n:911_1": "“Nicco dhuvo sassato avipariṇāmadhammo”tiādīsu viya,",
  "anya-e0804n:911_2": "tasmā dhuvanti thiraṃ kiñci dhammajātaṃ.",
  "anya-e0804n:911_3": "Atha vā dhuvanti idaṃ gatitheriyatthavasena nibbānasseva adhivacanaṃ bhavitumarahati.",
  "anya-e0804n:911_4": "Tañhi jātijarābyādhimaraṇasokādito muccitukāmehi dhavitabbaṃ gantabbanti dhuvaṃ,",
  "anya-e0804n:911_5": "uppādavayābhāvena vā niccasabhāvattā dhavati thiraṃ sassataṃ bhavatīti dhuvaṃ.",
  "anya-e0804n:911_6": "Yañhi sandhāya bhagavatā “dhuvañca vo bhikkhave desessāmi dhuvagāminiñca paṭipada”nti vuttaṃ.",
  "anya-e0804n:911_7": "Dhuvasaddo “vacanaṃ dhuvasassata”nti ettha thire vattati.",
  "anya-e0804n:911_8": "“Dhuvañca bhikkhave desessāmī”ti ettha nibbāne.",
  "anya-e0804n:911_9": "“Dhuvaṃ buddho bhavissasī”ti ettha pana ekaṃse nipātapadabhāvena vattatīti daṭṭhabbaṃ.",
  "anya-e0804n:912_0": "Dhū vidhūnane.",
  "anya-e0804n:912_1": "Ūkārassa ūvattaṃ. Dhūvati. Dhūvitā,",
  "anya-e0804n:912_2": "dhūvitabbaṃ.",
  "anya-e0804n:912_3": "Rassatte “dhuto,",
  "anya-e0804n:912_4": "dhutavā” iccapi rūpāni bhavanti.",
  "anya-e0804n:913_0": "Dhe pāne. Dhayati, dhīyati. Dhena.",
  "anya-e0804n:914_0": "Ettha ca dhenūti dhayati pivati ito khīraṃ potakoti dhenu, “godhenu,",
  "anya-e0804n:914_1": "assadhenu,",
  "anya-e0804n:914_2": "migadhenū”ti dhenusaddo sāmaññavasena sapotikāsu tiracchānagatitthīsu vattati,",
  "anya-e0804n:914_3": "evaṃ santepi yebhuyyena gāviyaṃ vattati.",
  "anya-e0804n:914_4": "Tathā hi “satta dhenusate datvā”ti pāḷi dissati.",
  "anya-e0804n:915_0": "Sidhu gatiyaṃ sedhati,",
  "anya-e0804n:915_1": "nisedhati,",
  "anya-e0804n:915_2": "paṭisedhati. Siddho, pasiddho, nisiddho,",
  "anya-e0804n:915_3": "paṭisiddho,",
  "anya-e0804n:915_4": "paṭisedhito,",
  "anya-e0804n:915_5": "paṭisedhako,",
  "anya-e0804n:915_6": "paṭisedho,",
  "anya-e0804n:915_7": "paṭisedhituṃ,",
  "anya-e0804n:915_8": "paṭisedhitvā.",
  "anya-e0804n:915_9": "Idha acinteyyabalattā upasaggānaṃ taṃyoge sidhudhātussa nānappakārā atthā sambhavanti,",
  "anya-e0804n:915_10": "aññesampi evameva.",
  "anya-e0804n:916_0": "Sidhu satthe maṅgalye ca.",
  "anya-e0804n:916_1": "Satthaṃ sāsanaṃ,",
  "anya-e0804n:916_2": "maṅgalyaṃ pāpavināsanaṃ vuddhikāraṇaṃ vā. Sedhati. Siddho, pasiddho, pasiddhi.",
  "anya-e0804n:917_0": "Dadha dhāraṇe.",
  "anya-e0804n:917_1": "Janassa tuṭṭhiṃ dadhateti dadhi.",
  "anya-e0804n:917_2": "Dhakārassa hakāratte “dahatī”ti rūpaṃ.",
  "anya-e0804n:917_3": "Ayaṃ itthī imaṃ itthiṃ ayyikaṃ dahati.",
  "anya-e0804n:917_4": "Ime purisā imaṃ purisaṃ pitāmahaṃ dahanti.",
  "anya-e0804n:917_5": "Cittaṃ samādahātabbaṃ.",
  "anya-e0804n:917_6": "Samādahaṃ cittaṃ.",
  "anya-e0804n:918_0": "Edha vuddhiyaṃ lābhe ca. Edhati. Edho, sukhedhito. Gambhīre gādhamedhati.",
  "anya-e0804n:919_0": "Ettha ca edhoti edhati.",
  "anya-e0804n:919_1": "Vaḍḍhati etena pāvakoti edho. Indanaṃ, upādānaṃ.",
  "anya-e0804n:919_2": "Sukhedhitoti sukhena edhito,",
  "anya-e0804n:919_3": "sukhasaṃvaḍḍhitoti attho.",
  "anya-e0804n:919_4": "Gādhamedhatīti gādhaṃ patiṭṭhitaṃ edhati labhati.",
  "anya-e0804n:920_0": "Baddha saṃharise. Saṃhariso vinibaddhakriyā. Baddhati, vinibaddhati. Vinibaddhā.",
  "anya-e0804n:921_0": "Gādha patiṭṭhānissayagandhesu. Gādhati. Gādhaṃ kattā. Gambhīrato agādhaṃ.",
  "anya-e0804n:922_0": "Bādha viloḷane bādhati, vibādhati. Ābādho. Ābādhati cittaṃ viloḷetīti ābādho.",
  "anya-e0804n:923_0": "Nādha yācanādīsu. Nādhati. Nādhanaṃ.",
  "anya-e0804n:924_0": "Bandha bandhane bandhati.",
  "anya-e0804n:924_1": "Bandhanako, bandho,",
  "anya-e0804n:924_2": "bandhāpito,",
  "anya-e0804n:924_3": "paṭibandho,",
  "anya-e0804n:924_4": "bandhanaṃ, bandho,",
  "anya-e0804n:924_5": "sambandhanaṃ,",
  "anya-e0804n:924_6": "sambandho, pabandho, bandhu.",
  "anya-e0804n:925_0": "Tattha bandhananti bandhanti satte etenāti bandhanaṃ,",
  "anya-e0804n:925_1": "saṅkhalikādi.",
  "anya-e0804n:925_2": "“Ayaṃ amhākaṃ vaṃso”ti sambandhitabbaṭṭhena bandhu,",
  "anya-e0804n:925_3": "theragāthāsaṃvaṇṇanāyaṃ pana “pemabandhanena bandhū”ti vuttaṃ.",
  "anya-e0804n:926_0": "Dadhi asīghacāre.",
  "anya-e0804n:926_1": "Asīghacāro asīghappavatti. Dandhati. Dandho,",
  "anya-e0804n:926_2": "dandhapañño.",
  "anya-e0804n:926_3": "Yo dandhakāle tarati,",
  "anya-e0804n:926_4": "taraṇīye ca dandhati.",
  "anya-e0804n:927_0": "Vaddha vaddhane. Vaddhati. Vaddhi, vuddhi, vaddho, vuddho, jātivuddho, guṇavuddho, vayovuddho.",
  "anya-e0804n:928_0": "Ye vuddhamapacāyanti, narā dhammassa kovidā;",
  "anya-e0804n:929_0": "Diṭṭheva dhamme pāsaṃsā, samparāye ca suggatiṃ.",
  "anya-e0804n:930_0": "Sadhu saddakucchiyaṃ. Sadhati.",
  "anya-e0804n:931_0": "Piḷadhi alaṅkāre. Piḷandhati. Piḷandhanaṃ.",
  "anya-e0804n:932_0": "Piḷandhanamalaṅkāro, maṇḍanañca vibhūsanaṃ;",
  "anya-e0804n:933_0": "Pasādhanañcābharaṇaṃ, pariyāyā ime matā.",
  "anya-e0804n:934_0": "Medha hiṃsāyaṃ saṅgame ca. Medhati. Medhā, medhāvī.",
  "anya-e0804n:934_1": "Atra medhāti asani viya siluccaye kilese medhati hiṃsatīti medhā.",
  "anya-e0804n:934_2": "Medhati vā siriyā sīlādīhi ca sappurisadhammehi saha gacchati na ekikā hutvā tiṭṭhatīti medhā,",
  "anya-e0804n:934_3": "paññāyetaṃ nāmaṃ.",
  "anya-e0804n:934_4": "Tathā hi –",
  "anya-e0804n:935_0": "“Paññā hi seṭṭhā kusalā vadanti,",
  "anya-e0804n:936_0": "Nakkhattarājāriva tārakānaṃ;",
  "anya-e0804n:937_0": "Sīlaṃ sirī cāpi satañca dhammo,",
  "anya-e0804n:938_0": "Anvāyikā paññavato bhavantī”ti",
  "anya-e0804n:939_0": "Vuttaṃ. Medhāvīti dhammojapaññāya ca samannāgato puggalo.",
  "anya-e0804n:940_0": "Sadhu madhu unde. Sadhati. Madhati. Madhu.",
  "anya-e0804n:941_0": "Budha bodhane. Bodhati. Buddho.",
  "anya-e0804n:941_1": "Abhisambuddhāno.",
  "anya-e0804n:941_2": "Sambuddhaṃ.",
  "anya-e0804n:941_3": "Asambuddhaṃ. Bodhi.",
  "anya-e0804n:941_4": "Divādigaṇepi ayaṃ dissati.",
  "anya-e0804n:941_5": "Tatrahi “bujjhatī”ti rūpaṃ,",
  "anya-e0804n:941_6": "idha pana “bodhatī”ti rūpaṃ.",
  "anya-e0804n:941_7": "“Yo nindaṃ apabodhatī”ti pāḷi dissati.",
  "anya-e0804n:941_8": "Kārite pana “bodheti” iccādīni.",
  "anya-e0804n:942_0": "Yudha sampahāre. Yodhati. Yodho.",
  "anya-e0804n:942_1": "Yodhetha māraṃ paññāvudhena. Yuddhaṃ.",
  "anya-e0804n:942_2": "Caraṇāyudho,",
  "anya-e0804n:942_3": "caraṇāvudho vā. Āvudhaṃ.",
  "anya-e0804n:942_4": "Divādigaṇikassa panassa “yujjhatī”ti rūpaṃ.",
  "anya-e0804n:943_0": "Dīdhi dittivedhanesu. Dīdhati. Dīdhiti. Ettha ca dīdhitīti rasmi. Anekāni hi rasmināmāni.",
  "anya-e0804n:944_0": "Rasmi ābhā pabhā raṃsi, ditti bhā ruci dīdhiti;",
  "anya-e0804n:945_0": "Marīci juti bhāṇva’su, mayūkho kiraṇo karo;",
  "anya-e0804n:946_0": "Nāgadhāmo ca āloko, iccete rasmivācakā.",
  "anya-e0804n:947_0": "Cakārantarūpāni.",
  "anya-e0804n:948_0": "Nakārantadhātu",
  "anya-e0804n:949_0": "Nī naye. Neti, nayati, vineti.",
  "anya-e0804n:949_1": "Vineyya hadaye daraṃ. Āneti. Ānayati. Netā. Vinetā. Nāyako. Neyyo. Veneyyo. Venayiko.",
  "anya-e0804n:949_2": "Vinīto puriso.",
  "anya-e0804n:949_3": "Nīyamāne pisācena,",
  "anya-e0804n:949_4": "kinnu tāta udikkhati. Nīyanto. Nettaṃ. Netti.",
  "anya-e0804n:949_5": "Bhavanetti samūhatā. Nettiko.",
  "anya-e0804n:949_6": "Udakañhi nayanti nettikā. Nettā.",
  "anya-e0804n:949_7": "Nette ujuṃ gate sati. Nayo. Vinayo. Āyatanaṃ. Netuṃ. Vinetuṃ. Netvā.",
  "anya-e0804n:949_8": "Vinetvā iccādīni.",
  "anya-e0804n:950_0": "Tattha nettanti samavisamaṃ dassentaṃ attabhāvaṃ netīti nettaṃ, cakkhu.",
  "anya-e0804n:950_1": "Nettīti nenti etāya satteti netti, rajju.",
  "anya-e0804n:950_2": "Bhavanettīti bhavarajju,",
  "anya-e0804n:950_3": "taṇhāyetaṃ nāmaṃ.",
  "anya-e0804n:950_4": "Tāya hi sattā goṇā viya gīvāya bandhitvā taṃ taṃ bhavaṃ niyyanti,",
  "anya-e0804n:950_5": "tasmā bhavanettīti vuccati.",
  "anya-e0804n:950_6": "Nettikāti kassakā.",
  "anya-e0804n:950_7": "Nettāti gavajeṭṭhako yūthapati.",
  "anya-e0804n:950_8": "Nayoti nayanaṃ gamanaṃ nayo, pāḷigati.",
  "anya-e0804n:950_9": "Atha vā tattha tattha netabboti nayo,",
  "anya-e0804n:950_10": "sadisabhāvena netabbākāro.",
  "anya-e0804n:950_11": "Nīyatīti nayo,",
  "anya-e0804n:950_12": "tathattanayādi.",
  "anya-e0804n:950_13": "Nīyati etenāti nayo,",
  "anya-e0804n:950_14": "antadvayavivajjananayādi.",
  "anya-e0804n:951_0": "Tathā hi chabbidho nayo tathattanayo pattinayo desanānayo antadvayavivajjananayo acinteyyanayo adhippāyanayoti.",
  "anya-e0804n:951_1": "Tesu tathattanayo antadvayavivajjananayena nīyati,",
  "anya-e0804n:951_2": "pattinayo acinteyyanayena,",
  "anya-e0804n:951_3": "desanānayo adhippāyanayena nīyati.",
  "anya-e0804n:951_4": "Etthādimhi tividho nayo kammasādhanena nīyatīti “nayo”ti vuccati,",
  "anya-e0804n:951_5": "pacchimo pana tividho nayo karaṇasādhanena nīyati etena tathattādinayattayamiti “nayo”ti vuccati.",
  "anya-e0804n:951_6": "Imasmiṃ atthe papañciyamāne ganthavitthāro siyāti vitthāro na dassito.",
  "anya-e0804n:952_0": "Aparopi catubbidho nayo ekattanayo nānattanayo abyāpāranayo evaṃdhammatānayoti.",
  "anya-e0804n:953_0": "Vineti satte ettha,",
  "anya-e0804n:953_1": "etenāti vā vinayo.",
  "anya-e0804n:953_2": "Kāyavācānaṃ vinayanatopi vinayo.",
  "anya-e0804n:953_3": "Āyatananti anamatagge saṃsāre pavattaṃ atīva āyataṃ saṃsāradukkhaṃ yāva na nivattati,",
  "anya-e0804n:953_4": "tāva nayateva pavattatevāti āyatanaṃ.",
  "anya-e0804n:954_0": "Ayaṃ panettha atthuddhāro.",
  "anya-e0804n:954_1": "“Āyatananti assānaṃ kambojo āyatanaṃ,",
  "anya-e0804n:954_2": "gunnaṃ dakkhiṇāpatho āyatana”nti ettha sañjātiṭṭhānaṃ āyaanaṃ nāma.",
  "anya-e0804n:954_3": "“Manorame āyatane,",
  "anya-e0804n:954_4": "sevanti naṃ vihaṅgamā.",
  "anya-e0804n:955_0": "Chāyaṃ chāyatthino yanti,",
  "anya-e0804n:955_1": "phalatthaṃ phalabhojino”ti ettha samosaraṇaṭṭhānaṃ.",
  "anya-e0804n:955_2": "“Pañcimāni bhikkhave vimuttāyatanānī”ti ettha kāraṇaṃ.",
  "anya-e0804n:955_3": "Aññepi pana payogā yata patiyataneti ettha pakāsitā.",
  "anya-e0804n:956_0": "Nī pāpane. Neti, nayati. Nayanaṃ.",
  "anya-e0804n:957_0": "Nu thutiyaṃ. Noti, navati. Nuto.",
  "anya-e0804n:958_0": "Thana pana dhana sadde. Thanati. Panati. Dhanati.",
  "anya-e0804n:959_0": "Kana dittikantīsu. Kanati. Kaññā. Kanakaṃ.",
  "anya-e0804n:960_0": "Ettha ca yobbanibhāve ṭhitattā rūpavilāsena kanati dippati virocatīti kaññā.",
  "anya-e0804n:960_1": "Atha vā kaniyati kāmiyabhi abhipatthiyati purisehītipi kaññā,",
  "anya-e0804n:960_2": "yobbanitthī.",
  "anya-e0804n:960_3": "Kanakanti kanati,",
  "anya-e0804n:960_4": "kanīyatīti vā kanakaṃ, suvaṇṇaṃ.",
  "anya-e0804n:960_5": "Suvaṇṇassa hi anekāni nāmāni.",
  "anya-e0804n:961_0": "Suvaṇṇaṃ kanakaṃ hemaṃ, kañcanaṃ haṭakampi ca;",
  "anya-e0804n:962_0": "Jātarūpaṃ tapanīyaṃ, vaṇṇaṃ tabbhedakā pana;",
  "anya-e0804n:963_0": "Jambunadaṃ siṅgikañca, cāmikaranti bhāsitā.",
  "anya-e0804n:964_0": "Vana sana sambhattiyaṃ. Vanati. Vanaṃ. Sanati.",
  "anya-e0804n:965_0": "Tattha vananti.",
  "anya-e0804n:965_1": "Taṃ sambhajanti mayūrakokilādayo sattāti vanaṃ, araññaṃ.",
  "anya-e0804n:965_2": "Vanati sambhajati saṃkilesapuggalanti vanaṃ, taṇhā.",
  "anya-e0804n:966_0": "Mana abbhāse. Manati. Mano.",
  "anya-e0804n:967_0": "Māna vīmaṃsāyaṃ, vīmaṃsati. Vīmaṃsā.",
  "anya-e0804n:968_0": "Jana suna sadde. Janati. Sunati.",
  "anya-e0804n:969_0": "Ettha ca “kasmā te eko bhujo janati,",
  "anya-e0804n:969_1": "eko te na janatī bhujo”ti pāḷi nidassanaṃ.",
  "anya-e0804n:969_2": "Tattha janatīti sunati saddaṃ karoti.",
  "anya-e0804n:970_0": "Khanu avadāraṇe khanati. Sukhaṃ. Dukkhaṃ. Khato āvāṭo.",
  "anya-e0804n:971_0": "Tattha sukhanti suṭṭhu dukkhaṃ khanatīti sukhaṃ.",
  "anya-e0804n:971_1": "Duṭṭhu khanati kāyikacetasikasukhanti dukkhaṃ.",
  "anya-e0804n:971_2": "Aññamaññapaṭipakkhā hi ete dhammā.",
  "anya-e0804n:971_3": "Dvidhā cittaṃ khanatīti vā dukkhaṃ.",
  "anya-e0804n:971_4": "Curādigaṇavasena pana “sukhayatīti sukhaṃ,",
  "anya-e0804n:971_5": "dukkhayatīti dukkha”nti nibbacanāni gahetabbāni.",
  "anya-e0804n:971_6": "Samāsapaavasena “sukaraṃ khamassāti sukhaṃ,",
  "anya-e0804n:971_7": "dukkaraṃ khamassāti dukkha”nti nibbacanānipi vividhā hi saddānaṃ byuppatti pavatti nimittañca.",
  "anya-e0804n:972_0": "Dāna avakhaṇḍane. Dānati. Apadānaṃ.",
  "anya-e0804n:973_0": "Sāna tejane. Tejanaṃ nisānaṃ. Sānati.",
  "anya-e0804n:974_0": "Hana hiṃsāgatīsu.",
  "anya-e0804n:974_1": "Ettha pana hiṃsāvacanena pharusāya vācāya pīḷanañca daṇḍādīhi paharaṇañca gahitaṃ,",
  "anya-e0804n:974_2": "tasmā hana hiṃsāpaharaṇagatīsūti attho gahetabbo.",
  "anya-e0804n:974_3": "Tathā hi “rājāno coraṃ gahetvā haneyyuṃ vā bandheyyuṃ vā”ti.",
  "anya-e0804n:974_4": "Pāṭhassa atthaṃ saṃvaṇṇentehi “haneyyunti potheyyuñceva chindeyyuñcā”ti vuttaṃ.",
  "anya-e0804n:974_5": "Ettha ca chedanaṃ nāma hatthapādādichedanaṃ vā sīsacchedavasena māraṇaṃ vā.",
  "anya-e0804n:974_6": "Hanassa vadhādeso ghātādeso ca bhavati,",
  "anya-e0804n:974_7": "hanti hanati, hananti. Hanasi, hanatha.",
  "anya-e0804n:974_8": "Sesaṃ sabbaṃ neyyaṃ.",
  "anya-e0804n:975_0": "Hiṃsādayo cattāro atthā labbhanti.",
  "anya-e0804n:975_1": "“Hanti hatthehi pādehī”ti ettha pana hantīti paharatīti attho.",
  "anya-e0804n:975_2": "“Kuddho hi pitaraṃ hanti.",
  "anya-e0804n:975_3": "Vikkosamānā tibbāhi,",
  "anya-e0804n:975_4": "hanti nesaṃ varaṃ vara”nti.",
  "anya-e0804n:975_5": "Ettha hantīti mārentīti attho. “Vadhati, vadheti,",
  "anya-e0804n:975_6": "ghāteti” iccapi rūpāni bhavanti.",
  "anya-e0804n:975_7": "Tattha “vadhati na rodati,",
  "anya-e0804n:975_8": "āpatti dukkaṭassa.",
  "anya-e0804n:975_9": "Attānaṃ vadhitvā vadhitvā rodatī”tiādīsu vadho paharaṇaṃ.",
  "anya-e0804n:975_10": "Pāṇaṃ vadheti.",
  "anya-e0804n:975_11": "Pāṇavadho.",
  "anya-e0804n:975_12": "“Esa vadho khaṇḍahālassa.",
  "anya-e0804n:975_13": "Satte ghātetī”ti ca ādīsu vadho māraṇaṃ.",
  "anya-e0804n:976_0": "“Upāhanaṃ,",
  "anya-e0804n:976_1": "vadhū”ti ca ettha hanavadhasaddatthogamanaṃ.",
  "anya-e0804n:976_2": "“Purisaṃ hanati.",
  "anya-e0804n:976_3": "Sītaṃ uṇhaṃ paṭihanati” iccādīni kattupadāni.",
  "anya-e0804n:976_4": "Devadatto yaññadattena haññati.",
  "anya-e0804n:976_5": "Tato vātātape ghore,",
  "anya-e0804n:976_6": "sañjāte paṭihaññati.",
  "anya-e0804n:976_7": "Paccattavacanassekārattaṃ,",
  "anya-e0804n:976_8": "yathā “vanappagumbe”ti.",
  "anya-e0804n:976_9": "Vihārenāti padaṃ sambandhitabbaṃ,",
  "anya-e0804n:976_10": "iccādīni kammapadāni. Hantā. Hato. Vadhako. Vadhū. Āghāto. Upaghāto. Ghātako. Paṭigho. Saṅgho. Byaggho.",
  "anya-e0804n:976_11": "Sakuṇagghi. Hantuṃ, hanituṃ, hantvā, hanitvā.",
  "anya-e0804n:976_12": "Vajjhetvā,",
  "anya-e0804n:976_13": "vadhitvā iccādīni sanāmikāni tumantādipadāni.",
  "anya-e0804n:977_0": "Tattha upāhananti taṃ taṃ ṭhānaṃ upahananti upagacchanti tato ca āhananti āgacchanti etenāti upāhanaṃ.",
  "anya-e0804n:977_1": "Vadhūti kilesavasena sunakhampi upagamanasīlāti vadhū,",
  "anya-e0804n:977_2": "sabbāsaṃ itthīnaṃ sādhāraṇametaṃ.",
  "anya-e0804n:977_3": "Atha vā vadhūti suṇisā.",
  "anya-e0804n:977_4": "Tathā hi “tena hi vadhu yadā utunī ahosi,",
  "anya-e0804n:977_5": "pupphaṃ te uppannaṃ,",
  "anya-e0804n:977_6": "atha me āroceyyāsī”ti ettha vadhūti suṇisā vuccati.",
  "anya-e0804n:977_7": "Sā pana “ayaṃ no puttassa bhariyā”ti sassusasurehi adhigantabbā jānitabbāti vadhūti vuccati.",
  "anya-e0804n:977_8": "Gatyatthānaṃ katthaci buddhiyatthakathanato ayamattho labbhateva. “Suṇhā, suṇisā,",
  "anya-e0804n:977_9": "vadhū” iccete pariyāyā.",
  "anya-e0804n:977_10": "Saṅghoti bhikkhusamūho.",
  "anya-e0804n:977_11": "Samaggaṃ kammaṃ samupagacchatīti saṅgho,",
  "anya-e0804n:977_12": "suṭṭhu vā kilese hanti tena tena maggāsinā māretītipi saṅgho,",
  "anya-e0804n:977_13": "puthujjanāriyavasena vuttānetāni.",
  "anya-e0804n:977_14": "Vividhe satte āhanati bhuso ghātetīti byaggho.",
  "anya-e0804n:977_15": "So eva “viyaggho,",
  "anya-e0804n:977_16": "vaggho”ti ca vuccati.",
  "anya-e0804n:977_17": "Aparampi puṇḍarīkoti tassa nāmaṃ.",
  "anya-e0804n:977_18": "Dubbale sakuṇe hantīti sakuṇagghi, seno,",
  "anya-e0804n:977_19": "ayaṃ pana hanadhātu divādigaṇe “paṭihaññatī”ti akammakaṃ kattupadaṃ janeti.",
  "anya-e0804n:977_20": "Tathā hi “buddhassa bhagavato vohāro lokiye sote paṭihaññatī”tiādikā pāḷiyo dissanti.",
  "anya-e0804n:978_0": "Ana pāṇane.",
  "anya-e0804n:978_1": "Pāṇanaṃ sasanaṃ. Anati. Ānaṃ, pānaṃ.",
  "anya-e0804n:978_2": "“Tattha ānanti assāso.",
  "anya-e0804n:978_3": "Pānanti passāso.",
  "anya-e0804n:978_4": "Etesu assāsoti bahi nikkhamanavāto.",
  "anya-e0804n:978_5": "Passāsoti anto pavisanavāto”ti vinayaṭṭhakathāyaṃ vuttaṃ,",
  "anya-e0804n:978_6": "suttantaṭṭhakathāsu pana uppaṭipāṭiyā āgataṃ.",
  "anya-e0804n:978_7": "Tattha yasmā sabbesampi gabbhaseyyakānaṃ mātukucchito nikkhamanakāle paṭhamaṃ abbhantaravāto bahi nikkhamati,",
  "anya-e0804n:978_8": "pacchā bāhiravāto sukhumaṃ rajaṃ gahetvā abbhantaraṃ pavisanto tāluṃ āhacca nibbāyati,",
  "anya-e0804n:978_9": "tasmā vinayaṭṭhakathāyaṃ “assāsoti bahi nikkhamanavāto,",
  "anya-e0804n:978_10": "passāsoti anto pavisanavāto”ti vuttaṃ.",
  "anya-e0804n:978_11": "Etesu dvīsu nayesu vinayanayena anto uṭṭhitasasanaṃ assāso,",
  "anya-e0804n:978_12": "bahi uṭṭhitasasanaṃ passāso.",
  "anya-e0804n:978_13": "Suttantanayena pana bahi uṭṭhahitvāpi anto sasanato assāso.",
  "anya-e0804n:978_14": "Anto uṭṭhahitvāpi bahi sasanato passāso.",
  "anya-e0804n:978_15": "Ayameva ca nayo “assāsādimajjhapariyosānaṃ satiyā anugacchato ajjhattaṃ vikkhepagatena cittena kāyopi",
  "anya-e0804n:978_16": "cittampi sāraddhā ca honti iñjitā ca phanditā cā”ti,",
  "anya-e0804n:978_17": "“passāsādimajjhapariyosānaṃ satiyā anugacchato bahiddhā vikkhepagatena cittena kāyopi cittampi sāraddhā",
  "anya-e0804n:978_18": "ca honti iñjitā ca phanditā cā”ti imāya pāḷiyā sametīti veditabbaṃ.",
  "anya-e0804n:979_0": "Dhana dhaññe.",
  "anya-e0804n:979_1": "Dhananaṃ dhaññaṃ,",
  "anya-e0804n:979_2": "siripuññapaññānaṃ sampadāti attho.",
  "anya-e0804n:979_3": "Dhātuattho hi yebhuyyena bhāvavasena kathiyati ṭhapetvā vakkarukkhataceti evamādippabhedaṃ.",
  "anya-e0804n:979_4": "Yathā bhāvatthe vattamānena yapaccayena saddhiṃ nakārassa yyakāraṃ katvā thenanaṃ theyyanti vuccati,",
  "anya-e0804n:979_5": "evamidha yapaccayena saddhiṃ nakārassa ññakāraṃ katvā dhananaṃ dhaññanti vuccati.",
  "anya-e0804n:979_6": "Dhanino vā bhāvo dhaññaṃ,",
  "anya-e0804n:979_7": "tasmiṃ dhaññe. Dhanti, dhanati. Dhanitaṃ. Dhaññaṃ.",
  "anya-e0804n:979_8": "Yasmā pana dhaññasaddena siripuññapaññāsampadā gahitā,",
  "anya-e0804n:979_9": "tasmā “dhaññapuññalakkhaṇasampannaṃ puttaṃ vijāyī”tiādīsu dhaññasaddena siripaññāva gahetabbā puññassa visuṃ vacanato.",
  "anya-e0804n:980_0": "“Nadato parisāyante, vāditabbapahārino;",
  "anya-e0804n:981_0": "Ye te dakkhanti vadanaṃ, dhaññā te narapuṅgava.",
  "anya-e0804n:982_0": "Dīghaṅgulī tambanakhe, subhe āyatapaṇhike;",
  "anya-e0804n:983_0": "Ye pāde paṇamissanti, tepi dhaññā guṇandhara.",
  "anya-e0804n:984_0": "Madhurāni pahaṭṭhāni, dosagghāni hitāni ca;",
  "anya-e0804n:985_0": "Yetevākyāni sossanti, tepi dhaññānaruttamā”ti",
  "anya-e0804n:986_0": "Evamādīsu pana dhaññasaddena puññasampadā gahetabbā,",
  "anya-e0804n:986_1": "puññasampadāya vā saddhiṃ siripaññāsampadāpi gahetabbā.",
  "anya-e0804n:986_2": "Idamettha nibbacanaṃ “dhaññaṃ siripuññapaññāsampadā etesaṃ atthīti dhaññā”ti.",
  "anya-e0804n:986_3": "“Dhaññaṃ maṅgalasammata”nti ettha tu “uttamaratanaṃ ida”nti dhanāyitabbaṃ saddhāyitabbanti dhaññaṃ,",
  "anya-e0804n:986_4": "sirisampannaṃ puññasampannaṃ paññāsampannantipi attho yujjati.",
  "anya-e0804n:986_5": "“Dhaññaṃ dhanaṃ rajataṃ jātarūpa”nti ca ādīsu “natthi dhaññasamaṃ dhana”nti vacanato dhanāyitabbanti dhaññaṃ, kiṃ taṃ?",
  "anya-e0804n:986_6": "Pubbaṇṇaṃ.",
  "anya-e0804n:986_7": "Apica osadhivisesopi dhaññanti vuccati.",
  "anya-e0804n:986_8": "Dhanasaddassa ca pana samāsavasena “adhano,",
  "anya-e0804n:986_9": "niddhano”ti ca natthi dhanaṃ etassāti atthena daliddapuggalo vuccati.",
  "anya-e0804n:986_10": "“Nidhanaṃ yātī”tiettha tu kampanatthavācakassa dhūdhātussa vasena vināso nidhananti vuccatīti.",
  "anya-e0804n:987_0": "Muna gatiyaṃ. Munati.",
  "anya-e0804n:988_0": "Cine maññanāyaṃ.",
  "anya-e0804n:988_1": "Aluttantoyaṃ dhātu,",
  "anya-e0804n:988_2": "yathā gile,",
  "anya-e0804n:988_3": "yathā ca mile. Cināyati,",
  "anya-e0804n:988_4": "ocināyati.",
  "anya-e0804n:988_5": "“Sabbo taṃ jano ocināyatū”ti idamettha pāḷi nidassanaṃ.",
  "anya-e0804n:988_6": "Ocināyatati avamaññatūti.",
  "anya-e0804n:989_0": "Iti bhūvādigaṇe tavaggantadhāturūpāni",
  "anya-e0804n:990_0": "Samattāni.",
  "anya-e0804n:991_0": "Pakārantadhātu",
  "anya-e0804n:992_0": "Idāni pavaggantadhāturūpāni vuccante –",
  "anya-e0804n:993_0": "Pā pāne. Pānaṃ pivanaṃ. “Pāti, pānti. Pātu, pāntu” iccādi yathārahaṃ yojetabbaṃ.",
  "anya-e0804n:994_0": "Khippaṃ gīvaṃ pasārehi, na te dassāmi jīvitaṃ;",
  "anya-e0804n:995_0": "Ayañhite mayā rūḷho, saro pāssati lohitanti.",
  "anya-e0804n:996_0": "Atra hi pāssatīti pivissati. “Pāssati, pāssanti. Pāssasi, pāssatha. Pāssāmi,",
  "anya-e0804n:996_1": "pāssāma” iccādinā, “apassā,",
  "anya-e0804n:996_2": "apassaṃsu” iccādinā ca nayena sesaṃ sabbaṃ yojetabbaṃ nayaññūhi.",
  "anya-e0804n:996_3": "Ko hi samattho sabbāni buddhavacanasāgare vicitrāni vippakiṇṇarūpantararatanāni uddharitvā dassetuṃ,",
  "anya-e0804n:996_4": "tasmā sabbāsupi dhātūsu saṅkhepena gahaṇūpāyamattameva dassitaṃ. Pivati, pivanti. Pivaṃ, pivanto, pivamāno,",
  "anya-e0804n:996_5": "pivaṃ bhāgirasodakaṃ.",
  "anya-e0804n:996_6": "Kārite kumāraṃ khīraṃ pāyeti.",
  "anya-e0804n:996_7": "Muhuttaṃ taṇhāsamanaṃ,",
  "anya-e0804n:996_8": "khīraṃ tvaṃ pāyito mayā.",
  "anya-e0804n:996_9": "Kamme pīyati, pītaṃ.",
  "anya-e0804n:996_10": "Tumādīsu “pātuṃ, pivituṃ, pitvā, pivitvā,",
  "anya-e0804n:996_11": "pāyetvā” iccādīni yojetabbāni.",
  "anya-e0804n:996_12": "Aññesupi ṭhānesu pāḷinayānurūpena saddarūpāni evameva yojetabbāni.",
  "anya-e0804n:997_0": "Pā rakkhaṇe. Pāti. Nipāti. Pitā, gopo.",
  "anya-e0804n:998_0": "Pā pūraṇe. Pāti, vippāti. Vippo.",
  "anya-e0804n:999_0": "Vippoti brāhmaṇo.",
  "anya-e0804n:999_1": "So hi vippeti pūreti visiṭṭhena veduccāraṇādinā attano brāhmaṇakammena lokassa ajjhāsayaṃ attano ca hadaye vedānīti vippoti vuccati.",
  "anya-e0804n:999_2": "“Jāto vippakule aha”nti ettha hi brāhmaṇo “vippo”ti vuccati.",
  "anya-e0804n:999_3": "Tassa kulaṃ vippakulanti.",
  "anya-e0804n:1000_0": "Pū pavane. Pavati. Putto, puññaṃ.",
  "anya-e0804n:1000_1": "Ettha puttoti attano kulaṃ pavati sodhetīti putto.",
  "anya-e0804n:1000_2": "Kiyādigaṇaṃ pana patvā “punātī”ti vattabbaṃ.",
  "anya-e0804n:1001_0": "Putto’trajo suto sūnu,",
  "anya-e0804n:1002_0": "Tanujo tanayo’raso;",
  "anya-e0804n:1003_0": "Puttanattādayo cātha,",
  "anya-e0804n:1004_0": "Apaccanti pavuccare.",
  "anya-e0804n:1005_0": "Itthiliṅgamhi vattabbe, puttīti atrajāti ca;",
  "anya-e0804n:1006_0": "Vattabbaṃ sesaṭṭhānesu, yathārahamudīraye;",
  "anya-e0804n:1007_0": "Pāḷiyañhi atrajāti, itthī puttī kathiyati;",
  "anya-e0804n:1008_0": "Ettha pana –",
  "anya-e0804n:1009_0": "“Tato dve sattarattassa, vedehassatrajā piyā;",
  "anya-e0804n:1010_0": "Rājakaññā rucā nāma, dhātimātaramabravī”ti",
  "anya-e0804n:1011_0": "Ayaṃ pāḷi nidassanaṃ. “Puttī, dhītā, duhitā,",
  "anya-e0804n:1011_1": "attajā”ti iccete pariyāyā.",
  "anya-e0804n:1011_2": "Evaṃ atrajāti itthivācakassa itthiliṅgassa dassanato sutasaddādīsupi itthiliṅganayo labbhamānālabbhamānavasena upaparikkhitabbo.",
  "anya-e0804n:1011_3": "Tathā hi loke “vesso, suddo, naro,",
  "anya-e0804n:1011_4": "kiṃpuriso” iccādīnaṃ yugaḷabhāvena “vessī, suddī, nārī,",
  "anya-e0804n:1011_5": "kiṃpurisī”tiādīni itthivācakāni liṅgāni dissanti.",
  "anya-e0804n:1011_6": "“Puriso pumā” iccādīnaṃ pana yugaḷabhāvena itthivācakāni itthiliṅgāni na dissanti.",
  "anya-e0804n:1011_7": "Puññanti ettha pana attano kārakaṃ pavati sodhetīti puññaṃ.",
  "anya-e0804n:1011_8": "Kiyādigaṇaṃ pana patvā punātīti puññanti vattabbaṃ.",
  "anya-e0804n:1012_0": "Añño atthopi vattabbo, niruttilakkhaṇassito;",
  "anya-e0804n:1013_0": "Tasmā nibbacanaṃ ñeyyaṃ, janapūjādito idha.",
  "anya-e0804n:1014_0": "Paraṃ pujjabhavaṃ janetīti puññaṃ.",
  "anya-e0804n:1014_1": "Sadā pūjitaṃ vā janetīti puññaṃ.",
  "anya-e0804n:1014_2": "Janaṃ attakāraṃ punātīti puññaṃ.",
  "anya-e0804n:1014_3": "Asesaṃ apuññaṃ punātīti puññaṃ.",
  "anya-e0804n:1015_0": "Kalyāṇaṃ kusalaṃ puññaṃ, subhamicceva niddise;",
  "anya-e0804n:1016_0": "Kammassa kusalassādhi-vacanaṃ vacane paṭu.",
  "anya-e0804n:1017_0": "Pe gatiyaṃ. Peti, penti. Pesi, petha.",
  "anya-e0804n:1017_1": "Idha bhikkhave ekacco assakhaḷuṅko pehīti vutto viddho samāno codito sārathinā pacchato paṭisakkati,",
  "anya-e0804n:1017_2": "piṭṭhito rathaṃ paṭivatteti.",
  "anya-e0804n:1017_3": "Ummaggaṃ gaṇhāti,",
  "anya-e0804n:1017_4": "ubbaṭumaṃ rathaṃ karoti.",
  "anya-e0804n:1018_0": "Pe vuddhiyaṃ payati. Pāyo, apāyo.",
  "anya-e0804n:1018_1": "Ettha apāyoti natthi pāyo vuddhi etthāti apāyo.",
  "anya-e0804n:1018_2": "Ayadhātuvasenapi attho netabbo,",
  "anya-e0804n:1018_3": "ayato vuddhito,",
  "anya-e0804n:1018_4": "sukhato vā apetoti apāyo,",
  "anya-e0804n:1018_5": "nirayatiracchānayonipettivisayaasurakāyā.",
  "anya-e0804n:1019_0": "Pe sosane. Pāyati,",
  "anya-e0804n:1019_1": "payati vā. Nipako.",
  "anya-e0804n:1019_2": "Ettha nipako nipayati visoseti paṭipakkhaṃ,",
  "anya-e0804n:1019_3": "tato vā attānaṃ nipāti rakkhatīti nipako,",
  "anya-e0804n:1019_4": "sampajāno.",
  "anya-e0804n:1020_0": "Gupa rakkhaṇe. Gopati. Gopako.",
  "anya-e0804n:1021_0": "Nagaraṃ yathā paccantaṃ, guttaṃ sāntarabāhiraṃ.",
  "anya-e0804n:1022_0": "Evaṃ gopetha attānaṃ, khaṇo ve mā upaccagā.",
  "anya-e0804n:1023_0": "Gopethāti gopeyya rakkheyya.",
  "anya-e0804n:1024_0": "Vapa santāne. Vapati.",
  "anya-e0804n:1025_0": "Sapa samavāye. Sapati.",
  "anya-e0804n:1026_0": "Cupa mandagatiyaṃ. Copati.",
  "anya-e0804n:1027_0": "Tupa hiṃsāyaṃ. Topati. Tuppati.",
  "anya-e0804n:1028_0": "Gupa gopanajigucchanesu. Gopati,",
  "anya-e0804n:1028_1": "jigucchati.",
  "anya-e0804n:1028_2": "Jigucchaṃ,",
  "anya-e0804n:1028_3": "jigucchamāno. Jegucchī.",
  "anya-e0804n:1028_4": "Jigucchitvā iccādīni.",
  "anya-e0804n:1029_0": "Kapu hiṃsātakkalagandhesu. Kappati. Kappūro.",
  "anya-e0804n:1030_0": "Kapu sāmatthiye. Idaṃ amhākaṃ kappati. Netaṃ amhesu kappati.",
  "anya-e0804n:1031_0": "Kapa karuṇāyaṃ. Kapati. Kapaṇo, kāpaññaṃ. Tattha kapatīti karuṇāyati, kāpaññanti kapaṇabhāvo.",
  "anya-e0804n:1032_0": "Sapa akkose. Sapati. Sapatho, abhisapatho, abhisapito, sapanako.",
  "anya-e0804n:1033_0": "Vapa bījanikkhepe.",
  "anya-e0804n:1033_1": "Bījaṃ vapati. Vāpako.",
  "anya-e0804n:1033_2": "Vāpitaṃ dhaññaṃ.",
  "anya-e0804n:1033_3": "Vuttaṃ bījaṃ purisena.",
  "anya-e0804n:1033_4": "Bījaṃ vappati.",
  "anya-e0804n:1033_5": "Vappamaṅgalaṃ.",
  "anya-e0804n:1034_0": "Supa sayane. Supati. Sukhaṃ supanti munayo, ye itthīsu na bajjhare. Sutto puriso, supanaṃ, suttaṃ.",
  "anya-e0804n:1035_0": "Khipa peraṇe. Peraṇaṃ cuṇṇikaraṇaṃ pisanaṃ. Khepati. Khepako.",
  "anya-e0804n:1036_0": "Khipa abyattasadde. Khipati. Khipitasaddo. Yadā ca dhammaṃ desento, khipi lokagganāyako.",
  "anya-e0804n:1037_0": "Khipa chaḍḍano. Khipati,",
  "anya-e0804n:1037_1": "ukkhipati,",
  "anya-e0804n:1037_2": "vikkhipati,",
  "anya-e0804n:1037_3": "avakhipati,",
  "anya-e0804n:1037_4": "saṃkhipati. Khittaṃ,",
  "anya-e0804n:1037_5": "ukkhittaṃ,",
  "anya-e0804n:1037_6": "pakkhittaṃ,",
  "anya-e0804n:1037_7": "vikkhittaṃ iccādīni.",
  "anya-e0804n:1038_0": "Opa niṭṭhubhane. Niṭṭhubhanaṃ kheḷapātanaṃ. Opati. Osadhaṃ saṅkharitvā mukhe kheḷaṃ opi.",
  "anya-e0804n:1039_0": "Lipi upalepe. Lepati. Littaṃ paramena tejasā.",
  "anya-e0804n:1040_0": "Khipi gatiyaṃ. Khimpati.",
  "anya-e0804n:1041_0": "Ḍipa khepe. Ḍepati.",
  "anya-e0804n:1042_0": "Nidapi nidampane.",
  "anya-e0804n:1042_1": "Nidampanaṃ nāma sassarukkhādīsu vīhisīsaṃ vā varakasīsaṃ vā acchinditvā khuddakasākhaṃ vā abhañjitvā",
  "anya-e0804n:1042_2": "yathāṭhitameva hatthena gahetvā ākaḍḍhitvā bījamattasseva vā paṇṇamattasseva vā gahaṇaṃ.",
  "anya-e0804n:1042_3": "Puriso vīhisīsaṃ nidampati,",
  "anya-e0804n:1042_4": "rukkhapattaṃ nidampati.",
  "anya-e0804n:1042_5": "Nidampako,",
  "anya-e0804n:1042_6": "nidampitaṃ,",
  "anya-e0804n:1042_7": "nidampituṃ,",
  "anya-e0804n:1042_8": "nidampitvā.",
  "anya-e0804n:1043_0": "Tapa dittiyaṃ. Ditti virocanaṃ. Divā tapatiādicco.",
  "anya-e0804n:1044_0": "Tapa ubbege. Ubbego utrāso bhīrutā. Tapati, uttapati. Ottappaṃ, ottappiyaṃ dhanaṃ.",
  "anya-e0804n:1045_0": "Tapa dhūpa santāpe. Tapati.",
  "anya-e0804n:1045_1": "Tapodhanaṃ, ātāpo. Ātāpī. Ātapaṃ. Dhūpati,",
  "anya-e0804n:1045_2": "sandhūpano,",
  "anya-e0804n:1045_3": "kamme tāpiyati.",
  "anya-e0804n:1045_4": "Dhūpiyati.",
  "anya-e0804n:1045_5": "Bhāve tāpanaṃ, tāpo, paritāpo, santāpo. Dhūpanaṃ.",
  "anya-e0804n:1046_0": "Pakārantadhāturūpāni.",
  "anya-e0804n:1047_0": "Phakārantadhātu",
  "anya-e0804n:1048_0": "Puppha vikasane.",
  "anya-e0804n:1048_1": "Akammako cāyaṃ sakammako ca. Pupphati. Pupphaṃ,",
  "anya-e0804n:1048_2": "pupphanaṃ, pupphito,",
  "anya-e0804n:1048_3": "pupphituṃ,",
  "anya-e0804n:1048_4": "pupphitvā.",
  "anya-e0804n:1048_5": "Pupphanti pupphino dumā.",
  "anya-e0804n:1048_6": "Thalajā dakajā pupphā,",
  "anya-e0804n:1048_7": "sabbe pupphanti tāvade.",
  "anya-e0804n:1048_8": "Mañjūsako nāma rukkho yattakāni udake vā thale vā pupphāni,",
  "anya-e0804n:1048_9": "sabbāni pupphati.",
  "anya-e0804n:1049_0": "Tupha hiṃsāyaṃ. Tophati.",
  "anya-e0804n:1050_0": "Dapha daphi vappha gatiyaṃ. Daphati. Damphati. Vapphati.",
  "anya-e0804n:1051_0": "Dipha kathanayuddhanindāhiṃsādānesu. Dephati. Depho.",
  "anya-e0804n:1052_0": "Tapha tittiyaṃ. Titti tappanaṃ, taphati.",
  "anya-e0804n:1053_0": "Dupha upakkilese. Upakkilissanaṃ upakkileso. Dophati.",
  "anya-e0804n:1054_0": "Gupha ganthe. Gantho ganthikaraṇaṃ. Gophati.",
  "anya-e0804n:1055_0": "Phakārantadhāturūpāni.",
  "anya-e0804n:1056_0": "Bakārantadhātu",
  "anya-e0804n:1057_0": "Bhabba hiṃsāyaṃ. Bhabbati. Bhabbo.",
  "anya-e0804n:1058_0": "Pabba vabba mabba kabba khabba gabba sabba cabba gatiyaṃ. Pabbati. Vabbati. Mabbati. Kabbati. Khabbati. Gabbati. Sabbati. Cabbati.",
  "anya-e0804n:1059_0": "Abba sabba hiṃsāyañca. Gatyāpekkhāya cakāro. Abbati. Sabbati.",
  "anya-e0804n:1060_0": "Kubi acchādane. Kubbati.",
  "anya-e0804n:1061_0": "Lubi tubi addane. Lumbati. Tumbati. Lumbinīvanaṃ. Udakatumbo. Athopi dve ca tumbāni.",
  "anya-e0804n:1062_0": "Cubi vadanasaṃyoge.",
  "anya-e0804n:1062_1": "Puttaṃ muddhani cumbati.",
  "anya-e0804n:1062_2": "Mukhe cumbati.",
  "anya-e0804n:1062_3": "Ettha siyā “yadi vadanasaṃyoge cubidhātu vattati,",
  "anya-e0804n:1062_4": "kathaṃ ambudharabinducumbitakūṭoti ettha avadane aviññāṇake pabbatakūṭe ambudharabindūnaṃ cumbanaṃ vutta”nti? Saccaṃ,",
  "anya-e0804n:1062_5": "taṃ pana cumbanākārasadisenākārena sambhavaṃ cetasi ṭhapetvā vuttaṃ,",
  "anya-e0804n:1062_6": "yathā adassanasambhavepi dassanasadisenākārena sambhūtattā “rodante dārake disvā,",
  "anya-e0804n:1062_7": "ubbiddhā vipulā dumā”ti acakkhukānampi rukkhānaṃ dassanaṃ vuttaṃ,",
  "anya-e0804n:1062_8": "evamidhāpi cumbanākārasadisenākārena sambhūtattā avadanānampi ambudharabindūnaṃ cumbanaṃ vuttaṃ.",
  "anya-e0804n:1062_9": "Sabhāvato pana aviññāṇakānaṃ dassanacumbanādīni ca natthi,",
  "anya-e0804n:1062_10": "saviññāṇakānaṃyeva tāni hontīti.",
  "anya-e0804n:1062_11": "Ayaṃ nayo kamu padavikkhepetiādīsupi netabbo.",
  "anya-e0804n:1063_0": "Ubbi tubbi thubbi dubbi dhubbi hiṃsatthā. Ubbati. Tubbati. Thubbati. Dubbati. Dubbā. Dhubbati.",
  "anya-e0804n:1063_1": "Ettha dubbāti dabbatiṇaṃ,",
  "anya-e0804n:1063_2": "yaṃ “tiriyā nāma tiṇajātī”ti pāḷiyaṃ āgataṃ.",
  "anya-e0804n:1063_3": "Ettha ca dubbāti itthiliṅgaṃ,",
  "anya-e0804n:1063_4": "dabbanti napuṃsakaliṅganti daṭṭhabbaṃ.",
  "anya-e0804n:1064_0": "Mubbi bandhane. Mubbati.",
  "anya-e0804n:1065_0": "Kubbi uggame. Kubbati.",
  "anya-e0804n:1066_0": "Pubba pabba sabba pūraṇe. Pubbati. Pabbati. Sabbati.",
  "anya-e0804n:1066_1": "Etta siyā “nanu bho pubbasabbasaddā sabbanāmāni,",
  "anya-e0804n:1066_2": "kasmā panete dhātucintāyaṃ gahitā”ti? Vuccate –",
  "anya-e0804n:1066_3": "sabbanāmesu ca tumantādivirahitesu ca nipātesu upasaggesu ca dhātucintā nāma natthi,",
  "anya-e0804n:1066_4": "imāni pana sabbanāmāni na honti.",
  "anya-e0804n:1066_5": "Kevalaṃ sutisāmaññena sabbanāmāni viya upaṭṭhahanti,",
  "anya-e0804n:1066_6": "tena te tabbhāvamuttattā dhātucintāyaṃ pubbācariyehi gahitā “pubbati sabbatī”ti payogadassanatoti.",
  "anya-e0804n:1066_7": "Yadi evaṃ kasmā buddhavacane etāni rūpāni na santīti?",
  "anya-e0804n:1066_8": "Anāgamanabhāvena na santi,",
  "anya-e0804n:1066_9": "na avijjamānabhāvena.",
  "anya-e0804n:1066_10": "Kiñcāpi buddhavacanesu etāni rūpāni na santi,",
  "anya-e0804n:1066_11": "tathāpi porāṇehi anumatā purāṇabhāsāti gahetabbāni,",
  "anya-e0804n:1066_12": "yathā “nāthatīti nātho”ti ettha “nāthatī”ti rūpaṃ buddhavacane avijjamānampi gahetabbaṃ hoti,",
  "anya-e0804n:1066_13": "evaṃ imānipi.",
  "anya-e0804n:1066_14": "Tasmā vohāresu viññūnaṃ kosallatthāya sāsane avijjamānāpi sāsanānurūpā lokikappayogā gahetabbāti “pubbati sabbatī”ti rūpāni gahitāni.",
  "anya-e0804n:1066_15": "Esa nayo aññesupi ṭhānesu veditabbo.",
  "anya-e0804n:1067_0": "Camba adane. Cambati.",
  "anya-e0804n:1068_0": "Kabba khabba gabba dabbe. Dabbo ahaṅkāro. Kabbati. Khabbati. Gabbati.",
  "anya-e0804n:1069_0": "Abi dabi sadde. Ambati. Ambā, ambu. Dambati.",
  "anya-e0804n:1070_0": "Labi avasaṃsane.",
  "anya-e0804n:1070_1": "Avasaṃsanaṃ avalambanaṃ. Lambati,",
  "anya-e0804n:1070_2": "vilambati,",
  "anya-e0804n:1070_3": "byālambati.",
  "anya-e0804n:1070_4": "Nīce co’lambate sūriyo. Ālambati.",
  "anya-e0804n:1070_5": "Ālambanaṃ,",
  "anya-e0804n:1070_6": "tadālambanaṃ,",
  "anya-e0804n:1070_7": "tadālambaṇaṃ,",
  "anya-e0804n:1070_8": "tadālambaṃ vā. Lābu. Alābu vā,",
  "anya-e0804n:1070_9": "akāro hi tabbhāve.",
  "anya-e0804n:1071_0": "Bakārantadhāturūpāni.",
  "anya-e0804n:1072_0": "Bhakārantadhātu",
  "anya-e0804n:1073_0": "Bhā dittiyaṃ. Cando bhāti, pañhā maṃ paṭibhāti. Ratti vibhāti. Bhāṇu, paṭibhānaṃ. Vibhātā ratti.",
  "anya-e0804n:1074_0": "Bhī bhaye. Bhāyati. Bhayaṃ,",
  "anya-e0804n:1074_1": "bhayānako, bhīmo,",
  "anya-e0804n:1074_2": "bhīmaseno, bhīru, bhīruko,",
  "anya-e0804n:1074_3": "bhīrukajātiko.",
  "anya-e0804n:1074_4": "Kārite “bhāyeti,",
  "anya-e0804n:1074_5": "bhāyayati,",
  "anya-e0804n:1074_6": "bhāyāpeti,",
  "anya-e0804n:1074_7": "bhāyāpayatī”ti rūpāni.",
  "anya-e0804n:1075_0": "Sabhu sambhu hiṃsāyaṃ. Sabhati. Sambhati.",
  "anya-e0804n:1076_0": "Sumbha bhāsane ca. Cakāro hiṃsāpekkhako. Sumbhati. Sumbho. Kusumbho.",
  "anya-e0804n:1077_0": "Ettha sumbhoti āvāṭo.",
  "anya-e0804n:1077_1": "“Sumbhaṃ nikkhanāhī”ti idamettha nidassanaṃ.",
  "anya-e0804n:1077_2": "Kusumbhoti khuddakaāvāṭo,",
  "anya-e0804n:1077_3": "“pabbatakandarapadarasākhāparipūrā kusumbhe paripūrentī”ti idamettha nidassanaṃ.",
  "anya-e0804n:1078_0": "Abbha vabbha mabbha gatiyaṃ. Abbhati. Abbho. Vabbhati. Mabbhati.",
  "anya-e0804n:1079_0": "Ettha abbhoti megho.",
  "anya-e0804n:1079_1": "So hi abbhati anekasatapaṭalo hutvā gacchatīti “abbho”ti vuccati.",
  "anya-e0804n:1079_2": "“Vijjumālī satakkakū”ti vuttaṃ.",
  "anya-e0804n:1079_3": "Satakkakūti ca anekasatapaṭalo.",
  "anya-e0804n:1079_4": "Ettha ca abbhasaddo tiliṅgiko daṭṭhabbo.",
  "anya-e0804n:1079_5": "Tathā hi ayaṃ “abbhuṭṭhitova sa yāti,",
  "anya-e0804n:1079_6": "sa gacchaṃ na nivattatī”ti ettha pulliṅgo. “Abbhā, mahikā, dhūmo, rajo,",
  "anya-e0804n:1079_7": "rāhū”ti ettha itthiliṅgo.",
  "anya-e0804n:1079_8": "“Abbhāni candamaṇḍalaṃ chādentī”ti ettha napuṃsakaliṅgo.",
  "anya-e0804n:1080_0": "Imāni pana meghassa nāmāni –",
  "anya-e0804n:1081_0": "Megho valāhako laṅghi, jīmūto ambudo ghano;",
  "anya-e0804n:1082_0": "Dhārādharo ambudharo, pajjunno himagabbhako.",
  "anya-e0804n:1083_0": "Yabha methune.",
  "anya-e0804n:1083_1": "Mithunassa janadvayassa idaṃ kammaṃ methūnaṃ,",
  "anya-e0804n:1083_2": "tasmiṃ methune yabhadhātu vattati. Yabhati.",
  "anya-e0804n:1083_3": "Yābhassaṃ.",
  "anya-e0804n:1084_0": "Ettha ca “methuna”nti esā sabbhivācā,",
  "anya-e0804n:1084_1": "lajjāsampannehi puggalehi vattabbabhāsābhāvato.",
  "anya-e0804n:1084_2": "Tathā hi “methuno dhammo na paṭisevitabbo”ti ca “na me rājā sakhā hoti,",
  "anya-e0804n:1084_3": "na rājā hoti methuno”ti ca sobhane vācāvisaye ayaṃ bhāsā āgatā.",
  "anya-e0804n:1084_4": "“Yabhatī”tiādikā pana bhāsā “sikharaṇī”tiādikā bhāsā viya asambhivācā.",
  "anya-e0804n:1084_5": "Na hi hirottappasampanno lokiyajanopi īdisiṃ vācaṃ bhāsati.",
  "anya-e0804n:1084_6": "Evaṃ santepi adhimattukkaṃsagatahirottappopi bhagavā mahākaruṇāya sañcoditahadayo lokānukampāya parisamajjhe abhāsi.",
  "anya-e0804n:1084_7": "Aho tathāgatassa mahākaruṇāti.",
  "anya-e0804n:1085_0": "Imāni pana methunadhammassa nāmāni –",
  "anya-e0804n:1086_0": "Saṃvesanaṃ niddhuvanaṃ, methunaṃ sūrataṃ rataṃ;",
  "anya-e0804n:1087_0": "Byathayo gāmadhammo ca, yābhassaṃ mohanaṃ rati.",
  "anya-e0804n:1088_0": "Asaddhammo ca vasala-dhammo mīḷhasukhampi ca;",
  "anya-e0804n:1089_0": "Dvayaṃdvayasamāpatti, dvando gammo’dakantiko.",
  "anya-e0804n:1090_0": "Sibha vibha katthane. Sibhati. Vibhati.",
  "anya-e0804n:1091_0": "Debha abhi dabhi sadde. Debhati. Ambhati. Ambho. Dambhati.",
  "anya-e0804n:1092_0": "Ettha ca ambho vuccati udakaṃ.",
  "anya-e0804n:1092_1": "Tañhi nijjīvampi samānaṃ oghakālādīsu vissandamānaṃ ambhati saddaṃ karotīti ambhoti vuccati.",
  "anya-e0804n:1093_0": "Imānissa nāmāni –",
  "anya-e0804n:1094_0": "Pānīyaṃ udakaṃ toyaṃ, jalaṃ pāto ca ambu ca;",
  "anya-e0804n:1095_0": "Dakaṃ kaṃ salilaṃ vāri, āpo ambho papampi ca.",
  "anya-e0804n:1096_0": "Nīrañca kepukaṃ pāni, amataṃ elameva ca,",
  "anya-e0804n:1097_0": "Āponāmāni etāni, āgatāni tato tato.",
  "anya-e0804n:1098_0": "Ettha ca “vālaggesu ca kepuke. Pivitañca tesaṃ bhusaṃ hoti pānī”tiādayo payogā dassetabbā.",
  "anya-e0804n:1099_0": "Thabhi khabhi paṭibaddhe thambhati,",
  "anya-e0804n:1099_1": "vitthambhati.",
  "anya-e0804n:1099_2": "Khambhati,",
  "anya-e0804n:1099_3": "vikkhambhati. Thambho. Thaddho,",
  "anya-e0804n:1099_4": "upatthambho.",
  "anya-e0804n:1099_5": "Upatthambhinī.",
  "anya-e0804n:1099_6": "Vikkhambho.",
  "anya-e0804n:1099_7": "Vikkhambhitakileso.",
  "anya-e0804n:1100_0": "Jabha jabhi gattavināme. Jabhati. Jambhati,",
  "anya-e0804n:1100_1": "vijambhati.",
  "anya-e0804n:1100_2": "Vijambhanaṃ,",
  "anya-e0804n:1100_3": "vijambhitā.",
  "anya-e0804n:1100_4": "Vijambhanto,",
  "anya-e0804n:1100_5": "vijambhamāno,",
  "anya-e0804n:1100_6": "vijambhito.",
  "anya-e0804n:1101_0": "Sabbha kathane. Sabbhati.",
  "anya-e0804n:1102_0": "Vabbha bhojane. Vabbhati.",
  "anya-e0804n:1103_0": "Gabbha dhāraṇe. Gabbhati. Gabbho.",
  "anya-e0804n:1104_0": "Ettha gabbhoti mātukucchipi vuccati kucchigataputtopi.",
  "anya-e0804n:1104_1": "Tathā hi “yamekarattiṃ paṭhamaṃ,",
  "anya-e0804n:1104_2": "gabbhe vasati māṇavo”ti ettha mātukucchi “gabbho”ti vuccati.",
  "anya-e0804n:1104_3": "“Gabbho me deva patiṭṭhito.",
  "anya-e0804n:1104_4": "Gabbho ca patito chamā”ti ca ettha pana kucchigataputto.",
  "anya-e0804n:1104_5": "Apica gabbhoti āvāsaviseso.",
  "anya-e0804n:1104_6": "“Gabbhaṃ paviṭṭho”tiādīsu hi ovarako “gabbho”ti vuccati.",
  "anya-e0804n:1105_0": "Rabha rābhasse.",
  "anya-e0804n:1105_1": "Āpubbo rabha hiṃsākaraṇavāyamanesu.",
  "anya-e0804n:1105_2": "Rābhassaṃ rābhasabhāvo.",
  "anya-e0804n:1105_3": "Taṃsamaṅgino pana pāḷiyaṃ “caṇḍā ruddhā rabhasā”ti evaṃ āgatā.",
  "anya-e0804n:1106_0": "Tattha rabhasāti karaṇuttariyā. Rabhati, ārabhati,",
  "anya-e0804n:1106_1": "samārabhati,",
  "anya-e0804n:1106_2": "ārambhati. Rabhaso. Ārambho.",
  "anya-e0804n:1106_3": "Samārambho,",
  "anya-e0804n:1106_4": "ārabhanto.",
  "anya-e0804n:1106_5": "Samārabhanto.",
  "anya-e0804n:1106_6": "Āraddhaṃ me vīriyaṃ.",
  "anya-e0804n:1106_7": "Sārambhaṃ.",
  "anya-e0804n:1106_8": "Anārambhaṃ.",
  "anya-e0804n:1106_9": "Sārambho te na vijjati.",
  "anya-e0804n:1106_10": "Pakāraṇārambho.",
  "anya-e0804n:1106_11": "Vīriyārambho.",
  "anya-e0804n:1106_12": "Ārabhituṃ.",
  "anya-e0804n:1106_13": "Ārabhitvā. Ārabbha.",
  "anya-e0804n:1107_0": "Ettha vīriyārambhoti vīriyasaṅkhāto ārambho.",
  "anya-e0804n:1107_1": "Ārambhasaddo kamme āpattiyaṃ kriyāya vīriye hiṃsāya vikopaneti anekesu atthesu āgato.",
  "anya-e0804n:1108_0": "“Yaṃ kiñci dukkhaṃ sambhobhi, sabbaṃ ārambhapaccayā;",
  "anya-e0804n:1109_0": "Ārambhānaṃ nirodhena, natthi dukkhassa sambhavo”ti",
  "anya-e0804n:1110_0": "Ettha hi kammaṃ ārambhoti āgataṃ.",
  "anya-e0804n:1110_1": "“Ārambhati ca vippaṭisārī ca hotī”ti ettha āpatti.",
  "anya-e0804n:1110_2": "“Mahāyaññā mahārambhā,",
  "anya-e0804n:1110_3": "na te honti mahapphallā”ti ettha yūpussāpanādikriyā.",
  "anya-e0804n:1110_4": "“Ārambhatha nikkamatha,",
  "anya-e0804n:1110_5": "yuñjatha buddhasāsane”ti ettha vīriyaṃ.",
  "anya-e0804n:1110_6": "“Samaṇaṃ gotamaṃ uddissa pāṇaṃ ārambhantī”ti ettha hiṃsā.",
  "anya-e0804n:1110_7": "“Bījagāmabhūtagāmasamārambhā paṭivirato hotī”ti ettha chedanabhañjanādikaṃ vikopanaṃ. Iccevaṃ –",
  "anya-e0804n:1111_0": "Kamme āpattiyañceva, vīriye hiṃsākriyāsu ca;",
  "anya-e0804n:1112_0": "Vikopane ca ārambha-saddo hotīti niddise;",
  "anya-e0804n:1113_0": "Labha lābhe. Labhati, labbhati. Lābho, laddhaṃ, alattha, alatthuṃ.",
  "anya-e0804n:1114_0": "Subha dittiyaṃ. Sobhati. Sobhā, sobhanaṃ, sobhito.",
  "anya-e0804n:1115_0": "Khubha sañcalane. Khobhati,",
  "anya-e0804n:1115_1": "saṅkhobhati.",
  "anya-e0804n:1115_2": "Hatthināge padinnamhi,",
  "anya-e0804n:1115_3": "khubbhittha nagaraṃ tadā. Khobhā,",
  "anya-e0804n:1115_4": "saṅkhobho.",
  "anya-e0804n:1116_0": "Nabha tubha hiṃsāyaṃ. Nabhati. Tubhati.",
  "anya-e0804n:1117_0": "Sambha vissāse. Sambhati. Sambhatti, sambhatto.",
  "anya-e0804n:1118_0": "Lubha vimohane. Lobhati,",
  "anya-e0804n:1118_1": "palobhati.",
  "anya-e0804n:1118_2": "Thullakumārīpalobhanaṃ.",
  "anya-e0804n:1118_3": "Kārite pana “lobheti,",
  "anya-e0804n:1118_4": "palobheti,",
  "anya-e0804n:1118_5": "palobhetvā”ti rūpāni bhavanti.",
  "anya-e0804n:1118_6": "Divādigaṇaṃ pana patvā giddhiyatthe “lubbhatī”ti rūpaṃ bhavati.",
  "anya-e0804n:1119_0": "Dabhi ganthane. Dambhati. Dambhanaṃ.",
  "anya-e0804n:1120_0": "Rubhi nivāraṇe. Rumbhati, sannirumbhati. Sannirumbho, sannirumbhitvā.",
  "anya-e0804n:1121_0": "Ubha ubbha umbha pūraṇe. Ubhati. Ubbhati. Umbhati. Ubhanā. Ubbhanā. Umbhanā. Obho. Keṭubhaṃ. Ubbhaṃ. Kumbho. Kumbhī.",
  "anya-e0804n:1121_1": "Kārite “obheti. Ubbheti.",
  "anya-e0804n:1121_2": "Umbhetī”ti rūpāni bhavanti.",
  "anya-e0804n:1122_0": "Tattha keṭubhanti kriyākappavikappo kavīnaṃ upakāriyasatthaṃ.",
  "anya-e0804n:1122_1": "Idaṃ panettha nibbacanaṃ kiṭeti gameti kriyādivibhāgaṃ,",
  "anya-e0804n:1122_2": "taṃ vā anavasesapariyādānato keṭento gamento obheti pūretīti keṭutaṃ kiṭaubhadhātuvasena.",
  "anya-e0804n:1122_3": "Ubbhati ubbheti pūretīti ubbhaṃ,",
  "anya-e0804n:1122_4": "pūraṇanti attho.",
  "anya-e0804n:1122_5": "Cariyāpiṭakepi hi īdisī saddagati dissati,",
  "anya-e0804n:1122_6": "taṃ yathā?",
  "anya-e0804n:1122_7": "“Mahādānaṃ pavattesi,",
  "anya-e0804n:1122_8": "accubbhaṃ sāgarūpama”nti.",
  "anya-e0804n:1122_9": "Tattha ca accubbhanti ativiya yācakānaṃ ajjhāsayaṃ pūraṇaṃ.",
  "anya-e0804n:1122_10": "Akkhumbhantipi pāṭho.",
  "anya-e0804n:1122_11": "Kumbhoti kaṃ vuccati udakaṃ,",
  "anya-e0804n:1122_12": "tena ubbhetabboti kumbho,",
  "anya-e0804n:1122_13": "so eva itthiliṅgavasena kumbhī.",
  "anya-e0804n:1122_14": "Ettha ca “kumbhī dhovati onato”ti payogo.",
  "anya-e0804n:1123_0": "Kumbhasaddo ghaṭe hatthi-siropiṇḍe dasambaṇe;",
  "anya-e0804n:1124_0": "Pavattatīti viññeyyo, viññunā nayadassinā.",
  "anya-e0804n:1125_0": "Bhakārantadhāturūpāni.",
  "anya-e0804n:1126_0": "Makārantadhātu",
  "anya-e0804n:1127_0": "Mā māne sadde ca. Māti. Mātā. Ettha mātāti janikā vā cūḷamātā vā mahāmātā vā.",
  "anya-e0804n:1128_0": "Mū bandhane. Mavati. Kiyādigaṇassa panassa “munātī”ti rūpaṃ.",
  "anya-e0804n:1129_0": "Me paṭidānaādānesu. Meti, mayati. Medhā.",
  "anya-e0804n:1130_0": "Ettha medhāti paññā.",
  "anya-e0804n:1130_1": "Sā hi sukhumampi atthaṃ dhammañca khippameva meti ca dhāreti cāti medhāti vuccati.",
  "anya-e0804n:1130_2": "Ettha pana metīti gaṇhāti.",
  "anya-e0804n:1130_3": "Tathā hi aṭṭhasāliniyaṃ vuttaṃ “asani viya siluccaye kilese medhati hiṃsatīti medhā,",
  "anya-e0804n:1130_4": "khippaṃ gahaṇadhāraṇaṭṭhena vā medhā”ti.",
  "anya-e0804n:1130_5": "Saṅgamatthavācakassa pana medhadhātussa vasena medhati sīlasamādhiādīhi saddhammehi siriyā ca saṅgacchatīti medhāti attho gahetabbo.",
  "anya-e0804n:1130_6": "Etthetaṃ vuccati –",
  "anya-e0804n:1131_0": "“Dvidhātuyekadhātuyā, dviratthavatiyāpi ca;",
  "anya-e0804n:1132_0": "Medhāsaddassa nipphattiṃ, jaññā sugatasāsane”ti.",
  "anya-e0804n:1133_0": "Omā sāmatthiye. Sāmatthiyaṃ samatthabhāvo. Aluttantoyaṃ dhātu, omāti, omanti.",
  "anya-e0804n:1134_0": "Atrāyaṃ pāḷi “omāti bhante bhagavā iddhiyā manomayena kāyena brahmalokaṃ upasaṅkamitu”nti.",
  "anya-e0804n:1134_1": "Tattha omātīti pahoti sakkoti.",
  "anya-e0804n:1135_0": "Timu addabhāve. Addabhāvo tintabhāvo. Temati. Tinto, temiyo. Temitukāmā temiṃsu.",
  "anya-e0804n:1136_0": "Ettha temiyoti evaṃnāmako kāsirañño putto bodhisatto.",
  "anya-e0804n:1136_1": "So hi rañño ceva mahājanassa ca hadayaṃ temento addabhāvaṃ pāpento sītalabhāvaṃ janento jātoti “temiyo”ti vuccati.",
  "anya-e0804n:1137_0": "Nitami kilamane. Nitammati. Hadayaṃ dayhate nitammāmi.",
  "anya-e0804n:1138_0": "Camu chamu japu jhamu umu jimu adane. Camati. Camū.",
  "anya-e0804n:1138_1": "Camūti senā. Chamati. Jamati. Jhamati. Umati. Jemati.",
  "anya-e0804n:1139_0": "Kamu padavikkhepe.",
  "anya-e0804n:1139_1": "Padavikkhepo padasā gamanaṃ.",
  "anya-e0804n:1139_2": "Idaṃ pana vohārasīsamattaṃ vacanaṃ,",
  "anya-e0804n:1139_3": "tasmā “nāssa kāye aggi vā visaṃ vā satthaṃ vā kamatī”tiādīsu apadavikkhepatthopi gahetabbo. Kamati.",
  "anya-e0804n:1139_4": "Caṅkamati,",
  "anya-e0804n:1139_5": "atikkamati.",
  "anya-e0804n:1139_6": "Abhikkamati.",
  "anya-e0804n:1139_7": "Paṭikkamati.",
  "anya-e0804n:1139_8": "Pakkamati.",
  "anya-e0804n:1139_9": "Parakkamati.",
  "anya-e0804n:1139_10": "Vikkamati.",
  "anya-e0804n:1139_11": "Nikkamati.",
  "anya-e0804n:1139_12": "Saṅkamati.",
  "anya-e0804n:1139_13": "Saṅkamanaṃ. Saṅkanti. Kamanaṃ.",
  "anya-e0804n:1139_14": "Caṅkamanaṃ. Atikkamo.",
  "anya-e0804n:1139_15": "Abhikkamo.",
  "anya-e0804n:1139_16": "Paṭikkamo. Pakkamo. Vikkamo. Nikkamo.",
  "anya-e0804n:1139_17": "Atikkanto puriso.",
  "anya-e0804n:1139_18": "Abhikkantā ratti.",
  "anya-e0804n:1139_19": "Nikkhamati.",
  "anya-e0804n:1139_20": "Abhinikkhamati.",
  "anya-e0804n:1139_21": "Kārite nikkhāmeti.",
  "anya-e0804n:1139_22": "Aññānipi yojetabbāni.",
  "anya-e0804n:1139_23": "Yasmā panāyaṃ dhātu curādigaṇaṃ patvā icchākanti yatthesu vattati,",
  "anya-e0804n:1139_24": "tasmā tepi atthe upasaggavisesite katvā idha abhikkantasaddassa atthuddhāraṃ vattabbampi avatvā upari curādigaṇeyeva kathessāma.",
  "anya-e0804n:1140_0": "Yamu uparame.",
  "anya-e0804n:1140_1": "Uparamo viramanaṃ. Yamabhi. Yamo.",
  "anya-e0804n:1140_2": "“Pare ca na vijānanti,",
  "anya-e0804n:1140_3": "mayamettha yamāmase”ti idamettha nidassanaṃ.",
  "anya-e0804n:1140_4": "Tattha yamāmaseti uparamāma, nassāma,",
  "anya-e0804n:1140_5": "marāmāti attho.",
  "anya-e0804n:1141_0": "Nama bahutte sadde. Bahutto saddo nāma uggatasaddo. Namati.",
  "anya-e0804n:1142_0": "Ama dama hamma mima chama gatimhi. Amati. Damati. Hammati. Mimati. Chamati. Chamā.",
  "anya-e0804n:1143_0": "Chamāti pathavī.",
  "anya-e0804n:1143_1": "Chamāsaddo itthiliṅgo daṭṭhabbo,",
  "anya-e0804n:1143_2": "“na chamāyaṃ nisīditvā āsane nisinnassa agilānassa dhammaṃ desessāmīti sikkhā karaṇīyā”ti ca “chamāyaṃ",
  "anya-e0804n:1143_3": "parivattāmi vāricarova ghamme”ti ca payogadassanato.",
  "anya-e0804n:1143_4": "So ca kho sattahi aṭṭhahi vā vibhattīhi dvīsu ca vacanesu yojetabbo.",
  "anya-e0804n:1143_5": "Chamanti gacchanti etthāti chamā.",
  "anya-e0804n:1144_0": "Dhama saddaggisaṃ yogesu.",
  "anya-e0804n:1144_1": "Dhamadhātu sadde ca mukhavātena saddhiṃ aggisaṃyoge ca vattati.",
  "anya-e0804n:1144_2": "Tattha paṭhamatthe “saṅkhaṃ dhamati.",
  "anya-e0804n:1144_3": "Saṅkhadhamako.",
  "anya-e0804n:1144_4": "Bheriṃ dhamati.",
  "anya-e0804n:1144_5": "Bheridhamako.",
  "anya-e0804n:1144_6": "Dhame dhame nātidhame”ti payogo.",
  "anya-e0804n:1144_7": "Dutiyatthe “aggiṃ dhamati.",
  "anya-e0804n:1144_8": "Samuṭṭhāpeti attānaṃ,",
  "anya-e0804n:1144_9": "aṇuṃ aggiṃva sandhama”nti payogo.",
  "anya-e0804n:1145_0": "Bhāma kodhe. Bhāmati.",
  "anya-e0804n:1146_0": "Namu namane. Namati. Namo. Nataṃ, namanaṃ. Nati. Namaṃ. Namamāno. Namanto. Namito. Nāmaṃ. Nāmitaṃ. Namituṃ. Natvā, natvāna. Namitvā,",
  "anya-e0804n:1146_1": "namitvāna, namituna.",
  "anya-e0804n:1146_2": "Kārite “nāmeti, nāmayati. Nāmetvā.",
  "anya-e0804n:1146_3": "Nāmayitvā”ti rūpāni bhavanti.",
  "anya-e0804n:1146_4": "Tatra hi “namati namitvā”ti evaṃpakārāni padāni namanatthe vandanāyañca daṭṭhabbāni,",
  "anya-e0804n:1146_5": "“namo natvā”ti evaṃpakārāni pana vandanāyameva.",
  "anya-e0804n:1146_6": "Atrāyamupalakkhaṇamattā payogaracanā –",
  "anya-e0804n:1147_0": "Rukkho phalī phalabhāragarutāya namitvāna bhijjati;",
  "anya-e0804n:1148_0": "Vuddho jarājajjaratāya namati namitvā gacchati;",
  "anya-e0804n:1149_0": "Saddho buddhaṃ namati namitvā gacchati;",
  "anya-e0804n:1150_0": "Namo buddhassa satthāraṃ natvāna agamāsīti;",
  "anya-e0804n:1151_0": "Ettha namoti padaṃ nipātesupi labbhati.",
  "anya-e0804n:1151_1": "Tena hi paccattopayogavacanāni abhinnarūpāni dissanti “devarāja namo tyatthu.",
  "anya-e0804n:1151_2": "Namo katvā mahesino”ti.",
  "anya-e0804n:1151_3": "Upasaggehipi ayaṃ yojetabbā “paṇamati, paṇāmo, uṇṇamati,",
  "anya-e0804n:1151_4": "uṇṇati” iccādinā.",
  "anya-e0804n:1152_0": "Khamu sahane. Khamati. Khanti. Khamo, khamanaṃ,",
  "anya-e0804n:1152_1": "evaṃ bhāve.",
  "anya-e0804n:1152_2": "Kattari pana “khantā. Khamitā.",
  "anya-e0804n:1152_3": "Khamo hoti sītassapi uṇhassapī”ti payogā.",
  "anya-e0804n:1153_0": "Sama adassane. Samati, vūpasamati aggi.",
  "anya-e0804n:1154_0": "Yama parivesane. Yamati. Yamo. Yamarājā.",
  "anya-e0804n:1155_0": "Sama sadde. Samati.",
  "anya-e0804n:1156_0": "Sama thama velambe. Samati. Thamati.",
  "anya-e0804n:1157_0": "Vāyama īhāyaṃ. Vāyamati. Vāyāmo.",
  "anya-e0804n:1158_0": "Gamu gatiyaṃ. Gacchati. Gamako. Gato. Gati. Gamanaṃ.",
  "anya-e0804n:1158_1": "Kārite “gameti, gamayati,",
  "anya-e0804n:1158_2": "gacchāpetī”tiādīni bhavanti.",
  "anya-e0804n:1159_0": "Ramu kīḷāyaṃ. Ramati. Viramati.",
  "anya-e0804n:1159_1": "Paṭiviramati.",
  "anya-e0804n:1159_2": "Uparamati. Ārati. Virati.",
  "anya-e0804n:1159_3": "Paṭivirati. Uparati. Veramaṇi.",
  "anya-e0804n:1159_4": "Viramaṇaṃ. Rati. Ramaṇaṃ. Rato.",
  "anya-e0804n:1159_5": "Ārato virato paṭivirato. Uparato, uparamo. Ārāmo.",
  "anya-e0804n:1160_0": "Vamu uggiraṇe. Vamati. Vamathu. Vammiko.",
  "anya-e0804n:1161_0": "Dhīratthu taṃ visaṃ vantaṃ, yamahaṃ jīvitakāraṇā;",
  "anya-e0804n:1162_0": "Vantaṃ paccāvamissāmi, mataṃ me jīvitā varaṃ.",
  "anya-e0804n:1163_0": "Tattha vammikoti vamatīti,",
  "anya-e0804n:1163_1": "vantakoti,",
  "anya-e0804n:1163_2": "vantussayoti,",
  "anya-e0804n:1163_3": "vantasinehasambandhoti vammiko.",
  "anya-e0804n:1163_4": "So hi ahinakulaundūragharagoḷikādayo nānappakāre pāṇake vamatīti vammiko.",
  "anya-e0804n:1163_5": "Upacikāhi vantakoti vammiko.",
  "anya-e0804n:1163_6": "Upacikāhi vamitvā mukhatuṇḍakena ukkhittapaṃsucuṇṇena kaṭippamāṇenapi porisappamāṇenapi ussitoti vammiko.",
  "anya-e0804n:1163_7": "Upacikāhi vantakheḷasinehena ābaddhatāya sattasattāhaṃ deve vassantepi na vippakirayati,",
  "anya-e0804n:1163_8": "nidāghepi tato paṃsumuṭṭhiṃ gahetvā tasmiṃ muṭṭhinā pīḷiyamāne sinehova nikkhamati,",
  "anya-e0804n:1163_9": "evaṃ vantasinehasambandhoti vammiko.",
  "anya-e0804n:1164_0": "Ettha pana “bhagavā,",
  "anya-e0804n:1164_1": "himavā”tiādīni padāni na kevalaṃ vantupaccayavaseneva nipphādetabbāni,",
  "anya-e0804n:1164_2": "atha kho vamudhātuvasenapi nipphādetabbāni,",
  "anya-e0804n:1164_3": "tenāha visuddhimaggakārako “yasmā pana tīsu bhavesu taṇhāsaṅkhātaṃ gamanamanena vantaṃ,",
  "anya-e0804n:1164_4": "tasmā “bhavesu vantagamano’ti vattabbe bhavasaddato bhakāraṃ,",
  "anya-e0804n:1164_5": "gamanasaddato gakāraṃ,",
  "anya-e0804n:1164_6": "vantasaddato vakārañca dīghaṃ katvā ādāya bhagavāti vuccati,",
  "anya-e0804n:1164_7": "yathā loke ‘mehanassa khassa mālā’ti vattabbe mekhalā”ti vadatā niruttinayena saddasiddhi dassitā.",
  "anya-e0804n:1165_0": "Ettha,",
  "anya-e0804n:1165_1": "siyā “visamamidaṃ nidassanaṃ,",
  "anya-e0804n:1165_2": "yena ‘mehanassa khassa mālā’ti ettha mekārakhakāralākārānaṃ kamato gahaṇaṃ dissati,",
  "anya-e0804n:1165_3": "“bhavesu vantagamano’ti ettha pana bhakāravakāragakārānaṃ kamato gahaṇaṃ na dissatī”ti? Saccaṃ,",
  "anya-e0804n:1165_4": "idha pana “aggāhito,",
  "anya-e0804n:1165_5": "vijjācaraṇasampanno”tiādīsu viya guṇasaddassa paranipātavasena “bhavesu gamanavanto”ti vattabbepi evamavatvā",
  "anya-e0804n:1165_6": "saddasatthe yebhuyyena guṇasaddānaṃ pubbanipātabhvassa icchitattā saddasatthavidūnaṃ kesañca viññūnaṃ",
  "anya-e0804n:1165_7": "manaṃ tosetuṃ “bhagavā”ti pade akkharakkamaṃ anapekkhitvā atthamattanidassanavasena “āhitaggi,",
  "anya-e0804n:1165_8": "sampannavijjācaraṇo”tiādīni viya pubbanipātavasena “bhavesu vantagamano”ti vuttaṃ.",
  "anya-e0804n:1165_9": "Īdisasmiñhi ṭhāne “āhitaggī”ti vā “aggāhito”ti vā “chinnahattho”ti vā “hatthacchinno”ti vā padesu yathā",
  "anya-e0804n:1165_10": "tathā ṭhitesupi atthassa ayutti nāma natthi aññamaññaṃ samānatthattā tesaṃ saddānaṃ.",
  "anya-e0804n:1166_0": "Vedajātotiādīsu pana ṭhānesu atthevāti daṭṭhabbaṃ.",
  "anya-e0804n:1166_1": "Evaṃ visuddhimagge “bhagavā”ti padassa vamudhātuvasenapi nipphatti dassitā,",
  "anya-e0804n:1166_2": "taṭṭīkāyampi ca dassitā “bhage vamīti bhagavā.",
  "anya-e0804n:1166_3": "Bhāge vamīti bhagavā”ti.",
  "anya-e0804n:1166_4": "Nibbacanaṃ pana evaṃ veditabbaṃ –",
  "anya-e0804n:1166_5": "bhagasaṅkhātaṃ siriṃ issariyaṃ yasañca vami uggiri kheḷapiṇḍaṃ viya anapekkho chaḍḍayīti bhagavā.",
  "anya-e0804n:1166_6": "Atha vā bhāni nāma nakkhattāni,",
  "anya-e0804n:1166_7": "tehi samaṃ gacchanti pavattantīti bhagā,",
  "anya-e0804n:1166_8": "sineruyugandharauttarakuruhimavantādibhājanalokā,",
  "anya-e0804n:1166_9": "visesasannissayasobhākappaṭṭhiyabhāvato.",
  "anya-e0804n:1166_10": "Tepi bhagavā vami tannivāsisattāvāsasamatikkamanato tappaṭibaddhachandarāgappahānena pajahīti bhagavā.",
  "anya-e0804n:1167_0": "Cakkavattisiriṃ yasmā, yasaṃ issariyaṃ sukhaṃ;",
  "anya-e0804n:1168_0": "Pahāsi lokacittañca, sugato bhagavā tato.",
  "anya-e0804n:1169_0": "Tathā khandhāyatanadhātādibhede dhammakoṭṭhāse sabbaṃ papañca sabbaṃ yogaṃ sabbaṃ ganthaṃ sabbaṃ saṃyojanaṃ",
  "anya-e0804n:1169_1": "samucchinditvā amataṃ dhātuṃ samadhigacchanto vami uggiri anapekkho chaḍḍayi na paccāvamīti bhagavā.",
  "anya-e0804n:1169_2": "Atha vā sabbepi kusalākusale sāvajjānavajje hīnappaṇīte kaṇhasukkasappaṭibhāge dhamme ariyamaggañāṇamukhena",
  "anya-e0804n:1169_3": "vami uggiri anapekkho pariccaji pajahīti bhagavā.",
  "anya-e0804n:1170_0": "Khandhāyatanadhātādī, dhammabhedā mahesinā;",
  "anya-e0804n:1171_0": "Kaṇhasukkā yato vantā, tatopi bagavā mato.",
  "anya-e0804n:1172_0": "Jātakaṭṭhakathāyaṃ pana himavāti padassa vamudhātuvasenapi nipphatti dassitā.",
  "anya-e0804n:1172_1": "Tathā hi sambhavajātakaṭṭhakathāyaṃ “himavāti himapātasamaye himayuttoti himavā.",
  "anya-e0804n:1172_2": "Gimhakāle himaṃ vamatīti himavā”ti vuttaṃ.",
  "anya-e0804n:1172_3": "Evaṃ jātakaṭṭhakathāyaṃ “himavā”ti padassa vamudhātuvasenapi nipphatti dassitā,",
  "anya-e0804n:1172_4": "ayaṃ nayo īdisesu ṭhānesupi netabbo.",
  "anya-e0804n:1172_5": "“Guṇavāgaṇavā”tiādīsu pana na netabbo.",
  "anya-e0804n:1172_6": "Yadi nayeyya,",
  "anya-e0804n:1172_7": "“guṇavā gaṇavā”ti padānaṃ “nigguṇo parihīnaguṇo”ti evamādiattho bhaveyya,",
  "anya-e0804n:1172_8": "tasmā ayaṃ nayo sabbatthapi na netabbo.",
  "anya-e0804n:1172_9": "Ettha siyā “yadi “bhagavā’tiādipadānaṃ vamudhātuvasena nipphatti hoti,",
  "anya-e0804n:1172_10": "kathaṃ “bhagavanto,",
  "anya-e0804n:1172_11": "bhagavanta”ntiādīni sijjhantī”ti?",
  "anya-e0804n:1172_12": "Yathā “bhagavā”ti padaṃ niruttinayena sijjhati,",
  "anya-e0804n:1172_13": "tathā tānipi teneva sijjhanti.",
  "anya-e0804n:1172_14": "Acinteyyo hi niruttinayo kevalaṃ atthayuttipaṭibandhamattova,",
  "anya-e0804n:1172_15": "atthayuttiyaṃ sati nipphādetumasakkuṇeyyānipi rūpāni aneneva sijjhanti.",
  "anya-e0804n:1172_16": "Ettha ca yaṃ niruttilakkhaṇaṃ āharitvā dassetabbaṃ siyā,",
  "anya-e0804n:1172_17": "taṃ upari rūpanipphādanādhikāre udāharaṇehi saddhiṃ pakāsessāma.",
  "anya-e0804n:1173_0": "Idha sāramate munirājamate,",
  "anya-e0804n:1174_0": "Paramaṃ paṭutaṃ sujano pihayaṃ;",
  "anya-e0804n:1175_0": "Vipulatthadharaṃ dhaninītimimaṃ,",
  "anya-e0804n:1176_0": "Satataṃ bhajataṃ matisuddhakaraṃ.",
  "anya-e0804n:1177_0": "Iti navaṅge sāṭṭhakathe piṭakattaye byappathagatīsu viññunaṃ",
  "anya-e0804n:1178_0": "Kosallatthāya kate saddanītippakaraṇe",
  "anya-e0804n:1179_0": "Saravaggapañcakantiko nāma dhātuvibhāgo",
  "anya-e0804n:1180_0": "Pannarasamo paricchedo.",
  "anya-e0804n:1181_0": "16. Bhūvādigaṇikapariccheda",
  "anya-e0804n:1182_0": "Ito paraṃ avaggantā, missakā ceva dhātuyo;",
  "anya-e0804n:1183_0": "Vakkhāmi dhātubhedādi-kusalassa matānugā.",
  "anya-e0804n:1184_0": "Yakārantadhātu",
  "anya-e0804n:1185_0": "Yā gatipāpuṇesu. Yāti, yanti. Yātu, yantu. Yeyya, yeyyuṃ,",
  "anya-e0804n:1185_1": "anupariyeyyuṃ.",
  "anya-e0804n:1185_2": "Yathāsambhavaṃ padamālā yojetabbā.",
  "anya-e0804n:1185_3": "Yanto puriso.",
  "anya-e0804n:1185_4": "Yantī itthī.",
  "anya-e0804n:1185_5": "Yantaṃ kulaṃ. Yānaṃ, upayānaṃ,",
  "anya-e0804n:1185_6": "uyyānaṃ iccādīni.",
  "anya-e0804n:1185_7": "Divādigaṇikassa panassa “yāyati,",
  "anya-e0804n:1185_8": "yāyantī”tiādīni rūpāni bhavanti.",
  "anya-e0804n:1186_0": "Tatra yānantiādīsu yanti etenāti yānaṃ,",
  "anya-e0804n:1186_1": "rathasakaṭādi.",
  "anya-e0804n:1186_2": "Upayanti etena issarassa vā piyamanāpassa vā santikaṃ gacchantīti upayānaṃ,",
  "anya-e0804n:1186_3": "paṇṇākāraṃ.",
  "anya-e0804n:1186_4": "“Upayānāni me dajjuṃ,",
  "anya-e0804n:1186_5": "rājaputta tayi gate”ti ettha hi paṇṇākārāni “upayānānī”ti vuccanti.",
  "anya-e0804n:1186_6": "Sampannadassanīyapupphaphalāditāya uddhaṃ olokentā yanti gacchanti etthāti uyyānaṃ.",
  "anya-e0804n:1187_0": "Byā ummīsane. Byāti, byanti. Byāsi, byātha. Byāmi, byāma.",
  "anya-e0804n:1187_1": "Yathāsambhavaṃ padamālā yojetabbā.",
  "anya-e0804n:1187_2": "Tatra panāyaṃ pāḷi “yāva byāti nimmīsati,",
  "anya-e0804n:1187_3": "tatrāpi rasatibbayo”ti.",
  "anya-e0804n:1187_4": "Tattha yāva byātīti yāva ummīsati,",
  "anya-e0804n:1187_5": "purāṇabhāsā esā,",
  "anya-e0804n:1187_6": "ayañhi yasmiṃ kāle bodhisatto cūḷabodhiparibbājako ahosi,",
  "anya-e0804n:1187_7": "tasmiṃ kāle manussānaṃ vohāro.",
  "anya-e0804n:1188_0": "Yu missane gatiyañca. Yoti, yavati. Āyu, yoni.",
  "anya-e0804n:1189_0": "Tattha “āyū”ti āsaddo upasaggo.",
  "anya-e0804n:1189_1": "Āyavanti missībhavanti sattā etenāti āyu.",
  "anya-e0804n:1189_2": "Atha vā āyavanti āgacchanti pavattanti tasmiṃ sati arūpadhammāti āyu.",
  "anya-e0804n:1189_3": "Tathā hi aṭṭhasāliniyaṃ vuttaṃ “āyavanaṭṭhena āyu.",
  "anya-e0804n:1189_4": "Tasmiñhi sati arūpadhammā āyavanti āgacchanti pavattanti,",
  "anya-e0804n:1189_5": "tasmā āyūti vuccatī”ti. “Āyu, jīvitaṃ,",
  "anya-e0804n:1189_6": "pāṇo” iccete pariyāyā lokavohāravasena.",
  "anya-e0804n:1189_7": "Abhidhammavasena pana “ṭhiti yapanā yāpanā jīvitindriyaṃ” iccetepi teheva saddhiṃ pariyāyā.",
  "anya-e0804n:1189_8": "Yonīti aṇḍajādīnaṃ aṇḍajādīhi saddhiṃ yāya missībhāvo hoti, sā yoni.",
  "anya-e0804n:1189_9": "Idaṃ panettha nibbacanaṃ “yavanti ettha sattā ekajātisamanvayena aññamaññaṃ missakā hontīti yoni” iti.",
  "anya-e0804n:1189_10": "Ettha ca yonisaddassa atthuddhāro nīyate.",
  "anya-e0804n:1189_11": "Yonīti khandhakoṭṭhāsassapi kāraṇassapi passāvamaggassapi nāmaṃ.",
  "anya-e0804n:1189_12": "“Catasso nāgayoniyo.",
  "anya-e0804n:1189_13": "Catasso supaṇṇayoniyo”ti ettha hi khandhakoṭṭhāso yoni nāma.",
  "anya-e0804n:1189_14": "“Yoni hesā bhūmija phalassa adhigamāyā”ti ettha kāraṇaṃ.",
  "anya-e0804n:1189_15": "“Na cāhaṃ brāhmaṇaṃ brūmi,",
  "anya-e0804n:1189_16": "yonijaṃ mattisambhava”nti ettha passāvamaggo.",
  "anya-e0804n:1189_17": "Etthetaṃ vuccati –",
  "anya-e0804n:1190_0": "Khandhānañcāpi koṭṭhāse, muttamagge ca kāraṇe;",
  "anya-e0804n:1191_0": "Imesu tīsu atthesu, yonisaddo pavattati.",
  "anya-e0804n:1192_0": "Bye saṃvaraṇe. Byāyati.",
  "anya-e0804n:1193_0": "Bye pavattiyaṃ. Byeti sahabyo.",
  "anya-e0804n:1194_0": "Ettha sahabyoti saha byeti saha pavattatīti sahabyo, sahāyo,",
  "anya-e0804n:1194_1": "ekabhavūpago vā.",
  "anya-e0804n:1194_2": "Tathā hi “tāvatiṃsānaṃ devānaṃ sahabyataṃ upapanno”tiādīsu ekabhavūpago “sahabyo”ti vuccati.",
  "anya-e0804n:1195_0": "Haya gatiyaṃ. Hayati. Hayo.",
  "anya-e0804n:1195_1": "Hayoti asso.",
  "anya-e0804n:1195_2": "So hi hayati sīghaṃ gacchatīti hayoti vuccati.",
  "anya-e0804n:1195_3": "Imāni panassa nāmāni –",
  "anya-e0804n:1196_0": "Asso turaṅgo turago, vājī vāho hayopi ca;",
  "anya-e0804n:1197_0": "Tabbhedā sindhavo ceva, gojo assataropi ca.",
  "anya-e0804n:1198_0": "Kāraṇākāraṇaññū tu, ājānīyo hayuttamo;",
  "anya-e0804n:1199_0": "Ghoṭako tu khaḷuṅkasso, vaḷavoti ca vuccati;",
  "anya-e0804n:1200_0": "Assapoto kisoroti, khaḷuṅkotipi vuccati;",
  "anya-e0804n:1201_0": "Hariya gatigelaññesu. Hariyati.",
  "anya-e0804n:1202_0": "Aya vaya paya maya taya caya raya gatiyaṃ. Ayati. Vayati. Payati. Mayati. Tayati. Cayati. Rayati. Ayo, samayo, vayo, payo, rayo.",
  "anya-e0804n:1202_1": "Mayatayacayadhātūnaṃ nāmikapadāni upaparikkhitabbāni.",
  "anya-e0804n:1203_0": "Tattha ayoti kāḷalohaṃ,",
  "anya-e0804n:1203_1": "ayati nānākammārakiccesu upayogaṃ gacchatīti ayo.",
  "anya-e0804n:1203_2": "Vayoti paṭhamavayādiāyukoṭṭhāso,",
  "anya-e0804n:1203_3": "vayati parihāniṃ gacchatīti vayo.",
  "anya-e0804n:1203_4": "Payoti khīrassapi udakassapi nāmaṃ,",
  "anya-e0804n:1203_5": "payati janena pātabbabhāvaṃ gacchatīti payo.",
  "anya-e0804n:1203_6": "Rayoti vego,",
  "anya-e0804n:1203_7": "yo “javo”tipi vuccati,",
  "anya-e0804n:1203_8": "tasmā rayanaṃ javanaṃ rayo.",
  "anya-e0804n:1203_9": "Ettha samayasaddassa atthuddhāro vuccate aha nibbacanena.",
  "anya-e0804n:1203_10": "Samayasaddo –",
  "anya-e0804n:1204_0": "Samavāye khaṇe kāle, samaye hetudiṭṭhisu;",
  "anya-e0804n:1205_0": "Paṭilābhe pahāne ca, paṭivedhe ca dissati.",
  "anya-e0804n:1206_0": "Tathā hi “appeva nāma svepi upasaṅkameyyāma kālañca samayañca upādāyā”ti evamādīsu samavāyo attho.",
  "anya-e0804n:1206_1": "“Ekova kho bhikkhave khaṇo ca samayo ca brahmacariyavāsāyā”tiādīsu khaṇo.",
  "anya-e0804n:1206_2": "“Uṇhasamayo pariḷāhasamayo”tiādīsu kālo.",
  "anya-e0804n:1206_3": "“Mahāsamayo pavanasmi”ntiādīsu samūho.",
  "anya-e0804n:1206_4": "“Samayopi kho te bhaddāli appaṭividdho ahosī”tiādīsu hetu.",
  "anya-e0804n:1206_5": "“Tena samayena uggāhamāno paribbājako samaṇamuṇḍikāputto samayappavādake tindukācīre ekasālake mallikāya ārāme paṭivasatī”tiādīsu diṭṭhi.",
  "anya-e0804n:1207_0": "“Diṭṭhe dhamme ca yo attho, yo cattho samparāyiko;",
  "anya-e0804n:1208_0": "Atthābhisamayā dhīro, paṇḍitoti pavuccatī”ti",
  "anya-e0804n:1209_0": "Ādīsu paṭilābho.",
  "anya-e0804n:1209_1": "“Sammā mānābhisamayā antamakāsi dukkhassā”tiādīsu pahānaṃ.",
  "anya-e0804n:1209_2": "“Dukkhassa pīḷanaṭṭho saṅkhataṭṭho santāpaṭṭho abhisamayaṭṭho”tiādīsu paṭivedho.",
  "anya-e0804n:1209_3": "Ettha ca upasaggānaṃ jotakamattattā tassa tassa atthassa vācako samayasaddo evāti samayasaddassa atthuddhārepi saupasaggo abhisamayasaddo vutto.",
  "anya-e0804n:1210_0": "Tattha sahakārīkāraṇatāya sannijjhaṃ sameti samavetīti samayo, samavāyo.",
  "anya-e0804n:1210_1": "Sameti samāgacchati maggabrahmacariyaṃ ettha tadādhārapuggaloti samayo, khaṇo.",
  "anya-e0804n:1210_2": "Samenti ettha,",
  "anya-e0804n:1210_3": "etena vā saṅgacchanti dhammā sahajātadhammehi uppādādīhi vāti samayo, kālo.",
  "anya-e0804n:1210_4": "Dhammappavattimattatāya atthato abhūtopi hi kālo dhammappavattiyā adhikaraṇaṃ karaṇaṃ viya ca parikappanāmattasiddhena rūpena vohariyatīti. Samaṃ,",
  "anya-e0804n:1210_5": "saha vā avayavānaṃ ayanaṃ pavatti avaṭṭhānanti samayo, samūho,",
  "anya-e0804n:1210_6": "yathā “samudāyo”ti.",
  "anya-e0804n:1210_7": "Avayavasahāvaṭṭhānameva hi samūho.",
  "anya-e0804n:1210_8": "Paccayantarasamāgame eti phalaṃ etasmā uppajjati pavattati cāti samayo, hetu,",
  "anya-e0804n:1210_9": "yathā “samudayo”ti.",
  "anya-e0804n:1210_10": "Sameti saṃyojanabhāvato sambandhā eti attano visaye pavattati,",
  "anya-e0804n:1210_11": "daḷhaggahaṇabhāvato vā saṃyuttā ayanti pavattanti sattā yathābhinivesaṃ etenāti samayo, diṭṭhi.",
  "anya-e0804n:1210_12": "Diṭṭhisaṃyojanena hi sattā ativiya bajjhanti.",
  "anya-e0804n:1210_13": "Samiti saṅgati samodhānanti samayo,",
  "anya-e0804n:1210_14": "paṭilābho.",
  "anya-e0804n:1210_15": "Samassa nirodhassa yānaṃ,",
  "anya-e0804n:1210_16": "sammā vā yānaṃ apagamo appavattīti samayo, pahānaṃ.",
  "anya-e0804n:1210_17": "Ñāṇena abhimukhaṃ sammā etabbo adhigantabboti samayo,",
  "anya-e0804n:1210_18": "dhammānaṃ aviparīto sabhāvo,",
  "anya-e0804n:1210_19": "abhimukhabhāvena sammā eti gacchati bujjhatīti samayo.",
  "anya-e0804n:1210_20": "Yathābhūtasabhāvāvabodho.",
  "anya-e0804n:1210_21": "Evaṃ tasmiṃ tasmiṃ atthe samayasaddassa pavatti veditabbā.",
  "anya-e0804n:1211_0": "Nanu ca atthamattaṃ pati saddā abhinivisantīti na ekena saddena aneke atthā abhidhīyantīti?",
  "anya-e0804n:1211_1": "Saccametaṃ saddavisese apekkhite.",
  "anya-e0804n:1211_2": "Saddavisese hi apekkhamāne ekena saddena anekatthābhidhānaṃ na sambhavati.",
  "anya-e0804n:1211_3": "Na hi yo kālattho samayasaddo,",
  "anya-e0804n:1211_4": "soyeva samūhādiatthaṃ vadati.",
  "anya-e0804n:1211_5": "Ettha pana tesaṃ tesaṃ atthānaṃ samaya saddavacanīyatā sāmaññamupādāya anekatthatā samayasaddassa vuttā.",
  "anya-e0804n:1211_6": "Evaṃ sabbattha atthuddhāre adhippāyo veditabbo.",
  "anya-e0804n:1212_0": "Ito yāto ayato ca, nipphattiṃ samudīraye;",
  "anya-e0804n:1213_0": "Viññū samayasaddassa, samavāyādivācino.",
  "anya-e0804n:1214_0": "Ito yāto ayato ca, samānatthehi dhātuhi;",
  "anya-e0804n:1215_0": "Evaṃ samānarūpāni, bhavantīti ca īraye.",
  "anya-e0804n:1216_0": "Naya rakkhaṇe ca.",
  "anya-e0804n:1216_1": "Cakāro gatipekkhako. Nayati. Nayo.",
  "anya-e0804n:1216_2": "Nayoti nayanaṃ gamananti nayo, pāḷigati.",
  "anya-e0804n:1216_3": "Nayanti vā rakkhanti atthaṃ etenāti nayo,",
  "anya-e0804n:1216_4": "tathattanayādi.",
  "anya-e0804n:1217_0": "Daya dānagatihiṃsādānarakkhāsu. Dayati. Dayā.",
  "anya-e0804n:1218_0": "Dayāti mettāpi vuccati karuṇāpi.",
  "anya-e0804n:1218_1": "“Dayāpanno”ti ettha hi mettā “dayā”ti,",
  "anya-e0804n:1218_2": "mettacittataṃ āpannoti hi attho.",
  "anya-e0804n:1218_3": "“Adayāpanno”ti ettha pana karuṇā “dayā”ti vuccati.",
  "anya-e0804n:1218_4": "Nikkaruṇataṃ āpannoti hi attho.",
  "anya-e0804n:1218_5": "Evaṃ dayāsaddassa mettākaruṇāsu pavatti veditabbā.",
  "anya-e0804n:1218_6": "Tathā hi abhidhammaṭīkāyaṃ vuttaṃ “dayāsaddo yattha yattha pavattati,",
  "anya-e0804n:1218_7": "tattha tattha adhippāyavasena yojetabbo.",
  "anya-e0804n:1218_8": "Dayāsaddo hi anurakkhaṇatthaṃ antonītaṃ katvā pavattamāno mettāya ca karuṇāya ca pavattatī”ti.",
  "anya-e0804n:1219_0": "Vacanattho panettha evaṃ veditabbo –",
  "anya-e0804n:1219_1": "dayati dadāti sattānaṃ abhayaṃ etāyāti dayā.",
  "anya-e0804n:1219_2": "Dayati gacchati vibhāgaṃ akatvā pāpakalyāṇajanesu samaṃ vattati,",
  "anya-e0804n:1219_3": "sītena samaṃ pharantaṃ rajomalañca pavāhentaṃ udakamivātipi dayā, mettā.",
  "anya-e0804n:1219_4": "Dayati vā hiṃsati kāruṇikaṃ yāva yathādhippetaṃ parassa hitanipphattiṃ na pāpuṇāti,",
  "anya-e0804n:1219_5": "tāvāti dayā.",
  "anya-e0804n:1219_6": "Dayati anuggaṇhāti pāpajanampi sajjano etāyātipi dayā.",
  "anya-e0804n:1219_7": "Dayati attano sukhampi pahāya khedaṃ gaṇhāti sajjano etāyāti dayā.",
  "anya-e0804n:1219_8": "Dayanti gaṇhanti etāya mahābodhisattā buddhabhāvāya abhinīhārakaraṇakāle hatthagatampi arahattaphalaṃ",
  "anya-e0804n:1219_9": "chaḍḍetvā saṃsārasāgarato satte samuddharitukāmā anassāsakaraṃ atibhayānakaṃ mahantaṃ saṃsāradukkhaṃ,",
  "anya-e0804n:1219_10": "pacchimabhave ca saha amatadhātupaṭilābhena anekaguṇasamalaṅkataṃ sabbaññutaññāṇañcātipi dayā, karuṇā.",
  "anya-e0804n:1219_11": "Karuṇāmūlakā hi sabbe buddhaguṇā.",
  "anya-e0804n:1220_0": "Aparo nayo –",
  "anya-e0804n:1220_1": "dayanti anurakkhanti satte etāya,",
  "anya-e0804n:1220_2": "sayaṃ vā anudayati,",
  "anya-e0804n:1220_3": "anudayamattameva vā etanti dayā,",
  "anya-e0804n:1220_4": "mettā ceva karuṇā ca.",
  "anya-e0804n:1220_5": "Kiñci payogamettha kathayāma “seyyathāpi gahapati gijjho vā kaṅko vā kulalo vā maṃsapesiṃ ādāya dayeyya.",
  "anya-e0804n:1220_6": "Puttesu maddī dayesi,",
  "anya-e0804n:1220_7": "sassuyā sasuramhi ca.",
  "anya-e0804n:1220_8": "Dayitabbo rathesabha”.",
  "anya-e0804n:1220_9": "Tattha dayeyyāti uppatitvā gaccheyya,",
  "anya-e0804n:1220_10": "gatyatthavasenetaṃ daṭṭhabbaṃ.",
  "anya-e0804n:1220_11": "Dayesīti mettacittaṃ kareyyāsi.",
  "anya-e0804n:1220_12": "Dayitabboti piyāyitabbo.",
  "anya-e0804n:1220_13": "Ubhayampetaṃ vivaraṇaṃ rakkhaṇatthaṃ antogadhaṃ katvā adhippāyatthavasena katanti veditabbaṃ.",
  "anya-e0804n:1221_0": "Ūyī tantasantāne. Ūyati. Ūto, ūtavā.",
  "anya-e0804n:1222_0": "Pūyī visaraṇe duggandhe ca. Pūyati. Pūto, pūtavā. Pūtimacchaṃ kusaggena, yo naro upanayhati.",
  "anya-e0804n:1223_0": "Kanuyī sadde. Kanuyati. Kanuto, kanutavā.",
  "anya-e0804n:1224_0": "Khamāya vidhūnane. Khamāyati. Khamāto, khamātavā.",
  "anya-e0804n:1225_0": "Phāyi pāyi vuddhiyaṃ. Phāyati. Phīto, phatavā.",
  "anya-e0804n:1226_0": "Tattha tatavantupaccayā,",
  "anya-e0804n:1226_1": "yakāralopo,",
  "anya-e0804n:1226_2": "dhātvantassa sarassa ikārādeso ca daṭṭhabbo.",
  "anya-e0804n:1226_3": "Esa nayo “pūto pūtavā”tiādīsupi yathāsambhavaṃ daṭṭhabbo. Pāyati. Pāyo. Apāyo.",
  "anya-e0804n:1226_4": "Ettha ca natthi pāyo vuddhi etthāti apāyo.",
  "anya-e0804n:1226_5": "Atha vā pana ayato sukhato apetoti apāyotipi nibbacanīyaṃ.",
  "anya-e0804n:1226_6": "Apāyoti ca nirayo tiracchānayoni pettivisayo asurakāyoti cattāro apāyā.",
  "anya-e0804n:1227_0": "Tāyu santānapālanesu. Tāyati. Tāyanaṃ.",
  "anya-e0804n:1227_1": "Divādigaṇe pana tā pālaneti dhātuṃ passatha,",
  "anya-e0804n:1227_2": "tassa “tāyati tāṇa”nti rūpāni.",
  "anya-e0804n:1227_3": "Ubhayesaṃ kriyāpadaṃ samaṃ.",
  "anya-e0804n:1227_4": "Akārayakārapaccayamatteneva nānattaṃ,",
  "anya-e0804n:1227_5": "nāmikapadāni pana visadisāni “tāyanaṃ, tāṇa”nti.",
  "anya-e0804n:1228_0": "Cāyu pūjānisāmanesu.",
  "anya-e0804n:1228_1": "Pūjā pūjanā.",
  "anya-e0804n:1228_2": "Nisāmanaṃ olokanaṃ savanañca vuccati.",
  "anya-e0804n:1228_3": "“Iṅgha maddi nisāmehi.",
  "anya-e0804n:1228_4": "Nisāmayatha sādhavo”ti ca ādīsu hi olokanasavanāni nisāmanasaddena vuttāni.",
  "anya-e0804n:1228_5": "Apica ñāṇena upaparikkhaṇampi nisāmanamevāti gahetabbaṃ. Cāyati,",
  "anya-e0804n:1228_6": "apacāyati.",
  "anya-e0804n:1228_7": "Anagāre pabbajite,",
  "anya-e0804n:1228_8": "apace brahmacāriye.",
  "anya-e0804n:1228_9": "Ye vuddhamapacāyanti.",
  "anya-e0804n:1228_10": "Apacitiṃ dasseti.",
  "anya-e0804n:1228_11": "Niccaṃ vuddhāpacāyino.",
  "anya-e0804n:1229_0": "Yakārantadhāturūpāni.",
  "anya-e0804n:1230_0": "Rakārantadhātu",
  "anya-e0804n:1231_0": "Rā ādāne. Rāti.",
  "anya-e0804n:1232_0": "Ri santāne. Reti. Reṇu. Reṇūti rajo.",
  "anya-e0804n:1233_0": "Ru gatiyaṃ rosane ca. Ravati, viravati.",
  "anya-e0804n:1234_0": "Ru sadde. Roti, ravati. Ravo, uparavo. Rutamanuññaṃ ruciyā ca piṭṭhi. Rutanti ravanaṃ rutaṃ, saddo.",
  "anya-e0804n:1235_0": "Re sadde. Rāyati. Rā. Ratti.",
  "anya-e0804n:1235_1": "Ettha ca rāti saddo.",
  "anya-e0804n:1235_2": "Rattīti nisāsaṅkhāto sattānaṃ saddassa vūpasamakālo.",
  "anya-e0804n:1235_3": "Rā tiyyati ucchijjati etthāti ratti.",
  "anya-e0804n:1236_0": "Brū viyattiyaṃ vācāyaṃ. Api hantvā hato brūti.",
  "anya-e0804n:1237_0": "Bravīti, brunti. Brūsi, brūtha. Brūmi, brūma. Brūte, bruvante. Brūse, bruvhe. Bruve, brumhe.",
  "anya-e0804n:1238_0": "Brūtu, bruvitu, bruvantu. Brūhi, brūtha. Brūmi, brūma. Brūtaṃ, bruvantaṃ.",
  "anya-e0804n:1239_0": "Ettha ca ambaṭṭhasutte “puna bhavaṃ gotamo bruvitū”ti pāḷidassanato “bruvitū”ti vuttaṃ.",
  "anya-e0804n:1239_1": "Evaṃ sabbatthāpi upaparikkhitvā nayo gahetabbo.",
  "anya-e0804n:1240_0": "Bruveyya, bruve,",
  "anya-e0804n:1240_1": "bruveyyuṃ.",
  "anya-e0804n:1240_2": "Bruveyyāsi,",
  "anya-e0804n:1240_3": "bruveyyātha.",
  "anya-e0804n:1240_4": "Bruveyyāmi,",
  "anya-e0804n:1240_5": "bruveyyāma. Bruvetha, bruveraṃ. Bruvetho,",
  "anya-e0804n:1240_6": "bruveyyāvho.",
  "anya-e0804n:1240_7": "Bruveyyaṃ.",
  "anya-e0804n:1240_8": "Bruveyyāmhe.",
  "anya-e0804n:1241_0": "Pabrūti. Anubrūti. Pabrūtu, anubrūtu.",
  "anya-e0804n:1241_1": "Pabruveyya,",
  "anya-e0804n:1241_2": "anubruveyya.",
  "anya-e0804n:1241_3": "Evaṃ sabbattha paanuupasaggehipi yathāsambhavaṃ padamālā yojetabbā.",
  "anya-e0804n:1242_0": "Āha, āhu. Brave, bravittha, bravire. Bravittho, bravivho. Braviṃ, bravimhe. Parokkhāvasena vuttāni.",
  "anya-e0804n:1243_0": "Abravā, abravū. Abravo,",
  "anya-e0804n:1243_1": "abravattha. Abravaṃ,",
  "anya-e0804n:1243_2": "abravamhā.",
  "anya-e0804n:1243_3": "Abravattha,",
  "anya-e0804n:1243_4": "abravatthuṃ. Abravase, abravhaṃ. Abraviṃ,",
  "anya-e0804n:1243_5": "abravimhase.",
  "anya-e0804n:1243_6": "Hiyyattanīvasena vuttāni.",
  "anya-e0804n:1244_0": "Abravi, abravuṃ. Abravo,",
  "anya-e0804n:1244_1": "abravittha. Abraviṃ,",
  "anya-e0804n:1244_2": "abravimhā. Abravā, abravū. Abravase,",
  "anya-e0804n:1244_3": "abravivhaṃ. Abravaṃ,",
  "anya-e0804n:1244_4": "abravimhe.",
  "anya-e0804n:1244_5": "Ajjatanīvasena vuttāni.",
  "anya-e0804n:1245_0": "Bruvissati,",
  "anya-e0804n:1245_1": "bruvissanti.",
  "anya-e0804n:1245_2": "Abravissā,",
  "anya-e0804n:1245_3": "abravissaṃsu.",
  "anya-e0804n:1245_4": "Sesaṃ sabbaṃ netabbaṃ.",
  "anya-e0804n:1245_5": "Kammapadaṃ appasiddhaṃ.",
  "anya-e0804n:1245_6": "Sace pana siyā,",
  "anya-e0804n:1245_7": "“brūyatī”ti siyā “luyati,",
  "anya-e0804n:1245_8": "lūyatī”ti padāni viya.",
  "anya-e0804n:1246_0": "Jīra brūhane.",
  "anya-e0804n:1246_1": "Brūhanaṃ vaḍḍhanaṃ. Jīrati. Jīraṃ. Jīramāno. Jīraṇaṃ.",
  "anya-e0804n:1246_2": "Appassutāyaṃ puriso,",
  "anya-e0804n:1246_3": "balibaddova jīrati.",
  "anya-e0804n:1247_0": "Pūra pūraṇe. Pūrati.",
  "anya-e0804n:1247_1": "Pūratova mahodadhi.",
  "anya-e0804n:1247_2": "Sabbe pūrentu saṅkappā. Pūrituṃ, pūritvā, pūraṃ, pūritaṃ. Puṇṇaṃ,",
  "anya-e0804n:1247_3": "paripuṇṇaṃ.",
  "anya-e0804n:1247_4": "Sampuṇṇaṃ, pūraṇaṃ.",
  "anya-e0804n:1247_5": "Pūraṇo kassapo.",
  "anya-e0804n:1247_6": "Kārite “pāramiyo pūreti, pūrayati, pūrāpeti,",
  "anya-e0804n:1247_7": "pūrāpayati. Pūretvā,",
  "anya-e0804n:1247_8": "pūrayitvā,",
  "anya-e0804n:1247_9": "pūrāpetvā,",
  "anya-e0804n:1247_10": "pūrāpayitvā,",
  "anya-e0804n:1247_11": "paripūretvā” iccādīni bhavanti.",
  "anya-e0804n:1248_0": "Ghora gatipaṭighāte. Gatipaṭighātaṃ gatipaṭihananaṃ. Ghorati.",
  "anya-e0804n:1249_0": "Dhora gaticāturiye. Gaticāturiyaṃ gatichekabhāvo. Dhoreti.",
  "anya-e0804n:1250_0": "Sara gatiyaṃ. Sarati, visarati, ussarati. Ussāraṇā. Saro.",
  "anya-e0804n:1250_1": "Saṃsāro iccādīni.",
  "anya-e0804n:1250_2": "Tattha saroti rahado.",
  "anya-e0804n:1250_3": "Saṃsāroti vaṭṭaṃ,",
  "anya-e0804n:1250_4": "yo “bhavo”tipi vuccati.",
  "anya-e0804n:1251_0": "Cara caraṇe. Carati, vicarati, anucarati, sañcarati.",
  "anya-e0804n:1252_0": "Cara gatibhakkhanesu. Carati, vicarati,",
  "anya-e0804n:1252_1": "anucarati,",
  "anya-e0804n:1252_2": "sañcarati,",
  "anya-e0804n:1252_3": "paṭicarati. Cariyā. Caritā. Cāro. Vicāro.",
  "anya-e0804n:1252_4": "Anuvicāro.",
  "anya-e0804n:1252_5": "Upavicāro. Caraṇaṃ. Cārako. Ocarako.",
  "anya-e0804n:1252_6": "Brahmacariyaṃ iccādīni.",
  "anya-e0804n:1253_0": "Tattha caratīti gacchati,",
  "anya-e0804n:1253_1": "bhakkhati vā.",
  "anya-e0804n:1253_2": "Tathā hi caranti padassa gacchanto khādanto cāti atthaṃ vadanti garū.",
  "anya-e0804n:1253_3": "Paṭicaratīti paṭicchādeti.",
  "anya-e0804n:1253_4": "Cārakoti taṃpavesitānaṃ sattānaṃ sukhaṃ carati bhakkhatīti cārako, rodho.",
  "anya-e0804n:1253_5": "Ocarakoti adhocārī.",
  "anya-e0804n:1253_6": "Brahmacariyanti dānampi veyyāvaccampi sikkhāpadampi brahmavihāropi dhammadesanāpi methunaviratipi sadārasantosopi",
  "anya-e0804n:1253_7": "uposathopi ariyamaggopi sakalaṃ sāsanampi ajjhāsayopi vuccati.",
  "anya-e0804n:1254_0": "Kinte vataṃ kiṃ pana brahmacariyaṃ,",
  "anya-e0804n:1255_0": "Kissa suciṇṇassa ayaṃ vipāko;",
  "anya-e0804n:1256_0": "Iddhijutibalavīriyūpapatti,",
  "anya-e0804n:1257_0": "Idañca te nāga mahāvimānaṃ.",
  "anya-e0804n:1258_0": "Ahañca bhariyā ca manussaloke,",
  "anya-e0804n:1259_0": "Saddhā ubho dānapatī ahumhā;",
  "anya-e0804n:1260_0": "Opānabhūtaṃ me gharaṃ tadāsi,",
  "anya-e0804n:1261_0": "Santappitā samaṇabrāhmaṇā ca.",
  "anya-e0804n:1262_0": "Taṃ me vataṃ taṃ pana brahmacariyaṃ,",
  "anya-e0804n:1263_0": "Tassa suciṇṇassa ayaṃ vipāko;",
  "anya-e0804n:1264_0": "Iddhijutibalavīriyūpapatti,",
  "anya-e0804n:1265_0": "Idañca me dhīra mahāvimāna”nti",
  "anya-e0804n:1266_0": "Imasmiñhi puṇṇakajātake dānaṃ “brahmacariya”nti vuttaṃ.",
  "anya-e0804n:1267_0": "“Kena pāṇi kāmadado, kena pāṇi madhussavo;",
  "anya-e0804n:1268_0": "Kena te brahmacariyena, puññaṃ pāṇimhi ijjhati.",
  "anya-e0804n:1269_0": "Tena pāṇi kāmadado, tena pāṇi madhussavo;",
  "anya-e0804n:1270_0": "Tena me brahmacariyena, puññaṃ pāṇimhi ijjhatī”ti",
  "anya-e0804n:1271_0": "Imasmiṃ aṅkurapetavatthumhi veyyāvaccaṃ “brahmacariya”nti vuttaṃ.",
  "anya-e0804n:1271_1": "“Idaṃ kho taṃ bhikkhave tittiriyaṃ nāma brahmacariyaṃ ahosī”ti imasmiṃ tittirajātake sikkhāpadaṃ “brahmacariya”nti vuttaṃ.",
  "anya-e0804n:1271_2": "“Taṃ kho pana pañcasikha brahmacariyaṃ neva nibbidāya na virāgāya…pe…",
  "anya-e0804n:1271_3": "yāvadeva brahmalokūpapattiyā”ti imasmiṃ mahāgovindasutte brahmavihārā “brahmacariya”nti vuttā.",
  "anya-e0804n:1271_4": "“Ekasmiṃ brahmacariyasmiṃ,",
  "anya-e0804n:1271_5": "sahassaṃ maccuhāyino”ti ettha dhammadesanā “brahmacariya”nti vuttā.",
  "anya-e0804n:1271_6": "“Pare abrahmacārī bhavissanti,",
  "anya-e0804n:1271_7": "mayamettha brahmacārino bhavissāmā”ti sallekhasutte methunavirati “brahmacariya”nti vuttā.",
  "anya-e0804n:1272_0": "Mayañca bhariyā nātikkamāma,",
  "anya-e0804n:1273_0": "Amhe ca bhariyā nātikkamanti;",
  "anya-e0804n:1274_0": "Aññatra tāha brahmacariyaṃ carāma;",
  "anya-e0804n:1275_0": "Tasmā hi amhaṃ daharā na mīyare”ti",
  "anya-e0804n:1276_0": "Mahādhammapālajātake sadārasantoso “brahmacariya”nti vutto.",
  "anya-e0804n:1277_0": "Hīnena brahmacariyena, khattiye upapajjati;",
  "anya-e0804n:1278_0": "Majjhimena ca devesu, uttamena visujjhatī”ti",
  "anya-e0804n:1279_0": "Evaṃ nimijātake avītikkamavasena kato uposatho “brahmacariya”nti vutto.",
  "anya-e0804n:1279_1": "“Idaṃ kho pana pañcasikha brahmacariyaṃ ekantanibbidāya virāgāya…pe…",
  "anya-e0804n:1279_2": "ayameva ariyo aṭṭhaṅgiko maggo”ti mahāgovindasuttasmiṃyeva ariyamaggo “brahmacariya”nti vutto.",
  "anya-e0804n:1279_3": "“Tayidaṃ brahmacariyaṃ iddhañceva phītañca vitthārikaṃ bāhujaññaṃ puthubhūtaṃ yāvadeva manussehi suppakāsita”nti",
  "anya-e0804n:1279_4": "pāsādikasutte sikkhattayasaṅgahaṃ sakalaṃ sāsanaṃ “brahmacariya”nti vuttaṃ.",
  "anya-e0804n:1280_0": "“Api ataramānānaṃ, phalāsāva samijjhati;",
  "anya-e0804n:1281_0": "Vipakkabrahmacariyosmi, evaṃ jānāhi gāmaṇī”ti",
  "anya-e0804n:1282_0": "Ettha ajjhāsayo “brahmacariya”nti vutto. Iccevaṃ –",
  "anya-e0804n:1283_0": "Dānaṃ veyyāvaṭiyañca, sikkhā brahmavihārakā;",
  "anya-e0804n:1284_0": "Dhammakkhānaṃ methunatā-virati ca uposatho.",
  "anya-e0804n:1285_0": "Sadāresu ca santoso, ariyamaggo ca sāsanaṃ;",
  "anya-e0804n:1286_0": "Ajjhāsayo cime brahma-cariyasaddena vuccare.",
  "anya-e0804n:1287_0": "Hura koṭille. Hurati.",
  "anya-e0804n:1288_0": "Sara saddopatāpesu. Sarati. Saro, saraṇaṃ.",
  "anya-e0804n:1289_0": "Ettha ca saroti saddopi vuccati usupi.",
  "anya-e0804n:1289_1": "Saraṇanti sarati upatāpeti hiṃsati saraṇagatānaṃ teneva saraṇagamanena bhayaṃ santāpaṃ dukkhaṃ duggatiṃ parikilesañcāti saraṇaṃ,",
  "anya-e0804n:1289_2": "buddhādiratanattayaṃ.",
  "anya-e0804n:1289_3": "Atha vā saddhā pasannā manussā “amhākaṃ saraṇamida”nti saranti cintenti,",
  "anya-e0804n:1289_4": "taṃ tattha ca vācaṃ niccharanti gacchanti cātipi saraṇaṃ.",
  "anya-e0804n:1290_0": "Sara cintāyaṃ. Sarati,",
  "anya-e0804n:1290_1": "susarati iccapi payogo.",
  "anya-e0804n:1290_2": "Appakkharānañhi bahubhāvo aññathābhāvo ca hoti,",
  "anya-e0804n:1290_3": "yathā “dve, duve,",
  "anya-e0804n:1290_4": "taṇhā tasiṇā, pamhaṃ,",
  "anya-e0804n:1290_5": "pakhuma”nti.",
  "anya-e0804n:1290_6": "Anussarati,",
  "anya-e0804n:1290_7": "paṭissarati.",
  "anya-e0804n:1290_8": "Saranti etāya sattā,",
  "anya-e0804n:1290_9": "sayaṃ vā sarati,",
  "anya-e0804n:1290_10": "saraṇamattameva vā etanti sati. Anussati,",
  "anya-e0804n:1290_11": "paṭissati.",
  "anya-e0804n:1290_12": "Saratīti sato.",
  "anya-e0804n:1290_13": "Punappunaṃ saratīti paṭissato.",
  "anya-e0804n:1291_0": "Dvara saṃvaraṇe.",
  "anya-e0804n:1291_1": "Saṃvaraṇaṃ rakkhaṇā. Dvarati. Dvāraṃ.",
  "anya-e0804n:1291_2": "Dvisaddūpapadaaradhātuvasenapi idaṃ rūpaṃ sijjhati.",
  "anya-e0804n:1291_3": "Tatrimāni nibbacanāni –",
  "anya-e0804n:1291_4": "dvaranti saṃvaranti rakkhanti etenāti dvāraṃ,",
  "anya-e0804n:1291_5": "atha vā dve kavāṭā aranti gacchanti pavattanti etthātipi dvāranti.",
  "anya-e0804n:1291_6": "Gehadvārampi kāyadvārādīnipi upāyopi dvāranti vuccati.",
  "anya-e0804n:1291_7": "Pāḷiyaṃ tu “dvāraṃ dvārā”ti ca itthinapuṃsakavasena dvārasaddo vutto.",
  "anya-e0804n:1291_8": "Tathā hi “dvārampi surakkhitaṃ hotī”ti ca “dvārāpesā”ti ca tassa dviliṅgatā vuttā.",
  "anya-e0804n:1292_0": "Gara ghara secane. Garati. Gharati. Gharaṃ.",
  "anya-e0804n:1293_0": "Dhūra hucchane. Hucchana koṭillaṃ. Dhūrati.",
  "anya-e0804n:1294_0": "Tara plavanasaraṇesu. Tarati. Taraṇaṃ. Titthaṃ. Tiṇṇo. Uttiṇṇo.",
  "anya-e0804n:1294_1": "Otiṇṇo iccādīni.",
  "anya-e0804n:1294_2": "Tattha taraṇaṃ vuccati nāvā,",
  "anya-e0804n:1294_3": "tarati udakapiṭṭhe plavati,",
  "anya-e0804n:1294_4": "taranti uttaranti vā nadiṃ etenāti atthena.",
  "anya-e0804n:1295_0": "Nāvā plavo taraṃ poto, taraṇaṃ uttaraṃ tathā;",
  "anya-e0804n:1296_0": "Jalayānanti etāni, nāvānāmāni honti tu.",
  "anya-e0804n:1297_0": "Tara sambhame. Sambhamo anavaṭṭhānaṃ. Tarati. Tarito. Turaṅgo.",
  "anya-e0804n:1298_0": "Ettha ca “so māsakhettaṃ tarito avāsari”nti pāḷi nidassanaṃ.",
  "anya-e0804n:1298_1": "Tattha taritoti turito sambhamanto.",
  "anya-e0804n:1298_2": "Avāsarinti upagacchiṃ upavisiṃ vā.",
  "anya-e0804n:1299_0": "Jara roge.",
  "anya-e0804n:1299_1": "Ettha jararogoyeva “rogo”ti adhippeto payogavasena.",
  "anya-e0804n:1299_2": "Jarasaddassa hi jararoge pavattaniyamanatthaṃ “roge”ti vuttaṃ.",
  "anya-e0804n:1299_3": "Tena añño rogo idha rogasaddena na vuccati. Jarati. Jaro. Sajjaro.",
  "anya-e0804n:1299_4": "Pajjararogo.",
  "anya-e0804n:1299_5": "Jarena pīḷitā manussā.",
  "anya-e0804n:1299_6": "Yattha tu ayaṃ vayohānivācako,",
  "anya-e0804n:1299_7": "tattha payoge “jīrati,",
  "anya-e0804n:1299_8": "jarā”ti cassa rūpāni bhavanti.",
  "anya-e0804n:1300_0": "Dara bhaye. Darati. Darī. “Bīlāsayā darīsayā”ti nidassanaṃ. Tattha darīti bhāyitabbaṭṭhena darī.",
  "anya-e0804n:1301_0": "Dara ādarānādaresu. Darati, ādarati, anādarati. Ādaro, anādaro.",
  "anya-e0804n:1302_0": "Ettha ca daratīti daraṃ karotīti ca anādaraṃ karotīti ca attho.",
  "anya-e0804n:1302_1": "Yathā hi ārakāsaddo dūrāsannavācako,",
  "anya-e0804n:1302_2": "tathāyampi daradhātu ādarānādaravācako daṭṭhabbo.",
  "anya-e0804n:1302_3": "Darasaddo ca kāyadarathe cittadarathe kilesadarathe ca vattati. Ayañhi –",
  "anya-e0804n:1303_0": "Ādittaṃ vata maṃ santaṃ, ghatasittaṃva pāvakaṃ;",
  "anya-e0804n:1304_0": "Vārinā viya osiñci, sabbaṃ nibbāpaye dara”nti",
  "anya-e0804n:1305_0": "Ettha kāyadarathe cittadarathe ca vattati.",
  "anya-e0804n:1305_1": "“Vītaddaro vītasoko vītasallo,",
  "anya-e0804n:1305_2": "sayaṃ abhiññāya abhāsi buddho”ti ettha pana kilesadarathe vattati.",
  "anya-e0804n:1305_3": "Vītaddaroti hi aggamaggena sabbakilesānaṃ samucchinnattā vigatakilesadarathoti attho.",
  "anya-e0804n:1306_0": "Nara nayane. Narati. Naro, nārī.",
  "anya-e0804n:1307_0": "Ettha naroti puriso.",
  "anya-e0804n:1307_1": "So hi narati netīti naro.",
  "anya-e0804n:1307_2": "Yathā paṭhamapakatibhūto satto datarāya pakatiyā seṭṭhaṭṭhena puri uccāṭṭhāne seti pavattatīti purisoti vuccati,",
  "anya-e0804n:1307_3": "evaṃ nayanaṭṭhena naroti vuccati.",
  "anya-e0804n:1307_4": "Puttabhātubhūtopi hi puggalo mātujeṭṭhabhaginīnaṃ netuṭṭhāne tiṭṭhati,",
  "anya-e0804n:1307_5": "pageva itaro itarāsaṃ.",
  "anya-e0804n:1307_6": "Nārīti narena yogato,",
  "anya-e0804n:1307_7": "narassāyanti vā nārī.",
  "anya-e0804n:1307_8": "Aparampettha narasaddassa nibbacanaṃ,",
  "anya-e0804n:1307_9": "nariyati sakena kammena niyyatīti naro,",
  "anya-e0804n:1307_10": "satto manusso vā.",
  "anya-e0804n:1307_11": "“Kammena niyyateo loko”ti hi vuttaṃ.",
  "anya-e0804n:1307_12": "Tattha narasaddassa tāva purisavacane “narā ca atha nāriyo”ti nidassanaṃ.",
  "anya-e0804n:1307_13": "Sattamanussavacane pana “buddho ayaṃ edisako naruttamo.",
  "anya-e0804n:1307_14": "Āmoditā naramarū”ti ca nidassanaṃ,",
  "anya-e0804n:1307_15": "tasmā “naroti puriso,",
  "anya-e0804n:1307_16": "naroti satto,",
  "anya-e0804n:1307_17": "naroti manusso”ti tattha tattha yathāsambhavaṃ attho saṃvaṇṇetabbo.",
  "anya-e0804n:1308_0": "Hara haraṇe.",
  "anya-e0804n:1308_1": "Haraṇaṃ pavattanaṃ. Harati.",
  "anya-e0804n:1308_2": "Sāvatthiyaṃ viharati. Vihāsi. Vihaṃsu.",
  "anya-e0804n:1308_3": "Viharissati.",
  "anya-e0804n:1308_4": "Appamatto vihissati. Voharati.",
  "anya-e0804n:1308_5": "Saṃvoharati.",
  "anya-e0804n:1308_6": "sabbo harati vā.",
  "anya-e0804n:1308_7": "Rūpiyasaṃvohāro,",
  "anya-e0804n:1308_8": "rūpiyasabbohāro vā.",
  "anya-e0804n:1308_9": "Pāṭihāriyaṃ.",
  "anya-e0804n:1308_10": "Pītipāmojjahāro. Vihāro. Vohāro. Abhihāro.",
  "anya-e0804n:1308_11": "Cittaṃ abhinīharati.",
  "anya-e0804n:1308_12": "Sāsane viharaṃ,",
  "anya-e0804n:1308_13": "viharanto,",
  "anya-e0804n:1308_14": "viharamāno.",
  "anya-e0804n:1308_15": "Vihātabbaṃ,",
  "anya-e0804n:1308_16": "viharituṃ.",
  "anya-e0804n:1308_17": "Viharitvā.",
  "anya-e0804n:1308_18": "Aññānipi yojetabbāni.",
  "anya-e0804n:1309_0": "Tattha pāṭihāriyanti samāhite citte vigatūpakkilese katakiccena pacchā haritabbaṃ pavattetabbanti pāṭihāriyaṃ.",
  "anya-e0804n:1309_1": "Paṭīti hi ayaṃ saddo “pacchā”ti etassa atthaṃ bodheti “tasmiṃ paṭipaviṭṭhamhi,",
  "anya-e0804n:1309_2": "añño āgañchi brāhmaṇo”tiādīsu viya.",
  "anya-e0804n:1309_3": "Vihāroti ṭhānanisajjādinā viharanti etthāti vihāro,",
  "anya-e0804n:1309_4": "bhikkhūnaṃ āvāso.",
  "anya-e0804n:1309_5": "Viharaṇaṃ vā vihāro,",
  "anya-e0804n:1309_6": "viharaṇakriyā.",
  "anya-e0804n:1309_7": "Vohāroti byavahāropi paṇṇattipi vacanampi cetanāpi. Tattha",
  "anya-e0804n:1310_0": "Yo hi koci manussesu, vohāraṃ upajīvati;",
  "anya-e0804n:1311_0": "Evaṃ vāseṭṭha jānāti, vāṇijo so nabrāhmaṇo”ti.",
  "anya-e0804n:1312_0": "Ayaṃ byavahāravohāro nāma.",
  "anya-e0804n:1312_1": "“Saṅkhā samaññā paññatti vohāro”ti ayaṃ paṇṇattivohāro nāma.",
  "anya-e0804n:1312_2": "Tathā tathā voharanti parāmasantīti ayaṃ vacanavohāro nāma.",
  "anya-e0804n:1312_3": "“Aṭṭha ariyavohārā,",
  "anya-e0804n:1312_4": "aṭṭha anariyavohārā”ti ayaṃ cetanāvohāro nāma. Iccevaṃ –",
  "anya-e0804n:1313_0": "Byavahāre vacane ca, paṇṇatticetanāsu ca;",
  "anya-e0804n:1314_0": "Vohārasaddo catūsu, imesvatthesu dissati.",
  "anya-e0804n:1315_0": "Hara apanayane.",
  "anya-e0804n:1315_1": "Apanayanaṃ nīharaṇaṃ.",
  "anya-e0804n:1315_2": "Dosaṃ harati. Nīharati. Nīhāro,",
  "anya-e0804n:1315_3": "pariharati. Parihāro.",
  "anya-e0804n:1315_4": "Rajoharaṇaṃ.",
  "anya-e0804n:1315_5": "Sabbadosaharo dhammo.",
  "anya-e0804n:1315_6": "Bhagavato ca sāsanassa ca paṭipakkhe titthiye haratīti pāṭihāriyaṃ.",
  "anya-e0804n:1315_7": "Mattāvaṇṇabhedenettha “pāṭiheraṃ pāṭihīraṃ pāṭihāriya”nti tīṇi padarūpāni, bhavanti.",
  "anya-e0804n:1316_0": "Hara ādāne.",
  "anya-e0804n:1316_1": "Adinnaṃ harati.",
  "anya-e0804n:1316_2": "Harissati.",
  "anya-e0804n:1316_3": "Hāhiti iccapa.",
  "anya-e0804n:1316_4": "“Kharājinaṃ para suñca,",
  "anya-e0804n:1316_5": "khārikājañca hāhitī”ti idamettha nidassanaṃ. Āharati,",
  "anya-e0804n:1316_6": "avaharati,",
  "anya-e0804n:1316_7": "saṃharati,",
  "anya-e0804n:1316_8": "apaharati,",
  "anya-e0804n:1316_9": "upaharati, paharati,",
  "anya-e0804n:1316_10": "sampaharati,",
  "anya-e0804n:1316_11": "samāharati.",
  "anya-e0804n:1316_12": "Manoharo pāsādo.",
  "anya-e0804n:1316_13": "Parassaharaṇaṃ. Āhāro, avahāro, saṃhāro, upahāro,",
  "anya-e0804n:1316_14": "sampahāro, samāhāro.",
  "anya-e0804n:1316_15": "Hariyyati,",
  "anya-e0804n:1316_16": "āhariyyati.",
  "anya-e0804n:1316_17": "Āhariyyanti. Āhaṭaṃ, harituṃ, āharituṃ, āharitvā,",
  "anya-e0804n:1316_18": "āharitvāna.",
  "anya-e0804n:1316_19": "Aññānipi yojetabbāni.",
  "anya-e0804n:1317_0": "Dhara dharaṇe. Dharaṇaṃ vijjamānatā. Dharati. Dharate satthusāsanaṃ.",
  "anya-e0804n:1318_0": "Dhara aviddhaṃsane. Nibbānaṃ niccaṃ dharati.",
  "anya-e0804n:1319_0": "Khara khaye. Kharati. Kharaṇaṃ.",
  "anya-e0804n:1319_1": "Nakkharanti na khiyyantīti akkharāni.",
  "anya-e0804n:1319_2": "Nakkharanti na nassantīti nakkhattānīti porāṇā.",
  "anya-e0804n:1320_0": "Jāgaraniddakkhaye jāgarati. Jāgaro,",
  "anya-e0804n:1320_1": "jāgaraṇaṃ, jāgaraṃ.",
  "anya-e0804n:1320_2": "Dīghā jāgarato ratti.",
  "anya-e0804n:1320_3": "Jāgaramāno.",
  "anya-e0804n:1320_4": "Ayañca dhātu tanādigaṇaṃ patvā “jāgaroti,",
  "anya-e0804n:1320_5": "paṭijāgarotī”ti rūpāni janeti.",
  "anya-e0804n:1321_0": "Īra vacane gatikampanesu ca. Īrati. Īritaṃ. Eritaṃ. Samīraṇo.",
  "anya-e0804n:1321_1": "Jinerito dhammo.",
  "anya-e0804n:1321_2": "Kuppanti vātassapi eritassa.",
  "anya-e0804n:1322_0": "Tattha samīraṇoti vāto.",
  "anya-e0804n:1322_1": "So hi samīrati vāyati,",
  "anya-e0804n:1322_2": "samīreti ca rukkhasākhāpaṇṇādīni suṭṭhu kampetīti “samīraṇo”ti vuccati.",
  "anya-e0804n:1323_0": "Hare lajjāyaṃ.",
  "anya-e0804n:1323_1": "Aluttantoyamekāranto dhātu,",
  "anya-e0804n:1323_2": "gile pītikkhayeti dhātu viya. Harāyati.",
  "anya-e0804n:1323_3": "Harāyanaṃ.",
  "anya-e0804n:1323_4": "Aṭṭīyāmi harāyāmi.",
  "anya-e0804n:1324_0": "Ettha harāyatīti lajjati, hiriṃ karotīti attho.",
  "anya-e0804n:1325_0": "Para pālanapūraṇesu. “Parati,",
  "anya-e0804n:1325_1": "paramo”timassa rūpāni,",
  "anya-e0804n:1325_2": "nara nayaneti dhātussa “narati naro”ti rūpāni viya.",
  "anya-e0804n:1326_0": "Tattha paratīti pāleti,",
  "anya-e0804n:1326_1": "pūrati vā.",
  "anya-e0804n:1326_2": "Suddhakattuvasenidaṃ padaṃ vuttaṃ.",
  "anya-e0804n:1326_3": "Hetukattuvasena hi “pāreti pārayatī”tiādīni rūpāni bhavanti.",
  "anya-e0804n:1326_4": "Paramoti pālako pūrako vā.",
  "anya-e0804n:1326_5": "Ettha ca “pāramī”ti padaṃ etassatthassa sādhakaṃ.",
  "anya-e0804n:1326_6": "Tathā hi pāramīti parati,",
  "anya-e0804n:1326_7": "pāreti cāti paramo,",
  "anya-e0804n:1326_8": "dānādīnaṃ guṇānaṃ pālako pūrako ca mahābodhisatto.",
  "anya-e0804n:1326_9": "Paramassa idaṃ,",
  "anya-e0804n:1326_10": "paramassa vā bhāvo,",
  "anya-e0804n:1326_11": "kammaṃ vā pāramī,",
  "anya-e0804n:1326_12": "dānādikriyā.",
  "anya-e0804n:1326_13": "Garūhi pana “pūretīti paramo,",
  "anya-e0804n:1326_14": "dānādīnaṃ guṇānaṃ pūrako pālako cā”ti vuttaṃ,",
  "anya-e0804n:1326_15": "taṃ vīmaṃsitabaṃ.",
  "anya-e0804n:1327_0": "Vara varaṇe. Varati. Vāraṇo, varuṇo.",
  "anya-e0804n:1328_0": "Gira niggiraṇo. Niggiraṇaṃ paggharaṇaṃ. Girati, giri.",
  "anya-e0804n:1329_0": "Ettha girīti pabbatā,",
  "anya-e0804n:1329_1": "yo ‘selo”tiādīhi anekehi nāmehi kathiyati.",
  "anya-e0804n:1329_2": "So hi sandhisaṅkhātehi pabbehi citattā pabbamassa atthīti pabbato.",
  "anya-e0804n:1329_3": "Himavamanādivasena jalassa sārabhūtānaṃ bhesajjādivatthūnañca giraṇato girīti vuccati.",
  "anya-e0804n:1330_0": "Imāni panassa nāmāni –",
  "anya-e0804n:1331_0": "Pabbato acalo selo, nago giri mahīdharo;",
  "anya-e0804n:1332_0": "Addi siluccayo cāti, giripaṇṇattiyo imā.",
  "anya-e0804n:1333_0": "Sura issariyadittīsu. Surati. Suro, asuro.",
  "anya-e0804n:1334_0": "Tatra saroti surati īsati devissariyaṃ pāpuṇāti virocati cāti suro.",
  "anya-e0804n:1334_1": "Sundarā rā vācā assāti vā suro, devo.",
  "anya-e0804n:1334_2": "Devābhidhānāni divādigaṇe pakāsessāma.",
  "anya-e0804n:1334_3": "Asuroti devo viya na surati na īsati na virocati cāti asuro.",
  "anya-e0804n:1334_4": "Surānaṃ vā paṭipakkho mittapaṭipakkhā amittā viyāti asuro, dānavo,",
  "anya-e0804n:1334_5": "yo “pubbadevo”tipi vuccati.",
  "anya-e0804n:1334_6": "Tathā hi kumbhajātake vuttaṃ –",
  "anya-e0804n:1335_0": "“Yaṃ ve pivitvā pubbadevā pamattā,",
  "anya-e0804n:1336_0": "Tidivā cutā sassatiyā samāyā;",
  "anya-e0804n:1337_0": "Taṃ tādisaṃ majjamimaṃ niratthaṃ,",
  "anya-e0804n:1338_0": "Jānaṃ mahārāja kathaṃ piveyyā”ti.",
  "anya-e0804n:1339_0": "Sagāthāvaggasaṃvaṇṇanāyaṃ pana “na suraṃ pivimha,",
  "anya-e0804n:1339_1": "na suraṃ pivimhā’ti āhaṃsu,",
  "anya-e0804n:1339_2": "tato paṭṭhāya asurā nāma jātā”ti vuttaṃ.",
  "anya-e0804n:1340_0": "Imāni tadabhidhānāni –",
  "anya-e0804n:1341_0": "Asuro pubbadevo ca, dānavo devatāri tu;",
  "anya-e0804n:1342_0": "Nāmāni asurānanti, imāni niddise vidū.",
  "anya-e0804n:1343_0": "Pāko iti tu yaṃ nāmaṃ, ekassa asurassa tu;",
  "anya-e0804n:1344_0": "Paṇṇattītipi ekacce, garavo pana abravuṃ.",
  "anya-e0804n:1345_0": "Kura sadde akkose ca. Kurati. Kuraro, kurarī. Kummo, kummī.",
  "anya-e0804n:1346_0": "Khura chedane vilekhane ca. Khurati. Khuro.",
  "anya-e0804n:1347_0": "Mura saṃveṭhane. Murati. Muro, moro.",
  "anya-e0804n:1348_0": "Ghura abhimatta saddesu. Ghurati. Ghoro.",
  "anya-e0804n:1349_0": "Pura aggagamane.",
  "anya-e0804n:1349_1": "Aggagamanaṃ nāma padhānagamanaṃ,",
  "anya-e0804n:1349_2": "paṭhamameva gamanaṃ vā. Purati. Puraṃ, purī.",
  "anya-e0804n:1349_3": "Avāpurati.",
  "anya-e0804n:1349_4": "Avāpuretaṃ amatassa dvāraṃ.",
  "anya-e0804n:1349_5": "Avāpuraṇaṃ ādāya gacchati.",
  "anya-e0804n:1350_0": "Tattha puranti rājadhānī.",
  "anya-e0804n:1350_1": "Tathā hi “nagaraṃ puraṃ purī rājadhānī”ti ete pariyāyā.",
  "anya-e0804n:1350_2": "“Eso āḷāriko poso,",
  "anya-e0804n:1350_3": "kumārī puramantare”tiādīsu pana gehaṃ “pura”nti vuccati.",
  "anya-e0804n:1350_4": "Padhānatāya purato purato gamanena gantabbanti puraṃ,",
  "anya-e0804n:1350_5": "rājadhānī ceva gehañca.",
  "anya-e0804n:1350_6": "Avāpuraṇanti avāpuranti vivaranti dvāraṃ etenāti avāpuraṇaṃ,",
  "anya-e0804n:1350_7": "yaṃ “kuñcikā”tipi “tāḷo”tipi vuccati.",
  "anya-e0804n:1350_8": "Avāpuratītiādīsu ava āiccubho upasaggāti daṭṭhabbā.",
  "anya-e0804n:1351_0": "Phara pharaṇe.",
  "anya-e0804n:1351_1": "Pharaṇaṃ nāma byāpanaṃ gamanaṃ vā.",
  "anya-e0804n:1351_2": "Samaṃ pharati sītena.",
  "anya-e0804n:1351_3": "Āhāratthaṃ pharati. Pharaṇaṃ.",
  "anya-e0804n:1352_0": "Gara uggame. Garati. Garu.",
  "anya-e0804n:1353_0": "Garūti mātāpitādayo gāravayuttapuggalā.",
  "anya-e0804n:1353_1": "Te hi garanti uggacchanti uggatā pākaṭā hontīti garūti vuccanti.",
  "anya-e0804n:1353_2": "Apica pāsāṇacchattaṃ viya bhāriyaṭṭhena garūti vuccanti.",
  "anya-e0804n:1353_3": "Garusaddo “idamāsanaṃ atra bhavaṃ nisīdatu,",
  "anya-e0804n:1353_4": "bhavañhi me aññataro garūna”nti ettha mātāpitūsu dissati.",
  "anya-e0804n:1353_5": "“Sanarāmaralokagaru”nti ettha sabbalokācariye sabbaññumhi.",
  "anya-e0804n:1353_6": "Apica garusaddo aññesvatthesupi dissati.",
  "anya-e0804n:1353_7": "Sabbametaṃ ekato katvā atridaṃ vuccati –",
  "anya-e0804n:1354_0": "Mātāpitācariyesu, dujjare alahumhi ca;",
  "anya-e0804n:1355_0": "Mahante cuggate ceva, nichekādikaresu ca;",
  "anya-e0804n:1356_0": "Tathā vaṇṇavisesesu, garusaddo pavattati.",
  "anya-e0804n:1357_0": "Keci panācariyā “garu garū”ti ca dvidhā gahetvā bhāriyavācakatte garusaddo ṭhito.",
  "anya-e0804n:1357_1": "Ācariyavācakatte pana gurusaddoti vadanti,",
  "anya-e0804n:1357_2": "taṃ na gahetabbaṃ.",
  "anya-e0804n:1357_3": "Pāḷivisaye hi sabbesampi yathāvuttānaṃ atthānaṃ vācakatte garusaddoyeva icchitabbo,",
  "anya-e0804n:1357_4": "akārassa ākārabhāve “gārava”nti savuddhikassa taddhitantapadassa dassanato.",
  "anya-e0804n:1357_5": "Sakkaṭabhāsāvisaye pana gurusaddoyeva icchitabbo,",
  "anya-e0804n:1357_6": "ukārassa vuddhibhāve aññathā taddhitantapadassa dassanato.",
  "anya-e0804n:1358_0": "Mara pāṇacāge. Marati. Mattuṃ. Maritvā.",
  "anya-e0804n:1358_1": "Hetukattari “puriso purisaṃ māreti, mārayati.",
  "anya-e0804n:1358_2": "Puriso purisena purisaṃ mārāpeti,",
  "anya-e0804n:1358_3": "mārāpayati.",
  "anya-e0804n:1358_4": "Puriso purisaṃ māretuṃ māretvā” iccādīni rūpāni. Macco. Maru. Maraṇaṃ, maccu. Maṭṭu. Māro.",
  "anya-e0804n:1359_0": "Tattha mattunti marituṃ.",
  "anya-e0804n:1359_1": "Tathā hi alīnasattujātake “yo mattumicche pituno pamokkhā”ti pāḷi dissati.",
  "anya-e0804n:1359_2": "Maccoti maritabbasabhāvatāya “macco”ti laddhanāmo satto.",
  "anya-e0804n:1359_3": "Marūti dīghāyukopi samāno maraṇasīloti maru, devo.",
  "anya-e0804n:1359_4": "Maraṇanti cuti.",
  "anya-e0804n:1360_0": "Maraṇaṃ antako maccu, hindaṃ kālo ca maṭṭu ca;",
  "anya-e0804n:1361_0": "Nikkhepo cuti cetāni, nāmāni maraṇassa ve.",
  "anya-e0804n:1362_0": "Māroti sattānaṃ kusalaṃ māretīti māro, kāmadevo.",
  "anya-e0804n:1363_0": "Imānissa nāmāni –",
  "anya-e0804n:1364_0": "Māro namuci kaṇho ca, vasavatti pajāpati;",
  "anya-e0804n:1365_0": "Pamattabandhu maddano, pāpimā dabbakopi ca;",
  "anya-e0804n:1366_0": "Kandappo ca ratipati, kāmo ca kusumāyudho.",
  "anya-e0804n:1367_0": "Aññe aññānipi nāmāni vadanti,",
  "anya-e0804n:1367_1": "tāni sāsanānulomāni na hontīti idha na dassitāni.",
  "anya-e0804n:1367_2": "Aṭṭhakathāsu pana “māro, namuci, kaṇho,",
  "anya-e0804n:1367_3": "pamattabandhū”ti cattārova nāmāni āgatāni.",
  "anya-e0804n:1368_0": "Ettha ca māroti devaputtamārena saddhiṃ pañca mārā kilesamāro khandhamāro abhisaṅkhāramāro maccumāro devaputtamāroti.",
  "anya-e0804n:1369_0": "Dhara avatthāne. Dharati.",
  "anya-e0804n:1370_0": "Bhara posane. Bharati. Bharito, bhattā.",
  "anya-e0804n:1371_0": "Thara santharaṇe. Tharati, santharati. Santharaṇaṃ.",
  "anya-e0804n:1372_0": "Dara vidāraṇe. Bhūmiṃ darati. Kudālo.",
  "anya-e0804n:1373_0": "Dara dāhe. Kāyo darati. Daro, daratho.",
  "anya-e0804n:1374_0": "Tira adhogatiyaṃ. Tirati. Tiracchāno, tiracchā vā.",
  "anya-e0804n:1375_0": "Ara gatiyaṃ. Arati. Atthaṃ, attho, utu.",
  "anya-e0804n:1376_0": "Ettha atthaṃ vuccati nibbānaṃ. Taṃ taṃ sattakiccaṃ arati vattetīti utu.",
  "anya-e0804n:1377_0": "Rakārantadhāturūpāni.",
  "anya-e0804n:1378_0": "Lakārantadhātu",
  "anya-e0804n:1379_0": "Lā ādāne. Lāti. Lānaṃ, garuḷo, sīhaḷo, rāhulo, kusalaṃ, bālo, mahallako, mahallikā.",
  "anya-e0804n:1380_0": "Tatra garuḷoti garuṃ lāti ādadāti gaṇhātīti garuḷo,",
  "anya-e0804n:1380_1": "yo “supaṇṇo,",
  "anya-e0804n:1380_2": "dijādhipo, nāgāri,",
  "anya-e0804n:1380_3": "karoṭī”ti ca vuccati.",
  "anya-e0804n:1380_4": "Sīhaḷoti sīhaṃ lāti ādadāti gaṇhātīti sīhaḷo,",
  "anya-e0804n:1380_5": "pubbapuriso.",
  "anya-e0804n:1380_6": "Tabbaṃse jātā etarahi sabbepi sīhaḷā nāma jātā.",
  "anya-e0804n:1381_0": "Rāhulotiādīsu pana rāhu viya lāti gaṇhātīti rāhulo, ko so?",
  "anya-e0804n:1381_1": "Sikkhākāmo āyasmā rāhulabhaddo buddhaputto.",
  "anya-e0804n:1381_2": "Tassa hi jātadivase suddhodanamahārājā “puttassa me tuṭṭhiṃ nivedethā”ti uyyāne kīḷantassa bodhisattassa sāsanaṃ pahiṇi.",
  "anya-e0804n:1381_3": "Bodhisatto taṃ sutvā “rāhu jāto bandhanaṃ jāta”nti āha.",
  "anya-e0804n:1381_4": "Puttassa hi jāyanaṃ rāhuggaho viya hoti.",
  "anya-e0804n:1381_5": "Taṇhākilissanatāpādanato bāḷhena ca saṅkhalikādibandhanena bandhaṃ viya hoti muccituṃ appadānatoti “rāhu jāto bandhanaṃ jāta”nti āha.",
  "anya-e0804n:1381_6": "Rājā “kiṃ me putto avacā”ti pucchitvā taṃ vacanaṃ sutvā “ito paṭṭhāya me nattā ‘rāhulo’ tveva hotū”ti āha,",
  "anya-e0804n:1381_7": "tato paṭṭhāya kumāro rāhulo nāma jāto.",
  "anya-e0804n:1382_0": "Mahāpadānasuttaṭīkāyañhi “rāhu jāto”ti ettha “rāhūti rāhuggaho”ti vuttaṃ,",
  "anya-e0804n:1382_1": "taṃ pana “rāhulo”ti vacanassatthaṃ pākaṭaṃ kātuṃ adhippāyatthavasena vuttaṃ.",
  "anya-e0804n:1382_2": "Na hi kevalo “rāhū”ti saddo “rāhuggaho”ti atthaṃ vadati,",
  "anya-e0804n:1382_3": "atha kho jātasaddasambandhaṃ labhitvā vadati.",
  "anya-e0804n:1382_4": "Tathā hi “rāhu jāto”ti bodhisattena vuttavacanassa “rāhuggaho jāto”ti atthौ bhavati,",
  "anya-e0804n:1382_5": "tasmā suddhodanamahārājā “mama nattā rāhu viya lātīti rāhuloti vattabbo”ti cintetvā “rāhulotveva hotū”ti āhāti daṭṭhabbaṃ.",
  "anya-e0804n:1383_0": "Keci pana “rāhulo jāto bandhanaṃ jāta”nti paṭhanti,",
  "anya-e0804n:1383_1": "katthaci potthake ca likhanti,",
  "anya-e0804n:1383_2": "taṃ na sundaraṃ,",
  "anya-e0804n:1383_3": "atthassa ayuttito ṭīkāya ca saddhiṃvirocato.",
  "anya-e0804n:1383_4": "Na hi “rāhulo”ti kumārassa nāmaṃ paṭhamaṃ uppannaṃ,",
  "anya-e0804n:1383_5": "pacchāyeva pana uppannaṃ ayyakena dinnattā,",
  "anya-e0804n:1383_6": "tasmā tadā bodhisattena “rāhulo jāto”ti vattuṃ na yujjati.",
  "anya-e0804n:1383_7": "Yathā hi anabhisitte arājini puggale “mahārājā”ti vohāro nappavattati.",
  "anya-e0804n:1383_8": "Ṭīkāyañca “rāhūti rāhuggaho”ti vuttaṃ.",
  "anya-e0804n:1383_9": "Athāpi tesaṃ siyā “rāhulo jāto bandhanaṃ jāta”nti padassa vijjamānattā eva ṭīkāyaṃ “rāhuggaho”ti bhāvavasena",
  "anya-e0804n:1383_10": "lāsaddena samānattho ādānattho gahasaddo vuttoti evampi nupapajjati,",
  "anya-e0804n:1383_11": "“rāhulānaṃ jātaṃ bandhanaṃ jāta”nti pāṭhassa vattabbattā.",
  "anya-e0804n:1383_12": "Rāhuloti hi idaṃ padaṃ “sīhaḷo”ti padaṃ viya dabbavācakaṃ,",
  "anya-e0804n:1383_13": "na kadācipi bhāvavācakaṃ,",
  "anya-e0804n:1383_14": "tasmā “rāhulo jāto bandhanaṃ jāta”nti etaṃ ekaccehi duropitaṃ pāṭhaṃ aggahetvā “rāhu jāto bandhanaṃ jāta”nti ayameva pāṭho gahetabbo,",
  "anya-e0804n:1383_15": "sārato ca paccetabbo suparisuddhesu anekesu potthakesu diṭṭhattā,",
  "anya-e0804n:1383_16": "porāṇehi ca gambhīrasukhumañāṇehi ācariyapacāriyehi paṭhitattā.",
  "anya-e0804n:1384_0": "Ayaṃ panettha sādhippāyā atthappakāsanā –",
  "anya-e0804n:1384_1": "rāhu jātoti bodhisatto puttassa jātasāsanaṃ sutvā saṃvegappatto “idāni mama rāhu jāto”ti vadati,",
  "anya-e0804n:1384_2": "muccituṃ appadānavasena mama gahaṇatthaṃ rāhu uppannoti hi attho.",
  "anya-e0804n:1384_3": "Bandhanaṃ jātanti iminā “mama bandhanaṃ jāta”nti vadati.",
  "anya-e0804n:1384_4": "Tathā hi ṭīkāyaṃ vuttaṃ “rāhūti rāhuggaho”ti.",
  "anya-e0804n:1384_5": "Tattha rāhuggahoti gaṇhātīti gaho,",
  "anya-e0804n:1384_6": "rāhu eva gaho rāhuggaho,",
  "anya-e0804n:1384_7": "mama gāhako rāhu jātoti attho.",
  "anya-e0804n:1384_8": "Atha vā gahaṇaṃ gaho,",
  "anya-e0804n:1384_9": "rāhuno gaho rāhuggaho,",
  "anya-e0804n:1384_10": "rāhuggahaṇaṃ mama jātanti attho.",
  "anya-e0804n:1384_11": "Putto hi rāhusadiso.",
  "anya-e0804n:1384_12": "Pitā candasadiso puttarāhunā gahitattā.",
  "anya-e0804n:1385_0": "Ekacce pana “rāhulotveva hotū”ti imaṃ padesaṃ disvā “rāhu jāto”ti vutte iminā na sameti,",
  "anya-e0804n:1385_1": "“rāhulo jāto”ti vutteyeva pana sametīti maññamānā evaṃ pāṭhaṃ paṭhanti likhanti ca,",
  "anya-e0804n:1385_2": "tasmā so anupaparikkhitvā paṭhito duropito pāṭho na gahetabbo,",
  "anya-e0804n:1385_3": "yathāvutto porāṇako porāṇācariyehi abhimato pāṭhoyeva āyasmantehi gahetabbo atthassa yuttito,",
  "anya-e0804n:1385_4": "ṭīkāya ca saddhiṃ avirodhatoti.",
  "anya-e0804n:1386_0": "Tattha kusalanti kucchitānaṃ pāpadhammānaṃ sānato tanukaraṇato ñāṇaṃ kusaṃ nāma,",
  "anya-e0804n:1386_1": "tena kusena lātabbaṃ pavattetabbanti kusalaṃ.",
  "anya-e0804n:1386_2": "Bāloti diṭṭhadhammikasamparāyikasaṅkhāte dve anatthe devadattakokālikādayo viya lāti ādadātīti bālo.",
  "anya-e0804n:1386_3": "Imāni pana taṃnāmāni –",
  "anya-e0804n:1387_0": "Bālo avidvā añño ca, aññāṇī avicakkhaṇo;",
  "anya-e0804n:1388_0": "Apaṇḍito akusalo, dummedho kumati jaḷo.",
  "anya-e0804n:1389_0": "Eḷamūgo ca nippañño, dummedhī avidū mago;",
  "anya-e0804n:1390_0": "Aviññū andhabālo ca, duppañño ca aviddasu.",
  "anya-e0804n:1391_0": "Mahallakoti mahattaṃ lāti gaṇhātīti mahallako, jiṇṇapuriso. Imānissa nāmāni –",
  "anya-e0804n:1392_0": "Jiṇṇo mahallako vuddho, buddho vuḍḍho ca kattaro;",
  "anya-e0804n:1393_0": "Thero cāti ime saddā, jiṇṇapaññattiyo siyuṃ.",
  "anya-e0804n:1394_0": "Tathā hi –",
  "anya-e0804n:1395_0": "“Dure apassaṃ therova, cakkhuṃ yācitumāgato”;",
  "anya-e0804n:1396_0": "Evamādīsu daṭṭhabbo, therasaddo mahallake.",
  "anya-e0804n:1397_0": "Imāni pana nāmāni itthiyā itthiliṅgavasena vattabbāni –",
  "anya-e0804n:1398_0": "Jiṇṇā mahallikā vuddhī, buddhī vuḍḍhī ca kattarā;",
  "anya-e0804n:1399_0": "Therī cāti ime saddā, nāmaṃ jiṇṇāya itthiyā;",
  "anya-e0804n:1400_0": "Dala phala visaraṇe. Dalati. Phalati. Dalito rukkho. Phalito bhūmibhāgo.",
  "anya-e0804n:1401_0": "Ala bhūsane. Alati. Alaṅkāro, alaṅkato,",
  "anya-e0804n:1401_1": "alaṅkataṃ.",
  "anya-e0804n:1401_2": "“Sālaṅkānanayogepi,",
  "anya-e0804n:1401_3": "sālaṅkānanavajjitā”ti imissañhi kavīnaṃ kabbaracanāyaṃ alaṅkasaddo bhūsanavisesaṃ vadati.",
  "anya-e0804n:1401_4": "Keci panettha ala bhūsanapariyāpanavāranesūti dhātuṃ paṭhanti,",
  "anya-e0804n:1401_5": "“alatī”ti ca rūpaṃ icchanti.",
  "anya-e0804n:1401_6": "Mayaṃ pana aladhātussa pariyattinivāraṇatthavācakattaṃ na icchāma payogādassanato.",
  "anya-e0804n:1401_7": "Nipātabhūto pana alaṃsaddo pariyattinivāraṇatthavācako dissati “alametaṃ sabbaṃ.",
  "anya-e0804n:1401_8": "Alaṃ me tena rajjenā”tiādīsu.",
  "anya-e0804n:1402_0": "Mīla nimelane. Mīlati, nimīlati, ummīlati. Nimīlanaṃ.",
  "anya-e0804n:1403_0": "Bila patitthambhe. Bilati.",
  "anya-e0804n:1404_0": "Nīla vaṇṇe. Nīlavatthaṃ.",
  "anya-e0804n:1405_0": "Sīla samādhimhi. Sīlati. Sīlaṃ, sīlanaṃ.",
  "anya-e0804n:1406_0": "Ettha sīlanti sīlanaṭṭhena sīlaṃ.",
  "anya-e0804n:1406_1": "Vuttañhetaṃ visuddhimagge “sīlanti kenaṭṭhena sīlaṃ?",
  "anya-e0804n:1406_2": "Sīlanaṭṭhena sīlaṃ,",
  "anya-e0804n:1406_3": "kimidaṃ sīlanaṃ nāma?",
  "anya-e0804n:1406_4": "Samādhānaṃ vā kāyakammādīnaṃ susīlyavasena avippakiṇṇatāti attho.",
  "anya-e0804n:1406_5": "Upadhāraṇaṃ vā kusalānaṃ dhammānaṃ patiṭṭhānavasena ādhārabhāvoti attho.",
  "anya-e0804n:1406_6": "Etadeva hi ettha atthadvayaṃ saddalakkhaṇavidū anujānanti.",
  "anya-e0804n:1406_7": "Aññe pana ‘siraṭṭho sīlaṭṭho,",
  "anya-e0804n:1406_8": "sītalaṭṭho sīlaṭṭho’ti evamādinā nayenettha atthaṃ vaṇṇentī”ti.",
  "anya-e0804n:1406_9": "Tattha “atthadvayaṃ saddalakkhaṇa vidū anujānantī”ti idaṃ “sīla samādhimhi sīla upadhāraṇe”ti dvigaṇikassa sīladhātussa atthe sandhāya vuttaṃ.",
  "anya-e0804n:1406_10": "Imassa hi curādigaṇaṃ pattassa upadhāraṇe “sīleti,",
  "anya-e0804n:1406_11": "sīlayatī”ti rūpāni bhavanti,",
  "anya-e0804n:1406_12": "upadhāretītipi tesaṃ attho.",
  "anya-e0804n:1406_13": "Idha pana bhūvādigaṇikattā samādhānatthe “sīlatī”ti rūpaṃ bhavati,",
  "anya-e0804n:1406_14": "samādhiyatīti tassa attho.",
  "anya-e0804n:1406_15": "Punapi ettha sotūnaṃ sukhaggahaṇatthaṃ nibbacanāni vuccante.",
  "anya-e0804n:1406_16": "Sīlati samādhiyati kāyakammādīnaṃ susīlyavasena na vippakiratīti sīlaṃ.",
  "anya-e0804n:1406_17": "Atha vā sīlanti samādahanti cittaṃ etenāti sīlaṃ.",
  "anya-e0804n:1406_18": "Imāni bhūvādigaṇikavasena nibbacanāni.",
  "anya-e0804n:1406_19": "Curādigaṇikavasena pana sīleti kusale dhamme upadhāreti patiṭṭhābhāvena bhuso dhāretīti sīlaṃ.",
  "anya-e0804n:1406_20": "Sīlenti vā etena kusale dhamme upadhārenti bhuso dhārenti sādhavoti sīlanti nibbacanāni.",
  "anya-e0804n:1407_0": "Kila bandhe. Kilati. Kilaṃ.",
  "anya-e0804n:1408_0": "Kūla āvaraṇe. Kulati. Kūlaṃ.",
  "anya-e0804n:1408_1": "Vahe rukkhe pakūlaje.",
  "anya-e0804n:1408_2": "Kūlaṃ bandhati.",
  "anya-e0804n:1408_3": "Nadīkūle vasāmahaṃ.",
  "anya-e0804n:1408_4": "Kūlati āvarati udakaṃ bahi nikkhamituṃ na detīti kūlaṃ.",
  "anya-e0804n:1409_0": "Sūla rujāyaṃ. Sūlati. Sūlaṃ. Kaṇṇasūlaṃ na janeti.",
  "anya-e0804n:1410_0": "Tūla nikkarīse.",
  "anya-e0804n:1410_1": "Nikkarīsaṃ nāma karīsamattenapi aminetabbato lahubhāvoyeva. Tūlati.",
  "anya-e0804n:1410_2": "Tūlaṃ bhaṭṭhaṃva māluto.",
  "anya-e0804n:1411_0": "Pula saṅghāte. Pulati. Pañcapuli.",
  "anya-e0804n:1412_0": "Mūla patiṭṭhāyaṃ mūlati. Mūlaṃ.",
  "anya-e0804n:1412_1": "Mūlasaddo “mūlāni uddhareyya antamaso ussīranāḷimattānipī”tiādīsu mūlamūle dissati.",
  "anya-e0804n:1412_2": "“Lobho akusalamūla”ntiādīsu asādhāraṇahetumhi.",
  "anya-e0804n:1412_3": "“Yāvamajjhanhike kāle chāyā pharati,",
  "anya-e0804n:1412_4": "nivāte paṇṇāni patanti,",
  "anya-e0804n:1412_5": "ettāvatā rukkhamūla”ntiādīsu samīpe.",
  "anya-e0804n:1412_6": "Atridaṃ vuccati –",
  "anya-e0804n:1413_0": "Mūlamūle mūlasaddo, padissati tatheva ca;",
  "anya-e0804n:1414_0": "Asādhāraṇahetumhi, samīpamhi ca vattati.",
  "anya-e0804n:1415_0": "Phala nibbattiyaṃ.",
  "anya-e0804n:1415_1": "Rukkho phalati.",
  "anya-e0804n:1415_2": "Rukkhaphalāni bhuñjantā.",
  "anya-e0804n:1415_3": "Mahapphalaṃ mahānisaṃsaṃ.",
  "anya-e0804n:1415_4": "Sotāpattiphalaṃ.",
  "anya-e0804n:1415_5": "Tattha phalanti mahānibbattikaṃ.",
  "anya-e0804n:1416_0": "Phala bhede. Phalati. Muddhā te phalatu sattadhā. Pādā phaliṃsu. Tattha phalatūti bhajjitu.",
  "anya-e0804n:1417_0": "Phala abyattasadde.",
  "anya-e0804n:1417_1": "Asanī phalati.",
  "anya-e0804n:1417_2": "Dveme bhikkhave asaniyā phalantiyā na santasanti.",
  "anya-e0804n:1417_3": "Phalantiyāti saddaṃ karontiyā.",
  "anya-e0804n:1418_0": "Culla hāvakaraṇe. Hāvakaraṇaṃ vilāsakaraṇaṃ. Cullati.",
  "anya-e0804n:1419_0": "Phulla vikasanabhedesu. Phullati. Phullaṃ. Phullito kiṃsuko. Suphullitamaravindavanaṃ.",
  "anya-e0804n:1420_0": "Asītihatthamubbedho, dīpaṅkaro mahāmuni;",
  "anya-e0804n:1421_0": "Sobhati dīparukkhova, sālarājāva phullito.",
  "anya-e0804n:1422_0": "Khaṇḍaphullapaṭisaṅkharaṇaṃ.",
  "anya-e0804n:1423_0": "Cilla seṭhille. Siṭhilabhāvo seṭhillaṃ. Cillati.",
  "anya-e0804n:1424_0": "Velu celu kelu khelu pelu belu selu sala tila gatiyaṃ. Velati. Celati. Kelati. Khelati. Pelati. Belati. Selati. Salati. Tilati. Celaṃ, belako.",
  "anya-e0804n:1424_1": "Ettha celanti vatthaṃ.",
  "anya-e0804n:1424_2": "Pelakoti saso.",
  "anya-e0804n:1425_0": "Khala calane. Khalati. Khalo. Khaloti dujjano asādhu asappuriso pāpajano.",
  "anya-e0804n:1426_0": "Khala sañcinane. Khalati. Khalaṃ.",
  "anya-e0804n:1426_1": "Khalanti vīhiṭṭhapanokāsabhūtaṃ bhūmimaṇḍalaṃ.",
  "anya-e0804n:1426_2": "Tañhi khalanti sañcinanti rāsiṃ karonti ettha dhaññānīti khalanti vuccati.",
  "anya-e0804n:1426_3": "“Khalaṃ sālaṃ pasuṃ khettaṃ,",
  "anya-e0804n:1426_4": "gantā cassa abhikkhaṇa”nti payogo.",
  "anya-e0804n:1427_0": "Gila ajjhoharaṇe. Gilati. Gilamakkhaṃ puriso na bujjhati.",
  "anya-e0804n:1428_0": "Gala adane. Galati. Galo. Galanti adanti ajjhoharanti etenāti galo. Galoti gīvā vuccati.",
  "anya-e0804n:1429_0": "Sala salla āsugatiyaṃ.",
  "anya-e0804n:1429_1": "Āsugati sīghagamanaṃ. Salati. Sallati. Sallaṃ.",
  "anya-e0804n:1429_2": "Ettha ca “sallaṃ usu saro sallo kaṇḍo tejano”ti pariyāyā ete.",
  "anya-e0804n:1430_0": "Khola gatipaṭighāte. Kholati.",
  "anya-e0804n:1431_0": "Gile pītikkhaye. Gilāyati. Gilāno, gelaññaṃ.",
  "anya-e0804n:1431_1": "Gilānoti akallako.",
  "anya-e0804n:1431_2": "Vinayepi hi vuttaṃ “nāhaṃ akallako”ti.",
  "anya-e0804n:1431_3": "Aṭṭhakathāyañca “nāhaṃ akallakoti nāhaṃ gilāno”ti vuttaṃ.",
  "anya-e0804n:1432_0": "Mile gattavināme. Milāyati. Milāyano, milāyanto, milāyamāno.",
  "anya-e0804n:1433_0": "Kele mamāyane. Mamāyanaṃ taṇhādiṭṭhivasena “mama ida”nti gahaṇaṃ. Kelāyati. Tvaṃ kaṃ kelāyati.",
  "anya-e0804n:1434_0": "Sala calane saṃvaraṇe ca,",
  "anya-e0804n:1434_1": "vala valla calane ca.",
  "anya-e0804n:1434_2": "Saṃvaraṇāpekkhāyaṃ cakāro. Salati. Kusalaṃ. Valati. Vallati. Vallūro.",
  "anya-e0804n:1435_0": "Tattha kusalanti kucchite pāpadhamme salayati calayati kampeti viddhaṃsetīti kusalaṃ.",
  "anya-e0804n:1435_1": "Kucchitaṃ apāyadvāraṃ salanti saṃvaranti pidahanti sādhavo etenāti kusalaṃ.",
  "anya-e0804n:1435_2": "Vallanti saṃvaranti rakkhanti ito kākasenādayo satte akhādanatthāyāti vallūro.",
  "anya-e0804n:1436_0": "Mala malla dhāraṇe. Malati. Malaṃ. Mallati. Mallo.",
  "anya-e0804n:1437_0": "Bhala bhalla paribhāsanahiṃsādānesu. Bhalati. Bhallati.",
  "anya-e0804n:1438_0": "Kala saṅkhyāne. Kalati. Kalā, kālo.",
  "anya-e0804n:1439_0": "Ettha kalāti soḷasabhāgādibhāgo.",
  "anya-e0804n:1439_1": "Kāloti “ettako atkkanto”tiādinā kalitabbo saṅkhātabboti kālo,",
  "anya-e0804n:1439_2": "pubbaṇhādisamayo.",
  "anya-e0804n:1440_0": "Kalla asadde. Asaddo. Nissaddo. Kallati.",
  "anya-e0804n:1441_0": "Jala dittiyaṃ. Jalati. Jalaṃ, jalanto, pajjalanto, jalamāno.",
  "anya-e0804n:1442_0": "Ko eti siriyā jalaṃ. Jalaṃva yasasā aṭṭhā, devadattoti me sutaṃ. Saddhammapajjoto jalito.",
  "anya-e0804n:1443_0": "Hula calane. Hulati. Halo.",
  "anya-e0804n:1443_1": "Haloti phālo,",
  "anya-e0804n:1443_2": "so hi holeti bhūmiṃ bhindanto mattikakhaṇḍaṃ cāletīti “halo”ti vuccati ukārassa akāraṃ katvā.",
  "anya-e0804n:1444_0": "Cala kampane. Calati. Calito, acalo. Mahanto bhūmicālo. Calanaṃ, cālo.",
  "anya-e0804n:1445_0": "Jala dhaññe. Jalati. Jalaṃ.",
  "anya-e0804n:1446_0": "Ṭala ṭula velambe. Ṭalati. Ṭulati.",
  "anya-e0804n:1447_0": "Thala ṭhāne. Thalati. Thalo.",
  "anya-e0804n:1447_1": "Thaloti nirudakappadeso.",
  "anya-e0804n:1447_2": "Pabbajjānibbānesupi taṃsadisattā tabbohāro.",
  "anya-e0804n:1447_3": "Yathā hi loke udakoghena anottharaṇaṭṭhānaṃ “thalo”ti vuccati,",
  "anya-e0804n:1447_4": "evaṃ kilesoghena anottharaṇīyattā pabbajjā nibbānañca “thalo”ti vuccati,",
  "anya-e0804n:1447_5": "“tiṇṇo pāraṅgato thale tiṭṭhati brāhmaṇo”ti hi vuttaṃ.",
  "anya-e0804n:1448_0": "Phāla vilekhane. Phālati bhūmiṃ vilekhati bhindatīti phālo.",
  "anya-e0804n:1449_0": "Nala ganthe. Nalati.",
  "anya-e0804n:1450_0": "Bala pāṇane. Iha pāṇanaṃ jīvanaṃ sasanañca. Balati. Balaṃ, bālo.",
  "anya-e0804n:1451_0": "Ettha balanti jīvitaṃ kappenti etenāti balaṃ,",
  "anya-e0804n:1451_1": "kāyabalabhogabalādikaṃ balaṃ.",
  "anya-e0804n:1451_2": "Atha vā balanti sammājīvanaṃ jīvanti etenāti balaṃ,",
  "anya-e0804n:1451_3": "saddhādikaṃ balaṃ.",
  "anya-e0804n:1451_4": "Āgamaṭṭhakathāyaṃ pana “assaddhiye na kampatīti saddhābala”ntiādi vuttaṃ,",
  "anya-e0804n:1451_5": "taṃ daḷhaṭṭhena balanti vattabbānaṃ saddhādīnaṃ akampanabhāvadassanatthaṃ vuttanti daṭṭhabbaṃ.",
  "anya-e0804n:1451_6": "Atha vā dhātūnaṃ atthātisayayogato assaddhiyādīnaṃ abhibhavanena saddhādibalānaṃ abhibhavanatthopi gahetabbo “abalā naṃ baliyantī”ti ettha viya.",
  "anya-e0804n:1451_7": "Bāloti balati assasati ceva passasati cāti bālo,",
  "anya-e0804n:1451_8": "assasitapassasitamattena jīvati,",
  "anya-e0804n:1451_9": "na seṭṭhena paññājīvitenāti vuttaṃ hoti.",
  "anya-e0804n:1451_10": "Tathā hi aṭṭhakathāyaṃ vuttaṃ “balantīti bālā,",
  "anya-e0804n:1451_11": "assasitapassasitamattena jīvanti,",
  "anya-e0804n:1451_12": "na paññājīvitenāti attho”ti.",
  "anya-e0804n:1451_13": "Paññājīvinoyeva hi jīvitaṃ seṭṭhaṃ nāma.",
  "anya-e0804n:1451_14": "Tenāha bhagavā “paññājīviṃ jīvitamāhu seṭṭha”nti.",
  "anya-e0804n:1452_0": "Pula mahatte. Pulati. Vipulaṃ.",
  "anya-e0804n:1453_0": "Kula saṅkhāne bandhumhi ca. Kolati. Kulaṃ, kolo.",
  "anya-e0804n:1454_0": "Sala gamane. Salati.",
  "anya-e0804n:1455_0": "Kila pītiya kīḷanesu. Pītassa bhāvo pītiyaṃ yathā dakkhiyaṃ. Kīḷanaṃ kīḷāyeva. Kilati.",
  "anya-e0804n:1456_0": "Ila kampane. Ilati. Elaṃ, elā.",
  "anya-e0804n:1456_1": "Ettha elaṃ vuccati doso.",
  "anya-e0804n:1456_2": "Kenaṭṭhena?",
  "anya-e0804n:1456_3": "Kampanaṭṭhena.",
  "anya-e0804n:1456_4": "Dosoti cettha aguṇo veditabbo,",
  "anya-e0804n:1456_5": "na paṭigho.",
  "anya-e0804n:1456_6": "“Nelaṅgo setapacchādo”ti idamettha nidassanaṃ.",
  "anya-e0804n:1457_0": "Apica elaṃ vuccati udakaṃ.",
  "anya-e0804n:1457_1": "Tathā hi “elambujaṃ kaṇṭakiṃ vārijaṃ yathā”ti imissā pāḷiyā atthaṃ niddisanto āyasmā sāriputto “elaṃ vuccati udaka”nti āha.",
  "anya-e0804n:1457_2": "Elāti lālā vuccati “elamūgo”ti ettha viya.",
  "anya-e0804n:1457_3": "Apica elāti kheḷo vuccati “sutvā nelapatiṃ vācaṃ,",
  "anya-e0804n:1457_4": "vāḷā panthā apakkamu”nti ettha viya.",
  "anya-e0804n:1457_5": "Ettha nelapatiṃ vācanti kheḷabindunipātavirahitaṃ vacananti attho.",
  "anya-e0804n:1457_6": "Lālākheḷavācakassa tu elāsaddassa aññaṃ pavattinimittaṃ pariyesitabbaṃ.",
  "anya-e0804n:1457_7": "Anekappavattinimittā hi saddā.",
  "anya-e0804n:1457_8": "Kiṃ vā aññena pavattinimittena,",
  "anya-e0804n:1457_9": "ila kampaneti evaṃ vuttaṃ kampanaṃ eva lālākheḷavācakassa elāsaddassa pavattinimittaṃ,",
  "anya-e0804n:1457_10": "tasmā ilanti jigucchitabbabhāvena kampenti hadayacalanaṃ pāpuṇanti janā etthāti elāti attho gahetabbo.",
  "anya-e0804n:1457_11": "Samānapavattinimittāyeva hi saddā lokasaṅketavasena nānāpadatthavācakāpi bhavanti.",
  "anya-e0804n:1457_12": "Taṃ yathā?",
  "anya-e0804n:1457_13": "Hinoti gacchatīti hetu,",
  "anya-e0804n:1457_14": "sappati gacchatīti sappo,",
  "anya-e0804n:1457_15": "gacchatīti goti.",
  "anya-e0804n:1457_16": "Tathā asamānappavattinimittāyeva samānapadatthavācakāpi bhavanti.",
  "anya-e0804n:1457_17": "Taṃ yathā?",
  "anya-e0804n:1457_18": "Rañcatīti rājā,",
  "anya-e0804n:1457_19": "bhūmiṃ pāletīti bhūmipālo,",
  "anya-e0804n:1457_20": "nare indatīti narindoti.",
  "anya-e0804n:1457_21": "Esa nayo sabbatthāpi vibhāvetabbo.",
  "anya-e0804n:1458_0": "Ila gatiyaṃ. Ilati.",
  "anya-e0804n:1459_0": "Hila hāvakaraṇe. Helati.",
  "anya-e0804n:1460_0": "Sila uñche. Silati.",
  "anya-e0804n:1461_0": "Tila sinehane. Tilati. Tilaṃ, telaṃ, tilo.",
  "anya-e0804n:1462_0": "Cila vasane. Cilati.",
  "anya-e0804n:1463_0": "Vala vilāsane. Valati.",
  "anya-e0804n:1464_0": "Pila gahaṇe. Pilati.",
  "anya-e0804n:1465_0": "Mila sinehane. Milati.",
  "anya-e0804n:1466_0": "Phula sañcale pharaṇe ca. Phulati.",
  "anya-e0804n:1467_0": "Lakārantadhāturūpāni.",
  "anya-e0804n:1468_0": "Vakārantadhātu",
  "anya-e0804n:1469_0": "Vā gatigandhanesu. Vāti. Vāto.",
  "anya-e0804n:1470_0": "Vī pajanakanti asanakhādana gatīsu.",
  "anya-e0804n:1470_1": "Pajanaṃ calanaṃ.",
  "anya-e0804n:1470_2": "Kanti abhiruci.",
  "anya-e0804n:1470_3": "Asanaṃ bhattaparibhogo.",
  "anya-e0804n:1470_4": "Khādanaṃ pūvādibhakkhanaṃ.",
  "anya-e0804n:1470_5": "Gati gamanaṃ. Veti.",
  "anya-e0804n:1471_0": "Ve tantasantāne. Vāyati. Tantavāyo.",
  "anya-e0804n:1472_0": "Ve sosane. Vāyati.",
  "anya-e0804n:1473_0": "Dhivu khivu nidassane. Dhevati. Khevati.",
  "anya-e0804n:1474_0": "Thivu dittiyaṃ. Thevati. Madhumadhukā thevanti.",
  "anya-e0804n:1475_0": "Jīva pāṇadhāraṇe. Jīvati. Jīvitaṃ, jīvo, jīvikā.",
  "anya-e0804n:1475_1": "Atthi no jīvikā deva,",
  "anya-e0804n:1475_2": "sā ca yādisakīdisā.",
  "anya-e0804n:1475_3": "Jīvitaṃ kappeti.",
  "anya-e0804n:1476_0": "Piva miva tiva niva thūliye. Pivati. Pivaro. Mivati. Tivati. Nivati.",
  "anya-e0804n:1477_0": "Ettha ca pivaroti kacchapo,",
  "anya-e0804n:1477_1": "yo koci vā thūlasarīro.",
  "anya-e0804n:1477_2": "Tathā hi “pivaro kacchape thūle”ti pubbācariyehi vuttaṃ.",
  "anya-e0804n:1478_0": "Ava pālane. Avati. Buddho mama avataṃ.",
  "anya-e0804n:1479_0": "Bhava gatiyaṃ. Savati.",
  "anya-e0804n:1480_0": "Kava vaṇṇe. Kavati.",
  "anya-e0804n:1481_0": "Khivu made. Khivati.",
  "anya-e0804n:1482_0": "Dhovu dhovane. Dhovati.",
  "anya-e0804n:1483_0": "Devu deva devane.",
  "anya-e0804n:1483_1": "Devati ādevati,",
  "anya-e0804n:1483_2": "paridevati, ādevo, paridevo, ādevanā,",
  "anya-e0804n:1483_3": "paridevanā,",
  "anya-e0804n:1483_4": "ādevitattaṃ,",
  "anya-e0804n:1483_5": "paridevitattaṃ.",
  "anya-e0804n:1484_0": "Sevu kevu khevu gevu gilevu mevu milevu secane. Sevati. Kevati. Khevati. Gevati. Gilevati.",
  "anya-e0804n:1484_1": "Mevati milevati.",
  "anya-e0804n:1485_0": "Devu plutagatiyaṃ. Plutagati pariplutagamanaṃ. Devati.",
  "anya-e0804n:1486_0": "Dhātu gatisuddhiyaṃ. Dhāvati, vidhāvati. Ādhāvati, paridhāvati. Dhāvako.",
  "anya-e0804n:1487_0": "Civu ādānasaṃvaresu. Civati.",
  "anya-e0804n:1488_0": "Cevi cetanātulye. Cevati.",
  "anya-e0804n:1489_0": "Vakārantadhāturūpāni.",
  "anya-e0804n:1490_0": "Sakārantadhātu",
  "anya-e0804n:1491_0": "Sā pāke. Sāti.",
  "anya-e0804n:1492_0": "Si sevāyaṃ. Sevati. Sevanā, sevako, sevito, sivo, sivaṃ.",
  "anya-e0804n:1493_0": "Nihīyati puriso nihīnasevī,",
  "anya-e0804n:1494_0": "Na ca hāyetha kadāci tulyasevī;",
  "anya-e0804n:1495_0": "Seṭṭhamupagamaṃ udeti khippaṃ,",
  "anya-e0804n:1496_0": "Tasmā attano uttaritaraṃ bhajetha;",
  "anya-e0804n:1497_0": "Si gatibuddhīsu. Seti, atiseti. Atisituṃ, atisitvā, setu.",
  "anya-e0804n:1498_0": "Sī saye. Sayo supanaṃ. Seti. Sayati. Senaṃ. Sayanaṃ.",
  "anya-e0804n:1499_0": "Su gatiyaṃ. Savati. Pasavati. Pasuto, suto.",
  "anya-e0804n:1500_0": "Ettha sutoti dūto,",
  "anya-e0804n:1500_1": "“vittiñhi maṃ vindati suta disvā”ti “devasuto ca mātalī”ti ca imāni tattha payogāni.",
  "anya-e0804n:1501_0": "Su savane. Savanaṃ sandanaṃ. Savati. Āsavo.",
  "anya-e0804n:1502_0": "Sū pasave. Pasavo jananaṃ. Savati, pasavati. Suttaṃ.",
  "anya-e0804n:1503_0": "Ettha pana suttanti atthe savati janetīti suttaṃ,",
  "anya-e0804n:1503_1": "tepiṭakaṃ buddhavacanaṃ,",
  "anya-e0804n:1503_2": "tadaññampi vā hatthisuttādi suttaṃ.",
  "anya-e0804n:1504_0": "Sū pāṇagabbhavimocanesu. Sūti. Pasūti. Pasūto.",
  "anya-e0804n:1505_0": "Su peraṇe. Suti.",
  "anya-e0804n:1506_0": "Se khaye. Sīyati. Ekārassīyādeso.",
  "anya-e0804n:1507_0": "Se pāke. Seti.",
  "anya-e0804n:1508_0": "Se gatiyaṃ. Seti. Setu.",
  "anya-e0804n:1509_0": "Hiṃsa hiṃsāyaṃ. Hiṃsati. Hiṃsako, hiṃsanā, hiṃsā.",
  "anya-e0804n:1510_0": "Issa issāyaṃ. Issati. Purisaparakkamassa devā na issanti. Issā, issāyanā.",
  "anya-e0804n:1511_0": "Namassa vandanānatiyaṃ.",
  "anya-e0804n:1511_1": "Vandanānati nāma vandanāsaṅkhātaṃ namanaṃ,",
  "anya-e0804n:1511_2": "sakammakoyevāyaṃ dhātu,",
  "anya-e0804n:1511_3": "na namudhātu viya sakammako ceva akammako ca.",
  "anya-e0804n:1511_4": "Namassati.",
  "anya-e0804n:1512_0": "Ghusa sadde. Ghusati, ghosati. Paṭighoso, nigghoso, vacīghoso.",
  "anya-e0804n:1513_0": "Cusa pāne. Cusati.",
  "anya-e0804n:1514_0": "Pusa buddhiyaṃ. Pusati. Poso. Sampīḷe mama posanaṃ. Posananti vaḍḍhanaṃ.",
  "anya-e0804n:1515_0": "Musa theyye. Thenanaṃ theyyaṃ corikā. Musati. Duddikkho cakkhumusano. Musalo.",
  "anya-e0804n:1516_0": "Pusa pasave. Pusati.",
  "anya-e0804n:1517_0": "Vāsi bhūsa alaṅkāre. Vāsati. Bhūsati, vibhūsati. Bhūsanaṃ, vibhūsanaṃ.",
  "anya-e0804n:1518_0": "Usa rujāyaṃ. Usati.",
  "anya-e0804n:1519_0": "Isa ucche. Esati. Isi.",
  "anya-e0804n:1520_0": "Ettha pana sīlādayo guṇe esantīti isayo,",
  "anya-e0804n:1520_1": "buddhādayo ariyā tāpasapabbajjāya ca pabbajitā narā.",
  "anya-e0804n:1520_2": "“Isi tāpaso jaṭilo jaṭī jaṭādharo”ti ete tāpasapariyāyā.",
  "anya-e0804n:1521_0": "Kasa vilekhane. Kasati, kassati. Kassako, ākāso.",
  "anya-e0804n:1522_0": "Ettha kassakoti kasikārako.",
  "anya-e0804n:1522_1": "Ākāsoti nabhaṃ.",
  "anya-e0804n:1522_2": "Tañhi na kassatīti ākāso.",
  "anya-e0804n:1522_3": "Kasituṃ vilekhituṃ na sakkāti attho.",
  "anya-e0804n:1522_4": "Imāni tadabhidhānāni –",
  "anya-e0804n:1523_0": "Ākāso ambaraṃ abbhaṃ, antalikkha’maghaṃ nabhaṃ;",
  "anya-e0804n:1524_0": "Vehāso gaganaṃ devo, kha’mādiccapathopi ca.",
  "anya-e0804n:1525_0": "Tārāpatho ca nakkhatta-patho ravipathopi ca;",
  "anya-e0804n:1526_0": "Vehāyasaṃ vāyupatho, apatho anilañjasaṃ.",
  "anya-e0804n:1527_0": "Kasa sisa jasa jhasa vasa masa disa jusa yusa hiṃsatthā. Kasati. Sisati. Jasati. Jhasati. Vasati. Masati. Masako. Omasati,",
  "anya-e0804n:1527_1": "omasavādo. Disati. Jusati. Yūsati.",
  "anya-e0804n:1528_0": "Tattha omasatīti vijjhati. Omasavādoti paresaṃ sūciyā viya vijjhanavādo. Masakoti makaso.",
  "anya-e0804n:1529_0": "Bhassa bhassane.",
  "anya-e0804n:1529_1": "Bhassanti kathanaṃ vuccati “āvāso gocaro bhassaṃ.",
  "anya-e0804n:1529_2": "Bhassakāraka”ntiādīsu viya. Bhassati. Bhaṭṭhaṃ.",
  "anya-e0804n:1529_3": "Bhaṭṭhanti bhāsitaṃ,",
  "anya-e0804n:1529_4": "vacananti attho.",
  "anya-e0804n:1529_5": "Ettha pana –",
  "anya-e0804n:1530_0": "“Subhāsitā atthavatī, gāthāyo te mahāmuni;",
  "anya-e0804n:1531_0": "Nijjhattomhi subhaṭṭhena, tvañca me saraṇaṃ bhavā”ti",
  "anya-e0804n:1532_0": "Pāḷi nidassanaṃ.",
  "anya-e0804n:1532_1": "Tattha nijjhattoti nijjhāpito dhammojapaññāya paññattigato amhi.",
  "anya-e0804n:1532_2": "Subhaṭṭhenāti subhāsitena.",
  "anya-e0804n:1533_0": "Jisu nisu visu misu vassa secane. Jesati. Nesati. Vesati. Mesati. Devo vassati.",
  "anya-e0804n:1534_0": "Marisu sahane ca. Cakāro secanāpekkhako. Marisati.",
  "anya-e0804n:1535_0": "Pusa posane. Posati. Poso.",
  "anya-e0804n:1535_1": "Kammacittautuāhiārehi posiyatīti poso.",
  "anya-e0804n:1535_2": "“Aññepi devo posetī”ti dassanato pana curādigaṇepi imaṃ dhātuṃ vakkhāma.",
  "anya-e0804n:1536_0": "Pisu silisu pusu palusu usu upadāhe. Pesati. Silesati. Sileso. Posati. Palosati. Osati. Usu.",
  "anya-e0804n:1537_0": "Ghasu saṃharise. Saṃhariso saṅghaṭṭanaṃ. Ghassati.",
  "anya-e0804n:1538_0": "Hasu āliṅge. Āliṅgo upagūhanaṃ. Hassati.",
  "anya-e0804n:1539_0": "Hasa hasane. Hasati.",
  "anya-e0804n:1539_1": "Assā hasanti,",
  "anya-e0804n:1539_2": "ājānīyā hasanti, pahasati, uhasati.",
  "anya-e0804n:1539_3": "Kārite “hāseti”iccādi,",
  "anya-e0804n:1539_4": "uhasiyamāno, hāso, pahāso, hasanaṃ,",
  "anya-e0804n:1539_5": "pahasanaṃ, hasitaṃ.",
  "anya-e0804n:1539_6": "Hakāralopena mandahasanaṃ “sita”nti vuccati “sitaṃ pātvākāsī”tiādīsu.",
  "anya-e0804n:1540_0": "Tattha uhasatīti avahasati.",
  "anya-e0804n:1540_1": "Udasiyamānoti avahasiyamāno.",
  "anya-e0804n:1540_2": "Tatrāyaṃ pāḷi “idha bhikkhuṃ araññagataṃ vā rukkhamūlagataṃ vā suññāgāragataṃ vā mātugāmo upasaṅkamitvā",
  "anya-e0804n:1540_3": "uhasati” iti ca “so mātugāmena uhasiyamāno” iti ca.",
  "anya-e0804n:1540_4": "Hāsoti hasanaṃ vā somanassaṃ vā “hāso me upapajjathā”tiādīsu viya.",
  "anya-e0804n:1541_0": "Tusa hasa hisa rasa sadde. Tusati, hasati, hisati, rasati, rasitaṃ.",
  "anya-e0804n:1541_1": "Atrāyaṃ pāḷi “bheriyo sabbā vajjantu,",
  "anya-e0804n:1541_2": "vīṇā sabbā rasantu tā” iti.",
  "anya-e0804n:1542_0": "Rasa assādane. Rasati. Raso.",
  "anya-e0804n:1543_0": "Rasa assādasinehesu. Rasati. Raso.",
  "anya-e0804n:1544_0": "Rasa hāniyaṃ. Rasati. Rasanaṃ, raso.",
  "anya-e0804n:1545_0": "Atrāyaṃ pāḷi –",
  "anya-e0804n:1546_0": "“Naheva ṭhita nā’sīnaṃ, na sayānaṃ na paddhaguṃ;",
  "anya-e0804n:1547_0": "Yāva byāti nimīsati, tatrāpi rasatibbayo”ti.",
  "anya-e0804n:1548_0": "Tattha rasatibbayoti so so vayo rasati parihāyati, na vaḍḍhatīti attho.",
  "anya-e0804n:1549_0": "Lasa silesanakīḷanesu. Lasati. Lāso.",
  "anya-e0804n:1549_1": "Lasī ca te nippalitā.",
  "anya-e0804n:1549_2": "Lasi vuccati matthaluṅgaṃ.",
  "anya-e0804n:1549_3": "Nippalitāti nikkhantā.",
  "anya-e0804n:1550_0": "Nisa samādhimhi. Samādhi samādhānaṃ cittekaggatā. Nesati.",
  "anya-e0804n:1551_0": "Misa masa sadde rose ca. Mesati. Masati. Meso. Masako.",
  "anya-e0804n:1552_0": "Pisi pesu gatiyaṃ. Pisati. Pesati.",
  "anya-e0804n:1553_0": "Sasu hiṃsāyaṃ. Sasati. Satthaṃ. Satthaṃ vuccati asi.",
  "anya-e0804n:1554_0": "Saṃsa thutiyañca.",
  "anya-e0804n:1554_1": "Cakāro hiṃsāpekkhāya. Saṃsati,",
  "anya-e0804n:1554_2": "pasaṃsati. Pasaṃsā,",
  "anya-e0804n:1554_3": "pasaṃsanā.",
  "anya-e0804n:1554_4": "Pasattho bhagavā.",
  "anya-e0804n:1554_5": "Pasaṃsamāno,",
  "anya-e0804n:1554_6": "pasaṃsito,",
  "anya-e0804n:1554_7": "pasaṃsako,",
  "anya-e0804n:1554_8": "pasaṃsitabbo,",
  "anya-e0804n:1554_9": "pasaṃsanīyo, pāsaṃso,",
  "anya-e0804n:1554_10": "pasaṃsitvā iccādīni.",
  "anya-e0804n:1555_0": "Disa pekkhane.",
  "anya-e0804n:1555_1": "Etissā pana nānārūpāni bhavanti –",
  "anya-e0804n:1555_2": "“dissati padissati” iccādi akammakaṃ.",
  "anya-e0804n:1555_3": "“Passati dakkhati”iccādi sakammakaṃ.",
  "anya-e0804n:1556_0": "Dissatu, passatu, dakkhatu. Disseyya, passeyya,",
  "anya-e0804n:1556_1": "dakkheyya. Disse, passe, dakkhe. Dissa, passa, dakkha. Adissā, apassā.",
  "anya-e0804n:1556_2": "Addā sīdantare nage. Addakkhā,",
  "anya-e0804n:1556_3": "addakkhuṃ, adassuṃ. Adassi, apassi, adakkhi.",
  "anya-e0804n:1557_0": "Dassissati,",
  "anya-e0804n:1557_1": "passissati,",
  "anya-e0804n:1557_2": "dakkhissati.",
  "anya-e0804n:1557_3": "Adassissā,",
  "anya-e0804n:1557_4": "apassissā,",
  "anya-e0804n:1557_5": "dakkhissā.",
  "anya-e0804n:1557_6": "Evaṃ vattamānapañcamiyādivasena vitthāretabbāni.",
  "anya-e0804n:1557_7": "Kārite “dasseti dassayatī”ti rūpāni.",
  "anya-e0804n:1557_8": "Kamme “passiyati” iccādīni.",
  "anya-e0804n:1558_0": "Disā. Passo. Passaṃ. Passitā. Dassetā. Dassanaṃ.",
  "anya-e0804n:1558_1": "Vipassanā,",
  "anya-e0804n:1558_2": "ñāṇadassananti nāmikapadāni.",
  "anya-e0804n:1558_3": "Tadatthe pana tumatthe ca “dakkhitāye”ti rūpaṃ.",
  "anya-e0804n:1558_4": "“Āgatāmha imaṃ dhammasamayaṃ,",
  "anya-e0804n:1558_5": "dakkhitāye aparājitasaṅgha”nti hi pāḷi.",
  "anya-e0804n:1558_6": "Imasmiṃ pana pāḷippadese “dakkhitāye”ti idaṃ tadatthe tumatthe vā catutthiyā rūpaṃ.",
  "anya-e0804n:1558_7": "Tathā hi dakkhitāyeti imassa dassanatthāyāti vā passitunti vā attho yojetabbo.",
  "anya-e0804n:1558_8": "Disātiādīsu pana puratthimādibhedāpi disāti vuccati. Yathāha –",
  "anya-e0804n:1559_0": "“Disā catasso vidisā catasso,",
  "anya-e0804n:1560_0": "Uddhaṃ adho dasa disatā imāyo;",
  "anya-e0804n:1561_0": "Katamaṃ disaṃ tiṭṭhati nāgarājā,",
  "anya-e0804n:1562_0": "Yamaddasā supine chabbisāṇa”nti.",
  "anya-e0804n:1563_0": "Mātāpitādayopi. Yathāha –",
  "anya-e0804n:1564_0": "“Mātāpitā disā pubbā, ācariyā dakkhiṇā disā;",
  "anya-e0804n:1565_0": "Puttadārā disā pacchā, mittāmaccā ca uttarā;",
  "anya-e0804n:1566_0": "Dāsakammakarā heṭṭhā, uddhaṃ samaṇabrāhmaṇā;",
  "anya-e0804n:1567_0": "Etā disā namasseyya, alamatto kule gihī”ti;",
  "anya-e0804n:1568_0": "Paccayadāyakāpi. Yathāha – “agārino annadapānavatthadā, avhāyikā nampi disaṃ vadantī”ti.",
  "anya-e0804n:1569_0": "Nibbānampi. Yathāha –",
  "anya-e0804n:1570_0": "“Etādisā paramā setaketu,",
  "anya-e0804n:1571_0": "Yaṃ patvā niddukkhā sukhino bhavantī”ti;",
  "anya-e0804n:1572_0": "Evaṃ disāsaddena vuccamānaṃ attharūpaṃ ñatvā idānissa nibbacanamevaṃ daṭṭhabbaṃ.",
  "anya-e0804n:1572_1": "Dissati candāvaṭṭanādivasena “ayaṃ purimā ayaṃ pacchimā”tiādinā nānappakārato paññāyatīti disā,",
  "anya-e0804n:1572_2": "puratthimadisādayo.",
  "anya-e0804n:1572_3": "Tathā “ime amhākaṃ garuṭṭhāna’ntiādinā passitabbāti disā,",
  "anya-e0804n:1572_4": "mātāpitādayo.",
  "anya-e0804n:1572_5": "Dissanti sakāya puññakriyāya ime dāyakāti paññāyantīti disā,",
  "anya-e0804n:1572_6": "paccayadāyakā.",
  "anya-e0804n:1572_7": "Dissati uppādavayābhāvena niccadhammattā sabbakālampi vijjatīti disā, nibbānaṃ.",
  "anya-e0804n:1572_8": "Passoti kāraṇākāraṇaṃ passatīti passo.",
  "anya-e0804n:1572_9": "Evaṃ passatīti passaṃ.",
  "anya-e0804n:1572_10": "Atrāyaṃ pāḷi –",
  "anya-e0804n:1573_0": "“Passati passo passantaṃ, apassantampi passati;",
  "anya-e0804n:1574_0": "Apassanto apassantaṃ, passantampi na passatī”ti.",
  "anya-e0804n:1575_0": "Passatīti passitā.",
  "anya-e0804n:1575_1": "Dassetīti dassitā.",
  "anya-e0804n:1575_2": "Dassananti dassanakriyā.",
  "anya-e0804n:1575_3": "Apica dassananti cakkhuviññāṇaṃ.",
  "anya-e0804n:1575_4": "Tañhi rūpārammaṇaṃ passatīti dassananti vuccati.",
  "anya-e0804n:1575_5": "Tathā “dassanena pahātabbā dhammā”ti vacanato dassanaṃ nāma sotāpattimaggo.",
  "anya-e0804n:1575_6": "Kasmā sotāpattimaggo dassanaṃ?",
  "anya-e0804n:1575_7": "Paṭhamaṃ nibbānadassanato.",
  "anya-e0804n:1575_8": "Nanu gotrabhū paṭhamataraṃ passatīti?",
  "anya-e0804n:1575_9": "No na passati,",
  "anya-e0804n:1575_10": "disvā kattabbakiccaṃ pana na karoti saṃyojanānaṃ appahānato,",
  "anya-e0804n:1575_11": "tasmā “passatī”ti na vattabbo.",
  "anya-e0804n:1575_12": "Yattha katthaci rājānaṃ disvāpi paṇṇākāraṃ datvā kiccanipphattiyā adiṭṭhattā ajjāpi rājānaṃ na passāmīti vadanto gāmavāsī nidassanaṃ.",
  "anya-e0804n:1576_0": "Vipassanāti aniccādivasena khandhānaṃ vipassanakaṃ ñāṇaṃ.",
  "anya-e0804n:1576_1": "Ñāṇadassananti dibbacakkhupi vipassanāpi maggopi phalampi paccavekkhaṇañāṇampi sabbaññutaññāṇampi vuccati.",
  "anya-e0804n:1576_2": "“Appamatto samāno ñāṇadassanaṃ ārādhetī”ti ettha hi dibbacakkhu ñāṇadassanaṃ nāma.",
  "anya-e0804n:1576_3": "“Ñāṇadassanāya cittaṃ abhinīharati abhininnāmetī”ti ettha vipassanāñāṇaṃ.",
  "anya-e0804n:1576_4": "“Abhabbā te ñāṇadassanāya anuttarāya sambodhāyā”ti ettha maggo,",
  "anya-e0804n:1576_5": "“ayamañño uttarimanussadhammo alamariyañāṇadassanaviseso adhigato phāsuvihāro”ti ettha phalañāṇaṃ.",
  "anya-e0804n:1576_6": "“Ñāṇañca pana me dassanaṃ udapādi,",
  "anya-e0804n:1576_7": "akuppā me cetovimutti,",
  "anya-e0804n:1576_8": "ayamantimā jāti,",
  "anya-e0804n:1576_9": "natthi dāni punabbhavo”ti ettha paccavekkhaṇañāṇaṃ.",
  "anya-e0804n:1576_10": "“Ñāṇañca pana me dassanaṃ udapādi sattāhakālaṅkato āḷāro kālāmo”ti ettha sabbaññutaññāṇaṃ.",
  "anya-e0804n:1576_11": "Etthetaṃ bhavati –",
  "anya-e0804n:1577_0": "“Dibbacakkhupi maggopi, phalañcāpi vipassanā;",
  "anya-e0804n:1578_0": "Paccavekkhaṇañāṇampi, ñāṇaṃ sabbaññutāpi ca;",
  "anya-e0804n:1579_0": "Ñāṇadassanasaddena, ime atthā pavuccare”ti.",
  "anya-e0804n:1580_0": "Daṃsa daṃsane. Daṃsati, vidaṃsati. Danto. Kārite ālokaṃ vidaṃseti.",
  "anya-e0804n:1581_0": "Esa buddhiyaṃ. Esati.",
  "anya-e0804n:1582_0": "Saṃsa kathane. Saṃsati. Yo me saṃse mahānāgaṃ.",
  "anya-e0804n:1583_0": "Kilisa bādhane. Kilisati. Kileso.",
  "anya-e0804n:1584_0": "Ettha bādhanaṭṭhena rāgādayopi “kilesā”ti vuccanti dukkhampi. Etesu dukkhavasena –",
  "anya-e0804n:1585_0": "“Idañca paccayaṃ laddhā, pubbe kilesamattano;",
  "anya-e0804n:1586_0": "Ānandiyaṃ vicariṃsu, ramaṇīye giribbaje”ti",
  "anya-e0804n:1587_0": "Payogo veditabbo. Divādigaṇaṃ pana pattassa “kilissatī”ti rūpaṃ.",
  "anya-e0804n:1588_0": "Vasa sinehane. Vasati. Vasā.",
  "anya-e0804n:1589_0": "Ettha ca vasā nāma vilīnasineho.",
  "anya-e0804n:1589_1": "Sā vaṇṇato nāḷikeratelavaṇṇā.",
  "anya-e0804n:1589_2": "Ācāme āsittatelavaṇṇātipi vattuṃ vaṭṭati.",
  "anya-e0804n:1590_0": "Īsa hiṃsāgatidassanesu. Īsati. Īso.",
  "anya-e0804n:1591_0": "Bhāsabyattāyaṃ vācāyaṃ. Bhāsati. Bhāsā, bhāsitaṃ, bhātā. Paribhāsati. Paribhāsā, paribhāsako.",
  "anya-e0804n:1592_0": "Tatra bhāsanti atthaṃ etāyāti bhāsā,",
  "anya-e0804n:1592_1": "māgadhabhāsādi.",
  "anya-e0804n:1592_2": "Bhāsitanti vacanaṃ.",
  "anya-e0804n:1592_3": "Vacanattho hi bhāsitasaddo niccaṃ napuṃsakaliṅgo daṭṭhabbo.",
  "anya-e0804n:1592_4": "Yathā “sutvā luddassa bhāsita”nti.",
  "anya-e0804n:1592_5": "Vāccaliṅgo pana bhāsitasaddo tiliṅgo daṭṭhabbo.",
  "anya-e0804n:1592_6": "Yathā “bhāsito dhammo,",
  "anya-e0804n:1592_7": "bhāsitaṃ catusaccaṃ,",
  "anya-e0804n:1592_8": "bhāsitā vācā”ti.",
  "anya-e0804n:1592_9": "Pubbe bhāsatīti bhātā,",
  "anya-e0804n:1592_10": "jeṭṭhabhātāti vuttaṃ hoti.",
  "anya-e0804n:1592_11": "So hi pubbe jātattā evaṃ vattuṃlabhati.",
  "anya-e0804n:1592_12": "Kiñcāpi bhātusaddo “bhātikasataṃ,",
  "anya-e0804n:1592_13": "sattabhātaro.",
  "anya-e0804n:1592_14": "Bhātaraṃ kena dosena,",
  "anya-e0804n:1592_15": "dujjāsi dakarakkhino”tiādīsu jeṭṭhakaniṭṭhabhātūsu vattati,",
  "anya-e0804n:1592_16": "tathāpi yebhuyyena jeṭṭhake nirūṭṭho,",
  "anya-e0804n:1592_17": "“bhātā”ti hi vutte jeṭṭhabhātāti viññāyati,",
  "anya-e0804n:1592_18": "tasmā katthaci ṭhāne “kaniṭṭhabhātā”ti visesetvā vuttaṃ.",
  "anya-e0804n:1593_0": "Nanu ca bho katthaci “jeṭṭhabhātā”ti visesetvā vuttanti? Saccaṃ,",
  "anya-e0804n:1593_1": "taṃ pana bhātāsaddassa kaniṭṭhepi vattanato pākaṭīkaraṇatthaṃ “jeṭṭhabhātā”ti vuttaṃ.",
  "anya-e0804n:1593_2": "Yathā hi hariṇesu vattamānassa migasaddassa kadāci avasesacatuppadesupi vattanato “hariṇamigo”ti visesetvā vācaṃ bhāsanti,",
  "anya-e0804n:1593_3": "evaṃ sampadamidaṃ veditabbaṃ.",
  "anya-e0804n:1593_4": "Yathā ca gohatthimahiṃsaacchasūkarasasabiḷārādīsu sāmaññavasena migasadde vattamānepi “migacammaṃ migamaṃsa”nti",
  "anya-e0804n:1593_5": "āgataṭṭhāne “hariṇassā”ti visesanasaddaṃ vināpi “hariṇamigacammaṃ hariṇamigamaṃsa”nti visesatthādhigamo hoti,",
  "anya-e0804n:1593_6": "ettha na gohatthiādīnaṃ cammaṃ vā maṃsaṃ vā viññāyati.",
  "anya-e0804n:1593_7": "Tathā “migamaṃsaṃ khādantī”ti vacanassa gohatthiādīnaṃ maṃsaṃ khādantīti attho na sambhavati,",
  "anya-e0804n:1593_8": "evameva katthaci vināpi jeṭṭhakaiti visesanasaddaṃ “bhātā”ti vutteyeva “jeṭṭhakabhātā”ti attho viññāyatīti.",
  "anya-e0804n:1593_9": "Nanu ca bho “migacammaṃ,",
  "anya-e0804n:1593_10": "migamaṃsa”nti ettha cammamaṃsasaddeheva visesatthādhigamo hotīti? Na hoti,",
  "anya-e0804n:1593_11": "migasaddassa iva cammamaṃsasaddānaṃ sāmaññavasena vattanato,",
  "anya-e0804n:1593_12": "evañca sati kena visesatthādhigamo hotīti ce?",
  "anya-e0804n:1593_13": "Lokasaṅketavasena,",
  "anya-e0804n:1593_14": "tathā hi migasadde ca cammasaddādīsu ca sāmaññavasena vattamānesupi lokasaṅketena paricchinnattā gohatthiādīnaṃ cammādīni na ñāyanti lokena,",
  "anya-e0804n:1593_15": "atha kho hariṇacammādīniyeva ñāyanti.",
  "anya-e0804n:1593_16": "“Saṅketavacanaṃ saccaṃ,",
  "anya-e0804n:1593_17": "lokasammuti kāraṇa”nti hi vuttanti daṭṭhabbaṃ.",
  "anya-e0804n:1594_0": "Gilesu anvicchāyaṃ. Punappunaṃ icchā anvicchā. Gilesati.",
  "anya-e0804n:1595_0": "Yesu payatane. Yesati.",
  "anya-e0804n:1596_0": "Jesu nesu esu hesu gatiyaṃ. Jesati. Nesati. Esati. Hesati.",
  "anya-e0804n:1596_1": "Dhātvantassa pana saññogavasena “jessati,",
  "anya-e0804n:1596_2": "nessatī”tiādīnipi gahetabbāni.",
  "anya-e0804n:1596_3": "Jessamāno. Jessaṃ, jessanto.",
  "anya-e0804n:1596_4": "Ettha ca –",
  "anya-e0804n:1597_0": "“Yathā āraññakaṃ nāgaṃ, dantiṃ anveti hatthinī;",
  "anya-e0804n:1598_0": "Jessantaṃ giriduggesu, samesu visamesu cā”ti",
  "anya-e0804n:1599_0": "Pāḷi nidassanaṃ.",
  "anya-e0804n:1600_0": "Desu hesu abyattasadde. Desati. Hesati.",
  "anya-e0804n:1601_0": "Kāsa saddakucchāyaṃ. Kāsati, ukkāsati. Kāso. Kāsaṃ sāsaṃ daraṃ balyaṃ, khīṇamedho nigacchati.",
  "anya-e0804n:1602_0": "Kāsu bhāsu dittiyaṃ.",
  "anya-e0804n:1602_1": "Dittīti pākaṭatā,",
  "anya-e0804n:1602_2": "virājanatā vā. Kāsati, pakāsati.",
  "anya-e0804n:1602_3": "Pakāsati tejo.",
  "anya-e0804n:1602_4": "Dūre santo pakāsenti. Bhāsati.",
  "anya-e0804n:1602_5": "Pabhāsati midaṃ byamhaṃ. Pakāso.",
  "anya-e0804n:1602_6": "Kāsu obhāso.",
  "anya-e0804n:1603_0": "Tatra pakāsatīti pakāso,",
  "anya-e0804n:1603_1": "pākaṭo hotīti attho.",
  "anya-e0804n:1603_2": "Tucchabhāvena puñjabhāvena vā kāsati pakāsati pākaṭā hotīti kāsu.",
  "anya-e0804n:1603_3": "“Kāsu” iti āvāṭopi vuccati rāsipi.",
  "anya-e0804n:1604_0": "“Kiṃnu santaramānova, kāsuṃ khanasi sārathi;",
  "anya-e0804n:1605_0": "Puṭṭho me samma akkhāhi, kiṃkāsuyā karissasī”ti",
  "anya-e0804n:1606_0": "Ettha hi āvāṭo kāsu nāma.",
  "anya-e0804n:1606_1": "“Aṅgārakāsuṃ apare phuṇanti,",
  "anya-e0804n:1606_2": "narā rudantā paridaḍḍhagattā”ti ettha rāsi. Kārite –",
  "anya-e0804n:1606_3": "pakāsetīti pakāsako.",
  "anya-e0804n:1606_4": "Obhāsetīti obhāsako.",
  "anya-e0804n:1606_5": "Kamme pakāsiyatīti pakāsito.",
  "anya-e0804n:1606_6": "Evaṃ bhāsito. Bhāve – kāsanā.",
  "anya-e0804n:1606_7": "Saṅkāsanā. Pakāsanā.",
  "anya-e0804n:1606_8": "Tumantāditte “pakāsituṃ,",
  "anya-e0804n:1606_9": "pakāsetuṃ,",
  "anya-e0804n:1606_10": "obhāsituṃ,",
  "anya-e0804n:1606_11": "obhāsetuṃ.",
  "anya-e0804n:1606_12": "Pakāsitvā,",
  "anya-e0804n:1606_13": "pakāsetvā,",
  "anya-e0804n:1606_14": "obhāsitvā,",
  "anya-e0804n:1606_15": "obhāsetvā”ti rūpāni bhavanti.",
  "anya-e0804n:1606_16": "Taddhite bhāsu etassa atthīti bhāsuro,",
  "anya-e0804n:1606_17": "pabhassaro yo koci.",
  "anya-e0804n:1606_18": "Bhāsuroti vā kesarasīho.",
  "anya-e0804n:1606_19": "Imasmiṃ atthe bhāsusaddo “rāja dittiya”nti ettha rājasaddo viya virājanavācako siyā,",
  "anya-e0804n:1606_20": "tasmā rūpasiriyā virājanasampannatāya bhāsu virājanatā etassa atthīti bhāsuroti nibbacanaṃ ñeyyaṃ.",
  "anya-e0804n:1607_0": "Nāsu rāsu sadde. Nāsati. Rāsati. Nāsā, nāsikā.",
  "anya-e0804n:1608_0": "Tatra nāsāti hatthisoṇḍāpi nāsāti vuccati “sace maṃ nāganāsūrū,",
  "anya-e0804n:1608_1": "olokeyya pabhāvatī”tiādīsu viya.",
  "anya-e0804n:1608_2": "Manussādīnaṃ nāsikāpi nāsāti vuccati “yo te hatthe ca pāde ca,",
  "anya-e0804n:1608_3": "kaṇṇanāsañca chedayī”tiādīsu viya.",
  "anya-e0804n:1608_4": "Nāsanti abyattasaddaṃ karonti etāyāti nāsā.",
  "anya-e0804n:1608_5": "Nāsā eva nāsikā.",
  "anya-e0804n:1608_6": "Yattha nibbacanaṃ na vadāma,",
  "anya-e0804n:1608_7": "tattha taṃ suviññeyyattā appasiddhattā vā na vuttanti daṭṭhabbaṃ,",
  "anya-e0804n:1608_8": "avuttampi payogavicakkhaṇehi upaparikkhitvā yojetabbaṃ.",
  "anya-e0804n:1608_9": "Atridaṃ vuccati –",
  "anya-e0804n:1609_0": "Nāsā soṇḍā karo hattho,",
  "anya-e0804n:1610_0": "Hatthidabbe samā matā;",
  "anya-e0804n:1611_0": "Nāsā ca nāsikā ca dve,",
  "anya-e0804n:1612_0": "Narādīsu samā matā”ti.",
  "anya-e0804n:1613_0": "Nasa koṭille. Nasati.",
  "anya-e0804n:1614_0": "Bhisi bhaye. Bhiṃsati. Bhiṃsanako. Tadāsi yaṃ bhiṃsanakaṃ. Bhesmākāyo.",
  "anya-e0804n:1615_0": "Āsisi icchāyaṃ.",
  "anya-e0804n:1615_1": "Āpubbo sisi icchāyaṃ vattati. Āsisati.",
  "anya-e0804n:1615_2": "Āsisateva puriso. Āsisanā.",
  "anya-e0804n:1615_3": "Āsisattaṃ. Āsisanto,",
  "anya-e0804n:1615_4": "āsisamāno, āsamāno.",
  "anya-e0804n:1615_5": "“Suggatimāsamānā”ti pāḷi ettha nidassanaṃ.",
  "anya-e0804n:1616_0": "Gasu adane. Gasati.",
  "anya-e0804n:1617_0": "Ghusī kantikaraṇe. Īkārantoyaṃ, tena ito na niggahītāgamo. Ghusati.",
  "anya-e0804n:1618_0": "Paṃsu bhaṃsu avasaṃsane. Paṃsati. Bhaṃsati.",
  "anya-e0804n:1619_0": "Dhaṃsu gatiyaṃ. Dhaṃsati. Rajo nuddhaṃsati uddhaṃ.",
  "anya-e0804n:1620_0": "Pasa vitthāre. Pasati. Pasu.",
  "anya-e0804n:1621_0": "Kusa avhāne rodane ca. Kosati, pakkosati. Pakkosako, pakkosito, pakkosanaṃ.",
  "anya-e0804n:1622_0": "Kassa gatiyaṃ. Kassati,",
  "anya-e0804n:1622_1": "parikassati.",
  "anya-e0804n:1622_2": "Paṭikassati.",
  "anya-e0804n:1622_3": "Mūlāya paṭikasseyya.",
  "anya-e0804n:1622_4": "Paṭikasseyyāti ākaḍḍheyya,",
  "anya-e0804n:1622_5": "mūlāpattiyaṃyeva patiṭṭhāpeyyāti attho.",
  "anya-e0804n:1623_0": "Asa dityādānesu ca. Cakāro gatipekkhako. Asati.",
  "anya-e0804n:1624_0": "Disa ādānasaṃvaraṇesu. Dissati puriso.",
  "anya-e0804n:1625_0": "Dāsu dāne. Dāsati.",
  "anya-e0804n:1626_0": "Rosa bhaye. Rosati. Rosako.",
  "anya-e0804n:1627_0": "Bhesu calane. Bhesati.",
  "anya-e0804n:1628_0": "Pasa bādhanaphassanesu. Pasati. Pāso, nāgapāso, hatthapāso.",
  "anya-e0804n:1629_0": "Lasa kantiyaṃ. Lasati, abhilasati, vilasati. Lāso, vilāso, vilasanaṃ.",
  "anya-e0804n:1630_0": "Casa bhakkhaṇe. Casati.",
  "anya-e0804n:1631_0": "Kasa hiṃsāyaṃ. Kasati.",
  "anya-e0804n:1632_0": "Tisa tittiyaṃ. Titti tappanaṃ paripuṇṇatā suhitatā. Tisati. Titti.",
  "anya-e0804n:1633_0": "Vasa nivāse. Vasati, vasiyati, vacchati. Vatthu, vatthaṃ, parivāso, nivāso, āvāso, upavāso, uposatho,",
  "anya-e0804n:1633_1": "vippavāso,",
  "anya-e0804n:1633_2": "cirappavāsī,",
  "anya-e0804n:1633_3": "cirappavuttho, vasitvā, vattuṃ,",
  "anya-e0804n:1633_4": "vasituṃ iccādīni.",
  "anya-e0804n:1634_0": "Atra upavāsoti annena vajjito vāso upavāso.",
  "anya-e0804n:1634_1": "Uposathoti upavasanti etthāti uposatho,",
  "anya-e0804n:1634_2": "upavasanti sīlena vā anasanena vā upetā hutvā vasantīti attho.",
  "anya-e0804n:1634_3": "Ayaṃ panettha atthuddhāro –",
  "anya-e0804n:1634_4": "“āyāmāvuso kappina uposathaṃ gamissāmā”tiādīsu pātimokkhuddeso uposatho.",
  "anya-e0804n:1634_5": "“Evaṃ aṭṭhaṅgasamannāgato kho visākhe uposatho upavuttho”tiādīsu sīlaṃ.",
  "anya-e0804n:1634_6": "“Suddhassa ve sadā phaggu,",
  "anya-e0804n:1634_7": "suddhassuposatho sadā”tiādīsu upavāso.",
  "anya-e0804n:1634_8": "“Uposatho nāma nāgarājā”tiādīsu paññatti.",
  "anya-e0804n:1634_9": "“Na bhikkhave tadahuposathe sabhikkhukā āvāsā”tiādīsu upavasitabbadivasoti.",
  "anya-e0804n:1635_0": "Vasa kantiyaṃ. Vacchati. Jinavacchayo.",
  "anya-e0804n:1636_0": "Sasa susane. Sasati. Saso.",
  "anya-e0804n:1637_0": "Sasa pāṇane. Sasati.",
  "anya-e0804n:1637_1": "Satova assasati,",
  "anya-e0804n:1637_2": "satova passasati. Saso, sasanaṃ.",
  "anya-e0804n:1637_3": "Assāso passāso assasanto passasanto.",
  "anya-e0804n:1638_0": "Asa bhuvi. Atthi. Asa.",
  "anya-e0804n:1639_0": "Ettha atthīti ākhyātapadaṃ.",
  "anya-e0804n:1639_1": "Na atthi khīrā brāhmaṇī. Atthitā,",
  "anya-e0804n:1639_2": "atthibhāvo,",
  "anya-e0804n:1639_3": "“yaṃ kiñci ratanaṃ atthī”tiādīsu viya nipātapadaṃ.",
  "anya-e0804n:1639_4": "Tasmā atthīti padaṃ ākhyātanipātavasena duvidhanti veditabbaṃ.",
  "anya-e0804n:1639_5": "Asaiti avibhattikaṃ nāmikapadaṃ.",
  "anya-e0804n:1639_6": "Ettha ca “asasmīti hotī”ti pāḷi nidassanaṃ.",
  "anya-e0804n:1639_7": "Tattha atthīti asa,",
  "anya-e0804n:1639_8": "niccassetaṃ adhivacanaṃ.",
  "anya-e0804n:1639_9": "Iminā sassatadiṭṭhi vuttā.",
  "anya-e0804n:1640_0": "Tatrāyaṃ padamālā – “atthi, santi. Asi, attha. Asmi, asma, amhi,",
  "anya-e0804n:1640_1": "amha” iccetāni pasiddhāni. “Atthu, santu. Āhi, attha. Asmi,",
  "anya-e0804n:1640_2": "asma amhi,",
  "anya-e0804n:1640_3": "amha” iccetāni ca, “siyā, assa, siyuṃ, assu, siyaṃsu. Assa, assatha. Siyaṃ, assa,",
  "anya-e0804n:1640_4": "assāma” iccetāni ca pasiddhāni.",
  "anya-e0804n:1641_0": "Ettha pana “tesañca kho bhikkhave samaggānaṃ sammodamānānaṃ…pe…",
  "anya-e0804n:1641_1": "siyaṃsu dve bhikkhū abhidhamme nānāvādā”ti pāḷi nidassanaṃ.",
  "anya-e0804n:1641_2": "Tattha siyaṃsūti bhaveyyuṃ.",
  "anya-e0804n:1641_3": "Abhidhammeti visiṭṭhe dhamme.",
  "anya-e0804n:1642_0": "Idāni siyāsaddassa atthuddhāro pabhedo ca vuccate.",
  "anya-e0804n:1642_1": "Siyāti ekaṃse ca vikappane ca “pathavīdhātu siyā ajjhattikā,",
  "anya-e0804n:1642_2": "siyā bāhirā”ti ekaṃse.",
  "anya-e0804n:1642_3": "“Siyā aññatarassa bhikkhuno āpattivītikkamo”ti vikappane.",
  "anya-e0804n:1643_0": "Siyāti ekamārakhyātapadaṃ,",
  "anya-e0804n:1643_1": "ekamabyayapadaṃ.",
  "anya-e0804n:1643_2": "Ākhyātatte ekavacanantaṃ,",
  "anya-e0804n:1643_3": "abyayatte yathāpāvacanaṃ.",
  "anya-e0804n:1643_4": "“Puttā matthi dhanā matthī”ti ettha atthīti abyayapadamiva ekavacanantampi bahuvacanantampi bhavati.",
  "anya-e0804n:1643_5": "Tassākhyātatte payogoviditova.",
  "anya-e0804n:1643_6": "Abyayatte pana “sukhaṃ na sukhasahagataṃ,",
  "anya-e0804n:1643_7": "siyā pītisahagata”nti “ime dhammā siyā parittārammaṇā”ti ca ekavacanabahuvacanappayogā veditabbā.",
  "anya-e0804n:1643_8": "Ettha dhātuyā kiccaṃ natthi.",
  "anya-e0804n:1643_9": "Parokkhāyaṃ “itiha asa itiha asā”ti dassanato asa iti padaṃ gahetabbaṃ.",
  "anya-e0804n:1643_10": "Hiyyattanīrūpāni appasiddhāni.",
  "anya-e0804n:1643_11": "Ajjataniyā pana “āsi, āsiṃsu, āsuṃ. Āsi, āsittha. Āsiṃ,",
  "anya-e0804n:1643_12": "āsimhā” iccetāni pasiddhāni.",
  "anya-e0804n:1643_13": "Bhavissantiyā “bhavissati,",
  "anya-e0804n:1643_14": "bhavissanti” iccādīni.",
  "anya-e0804n:1643_15": "Kālātipattiyā “abhavissā,",
  "anya-e0804n:1643_16": "abhavissaṃsu” iccādīni bhavanti.",
  "anya-e0804n:1644_0": "Sāsa anusiṭṭhiyaṃ. Sāsati,",
  "anya-e0804n:1644_1": "anusāsati.",
  "anya-e0804n:1644_2": "Kammantaṃ vo sāsati, sāsanaṃ,",
  "anya-e0804n:1644_3": "anusāsanaṃ,",
  "anya-e0804n:1644_4": "anusāsanī,",
  "anya-e0804n:1644_5": "anusiṭṭhi, satthā, satthaṃ,",
  "anya-e0804n:1644_6": "anusāsako,",
  "anya-e0804n:1644_7": "anusāsikā.",
  "anya-e0804n:1645_0": "Tatra sāsananti adhisīlādisikkhattayasaṅgahitasāsanaṃ,",
  "anya-e0804n:1645_1": "pariyattipaṭipattipaṭivedhasaṅkhātaṃ vā sāsanaṃ.",
  "anya-e0804n:1645_2": "Tañhi sāsati etena,",
  "anya-e0804n:1645_3": "ettha vāti “sāsana”nti pavuccati.",
  "anya-e0804n:1645_4": "Apica sāsananti “rañño sāsanaṃ pesetī”tiādīsu viya pāpetabbavacanaṃ.",
  "anya-e0804n:1645_5": "Tathā sāsananti ovādo,",
  "anya-e0804n:1645_6": "yo “anusāsanī”ti ca,",
  "anya-e0804n:1645_7": "“anusiṭṭhī”ti ca vuccati.",
  "anya-e0804n:1645_8": "Satthāti tividhayānamukhena sadevakaṃ lokaṃ sāsatīti satthā,",
  "anya-e0804n:1645_9": "diṭṭhadhammikasamparāyikaparamatthehi yathārahaṃ satte anusāsatīti attho.",
  "anya-e0804n:1645_10": "Satthanti sadde ca atthe ca sāsati ācikkhati etenāti satthaṃ. Kiṃtaṃ?",
  "anya-e0804n:1645_11": "Byākaraṇaṃ.",
  "anya-e0804n:1646_0": "Īsa issariye. Issariyaṃ issarabhāvo. Īsati. Vaṅgīso, janapadeso, manujeso.",
  "anya-e0804n:1647_0": "Tatra vaṅgīsoti vācāya īso issaroti vaṅgīso. Ko so? Āyasmā vaṅgīso arahā. Āha ca sayameva –",
  "anya-e0804n:1648_0": "“Vaṅge jātoti vaṅgīso, vacane issaroti ca;",
  "anya-e0804n:1649_0": "‘Vaṅgīso’ iti me nāmaṃ, abhavī lokasammata”nti;",
  "anya-e0804n:1650_0": "Āsa upavesane.",
  "anya-e0804n:1650_1": "Upavesanaṃ nisīdanaṃ “āsane upaviṭṭho saṅgho”ti ettha viya. Āsati. Acchati. Āsīno. Āsanaṃ. Upāsati. Upāsako.",
  "anya-e0804n:1651_0": "Tattha āsananti āsati nisīdati etthāti āsanaṃ, yaṃ kiñci nisīdanayoggaṃ mañcapīṭhādi.",
  "anya-e0804n:1652_0": "Kasī gatisosanesu. Īkārantoyaṃ dhātu, tenito na niggahītāgamo. Kasati.",
  "anya-e0804n:1653_0": "Nisī cumbane. Nisati.",
  "anya-e0804n:1654_0": "Disī appītiyaṃ. Dhammaṃ dessati. Diso. Diṭṭho. Dessī. Desso. Dessiyo.",
  "anya-e0804n:1655_0": "Tatra disoti ca diṭṭhoti ca paccāmittassādhivacanametaṃ.",
  "anya-e0804n:1655_1": "So hi pare dessati nappiyāyati,",
  "anya-e0804n:1655_2": "parehi vā dessiyati piyo na kariyatīti “diso”ti ca “diṭṭho”ti ca vuccati.",
  "anya-e0804n:1655_3": "Atha vā disoti coro vāpaccāmitto vā.",
  "anya-e0804n:1655_4": "Diṭṭhoti paccāmittoyeva.",
  "anya-e0804n:1655_5": "Atrime payogā –",
  "anya-e0804n:1656_0": "“Diso disaṃ yaṃ taṃ kayirā, verī vā pana verinaṃ;",
  "anya-e0804n:1657_0": "Micchāpaṇihitaṃ cittaṃ, pāpiyo naṃ tato kare”ti ca.",
  "anya-e0804n:1658_0": "“Disā hi me dhammakathaṃ suṇantū”ti ca,",
  "anya-e0804n:1658_1": "“disā hi me te manusse bhajantu ye dhammamevādapayanti santo”ti ca,",
  "anya-e0804n:1659_0": "“Yassete caturo dhammā, vānarinda yathā tava;",
  "anya-e0804n:1660_0": "Saccaṃ dhammo dhiti cāgo, diṭṭhaṃ so ativattatī”ti ca.",
  "anya-e0804n:1661_0": "Dessīti dessanasīlo appiyāyanasīloti dessī.",
  "anya-e0804n:1661_1": "“Dhammakāmo bhavaṃ hoti,",
  "anya-e0804n:1661_2": "dhammadessī parābhavo”ti idamettha payoganidassanaṃ.",
  "anya-e0804n:1661_3": "Dessoti appiyo,",
  "anya-e0804n:1661_4": "tathā dessiyoti.",
  "anya-e0804n:1661_5": "Ettha ca –",
  "anya-e0804n:1662_0": "“Na me dessā ubho puttā, maddīdevī na dessiyā;",
  "anya-e0804n:1663_0": "Sabbaññutaṃ piyaṃ mayhaṃ, tasmā piye adāsaha”nti ca,",
  "anya-e0804n:1664_0": "“Na me sā brāhmaṇī dessā, napi me balaṃ na vijjatī”ti ca,",
  "anya-e0804n:1665_0": "“Mātā pitā na me dessā, napi dessaṃ mahāyasaṃ;",
  "anya-e0804n:1666_0": "Sabbaññutaṃ piyaṃ mayhaṃ, tasmā vatamadhiṭṭhahi”nti ca",
  "anya-e0804n:1667_0": "Payogā. Sabbattha meti ca mayhanti ca sāmivacanaṃ daṭṭhabbaṃ.",
  "anya-e0804n:1668_0": "Imāni pana paccāmittassa nāmāni –",
  "anya-e0804n:1669_0": "“Paccamitto ripu diṭṭho, diso verī ca satva’ri;",
  "anya-e0804n:1670_0": "Amitto ca sapatto ca, evaṃ paṇṇattikārisū”ti.",
  "anya-e0804n:1671_0": "Esu gatiyaṃ. Esati.",
  "anya-e0804n:1672_0": "Bhassa bhassanadittīsu. Bhassanaṃ vacanaṃ. Ditti sobhā. Bhassati. Bhassaṃ, pabhassaraṃ.",
  "anya-e0804n:1673_0": "Dhisa sadde. Dhisati.",
  "anya-e0804n:1674_0": "Disa atisajjane. Disati,",
  "anya-e0804n:1674_1": "upadisati,",
  "anya-e0804n:1674_2": "sandisati,",
  "anya-e0804n:1674_3": "niddisati,",
  "anya-e0804n:1674_4": "paccādisati,",
  "anya-e0804n:1674_5": "paṭisandisati, uddisati. Deso,",
  "anya-e0804n:1674_6": "uddeso iccādīni.",
  "anya-e0804n:1675_0": "Pisu avayave. Pisati.",
  "anya-e0804n:1676_0": "Isi gatiyaṃ. Isati.",
  "anya-e0804n:1677_0": "Phusa samphasse. Phusati. Phasso, phusanā,",
  "anya-e0804n:1677_1": "samphusanā,",
  "anya-e0804n:1677_2": "samphusitattaṃ.",
  "anya-e0804n:1677_3": "Evarūpo kāyasamphasso ahosi.",
  "anya-e0804n:1677_4": "Phoṭṭhabbaṃ, phusitaṃ.",
  "anya-e0804n:1677_5": "Devo ca ekamekaṃ phusāyati. Phuṭṭhuṃ, phusituṃ, phusitvā,",
  "anya-e0804n:1677_6": "phusitvāna, phusiya,",
  "anya-e0804n:1677_7": "phusiyāna.",
  "anya-e0804n:1677_8": "Phussa phussa byantiṃ karoti.",
  "anya-e0804n:1678_0": "Tatra phassoti ārammaṇaṃ phusanti etena,",
  "anya-e0804n:1678_1": "sayaṃ vā phusati,",
  "anya-e0804n:1678_2": "phusanamattameva vā etanti phasso,",
  "anya-e0804n:1678_3": "ārammaṇe phusanalakkhaṇo dhammo.",
  "anya-e0804n:1679_0": "Rusa risa hiṃsāyaṃ. Rosati. Risati. Puriso.",
  "anya-e0804n:1680_0": "Ettha ca “puṃ vuccati nirayo, taṃ risatīti puriso”ti ācariyā vadanti.",
  "anya-e0804n:1681_0": "Risa gatiyaṃ. Resati.",
  "anya-e0804n:1682_0": "Visa pavesane. Visati, pavisati. Paveso,",
  "anya-e0804n:1682_1": "pavesanaṃ,",
  "anya-e0804n:1682_2": "nivesanaṃ, pavisaṃ.",
  "anya-e0804n:1682_3": "Ettha nivesanaṃ vuccati gehaṃ.",
  "anya-e0804n:1683_0": "Masa āmasane. Masati, āmasati, parāmasati. Parāmāso, parāmasanaṃ.",
  "anya-e0804n:1684_0": "Ettha parāmāsoti parato āmasatīti parāmāso,",
  "anya-e0804n:1684_1": "aniccādidhamme niccādivasena gaṇhātīti attho.",
  "anya-e0804n:1684_2": "“Parāmāso micchādiṭṭhi kummaggo micchāpatho”tiādīni bahūni vevacanapadāni abhidhammato gahetabbāni.",
  "anya-e0804n:1685_0": "Isu icchāyaṃ. Icchati, sampaṭicchati. Sampaṭicchanaṃ, icchā, abhicchā, icchaṃ, icchamāno.",
  "anya-e0804n:1686_0": "Vesu dāne. Vecchati, pavecchati, paveccheti. Pavecchaṃ, pavecchanto.",
  "anya-e0804n:1687_0": "Nisa baddhāyaṃ. Baddhāti vinibaddho, ahaṅkārassetaṃ adhivacanaṃ. Nisati.",
  "anya-e0804n:1688_0": "Jusi pītisevanesu. Josati.",
  "anya-e0804n:1689_0": "Isa pariyesane. Esati. Isi, iṭṭhaṃ, aniṭṭhaṃ, esaṃ, esamāno.",
  "anya-e0804n:1690_0": "Saṃkase acchane. Acchanaṃ nisīdanaṃ. Saṅkasāyati.",
  "anya-e0804n:1691_0": "Sakārantadhāturūpāni.",
  "anya-e0804n:1692_0": "Hakārantadhātu",
  "anya-e0804n:1693_0": "Hā cāge. Jahati, vijahati. Vijahanaṃ, jahituṃ, jahātave, jahitvā, jahāya.",
  "anya-e0804n:1694_0": "Mhī īsaṃhasane. Mhayate, umhayate vimhayate.",
  "anya-e0804n:1695_0": "Tattha mhayateti sitaṃ karoti.",
  "anya-e0804n:1695_1": "Umhayateti pahaṭṭhākāraṃ dasseti.",
  "anya-e0804n:1695_2": "Vimhayateti vimhayanaṃ karoti.",
  "anya-e0804n:1695_3": "Tatrāyaṃ pāḷi “na naṃ umhayate disvā.",
  "anya-e0804n:1695_4": "Pekkhitena mhitena ca.",
  "anya-e0804n:1695_5": "Mhitapubbaṃva bhāsati.",
  "anya-e0804n:1695_6": "Yadā umhayamānā maṃ,",
  "anya-e0804n:1695_7": "rājaputtī udikkhati.",
  "anya-e0804n:1695_8": "Umhāpeyya pabhāvatī.",
  "anya-e0804n:1695_9": "Pamhāpeyya pabhāvatī”ti.",
  "anya-e0804n:1696_0": "Tattha umhayamānāti pahaṭṭhākāraṃ dassetvā hasamānā.",
  "anya-e0804n:1696_1": "Umhāpeyyāti sitavasena pahaṃseyya.",
  "anya-e0804n:1696_2": "Pamhāpeyyāti mahāhasitavasena parihāseyya.",
  "anya-e0804n:1697_0": "Hu dāne. Havati. Huti.",
  "anya-e0804n:1698_0": "Hu pasajjakaraṇe. Pasajjakaraṇaṃ pakārena sajjanakriyā. Havati. Huto, hutavā, hutāvī, āhuti.",
  "anya-e0804n:1699_0": "Hū sattāyaṃ. Hoti, honti. Hosi, hotha. Homi, homa. Pahoti, pahonti. Pahūtaṃ, pahūtā,",
  "anya-e0804n:1699_1": "kuto pahūtā kalahā vivādā. Honto, hontā, hontaṃ, pahonto.",
  "anya-e0804n:1699_2": "Pacchāsamaṇena hotabbaṃ.",
  "anya-e0804n:1699_3": "Hotuṃ hotuye, pahotuṃ, hutvāna.",
  "anya-e0804n:1699_4": "Vattamānāvibhattirūpādīni.",
  "anya-e0804n:1699_5": "Ettha pasiddharūpāneva gahitāni.",
  "anya-e0804n:1700_0": "Hotu, hontu. Hosi, hotha. Homi, homa. Pañcamīvibhattirūpāni. Etthāpi pasiddharūpāneva gahitāni.",
  "anya-e0804n:1701_0": "Huveyya, huveyyuṃ.",
  "anya-e0804n:1701_1": "Huveyyāsi,",
  "anya-e0804n:1701_2": "huveyyātha.",
  "anya-e0804n:1701_3": "Huveyyāmi,",
  "anya-e0804n:1701_4": "huveyyāma. Huvetha, huveraṃ. Huvetho,",
  "anya-e0804n:1701_5": "huveyyāvho. Huveyyaṃ,",
  "anya-e0804n:1701_6": "huveyyāmhe.",
  "anya-e0804n:1701_7": "Sattamiyā rūpāni.",
  "anya-e0804n:1701_8": "Ettha pana “upako ājīvako ‘huveyya pāvuso’ti vatvā sīsaṃ okampetvā ummaggaṃ gahetvā pakkamī”ti pāḷiyaṃ",
  "anya-e0804n:1701_9": "huveyyāti padassa dassanato nayavasena ‘huveyya,",
  "anya-e0804n:1701_10": "huveyyu”ntiādīni vuttāni.",
  "anya-e0804n:1701_11": "Hupeyyātipi pāṭho dissati,",
  "anya-e0804n:1701_12": "yathā paccapekkhaṇā.",
  "anya-e0804n:1701_13": "Tabbasena “hupeyya, hupeyyuṃ.",
  "anya-e0804n:1701_14": "Hupeyyāsī”tiādinā vakārassa pakārādesabhūtāni rūpānipi gahetabbāni.",
  "anya-e0804n:1702_0": "Aparo nayo – heyya, heyyuṃ. Heyyāsi, heyyātha. Heyyāmi, heyyāma. Hetha, heraṃ. Hetho, heyyāvho. Heyyaṃ, heyyāmhe.",
  "anya-e0804n:1702_1": "Imāni aṭṭhakathānayena gahitarūpāni.",
  "anya-e0804n:1702_2": "Ettha pana “na ca uppādo hoti.",
  "anya-e0804n:1702_3": "Sace heyya,",
  "anya-e0804n:1702_4": "uppādassāpi uppādo pāpuṇeyyā”ti idampi nidassanaṃ daṭṭhabbaṃ.",
  "anya-e0804n:1703_0": "Huva, huvu. Huve, huvittha. Huvaṃ, huvimha. Huvittha,",
  "anya-e0804n:1703_1": "hotha iccapi saññogatakāralopena ahosīti attho.",
  "anya-e0804n:1703_2": "Tathāhi “kasirā jīvikā hothā”ti padassatthaṃ vaṇṇentehi “dukkhā no jīvikā ahosī”ti attho vutto. huvire. Huvittho, huvivho. Huviṃ, huvimhe.",
  "anya-e0804n:1703_3": "Parokkhāya rūpāni.",
  "anya-e0804n:1704_0": "Ahuvā, ahuvū. Ahuvo,",
  "anya-e0804n:1704_1": "ahuvattha. Ahuvaṃ, ahuvamha.",
  "anya-e0804n:1704_2": "Ahuvattha,",
  "anya-e0804n:1704_3": "ahuvatthuṃ. Ahuvase,",
  "anya-e0804n:1704_4": "ahuvavhaṃ. Ahuviṃ,",
  "anya-e0804n:1704_5": "ahuvamhase.",
  "anya-e0804n:1704_6": "Hiyyattanīrūpāni.",
  "anya-e0804n:1705_0": "Ettha ahuvamhaseti mayaṃ bhavamhaseti attho.",
  "anya-e0804n:1705_1": "“Akaramhasa te kiccaṃ,",
  "anya-e0804n:1705_2": "yaṃ balaṃ ahuvamhase”ti pāḷiyaṃ pana “ahuva amhase” iti vā padacchedo kātabbo “ahu amhase”ti vā.",
  "anya-e0804n:1705_3": "Pacchimanaye vakārāgamo “ahuvā”ti ca “ahū”ti ca dvinnampi ahosīti attho.",
  "anya-e0804n:1705_4": "Amhanti amhākaṃ.",
  "anya-e0804n:1705_5": "Seti nipātamattaṃ.",
  "anya-e0804n:1705_6": "Idaṃ vuttaṃ hoti –",
  "anya-e0804n:1705_7": "amhākaṃ yaṃ balaṃ ahosi,",
  "anya-e0804n:1705_8": "mayaṃ tena balena tava kiccaṃ akaramhāti.",
  "anya-e0804n:1706_0": "Ahosi, ahuṃ, ahesuṃ. Ahuvo,",
  "anya-e0804n:1706_1": "ahuvittha.",
  "anya-e0804n:1706_2": "Ahositthaiccapi. Ahosiṃ,",
  "anya-e0804n:1706_3": "ahuvāsiṃ iccapi, ahosimhā, ahumhā. Ahuvā, ahuvu, ahuvase,",
  "anya-e0804n:1706_4": "ahuvivhaṃ. Ahuvaṃ,",
  "anya-e0804n:1706_5": "ahuṃ iccapi. Ahuvimhe.",
  "anya-e0804n:1706_6": "Ajjataniyā rūpāni.",
  "anya-e0804n:1707_0": "Ettha “ahaṃ kevaṭṭagāmasmiṃ,",
  "anya-e0804n:1707_1": "ahuṃ kevaṭṭadārako”ti dassanato “ahu”nti vuttaṃ,",
  "anya-e0804n:1707_2": "ahosinti attho.",
  "anya-e0804n:1707_3": "“Ahaṃ bhadante ahuvāsiṃ pubbe sumedhanāmassa jinassa sāvako”ti dassanato “ahuvāsi”nti iccevattho.",
  "anya-e0804n:1707_4": "Tathā hi anekavaṇṇavimānavatthuaṭṭhakathāyaṃ imissā pāḷiyā atthaṃ vaṇṇentehi ahuvāsinti ahosinti attho pakāsito.",
  "anya-e0804n:1708_0": "“Hessati, hehissati, hehiti, hohitī”ti imāni cattāri bhavissantiyā mātikāpadāni veditabbāni.",
  "anya-e0804n:1709_0": "Idāni tāni vibhajissāmi – hessāti, hessanti. Hessasi, hessatha. Hessāmi, hessāma. Hessate, hessante. Hessase, hessavhe. Hessaṃ, hessāmhe.",
  "anya-e0804n:1709_1": "Imāni “anāgatamhi addhāne,",
  "anya-e0804n:1709_2": "hessāma sammukhā ima”nti dassanato vuttāni.",
  "anya-e0804n:1710_0": "Hehissati, hehissanti. Hehissasi. Sesaṃ vitthāretabbaṃ.",
  "anya-e0804n:1711_0": "Hohissati, hohissanti. Hohissasi. Sesaṃ vitthāretabbaṃ.",
  "anya-e0804n:1712_0": "Hehiti, hehinti. Hehisi. Sesaṃ vitthāretabbaṃ.",
  "anya-e0804n:1713_0": "Hohiti, hohinti. Hohisi. Sesaṃ vitthāretabbaṃ. Bhavissantiyā rūpāni.",
  "anya-e0804n:1714_0": "Ahuvissā,",
  "anya-e0804n:1714_1": "ahuvissaṃsu.",
  "anya-e0804n:1714_2": "Ahuvissase,",
  "anya-e0804n:1714_3": "ahuvissatha.",
  "anya-e0804n:1714_4": "Ahuvissaṃ,",
  "anya-e0804n:1714_5": "ahuvissamhā.",
  "anya-e0804n:1714_6": "Ahuvissatha,",
  "anya-e0804n:1714_7": "ahuvissisu.",
  "anya-e0804n:1714_8": "Ahuvissase,",
  "anya-e0804n:1714_9": "ahuvissavhe.",
  "anya-e0804n:1714_10": "Ahuvissiṃ,",
  "anya-e0804n:1714_11": "ahuvissāmhase.",
  "anya-e0804n:1714_12": "Kālātipattirūpāni.",
  "anya-e0804n:1715_0": "Vhe avhāyane baddhāyaṃ sadde ca.",
  "anya-e0804n:1715_1": "Avhāyanaṃ pakkosanaṃ.",
  "anya-e0804n:1715_2": "Baddhāti ahaṅkāro,",
  "anya-e0804n:1715_3": "ghaṭṭanaṃ vā sārambhakaraṇaṃ vā.",
  "anya-e0804n:1715_4": "Saddo ravo. Vheti, vhāyati, avheti, avhāyati,",
  "anya-e0804n:1715_5": "avhāsi iccapi.",
  "anya-e0804n:1715_6": "Kaccāyano māṇavakosmi rāja,",
  "anya-e0804n:1715_7": "anūnanāmo iti mavhayanti.",
  "anya-e0804n:1715_8": "Āsaddo upasaggova,",
  "anya-e0804n:1715_9": "so saññogaparattā rasso jāto. Avhito.",
  "anya-e0804n:1715_10": "Anavhito tato āgā. Avhā, avhāyanā.",
  "anya-e0804n:1715_11": "Vāraṇavhayanā rukkhā.",
  "anya-e0804n:1715_12": "Kāmavhe visaye.",
  "anya-e0804n:1715_13": "Kumāro candasavhayo.",
  "anya-e0804n:1716_0": "“Sattatantiṃ sumadhuraṃ,",
  "anya-e0804n:1717_0": "Rāmaṇeyyaṃ avācayiṃ;",
  "anya-e0804n:1718_0": "So maṃ raṅgamhi avheti,",
  "anya-e0804n:1719_0": "Saraṇaṃ me hohi kosiyā”ti.",
  "anya-e0804n:1720_0": "Ettha avhetīti sārambhavasena attano visayaṃ dassetuṃ saṅghaṭṭatīti attho.",
  "anya-e0804n:1720_1": "“Samāgate ekasataṃ samagge,",
  "anya-e0804n:1720_2": "avhettha yakkho avikampamāno”ti etthāpi sārambhavasena ghaṭṭanaṃ avhāyanaṃ nāma.",
  "anya-e0804n:1721_0": "“Tattha naccanti gāyanti, avhāyanti varāvaraṃ;",
  "anya-e0804n:1722_0": "Accharā viya devesu, nāriyo samalaṅkatā”ti",
  "anya-e0804n:1723_0": "Ettha pana avhāyanti varāvaranti varato varaṃ naccañca gītañca karontiyo sārambhaṃ karontīti attho daṭṭhabbo.",
  "anya-e0804n:1724_0": "Pañha pucchāyaṃ.",
  "anya-e0804n:1724_1": "Bhikkhu garuṃ pañhaṃ pañhati. Pañho.",
  "anya-e0804n:1724_2": "Ayaṃ pana pāḷi “paripucchati paripañhati idaṃ bhante kathaṃ imassa ko attho”ti.",
  "anya-e0804n:1724_3": "Pañhasaddo pulliṅgavasena gahetabbo.",
  "anya-e0804n:1724_4": "“Pañho maṃ paṭibhāti,",
  "anya-e0804n:1724_5": "taṃ suṇā”ti yebhuyyena pulliṅgappayogadassanato.",
  "anya-e0804n:1724_6": "Katthaci pana itthiliṅgopi bhavati napuṃsakaliṅgopi.",
  "anya-e0804n:1724_7": "Tathā hi “pañhā mesā kusalehi cintitā.",
  "anya-e0804n:1724_8": "Koṇḍañña pañhāni viyākarohī”ti taddīpikā pāḷiyo dissanti,",
  "anya-e0804n:1724_9": "liṅgavipallāso vā tattha daṭṭhabbo.",
  "anya-e0804n:1725_0": "Pañha icchāyaṃ. Pañhati. Pañho.",
  "anya-e0804n:1725_1": "Ettha ca pañhoti ñātuṃ icchito attho.",
  "anya-e0804n:1725_2": "Idaṃ panettha nibbacanaṃ pañhiyati ñātuṃ icchiyati soti pañhoti.",
  "anya-e0804n:1725_3": "Tathā hi vuttaṃ “vissajjitamhi pañhe”ti imissā nettipāḷiyā atthaṃ saṃvaṇṇentena “pañheti ñātuṃ icchite atthe”ti.",
  "anya-e0804n:1726_0": "Miha secane. Mihati, ummihati. Megho, mehanaṃ.",
  "anya-e0804n:1727_0": "Tattha ummihatīti passāvaṃ karoti.",
  "anya-e0804n:1727_1": "Meghoti mihati siñcati lokaṃ vassadhārāhīti megho, pajjunno.",
  "anya-e0804n:1727_2": "Mehananti itthīnaṃ guyhaṭṭhānaṃ.",
  "anya-e0804n:1728_0": "Daha bhasmīkaraṇe dhāraṇe ca.",
  "anya-e0804n:1728_1": "Āgārāni aggi dahati.",
  "anya-e0804n:1728_2": "Ayaṃ puriso imaṃ itthiṃ ayyikaṃ dahati,",
  "anya-e0804n:1728_3": "mama ayyikāti dhāretīti attho.",
  "anya-e0804n:1728_4": "Imassa purisassa ayaṃ itthī ayyikā hotīti adhippāyo.",
  "anya-e0804n:1728_5": "Atra panāyaṃ pāḷi “sakyā kho ambaṭṭha rājānaṃ ukkākaṃ pitāmahaṃ dahantī”ti.",
  "anya-e0804n:1728_6": "Agginā daḍḍhaṃ gehaṃ, dayhati,",
  "anya-e0804n:1728_7": "dayhamānaṃ.",
  "anya-e0804n:1728_8": "Dassa ḍādese “ḍahatī”ti rūpaṃ.",
  "anya-e0804n:1728_9": "“Ḍahantaṃ bālamanveti,",
  "anya-e0804n:1728_10": "bhasmāchannova pāvako”tiādayo payogā ettha nidassanāni bhavanti.",
  "anya-e0804n:1729_0": "Caha parisakkane. Cahati.",
  "anya-e0804n:1730_0": "Raha cāge. Rahati. Raho, rahito.",
  "anya-e0804n:1731_0": "Rahi gatiyaṃ. Rahati. Raho, rahaṃ.",
  "anya-e0804n:1732_0": "Dahi bahi vuddhiyaṃ. Dahati. Bahati.",
  "anya-e0804n:1733_0": "Bahi saddhe ca. Cakāro vuddhāpekkho. Bahati.",
  "anya-e0804n:1734_0": "Tuhi duhi addane. Tuhati. Duhati.",
  "anya-e0804n:1735_0": "Araha maha pūjāyaṃ. Arahati. Arahaṃ, arahā. Mahati.",
  "anya-e0804n:1736_0": "Mahanaṃ, maho. Vihāramaho. Cetiyamaho.",
  "anya-e0804n:1737_0": "Tatra nikkilesattā ekantadakkhiṇeyyabhāvena attano katapūjāsakkārādīnaṃ mahapphalabhāvakaraṇena arahaṇīyo pūjanīyoti arahā,",
  "anya-e0804n:1737_1": "khīṇāsavo.",
  "anya-e0804n:1738_0": "Īha cetāyaṃ. Īhati. Īhā. Īhā vuccati vīriyaṃ.",
  "anya-e0804n:1739_0": "Vaha maha buddhiyaṃ. Vahati, mahati.",
  "anya-e0804n:1740_0": "Ahi pilahi gatiyaṃ. Ahati. Pilahati, ahi.",
  "anya-e0804n:1741_0": "Ettha ca ahīti nippādopi samāno ahati gacchati gantuṃ sakkotīti ahi.",
  "anya-e0804n:1742_0": "Garaha kalaha kucchane. Garahati. Garahā, kalahati, kalaho.",
  "anya-e0804n:1743_0": "Varaha valaha padhāniye paribhāsanahiṃsādānesu ca. Varahati. Valahati. Varāho.",
  "anya-e0804n:1744_0": "Ettha ca varāhoti sūkaropi hatthīpi vuccati.",
  "anya-e0804n:1744_1": "Tathā hi “eneyyā ca varāhā ca.",
  "anya-e0804n:1744_2": "Mahāvarāhova nivāpapuṭṭho”tiādīsu sūkaro “varāho”ti nāmena vuccati.",
  "anya-e0804n:1744_3": "“Mahāvarāhassa nadīsu jaggato,",
  "anya-e0804n:1744_4": "bhisaṃ ghasamānassā”tiādīsu pana hatthī “varāho”ti nāmena vuccati.",
  "anya-e0804n:1744_5": "Mahāvarāhassāti hi mahāhatthinoti attho.",
  "anya-e0804n:1745_0": "Vehu jehu vāhu payatane. Vehati, jehati. Vāhati. Vāhano.",
  "anya-e0804n:1746_0": "Vāhano vuccati asso.",
  "anya-e0804n:1746_1": "So hi vāhanti saṅgāmādīsu kicce uppanne payatanti vīriyaṃ karonti,",
  "anya-e0804n:1746_2": "etenāti vāhanoti vuccati.",
  "anya-e0804n:1747_0": "Dāhu niddakkhaye. Dāhati.",
  "anya-e0804n:1748_0": "Ūha vitakke. Ūhati, āyūhati, viyūhati, byūhati apohati. Ūhanaṃ, āyūhanaṃ, byūho, apoho.",
  "anya-e0804n:1749_0": "Tattha ūhatīti vitakketi,",
  "anya-e0804n:1749_1": "āyūhatīti vāyamati,",
  "anya-e0804n:1749_2": "viyūhatīti paṃsuṃ uddharati.",
  "anya-e0804n:1749_3": "Evaṃ byūhatīti etthāpi.",
  "anya-e0804n:1749_4": "Apohatīti chaḍḍeti,",
  "anya-e0804n:1749_5": "atha vā viveceti.",
  "anya-e0804n:1750_0": "Gāhu viloḷane. Gāhati. Gāho, candaggāho, sūriyaggāho, nakkhattaggāho.",
  "anya-e0804n:1751_0": "Gaha gahaṇe. Gahati, paggahati. Āhutiṃpaggahissāmi. Paggaho, paggāho.",
  "anya-e0804n:1752_0": "Paggahoti patto. Paggāhoti vīriyaṃ.",
  "anya-e0804n:1753_0": "Saha parisahane. Parisahanaṃ khanti. Sahati. Saho, asaho, asayho.",
  "anya-e0804n:1754_0": "Ruha cammani pātubhāve. Ruhati. Rukkho.",
  "anya-e0804n:1755_0": "Mātu māne. Māhati.",
  "anya-e0804n:1756_0": "Guhū saṃvaraṇe. Guhati nigguhati. Guho, guyhako.",
  "anya-e0804n:1757_0": "Vaha pāpuṇe. Vahati. Vārivaho.",
  "anya-e0804n:1758_0": "Duha papūraṇe. Duhati, dohati. Duyhamānā gāvī.",
  "anya-e0804n:1759_0": "Diha upacaye. Dehati. Deho. Dehoti sarīraṃ.",
  "anya-e0804n:1760_0": "Liha assādane. Lehati, palehati.",
  "anya-e0804n:1760_1": "Lehanīyaṃ.",
  "anya-e0804n:1760_2": "Atrāyaṃ pāḷi “sunakhā himassa palihiṃsu pāde”ti.",
  "anya-e0804n:1760_3": "Ayaṃ panattho –",
  "anya-e0804n:1760_4": "sunakhā imassa kumārassa pādatale attano jivhāya palihiṃsūti.",
  "anya-e0804n:1761_0": "Oha cāge. Ohati. Sabbamanatthaṃ apohati. Apoho.",
  "anya-e0804n:1762_0": "Brahma uggame. Brahati. Brahā.",
  "anya-e0804n:1763_0": "Daha thaha hiṃsatthā. Dahati. Thahati.",
  "anya-e0804n:1764_0": "Brūha vaḍḍhane. Uparūpari brūhatīti brahmā. Kārite “vivekamanubrūhetuṃ vaṭṭatī”ti payogo.",
  "anya-e0804n:1765_0": "Brahmāti tehi tehi guṇavisesehi brūhitoti brahmā.",
  "anya-e0804n:1765_1": "Brahmāti mahābrahmāpi vuccati tathāgatopi brāhmaṇopi mātāpitaropi seṭṭhampi.",
  "anya-e0804n:1765_2": "“Sahasso brahmā dvisahasso brahmā”tiādīsu hi mahābrahmā “brahmā”ti vuccati.",
  "anya-e0804n:1765_3": "“Brahmāti kho bhikkhave tathāgatassetaṃ adhivacana”nti ettha tathāgato.",
  "anya-e0804n:1766_0": "“Tamonudo buddho samantacakkhu,",
  "anya-e0804n:1767_0": "Lokantagū sabbabhavātivatto;",
  "anya-e0804n:1768_0": "Anāsavo sabbadukkhappahīno,",
  "anya-e0804n:1769_0": "Saccavhayo brahme upāsito me”ti",
  "anya-e0804n:1770_0": "Ettha brāhmaṇo.",
  "anya-e0804n:1770_1": "“Brahmāti mātāpitaro,",
  "anya-e0804n:1770_2": "pubbācariyāti vuccare”ti ettha mātāpitaro.",
  "anya-e0804n:1770_3": "“Brahmacakkaṃ pavattetī”ti ettha seṭṭhaṃ.",
  "anya-e0804n:1770_4": "Etthetaṃ vuccati –",
  "anya-e0804n:1771_0": "“Mahābrahmani vippe ca, atho mātāpitūsu ca;",
  "anya-e0804n:1772_0": "Tathāgate ca seṭṭhe ca, brahmasaddo pavattatī”ti.",
  "anya-e0804n:1773_0": "Aparo nayo – brahmāti tividhā brahmāno sammutibrahmāno upapattibrahmāno visuddhibrahmānoti.",
  "anya-e0804n:1774_0": "“Sampannaṃ sālikedāraṃ, suvā bhuñjanti kosiya;",
  "anya-e0804n:1775_0": "Paṭivedemi te brahme, na ne vāretumussahe,",
  "anya-e0804n:1776_0": "Paribbaja mahābrahme, pacantaññepi pāṇino”ti ca",
  "anya-e0804n:1777_0": "Evamādīsu hi brahmasaddena sammutibrahmāno vuttā.",
  "anya-e0804n:1778_0": "“Apārutā tesaṃ amatassa dvārā,",
  "anya-e0804n:1779_0": "Ye sotavanto pamuñcantu saddhaṃ;",
  "anya-e0804n:1780_0": "Vihiṃsasaññī paguṇaṃ na bhāsiṃ,",
  "anya-e0804n:1781_0": "Dhammaṃ paṇītaṃ manujesu brahme,",
  "anya-e0804n:1782_0": "Atha kho brahmā sahampatī”ti ca evamādīsu brahmasaddena upapattibrahmā.",
  "anya-e0804n:1782_1": "“Brahmacakkaṃ pavattetī”tiādivacanato brahmanti ariyadhammo vuccati.",
  "anya-e0804n:1782_2": "Tato nibbattā avisesena sabbepi ariyā visuddhibrahmāno nāma paramatthabrahmatāya.",
  "anya-e0804n:1782_3": "Visesato pana “brahmāti kho bhikkhave tathāgatassetaṃ adhivacana”nti vacanato sammāsambuddho uttamabrahmā",
  "anya-e0804n:1782_4": "nāma sadevake loke brahmabhūtehi guṇehi ukkaṃsapāramippattito.",
  "anya-e0804n:1782_5": "Etthetaṃ vuccati –",
  "anya-e0804n:1783_0": "“Sammutiyupapattīnaṃ, visuddhīnaṃ vasena ca;",
  "anya-e0804n:1784_0": "Brahmāno tividhā honti, uttamena catubbidhā”ti.",
  "anya-e0804n:1785_0": "Dhimha niṭṭhubhane. Dhimheti. “Paṭivāmagataṃ sallaṃ, passa dhimhāmi lohita”nti pāḷi nidassanaṃ.",
  "anya-e0804n:1786_0": "Tattha dhimhāmīti niṭṭhubhāmīti attho.",
  "anya-e0804n:1787_0": "Hakārantadhāturūpāni.",
  "anya-e0804n:1788_0": "Ḷakārantadhātu",
  "anya-e0804n:1789_0": "Biḷa akkose. Beḷati. Biḷāro.",
  "anya-e0804n:1790_0": "Kīḷa vihāre. Kīḷati. Kīḷā.",
  "anya-e0804n:1791_0": "Aḷa uggame. Aḷati. Vāḷo.",
  "anya-e0804n:1792_0": "Laḷa vilāse. Laḷati. Laḷito asso.",
  "anya-e0804n:1793_0": "Kaḷa made kakkasse ca. Kakkassaṃ kassasiyaṃ pharusabhāvo. Kaḷati.",
  "anya-e0804n:1794_0": "Tuḷa toḷane. Toḷati.",
  "anya-e0804n:1795_0": "Huḷa hoḷa gatiyaṃ. Huḷati. Hoḷati.",
  "anya-e0804n:1796_0": "Roḷa anādare. Roḷati.",
  "anya-e0804n:1797_0": "Loḷa ummāde. Loyati.",
  "anya-e0804n:1798_0": "Heḷa hoḷa anādare. Heḷati. Hoḷati.",
  "anya-e0804n:1799_0": "Vāḷa ālape. Vāḷati.",
  "anya-e0804n:1800_0": "Dāḷa dhāḷa visaraṇe. Dāḷati. Dhāḷati.",
  "anya-e0804n:1801_0": "Haḷa silāghāyaṃ. Haḷati.",
  "anya-e0804n:1802_0": "Hīḷa anādare. Hīḷati. Hīḷā, hīḷiko, hīḷito.",
  "anya-e0804n:1803_0": "Kaḷa secane. Kaḷati. Kaḷanaṃ.",
  "anya-e0804n:1804_0": "Heḷa veṭhane. Heḷati.",
  "anya-e0804n:1805_0": "Īḷa thutiyaṃ. Īḷati.",
  "anya-e0804n:1806_0": "Juḷa gatiyaṃ. Juḷati, joḷati.",
  "anya-e0804n:1807_0": "Puḷa muḷa sukhane. Puḷati. Muḷati.",
  "anya-e0804n:1808_0": "Guḷa rakkhāyaṃ. Guḷati. Guḷo.",
  "anya-e0804n:1809_0": "Juḷa bandhane. Juḷati.",
  "anya-e0804n:1810_0": "Kuḷa ghasane. Kuḷati.",
  "anya-e0804n:1811_0": "Khuḷa bālye ca. Cakāro ghasanāpekkhako. Khuḷati.",
  "anya-e0804n:1812_0": "Suḷa buḷa saṃvaraṇe. Suḷati. Buḷati.",
  "anya-e0804n:1813_0": "Puḷa saṅghāte. Puḷati. Puḷinaṃ.",
  "anya-e0804n:1814_0": "Saḷa abyattasadde. Saḷati. Sāḷiko, sāḷikā.",
  "anya-e0804n:1815_0": "“Usabhova mahī nadati,",
  "anya-e0804n:1816_0": "Migarājāva kūjati;",
  "anya-e0804n:1817_0": "Susumārova saḷati,",
  "anya-e0804n:1818_0": "Kiṃ vipāko bhavissatī”ti nidassanaṃ;",
  "anya-e0804n:1819_0": "Imāni ḷakārantadhāturūpāni.",
  "anya-e0804n:1820_0": "Iti bhūvādigaṇe avaggantadhāturūpāni samattāni. Ettāvatā sabbāpi bhūvādigaṇe dhātuyo pakāsitā.",
  "anya-e0804n:1821_0": "Idāni bhūvādigaṇikadhātūnaṃyeva kāci asamānasutikā,",
  "anya-e0804n:1821_1": "kāci asamānantikā.",
  "anya-e0804n:1821_2": "Tāsu kāci samānatthavasena samodhānetvā pubbācariyehi vuttā,",
  "anya-e0804n:1821_3": "tāyeva dhātuyo ekadesena rūpavibhāvanādīhi saddhiṃ pakāsayissāma.",
  "anya-e0804n:1821_4": "Taṃ yathā?",
  "anya-e0804n:1822_0": "Hū bhū sattāyaṃ hoti, bhavati. Pahoti,",
  "anya-e0804n:1822_1": "pabhavati.",
  "anya-e0804n:1822_2": "Huveyya pāvuso.",
  "anya-e0804n:1822_3": "Sace uppādo heyya.",
  "anya-e0804n:1822_4": "Ajesi yakkho naravīraseṭṭhaṃ,",
  "anya-e0804n:1822_5": "tatthappanādo tumulo bahūva.",
  "anya-e0804n:1822_6": "Ambā’yaṃ ahuvā pure.",
  "anya-e0804n:1822_7": "Ahu rājā videhānaṃ.",
  "anya-e0804n:1822_8": "Pahūtaṃ me dhanaṃ sakka.",
  "anya-e0804n:1822_9": "Pahūtamariyo pakaroti puññaṃ.",
  "anya-e0804n:1822_10": "Pahūtavitto puriso.",
  "anya-e0804n:1822_11": "Pahūtajivho bhagavā.",
  "anya-e0804n:1822_12": "Piyappabhūtā kalahā vivādā.",
  "anya-e0804n:1822_13": "Pacchāsamaṇena hotabbaṃ.",
  "anya-e0804n:1822_14": "Bhavitabbaṃ. Hotuṃ, hetuye, bhavituṃ. Hutvā, hutvāna. Bhavitvā,",
  "anya-e0804n:1822_15": "bhavitvāna.",
  "anya-e0804n:1823_0": "Ettha pana “atthi hehiti so maggo,",
  "anya-e0804n:1823_1": "na so sakkā na hetuye”ti pāḷi nidassanaṃ.",
  "anya-e0804n:1823_2": "Tattha nahetuyeti abhavituṃ.",
  "anya-e0804n:1823_3": "Hūdhātuto tuṃpaccayassa tavepaccayassa vā tuye ādeso,",
  "anya-e0804n:1823_4": "ūkārassa ca ekārādeso katoti daṭṭhabbaṃ.",
  "anya-e0804n:1823_5": "Atha vā hetubhāvāya na na sakkātipi attho.",
  "anya-e0804n:1823_6": "Ayaṃ panattho idha nādhippeto,",
  "anya-e0804n:1823_7": "purimoyevattho adhippeto hotissa dhātuno payogabhāvāya udāharitapadassatthabhāvato.",
  "anya-e0804n:1823_8": "Tattha pahotīti idaṃ vatthaṃ vipulabhāvena cīvaraṃ kātuṃ pahoti,",
  "anya-e0804n:1823_9": "no nappahoti.",
  "anya-e0804n:1823_10": "Pahotīti vā puriso arayo jetuṃ sakkoti.",
  "anya-e0804n:1823_11": "Atha vā pahotīti hoti.",
  "anya-e0804n:1823_12": "Pabhavatīti sandati.",
  "anya-e0804n:1823_13": "Pahūtanti vipulaṃ,",
  "anya-e0804n:1823_14": "mahantanti attho.",
  "anya-e0804n:1823_15": "Pahūtavittoti vipulavitto mahaddhano.",
  "anya-e0804n:1823_16": "Pahūtajivhoti suputhulasudīghasumudukajivho,",
  "anya-e0804n:1823_17": "piyappabhūtāti piyato nibbattā.",
  "anya-e0804n:1824_0": "Gamu sappa gatiyaṃ. Gacchati, gamati, ghammati,",
  "anya-e0804n:1824_1": "āgacchati,",
  "anya-e0804n:1824_2": "uggacchati,",
  "anya-e0804n:1824_3": "atigacchati,",
  "anya-e0804n:1824_4": "paṭigacchati,",
  "anya-e0804n:1824_5": "avagacchati,",
  "anya-e0804n:1824_6": "adhigacchati,",
  "anya-e0804n:1824_7": "anugacchati,",
  "anya-e0804n:1824_8": "upagacchati,",
  "anya-e0804n:1824_9": "apagacchati,",
  "anya-e0804n:1824_10": "vigacchati,",
  "anya-e0804n:1824_11": "nigacchati,",
  "anya-e0804n:1824_12": "niggacchati.",
  "anya-e0804n:1824_13": "Aññānipi yojetabbāni.",
  "anya-e0804n:1824_14": "“Samuggacchatī”tiādinā upasaggadvayavasenapi yathāsambhavaṃ yojetabbāni. Sappati,",
  "anya-e0804n:1824_15": "saṃsappati,",
  "anya-e0804n:1824_16": "parisappati.",
  "anya-e0804n:1824_17": "Aññānipi yojetabbāni.",
  "anya-e0804n:1825_0": "Tattha gamatīti gacchati.",
  "anya-e0804n:1825_1": "Kārite “devadattaṃ gameti gamayatī”ti rūpāni bhavanti.",
  "anya-e0804n:1825_2": "“Apāyaṃ gametīti apāyagamanīya”nti idamettha nidassanaṃ.",
  "anya-e0804n:1825_3": "Curādigaṇaṃ pattassa āpubbassa imassa “āgameti,",
  "anya-e0804n:1825_4": "āgamayati, āgamento,",
  "anya-e0804n:1825_5": "āgamayamāno”ti suddhakatturūpāni bhavanti.",
  "anya-e0804n:1826_0": "Tattha āgametīti muhuttaṃ adhivāsetīti attho.",
  "anya-e0804n:1826_1": "Ghammatīti gacchati.",
  "anya-e0804n:1826_2": "Āgacchatīti āyāti.",
  "anya-e0804n:1826_3": "Uggacchatīti uyyāti uddhaṃ gacchati.",
  "anya-e0804n:1826_4": "Atigacchatīti atikkamitvā gacchati.",
  "anya-e0804n:1826_5": "Paṭigacchatīti puna gacchati.",
  "anya-e0804n:1826_6": "Avagacchatīti jānāti.",
  "anya-e0804n:1826_7": "Adhigacchatīti labhati jānāti vā.",
  "anya-e0804n:1826_8": "Anugacchatīti pacchato gacchati.",
  "anya-e0804n:1826_9": "Upagacchatīti samīpaṃ gacchati.",
  "anya-e0804n:1826_10": "Apagacchatīti apeti.",
  "anya-e0804n:1826_11": "Vigacchatīti vigamati.",
  "anya-e0804n:1826_12": "Nigacchatīti labhati.",
  "anya-e0804n:1826_13": "“Yasaṃ poso nigacchatī”ti idaṃ nidassanaṃ.",
  "anya-e0804n:1826_14": "Niggacchatīti nikkhamati.",
  "anya-e0804n:1826_15": "Sappatīti gacchati.",
  "anya-e0804n:1826_16": "Saṃsappatīti saṃsaranto gacchati.",
  "anya-e0804n:1826_17": "Parisappatīti samantato gacchati.",
  "anya-e0804n:1827_0": "Idāni pana viññūnaṃ sāṭṭhakathe tepiṭake buddhavacane paramakosallajananatthaṃ sappayogaṃ padamālaṃ kathayāma.",
  "anya-e0804n:1827_1": "Seyyathidaṃ?",
  "anya-e0804n:1827_2": "So gacchati,",
  "anya-e0804n:1827_3": "te gacchanti, gacchare.",
  "anya-e0804n:1827_4": "Tvaṃ gacchasi,",
  "anya-e0804n:1827_5": "tumhe gacchatha.",
  "anya-e0804n:1827_6": "Ahaṃ gacchāmi,",
  "anya-e0804n:1827_7": "mayaṃ gacchāma.",
  "anya-e0804n:1827_8": "So gacchate,",
  "anya-e0804n:1827_9": "te gacchante.",
  "anya-e0804n:1827_10": "Tvaṃ gacchase,",
  "anya-e0804n:1827_11": "tumhe gacchavhe.",
  "anya-e0804n:1827_12": "Ahaṃ gacche,",
  "anya-e0804n:1827_13": "mayaṃ gacchāmhe.",
  "anya-e0804n:1827_14": "Vattamānāya rūpāni.",
  "anya-e0804n:1828_0": "So gacchatu,",
  "anya-e0804n:1828_1": "te gacchantu.",
  "anya-e0804n:1828_2": "Tvaṃ gacchāhi, gaccha,",
  "anya-e0804n:1828_3": "gacchassu,",
  "anya-e0804n:1828_4": "tumhe gacchatha.",
  "anya-e0804n:1828_5": "Ahaṃ gacchāmi,",
  "anya-e0804n:1828_6": "mayaṃ gacchāma.",
  "anya-e0804n:1828_7": "So gacchataṃ,",
  "anya-e0804n:1828_8": "te gacchantaṃ.",
  "anya-e0804n:1828_9": "Tvaṃ gacchassu,",
  "anya-e0804n:1828_10": "tumhe gacchavho.",
  "anya-e0804n:1828_11": "Ahaṃ gacche,",
  "anya-e0804n:1828_12": "mayaṃ gacchāmase.",
  "anya-e0804n:1828_13": "Pañcamiyā rūpāni.",
  "anya-e0804n:1829_0": "So gaccheyya, gacche,",
  "anya-e0804n:1829_1": "te gaccheyyuṃ.",
  "anya-e0804n:1829_2": "Tvaṃ gaccheyyāsi,",
  "anya-e0804n:1829_3": "tumhe gaccheyyātha.",
  "anya-e0804n:1829_4": "Ahaṃ gaccheyyāmi,",
  "anya-e0804n:1829_5": "mayaṃ gaccheyyāma, gacchemu.",
  "anya-e0804n:1829_6": "So gacchetha,",
  "anya-e0804n:1829_7": "te gaccheraṃ.",
  "anya-e0804n:1829_8": "Tvaṃ gacchetho,",
  "anya-e0804n:1829_9": "tumhe gaccheyyāvho.",
  "anya-e0804n:1829_10": "Ahaṃ gaccheyyaṃ,",
  "anya-e0804n:1829_11": "mayaṃ gaccheyyāmhe.",
  "anya-e0804n:1829_12": "Sattamiyā rūpāni.",
  "anya-e0804n:1830_0": "So gaccha,",
  "anya-e0804n:1830_1": "te gacchu.",
  "anya-e0804n:1830_2": "Tvaṃ gacche,",
  "anya-e0804n:1830_3": "tumhe gacchittha,",
  "anya-e0804n:1830_4": "gañchittha.",
  "anya-e0804n:1830_5": "Ahaṃ gacchaṃ,",
  "anya-e0804n:1830_6": "mayaṃ gacchimha,",
  "anya-e0804n:1830_7": "gañchimha.",
  "anya-e0804n:1830_8": "So gacchittha,",
  "anya-e0804n:1830_9": "gañchittha,",
  "anya-e0804n:1830_10": "te gacchire.",
  "anya-e0804n:1830_11": "Tvaṃ gacchittho,",
  "anya-e0804n:1830_12": "tumhe gacchivho.",
  "anya-e0804n:1830_13": "Ahaṃ gacchiṃ, gañchiṃ,",
  "anya-e0804n:1830_14": "mayaṃ gacchimhe.",
  "anya-e0804n:1830_15": "Parokkhāya rūpāni.",
  "anya-e0804n:1831_0": "So agacchā,",
  "anya-e0804n:1831_1": "te agacchū.",
  "anya-e0804n:1831_2": "Tvaṃ agacche,",
  "anya-e0804n:1831_3": "tumhe agacchatha.",
  "anya-e0804n:1831_4": "Ahaṃ agacchaṃ,",
  "anya-e0804n:1831_5": "mayaṃ agacchamhā.",
  "anya-e0804n:1831_6": "So agacchatha,",
  "anya-e0804n:1831_7": "te agacchatthuṃ.",
  "anya-e0804n:1831_8": "Tvaṃ agacchase,",
  "anya-e0804n:1831_9": "tumhe agacchivhaṃ.",
  "anya-e0804n:1831_10": "Ahaṃ agacchaṃ,",
  "anya-e0804n:1831_11": "mayaṃ agacchimhe.",
  "anya-e0804n:1831_12": "Ajjataniyā rūpāni.",
  "anya-e0804n:1832_0": "So gacchissati,",
  "anya-e0804n:1832_1": "te gacchissanti.",
  "anya-e0804n:1832_2": "Tvaṃ gacchissasi,",
  "anya-e0804n:1832_3": "tumhe gacchissatha.",
  "anya-e0804n:1832_4": "Ahaṃ gacchissāmi,",
  "anya-e0804n:1832_5": "mayaṃ gacchissāma.",
  "anya-e0804n:1832_6": "So gacchissate,",
  "anya-e0804n:1832_7": "te gacchissante.",
  "anya-e0804n:1832_8": "Tvaṃ gacchissase,",
  "anya-e0804n:1832_9": "tumhe gacchissavhe.",
  "anya-e0804n:1832_10": "Ahaṃ gacchissaṃ,",
  "anya-e0804n:1832_11": "mayaṃ gacchissāmhe.",
  "anya-e0804n:1832_12": "Bhavissantiyā rūpāni.",
  "anya-e0804n:1833_0": "So agacchissā,",
  "anya-e0804n:1833_1": "te agacchissaṃsu.",
  "anya-e0804n:1833_2": "Tvaṃ agacchisse,",
  "anya-e0804n:1833_3": "tumhe agacchissatha.",
  "anya-e0804n:1833_4": "Ahaṃ agacchissaṃ,",
  "anya-e0804n:1833_5": "mayaṃ agacchissāmhā.",
  "anya-e0804n:1833_6": "So agacchissatha,",
  "anya-e0804n:1833_7": "te agacchissisu.",
  "anya-e0804n:1833_8": "Tvaṃ agacchissase,",
  "anya-e0804n:1833_9": "tumhe agacchissavhe.",
  "anya-e0804n:1833_10": "Ahaṃ agacchissaṃ,",
  "anya-e0804n:1833_11": "mayaṃ agacchissāmhase.",
  "anya-e0804n:1833_12": "Kālātipattiyā rūpāni.",
  "anya-e0804n:1834_0": "Tattha ajjataniyā kālātipattiyā ca akārāgamaṃ sabbesu purisesu sabbesu vacanesu labbhamānampi sāsane aniyataṃ hutvā labbhatīti daṭṭhabbaṃ.",
  "anya-e0804n:1834_1": "Tathā hi “agacchi, gacchi,",
  "anya-e0804n:1834_2": "agacchissā,",
  "anya-e0804n:1834_3": "gacchissā”tiādinā dve dve rūpāni dissanti. Gamati, gamanti. Gamatu, gamantu. Gameyya. Gameyyuṃ.",
  "anya-e0804n:1834_4": "Sesaṃ sabbaṃ vitthāretabbaṃ.",
  "anya-e0804n:1835_0": "Idāni parokkhāhiyyattanajjatanīsu viseso vuccate –",
  "anya-e0804n:1835_1": "so puriso maggaṃ ga,",
  "anya-e0804n:1835_2": "sā itthī ghara’māga.",
  "anya-e0804n:1835_3": "Te maggaṃ gu,",
  "anya-e0804n:1835_4": "tā ghara’māgu.",
  "anya-e0804n:1835_5": "Ekārassa akārādesaṃ tvaṃ maggaṃ ga,",
  "anya-e0804n:1835_6": "tvaṃ ghara”māga.",
  "anya-e0804n:1835_7": "Tumhe maggaṃ guttha,",
  "anya-e0804n:1835_8": "tumhe ghara’māguttha.",
  "anya-e0804n:1835_9": "Ahaṃ maggaṃ gaṃ,",
  "anya-e0804n:1835_10": "ahaṃ ghara’māgaṃ.",
  "anya-e0804n:1835_11": "Ahaṃ taṃ purisaṃ anvagaṃ,",
  "anya-e0804n:1835_12": "mayaṃ maggaṃ gumha,",
  "anya-e0804n:1835_13": "mayaṃ gharaṃ āgumha,",
  "anya-e0804n:1835_14": "mayaṃ taṃ purisaṃ anvagumha.",
  "anya-e0804n:1835_15": "Ayaṃ tāva parokkhāya viseso.",
  "anya-e0804n:1836_0": "“So maggaṃ agamā,",
  "anya-e0804n:1836_1": "te maggaṃ agamū” iccādi hiyyattaniyā rūpaṃ.",
  "anya-e0804n:1836_2": "“So agami,",
  "anya-e0804n:1836_3": "te agamuṃ,",
  "anya-e0804n:1836_4": "te guṃ” iccādi ajjataniyā rūpaṃ.",
  "anya-e0804n:1837_0": "Idāni tesaṃ padarūpāni pākaṭīkaraṇatthaṃ kiñci suttaṃ kathayāma –",
  "anya-e0804n:1837_1": "“sopāgā samitiṃ vanaṃ.",
  "anya-e0804n:1837_2": "Athettha pañcamo āgā.",
  "anya-e0804n:1837_3": "Āguṃ devā yasassino.",
  "anya-e0804n:1837_4": "Māhaṃ kākova dummedho,",
  "anya-e0804n:1837_5": "kāmānaṃ vasamanvagaṃ.",
  "anya-e0804n:1837_6": "Agamā rājagahaṃ buddho.",
  "anya-e0804n:1837_7": "Vaṅkaṃ agamu pabbataṃ.",
  "anya-e0804n:1837_8": "Brāhmaṇā upagacchu ma”nti evamādīni bhavanti.",
  "anya-e0804n:1838_0": "Ga gu ga guttha gaṃ gumha, agu agamu agamuṃ;",
  "anya-e0804n:1839_0": "Agamā’gami gacchanti, ādibhedaṃ mane kare.",
  "anya-e0804n:1840_0": "Idāni nāmikapadāni vuccante – gato, gantā, gacchaṃ,",
  "anya-e0804n:1840_1": "gacchantī,",
  "anya-e0804n:1840_2": "gacchantaṃ kulaṃ,",
  "anya-e0804n:1840_3": "sahagataṃ, gati, gamanaṃ, gamo, āgamo, avagamo,",
  "anya-e0804n:1840_4": "gantabbaṃ,",
  "anya-e0804n:1840_5": "gamanīyaṃ, gammaṃ,",
  "anya-e0804n:1840_6": "gammamānaṃ,",
  "anya-e0804n:1840_7": "gamiyamānaṃ, go, mātugāmo, hiṅgu, jagu, indagū,",
  "anya-e0804n:1840_8": "medhago iccādīni, kārite –",
  "anya-e0804n:1840_9": "gacchāpeti,",
  "anya-e0804n:1840_10": "gacchāpayati, gaccheti,",
  "anya-e0804n:1840_11": "gacchayati, gammeti. Kamme – gammati, gamiyati,",
  "anya-e0804n:1840_12": "adhigammati,",
  "anya-e0804n:1840_13": "adhigamiyati.",
  "anya-e0804n:1840_14": "Tumantāditte “gantuṃ, gamituṃ, gantvā, gantvāna, gamitvā,",
  "anya-e0804n:1840_15": "gamitvāna, gamiya, gamiyāna, gamma, āgamma, āgantvā,",
  "anya-e0804n:1840_16": "adhigamma,",
  "anya-e0804n:1840_17": "adhigantvā” iccādīni.",
  "anya-e0804n:1840_18": "Sappadhātussa pana “sappo, sappinī,",
  "anya-e0804n:1840_19": "pīṭhasappī,",
  "anya-e0804n:1840_20": "sappi” iccādīni rūpāni bhavanti.",
  "anya-e0804n:1841_0": "Tattha sahagatasaddo tabbhāve vokiṇṇe nissaye ārammaṇe saṃsaṭṭheti imesu atthesu dissati.",
  "anya-e0804n:1841_1": "Tattha “yāyaṃ taṇhā ponobbhavikā nandirāgasahagatā”ti tabbhāve veditabbo,",
  "anya-e0804n:1841_2": "nandirāgabhūtāti attho.",
  "anya-e0804n:1841_3": "“Yāyaṃ bhikkhave vīmaṃsā kosajjasahagatā kosajjasampayuttā”ti vokiṇṇe veditabbo,",
  "anya-e0804n:1841_4": "antarantarā uppajjamānena kosajjena vokiṇṇāti ayamettha attho.",
  "anya-e0804n:1841_5": "“Aṭṭhikasaññāsahagataṃ satisambojjhaṅgaṃ bhāvetī”ti nissaye veditabbo,",
  "anya-e0804n:1841_6": "aṭṭhikasaññaṃ nissāya aṭṭhikasaññaṃ bhāvetvā paṭiladdhanti attho.",
  "anya-e0804n:1841_7": "“Lābhī hoti rūpasahagatānaṃ vā samāpattīnaṃ arūpasahagatānaṃ vā”ti ārammaṇe,",
  "anya-e0804n:1841_8": "rūpārūpārammaṇānanti attho.",
  "anya-e0804n:1841_9": "“Idaṃ sukhaṃ imāya pītiyā sahagataṃ sahajātaṃ sampayutta”nti saṃsaṭṭhe,",
  "anya-e0804n:1841_10": "imissā pītiyā saṃsaṭṭhanti attho.",
  "anya-e0804n:1841_11": "Etthetaṃ vuccati –",
  "anya-e0804n:1842_0": "Tabbhāve ceva vokiṇṇe, nissayārammaṇesu ca;",
  "anya-e0804n:1843_0": "Saṃsaṭṭhe ca sahagata-saddo dissati pañcasu;",
  "anya-e0804n:1844_0": "Gatīti gatigati nibbattigabhi ajjhāsayagati vibhavagati nipphattigati ñāṇagatīti bahuvidhā gati nāma.",
  "anya-e0804n:1845_0": "Tattha “taṃ gatiṃ pecca gacchāmī”ti ca “yassa gatiṃ na jānanti,",
  "anya-e0804n:1845_1": "devā gandhabbamānusā”ti ca ayaṃ gatigatināma.",
  "anya-e0804n:1845_2": "“Imesaṃ kho ahaṃ bhikkhūnaṃ sīlavantānaṃ neva jānāmi gatiṃvā agatiṃvā”ti ayaṃ nibbattigati nāma.",
  "anya-e0804n:1845_3": "“Evaṃ kho te ahaṃ brahme gatiñca jānāmi jutiñca jānāmī”ti ayaṃ ajjhāsayagati nāma.",
  "anya-e0804n:1845_4": "“Vibhavo gati dhammānaṃ,",
  "anya-e0804n:1845_5": "nibbānaṃ arahato gatī”ti ayaṃ vibhavagati nāma.",
  "anya-e0804n:1845_6": "“Dve gatiyo bhavanti anaññā”ti ayaṃ nipphattigati nāma.",
  "anya-e0804n:1845_7": "“Taṃ tattha gatimā dhibhimā”ti ca “sundaraṃ nibbānaṃ gato”ti ca ayaṃ ñāṇagati nāma.",
  "anya-e0804n:1845_8": "Etthetaṃ vuccati –",
  "anya-e0804n:1846_0": "Gatigatyañca nibbatyaṃ, vibhavajjhāsayesu ca;",
  "anya-e0804n:1847_0": "Nipphattiyañca ñāṇe ca, gatisaddo pavattati.",
  "anya-e0804n:1848_0": "Gacchatīti go.",
  "anya-e0804n:1848_1": "Mātuyā samabhāvaṃ missībhāvañca gacchati pāpuṇātīti mātugāmo.",
  "anya-e0804n:1848_2": "Rogaṃ hiṃsantaṃ gacchatīti hiṅgu.",
  "anya-e0804n:1849_0": "Imāni tassa nāmāni",
  "anya-e0804n:1850_0": "Hiṅgu hiṅgujatucceva, tathā hiṅgusipāṭikā;",
  "anya-e0804n:1851_0": "Hiṅgujātīti kathitā, vinayaṭṭhakathāya hi.",
  "anya-e0804n:1852_0": "Jagūti cutito jātiṃ gacchatīti jagu.",
  "anya-e0804n:1852_1": "Indriyena gacchatīti indagū.",
  "anya-e0804n:1852_2": "Atha vā indabhūtena kammunā gacchatīti indagu.",
  "anya-e0804n:1852_3": "“Hindagū”tipi pāḷi.",
  "anya-e0804n:1852_4": "Tattha hindanti maraṇaṃ.",
  "anya-e0804n:1852_5": "Taṃ gacchatīti hindagū.",
  "anya-e0804n:1852_6": "Sabbametaṃ sattādhivacanaṃ,",
  "anya-e0804n:1852_7": "liṅgato pulliṅgaṃ.",
  "anya-e0804n:1852_8": "Medhagoti attano nissayañca parañca medhamāno hiṃsamāno gacchati pavattatīti medhago, kalaho.",
  "anya-e0804n:1852_9": "“Tato sammanti medhagā”ti ettha hi kalaho medhagasaddena bhagavatā vutto.",
  "anya-e0804n:1852_10": "Gamitvāti ettha –",
  "anya-e0804n:1853_0": "“Isivhayaṃ gamitvāna, vinitvā pañcavaggiye;",
  "anya-e0804n:1854_0": "Tato vinesi bhagavā, gantvā gantvā tahiṃ tahi”nti",
  "anya-e0804n:1855_0": "Ayaṃ pāḷi nidassanaṃ.",
  "anya-e0804n:1855_1": "Sappoti sappatīti sappo,",
  "anya-e0804n:1855_2": "saṃsappanto gacchatīti attho.",
  "anya-e0804n:1855_3": "Tenāha āyasmā sāriputto “yo kāme parivajjeti,",
  "anya-e0804n:1855_4": "sappasseva padāsiro”ti imissā pāḷiyā niddese “sappo vuccati ahi.",
  "anya-e0804n:1855_5": "Kenaṭṭhena sappo?",
  "anya-e0804n:1855_6": "Saṃsappanto gacchatīti sappo.",
  "anya-e0804n:1855_7": "Bhujanto gacchatīti bhujago.",
  "anya-e0804n:1855_8": "Urena gacchatīti urago.",
  "anya-e0804n:1855_9": "Pannasiro gacchatīti pannago.",
  "anya-e0804n:1855_10": "Sarīrena sappatīti sarīsapo.",
  "anya-e0804n:1855_11": "Bile sayatīti bilāsayo.",
  "anya-e0804n:1855_12": "Dāṭhā tassa āvudhoti dāṭhāvudho.",
  "anya-e0804n:1855_13": "Visaṃ tassaghoranti ghoraviso.",
  "anya-e0804n:1855_14": "Jivhā tassa duvidhāti dujivho.",
  "anya-e0804n:1855_15": "Dvīhi jivhāhi rasaṃ sāyatīti dvirasaññū”ti.",
  "anya-e0804n:1855_16": "Sappinīti uragī.",
  "anya-e0804n:1855_17": "Pīṭhasappīti pīṭhena sappati gacchatīti pīṭhasappī, paṅguḷo.",
  "anya-e0804n:1855_18": "Sappīti yo na paribhuñjati,",
  "anya-e0804n:1855_19": "tassa balāyuvaḍḍhanatthaṃ sappati gacchati pavattatīti sappi, ghataṃ.",
  "anya-e0804n:1856_0": "Sakka ṭeka laṅgha gatyattā. Sakkati,",
  "anya-e0804n:1856_1": "nisakkati,",
  "anya-e0804n:1856_2": "parisakkati. Nisakko,",
  "anya-e0804n:1856_3": "parisakkanaṃ. Ṭekati. Ṭīkā. Laṅghati,",
  "anya-e0804n:1856_4": "ullaṅghati,",
  "anya-e0804n:1856_5": "olaṅghati, laṅghako,",
  "anya-e0804n:1856_6": "ullaṅghikā pīti.",
  "anya-e0804n:1857_0": "Ke re ge sadde. Kāyati. Rāyati. Gāyati. Jātakaṃ. Rā. Gītaṃ. Kāyituṃ. Rāyituṃ, gāyituṃ. Kāyitvā. Rāyitvā. Gāyitvā.",
  "anya-e0804n:1858_0": "Tattha jātakanti jātaṃ bhūtaṃ atītaṃ attano caritaṃ kāyati katheti bhagavā etenāti jātakaṃ.",
  "anya-e0804n:1858_1": "Jātakapāḷi hi idha jātakanti vuttaṃ.",
  "anya-e0804n:1858_2": "Aññatra pana jātaṃ evaṃ jātakanti gahetabbā.",
  "anya-e0804n:1858_3": "Tathā hi jātakasaddo pariyattiyampi vattati “itivuttakaṃ jātakaṃ abbhutadhamma”ntiādīsu,",
  "anya-e0804n:1858_4": "jātiyampi vattati “jātakaṃ samodhānesī”tiādīsu.",
  "anya-e0804n:1858_5": "Rā vuccati saddo.",
  "anya-e0804n:1858_6": "Gītanti gāyanaṃ.",
  "anya-e0804n:1859_0": "Khe je se khaye. Khāyati. Jāyati. Sāyati. Khayaṃ gacchatīti attho.",
  "anya-e0804n:1860_0": "Ettha pana siyā “nanu ca bho khāyatīti padassa khādatīti vā paññāyatīti vā attho bhavati,",
  "anya-e0804n:1860_1": "tathā jāyatīti padassa nibbattatīti attho,",
  "anya-e0804n:1860_2": "sāyatīti padassa rasaṃ assādetīti attho,",
  "anya-e0804n:1860_3": "evaṃ sante bho kasmā idha evaṃ attho tumhehi kathiyatī”ti? Saccaṃ,",
  "anya-e0804n:1860_4": "dhātūnantu anekatthattā evaṃ attho kathetuṃ labbhati.",
  "anya-e0804n:1860_5": "Tathā hi “appassutāyaṃ puriso,",
  "anya-e0804n:1860_6": "balibaddova jīratī”ti ettha jīratīti ayaṃ saddo jaraṃ pāpuṇātīti atthaṃ avatvā vaḍḍhatīti atthameva vadati,",
  "anya-e0804n:1860_7": "evaṃ sampadamidaṃ daṭṭhabbaṃ.",
  "anya-e0804n:1861_0": "Gu ghu ku u sadde. Gavati. Ghavati. Kavati. Avati.",
  "anya-e0804n:1862_0": "Khu ru ku sadde. Khoti. Roti. Koti.",
  "anya-e0804n:1863_0": "Cu ju pu plu gā se gatiyaṃ. Cavati. Javati. Pavati. Plavati. Gāti. Seti. Cavanaṃ, cuti. Javanaṃ, javo. Pavanaṃ, plavanaṃ. Gānaṃ. Setu. Poto. Plavo.",
  "anya-e0804n:1864_0": "Ettha gānanti gamanaṃ.",
  "anya-e0804n:1864_1": "Pototi pavati gacchati udake etenāti poto, nāvā.",
  "anya-e0804n:1864_2": "Tathā plavati na sīdatīti plavo, nāvā eva.",
  "anya-e0804n:1864_3": "“Bhinnaplavo sāgarasseva majjhe”ti hi jātakapāḷi dissati. “Nāvā, poto, plavo,",
  "anya-e0804n:1864_4": "jalayānaṃ,",
  "anya-e0804n:1864_5": "taraṇa”nti nāvābhidhānāni.",
  "anya-e0804n:1865_0": "Dhe the saddasaṅghātesu. Dhāyati. Thāyati. Bhāve – dhiyati, thiyati. Itthī. Thī.",
  "anya-e0804n:1866_0": "De te pālane. Dāyati. Dayā. Tāṇaṃ.",
  "anya-e0804n:1867_0": "Rā lā ādāne. Rāti. Lāti.",
  "anya-e0804n:1868_0": "Ati adi bandhane. Antati. Andati. Antaṃ. Andu.",
  "anya-e0804n:1869_0": "Jutasubha ruca dittiyaṃ. Jotati. Sobhati. Rocati, virocati.",
  "anya-e0804n:1870_0": "Aka aga kuṭilāyaṃ gatiyaṃ. Akati. Agati.",
  "anya-e0804n:1871_0": "Nātha nādha yācanopatāpissariyāsīsāsu. Nāthati. Nādhati.",
  "anya-e0804n:1872_0": "Sala hula cala kampane. Salati. Hulati. Calati. Kusalaṃ.",
  "anya-e0804n:1873_0": "Ettha ca kucchite pāpake dhamme salayatīti kusalaṃ,",
  "anya-e0804n:1873_1": "hetukattuvasenidaṃ nibbacanaṃ daṭṭhabbaṃ.",
  "anya-e0804n:1873_2": "Tathā hi aṭṭhasāliniyaṃ “kucchite pāpake dhamme salayanti calayanti kampenti viddhaṃsentīti kusalā”ti hetukattuvasena attho kathito.",
  "anya-e0804n:1873_3": "Idaṃ saladhātuvasena kusalasaddassa nibbacanaṃ.",
  "anya-e0804n:1873_4": "Aññesampi dhātūnaṃ vasena kusalasaddassa nibbacanaṃ bhavati.",
  "anya-e0804n:1873_5": "Tathā hi aṭṭhasāliniyaṃ aññānipi nibbacanāni dassitāni. Kathaṃ?",
  "anya-e0804n:1873_6": "“Kucchitena vā ākārena sayantīti kusā,",
  "anya-e0804n:1873_7": "te akusaladhammasaṅkhāte kuse lunanti chindantīti kusalā.",
  "anya-e0804n:1873_8": "Kucchitānaṃ vā sānato tanukaraṇato ñāṇaṃ kusaṃ nāma,",
  "anya-e0804n:1873_9": "tena kusena lātabbāti kusalā,",
  "anya-e0804n:1873_10": "gahetabbā pavattetabbāti attho.",
  "anya-e0804n:1873_11": "Yathā vā kusā ubhayabhāgagataṃ hatthappadesaṃ lunanti,",
  "anya-e0804n:1873_12": "evamimepi uppannānuppannabhāvena ubhayabhāgagataṃ kilesapakkhaṃ lunanti,",
  "anya-e0804n:1873_13": "tasmā kusā viya lunantītipi kusalā”ti.",
  "anya-e0804n:1873_14": "Evaṃ aññānipi nibbacanāni dassitāni.",
  "anya-e0804n:1873_15": "Tatra “dhammā” iti padāpekkhaṃ katvā tadanurūpaliṅgavacanavasena “kusalā”ti niddeso kato,",
  "anya-e0804n:1873_16": "idha pana sāmaññaniddesavasena “kusala”nti napuṃsakekavacananiddeso amhehi kato.",
  "anya-e0804n:1873_17": "Puññavācako hi kusalasaddo ārogyavācako ca ekantena napuṃsakaliṅgo,",
  "anya-e0804n:1873_18": "itaratthavācako pana tiliṅgiko,",
  "anya-e0804n:1873_19": "yathā kusalo phasso,",
  "anya-e0804n:1873_20": "kusalā vedanā.",
  "anya-e0804n:1873_21": "Kusalaṃ cittanti.",
  "anya-e0804n:1873_22": "Kusalasaddo imasmiṃ bhūvādigaṇe lādhātusaladhātuvasena nipphattiṃ gatoti veditabbo.",
  "anya-e0804n:1873_23": "Iti bhūvādigaṇe samodhānagatadhātuyo samattā.",
  "anya-e0804n:1874_0": "Iccevaṃ –",
  "anya-e0804n:1875_0": "Vitthārato ca saṅkhepā, bhūvādīnaṃ gaṇo mayā;",
  "anya-e0804n:1876_0": "Yo vibhatto sauddeso, saniddeso yathārahaṃ.",
  "anya-e0804n:1877_0": "Upasagganipātehi, nānāatthayutehi ca;",
  "anya-e0804n:1878_0": "Yojetvāna padānettha, dassitāni visuṃ visuṃ.",
  "anya-e0804n:1879_0": "Pāḷinidassanādīhi, dassitāni saheva tu;",
  "anya-e0804n:1880_0": "Tyādyantāni ca rūpāni, syānyantāni ca sabbaso.",
  "anya-e0804n:1881_0": "Padānaṃ sadisattañca, tathā visadisattanaṃ;",
  "anya-e0804n:1882_0": "Codanāparihārehi, sahito catthanicchayo.",
  "anya-e0804n:1883_0": "Atthuddhāro’bhidhānañca, liṅgattayavimissanaṃ;",
  "anya-e0804n:1884_0": "Abhidheyyakaliṅgesu, savisesapadāni ca.",
  "anya-e0804n:1885_0": "Nānāpadabahuppada-samodhānañca dassitaṃ;",
  "anya-e0804n:1886_0": "Rūḷhīsaddādayo ceva, suvibhattā anākulā.",
  "anya-e0804n:1887_0": "Sabbanāmaṃ sabbanāma-sadisāni padāni ca;",
  "anya-e0804n:1888_0": "Nānāpadehi yojetuṃ, dassitāni yathārahaṃ.",
  "anya-e0804n:1889_0": "Tumantāni ca rūpāni, tvādyantāni ca viññūnaṃ;",
  "anya-e0804n:1890_0": "Piṭake pāṭavatthāya, sabbametaṃ pakāsitaṃ.",
  "anya-e0804n:1891_0": "Ye saddanītimhi imaṃ vibhāgaṃ,",
  "anya-e0804n:1892_0": "Jānanti sammā munisāsane te;",
  "anya-e0804n:1893_0": "Atthesu sabbesupi vītakaṅkhā,",
  "anya-e0804n:1894_0": "Acchambhino sīhasamā bhavanti.",
  "anya-e0804n:1895_0": "Vibhūtabhutaggasayambhucakke,",
  "anya-e0804n:1896_0": "Subhūtabhūriṃ vadatā narānaṃ;",
  "anya-e0804n:1897_0": "Yo saddanītimhi bhuvādikaṇḍo,",
  "anya-e0804n:1898_0": "Vutto mayā taṃ bhajathatthakāmo.",
  "anya-e0804n:1899_0": "Iti navaṅge sāṭṭhakathe piṭakattaye byappathagatīsu viññūnaṃ",
  "anya-e0804n:1900_0": "Kosallatthāya kate saddanītippakaraṇe",
  "anya-e0804n:1901_0": "Pannarasahi paricchedehi maṇḍito bhūvādigaṇo nāma",
  "anya-e0804n:1902_0": "Soḷasamo paricchedo.",
  "anya-e0804n:1903_0": "17. Rudhādichakka",
  "anya-e0804n:1904_0": "Rudhādigaṇika",
  "anya-e0804n:1905_0": "Ito paraṃ pavakkhāmi, rudhādikagaṇādayo;",
  "anya-e0804n:1906_0": "Sāsanassopakārāya, gaṇe tu chabbidhe kathaṃ.",
  "anya-e0804n:1907_0": "Rudhi āvaraṇe.",
  "anya-e0804n:1907_1": "Rudhidhātu āvaraṇe vattati.",
  "anya-e0804n:1907_2": "Ettha āvaraṇaṃ nāma pidahanaṃ vā parirundhanaṃ vā palibuddhanaṃ vā harituṃ vā appadānaṃ,",
  "anya-e0804n:1907_3": "sabbametaṃ vaṭṭati. Rundhati, rundhiti, rundhīti, rundheti,",
  "anya-e0804n:1907_4": "avarundheti. Kammani –",
  "anya-e0804n:1907_5": "maggo purisena rundhiyati. Rodho, orodho, virodho,",
  "anya-e0804n:1907_6": "paṭivirodho, viruddho,",
  "anya-e0804n:1907_7": "paṭiviruddho,",
  "anya-e0804n:1907_8": "pariruddho.",
  "anya-e0804n:1907_9": "Rundhituṃ,",
  "anya-e0804n:1907_10": "parirundhituṃ.",
  "anya-e0804n:1907_11": "Rundhitvā.",
  "anya-e0804n:1907_12": "Parirundhitvā.",
  "anya-e0804n:1908_0": "Tatra rodhoti cārako.",
  "anya-e0804n:1908_1": "So hi rundhati pavesitānaṃ kurūrakammantānaṃ sattānaṃ gamanaṃ āvaratīti rodhoti vuccati.",
  "anya-e0804n:1908_2": "Orodhoti rājubbarī,",
  "anya-e0804n:1908_3": "sā pana yathākāmacāraṃ carituṃ appadānena orundhiyati avarundhiyatīti orodho.",
  "anya-e0804n:1908_4": "Virodhoti ananukūlatā.",
  "anya-e0804n:1908_5": "Paṭivirodhoti punappunaṃ ananukūlatā.",
  "anya-e0804n:1908_6": "Viruddhoti virodhaṃ āpanno.",
  "anya-e0804n:1908_7": "Paṭiviruddhoti paṭisattubhāvena virodhaṃ āpanno.",
  "anya-e0804n:1908_8": "Pariruddhoti gahaṇatthāya samparivārito.",
  "anya-e0804n:1908_9": "Vuttañhi “yathā arīhi pariruddho,",
  "anya-e0804n:1908_10": "vijjante gamane pathe”ti.",
  "anya-e0804n:1908_11": "Avaruddhoti pabbājito.",
  "anya-e0804n:1909_0": "Muca mocane. Migaṃ bandhanā muñcati. Muñcanaṃ, mocanaṃ. Dukkhappamocanaṃ, moco.",
  "anya-e0804n:1910_0": "Mocoti cettha aṭṭhikakadalīrukkho. Muñcituṃ. Muñcitvā. Kārite “moceti, mocetuṃ, mocetvā”tiādīni.",
  "anya-e0804n:1911_0": "Rica virecane. Riñcati. Riñcanaṃ, virecanaṃ, vireko, virecako. Riñcituṃ. Riñcitvā.",
  "anya-e0804n:1912_0": "Sica paggharaṇe.",
  "anya-e0804n:1912_1": "Udakena bhūmiṃ siñcati.",
  "anya-e0804n:1912_2": "Puttaṃ rajje abhisiñci. Abhiseko.",
  "anya-e0804n:1912_3": "Muddhābhisitto khattiyo.",
  "anya-e0804n:1912_4": "Siñca bhikkhu imaṃ nāvaṃ,",
  "anya-e0804n:1912_5": "sittā te lahumessati.",
  "anya-e0804n:1912_6": "Sittaṭṭhānaṃ. Siñcituṃ. Siñcitvā.",
  "anya-e0804n:1913_0": "Yuja yoge. Yuñjati,",
  "anya-e0804n:1913_1": "anuyuñjati.",
  "anya-e0804n:1913_2": "Kammani “yuñjiyatī”ti rūpāni.",
  "anya-e0804n:1913_3": "Keci “yuñjate”ti icchanti. Yuñjanaṃ, saṃyogo, anuyogo,",
  "anya-e0804n:1913_4": "bhāvanānuyutto, saññogo,",
  "anya-e0804n:1913_5": "saññojanaṃ,",
  "anya-e0804n:1913_6": "atthayojanā.",
  "anya-e0804n:1913_7": "Dīghaṃ santassa yojanaṃ. Yuñjituṃ,",
  "anya-e0804n:1913_8": "anuyuñjituṃ.",
  "anya-e0804n:1913_9": "Anuyuñjitvā. Yojeti.",
  "anya-e0804n:1913_10": "Tattha saṃyojananti bandhanaṃ kāmarāgādi.",
  "anya-e0804n:1913_11": "Yojananti –",
  "anya-e0804n:1914_0": "Vidatthi dvādasaṅgulyo, tadvayaṃ ratanaṃ mataṃ;",
  "anya-e0804n:1915_0": "Sattaratanikā yaṭṭhi, usabhaṃ vīsayaṭṭhikaṃ;",
  "anya-e0804n:1916_0": "Gāvutaṃ usabhāsīti, yojanaṃ catugāvutaṃ.",
  "anya-e0804n:1917_0": "Bhuja pālanabyavaharaṇesu.",
  "anya-e0804n:1917_1": "Pālanaṃ rakkhaṇaṃ.",
  "anya-e0804n:1917_2": "Byavaharaṇaṃ ajjhoharaṇaṃ. Bhuñjati,",
  "anya-e0804n:1917_3": "paribhuñjati,",
  "anya-e0804n:1917_4": "saṃbhuñjati.",
  "anya-e0804n:1917_5": "Dāsaparibhogena paribhuñji.",
  "anya-e0804n:1917_6": "Kārite “bhojeti bhojayatī”tiādīni rūpāni. Bhojanaṃ, sambhogo,",
  "anya-e0804n:1917_7": "mahibhujo,",
  "anya-e0804n:1917_8": "gāmabhojako, upabhogo,",
  "anya-e0804n:1917_9": "paribhogo.",
  "anya-e0804n:1917_10": "Bhutto odano bhavatā.",
  "anya-e0804n:1917_11": "Sace bhutto bhaveyyāhaṃ.",
  "anya-e0804n:1917_12": "Odanaṃ bhutto bhuttavā bhuttāvī.",
  "anya-e0804n:1917_13": "Tumantāditte “bhuñjituṃ,",
  "anya-e0804n:1917_14": "paribhuñjituṃ, bhojetuṃ,",
  "anya-e0804n:1917_15": "bhojayituṃ,",
  "anya-e0804n:1917_16": "bhuñjitvā,",
  "anya-e0804n:1917_17": "bhuñjitvāna, bhuñjiya,",
  "anya-e0804n:1917_18": "bhuñjiyāna, bhojetvā,",
  "anya-e0804n:1917_19": "bhojetvāna,",
  "anya-e0804n:1917_20": "bhojayitvā,",
  "anya-e0804n:1917_21": "bhojayitvāna” iccādīni parisaddādīhi visesitabbāni.",
  "anya-e0804n:1918_0": "Tatra bhuñjatīti bhattaṃ bhuñjati,",
  "anya-e0804n:1918_1": "bhojanīyaṃ bhuñjati.",
  "anya-e0804n:1918_2": "Tathā hi “khādanīyaṃ vā bhojanīyaṃ vā khādati vā bhuñjati vā”tiādi vuttaṃ.",
  "anya-e0804n:1918_3": "Apica kadāci khādanīyepi “bhuñjatī”ti vohāro dissati.",
  "anya-e0804n:1918_4": "“Phalāni khuddakappāni,",
  "anya-e0804n:1918_5": "bhuñja rāja varāvara”nti hi vuttaṃ.",
  "anya-e0804n:1918_6": "Paribhuñjatīti cīvaraṃ paribhuñjati,",
  "anya-e0804n:1918_7": "piṇḍapātaṃ paribhuñjati,",
  "anya-e0804n:1918_8": "gilānapaccayabhesajjaparikkhāraṃ paribhuñjati,",
  "anya-e0804n:1918_9": "paṭisevatīti vuttaṃ hoti.",
  "anya-e0804n:1918_10": "Teneva ca paṭisevatīti paribhuñjatīti attho saṃvaṇṇiyati.",
  "anya-e0804n:1918_11": "Apica “kāme bhuñjatī”ti ca “pañcakāmaguṇe paribhuñjatī”ti ca dassanato pana bhuñjanaparibhuñjanasaddā",
  "anya-e0804n:1918_12": "paṭisevanatthena katthaci samānatthāpi hontīti avagantabbā.",
  "anya-e0804n:1918_13": "Saṃbhuñjatīti sambhogaṃ karoti,",
  "anya-e0804n:1918_14": "ekato vāsaṃ karotīti attho.",
  "anya-e0804n:1918_15": "Ettha siyā “nanu ca bho atra bhujadhātu pālanabyavaharaṇesu vutto,",
  "anya-e0804n:1918_16": "so kathaṃ ettakesupi atthesu vattatī”ti?",
  "anya-e0804n:1918_17": "Vattateva,",
  "anya-e0804n:1918_18": "anekatthā hi dhātavo,",
  "anya-e0804n:1918_19": "te upasaggasahāye labhitvāpi anekatthatarāva honti.",
  "anya-e0804n:1918_20": "Ito paṭṭhāya tumantādīni rūpāni na vakkhāma.",
  "anya-e0804n:1918_21": "Yattha pana viseso dissati,",
  "anya-e0804n:1918_22": "tattha vakkhāma.",
  "anya-e0804n:1919_0": "Kati chedane. Kantati, vikantati. Sallakatto.",
  "anya-e0804n:1920_0": "Bhidi vidāraṇe. Bhindati.",
  "anya-e0804n:1920_1": "Anāgatatthe vattabbe “bhejjissati,",
  "anya-e0804n:1920_2": "bhindissatī”ti dvidhā bhavanti rūpāni.",
  "anya-e0804n:1920_3": "Pāpake akusale dhamme bhindatīti bhikkhu. Tenāha –",
  "anya-e0804n:1921_0": "“Na tena bhikkhu so hoti, yāvatā bhikkhate pare;",
  "anya-e0804n:1922_0": "Visaṃ dhammaṃ samādāya, bhikkhu hoti na tāvatā.",
  "anya-e0804n:1923_0": "Yodha puññañca pāpañca, bāhitvā brahmacariyaṃ;",
  "anya-e0804n:1924_0": "Saṅkhāya loke carati, save ‘bhikkhū’ti vuccatī”ti.",
  "anya-e0804n:1925_0": "Idañca khīṇāsavaṃ sandhāya vuttaṃ,",
  "anya-e0804n:1925_1": "sekkhaputhujjanasamaṇāpi yathāsambhavaṃ “bhikkhū”ti vattabbataṃ pāpuṇantiyeva.",
  "anya-e0804n:1925_2": "Saṅghaṃ bhindatīti saṅghabhedako.",
  "anya-e0804n:1925_3": "Devadattena saṅgho bhinno,.",
  "anya-e0804n:1925_4": "Bhindiyatīti bhinnoti hi nibbacanaṃ.",
  "anya-e0804n:1925_5": "Na te kaṭṭhāni bhinnāni.",
  "anya-e0804n:1925_6": "Bhindatīti bhettā.",
  "anya-e0804n:1926_0": "Chidi dvedhākaraṇe.",
  "anya-e0804n:1926_1": "Chindatīti chedako,",
  "anya-e0804n:1926_2": "evaṃ chettā.",
  "anya-e0804n:1926_3": "Kese chettuṃ vaṭṭati.",
  "anya-e0804n:1926_4": "Chindiyatīti chinno.",
  "anya-e0804n:1926_5": "Chinnopi rukkho punadeva rūhati.",
  "anya-e0804n:1926_6": "Idaṃ pana bhidichididvayaṃ divādigaṇaṃ patvā “bhijjati chijjatī”ti suddhakattuvācakaṃ rūpadvayaṃ janeti,",
  "anya-e0804n:1926_7": "tasmā “bhijjatīti bhinno”tiādinā suddhakattuvasenapi nibbacanaṃ kātabbaṃ.",
  "anya-e0804n:1927_0": "Tadi hiṃsānādaresu. Tandati. Tandī, taddu. Taddati kacchu.",
  "anya-e0804n:1928_0": "Udi pasavakiledanesu. Pasavanaṃ sandanaṃ. Kiledanaṃ tindatā. Undati. Undūro, samuddo.",
  "anya-e0804n:1929_0": "Vida lābhe. Vindati. Govindo, vitti. Ettha vittīti anubhavanaṃ, vedanā vā.",
  "anya-e0804n:1930_0": "Vida tuṭṭhiyaṃ. Vindati,",
  "anya-e0804n:1930_1": "nibbindati.",
  "anya-e0804n:1930_2": "Nibbindanaṃ.",
  "anya-e0804n:1930_3": "Virajjati.",
  "anya-e0804n:1930_4": "Nibbindo kāmaratiyā. Vitti, vittaṃ, vedo.",
  "anya-e0804n:1930_5": "Labhati atthavedaṃ dhammavedaṃ.",
  "anya-e0804n:1931_0": "Ettha vittīti somanassaṃ.",
  "anya-e0804n:1931_1": "“Vitti hi maṃ vindati suta disvā”ti hi vuttaṃ.",
  "anya-e0804n:1931_2": "Vittanti vittijananattā vittasaṅkhātaṃ dhanaṃ.",
  "anya-e0804n:1931_3": "Vedoti ganthopi ñāṇampi somanassampi vuccati.",
  "anya-e0804n:1931_4": "“Tiṇṇaṃ vedānaṃ pāragū”tiādīsu hi gantho “vedo”ti vuccati.",
  "anya-e0804n:1931_5": "“Brāhmaṇaṃ vedagumabhijaññā akiñcanaṃ kāmabhave asatta”ntiādīsu ñāṇaṃ.",
  "anya-e0804n:1931_6": "“Ye vedajātā vicaranti loke”tiādīsu somanassaṃ.",
  "anya-e0804n:1932_0": "Vedaganthe ca ñāṇe ca, somanasse ca vattati;",
  "anya-e0804n:1933_0": "Vedasaddo imaṃ nānā-dhātuto samudīraye.",
  "anya-e0804n:1934_0": "Lipa limpane. Limpati, limpako. Avalepo. Avalepoti ahaṅkāro.",
  "anya-e0804n:1935_0": "Lupa acchedane. Lumpati. Vilumpako, vilutto vilopo.",
  "anya-e0804n:1936_0": "Vilumpateva puriso, yāvassa upakappati;",
  "anya-e0804n:1937_0": "Yadā caññe vilumpanti, so vilutto vilumpatīti.",
  "anya-e0804n:1938_0": "Pisa cuṇṇane. Piṃsati. Pisako.",
  "anya-e0804n:1938_1": "Pisuṇā vācā.",
  "anya-e0804n:1938_2": "Āgamaṭṭhakathāyaṃ pana “attano piyabhāvaṃ parassa ca suññabhāvaṃ yāya vācāya bhāsati,",
  "anya-e0804n:1938_3": "sā pisuṇā vācā”ti vuttaṃ,",
  "anya-e0804n:1938_4": "taṃ niruttilakkhaṇena vuttanti daṭṭhabbaṃ.",
  "anya-e0804n:1939_0": "Hisi vihiṃsāyaṃ. Hiṃsati, vihiṃsati. Hiṃsako.",
  "anya-e0804n:1940_0": "Ahiṃsakoti me nāmaṃ, hiṃsakassa pure sato;",
  "anya-e0804n:1941_0": "Ajjāhaṃ saccanāmomhi, na naṃ hiṃsāmi kiñcanaṃ.",
  "anya-e0804n:1942_0": "Hiṃsitabbaṃ kiṃsatīti sīho.",
  "anya-e0804n:1942_1": "Ādiantakkharavipallāsavasena saddasiddhi,",
  "anya-e0804n:1942_2": "yathā “kantanaṭṭhena takka”nti. Vihesako,",
  "anya-e0804n:1942_3": "vihesanaṃ.",
  "anya-e0804n:1943_0": "Sumbha pahāre. Yo no gāvova sumbhati. Parisumbhati. Sumbhoti. Atrime pāḷito payogā –",
  "anya-e0804n:1944_0": "“Saṃsumbhamānā attānaṃ, kālamāgamayāmase”ti ca,",
  "anya-e0804n:1945_0": "“Kesaggahaṇamukkhepā, bhūmyā ca parisumbhanā;",
  "anya-e0804n:1946_0": "Datvā ca no pakkamati, bahudukkhaṃ anappaka”nti ca,",
  "anya-e0804n:1947_0": "“Bhūmiṃ sumbhāmi vegasā”ti ca.",
  "anya-e0804n:1948_0": "Aññattha pana aññāpi vuttā.",
  "anya-e0804n:1948_1": "Tā idha anupapattito na vuttā.",
  "anya-e0804n:1948_2": "Kecettha maññeyyuṃ,",
  "anya-e0804n:1948_3": "yathā bhūvādigaṇe “saki saṅkāyaṃ khaji gativekalle”tiādīnaṃ dhātūnaṃ paṭiladdhavaggantabhāvassa niggahītāgamassa",
  "anya-e0804n:1948_4": "vasena “saṅkati khañjatī”ti rūpāni bhavanti,",
  "anya-e0804n:1948_5": "tathā imasmiṃ rudhādigaṇe “muca mocane kati chedane”tiādīnaṃ dhātūnaṃ paṭiladdhavaggantabhāvassa niggahītāgamassa",
  "anya-e0804n:1948_6": "vasena “muñcati kantatī”tiādīni rūpāni bhavanti.",
  "anya-e0804n:1948_7": "Evaṃ sante ko imesaṃ tesañca visesoti?",
  "anya-e0804n:1948_8": "Ettha vuccate –",
  "anya-e0804n:1948_9": "ye bhūvādigaṇasmiṃ anekassarā asaṃyogantā ikārantavasena niddiṭṭhā,",
  "anya-e0804n:1948_10": "te ākhyātattañca nāmikattañca patvā suddhakattuhetukattuvisayesu ekantato niggahītāgamena nipphannarūpā bhavanti,",
  "anya-e0804n:1948_11": "na katthacipi tesaṃ vinā niggahītāgamena rūpappavatti dissati.",
  "anya-e0804n:1948_12": "Taṃ yathā? Saṅkati, saṅkā, khañjati,",
  "anya-e0804n:1948_13": "khañjo iccādi.",
  "anya-e0804n:1948_14": "Ayaṃ anekassarānaṃ ikārantavasena niddiṭṭhānaṃ bhūvādigaṇikānaṃ viseso.",
  "anya-e0804n:1949_0": "Ye ca rudhādigaṇasmiṃ anekassarā asaṃyogantvā akārantavasena vā ukārantavasena vā niddiṭṭhā,",
  "anya-e0804n:1949_1": "te ākhyātattaṃ patvā suddhakattuvisayeyeva ekantato niggahītāgamena nipphannarūpā bhavanti,",
  "anya-e0804n:1949_2": "na hetukattuvisaye.",
  "anya-e0804n:1949_3": "Nāmikattaṃ pana sahaniggahītāgamena vinā ca niggahītāgamena nipphannarūpā bhavanti.",
  "anya-e0804n:1949_4": "Yattha vinā niggahītāgamena nipphannarūpā,",
  "anya-e0804n:1949_5": "tattha sasaṃyogarūpāyeva bhavanti.",
  "anya-e0804n:1949_6": "Taṃ yathā? Muñcati,",
  "anya-e0804n:1949_7": "muñcāpeti, moceti, mocāpeti.",
  "anya-e0804n:1949_8": "Chindāpeti. Chedeti,",
  "anya-e0804n:1949_9": "chedāpeti.",
  "anya-e0804n:1949_10": "Chindanaṃ, chedo. Muñcanaṃ, mocanaṃ. Kantati, kantanaṃ,",
  "anya-e0804n:1949_11": "sallakatto.",
  "anya-e0804n:1949_12": "Piṭṭhimaṃsāni attano,",
  "anya-e0804n:1949_13": "sāmaṃ ukkacca khādasi iccādīni.",
  "anya-e0804n:1949_14": "Tattha ukkaccāti ukkantitvā,",
  "anya-e0804n:1949_15": "chinditvāti attho.",
  "anya-e0804n:1950_0": "Nanu ca bho evaṃ sante ākhyātanāmikabhāvaṃ patvā suddhakattuhetukattuvisayesu ekantato paṭiladdhaniggahītāgamehi",
  "anya-e0804n:1950_1": "saki khaji ādīhiyeva rudhādigaṇikehi bhavitabbaṃ,",
  "anya-e0804n:1950_2": "na pana mucachidiādīhīti? Tanna,",
  "anya-e0804n:1950_3": "mucachidiādīhiyeva rudhādigaṇikehi bhavitabbaṃ rucadhātuyā samānagatikattā,",
  "anya-e0804n:1950_4": "tathā hi yathā “rundhissa,",
  "anya-e0804n:1950_5": "rundhayati,",
  "anya-e0804n:1950_6": "rundhāpeti,",
  "anya-e0804n:1950_7": "rundhanaṃ, rodho,",
  "anya-e0804n:1950_8": "virodho”tiādīsu niggahītāgamāniggahītāgamavasena dvippakārāni rūpāni dissanti,",
  "anya-e0804n:1950_9": "tathā mucachidiādīnampīti.",
  "anya-e0804n:1951_0": "Nanu kaccāyane niggahītāgamassa niccavidhānatthaṃ “rudhādito niggahītapubbañcā”ti lakkhaṇaṃ vuttanti? Saccaṃ,",
  "anya-e0804n:1951_1": "taṃ pana kriyāpadattaṃ sandhāya vuttaṃ.",
  "anya-e0804n:1951_2": "Yadi ca nāmikapadattampi sandhāya vuttaṃ bhaveyya,",
  "anya-e0804n:1951_3": "“virodho”tiādīnaṃ dassanato vāsaddaṃ pakkhipitvā vattabbaṃ siyā,",
  "anya-e0804n:1951_4": "na ca vāsaddaṃ pakkhipitvā vuttaṃ,",
  "anya-e0804n:1951_5": "tena ñāyati kriyāpadattaṃyeva sandhāya vuttanti.",
  "anya-e0804n:1952_0": "Nanu ca bho evaṃ sante sakikhajiādīnaṃ niccaṃ saniggahītāgamakriyāpadattaṃyeva sandhāya “rudhādito niggahītapubbañcā”ti idaṃ vuttanti sakkā mantunti? Na sakkā,",
  "anya-e0804n:1952_1": "sakikhajiādīnaṃ rudhadhātuyā asamānagatikattā nāmikatte dvippakārassa asambhavato.",
  "anya-e0804n:1952_2": "Tathā hi yesaṃ yā nāmikatte niggahītāgamāniggahītāgamavasena dvippakāravantatā,",
  "anya-e0804n:1952_3": "sā eva tesaṃ rudhādigaṇabhāvassa lakkhaṇaṃ.",
  "anya-e0804n:1952_4": "Tañca sakikhajiādīnaṃ natthi.",
  "anya-e0804n:1952_5": "“Saṅkā khañjo”tiādinā hi nāmatte ekoyeva pakāro dissati saniggahītāgamo,",
  "anya-e0804n:1952_6": "“kamu padavikkhepe”iccādīnaṃ pana “kamo, kamanaṃ, caṅkamo,",
  "anya-e0804n:1952_7": "caṅkamana”ntiādinā nāmikatte dvippakāravantatāsambhavepi niggahītāgamassa abbhāsavisaye pavattattā sā",
  "anya-e0804n:1952_8": "dvippakāravantatā rudhādigaṇabhāvassa lakkhaṇaṃ na hoti,",
  "anya-e0804n:1952_9": "tasmā abbhāsavisaye pavattaṃ niggahītāgamaṃ vajjetvā yā dvippakāravantatā,",
  "anya-e0804n:1952_10": "sāyeva rudhādigaṇikabhāvassa lakkhaṇanti sanniṭṭhānaṃ kātabbaṃ.",
  "anya-e0804n:1952_11": "Ayaṃ nayo atīva sukhumo sammā manasi kātabbo.",
  "anya-e0804n:1953_0": "Rudhādī ettakā diṭṭhā, dhātavo me yathābalaṃ;",
  "anya-e0804n:1954_0": "Suttesvaññepi pekkhitvā, gaṇhavho atthayuttitoti.",
  "anya-e0804n:1955_0": "Dudhādigaṇoyaṃ.",
  "anya-e0804n:1956_0": "Divādigaṇika",
  "anya-e0804n:1957_0": "Divu kīḷāvijigisābyavahārajutithutikantigatisattīsu.",
  "anya-e0804n:1957_1": "Ettha ca kīḷāti laḷanā,",
  "anya-e0804n:1957_2": "vihāro vā.",
  "anya-e0804n:1957_3": "Laḷanāti ca laḷitānubhavanavasena ramaṇaṃ.",
  "anya-e0804n:1957_4": "Vihāro iriyāpathaparivattanādinā vattanaṃ.",
  "anya-e0804n:1957_5": "Vijigisāti vijayicchā.",
  "anya-e0804n:1957_6": "Byavahāroti vohāro.",
  "anya-e0804n:1957_7": "Jutīti sobhā.",
  "anya-e0804n:1957_8": "Thutīti thomanā.",
  "anya-e0804n:1957_9": "Kantīti kamanīyatā.",
  "anya-e0804n:1957_10": "Gatīti gamanaṃ.",
  "anya-e0804n:1957_11": "Sattīti sāmatthiyaṃ.",
  "anya-e0804n:1957_12": "Imesu atthesu divudhātu vattati. Dibbati. Devo. Devī. Devatā.",
  "anya-e0804n:1958_0": "Ettha devoti tividhā devā sammutidevā upapattidevā visuddhidevāti.",
  "anya-e0804n:1958_1": "Tesu mahāsammatakālato paṭṭhāya lokena “devā”ti sammatattā rājarājakumārādayo sammutidevā nāma.",
  "anya-e0804n:1958_2": "Devaloke upapannā upapattidevā nāma.",
  "anya-e0804n:1958_3": "Khīṇāsavā visuddhidevā nāma.",
  "anya-e0804n:1958_4": "Vuttampi cetaṃ “sammutidevā nāma rājāno deviyo kumārā.",
  "anya-e0804n:1958_5": "Upapattidevā nāma bhummadeve upādāya taduttaridevā.",
  "anya-e0804n:1958_6": "Visuddhidevā nāma buddhapaccekabuddhakhīṇāsavā”ti.",
  "anya-e0804n:1959_0": "Idaṃ panettha nibbacanaṃ –",
  "anya-e0804n:1959_1": "dibbanti kāmaguṇajhānābhiññācittissariyādīhi kīḷanti,",
  "anya-e0804n:1959_2": "tesu vā viharantīti devā.",
  "anya-e0804n:1959_3": "Dibbanti yathābhilāsitaṃ visayaṃ appaṭighātena gacchantīti devā.",
  "anya-e0804n:1959_4": "Dibbanti yathicchitanipphādane sakkontīti devā.",
  "anya-e0804n:1959_5": "Atha vā taṃtaṃbyasananittharaṇatthikehi saraṇaṃ parāyaṇanti devanīyā abhitthavanīyāti devā.",
  "anya-e0804n:1959_6": "Sobhāvisesayogena kamanīyāti vā devā.",
  "anya-e0804n:1960_0": "Ettha ca thutikanti atthā kammasādhanavasena daṭṭhabbā,",
  "anya-e0804n:1960_1": "kīḷādayo cha atthā kattusādhanavasena.",
  "anya-e0804n:1960_2": "Keci pana “divu kīḷāvijigisābyavahārajutithutigatīsū”ti paṭhanti.",
  "anya-e0804n:1960_3": "Keci “gatī”ti padaṃ vihāya “jutithutīsū”ti paṭhanti.",
  "anya-e0804n:1960_4": "Keci “thutī”ti padaṃ vihāya “jutigatīsū”ti paṭhanti,",
  "anya-e0804n:1960_5": "keci pana divudhātuṃ “sattithutika”ntiatthepi icchanti.",
  "anya-e0804n:1960_6": "Tenāha abhidhammassa anuṭīkākāro “devasaddo yathā kīḷāvijigisāvohārajutigatiattho,",
  "anya-e0804n:1960_7": "evaṃ sattiabhitthavakamanatthopi hoti dhātusaddānaṃ anekatthabhāvato”tiādi.",
  "anya-e0804n:1961_0": "Idaṃ pana yathāvuttesu sammutidevādīsu paccekaṃ nibbacanaṃ –",
  "anya-e0804n:1961_1": "dibbanti kīḷanti attano visaye issariyaṃ karontīti devā, rājāno.",
  "anya-e0804n:1961_2": "Dibbanti kīḷanti pañcahi kāmaguṇehi,",
  "anya-e0804n:1961_3": "paṭipakkhe vā vijetuṃ icchanti,",
  "anya-e0804n:1961_4": "voharanti ca lokassa yuttāyuttaṃ,",
  "anya-e0804n:1961_5": "jotanti paramāya sarīrajutiyā,",
  "anya-e0804n:1961_6": "thomiyanti tabbhāvatthikehi,",
  "anya-e0804n:1961_7": "kāmiyanti daṭṭhuṃ sotuñca sobhāvisesayogena,",
  "anya-e0804n:1961_8": "gacchanti ca yathicchitaṭṭhānaṃ appaṭihatagamanena,",
  "anya-e0804n:1961_9": "sakkonti ca ānubhāvasampattiyā taṃtaṃkiccaṃ nipphādetunti devā,",
  "anya-e0804n:1961_10": "cātumahārājikādayo.",
  "anya-e0804n:1961_11": "Kīḷanti paramāya jhānakīḷāya,",
  "anya-e0804n:1961_12": "vijetuṃ icchanti paṭipakkhaṃ,",
  "anya-e0804n:1961_13": "paramasukhumañāṇavisesavisayaṃ atthañca voharanti,",
  "anya-e0804n:1961_14": "jotanti sabbakilesadosakalusābhāvā paramavisuddhāya ñāṇajutiyā,",
  "anya-e0804n:1961_15": "thomiyanti ca viññātasabhāvehi paramanimmalaguṇavisesayogato,",
  "anya-e0804n:1961_16": "kāmiyanti ca anuttarapuññakkhettatāya daṭṭhuṃ sotuṃ pūjituñca,",
  "anya-e0804n:1961_17": "gacchanti ca amatamahānibbānaṃ apaccāgamanīyāya gatiyā,",
  "anya-e0804n:1961_18": "sakkonti ca cittācāraṃ ñatvā te te satte hite niyojetuṃ amatamahānibbānasukhe ca patiṭṭhāpetunti devā,",
  "anya-e0804n:1961_19": "visuddhidevā.",
  "anya-e0804n:1962_0": "Devasadda “viddhe vigatavalāhake deve”tiādīsu ajaṭākāse āgato.",
  "anya-e0804n:1962_1": "“Devo ca thokaṃ thokaṃ phusāyatī”tiādīsu meghe.",
  "anya-e0804n:1962_2": "“Ayañhi deva kumāro”tiādīsu khattiye.",
  "anya-e0804n:1962_3": "“Ahaṃ deva sakalajambudīpe aññassa rañño santike kiñci bhayaṃ na passāmī”tiādīsu issarapuggale.",
  "anya-e0804n:1962_4": "“Pañcahi kāmaguṇehi samappito samaṅgībhūto paricāreti devo maññe”tiādīsu upapattideve.",
  "anya-e0804n:1962_5": "“Devātidevaṃ naradammasārathi”ntiādīsu visuddhideve āgato.",
  "anya-e0804n:1963_0": "Devīti rājabhariyāpi devadhītāpi “devī”ti vuccati.",
  "anya-e0804n:1963_1": "Devassa bhariyāti hi devī,",
  "anya-e0804n:1963_2": "sāpi atthato “dibbatīti devī”ti vattabbā,",
  "anya-e0804n:1963_3": "yathā “bhikkhatīti bhikkhunī”ti.",
  "anya-e0804n:1963_4": "Tathā hi vuttaṃ vimānavatthuaṭṭhakathāyaṃ “dibbati attano puññiddhiyā kīḷatīti devī”ti.",
  "anya-e0804n:1964_0": "Devatāti devaputtopi brahmāpi devadhītāpi.",
  "anya-e0804n:1964_1": "“Atha kho aññatarā devatā abhikkantāya ruttiyā abhikkantavaṇṇā”tiādīsu hi devaputto “devatā”ti vutto “devoyeva devatā”ti katvā,",
  "anya-e0804n:1964_2": "tathā “tā devatā sattasatā uḷārā,",
  "anya-e0804n:1964_3": "brahmā vimānā abhinikkhamitvā”tiādīsu brahmāno.",
  "anya-e0804n:1965_0": "“Abhikkantena vaṇṇena, yā tvaṃ tiṭṭhasi devate;",
  "anya-e0804n:1966_0": "Obhāsentī disā sabbā, osadhī viya tārakā”ti-",
  "anya-e0804n:1967_0": "Ādīsu devadhītā.",
  "anya-e0804n:1968_0": "Imāni upapattidevānaṃ nāmāni –",
  "anya-e0804n:1969_0": "Devo suro ca vibudho, nijjaro amaro maru;",
  "anya-e0804n:1970_0": "Sudhāsī tidaso sagga-vāsī animisopi ca;",
  "anya-e0804n:1971_0": "Divoko’matapāyī ca, saggaṭṭho devatāni ca.",
  "anya-e0804n:1972_0": "Khi khaye. Khiyati. Khayo. Khiyanaṃ. Rāgakkhayo.",
  "anya-e0804n:1973_0": "Khi nivāse kodhahiṃsāsu ca. Khiyati. Na gacchasi yamakkhayaṃ. Nāgadānena khiyanti.",
  "anya-e0804n:1974_0": "Tattha khiyatīti nivasati. Yamakkhayanti yamanivesanaṃ. Khiyantīti kujjhanti hiṃsanti vā.",
  "anya-e0804n:1975_0": "Ghā gandhopādāne. Ghāyatīti ghānaṃ. Ghānena gandhaṃ ghāyituṃ ghāyitvā.",
  "anya-e0804n:1976_0": "Ruca rocane.",
  "anya-e0804n:1976_1": "Rocanaṃ ruci.",
  "anya-e0804n:1976_2": "Bhattaṃ me ruccati.",
  "anya-e0804n:1976_3": "Bhattampitassa na ruccati.",
  "anya-e0804n:1976_4": "Pabbajjā mama ruccati. Ruccituṃ, ruccitvā.",
  "anya-e0804n:1976_5": "Keci pana imasmiṃ divādigaṇe “ruca dittimhī”ti paṭhanti.",
  "anya-e0804n:1976_6": "Taṃ na yuttaṃ katthacipi dittisaṅkhātasobhanatthavācakassa rucadhātuno “ruccatī”ti rūpābhāvato.",
  "anya-e0804n:1976_7": "Tasmā evaṃ sallakkhetabbaṃ,",
  "anya-e0804n:1976_8": "dittirucīnaṃ vācako rucadhātu bhuvādigaṇiko.",
  "anya-e0804n:1976_9": "Tassa hi “rocati, virocati.",
  "anya-e0804n:1976_10": "Ekattamuparocita”nti rūpāniyeva bhavanti,",
  "anya-e0804n:1976_11": "na “ruccatī”ti rūpaṃ.",
  "anya-e0804n:1976_12": "Ruciyāyeva vācako pana divādigaṇikopi hoti curādigaṇikopi.",
  "anya-e0804n:1976_13": "Tassa hi divādigaṇikakāle “gamanaṃ mayhaṃ ruccatī”ti rūpaṃ.",
  "anya-e0804n:1976_14": "Curādigaṇikakāle “kiṃ nu jātiṃ na rocesī”ti rūpaṃ.",
  "anya-e0804n:1976_15": "Āpubbo ce ācikkhane vattati, “āroceti,",
  "anya-e0804n:1976_16": "ārocayatī”ti rūpāni dissanti.",
  "anya-e0804n:1977_0": "Muca mokkhe. Dukkhato muccati. Saddhāya adhimuccati. Mutti, vimutti, adhimutti, muccamāno.",
  "anya-e0804n:1978_0": "Uca samavāye. Uccati. Oko, ūkā, ukkā.",
  "anya-e0804n:1979_0": "Okoti udakampi āvāsopi.",
  "anya-e0804n:1979_1": "“Okapuṇṇehi cīvarehī”ti ca,",
  "anya-e0804n:1979_2": "“vārijova thale khitto,",
  "anya-e0804n:1979_3": "okamokatamubbhato”ti cettha payogo.",
  "anya-e0804n:1979_4": "Ūkāti sīse nibbattakimiviseso.",
  "anya-e0804n:1980_0": "Ukkāti dīpikādayo vuccanti.",
  "anya-e0804n:1980_1": "“Ukkāsu dhāriyamānāsū”ti hi āgataṭṭhāne dīpikā “ukkā”ti vuccati.",
  "anya-e0804n:1980_2": "“Ukkaṃ bandheyya,",
  "anya-e0804n:1980_3": "ukkaṃ bandhitvā,",
  "anya-e0804n:1980_4": "ukkāmukhaṃ ālimpeyyā”ti āgataṭṭhāne aṅgārakapallaṃ.",
  "anya-e0804n:1980_5": "“Kammārānaṃ yathā ukkā,",
  "anya-e0804n:1980_6": "anto jhāyati no bahī”ti āgataṭṭhāne kammāruddhanaṃ.",
  "anya-e0804n:1980_7": "“Evaṃ vipāko ukkāpāto bhavissatī”ti āgataṭṭhāne vātavego “ukkā”ti vuccati.",
  "anya-e0804n:1980_8": "“Saṇḍāsena jātarūpaṃ gahetvā ukkāmukhe pakkhipeyyā”ti āgataṭṭhāne suvaṇṇakārānaṃ mūsā “ukkā”ti veditabbā. Iccevaṃ –",
  "anya-e0804n:1981_0": "Dīpikāvātavegesu, kammārānañca uddhane;",
  "anya-e0804n:1982_0": "Mūsāyampi ca aṅgāra-kapalle cāti pañcasu;",
  "anya-e0804n:1983_0": "Visayesu panetesu, ukkāsaddo pavattati;",
  "anya-e0804n:1984_0": "Che chedane. Chiyati, chiyanti. Avacchitaṃ, avacchātaṃ. Chetvāna moḷiṃ varagandhavāsitaṃ.",
  "anya-e0804n:1985_0": "Saja saṅge. Saṅgo laganaṃ. Sajjati. Sajjanaṃ, sajjito, satto.",
  "anya-e0804n:1986_0": "Yuja samādhimhi.",
  "anya-e0804n:1986_1": "Samādhānaṃ samādhi,",
  "anya-e0804n:1986_2": "kāyakammādīnaṃ sammāpayogavasena avippakiṇṇatāti attho. Yujjati. Yogo, yogī.",
  "anya-e0804n:1987_0": "Ettha yogoti vīriyaṃ. Tañhi –",
  "anya-e0804n:1988_0": "“Vāyametheva puriso, na nibbindeyya paṇḍito;",
  "anya-e0804n:1989_0": "Passāmi vo’ha’mattānaṃ, yathā icchiṃ tathā ahu”nti",
  "anya-e0804n:1990_0": "Vacanato avassaṃ kātuṃ yujjati upapajjatīti yogoti vuccati.",
  "anya-e0804n:1991_0": "Ranja rāge. Rajjati.",
  "anya-e0804n:1991_1": "Virajjati.",
  "anya-e0804n:1991_2": "Rajjamāno, rajjaṃ, rajjanto, rāgo, virāgo, rajjanaṃ,",
  "anya-e0804n:1991_3": "virajjanaṃ,",
  "anya-e0804n:1991_4": "rajanīyaṃ.",
  "anya-e0804n:1991_5": "Upasaggavasena añño attho bhavati.",
  "anya-e0804n:1991_6": "Samhā raṭṭhā nirajjati,",
  "anya-e0804n:1991_7": "attano raṭṭhā niggacchatīti attho.",
  "anya-e0804n:1992_0": "Tattha virāgoti virajjanti ettha saṃkilesadhammāti virāgo, nibbānaṃ maggo ca.",
  "anya-e0804n:1993_0": "Vijī bhayacalanesu. Vijjati, saṃvijjati. Saṃvego, saṃvejanīyaṃ. Ubbijjati. Ubbego, ubbiggahadayo.",
  "anya-e0804n:1994_0": "Luja vināse. Lujjatīti loko. Lopo, lutti, lujjanaṃ, lutto.",
  "anya-e0804n:1995_0": "Ṭhā gatinivattiyaṃ. Ṭhāyati. Ṭhāyī, ṭhiti, ṭhānaṃ, ṭhito,",
  "anya-e0804n:1995_1": "tatraṭṭho, tiṭṭhaṃ,",
  "anya-e0804n:1995_2": "kappaṭṭhāyī,",
  "anya-e0804n:1995_3": "āsabhaṭṭhānaṭṭhāyī.",
  "anya-e0804n:1996_0": "“Sukhaṃ sayāmi ṭhāyāmi, sukhaṃ kappemi jīvitaṃ;",
  "anya-e0804n:1997_0": "Ahatthapāso mārassa, aho satthānukampako”ti",
  "anya-e0804n:1998_0": "Pāḷi nidassanaṃ. Lāpaṃ gocaraṭṭhāyinanti ca. Tattha ṭhāyāmīti tiṭṭhāmi.",
  "anya-e0804n:1999_0": "Ḍigatiyaṃ. Ḍiyati. Ḍemāno. Ḍino vā.",
  "anya-e0804n:1999_1": "“Ucce sakuṇa ḍemāna,",
  "anya-e0804n:1999_2": "pattayāna vihaṅgama.",
  "anya-e0804n:1999_3": "Vajjesi kho tvaṃ vāmūru”nti nidassanaṃ.",
  "anya-e0804n:2000_0": "Ettha ḍiyatīti ḍemānoti nibbacanaṃ gahetabbaṃ.",
  "anya-e0804n:2001_0": "Tā pālane. Tāyati.",
  "anya-e0804n:2001_1": "Aghassa tātā.",
  "anya-e0804n:2001_2": "So nūna kapaṇo tāto,",
  "anya-e0804n:2001_3": "ciraṃ rujjati assame. Tāṇaṃ, parittaṃ, gottaṃ.",
  "anya-e0804n:2001_4": "Tvaṃ khosi upāsaka katakalyāṇo katabhīruttāṇo.",
  "anya-e0804n:2002_0": "Tatra parittanti mahātejavantatāya samantato sattānaṃ bhayaṃ upaddavaṃ upasaggañca tāyati rakkhatīti parittaṃ,",
  "anya-e0804n:2002_1": "gaṃ tāyatīti gottaṃ.",
  "anya-e0804n:2003_0": "Nata gattavināme. Gattavināmo gattavikkhepo. Naccati. Naccaṃ. Nigaṇṭho nāṭaputto.",
  "anya-e0804n:2004_0": "Dā sodhane. Dāyati. Dānaṃ. Anuyogadāpanatthaṃ. Anuyogaṃ datvā. Dānaṃ datvā.",
  "anya-e0804n:2005_0": "Dā supane. Dāyati. Niddāyati. Niddāyanaṃ, niddāyamāno, niddāyanto.",
  "anya-e0804n:2006_0": "Dādāne.",
  "anya-e0804n:2006_1": "Puriso dānaṃ dāyati.",
  "anya-e0804n:2006_2": "Āpubbo gahaṇe.",
  "anya-e0804n:2006_3": "Adinnaṃ ādiyati.",
  "anya-e0804n:2006_4": "Sīlaṃ samādiyati. Kamme –",
  "anya-e0804n:2006_5": "purisena dānaṃ dīyati,",
  "anya-e0804n:2006_6": "adinnaṃ ādiyati. Kārite – ādapeti,",
  "anya-e0804n:2006_7": "samādapeti,",
  "anya-e0804n:2006_8": "ādapayati,",
  "anya-e0804n:2006_9": "samādapayati,",
  "anya-e0804n:2006_10": "ye dhammamevādapayanti santo.",
  "anya-e0804n:2007_0": "Dā avakhaṇḍane. Diyati, diyanti. Parittaṃ.",
  "anya-e0804n:2008_0": "Ettha ca parittanti samantato khaṇḍitattā parittaṃ.",
  "anya-e0804n:2008_1": "Appamattakañhi gomayapiṇḍaṃ parittanti vuccati.",
  "anya-e0804n:2008_2": "Tasmā parittanti appakassa nāmaṃ kāmāvacarassa ca dhammassa appesakkhattā.",
  "anya-e0804n:2009_0": "Dā suddhiyaṃ. Dāyati. Vodāyati. Vodānaṃ.",
  "anya-e0804n:2009_1": "Akammakoyaṃ dhātu.",
  "anya-e0804n:2009_2": "Tathā hi “vodāyati sujjhati etenāti vodānaṃ,",
  "anya-e0804n:2009_3": "samathavipassanā”ti nettisaṃvaṇṇanāyaṃ vuttaṃ.",
  "anya-e0804n:2010_0": "Dī khaye. Dīyate. Dīno, ādīnavo.",
  "anya-e0804n:2011_0": "Tatra dīnoti parikkhīṇañātidhanādibhāvena dukkhito.",
  "anya-e0804n:2011_1": "Ādīnavotiādīnaṃ dukkhaṃ vāti adhigacchati etenātiādīnavo, doso.",
  "anya-e0804n:2012_0": "Du paritāpe. Duyate. Duno, dūto.",
  "anya-e0804n:2013_0": "Bhidi bhijjane. Bhijjanadhammaṃ bhijjati. Bhijjatīti bhinno. Bhijjanaṃ bhedo.",
  "anya-e0804n:2014_0": "Chidi chijjane. Suttaṃ chijjati. Chijjatīti chinno. Evaṃ chiddaṃ. Chijjanaṃ chedo.",
  "anya-e0804n:2015_0": "Khidi dīniye.",
  "anya-e0804n:2015_1": "Dīnabhāvo dīniyaṃ,",
  "anya-e0804n:2015_2": "yathā dakkhiyaṃ. Khijjati, khinno,",
  "anya-e0804n:2015_3": "akhinnamati, khedo,",
  "anya-e0804n:2015_4": "khedaṅgato lokahitāya nātho.",
  "anya-e0804n:2016_0": "Ettha khedaṅgatoti kāyikadukkhasaṅkhātaṃ parissamaṃ patto, dukkhamanubhavīti attho.",
  "anya-e0804n:2017_0": "Pada gatiyaṃ. Pajjati.",
  "anya-e0804n:2017_1": "Maggaṃ paṭipajjati.",
  "anya-e0804n:2017_2": "Paṭipattiṃ paṭipajjati.",
  "anya-e0804n:2017_3": "Addhānamaggappaṭipanno hoti,",
  "anya-e0804n:2017_4": "phalasamāpattiṃ samāpajjati.",
  "anya-e0804n:2017_5": "Āpattiṃ āpajjati.",
  "anya-e0804n:2017_6": "Akammakampi bhavati,",
  "anya-e0804n:2017_7": "tesaṃ adhammo āpajjati, pajjo,",
  "anya-e0804n:2017_8": "byagghapajjo,",
  "anya-e0804n:2017_9": "sampadāyo.",
  "anya-e0804n:2018_0": "Ettha ca pajjoti maggo.",
  "anya-e0804n:2018_1": "Byagghapajje saddulapathe jātoti byagghapajjo,",
  "anya-e0804n:2018_2": "evaṃnāmako kulaputto.",
  "anya-e0804n:2018_3": "Sampadiyati ñāpiyati dhammo etenāti sampadāyo, akkhātā.",
  "anya-e0804n:2019_0": "Vida sattāyaṃ. Sattā vijjamānākāro. Vijjati, saṃvijjati. Jātavedo, vijjā, avijjā, vidito.",
  "anya-e0804n:2020_0": "Tattha jātavedoti aggi.",
  "anya-e0804n:2020_1": "So hi jātova vedayati dhūmajāluṭṭhānena paññāyati,",
  "anya-e0804n:2020_2": "tasmā jātavedoti vuccati.",
  "anya-e0804n:2020_3": "Vijjāti dhammānaṃ sabhāvaṃ viditaṃ karotīti vijjā, ñāṇaṃ.",
  "anya-e0804n:2020_4": "Avijjāti khandhānaṃ rāsaṭṭhaṃ,",
  "anya-e0804n:2020_5": "āyatanānaṃ āyatanaṭṭhaṃ,",
  "anya-e0804n:2020_6": "dhātūnaṃ suññaṭṭhaṃ,",
  "anya-e0804n:2020_7": "saccānaṃ tathaṭṭhaṃ,",
  "anya-e0804n:2020_8": "indriyānaṃ adhipatiyaṭṭhaṃ aviditaṃ karotīti avijjā.",
  "anya-e0804n:2020_9": "Dukkhādīnaṃ pīḷanādivasena vuttaṃ catubbidhaṃ atthaṃ aviditaṃ karotīti avijjā, moho.",
  "anya-e0804n:2021_0": "Mada ummāde.",
  "anya-e0804n:2021_1": "Ummādo nāma muyha naṃ vā sativippavāso vā cittavikkhepo vā. Majjati,",
  "anya-e0804n:2021_2": "pamajjati. Matto,",
  "anya-e0804n:2021_3": "surāmadamatto.",
  "anya-e0804n:2021_4": "Matto ahaṃ mahārāja.",
  "anya-e0804n:2021_5": "Puttamaṃsāni khādayiṃ.",
  "anya-e0804n:2021_6": "Mattahatthī, pamatto, ummatto.",
  "anya-e0804n:2022_0": "Appamādo amataṃ padaṃ, pamādo maccuno padaṃ;",
  "anya-e0804n:2023_0": "Appamattā na miyyanti, ye pamattā yathā matā.",
  "anya-e0804n:2024_0": "Mida sinehane. Mejjati. Mettā, metti, mittaṃ, mitto.",
  "anya-e0804n:2025_0": "Antaradhā adassane.",
  "anya-e0804n:2025_1": "Antarapubbo dhādhātu vijjamānassa vatthuno adassane vattati.",
  "anya-e0804n:2025_2": "Antaradhāyati.",
  "anya-e0804n:2025_3": "Antaradhānaṃ,",
  "anya-e0804n:2025_4": "antaradhāyanto.",
  "anya-e0804n:2025_5": "Sā devatā antarahitā.",
  "anya-e0804n:2025_6": "Antarāpidhāyati.",
  "anya-e0804n:2026_0": "Budha avagamane.",
  "anya-e0804n:2026_1": "Avagamanaṃ jānanaṃ. Bujjhati, buddho, buddhi, buddhaṃ, bodho, bodhi.",
  "anya-e0804n:2026_2": "Bujjhitā saccāni.",
  "anya-e0804n:2026_3": "Sakalaṃ buddho, buddhavā,",
  "anya-e0804n:2026_4": "vibodheti, bodhetā, buddho,",
  "anya-e0804n:2026_5": "vibuddho iccādīni.",
  "anya-e0804n:2027_0": "Tatra buddhoti bujjhitā saccānīti buddho,",
  "anya-e0804n:2027_1": "bodhetā pajāyāti buddho.",
  "anya-e0804n:2027_2": "Atha vā pāramitāparibhāvitāya paññāya sabbampi ñeyyaṃ abujjhīti buddho.",
  "anya-e0804n:2027_3": "Keci pana kammenapi buddhasaddassa siddhaṃ icchantā evaṃ nibbacanaṃ karonti “sammāsambuddho vata so bhagavāti",
  "anya-e0804n:2027_4": "adhigataguṇavisesehi khīṇāsavehi bujjhitabboti buddho”ti.",
  "anya-e0804n:2027_5": "Vitthāro pana niddese vuttanayena gahetabbo.",
  "anya-e0804n:2027_6": "Buddhīti bujjhatīti buddhi.",
  "anya-e0804n:2027_7": "Evaṃ buddhaṃ bodho bodhi ca.",
  "anya-e0804n:2027_8": "Atha vā bujjhanaṃ buddhi.",
  "anya-e0804n:2027_9": "Evaṃ bodho bodhi ca,",
  "anya-e0804n:2027_10": "sabbametaṃ paññāyādhivacanaṃ.",
  "anya-e0804n:2028_0": "Idāni bodhisaddassa atthuddhāraṃ vadāma.",
  "anya-e0804n:2028_1": "Bodhīti hi rukkhopi maggopi sabbaññutaññāṇampi nibbānampi evaṃpaṇṇattiko puggalopi vuccati,",
  "anya-e0804n:2028_2": "tathā hi “bodhirukkhamūle paṭhamābhisambuddho”ti ca,",
  "anya-e0804n:2028_3": "“antarā ca bodhiṃ antarā ca gaya”nti ca āgataṭṭhāne rukkho bodhīti vuccati.",
  "anya-e0804n:2028_4": "“Catūsu maggesu ñāṇa”nti āgataṭṭhāne maggo.",
  "anya-e0804n:2028_5": "“Pappoti bodhiṃ varabhūri sumedhaso”ti āgataṭṭhāne sabbaññutaññāṇaṃ.",
  "anya-e0804n:2028_6": "“Patvāna bodhiṃ amataṃ asaṅkhata”nti āgataṭṭhāne nibbānaṃ.",
  "anya-e0804n:2028_7": "“Bodhi bhante rājakumāro bhagavato pāde sirasā vandatī”ti “ariyasāvako bodhīti vuccatī”ti ca āgataṭṭhāne evaṃpaṇṇattiko puggalo.",
  "anya-e0804n:2029_0": "Atridaṃ vuccati –",
  "anya-e0804n:2030_0": "Rukkhe magge ca nibbāne, ñāṇe sabbaññutāya ca;",
  "anya-e0804n:2031_0": "Tathā paṇṇattiyañceva, bodhisaddo pavattati.",
  "anya-e0804n:2032_0": "Bujjhatīti bujjhitā, bodhetīti bodhetā.",
  "anya-e0804n:2033_0": "Ettha ca koci payogo tumantādīni ca rūpāni vuccante –",
  "anya-e0804n:2033_1": "“guyhamatthamasambuddhaṃ,",
  "anya-e0804n:2033_2": "sambodhayati yo naro.",
  "anya-e0804n:2033_3": "Paraṃ sambuddhumarahati.",
  "anya-e0804n:2033_4": "Bujjhituṃ, buddhuṃ,",
  "anya-e0804n:2033_5": "bujjhitvā,",
  "anya-e0804n:2033_6": "bujjhitvāna,",
  "anya-e0804n:2033_7": "bujjhituna, buddhiya,",
  "anya-e0804n:2033_8": "buddhiyāna, buddhā,",
  "anya-e0804n:2033_9": "buddhāna” iti bhavanti.",
  "anya-e0804n:2034_0": "Tatra asambuddhanti parehi aññātaṃ,",
  "anya-e0804n:2034_1": "“asambodha”ntipi pāṭho,",
  "anya-e0804n:2034_2": "paresaṃ bodhetuṃ ayuttanti attho.",
  "anya-e0804n:2034_3": "Sambuddhunti saṃbujjhituṃ.",
  "anya-e0804n:2034_4": "Buddhāti bujjhitvā,",
  "anya-e0804n:2034_5": "evaṃ buddhānāti etthāpi.",
  "anya-e0804n:2035_0": "Keci pana “nāmarūpaparicchede ‘bodhimaggena budhvā’ti ca,",
  "anya-e0804n:2035_1": "“budhvā bodhitale yamāha sugato’ti ca dhakāravakārasaññogavato padassa dassanato tvāpaccayantabhāvato",
  "anya-e0804n:2035_2": "ca dhakāravakārasaṃyogavasena “budhvā”ti padasiddhi icchitabbā”ti vadanti,",
  "anya-e0804n:2035_3": "taṃ tādisassa padarūpassa buddhavacane adassanato ca,",
  "anya-e0804n:2035_4": "buddhavacanassa ananukūlatāya ca,",
  "anya-e0804n:2035_5": "parisuddhe ca porāṇapotthake vakārasaṃyogavigatassa “bodhimaggena buddhā”tica,",
  "anya-e0804n:2035_6": "“buddhā bodhitale”ti ca padassa dassanato na gahetabbaṃ.",
  "anya-e0804n:2035_7": "Tathā hi na tādiso pāṭho buddhavacanassa anukūlo hotīti.",
  "anya-e0804n:2035_8": "Na hi buddhavacane vassasatampi vassasahassampi pariyesantā tādisaṃ vakāradhakārasaññogapadaṃ passissanti.",
  "anya-e0804n:2035_9": "Evaṃ “budhvā”ti padarūpassa buddhavacanassa ananukūlatā daṭṭhabbā.",
  "anya-e0804n:2035_10": "Tañhi sakkaṭaganthe kataparicayabhāvena vañcitehi vidūhi icchitaṃ,",
  "anya-e0804n:2035_11": "na saddhammanītividūhi.",
  "anya-e0804n:2035_12": "Ettha imāni nidassanapadāni veditabbāni –",
  "anya-e0804n:2036_0": "Ko maṃ viddhā nilīyati.",
  "anya-e0804n:2036_1": "Laddhā macco yadicchati.",
  "anya-e0804n:2036_2": "Laddhāna pubbāpariyaṃ visesaṃ,",
  "anya-e0804n:2036_3": "adassanaṃ maccurājassa gacche.",
  "anya-e0804n:2037_0": "Ummādantimahaṃ diṭṭhā, āmukkamaṇikuṇḍalaṃ;",
  "anya-e0804n:2038_0": "Na supāmi divārattiṃ, sahassaṃva parājito”ti;",
  "anya-e0804n:2039_0": "Tattha viddhāti vijjhitvā.",
  "anya-e0804n:2039_1": "Laddhāti labhitvā.",
  "anya-e0804n:2039_2": "Laddhānāti labhitvāna.",
  "anya-e0804n:2039_3": "Diṭṭhāti disvā.",
  "anya-e0804n:2039_4": "Iti “viddhā laddhā laddhāna diṭṭhā”ti padāni tvāpaccayena saddhiṃ gatānipi saññogavasena vakārapaṭibaddhāni na honti,",
  "anya-e0804n:2039_5": "tasmā “buddhā buddhāna” iccetānipi “laddhā laddhāna” iccādīni viya parihīnavakārasaññogāni eva gahetabbāni.",
  "anya-e0804n:2039_6": "Ye “budhvā”ti rūpaṃ icchanti paṭhanti ca,",
  "anya-e0804n:2039_7": "maññe te tvāpaccayo vañceti,",
  "anya-e0804n:2039_8": "tena te vañcanaṃ pāpuṇanti,",
  "anya-e0804n:2039_9": "tasmā tādisaṃ rūpaṃ aggahetvā yo saddanītiyaṃ saddavinicchayo vutto,",
  "anya-e0804n:2039_10": "soyeva āyasmantehi sārato paccetabbo.",
  "anya-e0804n:2040_0": "Budha bodhane.",
  "anya-e0804n:2040_1": "Sakammakākammakoyaṃ dhātu.",
  "anya-e0804n:2040_2": "Tathā hi bodhanasadduccāraṇena jānanaṃ vikasanaṃ niddakkhayo ca gahito,",
  "anya-e0804n:2040_3": "tasmā “budha ñāṇe,",
  "anya-e0804n:2040_4": "budha vikasane,",
  "anya-e0804n:2040_5": "budha niddakkhaye”ti vuttaṃ hoti.",
  "anya-e0804n:2040_6": "Bujjhati bhagavā,",
  "anya-e0804n:2040_7": "dhamme bujjhati,",
  "anya-e0804n:2040_8": "pabujjhati,",
  "anya-e0804n:2040_9": "padumaṃ bujjhati.",
  "anya-e0804n:2040_10": "Puriso buddho, pabuddho, bodhati,",
  "anya-e0804n:2040_11": "pabodhati iccādīni.",
  "anya-e0804n:2041_0": "Saṃdhā sandhimhi.",
  "anya-e0804n:2041_1": "Saṃpubbo dhādhātu sandhimhi vattati.",
  "anya-e0804n:2041_2": "Nevassa maddī bhākuṭi,",
  "anya-e0804n:2041_3": "na sandhiyati na rodati.",
  "anya-e0804n:2041_4": "Na sandhiyatīti idaṃ aññehi pakaraṇehi asādhāraṇaṃ divādirūpaṃ.",
  "anya-e0804n:2042_0": "Dhanu yācane. Mātā hi tava irandhati, vidharassa hadayaṃ dhaniyyati. Idampi asādhāraṇaṃ divādirūpaṃ.",
  "anya-e0804n:2043_0": "Dhī anādare. Dhīyate. Dhīno.",
  "anya-e0804n:2044_0": "Yudha sampahāre. Yujjhati. Yodho, yuddhaṃ,",
  "anya-e0804n:2044_1": "caraṇāyudho,",
  "anya-e0804n:2044_2": "yakārassa vakārabhāve “āvudha”nti rūpaṃ.",
  "anya-e0804n:2044_3": "Tatra caraṇāyudhoti kukkuṭo.",
  "anya-e0804n:2045_0": "Kudha kope. Kujjhati. Kodho, kujjhanā,",
  "anya-e0804n:2045_1": "kujjhitattaṃ.",
  "anya-e0804n:2045_2": "Kuddho atthaṃ na jānāti,",
  "anya-e0804n:2045_3": "kuddho dhammaṃ na passati.",
  "anya-e0804n:2046_0": "Sudha soceyye.",
  "anya-e0804n:2046_1": "Soceyyaṃ sucibhāvo. Sujjhati. Suddhi, visuddhi,",
  "anya-e0804n:2046_2": "sujjhanaṃ, suddho, visuddho,",
  "anya-e0804n:2046_3": "parisuddho.",
  "anya-e0804n:2046_4": "Kārite “sodheti,",
  "anya-e0804n:2046_5": "sodhako” iccādīni.",
  "anya-e0804n:2047_0": "Sidhu saṃrādhane. Sijjhati. Siddhi.",
  "anya-e0804n:2048_0": "Radha hiṃsāyaṃ. Rajjhati, virajjhati, aparajjhati. Aparādho.",
  "anya-e0804n:2049_0": "Rādha sādha saṃsiddhiyaṃ.",
  "anya-e0804n:2049_1": "Rādhayati,",
  "anya-e0804n:2049_2": "sādhayati.",
  "anya-e0804n:2049_3": "Ārādhanaṃ, sādhanaṃ.",
  "anya-e0804n:2049_4": "Saparahitaṃ sādhetīti sādhu,",
  "anya-e0804n:2049_5": "sappuriso.",
  "anya-e0804n:2049_6": "Accantaṃ sādhetabbanti sādhu,",
  "anya-e0804n:2049_7": "laddhakaṃ sundaraṃ dānasīlādi.",
  "anya-e0804n:2050_0": "Vidha vijjhane. Vijjhati.",
  "anya-e0804n:2050_1": "Paṭivijjhati.",
  "anya-e0804n:2050_2": "Khaṇa viddha, vidhu,",
  "anya-e0804n:2050_3": "vijjhanako, viddho,",
  "anya-e0804n:2050_4": "paṭividdho,",
  "anya-e0804n:2050_5": "vijjhanaṃ, vedho,",
  "anya-e0804n:2050_6": "paṭivedho,",
  "anya-e0804n:2050_7": "vijjhitvā, viddhā, viddhāna.",
  "anya-e0804n:2050_8": "Ko maṃ viddhā nilīyati.",
  "anya-e0804n:2051_0": "Idha vuddhiyaṃ. Ijjhati,",
  "anya-e0804n:2051_1": "samijjhati. Iddhi, ijjhanaṃ,",
  "anya-e0804n:2051_2": "samijjhanaṃ, iddho.",
  "anya-e0804n:2051_3": "Tattha iddhīti ijjhanaṃ iddhi.",
  "anya-e0804n:2051_4": "Ijjhanti vā sattā etāya iddhā vuddhā ukkaṃsagatā hontīti iddhi.",
  "anya-e0804n:2052_0": "Gidhu abhikaṅkhāyaṃ. Gijjhati, gijjho. Gaddho. Gaddhabādhipubbo. Kāmagiddho na jānāsi. Gedho.",
  "anya-e0804n:2053_0": "Rudhi āvaraṇe. Rujjhati,",
  "anya-e0804n:2053_1": "virujjhati,",
  "anya-e0804n:2053_2": "paṭivirujjhati.",
  "anya-e0804n:2053_3": "Virodhako, viruddho. Rodho, virodho,",
  "anya-e0804n:2053_4": "paṭivirodho,",
  "anya-e0804n:2053_5": "anuvirodho.",
  "anya-e0804n:2054_0": "Anuvidhā anukaraṇe.",
  "anya-e0804n:2054_1": "Anuvipubbo dhādhātu anukriyāyaṃ vattati.",
  "anya-e0804n:2054_2": "Puriso aññassa purisassa kriyaṃ anuvidhīyati tatrāyaṃ pāḷi –",
  "anya-e0804n:2055_0": "Dūsito giridattena, hayo sāmassa paṇḍavo;",
  "anya-e0804n:2056_0": "Porāṇaṃ pakatiṃ hitvā, tassevānuvidhīyatī”ti.",
  "anya-e0804n:2057_0": "Idampi asādhāraṇaṃ divādirūpaṃ.",
  "anya-e0804n:2058_0": "Anurudha kāme.",
  "anya-e0804n:2058_1": "Kāmo icchā.",
  "anya-e0804n:2058_2": "Anupubbo rudhadhātu icchāyaṃ vattati.",
  "anya-e0804n:2058_3": "Anuruddho, anurodho.",
  "anya-e0804n:2058_4": "Anusmāti kiṃ virodho.",
  "anya-e0804n:2059_0": "Tattha anuruddhoti anurujjhati paṇītaṃ paṇītaṃ vatthuṃ kāmetīti anuruddho.",
  "anya-e0804n:2059_1": "Anurodhoti anukūlatā.",
  "anya-e0804n:2059_2": "Ayaṃ pāḷi “so uppannaṃ lābhaṃ anurujjhati,",
  "anya-e0804n:2059_3": "alābhe paṭivirujjhatī”ti.",
  "anya-e0804n:2060_0": "Byadha tāḷane. Byajjhati. Byādho. Byādhoti luddho. Taṃ taṃ migaṃ byajjhati tāḷeti hiṃsatīti byādho.",
  "anya-e0804n:2061_0": "Gudha pariveṭhane. Gujjhati. Godhā.",
  "anya-e0804n:2062_0": "Mana ñāṇe. Maññati,",
  "anya-e0804n:2062_1": "avamaññati,",
  "anya-e0804n:2062_2": "atimaññati.",
  "anya-e0804n:2062_3": "Seyyādivasena maññatīti māno. “Maññanā,",
  "anya-e0804n:2062_4": "maññitattaṃ, māno, ahaṅkāro, unnati, ketu, paggaho,",
  "anya-e0804n:2062_5": "avalepo”ti pariyāyā.",
  "anya-e0804n:2063_0": "Jana janane.",
  "anya-e0804n:2063_1": "Sakammakoyaṃ dhātu.",
  "anya-e0804n:2063_2": "“Jaññatī”timassa rūpaṃ,",
  "anya-e0804n:2063_3": "karotīti attho. Kārite –",
  "anya-e0804n:2063_4": "janesi phussatī mamaṃ. Janayati,",
  "anya-e0804n:2063_5": "sukhaṃ janeti,",
  "anya-e0804n:2063_6": "janayatīti janako, pitā,",
  "anya-e0804n:2063_7": "yo koci vā nibbattetā.",
  "anya-e0804n:2063_8": "Puthu kilese janetīti puthujjano.",
  "anya-e0804n:2063_9": "Tattha “janeti janayatī”ti rūpāni curādigaṇaṃ patvā suddhakatturūpāni bhavanti.",
  "anya-e0804n:2063_10": "Karotīti hi tesaṃ attho.",
  "anya-e0804n:2063_11": "Hetukattuvasenapi tadattho vattabbo “nibbattetī”ti.",
  "anya-e0804n:2064_0": "Janī pātubhāve.",
  "anya-e0804n:2064_1": "Īkārantoyaṃ akammako dhātu,",
  "anya-e0804n:2064_2": "vipubbo ce,",
  "anya-e0804n:2064_3": "sakammako.",
  "anya-e0804n:2064_4": "Putto jāyati, jāto.",
  "anya-e0804n:2064_5": "Puthu kilesā jāyanti etthāti puthujjano.",
  "anya-e0804n:2064_6": "Jananaṃ jāti, “sañjāti, nibbatti,",
  "anya-e0804n:2064_7": "abhinibbatti,",
  "anya-e0804n:2064_8": "khandhānaṃ pātubhāvo”ti pariyāyā.",
  "anya-e0804n:2064_9": "Itthī puttaṃ vijāyati,",
  "anya-e0804n:2064_10": "itthī puttaṃ vijātā.",
  "anya-e0804n:2064_11": "So puriso vijātamātuyāpi amanāpo.",
  "anya-e0804n:2064_12": "Upavijaññā itthī.",
  "anya-e0804n:2064_13": "Kārite “jāpeti, jāpayati.",
  "anya-e0804n:2064_14": "Atthajāpikā paññā”ti rūpāni.",
  "anya-e0804n:2065_0": "Hana hiṃsāyaṃ.",
  "anya-e0804n:2065_1": "Idha hiṃsāvacanena ghaṭṭanaṃ gahetabbaṃ.",
  "anya-e0804n:2065_2": "Saddo sotamhi haññati.",
  "anya-e0804n:2065_3": "Paṭihaññati.",
  "anya-e0804n:2065_4": "Buddhassa bhagavato vohāro lokile sote paṭihaññati.",
  "anya-e0804n:2065_5": "Imāni kattupadāni.",
  "anya-e0804n:2065_6": "Bhūvādigaṇaṃ pana patvā “lohena ve haññati jātarūpaṃ,",
  "anya-e0804n:2065_7": "na jātarūpena hananti loha”nti pāḷiyaṃ “haññatī”ti padaṃ kammapadaṃ,",
  "anya-e0804n:2065_8": "jātarūpaṃ lohena kammārehi haññatīti attho.",
  "anya-e0804n:2065_9": "“Hanantī”ti padaṃ kattupadaṃ,",
  "anya-e0804n:2065_10": "lohaṃ jātarūpena kammārā hanantīti hi attho.",
  "anya-e0804n:2065_11": "Ettha hananaṃ paharaṇanti gahetabbaṃ.",
  "anya-e0804n:2066_0": "Rūpa ruppane.",
  "anya-e0804n:2066_1": "Ruppanaṃ kuppanaṃ ghaṭṭanaṃ pīḷanaṃ. Ruppati. Rūpaṃ, ruppanaṃ.",
  "anya-e0804n:2066_2": "Imassa pana “rūpa rūpakriyāya”nti curādigaṇe ṭhitassa “rūpeti rūpayatī”ti rūpāni bhavanti.",
  "anya-e0804n:2067_0": "Tattha rūpanti kenaṭṭhena rūpaṃ?",
  "anya-e0804n:2067_1": "Ruppanaṭṭhena rūpaṃ.",
  "anya-e0804n:2067_2": "Vuttañhetaṃ bhagavatā “kiñca bhikkhave rūpaṃ?",
  "anya-e0804n:2067_3": "Ruppatīti kho bhikkhave tasmā ‘rūpa’nti vuccati.",
  "anya-e0804n:2067_4": "Kena ruppati?",
  "anya-e0804n:2067_5": "Sītenapi ruppati,",
  "anya-e0804n:2067_6": "uṇhenapi ruppati,",
  "anya-e0804n:2067_7": "jighacchāyapi ruppati,",
  "anya-e0804n:2067_8": "pipāsāyapi ruppati,",
  "anya-e0804n:2067_9": "ḍaṃsamakasavātātapasarīsapasamphassenapi ruppati,",
  "anya-e0804n:2067_10": "ruppatīti kho bhikkhave tasmā ‘rupa’nti vuccatī”ti.",
  "anya-e0804n:2068_0": "Tattha ruppatīti kuppati ghaṭṭiyati pīḷiyati,",
  "anya-e0804n:2068_1": "bhijjatīti attho.",
  "anya-e0804n:2068_2": "Bhijjatīti vikāraṃ āpajjati,",
  "anya-e0804n:2068_3": "vikārāpatti ca sītādisannipāte visadisarūpappavattiyeva.",
  "anya-e0804n:2068_4": "Ettha ca kuppatīti etena kattuatthe rūpapadasiddhiṃ dasseti,",
  "anya-e0804n:2068_5": "ghaṭṭiyati pīḷiyatīti etehi kammatthe.",
  "anya-e0804n:2068_6": "Kopādikriyāyeva hi ruppanakriyāti,",
  "anya-e0804n:2068_7": "so pana kattubhūto kammabhūto ca attho bhijjamāno nāma hotīti imassa atthassa dassanatthaṃ “bhijjatīti attho”ti vuttaṃ.",
  "anya-e0804n:2069_0": "Atha vā ruppatīti rūpanti kammakattutthe rūpapadasiddhi vuttā.",
  "anya-e0804n:2069_1": "Vikāro hi ruppananti vuccati,",
  "anya-e0804n:2069_2": "teneva bhijjatīti atthoti kammakattutthena bhijjatīti saddena atthaṃ dasseti.",
  "anya-e0804n:2069_3": "Tattha yadā kammatthe “ruppatī”ti padaṃ,",
  "anya-e0804n:2069_4": "tadā “sītenā”tiādi kattuatthe karaṇavacanaṃ.",
  "anya-e0804n:2069_5": "Yadā pana “ruppatī”ti padaṃ kattuatthe kammakattuatthe vā,",
  "anya-e0804n:2069_6": "tadā hetumhi karaṇavacanaṃ daṭṭhabbaṃ.",
  "anya-e0804n:2070_0": "Rūpasaddo khandha bhava nimitta paccaya sarīra vaṇṇasaṇṭhānādīsu atthesu vattati.",
  "anya-e0804n:2070_1": "Ayañhi “yaṃ kiñci rūpaṃ atītānāgatapaccuppanna”nti ettha rūpakkhandhe vattati.",
  "anya-e0804n:2070_2": "“Rūpūpapattiyā maggaṃ bhāvetī”ti ettha rūpabhave.",
  "anya-e0804n:2070_3": "“Ajjhattaṃ arūpasaññī bahiddhārūpāni passatī”ti ettha kasiṇanimitte.",
  "anya-e0804n:2070_4": "“Sarūpā bhikkhave uppajjanti pāpakā akusalā dhammā,",
  "anya-e0804n:2070_5": "no arūpā”ti ettha paccaye.",
  "anya-e0804n:2070_6": "“Ākāso parivārito rūpantveva saṅkhaṃ gacchatī”ti ettha sarīre.",
  "anya-e0804n:2070_7": "“Cakkhuñca paṭicca rūpe ca uppajjati cakkhuviññāṇa”nti ettha vaṇṇe.",
  "anya-e0804n:2070_8": "“Rūpappamāṇo rūpappasanno”ti ettha saṇṭhāne. Iccevaṃ –",
  "anya-e0804n:2071_0": "Khandhe bhave nimitte ca, sarīre paccayepi ca;",
  "anya-e0804n:2072_0": "Vaṇṇe saṇṭhānaādimhi, rūpasaddo pavattati.",
  "anya-e0804n:2073_0": "Kupa kope. Kuppati. Kuppanti vātassapi eritassa. Kopo, pakopo. Vacīpakopaṃ rakkheyya.",
  "anya-e0804n:2074_0": "Tapa santāpe. Tappati, santappati. Santāpo.",
  "anya-e0804n:2075_0": "Tapa pīṇane. Tappati. Tappanaṃ.",
  "anya-e0804n:2076_0": "Dapa hāse. Dappati.",
  "anya-e0804n:2077_0": "Dīpa dittiyaṃ. Dippati. Dīpo.",
  "anya-e0804n:2078_0": "Lupa adassane. Luppanaṃ, lopo, lutti.",
  "anya-e0804n:2079_0": "Khipa peraṇe. Khippati. Khippaṃ.",
  "anya-e0804n:2080_0": "Lubha giddhiyaṃ. Lubbhati.",
  "anya-e0804n:2080_1": "Attanoyeva jaṇṇukaṃ olubbha tiṭṭhati.",
  "anya-e0804n:2080_2": "Lubbhanaṃ, lobho,",
  "anya-e0804n:2080_3": "lubbhitvā,",
  "anya-e0804n:2080_4": "lubbhitvāna, lubbhiya,",
  "anya-e0804n:2080_5": "lubbhiyāna,",
  "anya-e0804n:2080_6": "olubbhitvā,",
  "anya-e0804n:2080_7": "olubbhitvāna,",
  "anya-e0804n:2080_8": "olubbhiya,",
  "anya-e0804n:2080_9": "olubbhiyāna,",
  "anya-e0804n:2080_10": "lubbhituṃ,",
  "anya-e0804n:2080_11": "olubbhituṃ.",
  "anya-e0804n:2081_0": "Tattha lobhoti lubbhanti tena sattā,",
  "anya-e0804n:2081_1": "sayaṃ vā lubbhati,",
  "anya-e0804n:2081_2": "lubbhanamattameva vā tanti lobho.",
  "anya-e0804n:2081_3": "Ettha pana “lobho lubbhanā lubbhitattaṃ rāgo taṇhā tasiṇā mucchā ejā vanaṃ vanatho” iccādīni lobhassa bahunāmāni veditabbāni.",
  "anya-e0804n:2082_0": "Khubha sañcalane.",
  "anya-e0804n:2082_1": "Khubbhati,",
  "anya-e0804n:2082_2": "saṃkhubbhati.",
  "anya-e0804n:2082_3": "Khubbhitthanagaraṃ.",
  "anya-e0804n:2082_4": "Saṅkhobho. Kārite – khobheti,",
  "anya-e0804n:2082_5": "khobhayati.",
  "anya-e0804n:2083_0": "Samu upasame. Cittaṃ sammati, upasammati, vūpasammati, samaṇo, santi, santo.",
  "anya-e0804n:2084_0": "Ettha samaṇoti sammati santacitto bhavatīti samaṇo.",
  "anya-e0804n:2084_1": "Kāritavasena pana kilese sameti upasametīti samaṇoti nibbacanaṃ daṭṭhabbaṃ.",
  "anya-e0804n:2084_2": "Tathā hi “yaṃ sametīti idaṃ ariyaṃ.",
  "anya-e0804n:2084_3": "Samayatītidha sattāna”nti dve kāritarūpāni.",
  "anya-e0804n:2085_0": "Samu khede nirodhe ca. Khedo.",
  "anya-e0804n:2085_1": "Kilamanaṃ.",
  "anya-e0804n:2085_2": "Nirodho abhāvagamanaṃ.",
  "anya-e0804n:2085_3": "Addhānamaggappaṭipannassa kāyo sammati.",
  "anya-e0804n:2085_4": "Aggi sammati. Santo.",
  "anya-e0804n:2086_0": "Santasaddo “dīghaṃ santassa yojana”ntiādīsu kilantabhāve āgato.",
  "anya-e0804n:2086_1": "“Ayañca vitakko ayañca vicāro santā honti samitā”tiādīsu niruddhabhāve.",
  "anya-e0804n:2086_2": "“Adhigato kho myāyaṃ dhammo gambhīro duddaso duranubodho santo paṇīto”tiādīsu santañāṇagocaratāyaṃ.",
  "anya-e0804n:2086_3": "“Upasantassa sadā satīmato”tiādīsu kilesavūpasame.",
  "anya-e0804n:2086_4": "“Santo have sabbhi pavedayantī”tiādīsu sādhūsu.",
  "anya-e0804n:2086_5": "“Pañcime bhikkhave mahācorā santo saṃvijjamānā”tiādīsu atthibhāve.",
  "anya-e0804n:2086_6": "Etthetaṃ vuccati –",
  "anya-e0804n:2087_0": "“Kilantatte niruddhatte, santadhīgocarattane;",
  "anya-e0804n:2088_0": "Kilesūpasame ceva, atthibhāve ca sādhusu;",
  "anya-e0804n:2089_0": "Imesu chasu ṭhānesu, santasaddo panāgato”ti.",
  "anya-e0804n:2090_0": "Damu damane. Dammati. Danto, damo, damanaṃ. Kārite “cittaṃ dameti, damayatī”ti rūpāni.",
  "anya-e0804n:2091_0": "Tattha damoti indriyasaṃvarādīnaṃ etaṃ nāmaṃ.",
  "anya-e0804n:2091_1": "“Saccena danto damasā upeto.",
  "anya-e0804n:2091_2": "Vedantagū vusitabrahmacariyo”ti ettha hi indriyasaṃvaro “damo”ti vutto.",
  "anya-e0804n:2091_3": "“Yadi saccā damā cāgā,",
  "anya-e0804n:2091_4": "khantyā bhiyyodha vijjatī”ti ettha paññā “damo”ti vuttā.",
  "anya-e0804n:2091_5": "“Dānena damena saṃyamena saccavajjenā”ti ettha uposathakammaṃ “damo”ti vuttaṃ.",
  "anya-e0804n:2091_6": "“Damupasamenā”ti ettha khanti “damo”ti vuttā. Iccevaṃ –",
  "anya-e0804n:2092_0": "“Indriyasaṃvaro paññā, khanti cāpi uposatho;",
  "anya-e0804n:2093_0": "Ime atthā pavuccanti, damasaddena sāsane”ti.",
  "anya-e0804n:2094_0": "Yā gatipāpuṇesu. Yāyati, yāyanti. Pariyāyo.",
  "anya-e0804n:2094_1": "Yāyamāno mahārājā,",
  "anya-e0804n:2094_2": "addā sīdantare nage. Yāyanto.",
  "anya-e0804n:2094_3": "Yāyantamanuyāyati.",
  "anya-e0804n:2094_4": "Yātānuyāyī. Yāyituṃ,",
  "anya-e0804n:2094_5": "yāyitvā iccādīni.",
  "anya-e0804n:2095_0": "Ettha pariyāyasaddassa atthuddhāro vuccate,",
  "anya-e0804n:2095_1": "pariyāyasaddo vāradesanākāraṇesu samantato gantabbaṭṭhāne ca sadise ca vattati.",
  "anya-e0804n:2095_2": "“Kassa nu kho ānanda ajja pariyāyo bhikkhuniyo ovaditu”ntiādīsu hi vāre vattati.",
  "anya-e0804n:2095_3": "“Madhupiṇḍikapariyāyotinaṃ dhārehī”tiādīsu desanāyaṃ.",
  "anya-e0804n:2095_4": "“Imināpi kho te rājañña pariyāyena evaṃ hotū”tiādīsu kāraṇe.",
  "anya-e0804n:2095_5": "“Pariyāyapatho”tiādīsu samantato gantabbaṭṭhāne.",
  "anya-e0804n:2095_6": "“Kopasaddo khobhapariyāyo”tiādīsu sadise vattati. Iccevaṃ –",
  "anya-e0804n:2096_0": "Pariyāyaravo vāra-desanākāraṇesu ca;",
  "anya-e0804n:2097_0": "Samantatova gantabba-ṭṭhāne ca sadise siyā.",
  "anya-e0804n:2098_0": "Ri vasane. Riyati.",
  "anya-e0804n:2099_0": "Vilī vilīnabhāve. Sappi vilīyati. Kārite vilāpayati.",
  "anya-e0804n:2100_0": "Vā gatigandhanesu. Vāyati. Vāyo, vāto.",
  "anya-e0804n:2101_0": "Sivu tantasantāne. Sibbati,",
  "anya-e0804n:2101_1": "saṃsibbati. Sibbaṃ, sibbanto. Kārite – sibbeti,",
  "anya-e0804n:2101_2": "sibbayati,",
  "anya-e0804n:2101_3": "sibbāpeti,",
  "anya-e0804n:2101_4": "sibbāpayati.",
  "anya-e0804n:2102_0": "Sivu gatisosanesu. Sibbati.",
  "anya-e0804n:2103_0": "Dhivu khivu nidassane. Dhibbati. Khibbati.",
  "anya-e0804n:2104_0": "Sā tanukaraṇe. Siyati, siyanti.",
  "anya-e0804n:2105_0": "Sā antakammani. Siyati anavasesato mānaṃ siyati samucchindatīti aggamaggo mānasanti hi vuttaṃ.",
  "anya-e0804n:2106_0": "Sā assādane. Rasaṃ sāyati. Sāyitaṃ, sāyanaṃ.",
  "anya-e0804n:2107_0": "Si pāṇippasave. Sūyati, pasūyati. Pasūtā gāvī.",
  "anya-e0804n:2108_0": "Kusu haraṇadittīsu. Kusayati.",
  "anya-e0804n:2109_0": "Silisa āliṅgane. Silissati. Sileso.",
  "anya-e0804n:2110_0": "Kilisa upatāpe.",
  "anya-e0804n:2110_1": "Kilissati,",
  "anya-e0804n:2110_2": "saṃkilissati. Kileso,",
  "anya-e0804n:2110_3": "saṃkileso.",
  "anya-e0804n:2110_4": "Ikāralope klissati kleso iccādīni.",
  "anya-e0804n:2110_5": "Apica malīnatāpi kilisasaddena vuccati,",
  "anya-e0804n:2110_6": "kiliṭṭhavatthaṃ paridahati.",
  "anya-e0804n:2110_7": "“Cittena saṃkiliṭṭhena,",
  "anya-e0804n:2110_8": "saṃkilissanti māṇavā”tiādīsu dhātūnaṃ anekatthatāya.",
  "anya-e0804n:2111_0": "Masa appībhāve khamāyañca. Massati.",
  "anya-e0804n:2112_0": "Līsa appībhāve. Lissati. Leso. “Lisa lesane”tipi paṭhanti ācariyā.",
  "anya-e0804n:2113_0": "Tasa pipāsāyaṃ. Tassati, paritassati. Paritassanā, tasiṇā, tasito.",
  "anya-e0804n:2114_0": "Dusa dosane. Dussati. Doso, dosanaṃ, dosito.",
  "anya-e0804n:2115_0": "Dusa appītiyaṃ. Dussati, padussati. Doso, padoso, duṭṭho, paduṭṭho, dūsako, dūsito, dūsanā.",
  "anya-e0804n:2116_0": "Asu khepe. Khepo khipanaṃ. Assati. Nirassatiādiyati ca dhammaṃ. Issāso.",
  "anya-e0804n:2117_0": "Ettha ca nirassatīti chaḍḍeti satthāraṃ tathā dhammakkhānādīni.",
  "anya-e0804n:2117_1": "Issāsoti usuṃ assati khipatīti issāso,",
  "anya-e0804n:2117_2": "dhanuggaho.",
  "anya-e0804n:2118_0": "Yasu payatane. Yassati. Niyasakammaṃ.",
  "anya-e0804n:2119_0": "Ettha ca yena vinayakammena “nissāya te vatthabba”nti niyassiyati bhajāpiyatīti niyaso bālaṃ,",
  "anya-e0804n:2119_1": "taṃ niyasakammaṃ nāma.",
  "anya-e0804n:2119_2": "“Karohi me yakkha niyasakamma”nti ettha pana niggahakammaṃ niyasakammaṃ nāma.",
  "anya-e0804n:2120_0": "Bhassa bhassane. Bhassati. Bhassaṃ, bhassakārako.",
  "anya-e0804n:2121_0": "Vasa sadde. Sakuṇo vassati. Adhamo migajātānaṃ, siṅgālo tāta vassati. Maṇḍūko vassati.",
  "anya-e0804n:2122_0": "Nasa adassane.",
  "anya-e0804n:2122_1": "Nassanadhammaṃ nassati.",
  "anya-e0804n:2122_2": "Panassati.",
  "anya-e0804n:2122_3": "Vinassati.",
  "anya-e0804n:2122_4": "Nassa vasali,",
  "anya-e0804n:2122_5": "cara pire vinassa. Naṭṭho, vinaṭṭho. Kārite – nāseti, nāsayati.",
  "anya-e0804n:2123_0": "Susa sosane.",
  "anya-e0804n:2123_1": "Paṇṇaṃ sussati. Kārite –",
  "anya-e0804n:2123_2": "vāto paṇṇaṃ soseti, sosayati. Kamme –",
  "anya-e0804n:2123_3": "vātena paṇṇaṃ sosiyati.",
  "anya-e0804n:2123_4": "Bhāve kriyāpadamappasiddhaṃ. Soso,",
  "anya-e0804n:2123_5": "sukkhaṃ kaṭṭhaṃ. Sussaṃ, sussanto.",
  "anya-e0804n:2123_6": "Sussamāno dahado.",
  "anya-e0804n:2124_0": "Tusa tuṭṭhiyaṃ. Tussati,",
  "anya-e0804n:2124_1": "santussati.",
  "anya-e0804n:2124_2": "Santuṭṭhi, santoso, tosanaṃ,",
  "anya-e0804n:2124_3": "tuṭṭhabbaṃ,",
  "anya-e0804n:2124_4": "tussitabbaṃ, tusitā.",
  "anya-e0804n:2124_5": "Kārite “toseti” iccādīni.",
  "anya-e0804n:2125_0": "Hā parihāniyaṃ. Hāyati,",
  "anya-e0804n:2125_1": "parihāyati.",
  "anya-e0804n:2125_2": "Hāyanti tattha vaḷavā.",
  "anya-e0804n:2125_3": "Bhāve “bhayaṃ vā chambhitattaṃ vā lomahaṃso vā,",
  "anya-e0804n:2125_4": "so pahīyissatī”ti ca “rāgo pahīyatī”ti ca rūpaṃ.",
  "anya-e0804n:2125_5": "Kamme kriyāpadamappasiddhaṃ.",
  "anya-e0804n:2125_6": "“Rāgo pahīyatī”ti idaṃ pana “hā cāge”ti vuttassa bhūvādigaṇikadhātussa rūpaṃ “rāgaṃ pajahatī”ti kattupadassa dassanato.",
  "anya-e0804n:2126_0": "Naha bandhane. Nayhati. Upanayhati. Sannayhati. Sannāho. Sannaddho.",
  "anya-e0804n:2127_0": "Muha vecitte. Muyhati,",
  "anya-e0804n:2127_1": "sammuyhati,",
  "anya-e0804n:2127_2": "pamuyhati. Moho, pamoho. Mūḷho.",
  "anya-e0804n:2127_3": "Momūho puriso.",
  "anya-e0804n:2127_4": "Momūhaṃ cittaṃ. Kārite – moheti. Pamohako.",
  "anya-e0804n:2127_5": "Ettha ca momūhoti avisadatāya momūho,",
  "anya-e0804n:2127_6": "mahāmūḷhoti attho.",
  "anya-e0804n:2128_0": "Saha suha sattiyaṃ. Sayhati. Suyhati.",
  "anya-e0804n:2129_0": "Nhā soceyye. Nhāyati,",
  "anya-e0804n:2129_1": "appakkharānaṃ bahubhāve nahāyati.",
  "anya-e0804n:2129_2": "Nahāyitvā, nhāyitvā. Nahānaṃ, nhānaṃ.",
  "anya-e0804n:2129_3": "Sīsaṃ nhāto.",
  "anya-e0804n:2129_4": "Ettha ca sīsaṃ nhātoti sīsaṃ dhovitvā nhātoti attho gahetabbo porāṇehi anumatattā.",
  "anya-e0804n:2130_0": "Siniha pītiyaṃ.",
  "anya-e0804n:2130_1": "Siniyhati. Sinehako, sinehito, siniddho.",
  "anya-e0804n:2130_2": "Putte sineho ajāyatha.",
  "anya-e0804n:2130_3": "Ikāralopena sneho.",
  "anya-e0804n:2130_4": "Tathā hi “nisnehamabhikaṅkhāmī”ti pāḷi dissati.",
  "anya-e0804n:2131_0": "Viriḷa lajjāyaṃ codane ca. Viriḷito.",
  "anya-e0804n:2131_1": "Lajjāvasena attho pasiddho,",
  "anya-e0804n:2131_2": "na codanāvasena.",
  "anya-e0804n:2131_3": "Tathā hi “viriḷitoti lajjito”ti atthasaṃvaṇṇakā garū vadanti “lajjanākārappatto”ti ca.",
  "anya-e0804n:2132_0": "Divādī ettakā diṭṭhā, dhātavo me yathābalaṃ;",
  "anya-e0804n:2133_0": "Suttesvaññepi pekkhitvā, gaṇhavho atthayuttitoti.",
  "anya-e0804n:2134_0": "Divādigaṇoyaṃ.",
  "anya-e0804n:2135_0": "Svādigaṇika",
  "anya-e0804n:2136_0": "Su savane. “Suṇoti, suṇāti. Suṇiṃsu.",
  "anya-e0804n:2136_1": "Paṭissuṇi,",
  "anya-e0804n:2136_2": "paṭissuṇiṃsu. Assosi, assosuṃ.",
  "anya-e0804n:2136_3": "Paccassosi,",
  "anya-e0804n:2136_4": "paccassosuṃ” iccādīni,",
  "anya-e0804n:2136_5": "“suṇissati,",
  "anya-e0804n:2136_6": "sossati” iccādīni ca bhavanti.",
  "anya-e0804n:2136_7": "Abbhāsavisaye “sussūsati,",
  "anya-e0804n:2136_8": "sussūsā” iccādīni.",
  "anya-e0804n:2136_9": "Anabbhāsavisaye – sāvako, soto, suṇaṃ, suṇanto, suṇamāno,",
  "anya-e0804n:2136_10": "suyyamāno, savanaṃ, sutaṃ.",
  "anya-e0804n:2136_11": "Asuyitthāti vā sutaṃ. Sutavā, sotaṃ, soṇo, suṇituṃ, sotuṃ. Suṇitvā, suṇiya, suṇiyāna, sutvā, sutvāna. Kārite – sāveti, sāvayati. Kamme –",
  "anya-e0804n:2136_12": "saddo suyyati,",
  "anya-e0804n:2136_13": "sūyati ca.",
  "anya-e0804n:2136_14": "Bhāve padarūpamappasiddhaṃ.",
  "anya-e0804n:2137_0": "Tattha sāvakoti antevāsiko,",
  "anya-e0804n:2137_1": "so duvidho āgatapphalo anāgatapphalo ca,",
  "anya-e0804n:2137_2": "tattha āgatapphalo savanante ariyāya jātiyā jātoti “sāvako”ti vuccati,",
  "anya-e0804n:2137_3": "itaro garūnaṃ ovādaṃ suṇātīti “sāvako”ti. Sāvako,",
  "anya-e0804n:2137_4": "antevāsiko,",
  "anya-e0804n:2137_5": "sissoti pariyāyā.",
  "anya-e0804n:2138_0": "Ettha sutasaddassa atthuddhāraṃ vadāma saddhiṃ sotasaddassa atthuddhārena.",
  "anya-e0804n:2138_1": "Sutasaddo saupasaggo anupasaggo ca anupapadena,",
  "anya-e0804n:2138_2": "sutasaddo ca –",
  "anya-e0804n:2139_0": "Gamane vissute tinte, niyogo’pacitepi ca;",
  "anya-e0804n:2140_0": "Sadde ca sotadvārānu-sārañātesu dissati.",
  "anya-e0804n:2141_0": "Tathā hi “senāya pasuto”tiādīsu gacchantoti attho.",
  "anya-e0804n:2141_1": "“Sutadhammassa passato”tiādīsu vissutadhammassāti attho.",
  "anya-e0804n:2141_2": "“Avassutā avassutassa purisapuggalassā”tiādīsu tintassāti attho.",
  "anya-e0804n:2141_3": "“Ye jhānappasutā dhīrā”tiādīsu anuyuttāti attho.",
  "anya-e0804n:2141_4": "“Tumhehi puññaṃ pasutaṃ anappaka”ntiādīsu upacitanti attho.",
  "anya-e0804n:2141_5": "“Diṭṭhaṃ sutaṃ mutaṃ viññāta”ntiādīsu saddoti attho.",
  "anya-e0804n:2141_6": "“Bahussuto hoti sutadharo sutasannicayo”tiādīsu sotadvārānusāraviññātadhammadharoti attho.",
  "anya-e0804n:2142_0": "Sotasaddopi anekatthappabhedo. Tathā hesa –",
  "anya-e0804n:2143_0": "Maṃsaviññāṇañāṇesu, taṇhādīsu ca dissati;",
  "anya-e0804n:2144_0": "Dhārāyaṃ ariyamagge, cittasantatiyampi ca.",
  "anya-e0804n:2145_0": "“Sotāyatanaṃ,",
  "anya-e0804n:2145_1": "sotadhātu,",
  "anya-e0804n:2145_2": "sotindriya”ntiādīsu sotasaddo maṃsasote dissati,",
  "anya-e0804n:2145_3": "“sotena saddaṃ sutvā”tiādīsu sotaviññāṇe.",
  "anya-e0804n:2145_4": "“Dibbāya sotadhātuyā”tiādīsu ñāṇasote.",
  "anya-e0804n:2145_5": "“Yāni sotāni lokasminti,",
  "anya-e0804n:2145_6": "yāni etāni sotāni mayā kittitāni pakittitāni ācikkhitāni desitāni paññapitāni paṭṭhapitāni vivaritāni vibhattāni uttānīkatāni pakāsitāni.",
  "anya-e0804n:2145_7": "Seyyathidaṃ?",
  "anya-e0804n:2145_8": "Taṇhāsoto diṭṭhisoto kilesasoto duccaritasoto avijjāsoto”tiādīsu pañcasu dhammesu.",
  "anya-e0804n:2145_9": "“Addasā kho bhagavā mahantaṃ dārukkhandhaṃ gaṅgāya nadiyā sotena vuyhamāna”ntiādīsu udakadhārāyaṃ.",
  "anya-e0804n:2145_10": "“Ariyassetaṃ āvuso aṭṭhaṅgikassa maggassa adhivacanaṃ,",
  "anya-e0804n:2145_11": "yadidaṃ soto”tiādīsu ariyamagge.",
  "anya-e0804n:2145_12": "“Purisassa ca viññāṇasotaṃ pajānāti ubhayato abbocchinnaṃ idhaloke patiṭṭhitañca paraloke patiṭṭhitañcā”tiādīsu cittasantatiyanti.",
  "anya-e0804n:2146_0": "Soṇoti sunakho. So hi sāmikassa vacanaṃ suṇātīti soṇoti vuccati.",
  "anya-e0804n:2147_0": "Imāni tadabhidhānāni –",
  "anya-e0804n:2148_0": "Sunakho sārameyyo ca, suṇo sūno ca kukkuro;",
  "anya-e0804n:2149_0": "Soṇo svāno suvāno ca, sāḷuro migadaṃsano.",
  "anya-e0804n:2150_0": "Sā sunidhāti’me saddā, pumānesu pavattare;",
  "anya-e0804n:2151_0": "Sunakhī kukkurī sī’ti, ime itthīsu vattare.",
  "anya-e0804n:2152_0": "Sunakhā sārameyyāti, ādi bahuvaco pana;",
  "anya-e0804n:2153_0": "Pavattati pumitthīsu, aññatrāpi ayaṃ nayo;",
  "anya-e0804n:2154_0": "Kukkuroti ayaṃ tattha, bālakāle ravena ve;",
  "anya-e0804n:2155_0": "Mahallakepi sunakhe, rūḷhiyā sampavattati.",
  "anya-e0804n:2156_0": "Tathā hi aṭṭhakathācariyā kukkurajātake “ye kukkurā rājakulamhi vaḍḍhā,",
  "anya-e0804n:2156_1": "koleyyakā vaṇṇabalūpapannā”tiimasmiṃpadese evamatthaṃ vaṇṇayiṃsu “ye kukkurāti ye sunakhā.",
  "anya-e0804n:2156_2": "Yathā hi taruṇopi passāvo pūtimuttanti tadahujātopi siṅgālo “jarasiṅgālo’ti,",
  "anya-e0804n:2156_3": "komalāpi gaḷācīlatā ‘pūtilatā’ti,",
  "anya-e0804n:2156_4": "suvaṇṇavaṇṇopi kāyo ‘pūtikāyo’ti vuccati,",
  "anya-e0804n:2156_5": "evameva vassasatikopi sunakho ‘kukkuro’ti vuccati,",
  "anya-e0804n:2156_6": "tasmā mahallakā kāyūpapannāpi te ‘kukkurā’tveva vuttā”ti.",
  "anya-e0804n:2157_0": "Ki hiṃsāyaṃ. Kiṇoti, kiṇāti, kiṇanti.",
  "anya-e0804n:2158_0": "Saka sāmatthiye.",
  "anya-e0804n:2158_1": "Samatthabhāvo sāmatthiyaṃ,",
  "anya-e0804n:2158_2": "yathā dakkhiyaṃ.",
  "anya-e0804n:2158_3": "Sakkuṇāti,",
  "anya-e0804n:2158_4": "sakkuṇanti. Asakkhi.",
  "anya-e0804n:2158_5": "Sakkhissati. Sakko. Sakkī.",
  "anya-e0804n:2159_0": "Ettha sakkoti devarājā.",
  "anya-e0804n:2159_1": "So hi parahitaṃ sakahitañca kātuṃ sakkuṇātīti sakko.",
  "anya-e0804n:2159_2": "Apica sakyakulajāto yo kocipi.",
  "anya-e0804n:2159_3": "Tathā hi “atha kho mahānāmo sakko”tiādi vuttaṃ.",
  "anya-e0804n:2159_4": "“Bhagavantañca piṅgiyo maṃ sakka samuddharāhīti ālapi.",
  "anya-e0804n:2159_5": "Sakyā vata bho kumārā paramasakyā vata bho kumārā”ti vacanamupādāya sabbepi sakyakule jātā “sakyā”ti ca “sākiyā”ti ca “sakkā”ti ca vuccanti.",
  "anya-e0804n:2159_6": "Ettha svādittepi anekassaradhātuto ekova uṇāpaccayo hoti,",
  "anya-e0804n:2159_7": "na ṇu ṇāpaccayāti daṭṭhabbaṃ.",
  "anya-e0804n:2160_0": "Khī khaye. Khīṇoti. Khīṇāti. Khīṇā jāti. Khīṇo. Ayogā bhūrisaṅkhayo.",
  "anya-e0804n:2161_0": "Ge sadde. Giṇoti, giṇāti.",
  "anya-e0804n:2162_0": "Ci caye. Ṇakārassa nakārattaṃ. Pākāraṃ cinoti. Citaṃ kusalaṃ. Ceto puggalo.",
  "anya-e0804n:2163_0": "Ru upatāpe. Ruṇoti, ruṇāti.",
  "anya-e0804n:2164_0": "Rādha sādha saṃsiddhiyaṃ. Rādhuṇāti. Sādhuṇāti. Rādhanaṃ. Ārādhanaṃ. Sādhanaṃ.",
  "anya-e0804n:2165_0": "Pī pītiyaṃ. Pīṇoti, pīṇāti. Pīti, piyo.",
  "anya-e0804n:2166_0": "Apa pāpuṇe sambhu ca. Pāpuṇoti, pāpuṇāti. Patto.",
  "anya-e0804n:2166_1": "Sabbaññutaṃ satthā patto.",
  "anya-e0804n:2166_2": "Sampatto yamasādhanaṃ.",
  "anya-e0804n:2166_3": "Sambhuṇāti,",
  "anya-e0804n:2166_4": "na kiñci atthaṃ abhisambhuṇāti.",
  "anya-e0804n:2166_5": "Sambhuṇanto,",
  "anya-e0804n:2166_6": "abhisambhuṇamāno.",
  "anya-e0804n:2167_0": "Tattha pattoti pasaddo upasaggo “pappotī”ti ettha pasaddo viya.",
  "anya-e0804n:2167_1": "Tathā hi “patto”ti ettha pāpuṇīti atthe papubbassa apadhātussa pakāre lutte tapaccayassa dvibhāvo bhavati.",
  "anya-e0804n:2167_2": "Tattha na abhisambhuṇātīti na sampāpuṇāti,",
  "anya-e0804n:2167_3": "na sādhetīti vuttaṃ hoti.",
  "anya-e0804n:2168_0": "Khipa khepe. Khipuṇāti. Khippaṃ. Khippanti macchapañjaro.",
  "anya-e0804n:2169_0": "Āpa byāpane. Āpuṇāti. Āpo.",
  "anya-e0804n:2170_0": "Mi pakkhepane. Minoti. Mitto.",
  "anya-e0804n:2171_0": "Ettha ca sabbaguyhesu nimiyati pakkhipiyatīti mitto.",
  "anya-e0804n:2171_1": "“Mitto have sattapadena hotī”ti vacanaṃ pana vohāravasena vuttaṃ,",
  "anya-e0804n:2171_2": "na atthavasena.",
  "anya-e0804n:2171_3": "Vucceyya ce,",
  "anya-e0804n:2171_4": "yo koci avissāsiko attano paṭiviruddhopi ca mitto nāma bhaveyya,",
  "anya-e0804n:2171_5": "na cevaṃ daṭṭhabbaṃ.",
  "anya-e0804n:2171_6": "Evañca pana daṭṭhabbaṃ “sattapadavītihāramattenapi saha gacchanto saha gacchantassa piyavācānicchāraṇena",
  "anya-e0804n:2171_7": "aññamaññaṃ ālāpasallāpakaraṇamattena mitto nāma hotīti vattabbaṃ.",
  "anya-e0804n:2171_8": "Kiṃkāraṇā?",
  "anya-e0804n:2171_9": "Daḷhavissāso mitto nāma na bhaveyyāti mittassa guṇapasaṃsāvasena evaṃ vutta”nti.",
  "anya-e0804n:2172_0": "Vu saṃvaraṇe. Vuṇoti, vuṇāti, saṃvuṇoti, saṃvuṇāti. Paṇḍito sīlasaṃvuto.",
  "anya-e0804n:2173_0": "Su abhisave. Abhisavo nāma pīḷanaṃ manthanaṃ sandhānaṃ sinhānaṃ vā. Suṇoti, suṇāti.",
  "anya-e0804n:2174_0": "Si bandhane. Sinoti.",
  "anya-e0804n:2175_0": "Si nisāne. Siṇoti, siṇāti. Nisitasatthaṃ.",
  "anya-e0804n:2176_0": "Na hi nūnāyaṃ sā khujjā, labhati jivhāya chedanaṃ;",
  "anya-e0804n:2177_0": "Sunisitena satthena, evaṃ dubbhāsitaṃ bhaṇaṃ;",
  "anya-e0804n:2178_0": "Ettha bhaṇanti bhaṇantī.",
  "anya-e0804n:2179_0": "Vusa pāgabbiye. Pāgabbiyaṃ nāma kāyavācāmanehi pagabbabhāvo. Vusuṇāti.",
  "anya-e0804n:2180_0": "Asu byāpane. Asuṇāti. Assu.",
  "anya-e0804n:2181_0": "Hi gatibuddhīsu upatāpe ca. Hinoti.",
  "anya-e0804n:2182_0": "Ettha pana asamānantattepi samānatthānaṃ samodhānaṃ vuccati.",
  "anya-e0804n:2183_0": "Tika tiga sagha dikkha kivi ciri jiri dāsa du hiṃsāyaṃ. Tikuṇāti. Tiguṇāti.",
  "anya-e0804n:2183_1": "Saghuṇāti.",
  "anya-e0804n:2183_2": "Dikkhuṇāti. Kivuṇāti. Ciruṇāti. Jiruṇāti. Dāsuṇāti. Duṇoti,",
  "anya-e0804n:2183_3": "duṇātīti rūpāni hiṃsāvācakāni bhavanti.",
  "anya-e0804n:2184_0": "Suvādī ettakā diṭṭhā, dhātavo me yathābalaṃ;",
  "anya-e0804n:2185_0": "Suttesvaññepi pekkhitvā, gaṇavho atthayuttito.",
  "anya-e0804n:2186_0": "Svādigaṇoyaṃ.",
  "anya-e0804n:2187_0": "Kiyādigaṇika",
  "anya-e0804n:2188_0": "Kī dabbavinimaye.",
  "anya-e0804n:2188_1": "Dabbavinimayo kayavikkayavasena bhaṇḍassa parivattanaṃ. Kiṇāti, kiṇanti.",
  "anya-e0804n:2188_2": "Vikkiṇāti,",
  "anya-e0804n:2188_3": "vikkiṇanti. Ketuṃ, kiṇituṃ. Vikketuṃ,",
  "anya-e0804n:2188_4": "vikkiṇituṃ. Kiṇitvā,",
  "anya-e0804n:2188_5": "vikkiṇitvā.",
  "anya-e0804n:2188_6": "Kītaṃ bhaṇḍaṃ. Kayo, vikkayo.",
  "anya-e0804n:2188_7": "Vikkiṇeyya haneyya vā.",
  "anya-e0804n:2189_0": "Khi gatiyaṃ. Khiṇāti. Atikhiṇo saro. Khaṃ, khāni. Nakārassa ṇakārattaṃ.",
  "anya-e0804n:2190_0": "Tattha khiṇātīti gacchati.",
  "anya-e0804n:2190_1": "Atikhinoti atigato.",
  "anya-e0804n:2190_2": "Atrāyaṃ pāḷi “senti cāpātikhiṇāva,",
  "anya-e0804n:2190_3": "purāṇāni anutthuna”nti.",
  "anya-e0804n:2190_4": "Tattha cāpātikhiṇā’ti cāpato atikhiṇā atigatā.",
  "anya-e0804n:2190_5": "Aṭṭhakathāyaṃ pana “cāpātikhiṇāti cāpato atikhiṇā cāpā vinimuttāti attho”ti padatthavivaraṇaṃ kataṃ,",
  "anya-e0804n:2190_6": "tampi gatatthaññeva sandhāya adhippāyatthavasena katanti daṭṭhabbaṃ.",
  "anya-e0804n:2190_7": "Tatra khanti saggo.",
  "anya-e0804n:2190_8": "So hi katapuññehi gantabbattā “kha”nti vuccati.",
  "anya-e0804n:2190_9": "Khānīti saggā.",
  "anya-e0804n:2191_0": "Ci caye.",
  "anya-e0804n:2191_1": "Puññaṃ cināti.",
  "anya-e0804n:2191_2": "Pākāraṃ cināti.",
  "anya-e0804n:2191_3": "Pāramiyo vicināti,",
  "anya-e0804n:2191_4": "vicinati ca.",
  "anya-e0804n:2191_5": "Pupphaṃ ocināti,",
  "anya-e0804n:2191_6": "ocinati vā. Pacināti.",
  "anya-e0804n:2191_7": "Pacinitvā.",
  "anya-e0804n:2191_8": "Citaṃ kusalaṃ.",
  "anya-e0804n:2191_9": "Cayo sañcayo.",
  "anya-e0804n:2191_10": "Cito pākāro.",
  "anya-e0804n:2191_11": "Cinātīti ceto,",
  "anya-e0804n:2191_12": "iṭṭhakavaḍḍhakī.",
  "anya-e0804n:2191_13": "Yo satto puññasañcayo.",
  "anya-e0804n:2191_14": "“Sañcayo rāsi samūho piṇḍo gaṇo saṅgho kadambo vaggo karo ghaṭā”iccevamādayo pariyāyā.",
  "anya-e0804n:2192_0": "Ji jaye. Jināti, vijināti, jiniyati. Jetā, jino.",
  "anya-e0804n:2192_1": "Jito māro.",
  "anya-e0804n:2192_2": "Māraṃ jito. Jitavā, jitāvī, jitabbo, jeyyo, jayanaṃ, jitaṃ, vijitaṃ, jayo,",
  "anya-e0804n:2192_3": "parājayanaṃ, parājayo.",
  "anya-e0804n:2192_4": "Yassa jitaṃ nāvajīyati.",
  "anya-e0804n:2192_5": "Jitamassa noyāti koci loke.",
  "anya-e0804n:2192_6": "Jayo hi buddhassa sirīmato ayaṃ,",
  "anya-e0804n:2192_7": "mārassa ca pāpimato parājayo.",
  "anya-e0804n:2193_0": "Tattha jetāti jinātīti jetā,",
  "anya-e0804n:2193_1": "yo koci puggalo.",
  "anya-e0804n:2193_2": "Ajinīti jino,",
  "anya-e0804n:2193_3": "sabbaññū dhammarājā.",
  "anya-e0804n:2193_4": "Kiṃ so ajini?",
  "anya-e0804n:2193_5": "Pāpake akusale dhamme mārādiarayo ca.",
  "anya-e0804n:2193_6": "Iti pāpake akusale dhamme mārādayo ca arayo ajinīti jino.",
  "anya-e0804n:2193_7": "Vuttampi cetaṃ –",
  "anya-e0804n:2194_0": "“Mādisā ve jinā honti, ye pattā āsavakkhayaṃ;",
  "anya-e0804n:2195_0": "Jitā me pāpakā dhammā, tasmāhaṃ upaka jino”ti,",
  "anya-e0804n:2196_0": "“Tathāgato bhikkhave abhibhū anabhibhūto”ti ca.",
  "anya-e0804n:2197_0": "Jinasaddo hi kevalo sabbaññumhi pavattati,",
  "anya-e0804n:2197_1": "sopapado pana paccekabuddhādīsu tamhi ca yathārahaṃ pavattati.",
  "anya-e0804n:2197_2": "“Paccekajino, odhijino,",
  "anya-e0804n:2197_3": "anodhijino,",
  "anya-e0804n:2197_4": "vipākajino,",
  "anya-e0804n:2197_5": "avipākajino”ti imānettha nidassanapadāni.",
  "anya-e0804n:2198_0": "Ji jāniyaṃ. Jināti,",
  "anya-e0804n:2198_1": "na jināti na jāpaye,",
  "anya-e0804n:2198_2": "jino rathassaṃ maṇikuṇḍale ca,",
  "anya-e0804n:2198_3": "putte ca dāre ca tatheva jino.",
  "anya-e0804n:2198_4": "Jino dhanañca dāse ca.",
  "anya-e0804n:2199_0": "Ñā avabodhane. Jānāti, ñāyati, nāyati.",
  "anya-e0804n:2199_1": "Animittā na nāyare.",
  "anya-e0804n:2199_2": "Jaññā so yadi hāpaye.",
  "anya-e0804n:2199_3": "Mā maṃ jaññūti icchati.",
  "anya-e0804n:2199_4": "“Ime amhāka”nti ñātabbaṭṭhena ñāti, ñātako.",
  "anya-e0804n:2199_5": "Ñātimittā suhajjā ca.",
  "anya-e0804n:2199_6": "Ñātako no nisinnoti.",
  "anya-e0804n:2199_7": "Ñātabbaṃ ñeyyaṃ,",
  "anya-e0804n:2199_8": "saṅkhāravikāralakkhaṇanibbānapaññattidhammā.",
  "anya-e0804n:2199_9": "Īdisesu ṭhānesu ñeyyasaddo ekantena napuṃsako,",
  "anya-e0804n:2199_10": "vāccaliṅgatte sabbaliṅgiko, yathā?",
  "anya-e0804n:2199_11": "Ñeyyo phasso.",
  "anya-e0804n:2199_12": "Ñeyyā vedanā.",
  "anya-e0804n:2199_13": "Ñeyyaṃ cittaṃ.",
  "anya-e0804n:2199_14": "Ñeyyo puriso,",
  "anya-e0804n:2199_15": "ñeyyā itthī,",
  "anya-e0804n:2199_16": "ñeyyaṃ dhananti ca.",
  "anya-e0804n:2200_0": "Thu abhitthave. Thunāti. Abhitthunāti. Thuti, abhitthuti. Thavanā, abhitthavanā, thuto, abhitthuto.",
  "anya-e0804n:2201_0": "Thu nitthunane. Thunāti.",
  "anya-e0804n:2202_0": "Uṭṭhehi revate supāpadhamme,",
  "anya-e0804n:2203_0": "Apārutadvāre adānasīle;",
  "anya-e0804n:2204_0": "Nessāma taṃ yattha thunanti duggatā,",
  "anya-e0804n:2205_0": "Samappitā nerayikā dukkhena;",
  "anya-e0804n:2206_0": "Purāṇāni anutthuna”nti ca payogo.",
  "anya-e0804n:2207_0": "Du hiṃsāyaṃ. Dunāti. Mittaddu. Dumo.",
  "anya-e0804n:2208_0": "Ettha mittaddūti mittaṃ dunāti hiṃsati dubbhatīti mittaddu.",
  "anya-e0804n:2208_1": "Atra “vedā na tāṇāya bhavanti tassa,",
  "anya-e0804n:2208_2": "mittadduno bhūnahuno narassā”ti pāḷi nidassanaṃ.",
  "anya-e0804n:2208_3": "Dumoti duniyati gehasambhārādiatthāya hiṃsiyati chindiyati,",
  "anya-e0804n:2208_4": "paṇṇapupphādiatthikehi vā paṇṇapupphādiharaṇena pīḷiyatīti dumo.",
  "anya-e0804n:2209_0": "Dhū kampane. Dhunāti. Dhūmo, dhonā, dhono, dhuto. Dhunanto vākacīrāni, gacchāmi ambare tadā.",
  "anya-e0804n:2210_0": "Tattha dhūmoti dhunāti kampatīti dhūmo.",
  "anya-e0804n:2210_1": "Dhūmasaddo kodhe taṇhāya vitakke pañcasu kāmaguṇesu dhammadesanāyaṃ pakatidhūmeti imesu atthesu vattati.",
  "anya-e0804n:2210_2": "“Kodho dhūmo bhasmāni mosavajja”nti ettha hi kodhe vattati.",
  "anya-e0804n:2210_3": "“Icchā dhūmāyito sadā”ti ettha taṇhāyaṃ.",
  "anya-e0804n:2210_4": "“Tena kho pana samayena aññataro bhikkhu bhagavato avidūre dhūmāyanto nisinno hotī”ti ettha vitakke.",
  "anya-e0804n:2211_0": "“Paṅko ca kāmā palipo ca kāmā,",
  "anya-e0804n:2212_0": "Bhayañca metaṃ timulaṃ pavuttaṃ;",
  "anya-e0804n:2213_0": "Rajo ca dhūmo ca mayā pakāsito,",
  "anya-e0804n:2214_0": "Hitvā tuvaṃ pabbaja brahmadattā”ti",
  "anya-e0804n:2215_0": "Ettha pañcasu kāmaguṇesu.",
  "anya-e0804n:2215_1": "“Dhūmaṃ kattā hotī”ti ettha dhammadesanāyaṃ.",
  "anya-e0804n:2215_2": "“Dhajo rathassa paññāno,",
  "anya-e0804n:2215_3": "dhūmo paññānamaggino”ti ettha pakatidhūme. Iccevaṃ –",
  "anya-e0804n:2216_0": "Kodhataṇhāvitakkesu, pañcakāmaguṇesu ca;",
  "anya-e0804n:2217_0": "Desanāyañca pakati-dhūme dhūmo pavattati.",
  "anya-e0804n:2218_0": "Dhonāti paññā.",
  "anya-e0804n:2218_1": "Vuttañhetaṃ niddese “dhonā vuccati paññā,",
  "anya-e0804n:2218_2": "yā paññā pajānanā sammādiṭṭhi,",
  "anya-e0804n:2218_3": "kiṃkāraṇā dhonāti vuccati paññā?",
  "anya-e0804n:2218_4": "Yaṃ tāya paññāya kāyaduccaritaṃ dhutañca dhotañca sandhotañca niddhotañca,",
  "anya-e0804n:2218_5": "vacīduccaritaṃ manoduccaritaṃ dhutañca dhotañca sandhotañca niddhotañca.",
  "anya-e0804n:2218_6": "Taṃkāraṇā dhonā vuccati paññā.",
  "anya-e0804n:2218_7": "Atha vā sammādiṭṭhi micchādiṭṭhiṃ dhutā ca dhotā ca sandhotā ca niddhotā ca,",
  "anya-e0804n:2218_8": "taṃkāraṇā dhonā vuccati paññā”ti.",
  "anya-e0804n:2218_9": "“Dhonassa hi natthi kuhiñci loke,",
  "anya-e0804n:2218_10": "pakappitā diṭṭhi bhavābhavesū”ti ayamettha pāḷi nidassanaṃ.",
  "anya-e0804n:2218_11": "Atra dhonā assa atthīti dhono,",
  "anya-e0804n:2218_12": "tassa dhonassāti nibbacanaṃ.",
  "anya-e0804n:2218_13": "Dhātūnamanekatthatāya dhūdhātu kampanatthepi dhovanatthepi vattati.",
  "anya-e0804n:2219_0": "Muna ñāṇe. Munāti. Monaṃ, muni.",
  "anya-e0804n:2219_1": "Imasmiṃ ṭhāne dhātuyā ākhyātatte ekantena antalopo bhavati.",
  "anya-e0804n:2219_2": "Sobhitattheragāthāyaṃ pana anāgatavacane ukārassa vuddhivasena “ahaṃ monena monissa”nti rūpantarañca dissati.",
  "anya-e0804n:2219_3": "Tattha monissanti jānissaṃ.",
  "anya-e0804n:2219_4": "Nāmatte antalopo na hoti.",
  "anya-e0804n:2219_5": "Tattha monanti kiñcāpi “na monena muni hotī”ti ettha tuṇhībhāvo “mona”nti vuccati,",
  "anya-e0804n:2219_6": "tathāpi idha “ñāṇe”ti vacanato na so adhippeto,",
  "anya-e0804n:2219_7": "ñāṇamevādhippetaṃ,",
  "anya-e0804n:2219_8": "tasmā moneyyapaṭipadāsaṅkhātaṃ maggañāṇamonampi gahetabbaṃ.",
  "anya-e0804n:2219_9": "Munīti munāti jānāti hitāhitaṃ paricchindatīti muni.",
  "anya-e0804n:2219_10": "Atha vā khandhādiloke tulaṃ āropetvā minanto viya “ime ajjhattikā khandhā,",
  "anya-e0804n:2219_11": "ime bāhirā”tiādinā nayena ime ubho atthe munātīti muni.",
  "anya-e0804n:2219_12": "Tenāha bhagavā –",
  "anya-e0804n:2220_0": "“Na monena muni hoti, mūḷharūpo aviddasu;",
  "anya-e0804n:2221_0": "Yo ca tulaṃva paggayha, varamādāya paṇḍito.",
  "anya-e0804n:2222_0": "Pāpāni parivajjeti, sa muni tena so muni;",
  "anya-e0804n:2223_0": "Yo munāti ubho loke, muni tena pavuccatī”ti.",
  "anya-e0804n:2224_0": "Aparāpettha bhavati atthavibhāvanā.",
  "anya-e0804n:2224_1": "Munīti monaṃ vuccati ñāṇaṃ,",
  "anya-e0804n:2224_2": "kāyamoneyyādīsu vā aññataraṃ,",
  "anya-e0804n:2224_3": "tena samannāgatattā puggalo “munī”ti vuccati.",
  "anya-e0804n:2224_4": "So panesa agāriyamuni anagāriyamuni sekkhamuni asekkhamuni paccekamuni munimunīti anekavidho.",
  "anya-e0804n:2224_5": "Tattha agāriyamunīti gihipi āgataphalo viññātasāsano.",
  "anya-e0804n:2224_6": "Anagāriyamunīti tathārūpova pabbajito.",
  "anya-e0804n:2224_7": "Sekkhamunīti satta sekkhā.",
  "anya-e0804n:2224_8": "Asekkhamunīti khīṇāsavo.",
  "anya-e0804n:2224_9": "Paccekamunīti paccekabuddho.",
  "anya-e0804n:2224_10": "Munimunīti sammāsambuddho.",
  "anya-e0804n:2224_11": "Tathā hi āyasmāpi sāriputto āha “munīti vuccati tathāgato arahaṃ sammāsambuddho”ti.",
  "anya-e0804n:2225_0": "Pū pavane. Pavanaṃ sodhanaṃ. Punāti. Puññaṃ, putto, dantapoṇaṃ.",
  "anya-e0804n:2226_0": "Ettha ca puññanti attano kārakaṃ punāti sodhetīti puññaṃ.",
  "anya-e0804n:2226_1": "Atha vā yattha sayaṃ uppannaṃ taṃsantānaṃ punāti visodhetīti puññaṃ. Kintaṃ?",
  "anya-e0804n:2226_2": "Sucaritaṃ kusalakammaṃ.",
  "anya-e0804n:2226_3": "Sakammikattā dhātussa kāritavasena atthavivaraṇaṃ labbhati.",
  "anya-e0804n:2226_4": "Puttoti attano kulaṃ punāti sodhetīti putto.",
  "anya-e0804n:2226_5": "Evañca sati hīnajaccānaṃ caṇḍālādīnaṃ putto nāma na bhaveyyāti na vattabbaṃ saddānamatthakathanassa nānappakārena pavattito,",
  "anya-e0804n:2226_6": "tasmā attano pitu hadayaṃ pūretīti puttoti evamādināpi nibbacanaṃ gahetabbameva.",
  "anya-e0804n:2226_7": "Nānādhātuvasenapi hi padāni siddhiṃ samupagacchanti.",
  "anya-e0804n:2227_0": "Putto ca nāma atrajo khetrajo antevāsiko dinnakoti catubbidho.",
  "anya-e0804n:2227_1": "Tattha attānaṃ paṭicca jāto atrajo nāma.",
  "anya-e0804n:2227_2": "Sayanapīṭhe pallaṅke ureti evamādīsu nibbatto khetrajo nāma.",
  "anya-e0804n:2227_3": "Santike sippuggaṇhanako antevāsiko nāma.",
  "anya-e0804n:2227_4": "Posāpanatthāya dinno dinnako nāma dantapoṇanti dante punanti visodhenti etenāti dantapoṇaṃ,",
  "anya-e0804n:2227_5": "dantakaṭṭhaṃ.",
  "anya-e0804n:2228_0": "Pī tappanakantīsu.",
  "anya-e0804n:2228_1": "Piṇātīti pīti.",
  "anya-e0804n:2228_2": "Ettha ca pītīti pīṇanaṃ pīti,",
  "anya-e0804n:2228_3": "tappanaṃ kantīti ca vuttaṃ hoti.",
  "anya-e0804n:2228_4": "Idaṃ bhāvavasena nibbacanaṃ.",
  "anya-e0804n:2228_5": "Idaṃ pana hetukattuvasena piṇayatīti pīti,",
  "anya-e0804n:2228_6": "tappetīti attho.",
  "anya-e0804n:2229_0": "Sā panesā khuddakāpīti khaṇikāpīti okkantikāpīti ubbegāpīti pharaṇāpītīti pañcavidhā hoti.",
  "anya-e0804n:2229_1": "Tattha khuddakāpīti sarīre lomahaṃsanamattameva kātuṃ sakkoti.",
  "anya-e0804n:2229_2": "Khaṇikāpīti khaṇe khaṇe vijjuppādasadisā hoti.",
  "anya-e0804n:2229_3": "Okkantikāpīti samuddatīraṃ vīci viya kāyaṃ okkamitvā okkamitvā bhijjati.",
  "anya-e0804n:2229_4": "Ubbegāpīti balavatī hoti kāyaṃ uddhaggaṃ katvā ākāse laṅghāpanappamāṇā hoti.",
  "anya-e0804n:2229_5": "Pharaṇāpītiyā pana uppannāya sakalasarīraṃ dhamitvā pūritavatthi viya mahatā udakoghena pakkhandapabbatakucchi viya ca anupariphuṭaṃ hoti,",
  "anya-e0804n:2229_6": "evaṃ pañcavidhā pīti,",
  "anya-e0804n:2229_7": "sā sampiyāyanalakkhaṇattā “piṇātī”ti pītīti suddhakattuvasenapi vattuṃ yujjati.",
  "anya-e0804n:2229_8": "Ettha “piyāyati, pitā, piyo,",
  "anya-e0804n:2229_9": "pemo”tiādīni pīdhātuyā eva rūpāni.",
  "anya-e0804n:2229_10": "Tattha “puttaṃ piyāyatīti pitā”ti vadanti.",
  "anya-e0804n:2229_11": "Piyāyitabboti piyo.",
  "anya-e0804n:2229_12": "Pemanaṃ pemo.",
  "anya-e0804n:2230_0": "Mā parimāṇe. Mināti. Mānaṃ,",
  "anya-e0804n:2230_1": "parimāṇaṃ, mattaṃ, mattā, mano, vimānaṃ,",
  "anya-e0804n:2230_2": "minitabbaṃ, metabbaṃ,",
  "anya-e0804n:2230_3": "chāyā metabbā.",
  "anya-e0804n:2230_4": "Īdisesu ṭhānesu anīyapaccayo na labbhati.",
  "anya-e0804n:2231_0": "Ettha manoti ekāya nāḷiyā ekāya ca tulāya minamāno viya ārammaṇaṃ mināti paricchindatīti mano.",
  "anya-e0804n:2231_1": "Visesato miniyate paricchindiyateti vimānaṃ,",
  "anya-e0804n:2231_2": "devānaṃ puññabalena nibbattabyamhaṃ devaniketaṃ.",
  "anya-e0804n:2231_3": "Yaṃ vimānaṃ upasobhitaṃ,",
  "anya-e0804n:2231_4": "pabhāsatimidaṃ byamhanti ca ādinā thomiyati.",
  "anya-e0804n:2232_0": "Mī hiṃsāyaṃ. Mināti. Mīno, kumīnaṃ.",
  "anya-e0804n:2233_0": "Ettha mīnoti maccho.",
  "anya-e0804n:2233_1": "Macchassa hi “mīno maccho ambujo vārijo vāricaro”ti anekāni nāmāni.",
  "anya-e0804n:2233_2": "Visesanāmāni pana “amaro khaliso candakulo kandaphali indaphali indavalo kuliso vāmi kuṅkutalo kaṇḍiko",
  "anya-e0804n:2233_3": "sakulo maṅguro siṅgī satavaṅko rohito pāṭhīno kāṇo savaṅko pāvuso” iccevamādīni,",
  "anya-e0804n:2233_4": "“timi timiṅgalo” iccevamādīni ca bhavanti.",
  "anya-e0804n:2233_5": "Kumīnanti kucchitenākārena macche minanti hiṃsanti etenāti kumīnaṃ,",
  "anya-e0804n:2233_6": "macchabandhanapañjaro.",
  "anya-e0804n:2233_7": "So pana pāḷiyaṃ kumīnasaddena vuccati.",
  "anya-e0804n:2233_8": "Tathā hi –",
  "anya-e0804n:2234_0": "“Vārijasseva me sato, bandhassa kumināmukhe;",
  "anya-e0804n:2235_0": "Akkosati paharati, piye putte apassato”ti",
  "anya-e0804n:2236_0": "Pāḷi dissati.",
  "anya-e0804n:2237_0": "Mū bandhane. Munāti. Muni.",
  "anya-e0804n:2238_0": "Ettha munīti attano cittaṃ munāti mavati bandhati rāgadosādivasaṃ gantuṃ na detīti muni.",
  "anya-e0804n:2239_0": "Ri gatidesanesu. Rikāti. Reṇu. Nakārassa ṇattaṃ.",
  "anya-e0804n:2240_0": "Lī silese. Lināti, nilināti. Līnaṃ, sallīnaṃ, paṭisallānaṃ.",
  "anya-e0804n:2241_0": "Vī tantasantāne.",
  "anya-e0804n:2241_1": "Vatthaṃ vināti.",
  "anya-e0804n:2241_2": "Iminā suttena cīvaraṃ vināhi. Kamme –",
  "anya-e0804n:2241_3": "idaṃ kho āvuso cīvaraṃ maṃ uddissa viyyati. Vītaṃ. Suvītaṃ.",
  "anya-e0804n:2241_4": "Appakaṃ hoti vetabbaṃ.",
  "anya-e0804n:2241_5": "Kārite “vāyāpeti,",
  "anya-e0804n:2241_6": "tantavāyehi cīvaraṃ vāyāpessāmā’ti cīvaraṃ vāyāpesuṃ” iccevamādīni bhavanti.",
  "anya-e0804n:2242_0": "Vī hiṃsāyaṃ. Vināti. Veṇu. Veṇūti vaṃso.",
  "anya-e0804n:2243_0": "Lū chedane. Lunāti. Loṇaṃ, kusalaṃ, bālo, lūto.",
  "anya-e0804n:2244_0": "Ettha ca loṇanti lunāti vītarasabhāvaṃ vināseti sarasabhāvaṃ karotīti loṇaṃ, lavaṇaṃ.",
  "anya-e0804n:2244_1": "Kuso viya hatthappadesaṃ akusaladhamme lunātīti kusalaṃ,",
  "anya-e0804n:2244_2": "anavajjaiṭṭhavipākalakkhaṇo dhammo.",
  "anya-e0804n:2244_3": "Diṭṭhadhammikasamparāyike dve atthe lunātīti bālo, avidvā.",
  "anya-e0804n:2244_4": "Lūtoti makkaṭako vuccati.",
  "anya-e0804n:2244_5": "Tassa hi suttaṃ “lūtasutta”nti vadanti.",
  "anya-e0804n:2244_6": "Yūsaṃ pātuṃ paṭaṅgamakkhikādīnaṃ jīvitaṃ lunātīti lūto.",
  "anya-e0804n:2245_0": "Si bandhane. Sināti. Sīmā, sīsaṃ.",
  "anya-e0804n:2246_0": "Ettha sīmāti sinīyate samaggena saṅghena kammavācāya bandhiyateti sīmā.",
  "anya-e0804n:2246_1": "Sā duvidhā baddhasīmā abaddhasīmāti.",
  "anya-e0804n:2246_2": "Tāsu abaddhasīmā mariyādakaraṇavasena “sīmā”ti veditabbā.",
  "anya-e0804n:2246_3": "Sināti bandhati kese moḷikaraṇavasena etthāti sīsaṃ.",
  "anya-e0804n:2246_4": "Aññānipi yojetabbāni.",
  "anya-e0804n:2247_0": "Sā pāke. Sināti.",
  "anya-e0804n:2248_0": "Su hiṃsāyaṃ. Suṇāti. Parasu. Paraṃ suṇanti hiṃsanti etenāti parasu.",
  "anya-e0804n:2249_0": "Asa bhojane. Vuttānaṃ phalamasnāti. Asanaṃ.",
  "anya-e0804n:2250_0": "Ettha asananti āhāro.",
  "anya-e0804n:2250_1": "So hi asiyati bhuñjiyatīti “asana”nti vuccati.",
  "anya-e0804n:2250_2": "“Asnātha khādatha pivathā”ti idamettha nidassanaṃ.",
  "anya-e0804n:2251_0": "Kilisa vibādhane. Kilisnāti. Kileso.",
  "anya-e0804n:2252_0": "Ettha ca kilesoti rāgādayopi dukkhampi vuccati.",
  "anya-e0804n:2253_0": "Uddhasa uñche. Uñcho pariyesanaṃ. Uddhasnāti.",
  "anya-e0804n:2254_0": "Isa abhikkhaṇe. Isnāti.",
  "anya-e0804n:2255_0": "Visa vippayoge. Visnāti. Visaṃ.",
  "anya-e0804n:2256_0": "Pusa sinehasavanapūraṇesu. Pusnāti.",
  "anya-e0804n:2257_0": "Pusa posane. Pusnāti.",
  "anya-e0804n:2258_0": "Musa theyye. Musnāti. Musalo.",
  "anya-e0804n:2259_0": "Kiyādī ettakā diṭṭhā, dhātavo me yathābalaṃ;",
  "anya-e0804n:2260_0": "Suttesvaññepi pekkhitvā, gaṇhavho atthayuttito.",
  "anya-e0804n:2261_0": "Sāsanā lokato cete,",
  "anya-e0804n:2262_0": "Dassitā tesu lokato;",
  "anya-e0804n:2263_0": "Sāsanassopakārāya,",
  "anya-e0804n:2264_0": "Vuttā tadanurūpakā.",
  "anya-e0804n:2265_0": "Kiyādigaṇoyaṃ.",
  "anya-e0804n:2266_0": "Gahādigaṇika",
  "anya-e0804n:2267_0": "Idāni gahādigaṇo vuccate. Ettheke evaṃ maññanti.",
  "anya-e0804n:2268_0": "Gahādīnaṃ gaṇo nāma, paccekaṃ nupalabbhati;",
  "anya-e0804n:2269_0": "Athameko gahadhātu, gahādīnaṃ gaṇo siyā.",
  "anya-e0804n:2270_0": "Yato ppaṇhā parā heyyuṃ, dhātuto jinasāsane;",
  "anya-e0804n:2271_0": "Tepi aññe na vijjanti, aññatra gahadhātuyā.",
  "anya-e0804n:2272_0": "Iti cintāya ekacce, gahadhātuṃ kiyādinaṃ;",
  "anya-e0804n:2273_0": "Pakkhipiṃsu gaṇe evaṃ, na vadiṃsu gahādikaṃ.",
  "anya-e0804n:2274_0": "Na tesaṃ gahaṇaṃ dhīro, gaṇheyya suvicakkhaṇo;",
  "anya-e0804n:2275_0": "Yato kaccāyane vutto, gahādīnaṃ gaṇo visuṃ.",
  "anya-e0804n:2276_0": "“Gahādito ppaṇhā” iti, lakkhaṇaṃ vadatā hi so;",
  "anya-e0804n:2277_0": "Kaccāyanena garunā, dassito nanu sāsane.",
  "anya-e0804n:2278_0": "Sace visuṃ gahādīnaṃ, gaṇo nāma na labbhati;",
  "anya-e0804n:2279_0": "Gahādidīpake sutte, hitvāna bāhiraṃ idaṃ.",
  "anya-e0804n:2280_0": "“Gahato ppaṇhā” icceva, vattabbaṃ atha vā pana;",
  "anya-e0804n:2281_0": "“Kiyādito nāppaṇhā”ti, kātabbaṃ ekalakkhaṇaṃ.",
  "anya-e0804n:2282_0": "Yasmā tathā na vuttañca, na katañcekalakkhaṇaṃ;",
  "anya-e0804n:2283_0": "Tasmā ayaṃ visuṃyeva, gaṇo icceva ñāyati.",
  "anya-e0804n:2284_0": "“Sarā sare lopa”miti-ādīni lakkhaṇāniva;",
  "anya-e0804n:2285_0": "Gambhīraṃ lakkhaṇaṃ etaṃ, dujjānaṃ takkagāhinā.",
  "anya-e0804n:2286_0": "Usādayopi sandhāya, ādiggaho kato tahiṃ;",
  "anya-e0804n:2287_0": "Tathā hi “uṇhāpetī”ti, ādirūpāni dissare.",
  "anya-e0804n:2288_0": "Idāni pākaṭaṃ katvā, ādisaddaphalaṃ ahaṃ;",
  "anya-e0804n:2289_0": "Sappayogaṃ gahādīnaṃ, gaṇaṃ vakkhāmi me suṇa.",
  "anya-e0804n:2290_0": "Gaha upādāne.",
  "anya-e0804n:2290_1": "Upādānaṃ gahaṇaṃ,",
  "anya-e0804n:2290_2": "na kilesupādānaṃ.",
  "anya-e0804n:2290_3": "Upasaddo hettha na kiñci atthavisesaṃ vadati.",
  "anya-e0804n:2290_4": "Atha vā kāyena cittena vā upagantvā ādānaṃ gahaṇaṃ upādānanti samīpattho upasaddo.",
  "anya-e0804n:2290_5": "Katthaci hi upasaddo ādānasaddasahito daḷhaggahaṇe vattati “kāmupādāna”ntiādīsu.",
  "anya-e0804n:2290_6": "Idha pana daḷhaggahaṇaṃ vā hotu sithilaggahaṇaṃ vā,",
  "anya-e0804n:2290_7": "yaṃ kiñci gahaṇaṃ upādānameva,",
  "anya-e0804n:2290_8": "tasmā gahadhātu gahaṇe vattatīti attho gahetabbo. Gheppati,",
  "anya-e0804n:2290_9": "gaṇhāti vā.",
  "anya-e0804n:2290_10": "Pariggaṇhāti,",
  "anya-e0804n:2290_11": "paṭiggaṇhāti,",
  "anya-e0804n:2290_12": "adhigaṇhāti,",
  "anya-e0804n:2290_13": "paggaṇhāti,",
  "anya-e0804n:2290_14": "niggaṇhāti.",
  "anya-e0804n:2290_15": "Padhānagaṇhanako. Gaṇhituṃ,",
  "anya-e0804n:2290_16": "uggaṇhituṃ. Gaṇhitvā,",
  "anya-e0804n:2290_17": "uggaṇhitvā.",
  "anya-e0804n:2290_18": "Aññathāpi rūpāni bhavanti.",
  "anya-e0804n:2290_19": "Ahaṃ jāliṃ gahessāmi. Gahetuṃ. Gahetvā. Uggāhako,",
  "anya-e0804n:2290_20": "saṅgāhako,",
  "anya-e0804n:2290_21": "ajjhogāḷho.",
  "anya-e0804n:2290_22": "Kārite “gaṇhāpeti,",
  "anya-e0804n:2290_23": "gaṇhāpayati,",
  "anya-e0804n:2290_24": "aññataraṃ satipaṭṭhānaṃ uggaṇhāpenti,",
  "anya-e0804n:2290_25": "saddhiṃ amaccasahassena gaṇhāpetvā.",
  "anya-e0804n:2290_26": "Upajjhaṃ gāhāpetabbo.",
  "anya-e0804n:2290_27": "Upajjhaṃ gāhāpetvā. Gāheti, gāhayati,",
  "anya-e0804n:2290_28": "gāhāpessati.",
  "anya-e0804n:2290_29": "Gāhāpayanti sabbhāvaṃ. Gāhako,",
  "anya-e0804n:2290_30": "gāhetvā” iccādīni. Kammani – gayhati,",
  "anya-e0804n:2290_31": "saṅgayhati,",
  "anya-e0804n:2290_32": "gaṇhiyati vā.",
  "anya-e0804n:2290_33": "Tathā hi “gaṇhiyanti uggaṇhiyantī”ti niddesapāḷi dissati. “Gehaṃ, gāho,",
  "anya-e0804n:2290_34": "pariggaho,",
  "anya-e0804n:2290_35": "saṅgāhako,",
  "anya-e0804n:2290_36": "saṅgahetā” iccādīni yojetabbāni.",
  "anya-e0804n:2291_0": "Tatra akārānantaratyantapadānaṃ “gheppati,",
  "anya-e0804n:2291_1": "gheppanti.",
  "anya-e0804n:2291_2": "Gheppasī”ti ca “gaṇhati, gaṇhanti.",
  "anya-e0804n:2291_3": "Gaṇhasī”ti ca ādinā nayena sabbāsu vibhattīsu sabbathā padamālā yojetabbā.",
  "anya-e0804n:2291_4": "Ākārekārānantaratyantapadānaṃ “gaṇhāti gaṇhāpetī”tiādinā yathāsambhavaṃ padamālā yojetabbā vajjetabbaṭṭhānaṃ vajjetvā.",
  "anya-e0804n:2292_0": "Imāni pana pasiddhāni kānici ajjatanīrūpāni “aggahī mattikāpattaṃ. Aggahuṃ,",
  "anya-e0804n:2292_1": "aggahiṃsu,",
  "anya-e0804n:2292_2": "aggahesu”nti.",
  "anya-e0804n:2292_3": "Bhavissantīādīsu gahessati,",
  "anya-e0804n:2292_4": "gahessanti.",
  "anya-e0804n:2292_5": "Sesaṃ paripuṇṇaṃ kātabbaṃ.",
  "anya-e0804n:2292_6": "Aggahissā,",
  "anya-e0804n:2292_7": "aggahissaṃsu.",
  "anya-e0804n:2292_8": "Sesaṃ paripuṇṇaṃ kātabbaṃ.",
  "anya-e0804n:2293_0": "Usa dāhe.",
  "anya-e0804n:2293_1": "Dāho uṇhaṃ.",
  "anya-e0804n:2293_2": "Usati dahatīti uṇhaṃ.",
  "anya-e0804n:2293_3": "Uṇhasaddo “uṇhaṃ bhattaṃ bhuñjatī”tiādīsu dabbamapekkhati,",
  "anya-e0804n:2293_4": "“sītaṃ uṇhaṃ paṭihanatī”tiādīsu pana guṇaṃ uṇhabhāvassa icchitattā.",
  "anya-e0804n:2293_5": "Uṇhabhāvo hi sītabhāvo ca guṇo.",
  "anya-e0804n:2294_0": "Tasa vipāsāyaṃ. Taṇhā. Kenaṭṭhena taṇhā? Tassati paritassatīti atthena.",
  "anya-e0804n:2295_0": "Jusi pītisevanesu. Juṇho samayo. Kāḷe vā yadi vā juṇhe, yadā vāyati māluto.",
  "anya-e0804n:2296_0": "Tattha juṇhoti joseti lokassa pītiṃsomanassañca uppādetīti juṇho.",
  "anya-e0804n:2297_0": "Juta dittiyaṃ.",
  "anya-e0804n:2297_1": "Juṇhā ratti.",
  "anya-e0804n:2297_2": "Jotati sayaṃ nippabhāpi samānā candatārakappabhāsenapi dibbati virocati sappabhā hotīti juṇhā.",
  "anya-e0804n:2298_0": "Sā tanukaraṇe. Saṇhavācā. Siyati tanukariyati, na pharusabhāvena kakkasā kariyatīti saṇhā.",
  "anya-e0804n:2299_0": "So antakammani. Saṇhaṃ, ñāṇaṃ.",
  "anya-e0804n:2299_1": "Siyati sayaṃ sukhumabhāvena atisukhumampi atthaṃ antaṃ karoti nipphattiṃ pāpetīti saṇhaṃ.",
  "anya-e0804n:2300_0": "Tija nisāne. Nisānaṃ tikkhatā. Tiṇho parasu. Titikkhatīti tiṇho.",
  "anya-e0804n:2301_0": "Si sevāyaṃ.",
  "anya-e0804n:2301_1": "Attano hitamāsīsantehi seviyateti sippaṃ,",
  "anya-e0804n:2301_2": "yaṃ kiñci jīvitahetu sikkhitabbaṃ sippāyatanaṃ.",
  "anya-e0804n:2301_3": "Apica sippanti aṭṭhārasa mahāsippāni –",
  "anya-e0804n:2301_4": "suti sūramati byākaraṇaṃ chandoviciti nirutti jotisatthaṃ sikkhā mokkhañāṇaṃ kriyāvidhi dhanubbedo hatthisikkhā",
  "anya-e0804n:2301_5": "kāmatantaṃ assalakkhaṇaṃ purāṇaṃ itihāso nīti takko vejjakañcāti.",
  "anya-e0804n:2302_0": "Ku kucchāyaṃ. Kucchā garahā. Kaṇhā dhammā. Kaṇho puriso.",
  "anya-e0804n:2303_0": "Tattha kaṇhāti apabhassarabhāvakaraṇattā paṇḍitehi kucchitabbā garahitabbāti kaṇhā,",
  "anya-e0804n:2303_1": "akusaladhammā.",
  "anya-e0804n:2303_2": "Kāḷavaṇṇattā suvaṇṇavaṇṇādikaṃ upanidhāya kucchitabbo ninditabboti kaṇho,",
  "anya-e0804n:2303_3": "kāḷavaṇṇo.",
  "anya-e0804n:2303_4": "Vuttampi cetaṃ –",
  "anya-e0804n:2304_0": "“Kaṇho vatāyaṃ puriso, kaṇhaṃ bhuñjati bhojanaṃ;",
  "anya-e0804n:2305_0": "Kaṇhe bhūmippadesasmiṃ, na mayhaṃ manaso piyo”ti ca,",
  "anya-e0804n:2306_0": "“Na kaṇho tacasā hoti,",
  "anya-e0804n:2307_0": "Antosāro hi brāhmaṇo;",
  "anya-e0804n:2308_0": "Yasmiṃ pāpāni kammāni,",
  "anya-e0804n:2309_0": "Sa ve kaṇho sujampatī”ti ca.",
  "anya-e0804n:2310_0": "Iccevaṃ –",
  "anya-e0804n:2311_0": "Gahādike dhātugaṇe, sandhāya tasiādayo;",
  "anya-e0804n:2312_0": "Ādiggaho kato ppaṇhā, gahādīsu yathārahaṃ.",
  "anya-e0804n:2313_0": "Gahato dhātuto hi ppo,ākhyātattevadissati;",
  "anya-e0804n:2314_0": "Ākhyātatte ca nāmatte, ṇhāsaddo usato tathā.",
  "anya-e0804n:2315_0": "Usagahehi aññasmā, nāmatteva duve matā;",
  "anya-e0804n:2316_0": "Evaṃ visesato ñeyyo, gahādigaṇanicchayo.",
  "anya-e0804n:2317_0": "Ettha pana kiñcāpi sāsane “taṇhāyatī”ti kriyāpadampi dissati,",
  "anya-e0804n:2317_1": "tathāpi tassa “pabbatāyati,",
  "anya-e0804n:2317_2": "mettāyatī”tiādīni viya nāmasmā vihitassa āyapaccayassa vasena siddhattā kriyāpadattepi ṇhāpaccayo mukhyato labbhatīti na sakkā vattuṃ.",
  "anya-e0804n:2317_3": "“Taṇhāyatī”ti hi idaṃ ṇhāpaccayavatā tasadhātuto nipphannataṇhāsaddasmā parassa āyapaccayassa vasena nipphannaṃ.",
  "anya-e0804n:2317_4": "Tathā kiñcāpi rūpiyasaṃvohārasikkhāpadavaṇṇanāyaṃ “vāsiphalaṃ tāpetvā udakaṃ vā khīraṃ vā uṇhāpetī”ti",
  "anya-e0804n:2317_5": "imasmiṃ padese “uṇhāpetī”ti hetukattuvācakaṃ kriyāpadaṃ dissati,",
  "anya-e0804n:2317_6": "tathāpi tassa ṇhāpaccayavatā usadhātuto nipphannauṇhāsaddato vihitassa kāritasaññassa ṇāpepaccayassa",
  "anya-e0804n:2317_7": "vasena nipphannattā kriyāpadattepi ṇhāpaccayo mukhyato labbhatīti na sakkā vattuṃ.",
  "anya-e0804n:2317_8": "“Uṇhāpetī”ti idaṃ vuttappakārauṇhāsaddato ṇāpepaccayavasena nipphannaṃ,",
  "anya-e0804n:2317_9": "etasmiṃ diṭṭhe “uṇhāpayatī”ti padampi diṭṭhameva hoti.",
  "anya-e0804n:2318_0": "Kiñca bhiyyo vinayaṭṭhakathāyaṃ “uṇhāpetī”ti kāritapadassa diṭṭhattāyeva “uṇhatī”ti kattupadampi nayato",
  "anya-e0804n:2318_1": "diṭṭhameva hoti kattukāritapadānaṃ ekadhātumhi upalabbhamānattā, yathā? Gaṇhati,",
  "anya-e0804n:2318_2": "gaṇhāpeti, gacchati,",
  "anya-e0804n:2318_3": "gacchāpetīti,",
  "anya-e0804n:2318_4": "tasmā “usa dāhe”ti dhātussa “uṇhatī”ti rūpaṃ upalabbhatīti mantvā “uṇhatīti uṇha”nti nibbacanaṃ kātabbaṃ.",
  "anya-e0804n:2318_5": "Iti ppapaccayo gahato ca aññato ca ekadhā labbhati,",
  "anya-e0804n:2318_6": "ṇhāpaccayo pana gahato usato ca dvidhā aññato ekadhā labbhatīti daṭṭhabbaṃ.",
  "anya-e0804n:2318_7": "Kiñcāpettha evaṃ niyamo vutto,",
  "anya-e0804n:2318_8": "tathāpi sāṭṭhakathe tepiṭake buddhavacane aññānipi ekekassa dhātussa nāmikapadāni dve dve kriyāpadāni vicinitabbāni.",
  "anya-e0804n:2318_9": "Yena pana buddhavacanānurūpena nayena gahādigaṇe ādisaddena tasadhātādayo amhehi gahitā,",
  "anya-e0804n:2318_10": "imasmā nayā añño nayo pasatthataro natthi,",
  "anya-e0804n:2318_11": "ayameva pasatthataro,",
  "anya-e0804n:2318_12": "tasmā ayaṃ nīti sāsanaṭṭhitiyā āyasmantehi sādhukaṃ dhāretabbā vācetabbā ca.",
  "anya-e0804n:2319_0": "Gahādī ettakā diṭṭhā, dhātavo me yathābalaṃ;",
  "anya-e0804n:2320_0": "Suttesvaññepi pekkhitvā, gaṇhavho atthayuttito.",
  "anya-e0804n:2321_0": "Gahādigaṇoyaṃ.",
  "anya-e0804n:2322_0": "Tanādigaṇika",
  "anya-e0804n:2323_0": "Tanu vitthāre. Tanoti. Āyatanaṃ, tanu.",
  "anya-e0804n:2323_1": "Kammani “taniyyati,",
  "anya-e0804n:2323_2": "taniyyanti.",
  "anya-e0804n:2323_3": "Vitaniyyatī”ti rūpāni.",
  "anya-e0804n:2323_4": "Atrāyaṃ pāḷi “yathā hi āsabhaṃ cammaṃ,",
  "anya-e0804n:2323_5": "pathabyā vitaniyyatī”ti.",
  "anya-e0804n:2323_6": "Garū pana “patāyate,",
  "anya-e0804n:2323_7": "pataññatī”ti rūpāni vadanti. Tanituṃ,",
  "anya-e0804n:2323_8": "tanitvāna.",
  "anya-e0804n:2323_9": "Tumantādirūpāni.",
  "anya-e0804n:2324_0": "Tattha āyatananti āyabhūte dhamme tanoti vitthāretīti āyatanaṃ.",
  "anya-e0804n:2324_1": "Tanūti sarīraṃ.",
  "anya-e0804n:2324_2": "Tañhi kalalato paṭṭhāya kammādīhi yathāsambhavaṃ taniyyati vitthāriyati mahattaṃ pāpiyatīti “tanū”ti vuccati.",
  "anya-e0804n:2324_3": "“Tanu vapu sarīraṃ puṃ kāyo deho”tiādayo sarīravācakā saddā.",
  "anya-e0804n:2324_4": "Sarīraṃ khandhapañcakaṃ.",
  "anya-e0804n:2324_5": "Yañhi mahājano sarīranti vadati,",
  "anya-e0804n:2324_6": "taṃ paramatthato khandhapañcakamattameva,",
  "anya-e0804n:2324_7": "na tato attā vā attaniyaṃ vā upalabbhati.",
  "anya-e0804n:2324_8": "“Kāmarāgabyāpādānaṃ tanuttakaraṃ sakadāgāmimaggacitta”ntiādīsu pana tanusaddo appatthavācako,",
  "anya-e0804n:2324_9": "appatthavācakassa ca tassa kriyāpadaṃ na passāma,",
  "anya-e0804n:2324_10": "tasmā nipātapadena tena bhavitabbaṃ.",
  "anya-e0804n:2324_11": "Tanusaddo nipātapadanti vuttaṭṭhānampi na passāma,",
  "anya-e0804n:2324_12": "nicchayena pana anipphannapāṭipadikoti gahetabbo.",
  "anya-e0804n:2325_0": "Tanoti, tanonti. Tanosi, tanotha. Tanomi, tanoma. Tanute, tanunte. Tanuse, tanuse, tanuvhe. Tane, tanumhe.",
  "anya-e0804n:2325_1": "Sesaṃ yathāsambhavaṃ vitthāretabbaṃ.",
  "anya-e0804n:2326_0": "Tanotu, tanontu. Taneyya, tane, taneyyuṃ. Vitana, vitanu. Atanā, atanu.",
  "anya-e0804n:2326_1": "Ammāya patanu kesā. Atani, ataniṃsu.",
  "anya-e0804n:2326_2": "Tanissati,",
  "anya-e0804n:2326_3": "tanissanti. Atanissā,",
  "anya-e0804n:2326_4": "atanissaṃsu.",
  "anya-e0804n:2326_5": "Kammani “taniyyati,",
  "anya-e0804n:2326_6": "taniyyanti.",
  "anya-e0804n:2326_7": "Taniyyasī”tiādinā vitthāretabbaṃ.",
  "anya-e0804n:2327_0": "Saka sattiyaṃ.",
  "anya-e0804n:2327_1": "Satti samatthabhāvo.",
  "anya-e0804n:2327_2": "Sakkoti sakko.",
  "anya-e0804n:2327_3": "Viññāpetuṃ asakkhi.",
  "anya-e0804n:2327_4": "Sakkhissasi. Sakkhati.",
  "anya-e0804n:2327_5": "Tvampi amma pabbajituṃ sakkhissasi.",
  "anya-e0804n:2327_6": "Sakkate jarāya paṭikammaṃ kātunti pāḷi.",
  "anya-e0804n:2328_0": "Tattha sakkoti devarājā.",
  "anya-e0804n:2328_1": "So hi atthānaṃ sahassampi muhuttena cintanasamatthatāya saparahitaṃ kātuṃ sakkotīti “sakko”ti vuccati.",
  "anya-e0804n:2328_2": "Aññatra pana dhātūnaṃ avisaye taddhitavasena sakkaccaṃ dānaṃ adāsīti sakkoti evampi atthaṃ gahetvā sakkasaddo niruttinayena sādhetabbo.",
  "anya-e0804n:2328_3": "Vuttañhi bhagavatā “sakko mahāli devānamindo pubbe manussabhūto samāno sakkaccaṃ dānaṃ adāsi,",
  "anya-e0804n:2328_4": "tasmā ‘sakko’ti vuccatī”ti. Sakkonto. Sakkontī.",
  "anya-e0804n:2328_5": "Sakkontaṃ kulaṃ.",
  "anya-e0804n:2329_0": "Khuṇu khiṇu hiṃsāyaṃ. Khuṇoti. Khiṇoti.",
  "anya-e0804n:2330_0": "Iṇu gatiyaṃ. Iṇoti. Iṇaṃ iṇāyiko.",
  "anya-e0804n:2331_0": "Tiṇu adane. Tiṇoti. Tiṇaṃ.",
  "anya-e0804n:2331_1": "Ettha tiṇanti yavasaṃ.",
  "anya-e0804n:2331_2": "Tañhi tiṇiyate tiṇabhakkhehi goṇādīhi adiyate khādiyateti tiṇaṃ.",
  "anya-e0804n:2332_0": "Ghiṇu dittiyaṃ. Ghiṇoti.",
  "anya-e0804n:2333_0": "Hanu apanayane. Apanayanaṃ anālāpakaraṇaṃ nibbacanatākaraṇaṃ. Hanoti. Hanute.",
  "anya-e0804n:2334_0": "Panu dāne panoti. Panute.",
  "anya-e0804n:2335_0": "Manu bodhane. Manoti. Manute. Mano. Manaṃ. Mānasaṃ. Manusso. Mānavo. Māṇavo.",
  "anya-e0804n:2336_0": "Ettha manoti manute bujjhatīti mano,",
  "anya-e0804n:2336_1": "evaṃ manaṃ.",
  "anya-e0804n:2336_2": "Imesaṃ pana dvinnaṃ manasaddānaṃ “yasmiṃ mano nivisati.",
  "anya-e0804n:2336_3": "Santaṃ tassa manaṃ hotī”tiādīsu punnapuṃsakaliṅgatā daṭṭhabbā.",
  "anya-e0804n:2336_4": "Mānasanti rāgopi cittampi arahattampi.",
  "anya-e0804n:2336_5": "“Antalikkhacaro pāso,",
  "anya-e0804n:2336_6": "yvāyaṃ carati mānaso”ti ettha hi rāgo mānasaṃ.",
  "anya-e0804n:2336_7": "“Cittaṃ mano mānasa”nti ettha cittaṃ.",
  "anya-e0804n:2336_8": "“Appattamānaso sekkho,",
  "anya-e0804n:2336_9": "kālaṃ kayirā jane suto”ti ettha arahattaṃ.",
  "anya-e0804n:2336_10": "Etthetaṃ vuccati –",
  "anya-e0804n:2337_0": "Rāgo cittaṃ arahattañca, “mānasa”nti samīritaṃ;",
  "anya-e0804n:2338_0": "Satthuno sāsane pāpa-sāsane’khilasāsane.",
  "anya-e0804n:2339_0": "Tattha sampayuttamanasi bhavoti rāgo mānaso.",
  "anya-e0804n:2339_1": "Mano eva mānasanti katvā cittaṃ mānasaṃ.",
  "anya-e0804n:2339_2": "Anavasesato mānaṃ siyati samucchindatīti aggamaggo mānasaṃ.",
  "anya-e0804n:2339_3": "Tannibbattattā pana arahattassa mānasatā daṭṭhabbā.",
  "anya-e0804n:2339_4": "Manūti satto.",
  "anya-e0804n:2339_5": "“Yena cakkhupasādena,",
  "anya-e0804n:2339_6": "rūpāni manu passatī”ti ettha hi “manū”ti satto vutto.",
  "anya-e0804n:2339_7": "Atha vā manūti paṭhamakappikakāle manussānaṃ mātāpibhuṭṭhāne ṭhito manunāmako puriso,",
  "anya-e0804n:2339_8": "yo sāsane “mahāsammatarājā”ti vutto.",
  "anya-e0804n:2339_9": "So hi sakalalokassa hitaṃ kātuṃ manute jānātīti “manū”ti vuccati.",
  "anya-e0804n:2339_10": "Yathābalaṃ attano hitaṃ manute jānātīti manusso,",
  "anya-e0804n:2339_11": "manassa vā ussannattā manusso.",
  "anya-e0804n:2339_12": "Atha vā vuttappakārassa manuno apaccaṃ manusso.",
  "anya-e0804n:2339_13": "Evaṃ mānavo māṇavo ca,",
  "anya-e0804n:2339_14": "nakārassa hi ṇakāre kate “māṇavo”ti rūpaṃ sijjhati.",
  "anya-e0804n:2339_15": "Keci panāhu “dantajanakārasahito mānavasaddo sabbasattasādhāraṇavacano,",
  "anya-e0804n:2339_16": "muddhajaṇakārasahito pana māṇavasaddo kucchitamūḷhāpaccavacano”ti,",
  "anya-e0804n:2339_17": "taṃ vīmaṃsitvā yuttañce,",
  "anya-e0804n:2339_18": "gahetabbaṃ,",
  "anya-e0804n:2339_19": "na panettha vattabbaṃ “māṇavasaddassa atthuddhāravacane idaṃ vacanaṃ virujjhatī”ti antarasaddassa atthuddhāre",
  "anya-e0804n:2339_20": "antaraantarikāsaddānampi āharaṇassa dassanato.",
  "anya-e0804n:2340_0": "Tatra panāyaṃ vīmaṃsanā –",
  "anya-e0804n:2340_1": "cūḷakammavibhaṅgasuttasmiñhi “subho māṇavotodeyyaputto”ti imasmiṃ padese aṭṭhakathācariyehi “subhoti so kira dassanīyo ahosi pāsādiko,",
  "anya-e0804n:2340_2": "tenassa aṅgasubhatāya ‘subho’tveva nāmaṃ akaṃsu.",
  "anya-e0804n:2340_3": "‘Māṇavo’ti pana taṃ taruṇakāle vohariṃsu,",
  "anya-e0804n:2340_4": "so mahallakakālepi teneva vohārena vohariyatī”ti evaṃ muddhajaṇakārassa māṇavasaddassa attho pakāsito,",
  "anya-e0804n:2340_5": "taṭṭīkāyampi garūhi “yaṃ apaccaṃ kucchitaṃ muddhaṃ vā,",
  "anya-e0804n:2340_6": "tattha loke māṇavavohāro,",
  "anya-e0804n:2340_7": "yebhuyyena ca sattā daharakāle muddhadhātukā hontīti vuttaṃ ‘taruṇakāle vohariṃsū”ti,",
  "anya-e0804n:2340_8": "evaṃ muddhajaṇakārassa māṇavasaddassa attho pakāsito.",
  "anya-e0804n:2340_9": "Idāni māṇavasaddassa atthuddhāro bhavati,",
  "anya-e0804n:2340_10": "māṇavoti sattopi coropi taruṇopi vuccati.",
  "anya-e0804n:2340_11": "“Coditā devadūtehi,",
  "anya-e0804n:2340_12": "ye pamajjanti māṇavā”tiādīsu hi satto “māṇavo”ti vutto.",
  "anya-e0804n:2340_13": "“Māṇavehi saha gacchanti katakammehipi akatakammehipī”tiādīsu coro.",
  "anya-e0804n:2340_14": "“Ambaṭṭho māṇavo”tiādīsu taruṇo “māṇavo”ti vutto.",
  "anya-e0804n:2341_0": "Appa pāpuṇe. Appoti. Āpo.",
  "anya-e0804n:2342_0": "Ettha āpoti appoti taṃ taṃ ṭhānaṃ vissaratīti āpo.",
  "anya-e0804n:2343_0": "Mā parimāṇe. Minoti. Upamā, upamānaṃ, vimānaṃ. Aññānipi yojetabbāni.",
  "anya-e0804n:2344_0": "Ettha ca yā accantaṃ na minoti na vicchindati,",
  "anya-e0804n:2344_1": "sā mānassa samīpe vattatīti upamā yathā “goṇo viya gavajo”ti.",
  "anya-e0804n:2344_2": "Upamānanti upamā eva.",
  "anya-e0804n:2344_3": "Tathā hi “vītopamānamappamāṇamanāthanātha”nti.",
  "anya-e0804n:2344_4": "Ettha vītopamānanti imassa vītopamaṃ,",
  "anya-e0804n:2344_5": "nirupamanti attho.",
  "anya-e0804n:2344_6": "Atha vā upamānanti upametabbākāro “sīho viya bhagavā”ti.",
  "anya-e0804n:2344_7": "Ettha hi sīho upamā,",
  "anya-e0804n:2344_8": "bhagavā upameyyo tejoparakkamādīhi upametabbattā,",
  "anya-e0804n:2344_9": "tejoparakkamādayo upametabbākāro.",
  "anya-e0804n:2344_10": "Ettha pana sātisayattā kiñcāpi sīhassa tejādīhi bhagavato tejādiupametabbākāro natthi,",
  "anya-e0804n:2344_11": "tathāpi hīnūpamāvasena “sīho viya bhagavā”ti vuttanti daṭṭhabbaṃ.",
  "anya-e0804n:2344_12": "Vimānanti utusamuṭṭhānattepi kammapaccayautusamuṭṭhānattā kammena visesato miniyati paricchindiyatīti vimānaṃ.",
  "anya-e0804n:2345_0": "Kara karaṇe. “Karoti, kayirati, kubbati, krubbati, pakaroti,",
  "anya-e0804n:2345_1": "upakaroti,",
  "anya-e0804n:2345_2": "apakaroti,",
  "anya-e0804n:2345_3": "paṭikaroti,",
  "anya-e0804n:2345_4": "nirākaroti,",
  "anya-e0804n:2345_5": "paṭisaṅkharoti,",
  "anya-e0804n:2345_6": "abhisaṅkharoti” iccevamādīni kattari bhavanti.",
  "anya-e0804n:2345_7": "Kamme pāḷinayavasena ikārāgamaṭṭhāne yakārassa dvebhāvo.",
  "anya-e0804n:2345_8": "Tasmiṃyevaṭhāne rayakārānaṃ vipariyāye sati na dvebhāvo.",
  "anya-e0804n:2345_9": "Tathā īkārāgamaṭṭhāne “kariyyati, kayirati, karīyati, kayyati,",
  "anya-e0804n:2345_10": "pakarīyati,",
  "anya-e0804n:2345_11": "pakariyyati,",
  "anya-e0804n:2345_12": "paṭisaṅkhariyyati,",
  "anya-e0804n:2345_13": "abhisaṅkhariyyati” iccevamādīni kammani bhavanti.",
  "anya-e0804n:2346_0": "Ettha ca kayiratīti padaṃ dvīsu ṭhānesu dissati kattari kamme ca.",
  "anya-e0804n:2346_1": "Tesa kattuvasena “puriso kammaṃ kayiratī”ti yojetabbaṃ,",
  "anya-e0804n:2346_2": "kammavasena pana ayaṃ pāḷi “kuṭi me kayirati adesitavatthukā”ti.",
  "anya-e0804n:2346_3": "Tattha ca kattuvasena vuttaṃ kattupadaṃ yirapaccayena siddhaṃ.",
  "anya-e0804n:2346_4": "Kammavasena pana vuttaṃ kammapadaṃ ikārāgamassa ādiantabhūtānaṃ rayakārānaṃ vipariyāyenāti daṭṭhabbaṃ. “Kāreti, kārayati, kārāpeti,",
  "anya-e0804n:2346_5": "kārāpayatī”ti cattāri kāritarūpāni,",
  "anya-e0804n:2346_6": "yāni “hetukatturūpānī”ti vuccanti taddīpakattā.",
  "anya-e0804n:2347_0": "Idāni pana padamālā vattabbā,",
  "anya-e0804n:2347_1": "tatra paṭhamaṃ “kubbatī”ti padasseva padamālaṃ yojessāma sabbāsu vibhattīsu ekākārena yojetabbattā.",
  "anya-e0804n:2347_2": "“Karotī”ti okārānantaratyantapadassa pana “kāretī”ti ekārānantaratyantapadassa ca padamālaṃ yathāsambhavaṃ pacchā yojessāma ekākārena ayojetabbattā.",
  "anya-e0804n:2348_0": "Tatra kubbati, kubbanti. Kubbasi, kubbatha. Kubbāmi, kubbāma. Kubbate, kubbante. Kubbase, kubbavhe. Kubbe, kubbamhe.",
  "anya-e0804n:2348_1": "Vattamānāvasena vuttarūpāni.",
  "anya-e0804n:2349_0": "Pañcamiyādīnaṃ vasena pana kubbatu, kubbantu. Kubbeyya,",
  "anya-e0804n:2349_1": "kubbeyyuṃ.",
  "anya-e0804n:2349_2": "Sesaṃ “bhavati,",
  "anya-e0804n:2349_3": "bhavantī”ti vuttanayānusārena sabbattha vitthāretabbaṃ.",
  "anya-e0804n:2350_0": "“Kariyatī”tiādīnipi a kārānantaratyantapadāni evameva yojetabbāni.",
  "anya-e0804n:2350_1": "Ettha ca “kubbati, kubbanti.",
  "anya-e0804n:2350_2": "Kubbasī”tiādinā vuttā ayaṃ padamālā pāḷinayadassanato edisī vuttā.",
  "anya-e0804n:2350_3": "Saddasatthavidū pana sāsanikā saddasattheyeva ādaraṃ katvā “kubbati,",
  "anya-e0804n:2350_4": "kubbasī”ti evaṃpakārāni rūpāni pāḷiyaṃ natthīti maññantā na icchanti.",
  "anya-e0804n:2350_5": "Tehi saddasatthe viya pāḷiyampi “asanto nānukubbantī”tiādīsu okārapaccayassādesabhūto ukāro sareyeva pare vakāraṃ pappotīti maññamānā “kubbanti,",
  "anya-e0804n:2350_6": "kubbante”tiādīniyeva rūpāni icchanti,",
  "anya-e0804n:2350_7": "parasarassābhāvato “kubbati,",
  "anya-e0804n:2350_8": "kubbasī”tiādīni pāḷiyaṃ natthīti na icchanti.",
  "anya-e0804n:2350_9": "Mayaṃ pana pāḷinayadassanato tāni rūpāni icchāma.",
  "anya-e0804n:2350_10": "Atra sotārānaṃ kaṅkhāvinodanatthaṃ kiñci pāḷinayaṃ vadāma –",
  "anya-e0804n:2350_11": "“sīlavanto na kubbanti,",
  "anya-e0804n:2350_12": "bālo sīlāni kubbatī”ti ca,",
  "anya-e0804n:2350_13": "“kasmā bhavaṃ vijanamaraññanissito,",
  "anya-e0804n:2350_14": "tapo idha krubbatī”ti ca,",
  "anya-e0804n:2350_15": "“pharusāhi vācāhi pakrubbamāno”ti ca.",
  "anya-e0804n:2350_16": "Īdisesu pana ṭhānesu akārāgamo kātabbo.",
  "anya-e0804n:2350_17": "Acinteyyo hi pāḷinayo,",
  "anya-e0804n:2350_18": "yebhuyyena saddasatthanayavidūro ca.",
  "anya-e0804n:2350_19": "Tathā hi yathā “agginiṃ sampajjalitaṃ pavisantī”ti pāḷigatidassanato “aggini, agginī, agginayo. Agginiṃ, agginī, agginayo.",
  "anya-e0804n:2350_20": "Aggininā”ti padamālā kātabbā hoti,",
  "anya-e0804n:2350_21": "evameva “bālo sīlāni kubbatī”ti pāḷigatidassanato “kubbati, kubbanti.",
  "anya-e0804n:2350_22": "Kubbasī”ti padamālāpi yojetabbāva.",
  "anya-e0804n:2351_0": "Yathā ca “bahumpetaṃ asabbhi jātavedā”ti pāḷigatidassanato “santo sabbhīhi saddhiṃ sataṃ dhammo na jaraṃ",
  "anya-e0804n:2351_1": "upetīti pavedayantī”ti aṭṭhakathāgatidassanato ca “sabbhi, sabbhī, sabbhayo. Sabbhiṃ, sabbhī, sabbhayo.",
  "anya-e0804n:2351_2": "Sabbhinā”ti padamālā yojetabbā hoti,",
  "anya-e0804n:2351_3": "evameva “bālo sīlāni kubbatī”ti pāḷigatidassanato “kubbati, kubbanti.",
  "anya-e0804n:2351_4": "Kubbasī”ti padamālāpi yojetabbāva.",
  "anya-e0804n:2351_5": "Tathā “krubbati,",
  "anya-e0804n:2351_6": "krubbanti.",
  "anya-e0804n:2351_7": "Krubbasī”tiādi sabbaṃ sabbattha yojetabbaṃ.",
  "anya-e0804n:2352_0": "Idāni yathāpaṭiññātā padamālā anuppattā. Karoti, karonti. Karosi, karotha. Karomi, kummi, karoma, kumma. Kurute, kubbante. Kuruse, kuruvhe. Kare, karumhe.",
  "anya-e0804n:2352_1": "Vattamānāvasena vuttarūpāni.",
  "anya-e0804n:2353_0": "Karotu, kurutu, karontu. Karohi, karotha. Karomi, kummi, karoma, kumma. Kurutaṃ,",
  "anya-e0804n:2353_1": "kubbantaṃ. Karassu, kurussu, kuruvho. Kare,",
  "anya-e0804n:2353_2": "kubbāmase.",
  "anya-e0804n:2353_3": "Pañcamīvasena vuttarūpāni.",
  "anya-e0804n:2354_0": "Ettha pana koci vadeyya –",
  "anya-e0804n:2355_0": "“Na no vivāho nāgehi, katapubbo kudācanaṃ;",
  "anya-e0804n:2356_0": "Taṃ vivāhaṃ asaṃyuttaṃ, kathaṃ amhe karomase”ti",
  "anya-e0804n:2357_0": "Pāḷidassanato “karomase”ti padaṃ kasmā idha na vuttaṃ,",
  "anya-e0804n:2357_1": "nanu karadhātuto paraṃ okāraṃ paṭicca āmasevacanassāvayavabhūto ākāro lopaṃ pappotīti? Tanna,",
  "anya-e0804n:2357_2": "“karomase”ti ettha “āmase”ti vacanassa abhāvato mavacanassa sabbhāvato.",
  "anya-e0804n:2357_3": "Ettha hi sekāro āgamo,",
  "anya-e0804n:2357_4": "tasmā “karomā”ti vattamānāvacanavasena attho gahetabbo,",
  "anya-e0804n:2357_5": "na pana pañcamīvacanavasena.",
  "anya-e0804n:2357_6": "Evaṃbhūto ca sekāro katthaci nāmikapadato paro hoti “ye keci buddhaṃ saraṇaṃ gatāse.",
  "anya-e0804n:2357_7": "Yaṃ balaṃ ahuvamhase”tiādīsu.",
  "anya-e0804n:2357_8": "Katthaci panākhyātikapadato sādesanirādesavasena –",
  "anya-e0804n:2358_0": "“Akaramhasa te kiccaṃ; Okkantāmasi bhūtāni;",
  "anya-e0804n:2359_0": "Sutaṃ netaṃ abhiṇhaso, tasmā evaṃ vademase”ti",
  "anya-e0804n:2360_0": "Ādīsu.",
  "anya-e0804n:2361_0": "Kareyya, kareyyuṃ.",
  "anya-e0804n:2361_1": "Kareyyāsi,",
  "anya-e0804n:2361_2": "kareyyātha.",
  "anya-e0804n:2361_3": "Kareyyāmi,",
  "anya-e0804n:2361_4": "kareyyāma. Kubbetha, kubberaṃ. Kubbetho,",
  "anya-e0804n:2361_5": "kubbeyyavho. Kareyyaṃ, kare,",
  "anya-e0804n:2361_6": "kareyyāmhe.",
  "anya-e0804n:2361_7": "Sattamīvasena vuttarūpāni.",
  "anya-e0804n:2362_0": "Kara, karu. Kare, karittha. Karaṃ, karimha. Karittha, karire. Karittho, karivho. Kariṃ, karimhe.",
  "anya-e0804n:2362_1": "Parokkhāvasena vuttarūpāni.",
  "anya-e0804n:2363_0": "Ettha karāti puriso kammaṃ karīti paṭhamapurisayojanāya yojetabbaṃ.",
  "anya-e0804n:2363_1": "“Āguṃ kara mahārāja,",
  "anya-e0804n:2363_2": "akaraṃ kammadukkaṭa”nti etthāpi “mahārāja bhavaṃ āguṃ karī”ti paṭhamapurisayojanāya yojetabbaṃ.",
  "anya-e0804n:2363_3": "Evañhi sati ayaṃ payogo “maññe bhavaṃ patthayati,",
  "anya-e0804n:2363_4": "rañño bhariyaṃ patibbata”ntiādayo viya paṭhamapurisappayogo bhavati.",
  "anya-e0804n:2364_0": "Jātakaṭṭhakathāyaṃ pana majjhimapurisappayogo vutto “āguṃ karāti mahārāja tvaṃ mahāparādhaṃ mahāpāpaṃ kari.",
  "anya-e0804n:2364_1": "Dukkaṭanti yaṃ kataṃ dukkaṭaṃ hoti,taṃ lāmakaṃ kammaṃ akara”nti,",
  "anya-e0804n:2364_2": "tasmā jātakaṭṭhakathāvasenāpi kadāci karaiti ca karīti ca akaranti ca majjhimapurisappayogo bhavatīti daṭṭhabbaṃ.",
  "anya-e0804n:2364_3": "Yebhuyyavasena pana “puriso kammaṃ kara,",
  "anya-e0804n:2364_4": "puriso kammaṃ kari,",
  "anya-e0804n:2364_5": "ahaṃ kammaṃ akara”nti paṭhamuttamapurisappayogo daṭṭhabbo.",
  "anya-e0804n:2364_6": "Ettha ca karaiti yathāvuttavibhattivasena,",
  "anya-e0804n:2364_7": "karīti ajjatanīvasena,",
  "anya-e0804n:2364_8": "akaranti hiyyattanīvasena vuttaṃ.",
  "anya-e0804n:2364_9": "Tattha “karittho”ti padaṃ “aññaṃ bhattāraṃ pariyesa,",
  "anya-e0804n:2364_10": "mā kisittho mayā vinā”ti ettha “kisittho”ti padena samaṃ parokkhāyattanopadamajjhimapurisekavacanavasena,",
  "anya-e0804n:2364_11": "ediso pana nayo aññatrāpi yathāsambhavaṃ yojetabbo.",
  "anya-e0804n:2365_0": "Akā, akarā,",
  "anya-e0804n:2365_1": "akara iti rassapāṭhopi. Akaru.",
  "anya-e0804n:2365_2": "Ettha “sabbārivijayaṃ akā”ti padaṃ nidassanaṃ.",
  "anya-e0804n:2365_3": "Akarāti puriso kammaṃ akāsīti atītakriyāvācako paṭhamapurisappayogo daṭṭhabbo.",
  "anya-e0804n:2365_4": "Tathā hi “rajjassa kira so bhīto,",
  "anya-e0804n:2365_5": "akarā ālaye bahū”ti pāḷi dissati.",
  "anya-e0804n:2365_6": "“Mā metaṃ akarā kammaṃ,",
  "anya-e0804n:2365_7": "mā me udakamāharī”ti ettha pana santepi atītavācakapaṭṭhamapurisappayogabhāve māsaddayogato hiyyattanajjatanīvibhattiyo",
  "anya-e0804n:2365_8": "pañcamīvibhattiatthe anuttakālikā hutvā “tvaṃ mā karosi,",
  "anya-e0804n:2365_9": "mā āharasī”ti majjhimapurisappayogārahā bhavanti.",
  "anya-e0804n:2366_0": "Kiñca bhiyyo “jarādhammaṃ mā jīrīti alabbhaneyyaṃ ṭhāna”ntiādīsupi santepi atītavācakapaṭhamapurisappayogabhāve",
  "anya-e0804n:2366_1": "māsaddayogato ajjatanīvibhattipañcamīvibhattiatthe anuttakālikā hutvā “mā jīratū”tiādinā paṭhamapurisappayogārahā bhavanti.",
  "anya-e0804n:2366_2": "Tenāhu aṭṭhakathācariyā “jarādhammaṃ mā jīrīti yaṃ mayhaṃ jarāsabhāvaṃ,",
  "anya-e0804n:2366_3": "taṃ mā jīritu.",
  "anya-e0804n:2366_4": "Esa nayo sesesupī”ti.",
  "anya-e0804n:2366_5": "Yaṃ panamhehi “akara iti rassapāṭhopī”ti vuttaṃ,",
  "anya-e0804n:2366_6": "tassa “atikara’makarā’cariya,",
  "anya-e0804n:2366_7": "mayhampetaṃ na ruccatī”ti imāya pāḷiyā vasena atthitā veditabbā.",
  "anya-e0804n:2366_8": "Tassāyamattho “ācariya bhavaṃ atikkantakaraṇaṃ akarā”ti paṭhamapurisavasena gahetabbo.",
  "anya-e0804n:2366_9": "Apica “bhava”nti vattabbe atthe “tva”nti vacanaṃ vattabbamevāti adhippāyavasena “ācariya tvaṃ atikkantakaraṇaṃ karosī”ti yojanāpi kātabbāva.",
  "anya-e0804n:2367_0": "Akaro, akattha, akarotha. Akaraṃ, akaṃ, akaramha, akamha.",
  "anya-e0804n:2367_1": "Ettha “saṃvaḍḍhayitvā puḷinaṃ,",
  "anya-e0804n:2367_2": "akaṃ puḷinacetiya”nti pāḷi nidassanaṃ. Akattha, akatthuṃ. Akuruse,",
  "anya-e0804n:2367_3": "akaravhaṃ. Akariṃ, akaraṃ,",
  "anya-e0804n:2367_4": "akaramhase.",
  "anya-e0804n:2367_5": "Hiyyattanīvasena vuttarūpāni.",
  "anya-e0804n:2368_0": "Ettha ca pañcavidho sekāro āharitvā dassetabbo.",
  "anya-e0804n:2368_1": "Tathā hi pañcavidho sekāro padāvayava apadāvayavaanekantapadāvayava sosaddattha ādesavasena.",
  "anya-e0804n:2368_2": "Tattha padāvayavo sekāro “tvaṃ kammaṃ kuruse,",
  "anya-e0804n:2368_3": "tvaṃ atthakusalo abhavase”tiādīsu daṭṭhabbo.",
  "anya-e0804n:2368_4": "Apadāvayavo pana “tasmā evaṃ vademase.",
  "anya-e0804n:2368_5": "Mūlā akusalā samūhatāse”tiādīsu daṭṭhabbo.",
  "anya-e0804n:2368_6": "Anekantapadāvayavo “arogā ca bhavāmase.",
  "anya-e0804n:2368_7": "Maṇiṃ tāta gaṇhāmase”ādīsu daṭṭhabbo.",
  "anya-e0804n:2368_8": "Ettha hi sekāro yadi pañcamīvibhattiyaṃ āmasevacanassāvayavo,",
  "anya-e0804n:2368_9": "tadā pañcamīvibhattiyuttānaṃ patthanāsīsanatthānaṃ “bhavāmase,",
  "anya-e0804n:2368_10": "gaṇhāmase”ti padānaṃ avayavo hoti.",
  "anya-e0804n:2368_11": "Yadi pana āgamo,",
  "anya-e0804n:2368_12": "pañcamīvibhattiyuttānaṃ patthanāsīsanatthānaṃ “bhavāma,",
  "anya-e0804n:2368_13": "gaṇhāmā”ti padānaṃ avayavo na hoti,",
  "anya-e0804n:2368_14": "evaṃ “bhavāmase”tiādīsu sekārassa anekantapadāvayavattaṃ veditabbaṃ.",
  "anya-e0804n:2368_15": "Sosaddattho “esese eke ekaṭṭhe”ti ettha daṭṭhabbo.",
  "anya-e0804n:2368_16": "Eseseti imassa hi “esoso eko ekaṭṭho”ti attho.",
  "anya-e0804n:2368_17": "Ādeso “akaramhasa te kicca”nti ettha,",
  "anya-e0804n:2368_18": "“okkantāmasi bhūtānī”ti cettha daṭṭhabbo ekārassa akārikārādesakaraṇavasena.",
  "anya-e0804n:2368_19": "Tattha “akaramhasa te kicca”nti imassa “akaramhase te kicca”nti attho.",
  "anya-e0804n:2368_20": "“Akaramhase”ti cettha sace sekāro āgamo,",
  "anya-e0804n:2368_21": "tadā “karamhā”ti padaṃ hiyyattanīparassapade uttamapurisabahuvacanantaṃ.",
  "anya-e0804n:2368_22": "Sace pana mhasevacanassāvayavo,",
  "anya-e0804n:2368_23": "tadā “akaramhase”ti padaṃ hiyyattanīattanopade uttamapurisabahuvacanantaṃ.",
  "anya-e0804n:2368_24": "Evaṃ pañcavidho sekāro bhavatīti avagantabbaṃ.",
  "anya-e0804n:2369_0": "Akari, kari, akāsi, akaruṃ, akariṃsu, akaṃsu, akaṃsuṃ. Akaro, akarittha, akāsittha.",
  "anya-e0804n:2370_0": "Ettha ca akaroti tvaṃ akaroti yojetabbaṃ.",
  "anya-e0804n:2370_1": "“Akaro” iti hi padaṃ “varañce me ado sakkā”ti ettha majjhimapurisekavacanatthaṃ “ado”ti padamiva daṭṭhabbaṃ",
  "anya-e0804n:2370_2": "pāḷiyaṃ avijjamānattepi nayavasena gahetabbattā.",
  "anya-e0804n:2370_3": "Garū pana “akaro”ti vuttaṭṭhāne “akāsī”ti majjhimapurisavacanaṃ icchanti.",
  "anya-e0804n:2370_4": "Tādisañhi padaṃ yebhuyyena paṭhamapurisavacanameva hoti.",
  "anya-e0804n:2370_5": "Tathā hi “adāsi me,",
  "anya-e0804n:2370_6": "akāsi me”ti paṭhamapurisapāḷiyo bahū sandissanti.",
  "anya-e0804n:2370_7": "“Mākāsi mukhasā pāpaṃ,",
  "anya-e0804n:2370_8": "mā kho sūkaramukho ahū”tiādīsu pana māsaddayogato “tvaṃ pāpaṃ mā akāsi,",
  "anya-e0804n:2370_9": "mā sūkaramukho ahosī”ti padayojanā kātabbā hotīti daṭṭhabbaṃ.",
  "anya-e0804n:2371_0": "Akariṃ, kariṃ, akāsiṃ, akarimha, karimha, akāsimha. Akarā, akarū. Akaruse,",
  "anya-e0804n:2371_1": "akarivhaṃ. Akaraṃ, akarimhe.",
  "anya-e0804n:2371_2": "Ajjatanīvasena vuttarūpāni.",
  "anya-e0804n:2372_0": "Karissati,",
  "anya-e0804n:2372_1": "karissanti.",
  "anya-e0804n:2372_2": "Karissasi,",
  "anya-e0804n:2372_3": "karissatha.",
  "anya-e0804n:2372_4": "Karissāmi,",
  "anya-e0804n:2372_5": "karissāma.",
  "anya-e0804n:2372_6": "Karissate,",
  "anya-e0804n:2372_7": "karissante.",
  "anya-e0804n:2372_8": "Karissase,",
  "anya-e0804n:2372_9": "karissavhe. Karissaṃ,",
  "anya-e0804n:2372_10": "kassaṃ iccapi.",
  "anya-e0804n:2372_11": "Tathā hi pāḷi dissati “kassaṃ purisakāriya”nti.",
  "anya-e0804n:2372_12": "Karissamhe.",
  "anya-e0804n:2372_13": "Tathā kāhati, kāhanti. Kāhasi, kāhatha. Kāhāmi, kāhāma. Kāhiti, kāhinti.",
  "anya-e0804n:2372_14": "Kāhisi iccevamādinā yathāsambhavaṃ yojetabbaṃ.",
  "anya-e0804n:2372_15": "Bhavissantīvasena vuttarūpāni.",
  "anya-e0804n:2373_0": "Akarissā, akarissa, akarissaṃsūti sesaṃ sabbaṃ yojetabbaṃ. Kālātipattivasena vuttarūpāni.",
  "anya-e0804n:2374_0": "Kayirati,",
  "anya-e0804n:2374_1": "kayiranti. Kayirasi,",
  "anya-e0804n:2374_2": "kayirātha. Kayirāmi, kayirāma. Kayirate.",
  "anya-e0804n:2374_3": "Sesaṃ yojetabbaṃ.",
  "anya-e0804n:2374_4": "Vattamānāvasena vuttarūpāni.",
  "anya-e0804n:2375_0": "Kayiratu, kayirantu. Sesaṃ yojetabbaṃ. Pañcamīvasena vuttarūpāni.",
  "anya-e0804n:2376_0": "Kayirā, kuyirā. Kayiruṃ.",
  "anya-e0804n:2376_1": "Atrāyaṃ pāḷi “kumbhimhipa’ñjaliṃ kuyirā,",
  "anya-e0804n:2376_2": "cātañcāpi padakkhiṇa”nti.",
  "anya-e0804n:2376_3": "Tattha kumbhimhipi añjalinti chedo. Kayirāsi,",
  "anya-e0804n:2376_4": "kayirātha. Kayirāmi, kayirāma.",
  "anya-e0804n:2376_5": "Kayiretha,",
  "anya-e0804n:2376_6": "kayireraṃ.",
  "anya-e0804n:2376_7": "Kayiretho,",
  "anya-e0804n:2376_8": "kayirāvho. Kayiraṃ,",
  "anya-e0804n:2376_9": "kayirāmhe.",
  "anya-e0804n:2376_10": "Sattamīvasena vuttarūpāni.",
  "anya-e0804n:2377_0": "Tattha kayirāti idaṃ “puññañce puriso kayirā”ti dassanato paṭhamapurisavasena yojetabbaṃ,",
  "anya-e0804n:2377_1": "“adhammaṃ sārathi kayirā”ti etthāpi “sārathi bhavaṃ adhammaṃ kareyyā”ti paṭhamapurisavasena yojetabbaṃ,",
  "anya-e0804n:2377_2": "na majjhimapurisavasena.",
  "anya-e0804n:2377_3": "Atha vā “kayirāsī”ti vattabbe sikāralopaṃ katvā “kayirā”ti majjhimapurisavacanaṃ vuttanti gahetabbaṃ.",
  "anya-e0804n:2378_0": "Ettha pana siyā –",
  "anya-e0804n:2378_1": "yathā “puttaṃ labhetha varada”nti pāḷiyaṃ “labhethā”ti imassa padassa “sabbhireva samāsetha,",
  "anya-e0804n:2378_2": "sabbhi kubbetha santhava”ntiādīsu “samāsethā”tiādīnaṃ viya paṭhamapurisavasena atthaṃ aggahetvā purisavipallāsaṃ",
  "anya-e0804n:2378_3": "katvā “labheyya”nti uttamapurisavasenattho aṭṭhakathācariyehi gahito,",
  "anya-e0804n:2378_4": "tathā tumhehipi “adhammaṃ sārathi kayirā”ti ettha “kayirā”ti padassa purisavipallāsaṃ katvā “kareyyāsī”ti majjhimapurisavasenattho vattabbo,",
  "anya-e0804n:2378_5": "aṭṭhakathācariyehipi “kareyyāsī”ti tadattho vuttoti? Saccaṃ,",
  "anya-e0804n:2378_6": "evaṃ santepi aṭṭhakathācariyehi vohāratthesu paramakosallasamannāgatattā “tva”nti vattabbe atthe bhavaṃsaddo pavattati,",
  "anya-e0804n:2378_7": "“bhava”nti vattabbe atthe tvaṃsaddo pavattatīti cintetvā adhippāyatthavasena “kareyyāsī”ti attho vutto,",
  "anya-e0804n:2378_8": "na purisavipallāsavasena.",
  "anya-e0804n:2378_9": "Tathā hi “puttaṃ labhetha varada”nti imassa aṭṭhakathāyaṃ “labhethā”ti ulliṅgitvā “labheyya”nti purisavipallāsavasena vivaraṇaṃ kataṃ.",
  "anya-e0804n:2378_10": "“Adhammaṃ sārathi kayirā”ti imassa pana aṭṭhakathāyaṃ “kayirā”ti ulliṅgitvā “kareyyāsī”ti vivaraṇaṃ kataṃ,",
  "anya-e0804n:2378_11": "tasmā “adhammaṃ sārathi kayirā”ti ettha purisavipallāso na cintetabbo.",
  "anya-e0804n:2378_12": "Atha vā yathā “puttaṃ labhetha varada”nti ettha ca “kāye rajo na limpethā”tiādīsu ethavacanaṃ gahitaṃ,",
  "anya-e0804n:2378_13": "evaṃ ethavacanaṃ aggahetvā “labhe athā”ti padacchedo karaṇīyo.",
  "anya-e0804n:2378_14": "Evañhi sati purisavipallāsena kiccaṃ natthi.",
  "anya-e0804n:2378_15": "Tattha labheti sattamiyā uttamapurisavacanaṃ “vajjhañcāpi pamocaye”ti padamiva.",
  "anya-e0804n:2378_16": "Athāti adhikārantare nipāto padapūraṇe vā.",
  "anya-e0804n:2378_17": "Ettha ca adhikārantaravasena aparampi varaṃ puttaṃ labheyyanti attho.",
  "anya-e0804n:2378_18": "Yasmā panettha dvinnamatthānaṃ uppatti dissati,",
  "anya-e0804n:2378_19": "yasmā cetesu dvīsu dujjāno bhagavato adhippāyo,",
  "anya-e0804n:2378_20": "tasmā dvepi atthā gahetabbāva.",
  "anya-e0804n:2379_0": "Ettha pana kiñcāpi liṅgavipallāso vibhattivipallāso vacanavipallāso kālavipallāso purisavipallāso akkharavipallāsoti",
  "anya-e0804n:2379_1": "chabbidho vipallāso āharitvā dassetabbo,",
  "anya-e0804n:2379_2": "tathāpi so upari āvibhavissatīti na dassito.",
  "anya-e0804n:2379_3": "Tatra kayirāthāti padaṃ sattamiyā parassapadavasena attanopadavasena ca dvidhā bhijjati,",
  "anya-e0804n:2379_4": "tathā majjhimapurisabahuvacanavasena paṭhamapurisekavacanavasena ca.",
  "anya-e0804n:2379_5": "Tathā hi “yathā puññāni kayirātha,",
  "anya-e0804n:2379_6": "dadantā aparāpara”nti ettha “kayirāthā”ti idaṃ sattamiyā parassapadavasena majjhimapurisabahuvacanavasena ca vuttaṃ.",
  "anya-e0804n:2379_7": "Yathānurūpaṃ puññāni kareyyāthayevāti hi attho.",
  "anya-e0804n:2379_8": "“Kayirātha dhīro puññānī”ti ettha pana “kayirāthā”ti idaṃ sattamiyā attanopadavasena paṭhamapurisekavacanavasena ca vuttaṃ.",
  "anya-e0804n:2379_9": "Kareyyāti hi attho.",
  "anya-e0804n:2379_10": "Idha parokkhādivasena yirapaccayasahitāni rūpāni yebhuyyena sāsane appasiddhānīti na dassitāni.",
  "anya-e0804n:2380_0": "Attano phalaṃ karotīti kāraṇaṃ.",
  "anya-e0804n:2380_1": "Karotīti kattā,",
  "anya-e0804n:2380_2": "evaṃ kārako kārakaṃ vā.",
  "anya-e0804n:2380_3": "Ettha hi kārakasaddo yattha kattukārakakammakārakādivācako,",
  "anya-e0804n:2380_4": "tattha pulliṅgopi hoti,",
  "anya-e0804n:2380_5": "yebhuyyena napuṃsakaliṅgopi.",
  "anya-e0804n:2380_6": "Yattha pana rajatakārakammakāralohakārādivācako,",
  "anya-e0804n:2380_7": "tattha pulliṅgo eva.",
  "anya-e0804n:2380_8": "Kārāpetīti kārāpako. Karaṃ, kubbaṃ, krubbaṃ, karonto, kubbanto, kubbāno, kurumāno,",
  "anya-e0804n:2380_9": "pakruṃbbamāno. Kārikā, kārāpikā. Karontī, kubbantī.",
  "anya-e0804n:2380_10": "Kārakaṃ kulaṃ.",
  "anya-e0804n:2380_11": "Kārāpakaṃ, karontaṃ,",
  "anya-e0804n:2380_12": "kubbantaṃ,",
  "anya-e0804n:2380_13": "kurumānaṃ. Saṅkhāro,",
  "anya-e0804n:2380_14": "parikkhāro,",
  "anya-e0804n:2380_15": "parikkhato,",
  "anya-e0804n:2380_16": "purakkhato, karaṇaṃ, kriyā.",
  "anya-e0804n:2380_17": "Akkharacintakā pana “kriyā” iccapi padamicchanti.",
  "anya-e0804n:2380_18": "Ettha kriyāsaddo kiñcāpi “aphalā hoti akrubbato”tiādīsu kakārarakārasaṃyogavantāni padāni dissanti,",
  "anya-e0804n:2380_19": "tathāpi klesasaddo viya pāḷiyaṃ na dissati,",
  "anya-e0804n:2380_20": "adissamānopi so aṭṭhakathācariyādīhi garūhi gahitattā gahetabbova.",
  "anya-e0804n:2380_21": "Tathā hi “kriyākriyāpattivibhāgadesako”tiādikā saddaracanā dissati.",
  "anya-e0804n:2381_0": "Kātuṃ, kattuṃ. Kātave, kāretuṃ. Katvā, katvāna, kātuna, karitvā,",
  "anya-e0804n:2381_1": "karitvāna, kacca,",
  "anya-e0804n:2381_2": "adhikacca, kariya, kariyāna,",
  "anya-e0804n:2381_3": "purakkhitvā, kāretvā.",
  "anya-e0804n:2381_4": "Aññānipi tumantādīni yojetabbāni.",
  "anya-e0804n:2382_0": "Tatra kaccāti katvā.",
  "anya-e0804n:2382_1": "Adhikaccāti adhikaṃ katvā.",
  "anya-e0804n:2382_2": "Akkharacintakā pana saddasatthanayaṃ nissāya “adhikicca” iti rūpaṃ icchanti,",
  "anya-e0804n:2382_3": "mayaṃ panetādisaṃ rūpaṃ pāḷiyā anukūlaṃ na hotīti na icchāma.",
  "anya-e0804n:2382_4": "Tathā hi therikāgāthāyaṃ gotamiyā parinibbānavacane “padakkhiṇaṃ kacca nipacca pāde”ti pāḷi dissati.",
  "anya-e0804n:2382_5": "Tattha hi padakkhiṇaṃ katvāti attho.",
  "anya-e0804n:2382_6": "Kaccāti padassa dassanena adhikaccāti padampi diṭṭhameva hoti,",
  "anya-e0804n:2382_7": "esa nayo aññatrāpi yathārahaṃ veditabbo.",
  "anya-e0804n:2383_0": "Idāni karotissa dhātussa appamattakaṃ atthātisayayogaṃ kathayāma –",
  "anya-e0804n:2383_1": "taṇhaṅkaro. Kāraṇā.",
  "anya-e0804n:2383_2": "Pharusāhi vācāhi pakrubbamāno.",
  "anya-e0804n:2383_3": "Sante na kurute piyanti.",
  "anya-e0804n:2384_0": "Tatra taṇhaṅkaroti veneyyānaṃ taṇhaṃ lobhaṃ karoti hiṃsatīti taṇhaṅkaro.",
  "anya-e0804n:2384_1": "Atha vā rūpakāyadhammakāyasampattiyā attani sakalalokassa taṇhaṃ sinehaṃ karoti janetīti taṇhaṅkaro.",
  "anya-e0804n:2384_2": "Kāraṇāti hiṃsanā.",
  "anya-e0804n:2384_3": "Pakrubbamānoti hiṃsamāno.",
  "anya-e0804n:2384_4": "Sante na kurute piyanti sappurise attano piye iṭṭhe kante manāpe na karotīti attho.",
  "anya-e0804n:2384_5": "Atha vā piyaṃ piyāyamāno tussamāno modamāno sante na kurute na sevatīti attho.",
  "anya-e0804n:2384_6": "Yathā “rājānaṃ sevatī”ti etasmiṃ atthe rājānaṃ piyaṃ kuruteti saddasatthavidū mantenti,",
  "anya-e0804n:2384_7": "dullabhāyaṃ nīti sādhukaṃ manasi kātabbā.",
  "anya-e0804n:2385_0": "Ettha ca parikkhārasaddassa atthuddhāro nīyate,",
  "anya-e0804n:2385_1": "“parikkhāroti sattahi nagaraparikkhārehi suparikkhittaṃ hotī”tiādīsu parivāro vuccati.",
  "anya-e0804n:2385_2": "“Ratho setaparikkhāro,",
  "anya-e0804n:2385_3": "jhānakkho cakkavīriyo”tiādīsu alaṅkāro.",
  "anya-e0804n:2385_4": "“Ye cime pabbajitena jīvitaparikkhārā samudānetabbā”tiādīsu sambhāro.",
  "anya-e0804n:2385_5": "Etthetañhi vuccati –",
  "anya-e0804n:2386_0": "Sāsanaññūhi viññūhi, parikkhāroti sāsane;",
  "anya-e0804n:2387_0": "Parivāro alaṅkāro, sambhāro ca pavuccati.",
  "anya-e0804n:2388_0": "Jāgara niddakkhaye. Jāgaroti. Jāgaraṃ. Dīghā jāgarato ratti.",
  "anya-e0804n:2389_0": "Tanādī ettakā diṭṭhā, dhātavo me yathābalaṃ;",
  "anya-e0804n:2390_0": "Suttesvaññepi pekkhitvā, gaṇhavho atthayuttitoti.",
  "anya-e0804n:2391_0": "Tanādigaṇoyaṃ.",
  "anya-e0804n:2392_0": "Rudhādichakkaṃ vividhatthasāraṃ,",
  "anya-e0804n:2393_0": "Matiṅkaraṃ viññujanādhirāmaṃ;",
  "anya-e0804n:2394_0": "Uḷārachandehi susevanīyaṃ,",
  "anya-e0804n:2395_0": "Suvaṇṇahaṃsehi suciṃva ṭhānaṃ.",
  "anya-e0804n:2396_0": "Iti navaṅge sāṭṭhakathe piṭakattaye byappathagatīsu viññūnaṃ",
  "anya-e0804n:2397_0": "Kosallatthāya kate saddanītippakaraṇe rudhādichakkaṃ",
  "anya-e0804n:2398_0": "Nāma",
  "anya-e0804n:2399_0": "Sattarasamo paricchedo.",
  "anya-e0804n:2400_0": "18. Curādigaṇaparidīpana",
  "anya-e0804n:2401_0": "Ito paraṃ pavakkhāmi, pacuratthahitakkaraṃ;",
  "anya-e0804n:2402_0": "Curādikagaṇanāmaṃ, nāmato aṭṭhamaṃ gaṇaṃ.",
  "anya-e0804n:2403_0": "Cura theyye.",
  "anya-e0804n:2403_1": "Thenanaṃ theyyaṃ,",
  "anya-e0804n:2403_2": "corikāti vuttaṃ hoti.",
  "anya-e0804n:2403_3": "Tasmiṃ theyye curadhtu vattati. Coreti, corayati, coro, corī, corikā, coretu,",
  "anya-e0804n:2403_4": "corayituṃ, coretvā,",
  "anya-e0804n:2403_5": "corayitvā.",
  "anya-e0804n:2403_6": "Kattutthesu ṇeṇayatā curādigaṇalakkhaṇaṃ. Kārite – corāpeti,",
  "anya-e0804n:2403_7": "corāpayati,",
  "anya-e0804n:2403_8": "corāpetuṃ,",
  "anya-e0804n:2403_9": "corāpayituṃ,",
  "anya-e0804n:2403_10": "corāpetvā,",
  "anya-e0804n:2403_11": "corāpayitvā.",
  "anya-e0804n:2403_12": "Kammedhanaṃ corehi coriyati,",
  "anya-e0804n:2403_13": "coritaṃ dhanaṃ.",
  "anya-e0804n:2403_14": "Esa nayo sabbattha.",
  "anya-e0804n:2404_0": "Kakārantadhātu",
  "anya-e0804n:2405_0": "Loka dassane. Loketi, lokayati, oloketi,",
  "anya-e0804n:2405_1": "olokayati, ulloketi,",
  "anya-e0804n:2405_2": "ullokayati,",
  "anya-e0804n:2405_3": "apaloketi,",
  "anya-e0804n:2405_4": "apalokayati, āloketi,",
  "anya-e0804n:2405_5": "ālokayati, viloketi,",
  "anya-e0804n:2405_6": "vilokayati. Loko, āloko, lokanaṃ, olokanaṃ,",
  "anya-e0804n:2405_7": "ullokanaṃ, ālokanaṃ,",
  "anya-e0804n:2405_8": "vilokanaṃ,",
  "anya-e0804n:2405_9": "apalokanaṃ,",
  "anya-e0804n:2405_10": "avalokanaṃ. Oloketuṃ,",
  "anya-e0804n:2405_11": "olokayituṃ, oloketvā,",
  "anya-e0804n:2405_12": "olokayitvā.",
  "anya-e0804n:2405_13": "Kārite pana “olokāpeti,",
  "anya-e0804n:2405_14": "olokāpayati,",
  "anya-e0804n:2405_15": "olokāpetuṃ,",
  "anya-e0804n:2405_16": "olokāpayituṃ,",
  "anya-e0804n:2405_17": "olokāpetvā,",
  "anya-e0804n:2405_18": "olokāpayitvā” iccevamādīni yojetabbāni.",
  "anya-e0804n:2405_19": "Esa nayo sabbatthāpi.",
  "anya-e0804n:2406_0": "Tattha lokoti tayo lokā saṅkhāraloko sattaloko okāsalokoti.",
  "anya-e0804n:2406_1": "Tattha “eko loko sabbe sattā āhāraṭṭhitikā”ti āgataṭṭhāne saṅkhāraloko veditabbo.",
  "anya-e0804n:2406_2": "“Sassato loko’ti vā ‘asassato loko’ti vā”ti āgataṭṭhāne sattaloko.",
  "anya-e0804n:2407_0": "“Yāvatā candimasūriyā pariharanti,",
  "anya-e0804n:2408_0": "Disā bhanti virocamānā;",
  "anya-e0804n:2409_0": "Tāva sahassadhā loko,",
  "anya-e0804n:2410_0": "Ettha te vattate vaso”ti",
  "anya-e0804n:2411_0": "Āgataṭṭhāne okāsaloko.",
  "anya-e0804n:2412_0": "Atha vā lokoti tividho loko kilesaloko bhavaloko indriyalokoti.",
  "anya-e0804n:2412_1": "Tattha rāgādikilesabahulatāya kāmāvacarasattā kilesaloko.",
  "anya-e0804n:2412_2": "Jhānābhiññāparibuddhiyā rūpāvacarasattā bhavaloko.",
  "anya-e0804n:2412_3": "Āneñjasamādhibahulatāya visadindriyattā arūpāvacarasattā indriyaloko.",
  "anya-e0804n:2412_4": "Atha vā kilissanaṃ kileso,",
  "anya-e0804n:2412_5": "vipākadukkhanti attho.",
  "anya-e0804n:2412_6": "Tasmā dukkhabahulatāya apāyesu sattā kilesaloko.",
  "anya-e0804n:2412_7": "Tadaññe sattā sampattibhavabhāvato bhavaloko.",
  "anya-e0804n:2412_8": "Tattha ye vimuttiparipācakehi indriyehi samannāgatā sattā,",
  "anya-e0804n:2412_9": "so indriyalokoti veditabbaṃ.",
  "anya-e0804n:2413_0": "Jātakaṭṭhakathāyaṃ pana –",
  "anya-e0804n:2414_0": "“Saṅkhāraloko sattaloko okāsaloko khandhaloko āyatanaloko dhātulokoti anekavidho loko.",
  "anya-e0804n:2414_1": "Ettha ‘eko loko sabbe sattā āhāraṭṭhitikā…pe…",
  "anya-e0804n:2414_2": "aṭṭhārasa lokā aṭṭhārasa dhātuyo’ti ettha saṅkhāraloko vutto.",
  "anya-e0804n:2414_3": "Khandhalokādayo tadantogadhāyeva.",
  "anya-e0804n:2414_4": "‘Ayaṃ loko paro loko brahmaloko sadevako’tiādīsu pana sattaloko vutto.",
  "anya-e0804n:2414_5": "‘Yāvatā candimasūriyā pariharanti,",
  "anya-e0804n:2414_6": "disā bhanti virocamānā.",
  "anya-e0804n:2414_7": "Tāva sahassadhā loko,",
  "anya-e0804n:2414_8": "ettha tevattate vaso’ti ettha okāsaloko vutto”ti vuttaṃ.",
  "anya-e0804n:2415_0": "Atthato pana indriyabaddhānaṃ khandhānaṃ samūho santāno ca sattaloko,",
  "anya-e0804n:2415_1": "rūpādīsu sattavisattatāya satto,",
  "anya-e0804n:2415_2": "lokiyati ettha kusalākusalaṃ tabbipāko cāti.",
  "anya-e0804n:2415_3": "Anindriyabaddhānaṃ rūpānaṃ samūho santāno ca okāsaloko,",
  "anya-e0804n:2415_4": "lokiyanti ettha tasā thāvarā ca,",
  "anya-e0804n:2415_5": "tesañca okāsabhūtoti,",
  "anya-e0804n:2415_6": "tadādhāraṇatāya hesa “bhājanaloko”tipi vuccati.",
  "anya-e0804n:2415_7": "Duvidhopi cesa rūpādidhamme upādāya paññattattā upādāpaññattibhūto aparamatthasabhāvo sappaccaye pana",
  "anya-e0804n:2415_8": "rūpārūpadhamme upādāya paññattattā tadubhayassāpi upādānānaṃ vasena pariyāyato paccayāyattavuttitā upacaritabbā,",
  "anya-e0804n:2415_9": "tadubhaye khandhā saṅkhāraloko,",
  "anya-e0804n:2415_10": "paccayehi saṅkhariyanti,",
  "anya-e0804n:2415_11": "lujjanti palujjanti cāti ettha paccayāyattavuttitāya maggaphaladhammānampi satipi lujjanapalujjanatte",
  "anya-e0804n:2415_12": "tebhūmikadhammānaṃyeva “loko”ti adhippetattā natthi lokatāpajjanaṃ.",
  "anya-e0804n:2415_13": "Tathā hi te “lokuttarā”ti vuttā.",
  "anya-e0804n:2416_0": "Ālokoti rasmi,",
  "anya-e0804n:2416_1": "ālokenti etena bhuso passanti janā cakkhuviññāṇaṃ vāti āloko.",
  "anya-e0804n:2416_2": "Olokananti heṭṭhā pekkhanaṃ.",
  "anya-e0804n:2416_3": "Vilokananti uddhaṃ pekkhanaṃ.",
  "anya-e0804n:2416_4": "Ālokananti purato pekkhanaṃ.",
  "anya-e0804n:2416_5": "Vilokananti dvīsu passesu pekkhanaṃ,",
  "anya-e0804n:2416_6": "vividhā vā pekkhanaṃ.",
  "anya-e0804n:2416_7": "Apalokananti “saṅghaṃ apaloketvā”tiādīsu viya jānāpanaṃ.",
  "anya-e0804n:2416_8": "Avalokananti “nāgāvalokitaṃ avaloketvā”tiādīsu viya purimakāyaṃ parivattetvā pekkhanaṃ.",
  "anya-e0804n:2416_9": "“Ālokite vilokite sampajānakārī hotī”ti etthāpi bhāvavasena ālokanaṃ ālokitaṃ vilokanaṃ vilokitanti attho gahetabbo.",
  "anya-e0804n:2417_0": "Thaka paṭighāte. Thaketi, thakayati dvāraṃ puriso.",
  "anya-e0804n:2418_0": "Takka vitakke. Takketi, vitakketi, vitakkayati. Takko, vitakko, vitakkitā.",
  "anya-e0804n:2419_0": "Tattha takkanaṃ takko,",
  "anya-e0804n:2419_1": "ūhananti vuttaṃ hoti,",
  "anya-e0804n:2419_2": "evaṃ vitakko.",
  "anya-e0804n:2419_3": "Atha vā vitakkenti etena,",
  "anya-e0804n:2419_4": "sayaṃ vā vitakketi,",
  "anya-e0804n:2419_5": "vitakkanamattameva vā etanti vitakko. “Takko, vitakko, appanā, byappanā,",
  "anya-e0804n:2419_6": "cetaso abhiniropanā”ti abhidhamme pariyāyasaddā vuttā.",
  "anya-e0804n:2419_7": "Vitakketīti vitakkitā, puggalo.",
  "anya-e0804n:2419_8": "“Avitakkitā maccumupabbajantī”ti pāḷi.",
  "anya-e0804n:2420_0": "Aki lakkhaṇe.",
  "anya-e0804n:2420_1": "Lakkhaṇaṃ saññāṇaṃ,",
  "anya-e0804n:2420_2": "sañjānanakāraṇanti vuttaṃ hoti.",
  "anya-e0804n:2420_3": "Atridaṃ sallakkhitabbaṃ.",
  "anya-e0804n:2420_4": "Ye imasmiṃ curādigaṇe anekassarā asaṃyogantā ikārānubandhavasena niddiṭṭhā dhātavo,",
  "anya-e0804n:2420_5": "te evaṃvuttehi imehi tīhi lakkhaṇehi samannāgatā ākhyātattaṃ nāmikattañca pāpuṇantā ekantato niggahītāgamena nipphannarūpāyeva bhavanti,",
  "anya-e0804n:2420_6": "na katthacipi vigataniggahītāgamarūpāni bhavanti. Aṅketi, aṅkayati. Aṅkanaṃ, aṅko.",
  "anya-e0804n:2420_7": "Samāse pana “sasaṅko,",
  "anya-e0804n:2420_8": "cakkaṅkitacaraṇo”tiādīni rūpāni bhavanti.",
  "anya-e0804n:2421_0": "Sakka vakka bhāsane. Sakketi, sakkayati. Vakketi, vakkayati.",
  "anya-e0804n:2422_0": "Nakka vakka nāsane. Nakketi, nakkayati. Vakketi, vakkayati.",
  "anya-e0804n:2423_0": "Cakka cukka byathane. Cakketi,",
  "anya-e0804n:2423_1": "cakkayati. Cukketi,",
  "anya-e0804n:2423_2": "cukkayati. Cakkaṃ.",
  "anya-e0804n:2423_3": "Cakkanti kenaṭṭhena cakkaṃ?",
  "anya-e0804n:2423_4": "Cakketi byathati hiṃsatīti atthena cakkaṃ.",
  "anya-e0804n:2423_5": "Cakkasaddo –",
  "anya-e0804n:2424_0": "Sampattiyaṃ lakkhaṇe ca, rathaṅge iriyāpathe;",
  "anya-e0804n:2425_0": "Dāne ratnadhammakhura-cakkādīsu padissati;",
  "anya-e0804n:2426_0": "“Cattārimāni bhikkhave cakkāni yehi samannāgatānaṃ devamanussāna”ntiādīsu hi ayaṃ sampattiyaṃ dissati.",
  "anya-e0804n:2426_1": "“Pādatalesu cakkāni jātānī”ti ettha lakkhaṇe.",
  "anya-e0804n:2426_2": "“Cakkaṃva vahato pada”nti ettha rathaṅge.",
  "anya-e0804n:2426_3": "“Catucakkaṃ navadvāra”nti ettha iriyāpathe.",
  "anya-e0804n:2426_4": "“Dada bhuñja ca mā cappamādo,",
  "anya-e0804n:2426_5": "cakkaṃ vattassu pāṇina”nti ettha dāne.",
  "anya-e0804n:2426_6": "“Dibbaṃ cakkaratanaṃ pāturahosī”ti ettha ratanacakke.",
  "anya-e0804n:2426_7": "“Mayā pavattitaṃ cakka”nti ettha dhammacakke.",
  "anya-e0804n:2426_8": "“Icchāhatassa posassa,",
  "anya-e0804n:2426_9": "cakkaṃ bhamati matthake”ti ettha khuracakke.",
  "anya-e0804n:2426_10": "“Khurapariyantena cepi cakkenā”ti ettha paharaṇacakke.",
  "anya-e0804n:2426_11": "“Asanivicakka”nti ettha asanimaṇḍaleti.",
  "anya-e0804n:2427_0": "Taki bandhane. Taṅketi, taṅkayati.",
  "anya-e0804n:2428_0": "Akka thavane.",
  "anya-e0804n:2428_1": "Thavanaṃ thuti. Akketi, akkayati. Akko.",
  "anya-e0804n:2428_2": "Akkoti sūriyo.",
  "anya-e0804n:2428_3": "So hi mahājutitāya akkiyati abhitthaviyati tappasannehi janehīti akko.",
  "anya-e0804n:2428_4": "Tathā hi tassa “natthi sūriyasamā ābhā.",
  "anya-e0804n:2428_5": "Udetayaṃ cakkhumā ekarājā”tiādinā abhikkhuti dissati.",
  "anya-e0804n:2429_0": "Hikka hiṃsāyaṃ. Hikketi, hikkayati.",
  "anya-e0804n:2430_0": "Nikka parimāṇe. Nikketi, nikkayati.",
  "anya-e0804n:2431_0": "Bukka bhassane.",
  "anya-e0804n:2431_1": "Ettha sunakhabhassanaṃ bhassananti gahetabbaṃ,",
  "anya-e0804n:2431_2": "na vācāsaṅkhātaṃ bhassanaṃ. Bukketi,",
  "anya-e0804n:2431_3": "bukkayati.",
  "anya-e0804n:2431_4": "Ettha ca “bukkayati sā core” iti lokiyappayogo veditabbo.",
  "anya-e0804n:2431_5": "Bhūvādigaṇe pana “bukkati sā”ti rūpaṃ bhavati.",
  "anya-e0804n:2431_6": "Añño tu “bukka paribhāsane” iti paṭhati,",
  "anya-e0804n:2431_7": "evaṃ paṭhantepi sunakhabhassanamevādhippetaṃ.",
  "anya-e0804n:2432_0": "Daka laka assādane. Daketi, dakayati. Laketi, lakayati.",
  "anya-e0804n:2433_0": "Takka loka bhāsāyaṃ. Takketi, takkayati. Loketi, lokayati.",
  "anya-e0804n:2434_0": "Cika sika āmasane. Ciketi, cikayati. Siketi, sikayati.",
  "anya-e0804n:2435_0": "Kakārantadhāturūpāni.",
  "anya-e0804n:2436_0": "Khakārantadhātu",
  "anya-e0804n:2437_0": "Lakkha dassanaṅkesu.",
  "anya-e0804n:2437_1": "Dassanaṃ passanaṃ.",
  "anya-e0804n:2437_2": "Aṅko lañjanaṃ. Lakkheti,",
  "anya-e0804n:2437_3": "lakkhayati.",
  "anya-e0804n:2437_4": "Sallakkheti,",
  "anya-e0804n:2437_5": "sallakkhayati.",
  "anya-e0804n:2437_6": "Lakkhaṃ vijjhati usunā,",
  "anya-e0804n:2437_7": "lakkhaṃ karoti.",
  "anya-e0804n:2438_0": "Gaṅgāya vālukā khīye, udakaṃ khīye mahaṇṇave;",
  "anya-e0804n:2439_0": "Mahiyā mattikā khīye, lakkhe na mama buddhiyā.",
  "anya-e0804n:2440_0": "Kappalakkhaṇaṃ.",
  "anya-e0804n:2440_1": "Golakkhaṇaṃ.",
  "anya-e0804n:2440_2": "Itthilakkhaṇaṃ.",
  "anya-e0804n:2440_3": "Dhammānaṃ lakkhaṇaṃ.",
  "anya-e0804n:2440_4": "Sallakkhanā.",
  "anya-e0804n:2440_5": "Upalakkhanā.",
  "anya-e0804n:2440_6": "Paccupalakkhanā.",
  "anya-e0804n:2440_7": "Lakkhadhātuyā yupaccayantāya samādipubbānaṃ rūpānaṃ nakāro dantajo.",
  "anya-e0804n:2441_0": "Bhakkha adane.",
  "anya-e0804n:2441_1": "Bhakkheti,",
  "anya-e0804n:2441_2": "bhakkhayati.",
  "anya-e0804n:2441_3": "Bhakkho no laddho.",
  "anya-e0804n:2441_4": "Bhakkhayanti migādhamā.",
  "anya-e0804n:2441_5": "Bhūvādigaṇe pana “bhakkhatī”ti rūpaṃ.",
  "anya-e0804n:2442_0": "Nakkha sambandhe. Nakkheti, nakkhayati.",
  "anya-e0804n:2443_0": "Makkha makkhane. Makkheti,",
  "anya-e0804n:2443_1": "makkhayati. Makkho, makkhī.",
  "anya-e0804n:2443_2": "Tattha makkhoti parehi kataguṇaṃ makkheti pisatīti makkho,",
  "anya-e0804n:2443_3": "guṇadhaṃsanā.",
  "anya-e0804n:2443_4": "“Makkhaṃ asahamāno”ti ettha pana attani parehi kataṃ avamaññanaṃ makkhoti vuccati.",
  "anya-e0804n:2444_0": "Yakkha pūjāyaṃ. Yakkheti,",
  "anya-e0804n:2444_1": "yakkhayati. Yakkho.",
  "anya-e0804n:2444_2": "Yakkhoti mahānubhāvo satto.",
  "anya-e0804n:2444_3": "Tathā hi “pucchāmi taṃ mahāyakkha,",
  "anya-e0804n:2444_4": "sabbabhūtānamissarā”ti ettha sakko devarājā “yakkho”ti vutto.",
  "anya-e0804n:2444_5": "Atha vā yakkhoti yakkhayoniyaṃ nibbattasatto.",
  "anya-e0804n:2444_6": "Sabbepi vā sattā “yakkhā”ti vuccanti.",
  "anya-e0804n:2444_7": "“Paramayakkhavisuddhiṃ paññāpentī”ti ettha hi yakkhasaddo satte vattati.",
  "anya-e0804n:2444_8": "Tathā hi yakkhopi sattopi devopi sakkopi khīṇāsavopi yakkhoyeva nāma,",
  "anya-e0804n:2444_9": "mahānubhāvatāya yakkhiyati saraṇagatehi janehi nānāpaccayehi nānābalīhi ca pūjiyatīti yakkho.",
  "anya-e0804n:2445_0": "Satte deve ca sakke ca, khīṇāsave ca rakkhase;",
  "anya-e0804n:2446_0": "Pañcasvetesu atthesu, yakkhasaddo pavattati.",
  "anya-e0804n:2447_0": "Lakkha ālocane. Lakkheti, lakkhayati. Lakkhaṃ vijjhati usunā.",
  "anya-e0804n:2448_0": "Mokkha āsane. Mokkheti, mokkhayati.",
  "anya-e0804n:2449_0": "Rukkha phārusse.",
  "anya-e0804n:2449_1": "Phārussaṃ pharusabhāvo. Rukkheti,",
  "anya-e0804n:2449_2": "rukkhayati.",
  "anya-e0804n:2449_3": "Samāse “rukkhakeso,",
  "anya-e0804n:2449_4": "atirukkhavacano”ti rūpāni.",
  "anya-e0804n:2449_5": "Ettha ca “samaṇo ayaṃ pāpo atirukkhavāco”ti pāḷi nidassanaṃ.",
  "anya-e0804n:2449_6": "Tattha atirukkhavācoti atipharusavacanoti attho.",
  "anya-e0804n:2450_0": "Khakārantadhāturūpāni.",
  "anya-e0804n:2451_0": "Gakārantadhātu",
  "anya-e0804n:2452_0": "Liṅga cittīkaraṇe.",
  "anya-e0804n:2452_1": "Cittīkaraṇaṃ vicitrabhāvakaraṇaṃ. Liṅgeti,",
  "anya-e0804n:2452_2": "liṅgayati, liṅgaṃ.",
  "anya-e0804n:2452_3": "Ettha liṅgaṃ nāma dīgharassakisathūlaparimaṇḍalādibhedaṃ saṇṭhānanti gahaṇe atīva yujjati.",
  "anya-e0804n:2452_4": "Tañhi nānappakārehi vicitraṃ hoti,",
  "anya-e0804n:2452_5": "liṅgīyati vicittaṃ kariyati avijjātaṇhākammehi utunā vā cuṇṇādīhi vā sarīramiti liṅgaṃ,",
  "anya-e0804n:2452_6": "ajjhattasantānatiṇarukkhādikuṇḍalakaraṇḍakādīsu pavattasaṇṭhānavasenetaṃ daṭṭhabbaṃ.",
  "anya-e0804n:2452_7": "Liṅgasaddo sadde saddappavattinimitte itthibyañjane purisabyañjane saññāṇe ākāre cāti imesu atthesu dissati.",
  "anya-e0804n:2452_8": "Ayañhi “rukkhoti vacanaṃ liṅga”nti ettha sadde dissati.",
  "anya-e0804n:2452_9": "“Sataliṅgassa atthassā”ti ettha saddappavattinimitte.",
  "anya-e0804n:2452_10": "“Tena kho pana samayena aññatarassa bhikkhuno itthiliṅgaṃ pātubhavatī”ti ettha itthibyañjane.",
  "anya-e0804n:2452_11": "“Purisaliṅganimittakuttākappāna”nti ettha purisabyañjane.",
  "anya-e0804n:2452_12": "“Tena liṅgena jānāma,",
  "anya-e0804n:2452_13": "dhuvaṃ buddho bhavissatī”ti ettha saññāṇe.",
  "anya-e0804n:2452_14": "“Tehi liṅgehi tehi nimittehi tehi ākārehi āgantukabhāvo jānitabbo “āgantukā ime”ti ettha ākāre dissati.",
  "anya-e0804n:2453_0": "Sadde ca tannimitte ca, kāṭakoṭacikāya ca;",
  "anya-e0804n:2454_0": "Lakkhaṇe ceva ākāre, liṅgasaddo pavattati.",
  "anya-e0804n:2455_0": "Maga anvesane. Mageti, magayati. Migo, mago, mago, magayamāno.",
  "anya-e0804n:2456_0": "Ettha ca “yathā biḷāro mūsikaṃ magayamāno”ti pāḷi nidassanaṃ.",
  "anya-e0804n:2456_1": "“Migo”ti ca “mago”ti ca catuppado pavuccati.",
  "anya-e0804n:2456_2": "Ettha migoti magayati ito cito gocaraṃ anvesati pariyesatīti migo.",
  "anya-e0804n:2456_3": "Evaṃ mago.",
  "anya-e0804n:2456_4": "Ettha visesato hariṇa migo migo nāma.",
  "anya-e0804n:2456_5": "Sāmaññato pana avasesāpi catuppadā “migo” icceva vuccanti.",
  "anya-e0804n:2456_6": "Tathā hi susīmajātake “kāḷā migā setadantā tava ime,",
  "anya-e0804n:2456_7": "parosahassaṃ hemajālābhisañchannā”ti etasmiṃ pāḷippadese hatthinopi migasaddena vuttā “kāḷamigā”ti.",
  "anya-e0804n:2456_8": "Atha vā magiyati jīvitakappanatthāya maṃsādīhi atthikehi luddehi anvesiyati pariyesiyatīti migo,",
  "anya-e0804n:2456_9": "araññajātā sasapasadahariṇeṇeyyādayo catuppādā,",
  "anya-e0804n:2456_10": "evaṃ mago.",
  "anya-e0804n:2456_11": "“Atthaṃ na labhate mago”ti ettha pana mago viyāti mago,",
  "anya-e0804n:2456_12": "bāloti attho.",
  "anya-e0804n:2457_0": "Magga gavesane. Maggeti, maggayati. Maggo, magganaṃ.",
  "anya-e0804n:2458_0": "Ettha ca maggoti paṭipadāya ca pakatimaggassa ca upāyassa ca adhivacanaṃ.",
  "anya-e0804n:2458_1": "“Mahāvihāravāsīnaṃ,",
  "anya-e0804n:2458_2": "vācanāmagganissita”ntiādīsu pana kathāpabandhopi “maggo”ti vuccati.",
  "anya-e0804n:2458_3": "Tatra paṭipadā ekantato jātijarābyādhidukkhādīhi pīḷitehi sattehi dukkhakkhayaṃ nibbānaṃ pāpuṇatthāya maggitabbo gavesitabboti maggo.",
  "anya-e0804n:2458_4": "Pakatimaggo pana maggamūḷhehi maggitabboti maggo.",
  "anya-e0804n:2458_5": "Pakatimaggamūḷhehi ca paṭipadāsaṅkhātāriyamaggamūḷhā eva bahavo santi.",
  "anya-e0804n:2458_6": "Pakatimaggo hi kadāci eva addhikānaṃ muyhati,",
  "anya-e0804n:2458_7": "“esa maggo”ti nāyakā na dullabhā.",
  "anya-e0804n:2458_8": "Ariyamaggo pana sabbadāyeva sabbalokassa muyhati,",
  "anya-e0804n:2458_9": "nāyakā paramadullabhā.",
  "anya-e0804n:2458_10": "Tasmā so eva avijjāsammūḷhehi maggitabboti maggo.",
  "anya-e0804n:2458_11": "Aññesaṃ pana dvinnaṃ dhātūnaṃ vasenapi atthaṃ vadanti garū “kilese mārento gacchatīti maggo”ti.",
  "anya-e0804n:2458_12": "Taṃ taṃ kiccaṃ hitaṃ vā nipphādetukāmehi maggiyati gavesiyatīti maggo, upāyo.",
  "anya-e0804n:2458_13": "Maggasaddo hi “abhidhammakathāmaggaṃ,",
  "anya-e0804n:2458_14": "devānaṃ sampavattayī”ti ettha upāyepi vattati.",
  "anya-e0804n:2458_15": "Tathā hi abhidhammaṭīkāyaṃ “maggoti upāyo,",
  "anya-e0804n:2458_16": "khandhāyatanādīnaṃ kusalādīnañca dhammānaṃ avabodhassa saccappaṭivedhasseva vā upāyabhāvato abhidhammakathāmaggo”ti vutto,",
  "anya-e0804n:2458_17": "pabandho vā “maggo”ti vuccati.",
  "anya-e0804n:2458_18": "So hi dīghattā maggo viyāti maggo,",
  "anya-e0804n:2458_19": "tasmā abhidhammakathāpabandho abhidhammakathāmaggoti vutto.",
  "anya-e0804n:2458_20": "Idāni pakatipaṭipadāmaggānaṃ nāmāni kathayāma.",
  "anya-e0804n:2458_21": "Tesu pakatimaggassa –",
  "anya-e0804n:2459_0": "“Maggo pantho patho pajjo, añjhasaṃ vaṭumā’yanaṃ;",
  "anya-e0804n:2460_0": "Addhāna’maddhā padavī, vattani ceva santatī”ti",
  "anya-e0804n:2461_0": "Imāni nāmāni. Paṭipadāmaggassa pana –",
  "anya-e0804n:2462_0": "“Maggo pantho patho pajjo, añjasaṃ vaṭumā’yanaṃ;",
  "anya-e0804n:2463_0": "Nāva uttara setu ca, kullo ca bhisi saṅkamo”ti",
  "anya-e0804n:2464_0": "Anekāni nāmāni.",
  "anya-e0804n:2464_1": "Ettha pana keci “nāvātiādīni pakatimaggassa nāmānī”ti vadanti,",
  "anya-e0804n:2464_2": "taṃ na gahetabbaṃ,",
  "anya-e0804n:2464_3": "pakatimaggassa kismiñcipi pāḷippadese “nāvā”tiādīhi padehi vuttaṭṭhānābhāvato,",
  "anya-e0804n:2464_4": "abhidhānasatthesu ca “nāvā” iccādikānaṃ tadabhidhānānaṃ anāgatattā.",
  "anya-e0804n:2465_0": "Ayaṃ panettha vacanattho –",
  "anya-e0804n:2465_1": "nāvāviyāti nāvā,",
  "anya-e0804n:2465_2": "uttaranti etenāti uttaraṃ,",
  "anya-e0804n:2465_3": "nāvāyeva uttaranti.",
  "anya-e0804n:2465_4": "Ayañhi nāvāpariyāyo “taraṃ, taraṇaṃ, poto, plavo”ti.",
  "anya-e0804n:2465_5": "Imepi taṃpariyāyāyeva.",
  "anya-e0804n:2465_6": "Uttaraṃ viyāti uttaraṃ.",
  "anya-e0804n:2465_7": "Setu viyāti setu.",
  "anya-e0804n:2465_8": "Kullo viyāti kullo.",
  "anya-e0804n:2465_9": "Bhisi viyāti bhisi.",
  "anya-e0804n:2465_10": "Saṅkamo viya,",
  "anya-e0804n:2465_11": "saṅkamanti vā etenāti saṅkamo,",
  "anya-e0804n:2465_12": "sabbametaṃ ariyamaggasseva nāmaṃ,",
  "anya-e0804n:2465_13": "na pakatimaggassa.",
  "anya-e0804n:2465_14": "Tathā hi “dhammanāvaṃ samārūyha,",
  "anya-e0804n:2465_15": "santāressaṃ sadevaka”nti ca,",
  "anya-e0804n:2465_16": "“dhammasetuṃ daḷhaṃ katvā,",
  "anya-e0804n:2465_17": "nibbuto so narāsabho”ti ca,",
  "anya-e0804n:2465_18": "“kullo’ti kho bhikkhave ariyamaggassetaṃ adhivacana”nti ca evamādinā tattha tattha bhagavatā ariyamaggo “nāvā”tiādīhi anekehi nāmehi vutto.",
  "anya-e0804n:2465_19": "Aṭṭhakathācariyehipi suttanipātaṭṭhakathāyaṃ “baddhā bhisi susaṅkhatā bhagavā”ti etasmiṃ padese evaṃ",
  "anya-e0804n:2465_20": "atthasaṃvaṇṇanā katā “bhisīti pattharitvā puthulaṃ katvā baddhā ‘kullā’ti vuccati loke,",
  "anya-e0804n:2465_21": "ariyassa vinaye pana ariyamaggo’ti.",
  "anya-e0804n:2466_0": "‘Maggo pajjo patho pantho, añjasaṃ vaṭumā’yanaṃ;",
  "anya-e0804n:2467_0": "Nāvā uttara setu ca, kullo ca bhisi saṅkamo;",
  "anya-e0804n:2468_0": "Addhānaṃ pabhavo’cceva, tattha tattha pakāsito”ti.",
  "anya-e0804n:2469_0": "Evaṃ ācariyehi katāya atthasaṃvaṇṇanāya dassanato ca “nāvātiādīnipi pakatimaggassa nāmānī”ti vacanaṃ na gahetabbaṃ,",
  "anya-e0804n:2469_1": "yathāvuttameva vacanaṃ gahetabbaṃ.",
  "anya-e0804n:2470_0": "Koci panettha evaṃ vadeyya “dhammasetuṃ daḷhaṃ katvā’ti ettha ‘dhammasetunti maggasetu’nti vacanato dhammasaddo magge vattati,",
  "anya-e0804n:2470_1": "na setusaddo”ti. Tanna,",
  "anya-e0804n:2470_2": "dhammasaddo viya setusaddopi magge vattatīti setu viyāti setu,",
  "anya-e0804n:2470_3": "dhammo eva setu dhammasetūti atthavasena,",
  "anya-e0804n:2470_4": "esa nayo aññatrāpi.",
  "anya-e0804n:2470_5": "Aparampi vadeyya “nanu brahmajālasuttantaṭṭhakathāyaṃ ‘dakkhiṇuttarena bodhimaṇḍaṃ pavisitvā assatthadumarājānaṃ",
  "anya-e0804n:2470_6": "padakkhiṇaṃ katvā pubbuttarabhāge ṭhito’ti imasmiṃ ṭhāne dakkhiṇuttarasaddena dakkhiṇo maggo vutto”ti.  Na,",
  "anya-e0804n:2470_7": "anekesu pāḷippadesesu aṭṭhakathāpadesesu ca abhidhānasatthesu ca maggavācakassa uttarasaddassa anāgatattā,",
  "anya-e0804n:2470_8": "tasmā tattha evamattho daṭṭhabbo “dakkhiṇadisato gantabbo uttaradisābhāgo dakkhiṇuttaroti vuccati,",
  "anya-e0804n:2470_9": "evaṃbhūtena dakkhiṇuttarena bodhimaṇḍapavisanaṃ sandhāya dakkhiṇuttarena bodhimaṇḍaṃ pavisitvāti vutta”nti.",
  "anya-e0804n:2470_10": "Atha vā dakkhiṇuttarenāti dakkhiṇapacchimuttarena,",
  "anya-e0804n:2470_11": "ettha ādiavasānaggahaṇena majjhassapi gahaṇaṃ daṭṭhabbaṃ.",
  "anya-e0804n:2470_12": "Evaṃ gahaṇaṃyeva hi yaṃ jātakanidāne vuttaṃ “bodhisatto tiṇaṃ gahetvā bodhimaṇḍaṃ ārūyha dakkhiṇadisābhāge uttarābhimukho aṭṭhāsi,",
  "anya-e0804n:2470_13": "tasmiṃ khaṇe dakkhiṇacakkavāḷaṃ osīditvā heṭṭhā avīcisampattaṃ viya ahosi,",
  "anya-e0804n:2470_14": "uttaracakkavāḷaṃ ullaṅghitvā upari bhavaggappattaṃ viya ahosi,",
  "anya-e0804n:2470_15": "bodhisatto idaṃ sambodhipāpuṇaṭṭhānaṃ na bhavati maññeti padakkhiṇaṃ karonto pacchimadisābhāgaṃ gantvā puratthābhimukho aṭṭhāsī”tiādi,",
  "anya-e0804n:2470_16": "tena sameti.",
  "anya-e0804n:2470_17": "Athāpi vadeyya “yadi uttarasaddo disāvācako,",
  "anya-e0804n:2470_18": "evañca sati “dakkhiṇuttarenā”ti enayogaṃ avatvā “dakkhiṇuttarāyā”ti āyayogo vattabbo”ti. Tanna,",
  "anya-e0804n:2470_19": "disāvācakassapi saddassa “uttarena nadī sītā,",
  "anya-e0804n:2470_20": "gambhīrā duratikkamā”ti enayogavasena vacanato.",
  "anya-e0804n:2470_21": "Apica disābhāgaṃ sandhāya “dakkhiṇuttarenā”ti vacanaṃ vuttaṃ.",
  "anya-e0804n:2470_22": "Disābhāgo hi disā evāti niṭṭhametthāvagantabbaṃ.",
  "anya-e0804n:2471_0": "Gakārantadhāturūpāni.",
  "anya-e0804n:2472_0": "Ghakārantadhātu",
  "anya-e0804n:2473_0": "Lighi bhāsane. Laṅgheti,",
  "anya-e0804n:2473_1": "laṅghayati.",
  "anya-e0804n:2473_2": "Etāni buddhavacane appasiddhānipi lokikappayogadassanavasena āgatāni.",
  "anya-e0804n:2473_3": "Sāsanasmiñhi bhūvādigaṇacurādigaṇapariyāpannassa gatyatthavācakaullaṅghanatthaparidīpakassa dhātussa rūpaṃ atīva pasiddhaṃ.",
  "anya-e0804n:2474_0": "Laṅgha laṅghane. Laṅgheti, laṅghayati.",
  "anya-e0804n:2475_0": "“Atikara’makarā’cariya, mayhampetaṃ na ruccati;",
  "anya-e0804n:2476_0": "Catutthe laṅghayitvāna, pañcamiyampi āvuto”ti",
  "anya-e0804n:2477_0": "Imasmiṃ sattilaṅghanajātake curādigaṇapariyāpannassa gatyatthavācakassa ullaṅghanatthaparidīpakassa laṅghadhātussa “laṅghayitvā,",
  "anya-e0804n:2477_1": "laṅghayitvānā”ti rūpe diṭṭheyeva “laṅgheti,",
  "anya-e0804n:2477_2": "laṅghayatī”ti rūpāni diṭṭhāni eva honti.",
  "anya-e0804n:2477_3": "Bhāsatthavācakassa pana tathārūpāni rūpāni na diṭṭhāni,",
  "anya-e0804n:2477_4": "evaṃ santepi pubbācariyehi dīghadassīhi abhimatattā bhāsatthavācikāpi laṅghadhātu atthīti gahetabbā,",
  "anya-e0804n:2477_5": "evaṃ sabbesupi bhūvādigaṇādīsu sāsane appasiddhānampi rūpānaṃ sāsanānukūlānaṃ gahaṇaṃ veditabbaṃ,",
  "anya-e0804n:2477_6": "ananukūlānañca appasiddhānaṃ chaḍḍanaṃ.",
  "anya-e0804n:2478_0": "Agha pāpakaraṇe. Agheti, aghayati. Aghaṃ, agho, anagho.",
  "anya-e0804n:2479_0": "Tattha aghanti dukkhaṃ.",
  "anya-e0804n:2479_1": "“Aghantaṃ paṭisevissaṃ.",
  "anya-e0804n:2479_2": "Vane vāḷamigākiṇṇe.",
  "anya-e0804n:2479_3": "Khaggadīpinisevite”ti idaṃ nidassanaṃ.",
  "anya-e0804n:2479_4": "Aghoti kileso.",
  "anya-e0804n:2479_5": "Tena aghena arahā anagho.",
  "anya-e0804n:2479_6": "Tattha aghayanti pāpaṃ karonti sattā etenāti aghaṃ, kintaṃ? Dukkhaṃ,",
  "anya-e0804n:2479_7": "evaṃ agho.",
  "anya-e0804n:2479_8": "Nanu ca sappurisā dukkhahetupi kilesahetupi ca attano sukhatthāya pāpaṃ na karonti.",
  "anya-e0804n:2479_9": "Tathā hi –",
  "anya-e0804n:2480_0": "“Na paṇḍitā attasukhassa hetu,",
  "anya-e0804n:2481_0": "Pāpāni kammāni samācaranti;",
  "anya-e0804n:2482_0": "Dukkhena phuṭṭhā khalitāpi santā,",
  "anya-e0804n:2483_0": "Chandā ca dosā na jahanti dhamma”nti",
  "anya-e0804n:2484_0": "Vuttaṃ.",
  "anya-e0804n:2484_1": "Evaṃ sante kasmā “agha pāpakaraṇe”ti dhātu ca “aghayanti pāpaṃ karonti sattā etenāti agha”ntiādivacanañca vuttanti? Saccaṃ,",
  "anya-e0804n:2484_2": "yebhuyyena pana sattā dukkhādihetu pāpakammaṃ karonti,",
  "anya-e0804n:2484_3": "etesu sappurisā eva na karonti,",
  "anya-e0804n:2484_4": "itare karonti.",
  "anya-e0804n:2484_5": "Evaṃ pāpakaraṇassa hi dukkhaṃ kileso ca hetu.",
  "anya-e0804n:2484_6": "Tathā hi –",
  "anya-e0804n:2485_0": "Sukhīpi heke na karonti pāpaṃ,",
  "anya-e0804n:2486_0": "Avaṇṇasaṃsaggabhayā puneke;",
  "anya-e0804n:2487_0": "Pahū samāno vipulatthacintī,",
  "anya-e0804n:2488_0": "Kiṃkāraṇā me na karosi dukkha”nti",
  "anya-e0804n:2489_0": "Vuttaṃ.",
  "anya-e0804n:2489_1": "Ayañhi gāthā dukkhahetupi sattā pāpaṃ karontīti etamatthaṃ dīpeti.",
  "anya-e0804n:2489_2": "“Kuddho hi pitaraṃ hanti,",
  "anya-e0804n:2489_3": "kuddho hanti samātara”nti ayaṃ pana kilesahetupi pāpaṃ karontīti etamatthaṃ dīpeti,",
  "anya-e0804n:2489_4": "tasmā amhehi “agha pāpakaraṇe”tiādivacanaṃ vuttaṃ.",
  "anya-e0804n:2490_0": "Ghakārantadhāturūpāni.",
  "anya-e0804n:2491_0": "Cakārantadhātu",
  "anya-e0804n:2492_0": "Loca dassane. Loceti, locayati. Locanaṃ. Rūpārammaṇaṃ locayati passatīti locanaṃ, cakkhu.",
  "anya-e0804n:2493_0": "Kici maddane. Kiñceti, kiñcayati. Kiñcanaṃ, akiñcano.",
  "anya-e0804n:2494_0": "Tattha kiñcananti palibodho.",
  "anya-e0804n:2494_1": "Kiñceti satte maddatīti kiñcanaṃ.",
  "anya-e0804n:2494_2": "Kiñcanasaddo maddanatthe vattati.",
  "anya-e0804n:2494_3": "Manussā hi vīhiṃ maddantā goṇaṃ “kiñcehi kāpila,",
  "anya-e0804n:2494_4": "kiñcehi kāpilā”ti vadanti.",
  "anya-e0804n:2495_0": "Paci vitthāre. Pañceti, pañcayati. Papañceti, papañcayati. Papañcā.",
  "anya-e0804n:2496_0": "Ettha papañcāti taṇhāmānadiṭṭhiyo.",
  "anya-e0804n:2496_1": "Etā hi attanissitānaṃ sattānaṃ saṃsāraṃ papañcenti vitthinnaṃ karontīti papañcāti vuccanti.",
  "anya-e0804n:2496_2": "Atha vā papañcenti yattha sayaṃ uppannā taṃsantānaṃ vitthārenti ciraṃ ṭhapentīti papañcā.",
  "anya-e0804n:2496_3": "Lokiyā pana “amhākaṃ tumhehi saddhiṃ kathentānaṃ papañco hotī”tiādīni vadantā kālassa cirabhāvaṃ papañcoti vadanti,",
  "anya-e0804n:2496_4": "sāsane pana dvayampi labbhati.",
  "anya-e0804n:2497_0": "Sicca kuḍḍane. Sicceti, siccayati.",
  "anya-e0804n:2498_0": "Vañcu palambhane.",
  "anya-e0804n:2498_1": "Palambhanaṃ upalāpanaṃ. Vañceti,",
  "anya-e0804n:2498_2": "vañcayati. Vañcako, vañcanaṃ.",
  "anya-e0804n:2498_3": "Bhūvādigaṇe pana vañcadhātu gatyatthe vattati.",
  "anya-e0804n:2498_4": "“Santi pādā avañcanā”ti hi pāḷi",
  "anya-e0804n:2499_0": "Cacca ajjhayane. Cacceti, caccayati.",
  "anya-e0804n:2500_0": "Cu cavane. Cāveti, cāvayati. Añño “cu sahane” iti brute. Cāveti, cāvayati, sahatīti attho.",
  "anya-e0804n:2501_0": "Añcu visesane. Añceti, añcayati.",
  "anya-e0804n:2502_0": "Loca bhāsāyaṃ. Loceti, locayati. Locanaṃ,",
  "anya-e0804n:2502_1": "locayati samavisamaṃ ācikkhantaṃ viya bhavatīti locanaṃ, cakkhu.",
  "anya-e0804n:2503_0": "Raca patiyatane. Raceti, racayati. Racanā, viracitaṃ, kesaracanā, gāthāracanā.",
  "anya-e0804n:2504_0": "Sūca pesuññe. Pisuṇabhāvo pesuññaṃ. Sūceti, sūcayati. Sūcako.",
  "anya-e0804n:2505_0": "Pacca saṃyamane. Pacceti, paccayati.",
  "anya-e0804n:2506_0": "Rica viyojanasampajjanesu. Receti, recayati.",
  "anya-e0804n:2506_1": "Seṭṭhiputtaṃ vireceyya. Vireceti,",
  "anya-e0804n:2506_2": "virecayati. Virecako,",
  "anya-e0804n:2506_3": "virecanaṃ.",
  "anya-e0804n:2507_0": "Vaca bhāsane. Vaceti, vacayati.",
  "anya-e0804n:2507_1": "Bhūvādigaṇepi ayaṃ vattati.",
  "anya-e0804n:2507_2": "Tadā tassā “vatti, vacati, avoca,",
  "anya-e0804n:2507_3": "avocu”ntiādīni rūpāni bhavanti.",
  "anya-e0804n:2507_4": "Kārite pana “antevāsikaṃ dhammaṃ vāceti,",
  "anya-e0804n:2507_5": "vācayatī”ti rūpāni. Vattuṃ, vattave, vatvā, vuttaṃ, vuccati.",
  "anya-e0804n:2508_0": "Acca pūjāyaṃ. Acceti, accayati. Brahmāsurasuraccito.",
  "anya-e0804n:2509_0": "Sūca gandhane. Suceti, sūcayati. Sūcako, suttaṃ.",
  "anya-e0804n:2510_0": "Ettha ca attatthaparatthādibhede atthe sūcetīti suttaṃ. Tepiṭakaṃ buddhavacanaṃ.",
  "anya-e0804n:2511_0": "Kaca dittiyaṃ. Kacceti, kaccayati. Kacco.",
  "anya-e0804n:2512_0": "Ettha kaccoti rūpasampattiyā kacceti dibbati virocatīti kacco,",
  "anya-e0804n:2512_1": "evaṃnāmako ādipuriso,",
  "anya-e0804n:2512_2": "tabbaṃse jātā purisā “kaccānā”tipi “kaccāyanā”tipi “kātiyānā”tipi vuccanti,",
  "anya-e0804n:2512_3": "itthiyo pana “kaccānī”tipi “kaccāyanī”tipi “kātiyānī”tipi vuccanti.",
  "anya-e0804n:2513_0": "Cakārantadhāturūpāni.",
  "anya-e0804n:2514_0": "Chakārantadhātu",
  "anya-e0804n:2515_0": "Milecha abyattāyaṃ vācāyaṃ. Mileccheti, milecchayati. Milakkhu.",
  "anya-e0804n:2516_0": "Ettha milakkhūti mileccheti abyattavācaṃ bhāsatīti milakkhu.",
  "anya-e0804n:2517_0": "Kuccha avakkhepe. Avakkhepo adhokhipanaṃ. Kuccheti, kucchayati.",
  "anya-e0804n:2518_0": "Viccha bhāsāyaṃ. Viccheti, vicchayati.",
  "anya-e0804n:2519_0": "Chakārantadhāturūpāni.",
  "anya-e0804n:2520_0": "Jakārantadhātu",
  "anya-e0804n:2521_0": "Vajja vajjane. Vajjeti, vajjayati. Parivajjanako. Vajjito sīlavantehi, kathaṃ bhikkhu karissasīti.",
  "anya-e0804n:2522_0": "Tujja balapālanesu. Tujjeti, tujjayati.",
  "anya-e0804n:2523_0": "Tuji piji hiṃsābaladānaniketanesu. Niketanaṃ nivāso. Tuñjeti, tuñjayati. Piñjeti. Piñjayati.",
  "anya-e0804n:2524_0": "Khaji kicchajīvane. Khañjeti, khañjayati. Khañjo.",
  "anya-e0804n:2525_0": "Khaji rakkhaṇe. Tādisāniyeva rūpāni. Bhūvādigaṇe “khaji gativekalleti imissā “khañjatī”ti rūpaṃ.",
  "anya-e0804n:2526_0": "Pūja pūjāyaṃ. Pūjeti, pūjayati. Pūjā.",
  "anya-e0804n:2526_1": "Esāva pūjanā seyyo. Pūjako, pūjito, pūjanīyo,",
  "anya-e0804n:2526_2": "pūjaneyyo,",
  "anya-e0804n:2526_3": "pūjetabbo, pujjo.",
  "anya-e0804n:2527_0": "Gaja maddanasaddesu. Gajeti, gajayati. Gajo.",
  "anya-e0804n:2528_0": "Tija nisāne. Tejeti, tejayati.",
  "anya-e0804n:2529_0": "Vaja magganasaṅkhāresu. Vajeti, vajayati.",
  "anya-e0804n:2530_0": "Tajja santajjane. Tajjeti, tajjayati. Santajjeti, santajjayati. Santajjito.",
  "anya-e0804n:2531_0": "Ajja paṭisajjane. Ajjeti, ajjayati.",
  "anya-e0804n:2532_0": "Sajja sajjane. Sajjeti, sajjayati dānaṃ. Gamanasajjo hutvā.",
  "anya-e0804n:2533_0": "Bhaja vissāse. Bhajeti, bhajayati. Bhūvādigaṇe pana “bhajatī”ti rūpaṃ, bhatti, sambhatti.",
  "anya-e0804n:2534_0": "Tuji piji luji bhaji bhāsāyaṃ. Tuñjeti,",
  "anya-e0804n:2534_1": "tuñjayati. Piñjeti,",
  "anya-e0804n:2534_2": "piñjayati. Luñjeti,",
  "anya-e0804n:2534_3": "luñjayati. Bhañjeti,",
  "anya-e0804n:2534_4": "bhañjayati.",
  "anya-e0804n:2534_5": "Kathetīti attho.",
  "anya-e0804n:2535_0": "Ruja hiṃsāyaṃ. Rojeti, rojayati. Rogo.",
  "anya-e0804n:2536_0": "Bhāja puthakammani.",
  "anya-e0804n:2536_1": "Puthakammaṃ puthakkaraṇaṃ,",
  "anya-e0804n:2536_2": "visuṃ kriyāti attho. Bhājeti,",
  "anya-e0804n:2536_3": "bhājayati.",
  "anya-e0804n:2536_4": "Vibhājeti,",
  "anya-e0804n:2536_5": "vibhājayati. Vibhatti.",
  "anya-e0804n:2537_0": "Sabhāja sītisevanesu. Sabhājeti, sabhājayati.",
  "anya-e0804n:2538_0": "Laja pakāsane. Lajeti, lajayati. Lājā.",
  "anya-e0804n:2539_0": "Yuja saṃyamane. Saṃpubbo bandhane. Yojeti, yojayati. Saṃyojeti, saṃyojayati. Saṃyojanaṃ.",
  "anya-e0804n:2540_0": "Majja soceyyālaṅkāresu. Majjeti, majjayati. Sammajjeti, sammajjayati. Sammajjā.",
  "anya-e0804n:2541_0": "Bhāja bhājanadānesu. Bhājeti, bhājayati. Kathaṃ vessantaro putto, gajaṃ bhājeti sañcaya.",
  "anya-e0804n:2542_0": "Jakārantadhāturūpāni.",
  "anya-e0804n:2543_0": "Jhañantā appasiddhā.",
  "anya-e0804n:2543_1": "Saddasatthe pana “ñā niyojane”ti paṭhanti,",
  "anya-e0804n:2543_2": "rūpaṃ pana buddhavacanānukūlaṃ na bhavati,",
  "anya-e0804n:2543_3": "tasmā na dassitaṃ amhehi.",
  "anya-e0804n:2544_0": "Ṭakārantadhātu",
  "anya-e0804n:2545_0": "Ghaṭṭa ghaṭṭane.",
  "anya-e0804n:2545_1": "Ghaṭṭanaṃ vāyāmakaraṇaṃ. Ghaṭṭeti,",
  "anya-e0804n:2545_2": "ghaṭṭayati.",
  "anya-e0804n:2545_3": "Ettha tu “ghaṭṭesi, ghaṭṭesi,",
  "anya-e0804n:2545_4": "kiṃkāraṇā ghaṭṭesi,",
  "anya-e0804n:2545_5": "ahaṃ taṃ jānāmī”ti nidassanaṃ.",
  "anya-e0804n:2546_0": "Ghaṭa saṅghāte.",
  "anya-e0804n:2546_1": "Pubbe viya kriyāpadāni,",
  "anya-e0804n:2546_2": "nāmikatte “ghaṭo,",
  "anya-e0804n:2546_3": "ghaṭā”ti rūpāni.",
  "anya-e0804n:2546_4": "Ettha gaṭoti pānīyaghaṭo.",
  "anya-e0804n:2546_5": "Ghaṭāti samūho “macchaghaṭā”tiādīsu viya.",
  "anya-e0804n:2547_0": "Ghaṭṭa calane. Ghaṭṭeti, ghaṭṭayati.",
  "anya-e0804n:2548_0": "Naṭa avasandane. Avasandanaṃ gattavikkhepo. Naṭeti, naṭayati.",
  "anya-e0804n:2549_0": "Cuṭa chuṭa kuṭṭa chedane. Cuṭeti, cuṭayati. Chuṭeti, chuṭayati. Kuṭṭeti, kuṭṭayati.",
  "anya-e0804n:2550_0": "Puṭṭa caṭṭa appabhāve. Puṭṭeti, puṭṭayati. Cuṭṭeti, cuṭṭayati, appaṃ bhavatīti attho.",
  "anya-e0804n:2551_0": "Muṭa sañcuṇṇane. Moṭeti, moṭayati.",
  "anya-e0804n:2552_0": "Aṭṭa suṭṭa anādare. Aṭṭeti, aṭṭayati. Suṭṭeti, suṭṭayati.",
  "anya-e0804n:2553_0": "Khaṭṭa saṃvaraṇe khaṭṭeti, khaṭṭayati.",
  "anya-e0804n:2554_0": "Saṭṭa hiṃsābaladānaniketanesu. Saṭṭeti, saṭṭayati.",
  "anya-e0804n:2555_0": "Tuvaṭṭa nipajjāyaṃ. Tuvaṭṭeti, tuvaṭṭayati. Chabbaggiyā bhikkhū ekamañce tuvaṭṭenti.",
  "anya-e0804n:2556_0": "Chaṭṭa chaṭṭane. Chaṭṭeti,",
  "anya-e0804n:2556_1": "chaṭṭayati.",
  "anya-e0804n:2556_2": "Atrāyaṃ pāḷi –",
  "anya-e0804n:2556_3": "sace so chaṭṭeti,",
  "anya-e0804n:2556_4": "iccetaṃ kusalaṃ.",
  "anya-e0804n:2556_5": "Noce chaṭṭeti,",
  "anya-e0804n:2556_6": "pañcahaṅgehi samannāgato bhikkhu rūpiyachaṭṭako sammannitabbo.",
  "anya-e0804n:2557_0": "Puṭa hiṃsāyaṃ. Poṭeti, poṭayati.",
  "anya-e0804n:2558_0": "Kīṭa bandhe. Bandho bandhanaṃ. Kīṭeti, kīṭayati. Kīṭo.",
  "anya-e0804n:2559_0": "Cuṭi chedane. Cuṇṭeti, cuṇṭayati.",
  "anya-e0804n:2560_0": "Luṭi theyye. Luṇṭeti, luṇṭayati.",
  "anya-e0804n:2561_0": "Kūṭa appasāde. Kūṭeti, kūṭayati. Kūṭaṃ rajataṃ. Kūṭā gāvī. Kuṭatāpaso.",
  "anya-e0804n:2562_0": "Cuṭa puṭa phuṭa vibhede. Cuṭeti, cuṭayati. Poṭeti, poṭayati. Phoṭeti, phoṭayati. Aṅguliyo phoṭesuṃ.",
  "anya-e0804n:2563_0": "Ghaṭa saṅghāṭe hantyatthe ca. Ghaṭeti, ghaṭayati.",
  "anya-e0804n:2564_0": "Paṭa puṭa luṭa ghaṭa ghaṭi bhāsāyaṃ. Pāṭeti, pāṭayati. Poṭeti, poṭayati. Loṭeti, loṭayati. Ghāṭeti,",
  "anya-e0804n:2564_1": "ghāṭayati. Ghaṇṭeti,",
  "anya-e0804n:2564_2": "ghaṇṭayati.",
  "anya-e0804n:2565_0": "Paṭa vaṭa ganthe. Paṭeti, paṭayati. Vaṭeti, vaṭayati.",
  "anya-e0804n:2566_0": "Kheṭa bhakkhaṇe. Kheṭeti, kheṭayati.",
  "anya-e0804n:2567_0": "Khoṭa khepe. Khoṭeti, khoṭayati.",
  "anya-e0804n:2568_0": "Kuṭi dāhe. Kuṭeti, kuṭayati.",
  "anya-e0804n:2569_0": "Yuṭa saṃsagge. Yoṭeti, yoṭayati.",
  "anya-e0804n:2570_0": "Vaṭa vibhajane. Vaṭeti, vaṭayati.",
  "anya-e0804n:2571_0": "Ṭakārantadhāturūpāni.",
  "anya-e0804n:2572_0": "Ṭhakārantadhātu",
  "anya-e0804n:2573_0": "Saṭha saṅkhāragatīsu. Saṭheti, saṭhayati.",
  "anya-e0804n:2574_0": "Suṭha ālasiye. Soṭheti, soṭhayati.",
  "anya-e0804n:2575_0": "Suṭhi sosane. Suṇṭheti, suṇṭhayati.",
  "anya-e0804n:2576_0": "Saṭha silāghāyaṃ. Saṭheti, saṭhayati.",
  "anya-e0804n:2577_0": "Saṭha asammābhāsane. Saṭheti. Saṭhayati, saṭho.",
  "anya-e0804n:2578_0": "Ettha saṭhoti kerāṭiko. Saṭhayatīti saṭho, na sammā bhāsatīti attho.",
  "anya-e0804n:2579_0": "Saṭha ketave. Rūpaṃ tādisameva.",
  "anya-e0804n:2580_0": "“Sudassaṃ vajjamaññesaṃ, attano pana duddasaṃ…pe…",
  "anya-e0804n:2581_0": "Attano pana chādeti, kaliṃva kitavāsaṭho”ti.",
  "anya-e0804n:2582_0": "Ettha sākuṇiko “kitavā”ti vutto. Tassa idaṃ ketavaṃ, tasmiṃ ketave ayaṃ dhātu vattatīti attho.",
  "anya-e0804n:2583_0": "Kaṭhi soke. Kaṇṭheti, kaṇṭhayati.",
  "anya-e0804n:2584_0": "Ṭhakārantadhāturūpāni.",
  "anya-e0804n:2585_0": "Ḍakārantadhātu",
  "anya-e0804n:2586_0": "Paṭi parihāse. Paṇḍeti, paṇḍayati. Uppaṇḍeti, uppaṇḍayati. Manussānaṃ naṃ bhikkhuniṃ uppaṇḍiṃsu.",
  "anya-e0804n:2587_0": "Laḍi ukkhepe. Laṇḍeti, laṇḍayati.",
  "anya-e0804n:2588_0": "Khaḍi kaḍi chede. Khaṇḍeti, khaṇḍayati. Kaṇḍeti, kaṇḍayati. Khaṇḍo, kaṇḍo.",
  "anya-e0804n:2589_0": "Piḍi saṅghāte. Piṇḍeti, piṇḍayati. Piṇḍo.",
  "anya-e0804n:2590_0": "Ettha ca piṇḍoti samūhasaṅkhāto kalāpopi “coḷaṃ piṇḍo rati khiḍḍā”ti ettha vutto āhārasaṅkhāto piṇḍopi piṇḍoyeva.",
  "anya-e0804n:2591_0": "Kuḍi vedhane. Kuṇḍeti, kuṇḍayati. Kuṇḍalaṃ.",
  "anya-e0804n:2592_0": "Maḍi bhūsāyaṃ hasane ca. Maṇḍeti, maṇḍayati. Maṇḍo, maṇḍanaṃ, maṇḍito.",
  "anya-e0804n:2593_0": "Bhaḍi kalyāṇe. Kalyāṇaṃ kalyāṇatā. Bhaṇḍeti, bhaṇḍayati. Bhaṇḍo.",
  "anya-e0804n:2594_0": "Ettha ca bhaṇḍoti dhanaṃ, alaṅkāro vā. “Bhaṇḍaṃ gaṇhāti. Samalaṅkaritvā bhaṇḍenā”ti ca ādīsu viya.",
  "anya-e0804n:2595_0": "Daṇḍa daṇḍavinipāte. Daṇḍeti, daṇḍayati. Daṇḍo.",
  "anya-e0804n:2596_0": "Chaḍḍa chaḍḍane. Chaḍḍeti,",
  "anya-e0804n:2596_1": "chaḍḍayati.",
  "anya-e0804n:2596_2": "Chaḍḍanako.",
  "anya-e0804n:2596_3": "Chaḍḍiyati, chaḍḍito.",
  "anya-e0804n:2596_4": "Chaḍḍituṃ,",
  "anya-e0804n:2596_5": "chaḍḍayituṃ,",
  "anya-e0804n:2596_6": "chaḍḍetvā,",
  "anya-e0804n:2596_7": "chaḍḍayitvā.",
  "anya-e0804n:2597_0": "Ḍakārantadhāturūpāni.",
  "anya-e0804n:2598_0": "Ḍhakārantadhātu",
  "anya-e0804n:2599_0": "Vaḍḍha ākiraṇe. Kaṃsapātiyā pāyāsaṃ vaḍḍheti, vaḍḍhayati. Bhattaṃ vaḍḍhetvā adāsi.",
  "anya-e0804n:2600_0": "Imāni ḍhakārantadhāturūpāni.",
  "anya-e0804n:2601_0": "Ṇakārantadhātu",
  "anya-e0804n:2602_0": "Vaṇṇa vaṇṇakriyāvitthāraguṇavacanesu.",
  "anya-e0804n:2602_1": "Vaṇṇo pasaṃsā.",
  "anya-e0804n:2602_2": "Kriyā karaṇaṃ.",
  "anya-e0804n:2602_3": "Vitthāro vitthinnatā.",
  "anya-e0804n:2602_4": "Guṇo sīlādidhammo.",
  "anya-e0804n:2602_5": "Vacanaṃ vācā. Vaṇṇeti,",
  "anya-e0804n:2602_6": "vaṇṇayati. Vaṇṇo, vaṇṇaṃ, suvaṇṇaṃ,",
  "anya-e0804n:2602_7": "saṃvaṇṇanā.",
  "anya-e0804n:2603_0": "Vaṇṇasaddo chavithutikulavaggakāraṇasaṇṭhānapamāṇarūpāyatanādīsu dissati.",
  "anya-e0804n:2603_1": "Tattha “suvaṇṇavaṇṇosi bhagavā”ti evamādīsu chaviyaṃ.",
  "anya-e0804n:2603_2": "“Kadā saññūḷhā pana te gahapati samaṇassa gotamassa vaṇṇā”ti evamādīsu thutiyaṃ.",
  "anya-e0804n:2603_3": "“Cattārome bho gotama vaṇṇā”tievamādīsu kulavagge.",
  "anya-e0804n:2603_4": "“Atha kena nu vaṇṇena,",
  "anya-e0804n:2603_5": "gandhathenoti vuccatī”ti evamādīsu kāraṇe.",
  "anya-e0804n:2603_6": "“Mahantaṃ hatthirājavaṇṇaṃ abhinimminitvā”tievamādīsu saṇṭhāne.",
  "anya-e0804n:2603_7": "“Tayo pattassa vaṇṇā”ti evamādīsu pamāṇe.",
  "anya-e0804n:2603_8": "“Vaṇṇo gandho raso ojā”ti evamādīsu rūpāyataneti.",
  "anya-e0804n:2604_0": "Tattha chaviyanti chavigatā vaṇṇadhātu eva “suvaṇṇavaṇṇo”ti ettha vaṇṇaggahaṇena gahitāti apare.",
  "anya-e0804n:2604_1": "Vaṇṇanaṃ kittiyā ugghosananti vaṇṇo, thuti.",
  "anya-e0804n:2604_2": "Vaṇṇiyati asaṅkarato vavatthapiyatīti vaṇṇo,",
  "anya-e0804n:2604_3": "kulavaggo.",
  "anya-e0804n:2604_4": "Vaṇṇiyati phalaṃ etena yathāsabhāvato vibhāviyatīti vaṇṇo, kāraṇaṃ,",
  "anya-e0804n:2604_5": "vaṇṇaṃ dīgharassādivasena saṇṭhahananti vaṇṇo,",
  "anya-e0804n:2604_6": "saṇṭhānaṃ.",
  "anya-e0804n:2604_7": "Vaṇṇiyati aḍḍhamahantādivasena pamiyatīti vaṇṇo, pamāṇaṃ.",
  "anya-e0804n:2604_8": "Vaṇṇeti vikāramāpajjamānaṃ hadayaṅgatabhāvaṃ pakāsetīti vaṇṇo,",
  "anya-e0804n:2604_9": "rūpāyatanaṃ.",
  "anya-e0804n:2604_10": "Evaṃ tena tena pavattinimittena vaṇṇasaddassa tasmiṃ tasmiṃ atthe pavatti veditabbā.",
  "anya-e0804n:2605_0": "Aparampi vaṇṇasaddassa atthuddhāraṃ vadāma.",
  "anya-e0804n:2605_1": "Vaṇṇasaddo saṇṭhānajāti rūpāyatanakāraṇapamāṇaguṇapasaṃsājātarūpapuḷinakkharādīsu dissati.",
  "anya-e0804n:2605_2": "Ayañhi “mahantaṃ sapparājavaṇṇaṃ abhinimminitvā”tiādīsu saṇṭhāne dissati,",
  "anya-e0804n:2605_3": "“brāhmaṇova seṭṭho vaṇṇo,",
  "anya-e0804n:2605_4": "hīno añño vaṇṇo”tiādīsu jātiyaṃ.",
  "anya-e0804n:2605_5": "“Paramāya vaṇṇapokkharatāya samannāgato”tiādīsu rūpāyatane.",
  "anya-e0804n:2606_0": "“Na harāmi na bhañjāmi, ārā siṅghāmi vārijaṃ;",
  "anya-e0804n:2607_0": "Atha kena nu vaṇṇena, gandhathenoti vuccatī”ti",
  "anya-e0804n:2608_0": "Ādīsu kāraṇe.",
  "anya-e0804n:2608_1": "“Tayo pattassa vaṇṇā”tiādīsu pamāṇe.",
  "anya-e0804n:2608_2": "“Kadā saññūḷhā pana te gahapati samaṇassa gotamassa vaṇṇā”tiādīsu guṇe.",
  "anya-e0804n:2608_3": "“Vaṇṇārahassa vaṇṇaṃ bhāsatī”tiādīsu pasaṃsāyaṃ.",
  "anya-e0804n:2608_4": "“Vaṇṇaṃ añjanavaṇṇena,",
  "anya-e0804n:2608_5": "kāliṅgamhi vanimhase”ti ettha jātarūpe.",
  "anya-e0804n:2608_6": "“Akilāsuno vaṇṇapathe khaṇantā”ti ettha puḷine.",
  "anya-e0804n:2608_7": "“Vaṇṇāgamo vaṇṇavipariyāyo”tiādīsu akkhare dissati.",
  "anya-e0804n:2608_8": "Iccevaṃ sabbathāpi –",
  "anya-e0804n:2609_0": "Chaviyaṃ thutiyaṃ heme, kulavagge ca kāraṇe;",
  "anya-e0804n:2610_0": "Saṇṭhāne ca pamāṇe ca, rūpāyatanajātisu;",
  "anya-e0804n:2611_0": "Guṇakkharesu puḷine, vaṇṇasaddo pavattati;",
  "anya-e0804n:2612_0": "Suvaṇṇasaddo chavisampattigaruḷajātarūpesu āgato.",
  "anya-e0804n:2612_1": "Ayañhi “suvaṇṇe dubbaṇṇe,",
  "anya-e0804n:2612_2": "sugate duggate”ti,",
  "anya-e0804n:2612_3": "“suvaṇṇatā sussaratā”ti ca evamādīsu chavisampattiyaṃ āgato.",
  "anya-e0804n:2612_4": "“Kākaṃ suvaṇṇā parivārayantī”tiādīsu garuḷe.",
  "anya-e0804n:2612_5": "“Suvaṇṇavaṇṇo kañcanasannibhattaco”tiādīsu jātarūpeti.",
  "anya-e0804n:2613_0": "Puṇa saṅghāte. Puṇeti, puṇayati.",
  "anya-e0804n:2614_0": "Cuṇa saṅkocane. Cuṇeti, cuṇayati.",
  "anya-e0804n:2615_0": "Cuṇṇa peraṇe. Cuṇṇeti, cuṇṇayati. Cuṇṇaṃ. Cuṇṇavicuṇṇaṃ karoti.",
  "anya-e0804n:2616_0": "Saṇa dāne. Saṇeti, saṇayati.",
  "anya-e0804n:2617_0": "Kuṇa saṅkocane. Kuṇeti, kuṇayati. Kuṇo. Kuṇahattho. Hatthena kuṇī.",
  "anya-e0804n:2618_0": "Tūṇa pūraṇe. Tūṇeti, tūṇayati. Tūṇī.",
  "anya-e0804n:2619_0": "Ettha tūṇīti sarakalāpo. Sā hi tūṇenti pūrenti sare etthāti tūṇī.",
  "anya-e0804n:2620_0": "Bhūṇa bhāsāyaṃ. Bhūṇeti, bhūṇayati.",
  "anya-e0804n:2621_0": "Kaṇa nimīlane. Kāṇeti, kāṇayati. Kāṇo.",
  "anya-e0804n:2622_0": "Ettha kāṇoti ekena vā dvīhi vā akkhīhi parihīnakkhi.",
  "anya-e0804n:2622_1": "Aṭṭhakathācariyā pana “kāṇo nāma ekakkhinā kāṇo,",
  "anya-e0804n:2622_2": "andho nāma ubhayakkhikāṇo”ti vadanti,",
  "anya-e0804n:2622_3": "taṃ kāṇandhasaddānaṃ ekatthasannipāte yujjati.",
  "anya-e0804n:2622_4": "Itarathā kāṇakacchapopamasutte vutto kacchapo ekasmiṃ kāṇo siyā,",
  "anya-e0804n:2622_5": "ekakkhikāṇo ca pana puriso “andho”ti na vattabbo siyā,",
  "anya-e0804n:2622_6": "tasmā tesamayugaḷatte ekekassa yathāsambhavaṃ dvinnaṃ dvinnamākārānaṃ vācakatā daṭṭhabbā.",
  "anya-e0804n:2622_7": "Tathā hi kosalasaṃyuttaṭṭhakathāyaṃ “kāṇoti ekacchikāṇo vā ubhayacchikāṇo vā”ti vuttaṃ.",
  "anya-e0804n:2622_8": "Atha vā “ovadeyyānusāseyyā”ti ettha ovādānusāsanānaṃ viya savisesatā avisesatā ca daṭṭhabbā.",
  "anya-e0804n:2623_0": "Gaṇa saṅkhyāne. Gaṇeti, gaṇayati. Gaṇanā, gaṇo.",
  "anya-e0804n:2624_0": "Ettha gaṇanāti saṅkhyā.",
  "anya-e0804n:2624_1": "Gaṇoti bhikkhusamūho.",
  "anya-e0804n:2624_2": "Yesaṃ vā kesañci samūho.",
  "anya-e0804n:2624_3": "Samūhassa ca anekāni nāmāni.",
  "anya-e0804n:2624_4": "Seyyathidaṃ –",
  "anya-e0804n:2625_0": "Saṅgho gaṇo samūho ca,",
  "anya-e0804n:2626_0": "Khandho sannicayo cayo;",
  "anya-e0804n:2627_0": "Samuccayo ca nicayo,",
  "anya-e0804n:2628_0": "Vaggo pūgo ca rāsi ca.",
  "anya-e0804n:2629_0": "Kāyo nikāyo nikaro,",
  "anya-e0804n:2630_0": "Kadambo visaro ghaṭā;",
  "anya-e0804n:2631_0": "Samudāyo ca sandeho,",
  "anya-e0804n:2632_0": "Saṅghāto samayo karo.",
  "anya-e0804n:2633_0": "Ogho puñjo kalāpo ca,",
  "anya-e0804n:2634_0": "Piṇḍo jālañca maṇḍalaṃ;",
  "anya-e0804n:2635_0": "Saṇḍo pavāho iccete,",
  "anya-e0804n:2636_0": "Samūhatthābhidhāyakāti.",
  "anya-e0804n:2637_0": "Kiñcāpi ete saṅghagaṇasamūhādayo saddā samūhatthavācakā,",
  "anya-e0804n:2637_1": "tathāpi saṅghagaṇasaddāyeva vināpi visesakapadena bhikkhusamūhe vattanti, nāññe,",
  "anya-e0804n:2637_2": "aññe pana saṅghagaṇasaddehi saddhiṃ aññamaññañca kadāci samānatthavisayā honti,",
  "anya-e0804n:2637_3": "kadāci asamānatthavisayā,",
  "anya-e0804n:2637_4": "tasmā yathāpāvacanaṃ asammuyhantena yojetabbā. “Eko,",
  "anya-e0804n:2637_5": "dve”tiādinā gaṇetabboti gaṇo.",
  "anya-e0804n:2638_0": "Kaṇṇa savane. Kaṇṇeti,",
  "anya-e0804n:2638_1": "kaṇṇayati. Kaṇṇo.",
  "anya-e0804n:2638_2": "Kaṇṇayanti saddaṃ suṇanti etenāti kaṇṇo,",
  "anya-e0804n:2638_3": "yo loke “savanaṃ,",
  "anya-e0804n:2638_4": "sota”nti ca vuccati.",
  "anya-e0804n:2639_0": "Kuṇa guṇa āmantane. Kuṇeti, kuṇayati. Guṇeti, guṇayati. Guṇo. Goṇo.",
  "anya-e0804n:2640_0": "Ettha guṇoti sīlādayo dhammā,",
  "anya-e0804n:2640_1": "kenaṭṭhena te guṇā.",
  "anya-e0804n:2640_2": "Goṇāpiyati āmantāpiyati attani patiṭṭhito puggalo daṭṭhuṃ sotuṃ pūjituñca icchantehi janehīti guṇo.",
  "anya-e0804n:2640_3": "Ettha kiñcāpi sīlādidhammānaṃ āmantāpanaṃ natthi,",
  "anya-e0804n:2640_4": "tathāpi taṃhetuāmantanaṃ nimantanañca teyeva karonti nāmāti evaṃ vuttaṃ.",
  "anya-e0804n:2640_5": "Tathā hi –",
  "anya-e0804n:2641_0": "“Yathāpi khettasampanne,",
  "anya-e0804n:2642_0": "Bījaṃ appampi ropitaṃ;",
  "anya-e0804n:2643_0": "Sammā dhāraṃ pavassante,",
  "anya-e0804n:2644_0": "Phalaṃ toseti kassaka”nti",
  "anya-e0804n:2645_0": "Ettha kassakassa tuṭṭhiuppattikāraṇattā hetuvasena niccetanassapi phalassa tosanaṃ vuttaṃ,",
  "anya-e0804n:2645_1": "evamidhāpi āmantāpanakāraṇattā evaṃ vuttaṃ.",
  "anya-e0804n:2645_2": "Aññe pana “guñjante abyayante iti guṇā”ti atthaṃ vadanti.",
  "anya-e0804n:2645_3": "Tadanurūpaṃ pana dhātusaddaṃ na passāma,",
  "anya-e0804n:2645_4": "“guṇa āmantane” icceva passāma,",
  "anya-e0804n:2645_5": "vicāretvā gahetabbaṃ.",
  "anya-e0804n:2646_0": "Vaṇa gattavicuṇṇane. Vaṇeti, vaṇayati. Vaṇo.",
  "anya-e0804n:2647_0": "Ettha vaṇoti aru. Sā hi sarīraṃ vaṇayati vicuṇṇeti chiddāvachiddaṃ karotīti vaṇoti vuccati.",
  "anya-e0804n:2648_0": "Paṇṇa harite. Paṇṇeti, paṇṇayati. Tālapaṇṇaṃ. Sūpeyyapaṇṇaṃ.",
  "anya-e0804n:2649_0": "Ettha ca haritabhāvavigatepi vatthusmiṃ paṇṇabhāvo rūḷhito pavattoti daṭṭhabbo. “Paṇṇaṃ, pattaṃ, palāso,",
  "anya-e0804n:2649_1": "dalaṃ” iccete samānatthā.",
  "anya-e0804n:2650_0": "Paṇa byavahāre. Paṇeti, paṇayati. Rājā ca daṇḍaṃ garukaṃ paṇeti.",
  "anya-e0804n:2651_0": "Imāni ṇakārantadhāturūpāni.",
  "anya-e0804n:2652_0": "Takārantadhātu",
  "anya-e0804n:2653_0": "Cinta cintāyaṃ. Cinteti,",
  "anya-e0804n:2653_1": "cintayati. Cittaṃ, cintā, cintanā,",
  "anya-e0804n:2653_2": "cintanako.",
  "anya-e0804n:2653_3": "Kārite “cintāpeti,",
  "anya-e0804n:2653_4": "cintāpayatī”ti rūpāni.",
  "anya-e0804n:2654_0": "Tattha cittanti ārammaṇaṃ cintetīti cittaṃ,",
  "anya-e0804n:2654_1": "vijānātīti attho,",
  "anya-e0804n:2654_2": "sabbacittasādhāraṇavasenetaṃ daṭṭhabbaṃ.",
  "anya-e0804n:2654_3": "Ettha siyā –",
  "anya-e0804n:2654_4": "kasmā “ārammaṇaṃ cintetīti citta”nti vatvāpi “vijānātīti attho”ti vuttaṃ,",
  "anya-e0804n:2654_5": "nanu cintanavijānanā nānāsabhāvā.",
  "anya-e0804n:2654_6": "Na hi “cintetī”ti padassa “vijānātī”ti attho sambhavati,",
  "anya-e0804n:2654_7": "duppaññassa hi nānappakārehi cintayatopi sukhumatthādhigamo na hotīti? Saccaṃ,",
  "anya-e0804n:2654_8": "“vijānātī”ti idaṃ padaṃ cittassa saññāpaññākiccehi visiṭṭhavisayaggahaṇaṃ dīpetuṃ vuttaṃ sabbacittasādhāraṇattā cittasaddassa.",
  "anya-e0804n:2654_9": "Yañhi dhammajātaṃ “citta”nti vuccati,",
  "anya-e0804n:2654_10": "tadeva viññāṇaṃ,",
  "anya-e0804n:2654_11": "tasmā vijānanatthaṃ gahetvā saññāpaññākiccāvisiṭṭhavisayaggahaṇaṃ dīpetuṃ “vijānātī”ti vuttaṃ.",
  "anya-e0804n:2655_0": "Idāni aññagaṇikadhātuvasenapi nibbacanaṃ pakāsayāma –",
  "anya-e0804n:2655_1": "sabbesu cittesu yaṃ lokiyakusalākusalamahākriyacittaṃ,",
  "anya-e0804n:2655_2": "taṃ javanavīthivasena attano santānaṃ cinotīti cittaṃ,",
  "anya-e0804n:2655_3": "vipākaṃ kammakilesehi citanti cittaṃ,",
  "anya-e0804n:2655_4": "idaṃ cidhātuvasena nibbacanaṃ.",
  "anya-e0804n:2655_5": "Yaṃ kiñci loke vicittaṃ sippajātaṃ,",
  "anya-e0804n:2655_6": "sabbassa tassa citteneva karaṇato citteti vicitteti vicittaṃ kariyati etenāti cittaṃ,",
  "anya-e0804n:2655_7": "cittakaraṇatāya cittanti vuttaṃ hoti,",
  "anya-e0804n:2655_8": "idaṃ cittadhātuvasena nibbacanaṃ.",
  "anya-e0804n:2655_9": "Cittatāya cittaṃ,",
  "anya-e0804n:2655_10": "idaṃ pāṭipadikavasena nibbacanaṃ.",
  "anya-e0804n:2655_11": "Tenāhu aṭṭhakathācariyā “sabbampi yathānurūpato cittatāya cittaṃ,",
  "anya-e0804n:2655_12": "cittakaraṇatāya cittanti evamettha attho veditabbo”ti.",
  "anya-e0804n:2656_0": "Ettha hi cittassa sarāgasadosādibhedabhinnattā sampayuttabhūmiārammaṇahīnamajjhimapaṇītādhipatīnaṃ vasena cittassa cittatā veditabbā.",
  "anya-e0804n:2656_1": "Kiñcāpi ekassa cittassa evaṃ vicittatā natthi,",
  "anya-e0804n:2656_2": "tathāpi vicittānaṃ antogadhattā samudāyavohārena avayavopi “citta”nti vuccati,",
  "anya-e0804n:2656_3": "yathā pabbatanadīsamuddādiekadesesu diṭṭhesu pabbatādayo diṭṭhāti vuccanti.",
  "anya-e0804n:2656_4": "Tenāhu aṭṭhakathācariyā “kāmañcettha ekameva evaṃ cittaṃ na hoti,",
  "anya-e0804n:2656_5": "cittānaṃ pana antogadhattā etesu yaṃ kiñci ekampi cittatāya ‘citta’nti vattuṃ vaṭṭatī”ti.",
  "anya-e0804n:2657_0": "Ettha ca vuttappakārānamatthānaṃ vinicchayo bavati. Kathaṃ?",
  "anya-e0804n:2657_1": "Yasmā yattha yattha yathā yathā attho labbhati,",
  "anya-e0804n:2657_2": "tattha tattha tathā tathā gahetabbo.",
  "anya-e0804n:2657_3": "Tasmā yaṃ āsevanapaccayabhāvena cinoti,",
  "anya-e0804n:2657_4": "yañca kammunā abhisaṅkhatattā citaṃ,",
  "anya-e0804n:2657_5": "taṃ tena kāraṇena cittanti vuttaṃ.",
  "anya-e0804n:2657_6": "Yaṃ pana tathā na hoti,",
  "anya-e0804n:2657_7": "taṃ parittakriyadvayaṃ antimajavanañca labbhamānacintanavicittatādivasena cittanti veditabbaṃ,",
  "anya-e0804n:2657_8": "hasituppādo pana aññajavanagatikoyevāti.",
  "anya-e0804n:2658_0": "Imāni cittassa nāmāni –",
  "anya-e0804n:2659_0": "Cittaṃ mano mānasañca, viññāṇaṃ hadayaṃ manaṃ;",
  "anya-e0804n:2660_0": "Nāmānetāni vohāra-pathe vattanti pāyato.",
  "anya-e0804n:2661_0": "Cittasaddo paññattiyaṃ viññāṇe vicitte cittakamme acchariyeti evamādīsu atthesu dissati.",
  "anya-e0804n:2661_1": "Ayañhi “citto gahapati.",
  "anya-e0804n:2661_2": "Cittamāso”tiādīsu paññattiyaṃ dissati.",
  "anya-e0804n:2661_3": "“Cittaṃ mano mānasa”ntiādīsu viññāṇe.",
  "anya-e0804n:2661_4": "“Vicittavatthābharaṇā”tiādīsu vicitte.",
  "anya-e0804n:2661_5": "“Diṭṭhaṃ vo bhikkhave caraṇaṃ nāma citta”ntiādīsu cittakamme.",
  "anya-e0804n:2661_6": "“Iṅgha maddi nisāmehi,",
  "anya-e0804n:2661_7": "cittarūpaṃva dissatī”tiādīsu acchariyeti.",
  "anya-e0804n:2662_0": "Cita sañcetane. Ceteti, cetayati.",
  "anya-e0804n:2662_1": "Ratto kho brāhmaṇa rāgena abhibhūto attabyābādhāyapi ceteti,",
  "anya-e0804n:2662_2": "parabyābādhāyapi ceteti,",
  "anya-e0804n:2662_3": "ubhayabyābādhāyapi ceteti.",
  "anya-e0804n:2662_4": "Ākaṅkhati cetayati,",
  "anya-e0804n:2662_5": "taṃ nisedha jutindhara. Cetanā,",
  "anya-e0804n:2662_6": "sañcetanā.",
  "anya-e0804n:2662_7": "Cetayitaṃ, cetetvā,",
  "anya-e0804n:2662_8": "cetayitvā.",
  "anya-e0804n:2662_9": "Sañcicca pāṇaṃ jīvitā voropeti.",
  "anya-e0804n:2663_0": "Tattha cetanāti cetayatīti cetanā,",
  "anya-e0804n:2663_1": "saddhiṃ attanā sampayuttadhamme ārammaṇe abhisandahatīti attho.",
  "anya-e0804n:2663_2": "Sañcetanāti upasaggavasena padaṃ vaḍḍhitaṃ.",
  "anya-e0804n:2663_3": "Cetayitanti cetanākāro.",
  "anya-e0804n:2663_4": "Sañciccāti sayaṃ ñatvā,",
  "anya-e0804n:2663_5": "cecca abhivitaritvāti attho.",
  "anya-e0804n:2663_6": "Imāni cetanāya nāmāni –",
  "anya-e0804n:2664_0": "Sañcetanā cetayitaṃ, cetanā kammameva ca;",
  "anya-e0804n:2665_0": "Kammañhi “cetanā” tveva, jinenāhacca bhāsitaṃ.",
  "anya-e0804n:2666_0": "Atrāyaṃ pāḷi “cetanāhaṃ bhikkhave kammaṃ vadāmi, cetayitvā kammaṃ karoti kāyena vācāya manasā”ti.",
  "anya-e0804n:2667_0": "Manta guttabhāsane. Manteti,",
  "anya-e0804n:2667_1": "mantayati,",
  "anya-e0804n:2667_2": "nimanteti,",
  "anya-e0804n:2667_3": "nimantayati, āmanteti,",
  "anya-e0804n:2667_4": "āmantayati.",
  "anya-e0804n:2667_5": "Janā saṅgamma mantenti,",
  "anya-e0804n:2667_6": "mantayanti,",
  "anya-e0804n:2667_7": "mantayiṃsu rahogatā.",
  "anya-e0804n:2667_8": "Nimantayittha rājānaṃ.",
  "anya-e0804n:2667_9": "Āmantayittha devindo,",
  "anya-e0804n:2667_10": "visukammaṃ mahiddhikaṃ. Mantā, manto.",
  "anya-e0804n:2667_11": "Kārite “mantāpeti,",
  "anya-e0804n:2667_12": "mantāpayatī”ti rūpāni.",
  "anya-e0804n:2668_0": "Ettha mantāti paññā,",
  "anya-e0804n:2668_1": "“gavesanasaññā”tipi vadanti.",
  "anya-e0804n:2668_2": "Mantoti guttabhāsanaṃ.",
  "anya-e0804n:2668_3": "“Upassutikāpi suṇanti mantaṃ,",
  "anya-e0804n:2668_4": "tasmā hi manto khippamupeti bheda”nti ettha hi guttabhāsanaṃ “manto”ti vuccati.",
  "anya-e0804n:2668_5": "Apica mantoti chaḷaṅgamanto.",
  "anya-e0804n:2668_6": "Vuttañca “ye mantaṃ parivattenti,",
  "anya-e0804n:2668_7": "chaḷaṅgaṃ brahmacintita”nti.",
  "anya-e0804n:2668_8": "Ettha sikkhā nirutti kappa byākaraṇa jotisattha chandovicitivasena manto “chaḷaṅgo”ti veditabbo.",
  "anya-e0804n:2668_9": "Etāni eva cha “vedaṅgānī”ti vuccanti.",
  "anya-e0804n:2668_10": "Vedo eva hi “manto,",
  "anya-e0804n:2668_11": "sutī”ti ca vutto.",
  "anya-e0804n:2668_12": "Atha vā mantoti vedādivijjā.",
  "anya-e0804n:2669_0": "Yanta saṅkocane. Yanteti, yantayati. Yantaṃ, telayantaṃ yathācakkaṃ, evaṃ kampati medanī.",
  "anya-e0804n:2670_0": "Satta gatiyaṃ. Satteti, sattayati.",
  "anya-e0804n:2671_0": "Santa āmappayoge. Āmappayogo nāma ussannakriyā. Santeti, santayati.",
  "anya-e0804n:2672_0": "Kitta saṃsandane. Kitteti,",
  "anya-e0804n:2672_1": "kittayati.",
  "anya-e0804n:2672_2": "“Ye vohaṃ kittayissāmi,",
  "anya-e0804n:2672_3": "girāhi anupubbaso.",
  "anya-e0804n:2672_4": "Kittanā parikittanā”tiādīsu pana katthanā “kittanā”ti vuccati.",
  "anya-e0804n:2673_0": "Tanta kuṭumbadhāraṇe. Tanteti, tantayati. Satanto, sappadhānoti attho.",
  "anya-e0804n:2674_0": "Yata nikāropakāresu. Yateti, yatayati.",
  "anya-e0804n:2674_1": "Nīto ca paṭidāne,",
  "anya-e0804n:2674_2": "yatadhātu niupasaggato paro paṭidāne vattati,",
  "anya-e0804n:2674_3": "niyyāteti,",
  "anya-e0804n:2674_4": "niyyātayati.",
  "anya-e0804n:2674_5": "Takārassa pana dakāratte kate “niyyādeti,",
  "anya-e0804n:2674_6": "niyyādayati.",
  "anya-e0804n:2674_7": "Rathaṃ niyyādayitvāna,",
  "anya-e0804n:2674_8": "aṇaṇo ehi sārathī”ti rūpāni.",
  "anya-e0804n:2675_0": "Vatu bhāsāyaṃ. Vatteti, vattayati.",
  "anya-e0804n:2676_0": "Pata gatiyaṃ. Pateti, patayati.",
  "anya-e0804n:2677_0": "Vāta gatisukhasevanesu.",
  "anya-e0804n:2677_1": "Gati sukhaṃ sevananti tayo atthā.",
  "anya-e0804n:2677_2": "Tattha sukhanaṃ sukhaṃ. Vāteti, vātayati. Vāto,",
  "anya-e0804n:2677_3": "vātapupphaṃ.",
  "anya-e0804n:2677_4": "Cīvarassa anuvāto.",
  "anya-e0804n:2678_0": "Keta āmantane. Keteti, ketayati. Ketako.",
  "anya-e0804n:2679_0": "Satta santānakriyāyaṃ. Santānakriyā nāma pabandhakriyā avicchedakaraṇaṃ. Satteti, sattayati. Satto.",
  "anya-e0804n:2680_0": "“Kinnu santaramānova, lāyitvā haritaṃ tiṇaṃ;",
  "anya-e0804n:2681_0": "Khāda khādāti lapasi, gatasattaṃ jaraggava”nti",
  "anya-e0804n:2682_0": "Pāḷiyaṃ pana “gatasattaṃ jaraggava”nti pāṭhassa “vigatajīvitaṃ jiṇṇagoṇa”nti atthaṃ saṃvaṇṇesuṃ.",
  "anya-e0804n:2682_1": "Iminā sattasaddassa jīvitavacanaṃ viya dissati,",
  "anya-e0804n:2682_2": "“na sukarā uñchena paggahena yāpetu”nti ettha paggahasaddassa pattakathanaṃ viya.",
  "anya-e0804n:2682_3": "Suṭṭhu vicāretabbaṃ.",
  "anya-e0804n:2683_0": "Sutta avamocane. Sutteti, suttayati.",
  "anya-e0804n:2684_0": "Mutta pasavane. Mutteti,",
  "anya-e0804n:2684_1": "muttayati. Omutteti,",
  "anya-e0804n:2684_2": "omuttayati. Muttaṃ.",
  "anya-e0804n:2684_3": "Atrāyaṃ pāḷi “mutteti ohadeti cā”ti.",
  "anya-e0804n:2684_4": "Tattha muttetīti passāvaṃ karoti.",
  "anya-e0804n:2684_5": "Ohadetīti karīsaṃ vissajjeti.",
  "anya-e0804n:2684_6": "Kārite “muttāpeti,",
  "anya-e0804n:2684_7": "muttāpayatī”ti rūpāni.",
  "anya-e0804n:2685_0": "Kattara sethille. Kattareti, kattarayati. Kattaro. Kattaradaṇḍo, kattarasuppaṃ.",
  "anya-e0804n:2686_0": "Tattha kattaroti jiṇṇo.",
  "anya-e0804n:2686_1": "Mahallakoti vuttaṃ hoti.",
  "anya-e0804n:2686_2": "Kenaṭṭhena?",
  "anya-e0804n:2686_3": "Kattarayati aṅgānaṃ sithilabhāvena sithilo bhavatīti atthena.",
  "anya-e0804n:2686_4": "Kattaradaṇḍoti kattarehi jiṇṇamanussehi ekantato gahetabbatāya kattarānaṃ daṇḍo kattaradaṇḍo.",
  "anya-e0804n:2686_5": "Tenāhu aṭṭhakathācariyā “kattaradaṇḍoti jiṇṇakāle gahetabbadaṇḍo”ti.",
  "anya-e0804n:2686_6": "Kattarasuppanti jiṇṇasuppaṃ.",
  "anya-e0804n:2686_7": "Kattarañca taṃ suppañcāti kattarasuppanti samāso.",
  "anya-e0804n:2687_0": "Citta cittakaraṇe, kadāci dassanepi. Cittakaraṇaṃ vicittabhāvakaraṇaṃ. Citteti, cittayati. Cittaṃ.",
  "anya-e0804n:2688_0": "Takārantadhāturūpāni.",
  "anya-e0804n:2689_0": "Thakārantadhātu",
  "anya-e0804n:2690_0": "Katha kathane. Katheti, kathayati. Dhammaṃ sākacchati. Sākacchā, kathā, parikathā, aṭṭhakathā.",
  "anya-e0804n:2691_0": "Tattha sākacchatīti saha kathayati. Attho kathiyati etāyāti aṭṭhakathā, tthakārassa ṭṭhakārattaṃ.",
  "anya-e0804n:2692_0": "Yāya’tthamabhivaṇṇenti, byañjanatthapadānugaṃ;",
  "anya-e0804n:2693_0": "Nidānavatthusambandhaṃ, esā aṭṭhakathā matā.",
  "anya-e0804n:2694_0": "“Aṭṭhakathā”ti ca “atthasaṃvaṇṇanā”ti ca ninnānākaraṇaṃ.",
  "anya-e0804n:2695_0": "Pathi gatiyaṃ.",
  "anya-e0804n:2695_1": "Panthenti,",
  "anya-e0804n:2695_2": "panthayanti. Pantho.",
  "anya-e0804n:2695_3": "Bhūvādigaṇe “patha gatiya”nti akārantavasena kathitassa “pathati,",
  "anya-e0804n:2695_4": "patho”ti niggahītāgamavajjitāni rūpāni bhavanti,",
  "anya-e0804n:2695_5": "idha pana ikārantavasena kathitassa saniggahītāgamāni rūpāni niccaṃ bhavantīti daṭṭhabbaṃ.",
  "anya-e0804n:2696_0": "Puttha ādarānādaresu. Puttheti, putthayati.",
  "anya-e0804n:2697_0": "Muttha saṅghāte. Muttheti, mutthayati.",
  "anya-e0804n:2698_0": "Vattha addane. Vattheti, vatthayati.",
  "anya-e0804n:2699_0": "Putha bhāsāyaṃ. Potheti, pothayati. Kathetīti attho.",
  "anya-e0804n:2700_0": "Putha pahāre. Potheti, pothayati. Kumāre pothetvā agamāsi.",
  "anya-e0804n:2701_0": "Katha vākyapabandhe. Katheti, kathayati. Kathā.",
  "anya-e0804n:2702_0": "Satha dubbalye. Satheti, sathayati.",
  "anya-e0804n:2703_0": "Attha pattha yācanāyaṃ. Attheti,",
  "anya-e0804n:2703_1": "atthayati. Attho. Pattheti,",
  "anya-e0804n:2703_2": "patthayati. Patthanā.",
  "anya-e0804n:2703_3": "Paṭipakkhaṃ atthayanti icchantīti paccatthikā.",
  "anya-e0804n:2704_0": "Thoma silāghāyaṃ. Thometi, thomayati. Thomanā.",
  "anya-e0804n:2705_0": "Kātha hiṃsāyaṃ. Kātheti, kāthayati.",
  "anya-e0804n:2706_0": "Satha bandhane. Satheti, sathayati.",
  "anya-e0804n:2707_0": "Santha gantha santhambhe. Santheti, santhayati. Gantheti, ganthayati. Gantho.",
  "anya-e0804n:2708_0": "Thakārantadhāturūpāni.",
  "anya-e0804n:2709_0": "Dakārantadhātu",
  "anya-e0804n:2710_0": "Hada karīsussagge. Karīsussaggo karīsassa ussaggo vissajjanaṃ. Hadeti, hadayati. Ohadeti, ohadayati.",
  "anya-e0804n:2711_0": "Vida lābhe.",
  "anya-e0804n:2711_1": "Imasmiṃ ṭhāne lābho nāma anubhavanaṃ,",
  "anya-e0804n:2711_2": "tasmā vidadhātu anubhavane vattatīti attho gahetabbo.",
  "anya-e0804n:2711_3": "Sukhaṃ vedanaṃ vedeti.",
  "anya-e0804n:2711_4": "Dukkhaṃ vedanaṃ vedeti. Vedayati. Vedanā, vitti.",
  "anya-e0804n:2711_5": "Vedayitaṃ.",
  "anya-e0804n:2711_6": "Sukhaṃ vedanaṃ vedayamāno.",
  "anya-e0804n:2712_0": "Kudi anatabhāsane. Kundeti, kundayati.",
  "anya-e0804n:2713_0": "Mida sinehane. Atra sineho nāma pīti. Medeti, medayati.",
  "anya-e0804n:2714_0": "Chada saṃvaraṇe.",
  "anya-e0804n:2714_1": "Gehaṃ chādeti,",
  "anya-e0804n:2714_2": "chādayati.",
  "anya-e0804n:2714_3": "Dosaṃ chādeti,",
  "anya-e0804n:2714_4": "chādayati.",
  "anya-e0804n:2714_5": "Paṭicchādeti,",
  "anya-e0804n:2714_6": "paṭicchādayati. Chattaṃ.",
  "anya-e0804n:2714_7": "Channā kuṭi.",
  "anya-e0804n:2715_0": "Tatra chattanti ātapattaṃ. Ātapaṃ chādetīti chattaṃ. Paṭicchādiyateti channā.",
  "anya-e0804n:2716_0": "Cuda sañcodane āṇattiyañca. Codeti, codayati. Codako, cuditako, codanā. Ānando buddhacodito.",
  "anya-e0804n:2717_0": "Tatra codanāti cālanā. Cālanāti dosāropanāti attho.",
  "anya-e0804n:2718_0": "Chadda vamane. Chaddeti, chaddayati.",
  "anya-e0804n:2719_0": "Mada vittiyoge. Madeti, madayati.",
  "anya-e0804n:2720_0": "Vida cehanākhyānanivāsesu.",
  "anya-e0804n:2720_1": "Cehanā saññāṇaṃ.",
  "anya-e0804n:2720_2": "Ākhyānaṃ kathanaṃ.",
  "anya-e0804n:2720_3": "Nivāso nivasanaṃ. Vedeti, vedayati.",
  "anya-e0804n:2720_4": "Paṭivedeti,",
  "anya-e0804n:2720_5": "paṭivedayati.",
  "anya-e0804n:2720_6": "Paṭivedayāmi te mahārāja.",
  "anya-e0804n:2721_0": "Sadda saddane. Saddeti,",
  "anya-e0804n:2721_1": "saddayati.",
  "anya-e0804n:2721_2": "Visaddeti,",
  "anya-e0804n:2721_3": "visaddayati. Saddo, saddito.",
  "anya-e0804n:2721_4": "Dīghatte “saddāyatī”ti rūpaṃ.",
  "anya-e0804n:2722_0": "Ettha ca “maṃ saddāyatīti saññāya vegena udake patī”ti aṭṭhakathāpāṭho nidassanaṃ,",
  "anya-e0804n:2722_1": "idaṃ “pabbatāyatī”ti rūpaṃ viya dhātuvasena nipphannaṃ na hotīti na vattabbaṃ,",
  "anya-e0804n:2722_2": "dhātuvasena nipphannaṃyevāti gahetabbaṃ.",
  "anya-e0804n:2722_3": "Saddoti saddiyatīti saddo,",
  "anya-e0804n:2722_4": "yathāvuccatīti vacanaṃ.",
  "anya-e0804n:2722_5": "Atha vā saddiyati attho anenāti saddo.",
  "anya-e0804n:2722_6": "Garavo pana “sappatīti saddo.",
  "anya-e0804n:2722_7": "Udīriyati abhilapiyatīti attho”ti vadanti.",
  "anya-e0804n:2723_0": "Sūda āsecane. Sūdeti, sūdayati. Sūdo.",
  "anya-e0804n:2724_0": "Sūdoti bhattakārako, yo “rasako”tipi vuccati.",
  "anya-e0804n:2725_0": "Kanda sātacce. Sātaccaṃ satatabhāvo nirantarabhāvo. Kandeti, kandayati.",
  "anya-e0804n:2726_0": "Muda saṃsagge. Ekatokaraṇaṃ saṃsaggo. Modeti, modayati sattūni sappinā.",
  "anya-e0804n:2727_0": "Nada bhāsāyaṃ. Nādeti, nādayati.",
  "anya-e0804n:2727_1": "Hetukatturūpānīti na vattabbāni pāḷidassanato “sīho ca sīhanādena,",
  "anya-e0804n:2727_2": "daddaraṃ abhinādayī”ti.",
  "anya-e0804n:2727_3": "Aññatrāpi saṃsayo na kātabbo.",
  "anya-e0804n:2727_4": "Imasmiṃ curādigaṇe hetukatturūpasadisānampi suddhakatturūpānaṃ sandissanato.",
  "anya-e0804n:2728_0": "Sada assādane. Sādeti, sādayati. Assādeti, assādayati. Ettha āupasaggo rassavasena ṭhito.",
  "anya-e0804n:2729_0": "Gada devasadde. Devasaddo vuccati meghasaddo. Gadeti, gadayati.",
  "anya-e0804n:2730_0": "Pada gatiyaṃ. Padeti, padayati. Padaṃ.",
  "anya-e0804n:2730_1": "Imissā divādigaṇe “pajjatī”ti rūpaṃ bhavati,",
  "anya-e0804n:2730_2": "idha pana īdisāni.",
  "anya-e0804n:2731_0": "Chidda kaṇṇabhede. Chiddeti, chiddayati. Chiddaṃ.",
  "anya-e0804n:2732_0": "Chida dvedhākaraṇe.",
  "anya-e0804n:2732_1": "Nanu bho yo catudhā vā pañcadhā vā anekasatadhā vā chindati,",
  "anya-e0804n:2732_2": "tassa taṃ chedanaṃ dvedhākaraṇaṃ nāma na hoti,",
  "anya-e0804n:2732_3": "evaṃ sante kasmā sāmaññena avatvā “dvedhākaraṇe”ti dvidhā gahaṇaṃ katanti?",
  "anya-e0804n:2732_4": "Dvidhākaraṇaṃ nāma na hotīti na vattabbaṃ,",
  "anya-e0804n:2732_5": "anekasatadhā chedanampi dvidhākaraṇaṃyeva.",
  "anya-e0804n:2732_6": "Aparassa hi aparassa chinnakoṭṭhāsassa pubbena ekena koṭṭhāsena saddhiṃ apekkhanavasena dvidhākaraṇaṃ hotiyeva. Chedeti,",
  "anya-e0804n:2732_7": "chedayati.",
  "anya-e0804n:2733_0": "Yo te hatthe ca pāde ca, kaṇṇanāsañca chedayi;",
  "anya-e0804n:2734_0": "Tassa kujjha mahāvīra, mā raṭṭhaṃ vinassa idaṃ;",
  "anya-e0804n:2735_0": "Yo me hatthe ca pāde ca, kaṇṇanāsañca chedayi;",
  "anya-e0804n:2736_0": "Ciraṃ jīvatu so rājā, na hi kujjhanti mādisāti.",
  "anya-e0804n:2737_0": "Chada apavāraṇe. Chādeti, chādayati. Chattaṃ. Purisassa bhattaṃ chādayati.",
  "anya-e0804n:2738_0": "Īdī sandīpane. Īdeti, īdayati. Īkārantavasena niddiṭṭhattā saniggahītāgamāni rūpāni na bhavanti.",
  "anya-e0804n:2739_0": "Adda hiṃsāyaṃ. Addeti, addayati.",
  "anya-e0804n:2740_0": "Vada bhāsāyaṃ. Vādeti, vādayati. Vādo.",
  "anya-e0804n:2741_0": "Tattha “vādeti,",
  "anya-e0804n:2741_1": "vādayatī”ti imesaṃ “vadatī”ti suddhakattuvaseneva attho daṭṭhabbo,",
  "anya-e0804n:2741_2": "na hetukattuvasena.",
  "anya-e0804n:2741_3": "Tathā hi “saṅketaṃ katvā visaṃvādeti.",
  "anya-e0804n:2741_4": "Ovadeyyānusāseyya.",
  "anya-e0804n:2741_5": "Idameva saccanti ca vādayanti.",
  "anya-e0804n:2741_6": "Avisaṃvādako lokassā”ti suddhakattudīpakapāḷinayā dissanti,",
  "anya-e0804n:2741_7": "saddasatthe ca “vādayatī”ti suddhakattupadaṃ dissati.",
  "anya-e0804n:2741_8": "Tattha visaṃvādetīti musā vadeti,",
  "anya-e0804n:2741_9": "atha vā vippalambheti,",
  "anya-e0804n:2741_10": "vādoti vacanaṃ.",
  "anya-e0804n:2741_11": "“Vādo jappo vitaṇḍā”ti evaṃvidhāsu tīsu kathāsu vādasaṅkhātā kathā.",
  "anya-e0804n:2741_12": "“Vādāpeti,",
  "anya-e0804n:2741_13": "vādāpayatī”ti dveyeva hetukattupadāni bhavanti.",
  "anya-e0804n:2742_0": "Chadī icchāyaṃ.",
  "anya-e0804n:2742_1": "Īkārantoyaṃ dhātu,",
  "anya-e0804n:2742_2": "tasmā saniggahītāgamānissa rūpāni na bhavanti.",
  "anya-e0804n:2742_3": "Purisassa bhattaṃ chādeti,",
  "anya-e0804n:2742_4": "chādayati,",
  "anya-e0804n:2742_5": "ruccatīti attho.",
  "anya-e0804n:2742_6": "Purisassa bhattaṃ chādayamānaṃ tiṭṭhati chādentaṃ vā.",
  "anya-e0804n:2743_0": "Vadī abhivādanathutīsu.",
  "anya-e0804n:2743_1": "Ayampi īkāranto dhātu,",
  "anya-e0804n:2743_2": "tasmā imassapi saniggahītāgamāni rūpāni na bhavanti. Vādeti, vādayati, vandati,",
  "anya-e0804n:2743_3": "thometi vāti attho.",
  "anya-e0804n:2743_4": "Imāni anupasaggāni rūpāni.",
  "anya-e0804n:2743_5": "Saddasatthepi ca “vādayatī”ti anupasaggavandanathutiatthaṃ padaṃ vuttaṃ,",
  "anya-e0804n:2743_6": "sāsane pana “abhivādeti,",
  "anya-e0804n:2743_7": "abhivādayati,",
  "anya-e0804n:2743_8": "abhivādanaṃ,",
  "anya-e0804n:2743_9": "bhagavantaṃ abhivādetvā”tiādīni sopasaggāni rūpāni dissanti.",
  "anya-e0804n:2744_0": "Tattha abhivādetvāti vanditvā,",
  "anya-e0804n:2744_1": "thometvā vā,",
  "anya-e0804n:2744_2": "ayamasmākaṃ ruci.",
  "anya-e0804n:2744_3": "Āgamaṭṭhakathāyaṃ pana “abhivādetvāti ‘sukhī arogo hotū’ti vadāpetvā,",
  "anya-e0804n:2744_4": "vandanto hi atthato evaṃ vadāpeti nāmā”ti hetukattuvasena abhivādanasaddattho vutto,",
  "anya-e0804n:2744_5": "amhehi pana vandanasaddaṃ saddasatthanayamaggahetvā suddhakattuvasena attho kathito.",
  "anya-e0804n:2744_6": "Abhivādanañhi vandanaṃyeva,",
  "anya-e0804n:2744_7": "na vadāpanaṃ abhisaddena sambandhitattā “abhivādanasīlissā”ti ettha viya.",
  "anya-e0804n:2744_8": "Idañhi “abhivādāpanasīlissā”ti na vuttaṃ.",
  "anya-e0804n:2744_9": "Yadi ca saddasatthe vadāpanamadhippetaṃ siyā,",
  "anya-e0804n:2744_10": "“vadī vadāpanathutīsū”ti nissandehavacanaṃ vattabbaṃ siyā,",
  "anya-e0804n:2744_11": "evañca na vuttaṃ,",
  "anya-e0804n:2744_12": "evaṃ pana vuttaṃ “vadī abhivādanathutīsū”ti,",
  "anya-e0804n:2744_13": "tena vadāpanamanadhippetanti ñāyati.",
  "anya-e0804n:2745_0": "Athāpi siyā “kassaci vuddhena visiṭṭhaṃ vadāpanaṃ abhivādana”nti,",
  "anya-e0804n:2745_1": "evampi nupapajjati kāritavasena dhātuatthassa akathetabbato.",
  "anya-e0804n:2745_2": "Tathā hi “paca pāke,",
  "anya-e0804n:2745_3": "chidi dvidhākaraṇe”tiādinā bhāvavasena atthappakāsanamatteyeva “pacati, paccati, pāceti. Chindati, chijjati,",
  "anya-e0804n:2745_4": "chedāpetī”tiādīni sakammakāni ceva akammakāni ca sakāritāni ca rūpāni nipphajjanti,",
  "anya-e0804n:2745_5": "na ca tadatthāya visuṃ visuṃ dhātuniddeso kariyati.",
  "anya-e0804n:2745_6": "Tasmā “vadī abhivādanathutīsū”ti ettha kāritavasena dhātuattho kathitotipi vattuṃ na sakkā kriyāsabhāvattā dhātūnaṃ.",
  "anya-e0804n:2745_7": "Yathā pana “takketi,",
  "anya-e0804n:2745_8": "vitakketi. Takko,",
  "anya-e0804n:2745_9": "vitakko”tiādīni samānatthāni,",
  "anya-e0804n:2745_10": "tathā “vādeti,",
  "anya-e0804n:2745_11": "abhivādetī”tiādīni samānatthāni.",
  "anya-e0804n:2745_12": "Ato saddasatthepi saddasatthavidūhi “takka vitakke,",
  "anya-e0804n:2745_13": "vadī abhivādanathutīsū”tiādīnaṃ dhātūnaṃ “takkayati,",
  "anya-e0804n:2745_14": "vādayatī”tiādīni anupasaggāniyeva rūpāni dassitāni,",
  "anya-e0804n:2745_15": "tāni ca kho suddhakattupadāniyeva,",
  "anya-e0804n:2745_16": "na hetukattupadāni,",
  "anya-e0804n:2745_17": "tasmā “abhivādanathutīsū”ti etassa “vadāpanathutīsū”ti attho nupapajjati.",
  "anya-e0804n:2746_0": "Kiñca bhiyyo –",
  "anya-e0804n:2746_1": "“abhivādeti,",
  "anya-e0804n:2746_2": "abhivādayati.",
  "anya-e0804n:2746_3": "Abhivādetvā,",
  "anya-e0804n:2746_4": "abhivādayitvā”tiādīni samānatthāni,",
  "anya-e0804n:2746_5": "ṇeṇayamattena hi savisesāni.",
  "anya-e0804n:2746_6": "Yadi “abhivādetvā”ti imassa padassa “sukhī arogo hotū’ti vadāpetvā”ti attho siyā,",
  "anya-e0804n:2746_7": "“sirasā abhivādayi”nti ettha “sirasā”ti padaṃ na vattabbaṃ siyā vadāpanena asambandhattā.",
  "anya-e0804n:2746_8": "Yasmā vuttaṃ taṃ padaṃ,",
  "anya-e0804n:2746_9": "tena ñāyati “abhivādetvā”tiādīsu vadāpanattho na icchitabbo,",
  "anya-e0804n:2746_10": "vandanattho icchitabbo thomanattho ca.",
  "anya-e0804n:2746_11": "Yasmā bhūvādigaṇe “vanda abhivādānathutīsū”ti imassa dhātussa “vandatī”ti padarūpassa “abhivandati,",
  "anya-e0804n:2746_12": "thometi cā”ti atthoyeva icchitabbo,",
  "anya-e0804n:2746_13": "na vadāpanattho.",
  "anya-e0804n:2746_14": "Tathā hi “vande sugataṃ gativimutta”nti padānamatthaṃ vadantena ṭīkācariyenapi “vandeti vandāmi,",
  "anya-e0804n:2746_15": "thomemi cā”ti vandanathomanatthoyeva dassito,",
  "anya-e0804n:2746_16": "na abhivādanasaddatthaṃ paṭicca vadāpanattho,",
  "anya-e0804n:2746_17": "tasmā “abhivādetvā”ti etthāpi vandanathomanatthāyeva icchitabbā,",
  "anya-e0804n:2746_18": "na vadāpanattho.",
  "anya-e0804n:2747_0": "Athāpi siyā “vande’ti pade kāritapaccayo natthi,",
  "anya-e0804n:2747_1": "‘abhivādetvā’ti imasmiṃ pana atthi,",
  "anya-e0804n:2747_2": "tasmā tattha vadāpanattho na labbhati,",
  "anya-e0804n:2747_3": "idha pana labbhatī”ti. Tanna,",
  "anya-e0804n:2747_4": "“karotī”tisuddhakattupadassapi “nipphādetī”ti hetukattupadavasena vivaraṇassa viya “vande”ti padassapi",
  "anya-e0804n:2747_5": "“sukhī arogo hotū’ti vadāpetvā”ti vivaraṇassa vattabbattā.",
  "anya-e0804n:2747_6": "“Abhivādetvā”ti idañca “vande”ti padamiva kāritapaccayantaṃ na hoti.",
  "anya-e0804n:2747_7": "Kasmāti ce?",
  "anya-e0804n:2747_8": "Yasmā “cinteti,",
  "anya-e0804n:2747_9": "cintayati. Manteti,",
  "anya-e0804n:2747_10": "mantayatī”tiādīnaṃ curādigaṇikānaṃ suddhakattupadānaṃ “cintāpeti,",
  "anya-e0804n:2747_11": "cintāpayatī”tiādīniyeva hetukattupadāni dissanti,",
  "anya-e0804n:2747_12": "tasmā yadi hetukattupadaṃ adhippetaṃ siyā,",
  "anya-e0804n:2747_13": "“abhivādāpetvā”ti vā “abhivādāpayitvā”ti vā vattabbaṃ siyā,",
  "anya-e0804n:2747_14": "yasmā panevaṃ na vuttaṃ,",
  "anya-e0804n:2747_15": "tasmā taṃ kāritapaccayantaṃ na hotīti siddhaṃ.",
  "anya-e0804n:2748_0": "Imassatthassa āvibhāvatthaṃ imasmiṃ ṭhāne sāṭṭhakathaṃ vidhurajātakappadesaṃ vadāma.",
  "anya-e0804n:2749_0": "“Kathaṃ no abhivādeyya, abhivādāpayetha ve;",
  "anya-e0804n:2750_0": "Yaṃ naro hantumiccheyya, taṃ kammaṃ nupapajjatī”ti",
  "anya-e0804n:2751_0": "Ayaṃ tāva jātakapāḷi.",
  "anya-e0804n:2751_1": "Ayaṃ pana aṭṭhakathāpāṭho “yañhi naro hantumiccheyya,",
  "anya-e0804n:2751_2": "so taṃ kathaṃ nu abhivādeyya,",
  "anya-e0804n:2751_3": "kathaṃ vā tena attānaṃ abhivādāpayetha ve.",
  "anya-e0804n:2751_4": "Tassa hi taṃ kammaṃ na upapajjatī”ti.",
  "anya-e0804n:2751_5": "Tattha pāḷiyaṃ abhivādeyyāti suddhakattupadaṃ tabbācakattā.",
  "anya-e0804n:2751_6": "Abhivādāpayetha veti hetukattupadaṃ tabbācakattā.",
  "anya-e0804n:2751_7": "Evaṃ vibhāgaṃ pana ñatvā pāḷiyā aṭṭakathāya ca adhippāyo gahetabbo “naro yaṃ puggalaṃ hantuṃ iccheyya,",
  "anya-e0804n:2751_8": "so hantā taṃ vajjhaṃ puggalaṃ kathaṃ nu abhivādeyya,",
  "anya-e0804n:2751_9": "so vā hantā,",
  "anya-e0804n:2751_10": "tena vajjhena maṃ vandāhīti attānaṃ kathaṃ vandāpeyyā”ti.",
  "anya-e0804n:2751_11": "Ettha pana “rājāno coraṃ sunakhehipi khādāpentī”tiādīsu viya karaṇavasena “tena vajjhenā”ti padaṃ yojitaṃ,",
  "anya-e0804n:2751_12": "attho pana “taṃ vajjha”nti upayogavacanavasena daṭṭhabbo dvikammakattā sakāritapaccayassa sakammakadhātuyāti.",
  "anya-e0804n:2751_13": "Nanu evaṃ sante “aṭṭhakathācariyā passitabbaṃ na passanti,",
  "anya-e0804n:2751_14": "atitthe pakkhandantī”ti tesaṃ doso hotīti? Na hoti,",
  "anya-e0804n:2751_15": "suṇātha asmākaṃ sodhanaṃ,",
  "anya-e0804n:2751_16": "tathā hi aṭṭhakathācariyehi “abhivādetvā”ti ettha “vadī abhivādanathutīsū”ti dhātuyā atthamaggahetvā",
  "anya-e0804n:2751_17": "vohāravisaye kosallasamannāgatattā saṇhasukhumamatthaṃ sotūnaṃ bodhetuṃ “vada viyattiyaṃ vācāya”nti dhātuyevatthaṃ",
  "anya-e0804n:2751_18": "gahetvā kāritapaccayaparikappanena kāritatthamādāya “abhivādetvāti ‘sukhī arogo hotū’ti vadāpetvā,",
  "anya-e0804n:2751_19": "vandanto hi atthato evaṃ vadāpeti nāmā”ti hetukattuvasena abhivādanasaddattho vuttoti na koci tesaṃ doso.",
  "anya-e0804n:2751_20": "Pūjārahā hi te āyasmanto,",
  "anya-e0804n:2751_21": "namoyeva tesaṃ karoma,",
  "anya-e0804n:2751_22": "idampi ṭhānaṃ sukhumaṃ sādhukaṃ manasi kātabbaṃ.",
  "anya-e0804n:2751_23": "Evañhi karoto paññā vaḍḍhatīti.",
  "anya-e0804n:2752_0": "Dakārantadhāturūpāni.",
  "anya-e0804n:2753_0": "Dhakārantadhātu",
  "anya-e0804n:2754_0": "Randha pāke.",
  "anya-e0804n:2754_1": "Sūdo bhattaṃ randheti,",
  "anya-e0804n:2754_2": "randhayati.",
  "anya-e0804n:2754_3": "Kākaṃ sokāya randhehi. Randhako.",
  "anya-e0804n:2754_4": "Sūdena odano randhiyati. Randhito.",
  "anya-e0804n:2754_5": "Randhanaṃ.",
  "anya-e0804n:2754_6": "Puriso sūdaṃ sūdena vā odanaṃ randhāpeti,",
  "anya-e0804n:2754_7": "randhāpayati.",
  "anya-e0804n:2754_8": "Randhetuṃ,",
  "anya-e0804n:2754_9": "randhayituṃ.",
  "anya-e0804n:2754_10": "Randhitvā,",
  "anya-e0804n:2754_11": "randhayitvā,",
  "anya-e0804n:2754_12": "randhiya iccādīni.",
  "anya-e0804n:2755_0": "Dhū kampane. Dhāveti, dhāvayati.",
  "anya-e0804n:2756_0": "Gandha sūcane addane ca. Sūcanaṃ. Pakāsanaṃ. Addanaṃ pariplutā. Gandheti, gandhayati, gandho.",
  "anya-e0804n:2757_0": "Ettha gandhoti gandheti attano vatthuṃ sūcayati pakāsetīti gandho.",
  "anya-e0804n:2757_1": "Paṭicchannaṃ vā pupphaphalādiṃ “idamettha atthī”ti pesuññaṃ upasaṃharanto viya pakāsetīti gandho.",
  "anya-e0804n:2757_2": "Gamudharadhātudvayavasenapi gandhasaddattho vattabbo “gacchanto dhariyatīti gandho” iti,",
  "anya-e0804n:2757_3": "āha ca “gacchanto dhariyatīti gandho,",
  "anya-e0804n:2757_4": "sūcanatopi vā”ti.",
  "anya-e0804n:2757_5": "Gandhasaddo ca “uppalagandhatheno”ti ettha chedane vattatīti daṭṭhabbo.",
  "anya-e0804n:2758_0": "Vadha saṃyame. Vadheti, vadhayati.",
  "anya-e0804n:2759_0": "Budhi hiṃsāyaṃ. Bundheti,",
  "anya-e0804n:2759_1": "bundhayati.",
  "anya-e0804n:2759_2": "Palibundheti,",
  "anya-e0804n:2759_3": "palibundhayati.",
  "anya-e0804n:2759_4": "Palibodho,",
  "anya-e0804n:2759_5": "parisaddo upasaggo,",
  "anya-e0804n:2759_6": "so vikāravasena aññathā jāto.",
  "anya-e0804n:2759_7": "Tattha palibodhoti āvāsapalibodhādi.",
  "anya-e0804n:2759_8": "Apica palibodhoti taṇhāmānadiṭṭhittayañca.",
  "anya-e0804n:2760_0": "Vaddha chedanapūraṇesu. Vaddheti, vaddhayati. Vaddhakī. Vaddhakīti gahakārako.",
  "anya-e0804n:2761_0": "Gaddha abhikaṅkhāyaṃ. Gaddheti,",
  "anya-e0804n:2761_1": "gaddhayati. Gaddho.",
  "anya-e0804n:2761_2": "Gaddhoti gijjho.",
  "anya-e0804n:2761_3": "“Gaddhabādhipubbo”ti idamettha nidassanaṃ.",
  "anya-e0804n:2762_0": "Sadhu pahaṃsane. Sadheti, sadhayati.",
  "anya-e0804n:2763_0": "Vaddha bhāsāyaṃ. Vaddheti, vaddhayati.",
  "anya-e0804n:2764_0": "Andha diṭṭhūpasaṃhāre.",
  "anya-e0804n:2764_1": "Diṭṭhūpasaṃhāro nāma cakkhusaññitāya diṭṭhiyā upasaṃhāro apanayanaṃ vināso vā.",
  "anya-e0804n:2764_2": "Cakkhu hi passanti etāyāti diṭṭhīti vuccati.",
  "anya-e0804n:2764_3": "Yaṃ sandhāya aṭṭhakathāsu “sasambhāracakkhuno setamaṇḍalaparikkhittassa kaṇhamaṇḍalassa majjhe abhimukhaṃ",
  "anya-e0804n:2764_4": "ṭhitānaṃ sarīrasaṇṭhānuppattidesabhūte diṭṭhimaṇḍale”ti vuttaṃ.",
  "anya-e0804n:2764_5": "Ṭīkāyampi ca “diṭṭhimaṇḍaleti abhimukhaṭṭhitānaṃ sarīrasaṇṭhānuppattidesabhūte cakkhusaññitāya diṭṭhiyā maṇḍale”ti vuttaṃ.",
  "anya-e0804n:2764_6": "Evaṃbhūtāya diṭṭhiyā upasaṃhāre andhadhātu vattati. Andheti,",
  "anya-e0804n:2764_7": "andhayati.",
  "anya-e0804n:2764_8": "Cakkhūni andhayiṃsu, andho.",
  "anya-e0804n:2764_9": "Andhoti andhetīti andho.",
  "anya-e0804n:2764_10": "Dvinnaṃ cakkhūnaṃ ekassa vā vasena naṭṭhanayano,",
  "anya-e0804n:2764_11": "evamidha andhadhātu vutto.",
  "anya-e0804n:2764_12": "Kaccāyane pana “khādāmagamānaṃ khandhandhagandhā”ti vacanena amadhātussa andhādesakaraṇavasena rūpanipphatti dassitā.",
  "anya-e0804n:2765_0": "Badha bandhane. Migaṃ bādheti, bādhayati. Baddho migo, baddhosi mārapāsena.",
  "anya-e0804n:2766_0": "Tattha bādhetīti bandhatīti suddhakattuvasena attho gahetabbo.",
  "anya-e0804n:2766_1": "Evaṃ bādhayatīti etthāpi.",
  "anya-e0804n:2766_2": "Tathā hi “vātaṃ jālena bādhesi,",
  "anya-e0804n:2766_3": "yo anicchantimicchasī”ti ettha bādhesīti bandhasīti suddhakattuvasena attho.",
  "anya-e0804n:2766_4": "Bhūvādigaṇe pana “bādha baddhāya”nti bādhadhātussa vasena “bādhatī”ti kattupadaṃ “bādheti,",
  "anya-e0804n:2766_5": "bādhayatī”ti hetukattupadaṃ bhavati.",
  "anya-e0804n:2766_6": "Baddhoti bādhiyate bandhiyate soti baddho.",
  "anya-e0804n:2767_0": "Dhakārantadhāturūpāni.",
  "anya-e0804n:2768_0": "Nakārantadhātu",
  "anya-e0804n:2769_0": "Māna pūjāyaṃ pemane vīmaṃsāyaṃ. Māneti, mānayati. Mātā. Vimāneti,",
  "anya-e0804n:2769_1": "vimānayati,",
  "anya-e0804n:2769_2": "paṭimāneti,",
  "anya-e0804n:2769_3": "paṭimānayati. Mānanā,",
  "anya-e0804n:2769_4": "sammānanā, vimānanā, vimānaṃ,",
  "anya-e0804n:2769_5": "vimānanaṃ, mānito.",
  "anya-e0804n:2770_0": "Amānanā yattha santo, santānaṃ vā vimānanā;",
  "anya-e0804n:2771_0": "Hīnasammānanā vāpi, na tattha vasatiṃ vase.",
  "anya-e0804n:2772_0": "Vīmaṃsati, vīmaṃsā, vīmaṃsiyatīti vīmaṃsiyamāno. Vīmaṃsanto.",
  "anya-e0804n:2773_0": "Tattha mānetīti pūjeti,",
  "anya-e0804n:2773_1": "aṭṭhakathāsu pana “mānentī”ti etasmiṃ ṭhāne ayamattho dassito “mānentīti manena piyāyanti.",
  "anya-e0804n:2773_2": "Pūjentīti paccayehi pūjentī”ti.",
  "anya-e0804n:2773_3": "So vevacanatthappakāsanavasena vuttoti gahetabbo.",
  "anya-e0804n:2773_4": "Mānanapūjanasaddā hi pariyāyasaddattā vevacanasaddā eva.",
  "anya-e0804n:2773_5": "Vimānetīti avamaññati.",
  "anya-e0804n:2773_6": "Vimānanti sobhāvisesayogato visiṭṭhamāniyatāya vimānaṃ,",
  "anya-e0804n:2773_7": "visesato mānetabbanti hi vimānaṃ,",
  "anya-e0804n:2773_8": "devānaṃ vasanaṭṭhānabhūtaṃ byamhaṃ.",
  "anya-e0804n:2774_0": "Mana thambhe. Thambho cittassa thaddhatā. Māneti, mānayati. Māno.",
  "anya-e0804n:2775_0": "Thana devasadde. Devasaddo meghasaddo, thaneti, thanayati.",
  "anya-e0804n:2776_0": "Yathāpi megho thanayaṃ, vijjumālī satakkaku.",
  "anya-e0804n:2777_0": "Thalaṃ ninnañca pūreti, abhivassaṃ vasundharaṃ.",
  "anya-e0804n:2778_0": "Yathā pāvusako megho, thanayanto savijjuko.",
  "anya-e0804n:2779_0": "Ūna parihāniyaṃ. Ūneti, ūnayati. Ūno loko.",
  "anya-e0804n:2780_0": "Dhana sadde. Dhaneti, dhanayati, dhaniyyati. Dhani, dhanaṃ.",
  "anya-e0804n:2781_0": "Tattha dhanīti saddo.",
  "anya-e0804n:2781_1": "Dhananti santakaṃ,",
  "anya-e0804n:2781_2": "tañhi mama idanti dhanāyitabbaṃ saddāyitabbanti dhananti.",
  "anya-e0804n:2781_3": "Ayaṃ pana dhātu icchāyampi vattati.",
  "anya-e0804n:2781_4": "“Mātā hi tava irandhati,",
  "anya-e0804n:2781_5": "vidhūrassa hadayaṃ dhaniyyatī”ti pāḷi nidassanaṃ.",
  "anya-e0804n:2781_6": "Tattha dhaniyyatīti pattheti icchati.",
  "anya-e0804n:2782_0": "Thena coriye.",
  "anya-e0804n:2782_1": "Corassa bhāvo coriyaṃ.",
  "anya-e0804n:2782_2": "Yathā sūriyaṃ,",
  "anya-e0804n:2782_3": "yathā ca dakkhiyaṃ. Theneti,",
  "anya-e0804n:2782_4": "thenayati. Theno, thenetvā.",
  "anya-e0804n:2783_0": "Tanu saddopatāpesu. Tāneti, tānayati.",
  "anya-e0804n:2783_1": "Idhāyaṃ savuddhikā.",
  "anya-e0804n:2783_2": "Tanādigaṇe vitthāratthavasena “tanoti,",
  "anya-e0804n:2783_3": "tanute”ti avuddhikā.",
  "anya-e0804n:2784_0": "Tavaggantadhāturūpāni.",
  "anya-e0804n:2785_0": "Pakārantadhātu",
  "anya-e0804n:2786_0": "Ñapa tosananisānesu. Ñāpeti, ñāpayati, paññāpeti, paññāpayati, paññatti.",
  "anya-e0804n:2787_0": "Ettha ca niddese “paññāpetī”ti padaṃ nidassanaṃ.",
  "anya-e0804n:2787_1": "Tattha paññāpetīti katanibbacanehi vākyāvayavehi vitthāravasena niravasesato desitehi veneyyānaṃ cittaparitosanaṃ buddhinisānañca karotīti attho.",
  "anya-e0804n:2787_2": "Papubbo nikkhipane.",
  "anya-e0804n:2787_3": "Āsanaṃ paññāpeti,",
  "anya-e0804n:2787_4": "paññāpayati.",
  "anya-e0804n:2787_5": "“Āsanaṃ paññapetī”ti rassattampi dissati.",
  "anya-e0804n:2787_6": "Amatassa dvāraṃ paññapeti, paññā.",
  "anya-e0804n:2787_7": "Kārite “puriso purisena āsanaṃ paññapāpetī”ti ekameva padaṃ.",
  "anya-e0804n:2787_8": "Tāni “paññāpeti,",
  "anya-e0804n:2787_9": "paññāpayatī”ti rūpāni yadā “ñā avabodhane”ti imissā rūpāni siyuṃ,",
  "anya-e0804n:2787_10": "tadā hetukatturūpāni bhavanti.",
  "anya-e0804n:2787_11": "Ettha pana suddhakatturūpāni tabbācakattā.",
  "anya-e0804n:2788_0": "Lapa viyattiyaṃ vācāyaṃ. Lapeti, lapayati. Lāpo, lapanaṃ, ālāpo, sallāpo, kathāsallāpo, lapitaṃ.",
  "anya-e0804n:2789_0": "Byapa dāhe. Jhāpeti, jhāpayati. Jhatto, jhānaṃ.",
  "anya-e0804n:2790_0": "Tattha jhattoti khuddāpareto pācanagginā jhāpitoti jhatto,",
  "anya-e0804n:2790_1": "“jhattā assu kilantā”ti ca pāḷi.",
  "anya-e0804n:2790_2": "Jhānanti nīvaraṇadhamme jhāpetīti jhānaṃ,",
  "anya-e0804n:2790_3": "savuddhikaṃ.",
  "anya-e0804n:2790_4": "Kārite pana –",
  "anya-e0804n:2790_5": "jhāpāpeti,",
  "anya-e0804n:2790_6": "jhāpāpayati.",
  "anya-e0804n:2791_0": "Rūpa rūpakriyāyaṃ. Rūpakriyā nāma pakāsanakriyā. Rūpeti, rūpayati. Rūpaṃ.",
  "anya-e0804n:2792_0": "Tattha rūpanti rūpayatīti rūpaṃ.",
  "anya-e0804n:2792_1": "Vaṇṇavikāraṃ āpajjamānaṃ hadayaṅgatabhāvaṃ pakāsetīti attho.",
  "anya-e0804n:2792_2": "Divādigaṇe panāyaṃ “rūpaṃ ruppane”ti bhijjanādiatthaṃ gahetvā ṭhitā.",
  "anya-e0804n:2793_0": "Kappa vidhimhi.",
  "anya-e0804n:2793_1": "Vidhi kriyā.",
  "anya-e0804n:2793_2": "Sīhaseyyaṃ kappeti.",
  "anya-e0804n:2793_3": "Kappayati.",
  "anya-e0804n:2793_4": "Moro vāsamakappayi.",
  "anya-e0804n:2793_5": "Sīhaseyyaṃ pakappentaṃ,",
  "anya-e0804n:2793_6": "buddhaṃ vandāmi gotamaṃ.",
  "anya-e0804n:2794_0": "Kappa vitakke vidhimhi chedane ca. Kappeti,",
  "anya-e0804n:2794_1": "kappayati,",
  "anya-e0804n:2794_2": "moro vāsamakappayi.",
  "anya-e0804n:2794_3": "Kappitamassu.",
  "anya-e0804n:2794_4": "Pakappeti,",
  "anya-e0804n:2794_5": "pakappayati.",
  "anya-e0804n:2794_6": "Saṅkappeti,",
  "anya-e0804n:2794_7": "saṅkappayati. Kappo, saṅkappo, vikappo.",
  "anya-e0804n:2794_8": "Kappasamaṇo iccādīni.",
  "anya-e0804n:2795_0": "Tattha kappoti paricchedavasena kappiyatīti kappo.",
  "anya-e0804n:2795_1": "Saṅkappoti saṅkappanaṃ.",
  "anya-e0804n:2795_2": "Vikappoti vividhā kappanaṃ,",
  "anya-e0804n:2795_3": "atthassa anekantikabhāvo.",
  "anya-e0804n:2795_4": "Idha kappasaddassa atthuddhāro bhavati.",
  "anya-e0804n:2796_0": "Kappasaddo abhisaddahanavohārakālapaññattichedanavikappalesasamantabhāvādianekattho.",
  "anya-e0804n:2796_1": "Tathā hissa “okappanīyametaṃ bhoto gotamassa,",
  "anya-e0804n:2796_2": "yathā taṃ arahato sammāsambuddhassā”ti evamādīsu abhisaddahanamattho.",
  "anya-e0804n:2796_3": "“Anujānāmi bhikkhave pañcahi samaṇakappehi phalaṃ paribhuñjitu”nti evamādīsu vohāro.",
  "anya-e0804n:2796_4": "“Yena sudaṃ niccakappaṃ viharāmī”ti evamādīsu kālo.",
  "anya-e0804n:2796_5": "“Iccāyasmā kappo”ti evamādīsu paññatti.",
  "anya-e0804n:2796_6": "“Alaṅkato kappitakesamassū”ti evamādīsu chedanaṃ.",
  "anya-e0804n:2796_7": "“Kappati dvaṅgulakappo”ti evamādīsu vikappo.",
  "anya-e0804n:2796_8": "“Atthi kappo nipajjitu”nti evamādīsu leso.",
  "anya-e0804n:2796_9": "“Kevalakappaṃ veḷuvanaṃ obhāsetvā”ti evamādīsu samantabhāvo.",
  "anya-e0804n:2797_0": "Atha vā kappasaddo saupasaggo anupasaggo ca vitakkavidhānapaṭibhāgapaññattikālaparamāyuvohārasamantabhāvābhisaddahana",
  "anya-e0804n:2797_1": "chedana viniyoga vinaya kriyā lesantara kappataṇhādiṭṭhiasaṅkhyeyyakappamahākappādīsu dissati.",
  "anya-e0804n:2797_2": "Tathā hesa “nekkhammasaṅkappo abyāpādasaṅkappo”tiādīsu vitakke āgato.",
  "anya-e0804n:2797_3": "“Cīvare vikappaṃ āpajjeyyā”tiādīsu vidhāne,",
  "anya-e0804n:2797_4": "adhikavidhānaṃ āpajjeyyāti hi attho.",
  "anya-e0804n:2797_5": "“Satthukappena vata bho sāvakena saddhiṃ mantayamānā na jānimhā”tiādīsu paṭibhāge,",
  "anya-e0804n:2797_6": "satthusadisenāti ayañhi tattha attho.",
  "anya-e0804n:2797_7": "“Iccāyasmā kappo”tiādīsu paññattiyaṃ.",
  "anya-e0804n:2797_8": "“Yena sudaṃ niccakappaṃ viharāmī”tiādīsu kāle.",
  "anya-e0804n:2797_9": "“Ākaṅkhamāno ānanda tathāgato kappaṃ vātiṭṭheyya kappāvasesaṃ vā”tiādīsu paramāyumhi.",
  "anya-e0804n:2797_10": "Āyukappo hi idha “kappo”ti adhippeto.",
  "anya-e0804n:2797_11": "“Anujānāmi bhikkhave pañcahi samaṇakappehi phalaṃ paribhuñjitu”ntiādīsu samaṇavohāre.",
  "anya-e0804n:2797_12": "“Kevalakappaṃ veḷuvanaṃ obhāsetvā”tiādīsu samantabhāve.",
  "anya-e0804n:2797_13": "“Saddhāsaddahanā okappanā abhippasādo”tiādīsu abhisaddahane,",
  "anya-e0804n:2797_14": "saddhāyanti attho.",
  "anya-e0804n:2797_15": "“Alaṅkato kappitakesamassū”tiādīsu chedane.",
  "anya-e0804n:2797_16": "“Evameva ito dinnaṃ,",
  "anya-e0804n:2797_17": "petānaṃ upakappatī”tiādīsu viniyoge.",
  "anya-e0804n:2797_18": "“Kappakatena akappakataṃ saṃsibbitaṃ hotī”tiādīsu vinayakriyāyaṃ.",
  "anya-e0804n:2797_19": "“Atthi kappo nipajjituṃ,",
  "anya-e0804n:2797_20": "handāhaṃ nipajjāmī”tiādīsu lese.",
  "anya-e0804n:2797_21": "“Āpāyiko nerayiko,",
  "anya-e0804n:2797_22": "kappaṭṭho saṅghabhedako,",
  "anya-e0804n:2797_23": "kappaṃ nirayamhi paccatī”ti ca ādīsu antarakappe.",
  "anya-e0804n:2798_0": "“Na kappayanti na purakkharonti,",
  "anya-e0804n:2799_0": "Dhammāpi tesaṃ na paṭicchitāse;",
  "anya-e0804n:2800_0": "Na brāhmaṇo sīlavatena neyyo,",
  "anya-e0804n:2801_0": "Pāraṅgato na ca pacceti tādī”ti",
  "anya-e0804n:2802_0": "Ādīsu taṇhādiṭṭhīsu.",
  "anya-e0804n:2802_1": "Tathā hi vuttaṃ niddese “kappoti uddānato dve kappā taṇhākappo diṭṭhikappo”ti.",
  "anya-e0804n:2802_2": "“Anekepi saṃvaṭṭakappe anekepi vivaṭṭakappe”tiādīsu asaṅkhyeyyakappe.",
  "anya-e0804n:2802_3": "“Cattārimāni bhikkhave kappassa asaṅkhyeyyānī”tiādīsu mahākappe. Iccevaṃ –",
  "anya-e0804n:2803_0": "Vitakke ca vidhāne ca, paṭibhāge tatheva ca;",
  "anya-e0804n:2804_0": "Paññattiyaṃ tathā kāle, paramāyumhi ca chedane.",
  "anya-e0804n:2805_0": "Samantabhāve vohāre, abhisaddahanepi ca;",
  "anya-e0804n:2806_0": "Viniyoge ca vinaya-kriyāyaṃ lesakepi ca.",
  "anya-e0804n:2807_0": "Vikappantarakappesu, taṇhādiṭṭhisvasaṅkhaye;",
  "anya-e0804n:2808_0": "Kappe ca evamādīsu, kappasaddo pavattati.",
  "anya-e0804n:2809_0": "Kapi gatiyaṃ. Kampeti,",
  "anya-e0804n:2809_1": "kampayati,",
  "anya-e0804n:2809_2": "gacchatīti attho.",
  "anya-e0804n:2809_3": "Imāni calanatthe pavattahetukatturūpasadisāni bhavanti.",
  "anya-e0804n:2809_4": "Calanatthe hi “kampa kampane”ti dhātuyā “kampatī”ti akammakasuddhakatturūpaṃ.",
  "anya-e0804n:2809_5": "“Kampetī”tiādīni sakammakāni hetukatturūpāni “idampi dutiyaṃ sallaṃ,",
  "anya-e0804n:2809_6": "kampeti hadayaṃ mamā”ti akammakāya dhātuyā sakammakarūpadassanato.",
  "anya-e0804n:2810_0": "Khapi khantiyaṃ. Khampeti, khampayati.",
  "anya-e0804n:2811_0": "Thūpa samussaye. Samussayo āroho ubbedho. Thūpeti, thūpayati. Thūpo, thūpikā.",
  "anya-e0804n:2812_0": "Tapa khaye. Tapeti, tapayati.",
  "anya-e0804n:2813_0": "Upa pajjane. Upeti, upayati.",
  "anya-e0804n:2814_0": "Capa kakkane. Capeti, capayati.",
  "anya-e0804n:2815_0": "Suppa māne. Suppeti, suppayati.",
  "anya-e0804n:2816_0": "Ḍapa ḍipa saṅghāte. Ḍāpeti. Ḍāpayati. Ḍepeti, ḍepayati.",
  "anya-e0804n:2817_0": "Kapa avakampane. Kapeti, kapayati. Kapaṇo.",
  "anya-e0804n:2817_1": "Kapaṇoti karuṇāyitabbo.",
  "anya-e0804n:2817_2": "Aññattha pana “kappatī”ti rūpaṃ vadanti.",
  "anya-e0804n:2818_0": "Gupa kupa dhūpa bhāsāyaṃ. Gopeti, gopayati. Kopeti, kopayati. Dhūpeti, dhūpayati.",
  "anya-e0804n:2819_0": "Kipa dubballe. Kipeti, kipayati.",
  "anya-e0804n:2820_0": "Khepa peraṇe. Peraṇaṃ cuṇṇikaraṇaṃ, khepeti, khepayati.",
  "anya-e0804n:2821_0": "Tapa pīṇane. Tapeti, tapayati.",
  "anya-e0804n:2822_0": "Āpu lambane. Āpeti, āpayati. Āpo.",
  "anya-e0804n:2823_0": "Tapa dāhe. Tapeti, tapayati. Tapo, tāpo. Ātāpo, santāpo. Kārite – tāpeti, tāpayati.",
  "anya-e0804n:2823_1": "Tattha tapoti akusalānaṃ tāpanaṭṭhena tapo, sīlaṃ.",
  "anya-e0804n:2824_0": "Opathapa thapane. Opeti, opayati.",
  "anya-e0804n:2824_1": "Na tesaṃ koṭṭhe openti. Thapeti,",
  "anya-e0804n:2824_2": "thapayati. Thapito.",
  "anya-e0804n:2824_3": "Thapayitvā paṭicchadaṃ vavaṭṭhapeti.",
  "anya-e0804n:2824_4": "Voṭṭhabbanaṃ.",
  "anya-e0804n:2825_0": "Ettha ca “vi ava thapeti,",
  "anya-e0804n:2825_1": "vi ava thapana”nti chedo.",
  "anya-e0804n:2825_2": "Ettha purime saralopo thassa ṭhattaṃ visadisabhāvena dvittañca.",
  "anya-e0804n:2825_3": "Pacchime pana saralopo,",
  "anya-e0804n:2825_4": "avassa okārattaṃ,",
  "anya-e0804n:2825_5": "thassa ṭhattaṃ,",
  "anya-e0804n:2825_6": "passa vattaṃ,",
  "anya-e0804n:2825_7": "vassa dvittaṃ,",
  "anya-e0804n:2825_8": "vakāradvayassa ca bakāradvayaṃ bhavati.",
  "anya-e0804n:2825_9": "Voṭṭhabbananti ca byavatthāpakacittassa nāmaṃ.",
  "anya-e0804n:2825_10": "Nakāralope “voṭṭhabba”nti aparampi rūpaṃ bhavati.",
  "anya-e0804n:2826_0": "Māpa māpane. Paṇṇasālaṃ māpeti, māpayati. Yo pāṇamatimāpeti, paṇṇasālā sumāpitā.",
  "anya-e0804n:2827_0": "Yapa yāpane. Yāpanaṃ pavattanaṃ. Tena so tattha yāpeti. Yāpayati. Yāpanā.",
  "anya-e0804n:2828_0": "Tattha yāpetīti idaṃ yādhātussa payogatte sati kāritapadaṃ bhavati.",
  "anya-e0804n:2828_1": "Tathā hi “uyyāpenti nāmā”ti pāḷi dissati.",
  "anya-e0804n:2829_0": "Pakārantadhāturūpāni.",
  "anya-e0804n:2830_0": "Phakārantādhāturūpāni appasiddhāni.",
  "anya-e0804n:2831_0": "Bakārantadhātu",
  "anya-e0804n:2832_0": "Samba sambandhe. Sambandho daḷhabandhanaṃ. Sambeti, sambayati. Sambalaṃ.",
  "anya-e0804n:2833_0": "Sabi maṇḍale. Maṇḍalaṃ parimaṇḍalatā. Rūpaṃ tādisameva.",
  "anya-e0804n:2834_0": "Kubi acchādane. Kumbeti, kumbayati.",
  "anya-e0804n:2835_0": "Lubi dubi addane. Addanaṃ hiṃsā. Lumbeti, lumbayati. Dumbeti, dumbayati.",
  "anya-e0804n:2836_0": "Pubba niketane. Niketanaṃ nivāso. Pubbeti, pubbayati.",
  "anya-e0804n:2837_0": "Gabba māne. Māno ahaṃkāro. Gabbeti, gabbayati. Gabbanaṃ, gabbito. Tattha gabbatīti na saṅkucati.",
  "anya-e0804n:2838_0": "Bakārantadhāturūpāni.",
  "anya-e0804n:2839_0": "Bhakārantadhātu",
  "anya-e0804n:2840_0": "Bhū pattiyaṃ.",
  "anya-e0804n:2840_1": "Patti pāpanaṃ.",
  "anya-e0804n:2840_2": "Sakammikā dhātu. Bhāveti,",
  "anya-e0804n:2840_3": "bhāvayati.",
  "anya-e0804n:2840_4": "Pabhāveti,",
  "anya-e0804n:2840_5": "pabhāvayati.",
  "anya-e0804n:2840_6": "Itthambhūto.",
  "anya-e0804n:2840_7": "Cakkhubhūto,",
  "anya-e0804n:2840_8": "ñāṇabhūto,",
  "anya-e0804n:2840_9": "dhammabhūto,",
  "anya-e0804n:2840_10": "brahmabhūto.",
  "anya-e0804n:2841_0": "Tattha bhāvetīti puriso gacchantaṃ purisamanugacchanto pāpuṇātīti attho.",
  "anya-e0804n:2841_1": "Esa nayo sesakriyāpadesupi.",
  "anya-e0804n:2841_2": "Ettha ca “bhāvetī”tiādīni yattha sace “bhū sattāya”nti dhātuyā rūpāni honti,",
  "anya-e0804n:2841_3": "tattha hetukatturūpāni nāma honti.",
  "anya-e0804n:2841_4": "“Bhāveti kusalaṃ dhamma”ntiādīnettha nidassanapadāni.",
  "anya-e0804n:2841_5": "Bhāvetīti hi vaḍḍhetīti attho.",
  "anya-e0804n:2841_6": "Idha pana suddhakatturūpattā pāpuṇātīti attho.",
  "anya-e0804n:2841_7": "Itthambhūtoti imaṃ pakāraṃ bhūto patto.",
  "anya-e0804n:2841_8": "“Cakkhubhūto”tiādīni pana “bhū sattāyaṃ,",
  "anya-e0804n:2841_9": "bhū pattiya”nti dvigaṇikānaṃ dvinnaṃ dhātūnaṃ vasena aṭṭhakathāṭīkānayanissitaṃ atthaṃ pakāsayissāma āgamikānaṃ kosallatthāya.",
  "anya-e0804n:2841_10": "Tattha cakkhubhūtoti yathā cakkhu sattānaṃ dassanatthaṃ pariṇeti,",
  "anya-e0804n:2841_11": "evaṃ lokassa yāthāvadassanasādhanato dassanakiccapariṇāyakaṭṭhena cakkhubhūto.",
  "anya-e0804n:2841_12": "Atha vā cakkhu viya bhūtotipi cakkhubhūto.",
  "anya-e0804n:2841_13": "Paññācakkhumayattā vā sayambhūñāṇena paññācakkhuṃ bhūto pattoti cakkhubhūto.",
  "anya-e0804n:2841_14": "Viditakaraṇaṭṭhena ñāṇabhūto,",
  "anya-e0804n:2841_15": "asādhāraṇaṃ vā ñāṇaṃ bhūto pattoti ñāṇabhūto,",
  "anya-e0804n:2841_16": "aviparītasabhāvaṭṭhena,",
  "anya-e0804n:2841_17": "pariyattidhammappavattanato vā hadayena cintetvā vācāya nicchāritadhammamayoti dhammabhūto.",
  "anya-e0804n:2841_18": "Bodhipakkhiyadhammehi vā uppannattā lokassa ca taduppādanato anaññasādhāraṇaṃ vā dhammaṃ bhūto pattoti dhammabhūto.",
  "anya-e0804n:2841_19": "Seṭṭhaṭṭhena brahmabhūto.",
  "anya-e0804n:2841_20": "Atha vā brahmaṃ vuccati maggo tena uppannattā lokassa ca taduppādanattā,",
  "anya-e0804n:2841_21": "tañca sayambhūñāṇena bhūto pattoti brahmabhūto.",
  "anya-e0804n:2841_22": "Evaṃ dvinnaṃ dhātūnaṃ vasena vutto attho veditabbo.",
  "anya-e0804n:2842_0": "Aparāni cettha nidassanapadāni veditabbāni.",
  "anya-e0804n:2842_1": "“Tātā mayaṃ mahallakā suddhodanamahārājaputtaṃ buddhabhūtaṃ sambhāveyyāma vā no vā,",
  "anya-e0804n:2842_2": "tumhe tassa sāsane pabbajeyyāthā”ti ca “atha kho therā bhikkhū āyasmantaṃ revataṃ sahajātiyaṃ sambhāviṃsū”ti cāti.",
  "anya-e0804n:2842_3": "Aññānipi panettha “manussabhūto,",
  "anya-e0804n:2842_4": "devabhūto”tiādīni yojetabbāni.",
  "anya-e0804n:2842_5": "Tathā hi saṃsāramocakapetavatthu aṭṭhakathāyaṃ “manussabhūtātimanussesu jātā,",
  "anya-e0804n:2842_6": "manussabhāvaṃ vā pattā”ti attho saṃvaṇṇito.",
  "anya-e0804n:2843_0": "Bhū avakampane. Ayampi sakammako. Bhāveti, bhāvayati. Manobhāvanīyā bhikkhū.",
  "anya-e0804n:2844_0": "Ettha ca bhāvetīti anukampati puttaṃ vā bhātaraṃ vā yaṃkiñci.",
  "anya-e0804n:2844_1": "Manobhāvanīyāti “dīghāyukā hontu bhadantā arogā abyāpajjā”ti evamādinā bhāvetabbā anukampitabbāti manobhāvanīyā.",
  "anya-e0804n:2844_2": "Aññattha pana manobhāvanīyāti manovaḍḍhanakāti attho.",
  "anya-e0804n:2844_3": "Yesu hi diṭṭhesu mano vaḍḍhati,",
  "anya-e0804n:2844_4": "“te manobhāvanīyā”ti vuccanti.",
  "anya-e0804n:2845_0": "Labha ābhaṇḍane. Labheti, labhayati.",
  "anya-e0804n:2846_0": "Jabhi nāsane. Jambheti, jambhayati.",
  "anya-e0804n:2847_0": "Lābha pesane. Lābheti, lābhayati. “Labha lābheti dhātussa rūpāni ce, kāritarūpāni bhavanti.",
  "anya-e0804n:2848_0": "Dabhī bhaye. Īkārantāyaṃ dhātu, tena saniggahītāgamāni rūpāni na bhavanti. Dabheti, dabhayati.",
  "anya-e0804n:2849_0": "Dūbha santhambhe. Dūbheti, dūbhayati.",
  "anya-e0804n:2850_0": "Vambha viddhaṃsane. Vambheti, vambhayati. Vambhanā. Chabbaggiyā bhikkhū bhikkhuṃ vambhenti.",
  "anya-e0804n:2851_0": "Bhakārantadhāturūpāni.",
  "anya-e0804n:2852_0": "Makārantadhātu",
  "anya-e0804n:2853_0": "Ātena camu dhovane. Āpubbo camudhātu dhovane vattati. Ācameti, ācamayati. Ācamanakumbhī.",
  "anya-e0804n:2854_0": "Ettha pana “tato hi so ācamayitvā licchavī,",
  "anya-e0804n:2854_1": "therassa datvā yugāni aṭṭhā”ti appasakkārapetavatthupāḷippadeso nidassanaṃ.",
  "anya-e0804n:2854_2": "Tattha ācamayitvāti hatthapādadhovanapubbakaṃ mukhaṃ vikkhāletvā.",
  "anya-e0804n:2854_3": "Ayaṃ pana dhātu bhūvādigaṇikatte “camatī”ti bhakkhanatthaṃ gahetvā tiṭṭhati.",
  "anya-e0804n:2855_0": "Kamu icchākantīsu. Kāmeti, kāmayati. Kāmo, kanti, nikanti, kāmanā,",
  "anya-e0804n:2855_1": "kāmayamāno,kāmento,",
  "anya-e0804n:2855_2": "abhikkantaṃ.",
  "anya-e0804n:2855_3": "Abhikkantavaṇṇā.",
  "anya-e0804n:2856_0": "Ettha ca kāmoti rūpādivisayaṃ kāmetīti kāmo.",
  "anya-e0804n:2856_1": "Kāmiyatīti vā kāmo,",
  "anya-e0804n:2856_2": "kilesakāmavatthukāmavasenetaṃ daṭṭhabbaṃ.",
  "anya-e0804n:2856_3": "Kileso hi tebhūmakavaṭṭasaṅkhātañca vatthu “kāmo”ti vuccati.",
  "anya-e0804n:2856_4": "Māropi vā devaputto “kāmo”ti vuccati.",
  "anya-e0804n:2856_5": "So hi accantakaṇhadhammasamaṅgitāya papañcasamatikkantepi buddhapaccekabuddhabuddhasāvake attano vase ṭhapetuṃ kāmetīti “kāmo”ti vuccati.",
  "anya-e0804n:2857_0": "Vuttañcetaṃ porāṇakaviracanāyaṃ –",
  "anya-e0804n:2858_0": "“Vande vandehamassatthaṃ, yattha santajjito jito;",
  "anya-e0804n:2859_0": "Kāmo kāmoghatiṇṇena, buddhena vasatā satā”ti;",
  "anya-e0804n:2860_0": "Imāni panassa nāmāni –",
  "anya-e0804n:2861_0": "Kāmo namuci kaṇho ca, vasavattī pajāpati;",
  "anya-e0804n:2862_0": "Pamattabandhu madano, pāpimā dammakopi ca;",
  "anya-e0804n:2863_0": "Kandappo ca ratipati, māro ca kusumāyudho;",
  "anya-e0804n:2864_0": "Aññe aññānipi vadanti.",
  "anya-e0804n:2864_1": "Tāni sāsanānulomāni na hontīti idha na dassitāni.",
  "anya-e0804n:2864_2": "Aṭṭhakathāsu pana “māro, namuci, kaṇho,",
  "anya-e0804n:2864_3": "pamattabandhū”ti cattāriyeva nāmāni āgatāni.",
  "anya-e0804n:2865_0": "Idāni abhikkantasaddassa bhūvādigaṇe “kamu padavikkhepe”ti vohārasīsena vuttassa kamudhātussa vasena",
  "anya-e0804n:2865_1": "idha ca “kamu icchākantīsū”ti vuttassa kamudhātussa vasena atthuddhāraṃ kathayāma.",
  "anya-e0804n:2865_2": "Abhikkantasaddo khayasundarābhirūpaabbhanumodanesu dissati.",
  "anya-e0804n:2865_3": "“Abhikkantā bhante ratti,",
  "anya-e0804n:2865_4": "nikkhanto paṭhamo yāmo,",
  "anya-e0804n:2865_5": "ciranisinno bhikkhusaṅgho”tiādīsu khaye dissati.",
  "anya-e0804n:2865_6": "“Ayaṃ imesaṃ catunnaṃ puggalānaṃ abhikkantataro ca paṇītataro cā”tiādīsu sundare.",
  "anya-e0804n:2866_0": "“Ko me vandati pādāni, iddhiyā yasasā jalaṃ;",
  "anya-e0804n:2867_0": "Abhikkantena vaṇṇena, sabbā obhāsayaṃ disā”ti",
  "anya-e0804n:2868_0": "Ādīsu abhirūpe. “Abhikkantaṃ bhante”tiādīsu abbhanumodane. Iccevaṃ –",
  "anya-e0804n:2869_0": "Khayasmiṃ sundare ceva, atho abbhanumodane;",
  "anya-e0804n:2870_0": "Abhirūpe abhikkanta-saddo dissati sāsane.",
  "anya-e0804n:2871_0": "Thoma silāghāyaṃ. Silāghā pasaṃsā. Thometi, thomayati. Thomito, thomanā.",
  "anya-e0804n:2872_0": "Yama aparivesane. Yameti, yamayati. Yamo.",
  "anya-e0804n:2873_0": "Sama vitakke. Sāmeti, sāmayati. Samā. Nisāmeti,",
  "anya-e0804n:2873_1": "nisāmayati.",
  "anya-e0804n:2873_2": "Nisāmanaṃ.",
  "anya-e0804n:2873_3": "Paṭisāmeti,",
  "anya-e0804n:2873_4": "paṭisāmayati.",
  "anya-e0804n:2873_5": "Paṭisāmanaṃ.",
  "anya-e0804n:2874_0": "Tattha samāti saṃvaccharo,",
  "anya-e0804n:2874_1": "so “samā”ti itthiliṅgavasena vuccati.",
  "anya-e0804n:2874_2": "“Yo yajetha sataṃ sama”nti ettha hi samāsaddo itthiliṅgo,",
  "anya-e0804n:2874_3": "upayogavasena pana “sama”nti vutto.",
  "anya-e0804n:2875_0": "Imāni saṃvaccharassa nāmāni “saṃvaccharo, vaccharo, samā, hāyano, sarado,",
  "anya-e0804n:2875_1": "vasso”tiādīni bhavanti.",
  "anya-e0804n:2875_2": "Nisāmetīti vitakketi upadhāreti.",
  "anya-e0804n:2875_3": "Ettha hi “iṅgha maddi nisāmehi,",
  "anya-e0804n:2875_4": "nigghoso yādiso vane”ti pāḷi nidassanaṃ.",
  "anya-e0804n:2875_5": "Tattha nisāmehīti vitakkehi upadhārehīti attho.",
  "anya-e0804n:2875_6": "Paṭisāmetīti bhaṇḍaṃ guttaṭṭhāne nikkhipati.",
  "anya-e0804n:2876_0": "Sama ālocane. Ālocanaṃ pekkhanaṃ. Sāmeti, sāmayati. Nisāmanaṃ.",
  "anya-e0804n:2877_0": "Ettha pana nisāmetīti pekkhati oloketi.",
  "anya-e0804n:2877_1": "Tathā hi “iṅgha maddi nisāmehi,",
  "anya-e0804n:2877_2": "cittaṃ rūpaṃva dissatī”ti pāḷi dissati.",
  "anya-e0804n:2877_3": "Tattha hi nisāmehīti olokehīti attho.",
  "anya-e0804n:2877_4": "Dhātūnamatthātisayena yogoti vacanato pana upasaggayogato vā savanepi ayaṃ vattati.",
  "anya-e0804n:2877_5": "Tathā hi “tato kaṇhājināyāpi,",
  "anya-e0804n:2877_6": "nisāmehi rathesabhā”tiādikā pāḷiyo dissanti.",
  "anya-e0804n:2877_7": "Tattha nisāmehīti suṇohīti attho.",
  "anya-e0804n:2878_0": "Ama roge. Ameti, amayati. Andho. Bilaṅkapādo andhanakho.",
  "anya-e0804n:2879_0": "Tattha andhoti naṭṭhanayano vuccati. Andhanakhoti pūtinakho. Ubhayathāpi sarogattaṃ sūcitaṃ.",
  "anya-e0804n:2880_0": "Bhāma kodhe. Bhāmeti, bhāmayati.",
  "anya-e0804n:2881_0": "Goma upalepane. Gometi, gomayati.",
  "anya-e0804n:2882_0": "Sāma svāntane āmantane. Svāntanaṃ sāmappayogo. Āmantanaṃ avhāyanaṃ pakkosanaṃ. Sāmeti, sāmayati.",
  "anya-e0804n:2883_0": "Saṅgāma yuddhe.",
  "anya-e0804n:2883_1": "Saṅgāmeti,",
  "anya-e0804n:2883_2": "saṅgāmayati.",
  "anya-e0804n:2883_3": "Dve rājāno saṅgāmesuṃ. Saṅgāmo.",
  "anya-e0804n:2883_4": "Āto gamu īsamadhivāsane. Āgameti,",
  "anya-e0804n:2883_5": "āgamayati,",
  "anya-e0804n:2883_6": "kāmāvacaradhamme nissāya rūpārūpadhammo samudāgameti,",
  "anya-e0804n:2883_7": "samudāgamayati.",
  "anya-e0804n:2883_8": "Upāsako dhammasavanantarāyaṃ anicchanto “āgametha āgamethā”ti āha.",
  "anya-e0804n:2883_9": "Samudāgamanaṃ, āgamanaṃ. Āgamento,",
  "anya-e0804n:2883_10": "āgamayamāno.",
  "anya-e0804n:2884_0": "Tatra āgametīti īsakaṃ adhivāseti.",
  "anya-e0804n:2884_1": "Samudāgametīti sampavattati.",
  "anya-e0804n:2884_2": "Bhūvādigaṇe “gamayatī”ti hetukattuvasena vuttaṃ,",
  "anya-e0804n:2884_3": "idha pana upasagganipātapubbakāni katvā “āgametī”tiādīni suddhakattuvasena vuttānīti daṭṭhabbaṃ.",
  "anya-e0804n:2885_0": "Makārantadhāturūpāni.",
  "anya-e0804n:2886_0": "Iti cu rādigaṇe pavaggantadhāturūpāni",
  "anya-e0804n:2887_0": "Samattāni.",
  "anya-e0804n:2888_0": "Yakārantadhātu",
  "anya-e0804n:2889_0": "Yu jigucchāyaṃ. Yāveti, yāvayati. Yavo.",
  "anya-e0804n:2890_0": "Byaya khaye. Byayeti, byayayati. Abyayībhāvo.",
  "anya-e0804n:2891_0": "Byaya cittasamussagge. Tādisaṃyeva rūpaṃ.",
  "anya-e0804n:2892_0": "Yakārantadhāturūpāni.",
  "anya-e0804n:2893_0": "Rakārantadhātu",
  "anya-e0804n:2894_0": "Para gatiyaṃ. Pareti, parayati.",
  "anya-e0804n:2894_1": "Ettha ca “iti kho ānanda kusalāni sīlāni anupubbena aggāya parentī”ti pāḷi nidassanaṃ.",
  "anya-e0804n:2894_2": "Tattha aggāya parentīti arahattatthāya gacchanti.",
  "anya-e0804n:2895_0": "Gara uggame. Gareti, garayati. Garu.",
  "anya-e0804n:2896_0": "Cara asaṃsaye. Careti, carayati.",
  "anya-e0804n:2897_0": "Pūri appāyane. Pūreti, pūrayati.",
  "anya-e0804n:2898_0": "Vara icchāyaṃ. Vareti, varayati. Varo, varaṃ, varanto.",
  "anya-e0804n:2898_1": "Ete varānaṃ caturo varemi.",
  "anya-e0804n:2898_2": "Etaṃ sakka varaṃ vare.",
  "anya-e0804n:2899_0": "Tattha varoti variyate varitabboti varo. Varanti varetīti varaṃ, icchanto patthentoti attho.",
  "anya-e0804n:2900_0": "“Mahāmahārahaṃ sakya-muni nīvaraṇā raṇā;",
  "anya-e0804n:2901_0": "Muttaṃ muttaṃ sudassanaṃ, vande bodhivaraṃ vara”nti",
  "anya-e0804n:2902_0": "Purāṇakaviracanāyaṃ “vara”nti padassa viya.",
  "anya-e0804n:2902_1": "Evaṃ varetīti varanto.",
  "anya-e0804n:2902_2": "Vareti varemi icchāmi yācāmi.",
  "anya-e0804n:2902_3": "Kārite “pavāretī”ti rūpaṃ,",
  "anya-e0804n:2902_4": "icchāpetīti attho.",
  "anya-e0804n:2902_5": "Nisedhanatthe panidaṃ kāritaṃ na hoti.",
  "anya-e0804n:2903_0": "Sara akkhepe. Sareti, sarayati. Saro. Saroti saddo.",
  "anya-e0804n:2904_0": "Sāra dubbalye. Sāreti, sārayati. Dubbalo bhavatīti attho.",
  "anya-e0804n:2905_0": "Kumāra kīḷāyaṃ. Kumāreti, kumārayati. Kumāro, kumārako. Kumārī, kumārikā.",
  "anya-e0804n:2906_0": "Ettha kumārayati tattha tattha kīḷatīti kumāro. So eva atidaharattā kumārako. Esa nayo itaratrāpi.",
  "anya-e0804n:2907_0": "Sūra vīra vikkantiyaṃ.",
  "anya-e0804n:2907_1": "Vikkanti vikkamanaṃ. Sūreti, sūrayati. Vīreti, vīrayati. Sūro, vīro.",
  "anya-e0804n:2907_2": "Sāsanikehi pana saddhammavidūhi evaṃ dhātusabhāvānampi sūravīrasaddānaṃ nibbacanaṃ na dassitaṃ,",
  "anya-e0804n:2907_3": "kevalaṃ pana tattha tattha “sūroti visiṭṭhauro”ti ca “mahāvīroti mahāvikkanto”ti ca “vīroti vīriyavā”ti ca atthavivaraṇamattameva dassitaṃ.",
  "anya-e0804n:2908_0": "Pāra tīra kammasampattiyaṃ.",
  "anya-e0804n:2908_1": "Kammasampatti nāma kammassa parisamāpanaṃ niṭṭhāpanaṃ. Pāreti, pārayati. Tīreti, tīrayati. Pāraṃ. Tīraṃ.",
  "anya-e0804n:2908_2": "Vikkamāmi na pāremi,",
  "anya-e0804n:2908_3": "bhūmiṃ sumbhāmi vegasā.",
  "anya-e0804n:2908_4": "Taṃ kiccaṃ tīretvā gato.",
  "anya-e0804n:2908_5": "Santīraṇaṃ,",
  "anya-e0804n:2908_6": "tīraṇapariññāti ca ādīni ettha dassetabbāni.",
  "anya-e0804n:2909_0": "Tattha na pāremīti chindituṃ na sakkomīti attho.",
  "anya-e0804n:2910_0": "Īra khepane. Īreti, īrayati.",
  "anya-e0804n:2911_0": "Jara vayohānimhi. Jareti, jarayati. Jarā. Pāḷiyaṃ pana “jīratī”ti pāṭho.",
  "anya-e0804n:2912_0": "Vara āvaraṇe. Vāreti, vārayati. Nivāreti,",
  "anya-e0804n:2912_1": "nivārayati. Nivāretā.",
  "anya-e0804n:2912_2": "Parivāreti,",
  "anya-e0804n:2912_3": "parivārayati. Parivāro. Pavāreti,",
  "anya-e0804n:2912_4": "pavārayati.",
  "anya-e0804n:2912_5": "Pavāraṇaṃ.",
  "anya-e0804n:2912_6": "Pavāraṇanti nisedhanaṃ vā kāmyadānaṃ vā.",
  "anya-e0804n:2913_0": "Dhara dhāraṇe. Dhāreti, dhārayati. Ādhāro, ādhārako, dhammo iccādīni.",
  "anya-e0804n:2914_0": "Tattha dhammoti anekavidhesu dhammesu lokuttaro uppādito sacchikato ca catūsu apāyesu saṃsāre vā satte apatamāne dhāretīti dhammo.",
  "anya-e0804n:2914_1": "Atha vā sotāpannādīhi ariyehi dhāriyati,",
  "anya-e0804n:2914_2": "nu puthujjanehītipi dhammo.",
  "anya-e0804n:2914_3": "Catubhūmiko pana sakalakkhaṇaṃ dhāretīti dhammo.",
  "anya-e0804n:2914_4": "Kakkhaḷattādinā phusanādinā santiādinā sakasakabhāvena paṇḍitehi dhāriyati sallakkhiyatītipi dhammo.",
  "anya-e0804n:2914_5": "Tepiṭako pana pāḷidhammo sakatthaparatthādibhee atthe dhāretīti dhammo.",
  "anya-e0804n:2914_6": "Keci tu vidū “pāpake akusale dhamme dhunāti kampeti viddhaṃsetīti dhammo”ti dhūdhātuvasenapi nibbacanaṃ vadanti,",
  "anya-e0804n:2914_7": "taṃ maggadhamme atīva yujjati,",
  "anya-e0804n:2914_8": "phalanibbānapariyattidhammesu pana pariyāyena yujjati.",
  "anya-e0804n:2915_0": "Dhammasaddo pariyattihetuguṇanissattanijjīvatādīsu dissati.",
  "anya-e0804n:2915_1": "Ayañhi “dhammaṃ pariyāpuṇāti suttaṃ geyya”ntiādīsu pariyattiyaṃ dissati.",
  "anya-e0804n:2915_2": "“Hetumhi ñāṇaṃ dhammapaṭisambhidā”tiādīsu hetumhi.",
  "anya-e0804n:2916_0": "“Na hi dhammo adhammo ca, ubho samavipākino;",
  "anya-e0804n:2917_0": "Adhammo nirayaṃ neti, dhammo pāpeti suggati”nti",
  "anya-e0804n:2918_0": "Ādīsu guṇe.",
  "anya-e0804n:2918_1": "“Tasmiṃ kho pana samaye dhammā honti.",
  "anya-e0804n:2918_2": "Dhammesu dhammānupassī viharatī”tiādīsu nissattanijjīvatāyaṃ.",
  "anya-e0804n:2919_0": "Atha vā dhammasaddo sabhāvapaññāpuññapaññattiāpattipariyattinissattanijjīvatāvikāraguṇapacca-",
  "anya-e0804n:2919_1": "yapaccayuppannādīsu dissati.",
  "anya-e0804n:2919_2": "Ayañhi “kusalā dhammā akusalā dhammā abyākatā dhammā”tiādīsu sabhāve dissati.",
  "anya-e0804n:2920_0": "Yassete caturo dhammā, saddhassa gharamesino;",
  "anya-e0804n:2921_0": "Saccaṃ dhammo dhiti cāgo, sa ve pecca na socatī”ti",
  "anya-e0804n:2922_0": "Ādīsu paññāyaṃ.",
  "anya-e0804n:2923_0": "“Na hi dhammo adhammo ca, ubho samavipākino;",
  "anya-e0804n:2924_0": "Adhammo nirayaṃ neti, dhammo pāpeti suggati”ntiādīsu",
  "anya-e0804n:2925_0": "Puññe.",
  "anya-e0804n:2925_1": "“Paññattidhammā,",
  "anya-e0804n:2925_2": "niruttidhammā,",
  "anya-e0804n:2925_3": "adhivacanādhammā”tiādīsu paññattiyaṃ.",
  "anya-e0804n:2925_4": "“Pārājikā dhammā,",
  "anya-e0804n:2925_5": "saṅghādisesā dhammā”tiādīsu āpattiyaṃ.",
  "anya-e0804n:2925_6": "“Idha bhikkhu dhammaṃ jānāti suttaṃ geyyaṃ veyyākaraṇa”ntiādīsu pariyattiyaṃ.",
  "anya-e0804n:2925_7": "“Tasmiṃ kho pana samaye dhammā honti.",
  "anya-e0804n:2925_8": "Dhammesu dhammānupassī viharatī”tiādīsu nissattanijjīvatāyaṃ.",
  "anya-e0804n:2925_9": "“Jātidhammā jarādhammā maraṇadhammā”tiādīsu vikāre.",
  "anya-e0804n:2925_10": "“Channaṃ buddhadhammāna”ntiādīsu guṇe.",
  "anya-e0804n:2925_11": "“Hetumhi ñāṇaṃ dhammapaṭisambhidā”tiādīsu paccaye.",
  "anya-e0804n:2925_12": "“Ṭhitāvasā dhātu dhammaṭṭhitatā dhammaniyāmatā”tiādīsu paccayuppanne.",
  "anya-e0804n:2926_0": "Atha vā dhammasaddo pariyattisaccasamādhipaññāpakatipuññāpattiñeyyādīsu bahūsu atthesu diṭṭhappayogo.",
  "anya-e0804n:2926_1": "Tathā hi “idha bhikkhu dhammaṃ pariyāpuṇātī”tiādīsu pariyattiyaṃ dissati.",
  "anya-e0804n:2926_2": "“Diṭṭhadhammo pattadhammo”tiādīsu sacce.",
  "anya-e0804n:2926_3": "“Evaṃdhammā te bhagavanto ahesu”ntiādīsu samādhimhi.",
  "anya-e0804n:2926_4": "“Saccaṃ dhammo dhiti cāgo”ti evamādīsu paññāyaṃ.",
  "anya-e0804n:2926_5": "“Jātidhammānaṃ bhikkhave sattāna”nti evamādīsu pakatiyaṃ.",
  "anya-e0804n:2926_6": "“Dhammo have rakkhati dhammacāri”nti evamādīsu puññe.",
  "anya-e0804n:2926_7": "“Cattāro pārājikā dhammā”tiādīsu āpattiyaṃ.",
  "anya-e0804n:2926_8": "“Kusalā dhammā”tiādīsu ñeyye.",
  "anya-e0804n:2926_9": "Evaṃ dhammasaddappavattivisayā vividhā aṭṭhakathācariyehi dassitā,",
  "anya-e0804n:2926_10": "tattha tattha pana ādisaddena yuttivisayādayo ca atthā gahetabbā.",
  "anya-e0804n:2926_11": "Tathā hi dhammasaddo –",
  "anya-e0804n:2927_0": "“Nesa dhammo mahārāja, yaṃ tvaṃ gaccheyya ekako;",
  "anya-e0804n:2928_0": "Ahampi tena gacchāmi, yena gacchasi khattiyā”ti",
  "anya-e0804n:2929_0": "Ādīsu yuttiyaṃ vattati.",
  "anya-e0804n:2929_1": "“Manañca paṭicca dhamme ca uppajjati manoviññāṇa”ntiādīsu visaye.",
  "anya-e0804n:2929_2": "“Satañca dhammo na jaraṃ upetī”ti ettha nibbāne vattati.",
  "anya-e0804n:2929_3": "Tatra yā nissattatā,",
  "anya-e0804n:2929_4": "sā eva nijjīvatā.",
  "anya-e0804n:2929_5": "Yo ca hetu,",
  "anya-e0804n:2929_6": "so eva paccayo.",
  "anya-e0804n:2930_0": "Iccevaṃ –",
  "anya-e0804n:2931_0": "Pariyattipaccayesu, guṇe nissattatāya ca;",
  "anya-e0804n:2932_0": "Sabhāve ceva paññāyaṃ, puññe paññattiyampi ca.",
  "anya-e0804n:2933_0": "Āpattiyaṃ vikāre ca, paccayuppannakepi ca;",
  "anya-e0804n:2934_0": "Saccasamādhipakati-ñeyyesu yuttiyampi ca;",
  "anya-e0804n:2935_0": "Visaye ceva nibbāne, dhammasaddo pavattati.",
  "anya-e0804n:2936_0": "Keci pana dhammasaddassa pavattivisayānaṃ dasadhāva paricchedaṃ vadanti.",
  "anya-e0804n:2937_0": "Ñeyyamagge ca nibbāne, sabhāve atha jātiyaṃ;",
  "anya-e0804n:2938_0": "Mane visayapuññesu, bhāve pāvacanepi ca;",
  "anya-e0804n:2939_0": "Imesu dasasvatthesu, dhammasaddo pavattati.",
  "anya-e0804n:2940_0": "Tatra atthuddhāroti samānasaddavacanīyānaṃ atthānaṃ uddharaṇaṃ atthuddhāro.",
  "anya-e0804n:2941_0": "Rakārantadhāturūpāni.",
  "anya-e0804n:2942_0": "Lakārantadhātu",
  "anya-e0804n:2943_0": "Pāla rakkhaṇe.",
  "anya-e0804n:2943_1": "“Rakkhaṇaṃ, tāṇaṃ, gopanaṃ, avanaṃ, pālanaṃ, rakkhā, rakkhaṇā,",
  "anya-e0804n:2943_2": "gutti” iccete pariyāyā. Pāleti, pālayati. Pālako,",
  "anya-e0804n:2943_3": "buddhapālo.",
  "anya-e0804n:2943_4": "Ambapālī gaṇikā.",
  "anya-e0804n:2943_5": "Samo bhavatu pālinā. Pālito, pālanaṃ, pāḷi.",
  "anya-e0804n:2944_0": "Ettha pāḷīti atthaṃ pāletīti pāḷi,",
  "anya-e0804n:2944_1": "lassa ḷattaṃ.",
  "anya-e0804n:2944_2": "Atha vā antodakaṃ rakkhaṇaṭṭhena mahato taḷākassa thirā mahatīti pāḷi viyāti pāḷi,",
  "anya-e0804n:2944_3": "pariyattidhammo.",
  "anya-e0804n:2944_4": "Aparo nayo pakaṭṭhānaṃ ukkaṭṭhānaṃ sīlādiatthānaṃ bodhanato sabhāvaniruttibhāvato buddhādīhi bhāsitattā ca pakaṭṭhānaṃ vacanappabandhānaṃ āḷīti pāḷi.",
  "anya-e0804n:2945_0": "Pāḷisaddo pāḷidhamme, taḷākapāḷiyampi ca;",
  "anya-e0804n:2946_0": "Dissate pantiyañceva, iti ñeyyaṃ vijānatā.",
  "anya-e0804n:2947_0": "Ayañhi “pāḷiyā atthamupaparikkhantī”tiādīsu pariyattidhammasaṅkhāte pāḷidhamme dissati.",
  "anya-e0804n:2947_1": "“Mahato taḷākassa pāḷī”tiādīsu taḷākapāḷiyaṃ.",
  "anya-e0804n:2947_2": "“Pāḷiyā nisīdiṃsū”tiādīsu pantiyaṃ,",
  "anya-e0804n:2947_3": "paṭipāṭiyā nisīdiṃsūti attho.",
  "anya-e0804n:2947_4": "Imasmiṃ panatthe dhātuyā kiccaṃ natthi.",
  "anya-e0804n:2947_5": "Pāṭipadiko hi pantivācako pāḷisaddo.",
  "anya-e0804n:2948_0": "Tila sinehane. Teleti, telayati. Telaṃ, tilo, tilaṃ.",
  "anya-e0804n:2949_0": "Tattha tiloti tilagaccho.",
  "anya-e0804n:2949_1": "Tilanti tapphalaṃ.",
  "anya-e0804n:2949_2": "Tato pana nikkhanto sineho telaṃ.",
  "anya-e0804n:2949_3": "So hi “tilānaṃ idanti tela”nti vuccati.",
  "anya-e0804n:2949_4": "Yadi evaṃ “sāsapatela”ntiādivacanaṃ na yujjeyyāti?",
  "anya-e0804n:2949_5": "No na yujjati,",
  "anya-e0804n:2949_6": "“tilasinehane”ti evaṃ vuttāya tiladhātuyā sāmaññato yassa kassaci sinehassa vacanato.",
  "anya-e0804n:2949_7": "Tena “sāsapatelaṃ,",
  "anya-e0804n:2949_8": "madhukatela”ntiādayo sāsane payogā dissanti.",
  "anya-e0804n:2949_9": "Mayaṃ pana tiladhātuvasena nipphannānaṃ tilagacchatapphalavācakānaṃ “tilo,",
  "anya-e0804n:2949_10": "tila”nti saddarūpānaṃ pakāsanamukhena “tilānaṃ idanti tela”nti vadāma,",
  "anya-e0804n:2949_11": "na pana tena vacanena sāsapādīnaṃ sinehassa atelattaṃ vadāma.",
  "anya-e0804n:2949_12": "Atha kiñcarahīti ce?",
  "anya-e0804n:2949_13": "Taddhitavidhāne viññunaṃ kosallatthaṃ tilasaddaṃ paṭicca “tilānaṃ idanti tela”nti vadāma.",
  "anya-e0804n:2949_14": "Sinehasaṅkhātassa sāsapādīnaṃ telassa vacanaṃ na jahāma,",
  "anya-e0804n:2949_15": "tasmā udāharaṇappakāsane “tilo, tilaṃ,",
  "anya-e0804n:2949_16": "tela”nti avatvā “telaṃ, tilo,",
  "anya-e0804n:2949_17": "tila”nti amhehi vuttaṃ.",
  "anya-e0804n:2949_18": "Idañhi vacanaṃ telassa sāmaññato sinehe pavattiṃ dīpeti.",
  "anya-e0804n:2949_19": "Teneva ca sāsane “tilatelaṃ,",
  "anya-e0804n:2949_20": "sāsapatela”ntiādinā visesavacanampi dissatīti niṭṭhametthāvagantabbaṃ.",
  "anya-e0804n:2949_21": "Apica telasaddo yebhuyyena tilatele vattati,",
  "anya-e0804n:2949_22": "yathā migasaddo hariṇamigetipi daṭṭhabbaṃ.",
  "anya-e0804n:2950_0": "Jala apavāraṇe. Jāleti, jālayati. Jālaṃ, jālā. Jālanti macchajālaṃ. Jālāti aggijālā.",
  "anya-e0804n:2951_0": "Khala soceyye. Soceyyaṃ sucibhāvo. Khāleti, khālayati. Pakkhāleti, pakkhālayati.",
  "anya-e0804n:2952_0": "Tala patiṭṭhāyaṃ. Tāleti, tālayati. Tālo, talaṃ.",
  "anya-e0804n:2953_0": "Ettha tāloti tiṇarājarukkho.",
  "anya-e0804n:2953_1": "Talanti pāṇitalabhūmitalādi.",
  "anya-e0804n:2953_2": "Tañhi tālayati patiṭṭhāti ettha vatthujātanti talaṃ.",
  "anya-e0804n:2954_0": "Tula ummāne. Toleti, tolayati.",
  "anya-e0804n:2955_0": "Dula ukkhepe. Ukkhepo uddhaṃ khipanaṃ. Doleti, dolayati. Dolā.",
  "anya-e0804n:2956_0": "Ettha ca doliyati ukkhipiyati yattha nipanno dārako, yathānipannako vāti dolā.",
  "anya-e0804n:2957_0": "Vula nimmajjane. Voleti, voyalati.",
  "anya-e0804n:2958_0": "Mīla nimīlane. Mīleti, mīlayati. Mīlanaṃ, ummīlanaṃ, nimīlanaṃ.",
  "anya-e0804n:2959_0": "Mūla rohane. Mūleti, mūlayati. Mūlaṃ.",
  "anya-e0804n:2959_1": "Esā hi yadā patiṭṭhāyaṃ vattati,",
  "anya-e0804n:2959_2": "tadā bhūvādigaṇikā,",
  "anya-e0804n:2959_3": "“mūlatī”ti cassā rūpaṃ.",
  "anya-e0804n:2960_0": "Tattha mūlanti mūlayati rūhati rukkhādi etenāti mūlaṃ.",
  "anya-e0804n:2960_1": "Atha vā mūlayati chinnopi koci etena acchinnena punadeva rūhatīti mūlaṃ.",
  "anya-e0804n:2960_2": "Vuttañhi –",
  "anya-e0804n:2961_0": "“Yathāpi mūle anupaddave daḷhe,",
  "anya-e0804n:2962_0": "Chinnopi rukkho punadeva rūhati;",
  "anya-e0804n:2963_0": "Evampi taṇhānusaye anūhate,",
  "anya-e0804n:2964_0": "Nibbattati dukkhamidaṃ punappuna”nti;",
  "anya-e0804n:2965_0": "Mūlasaddassa atthuddhāro heṭṭhā bhūvādigaṇe vutto.",
  "anya-e0804n:2966_0": "Kala pila khepe. Kāleti, kālayati. Kālo. Pileti, pilayati.",
  "anya-e0804n:2967_0": "Ettha kāloti samayopi maccupi.",
  "anya-e0804n:2967_1": "Tatra samayo tesaṃ tesaṃ sattānaṃ āyuṃ kālayati khepeti divase divase appaṃ appaṃ karotīti kāloti vuccati.",
  "anya-e0804n:2967_2": "Vuttampi cetaṃ –",
  "anya-e0804n:2968_0": "“Kālo ghasati bhūtāni, sabbāneva sahattanā;",
  "anya-e0804n:2969_0": "Yo ca kālaghaso bhūto, sabhūtapacaniṃpacī”ti.",
  "anya-e0804n:2970_0": "Maccu pana kālayati tesaṃ tesaṃ sattānaṃ jīvitaṃ khepeti samucchedavasena nāsetīti kāloti vuccati.",
  "anya-e0804n:2970_1": "Tenāhu aṭṭhakathācariyā “kāloti maccu.",
  "anya-e0804n:2970_2": "Kālayati sattānaṃ jīvitaṃ nāsetīti kālo.",
  "anya-e0804n:2970_3": "Kālena maccunā kato nāsitoti kālakato”ti.",
  "anya-e0804n:2970_4": "“Maraṇaṃ hindaṃ maccu maṭṭu cuti kālo antako nikkhepo”ti maraṇassābhidhānāni.",
  "anya-e0804n:2971_0": "Sulla sajjane. Sulleti, sullayati.",
  "anya-e0804n:2972_0": "Ila peraṇe. Ileti, ilayati.",
  "anya-e0804n:2973_0": "Vala bharaṇe. Vāleti, vālayati. Vālo.",
  "anya-e0804n:2974_0": "Lala icchāyaṃ. Laleti, lalayati.",
  "anya-e0804n:2975_0": "Dala vidāraṇe. Dāleti, dālayati, padāleti, padālayati. Kudālo.",
  "anya-e0804n:2976_0": "Kala gatisaṅkhyānesu. Kāleti, kālayati. Kālo, kalā.",
  "anya-e0804n:2976_1": "Kalāti avayavo.",
  "anya-e0804n:2976_2": "Sā hi kālayitabbā saṅkhāyitabbāti kalā.",
  "anya-e0804n:2977_0": "Sīla upadhāraṇe.",
  "anya-e0804n:2977_1": "Upadhāraṇaṃ bhuso dhāraṇaṃ,",
  "anya-e0804n:2977_2": "patiṭṭhāvasena ādhārabhāvo. Sīleti, sīlayati. Sīlaṃ, sīlanaṃ.",
  "anya-e0804n:2978_0": "Ettha sīlanti sīleti upadhāreti taṃsamaṅgīpuggalaṃ apāyesu uppattinivāraṇavasena bhuso dhāretīti sīlaṃ.",
  "anya-e0804n:2978_1": "Atha vāsīliyati upacāriyati sappurisehi hadayamaṃsantaraṃ upanetvā dhāriyatīti sīlaṃ.",
  "anya-e0804n:2978_2": "Sīlananti bhūvādigaṇe avippakiṇṇatāsaṅkhātaṃ samādhānaṃ vuccati.",
  "anya-e0804n:2978_3": "Tattha “sīlatī”ti rūpaṃ,",
  "anya-e0804n:2978_4": "idha pana ādhārabhāvasaṅkhātaṃ upadhāraṇaṃ vuccati.",
  "anya-e0804n:2978_5": "Ettha ca “sīleti,",
  "anya-e0804n:2978_6": "sīlayatī”ti rūpāni.",
  "anya-e0804n:2978_7": "Aṭṭhakathāsu hi “kusalānaṃ dhammānaṃ patiṭṭhāvasena ādhārabhāvo upadhāraṇa”nti vutto.",
  "anya-e0804n:2979_0": "Vela kālopadese. Veleti, velayati. Velā.",
  "anya-e0804n:2979_1": "Keci “vela iti dhātusaddo na hotī”ti vadanti,",
  "anya-e0804n:2979_2": "taṃ na gahetabbaṃ,",
  "anya-e0804n:2979_3": "porāṇehi saddasatthavidūhi “velayatī”ti rūpassa dassitattā.",
  "anya-e0804n:2980_0": "Pala mūla lavanapavanesu.",
  "anya-e0804n:2980_1": "Lavanaṃ chedanaṃ,",
  "anya-e0804n:2980_2": "pavanaṃ sodhanaṃ. Pāleti, pālayati. Palaṃ.",
  "anya-e0804n:2980_3": "Palaṃ nāma mānaviseso.",
  "anya-e0804n:2980_4": "Lokassa vimatiṃ pāleti lunāti sodheti cāti palaṃ. Mūleti, mūlayati.",
  "anya-e0804n:2980_5": "Saddasatthavidū pana “mūlayati kedāraṃ,",
  "anya-e0804n:2980_6": "mūlayati dhañña”nti payogaṃ vadanti.",
  "anya-e0804n:2981_0": "Thūla paribrūhane. Paribrūhanaṃ vaḍḍhanaṃ. Thūleti, thūlayati. Thūlo puriso. Thūlā javena hāyanti.",
  "anya-e0804n:2982_0": "Pala gatiyaṃ. Paleti, palayati.",
  "anya-e0804n:2982_1": "Atthaṃ paleti na upeti saṅkhaṃ.",
  "anya-e0804n:2982_2": "Paleti rasamādāya.",
  "anya-e0804n:2982_3": "Yathā suttaguḷaṃ yattakehi suttehi veṭhitaṃ,",
  "anya-e0804n:2982_4": "tattakehi eva palayati.",
  "anya-e0804n:2983_0": "Ciṅgula paribbhamane.",
  "anya-e0804n:2983_1": "Ciṅguleti,",
  "anya-e0804n:2983_2": "ciṅgulayati.",
  "anya-e0804n:2983_3": "Ciṅgulayitvā.",
  "anya-e0804n:2983_4": "Atrāyaṃ pāḷi “yāvatikā abhisaṅkhārassa gati,",
  "anya-e0804n:2983_5": "tāvatikaṃ gantvā ciṅgulayitvā bhūmiyaṃ papatī”ti.",
  "anya-e0804n:2983_6": "Tattha ciṅgulayitvāti paribbhamitvā.",
  "anya-e0804n:2984_0": "Lakārantadhāturūpāni.",
  "anya-e0804n:2985_0": "Vakārantadhātu",
  "anya-e0804n:2986_0": "Divu parikūjane. Parikūjanaṃ gajjanaṃ. Deveti, devayati. Devo ca paridevitvā. Devoti megho.",
  "anya-e0804n:2987_0": "Divu addane. Addanaṃ gandhapisananti vadanti. Deveti, devayati.",
  "anya-e0804n:2988_0": "Civa bhāsāyaṃ. Civeti, civayati.",
  "anya-e0804n:2989_0": "Vakārantadhāturūpāni.",
  "anya-e0804n:2990_0": "Sakārantadhātu",
  "anya-e0804n:2991_0": "Pusa posane. Poseti, posayati.",
  "anya-e0804n:2991_1": "Imāni rūpāni kiñcāpi bhūvādigaṇikaṃ “posetī”ti rūpaṃ paṭicca hetukatturūpāni viya dissanti,",
  "anya-e0804n:2991_2": "tathāpi “aññepi devo posetī”tiādikassa curādigaṇikarūpassa dassanato suddhakattuvasena vuttānīti daṭṭhabbaṃ.",
  "anya-e0804n:2991_3": "Ubhinnaṃ pana kāritaṭṭhāne “posāpeti,",
  "anya-e0804n:2991_4": "posāpayatī”ti hetukatturūpāni icchitabbāni.",
  "anya-e0804n:2992_0": "Pesa paṭiharaṇe. Peseti, pesayati.",
  "anya-e0804n:2993_0": "Pisa balapāṇanesu. Piseti, pisayati.",
  "anya-e0804n:2994_0": "Pasi nāsane. Paṃseti, paṃsayati.",
  "anya-e0804n:2995_0": "Jasi rakkhaṇe. Jaṃseti, jaṃsayati.",
  "anya-e0804n:2996_0": "Silesa silesane. Sileseti, silesayati. Sileso.",
  "anya-e0804n:2997_0": "Lūsa hiṃsāyaṃ. Lūseti, lūsayati.",
  "anya-e0804n:2998_0": "Punsa abhimaddane.",
  "anya-e0804n:2998_1": "Nakāro niggahītatthaṃ. Puṃseti,",
  "anya-e0804n:2998_2": "puṃsayati.",
  "anya-e0804n:2998_3": "Napuṃsako.",
  "anya-e0804n:2998_4": "Dhātunakārassa lope “poso” iccapi rūpaṃ.",
  "anya-e0804n:2999_0": "Tattha na puṃsakoti itthibhāvapumbhāvarahito puggalo.",
  "anya-e0804n:2999_1": "So hi puriso viya sātisayaṃ paccāmitte na puṃseti abhimaddanaṃ kātuṃ na sakkotīti napuṃsakoti vuccati.",
  "anya-e0804n:2999_2": "Keci pana “na pumā,",
  "anya-e0804n:2999_3": "na itthī”ti napuṃsakoti vacanatthaṃ vadanti.",
  "anya-e0804n:2999_4": "Tathā hi saddasatthavidū taṃ puggalaṃ napuṃsakaliṅgavasena napuṃsakanti vadanti.",
  "anya-e0804n:3000_0": "Dhūsa kantikaraṇe. Dhūseti, dhūsayati.",
  "anya-e0804n:3001_0": "Rusa rosane. Rosanaṃ kopakaraṇaṃ. Roseti, rosayati. Roso. Rosoti kodho.",
  "anya-e0804n:3002_0": "Byusa ussagge. Byoseti, byosayati.",
  "anya-e0804n:3003_0": "Jasa hiṃsāyaṃ. Jāseti, jāsayati.",
  "anya-e0804n:3004_0": "Daṃsa daṃsane. Daṃseti,",
  "anya-e0804n:3004_1": "daṃsayati. Daṃsano.",
  "anya-e0804n:3004_2": "Daṃsanoti danto.",
  "anya-e0804n:3004_3": "Daṃsanti khādanīyaṃ vā bhojanīyaṃ vā etenāti daṃsano.",
  "anya-e0804n:3005_0": "Dasi dassane ca.",
  "anya-e0804n:3005_1": "Cakāro daṃsanaṃ apekkhati. Daṃseti,",
  "anya-e0804n:3005_2": "daṃsayati.",
  "anya-e0804n:3005_3": "Vidaṃseti,",
  "anya-e0804n:3005_4": "vidaṃsayati sūriyo ālokaṃ.",
  "anya-e0804n:3006_0": "Tassa santajjane. Tasseti, tassayati puriso core.",
  "anya-e0804n:3007_0": "Vassu sattibandhane. Sattibandhanaṃ samatthatākaraṇaṃ. Vasseti, vassayati.",
  "anya-e0804n:3008_0": "Jasa tāḷane. Tāḷanaṃ paharaṇaṃ. Jāseti, jāsayati.",
  "anya-e0804n:3009_0": "Pasa bandhane. Pāseti, pāsayati. Pāso. Pāsanti bandhanti satte etenāti pāso, sakuṇapāsādi.",
  "anya-e0804n:3010_0": "Ghusi visaddane. Visaddanaṃ ugghosanaṃ. Ghoseti, ghosayati. Ghoso.",
  "anya-e0804n:3011_0": "Lasa silyayoge.",
  "anya-e0804n:3011_1": "Silyayogo lāsiyaṃ nāṭakanāṭanaṃ recakadānaṃ. Lāseti, lāsayati. Lāsento, lāsentī.",
  "anya-e0804n:3011_2": "Atrāyaṃ pāḷi “vādentiyāpi lāsenti,",
  "anya-e0804n:3011_3": "naccantiyāpi lāsenti,",
  "anya-e0804n:3011_4": "lāsentiyāpi naccantī”ti.",
  "anya-e0804n:3011_5": "Tattha lāsentīti yā uplavamānā viya uṭṭhahitvā lāsiyanāṭakaṃ nāṭenti,",
  "anya-e0804n:3011_6": "recakaṃ denti.",
  "anya-e0804n:3012_0": "Bhūsa alaṅkāre. Bhūseti, bhūsayati. Vibhūseti, vibhūsayati. Bhūsanaṃ, vibhūsanaṃ.",
  "anya-e0804n:3013_0": "Vasa sinehanachedāvaharaṇesu. Avaharaṇaṃ corikāya gahaṇaṃ. Vāseti, vāsayati. Vasā.",
  "anya-e0804n:3014_0": "Tāsa vāraṇe. Vāraṇaṃ nivāraṇaṃ. Tāseti, tāsayati.",
  "anya-e0804n:3015_0": "Dhasa uñche. Dhāseti, dhāsayati.",
  "anya-e0804n:3016_0": "Bhasa gahaṇe. Bhāseti, bhāsayati.",
  "anya-e0804n:3017_0": "Pusa dhāraṇe. Poseti, posayati, ābharaṇaṃ dhāretīti attho.",
  "anya-e0804n:3018_0": "Tusi pisi kusi dasi bhāsāyaṃ. Tuṃseti,",
  "anya-e0804n:3018_1": "tuṃsayati. Piṃseti,",
  "anya-e0804n:3018_2": "piṃsayati. Kuṃseti,",
  "anya-e0804n:3018_3": "kuṃsayati. Daṃseti,",
  "anya-e0804n:3018_4": "daṃsayati.",
  "anya-e0804n:3019_0": "Khusi akkosane. Khuṃseti, khuṃsayati. Khuṃsanā.",
  "anya-e0804n:3020_0": "Gavesa maggane. Gaveseti, gavesayati. Gavesako, gavesito, gavesanā, gaveṭṭhi.",
  "anya-e0804n:3021_0": "Vāsa upasevāyaṃ. Vāseti, vāsayati. Vāso, āvāso.",
  "anya-e0804n:3022_0": "Hisi hiṃsāyaṃ. Hiṃseti, hiṃsayati.",
  "anya-e0804n:3023_0": "Nivāsa acchādane. Vatthaṃ nivāseti, nivāsayati. Pubbaṇhasamayaṃ nivāsetvā.",
  "anya-e0804n:3024_0": "Aṃsa saṅghāte. Aṃseti, aṃsayati. Aṃso, aṃsā.",
  "anya-e0804n:3025_0": "Ettha ca aṃsoti koṭṭhāsopi khandhopi vuccati. Aṃsāti arisarogo.",
  "anya-e0804n:3026_0": "Misa sajjane. Meseti, mesayati.",
  "anya-e0804n:3027_0": "Rasa assādane. Raseti, rasayati. Raso. Rasiyate assādiyate janehīti raso.",
  "anya-e0804n:3028_0": "Rasa sinehane. Raseti, rasayati. Raso.",
  "anya-e0804n:3029_0": "Tattha rasetīti sinehati.",
  "anya-e0804n:3029_1": "Rasoti sineho,",
  "anya-e0804n:3029_2": "sinehasambandho sāmaggirasoti vuccati,",
  "anya-e0804n:3029_3": "yaṃ sandhāya brāhmaṇā bhagavantaṃ “arasarūpo samaṇo gotamo”ti avocuṃ.",
  "anya-e0804n:3030_0": "Siya asabbappayoge. Seseti, sesayati. Seso.",
  "anya-e0804n:3030_1": "Vipubbo atisaye,",
  "anya-e0804n:3030_2": "vipubbo atisaye,",
  "anya-e0804n:3030_3": "vipubbo sisadhātu atisaye vattati, viseseti,",
  "anya-e0804n:3030_4": "visesayati. Viseso, visiṭṭho,",
  "anya-e0804n:3030_5": "visesanaṃ.",
  "anya-e0804n:3031_0": "Missa sammisse. Misseti,",
  "anya-e0804n:3031_1": "missayati.",
  "anya-e0804n:3031_2": "Sammisseti,",
  "anya-e0804n:3031_3": "sammissayati. Misso, misso, missito,",
  "anya-e0804n:3031_4": "sammissito,",
  "anya-e0804n:3031_5": "sammisso iccādīni.",
  "anya-e0804n:3031_6": "Alambusājātake missāti itthīnaṃ vattabbanāmaṃ,",
  "anya-e0804n:3031_7": "purisehi saddhiṃ sammissanatāya.",
  "anya-e0804n:3032_0": "Jusa paritakkane. Joseti, josayati.",
  "anya-e0804n:3033_0": "Masa pahāsane. Maseti, masayati.",
  "anya-e0804n:3034_0": "Marisa titikkhāyaṃ. Mariseti. Marisayati.",
  "anya-e0804n:3035_0": "Pisa pesane. Peseti, pesayati. Pesako, pesito.",
  "anya-e0804n:3036_0": "Ghusa sadde. Ghoseti, ghosayati. Ugghosayuṃ bodhimaṇḍe pamoditā. Ghoso.",
  "anya-e0804n:3037_0": "Disī uccāraṇe. Deseti, desayati. Desako, desetā, desito, desanā.",
  "anya-e0804n:3038_0": "Vasa acchādane. Vāseti, vāsayati. Nivāseti, nivāsayati. Vatthaṃ.",
  "anya-e0804n:3039_0": "Sakārantadhāturūpāni.",
  "anya-e0804n:3040_0": "Hakārantadhātu",
  "anya-e0804n:3041_0": "Araha pūjāyaṃ. Araheti, arahayati. Arahā, arahaṃ. “Arahā, khīṇāsavo, asekkho”ti arahato nāmāni.",
  "anya-e0804n:3042_0": "Sineha sinehane. Sineheti, sinehayati.",
  "anya-e0804n:3043_0": "Varaha hiṃsāyaṃ. Varaheti, varahayati. Varāho.",
  "anya-e0804n:3044_0": "Varāhoti sūkaropi hatthīpi vuccati.",
  "anya-e0804n:3044_1": "“Eṇeyyā ca varāhā cā”ti ettha hi sūkaro “varāho”ti vutto,",
  "anya-e0804n:3044_2": "“mahāvarāhassa…pe…",
  "anya-e0804n:3044_3": "nadīsu jaggato”ti ettha pana hatthī “varāho”ti.",
  "anya-e0804n:3045_0": "Raha cāge. Raheti, rahayati.",
  "anya-e0804n:3046_0": "Caha parikatthane. Caheti, cahayati.",
  "anya-e0804n:3047_0": "Maha pūjāyaṃ. Maheti, mahayati. Mahito rājā mahārājā. Vihāramaho, cetiyamaho.",
  "anya-e0804n:3048_0": "Piha icchāyaṃ. Piheti, pihayati. Pihā, pihālu, apiho, pihanīyā vibhūtiyo.",
  "anya-e0804n:3049_0": "Kuha vimhāpane. Kuheti, kuhayati. Kuhako. Kuhayati lokavimhāpanaṃ karotīti kuhako. Kuhanā.",
  "anya-e0804n:3050_0": "Saha parisahane.",
  "anya-e0804n:3050_1": "Parisahanaṃ khanti. Saheti, sahayati. Sahanaṃ.",
  "anya-e0804n:3050_2": "Bhūvādigaṇikassa panassa “sahatī”ti rūpaṃ.",
  "anya-e0804n:3051_0": "Garaha vinindane. Garaheti, garahayati. Garahā. Bhūvādigaṇikassa panassa “garahatī”ti rūpaṃ.",
  "anya-e0804n:3052_0": "Hakārantadhāturūpāni.",
  "anya-e0804n:3053_0": "Ḷakārantadhātu",
  "anya-e0804n:3054_0": "Taḷa tāḷane. Tāḷeti, tāḷayati. Patāḷeti, patāḷayati. Tāḷaṃ. Tāḷanti kaṃsatāḷādi.",
  "anya-e0804n:3055_0": "Taḷa āghāte. Pubbe viya rūpāni.",
  "anya-e0804n:3056_0": "Khaḷa bhede. Khaḷeti, khaḷayati.",
  "anya-e0804n:3057_0": "Iḷa thavane. Iḷeti, iḷayati.",
  "anya-e0804n:3058_0": "Juḷa peraṇe. Joḷeti, joḷayati.",
  "anya-e0804n:3059_0": "Pīḷa avagāhane. Pīḷeti, pīḷayati.",
  "anya-e0804n:3059_1": "Nippīḷeti,",
  "anya-e0804n:3059_2": "nippīḷayati. Pīḷanako, pīḷito, pīḷā, pīḷanaṃ,",
  "anya-e0804n:3059_3": "nippīḷanako.",
  "anya-e0804n:3060_0": "Laḷa upasevāyaṃ. Lāḷeti, lāḷayati.",
  "anya-e0804n:3060_1": "Upalāḷeti,",
  "anya-e0804n:3060_2": "upalāḷayati.",
  "anya-e0804n:3060_3": "Bhūvādigaṇaṭṭhāya pana vilāsanatthe vattamānāya etissā “laḷatī”ti rūpaṃ.",
  "anya-e0804n:3061_0": "Siḷa seḷane. Seḷeti, seḷayati. Seḷento. Ettha seḷetīti seḷitasaddaṃ karoti.",
  "anya-e0804n:3062_0": "Avaggantadhāturūpāni.",
  "anya-e0804n:3063_0": "Curādī ettakā diṭṭhā, dhātavo me yathābalaṃ;",
  "anya-e0804n:3064_0": "Suttesvaññepi pekkhitvā, gaṇhavho atthayuttito.",
  "anya-e0804n:3065_0": "Curapamukhagaṇo me sāsanatthaṃ pavutto,",
  "anya-e0804n:3066_0": "Supacurahitakāmo tampi sikkheyya dhīro;",
  "anya-e0804n:3067_0": "Supacuranayapāṭhe satthuno tañhi sikkhaṃ,",
  "anya-e0804n:3068_0": "Piyusamiva manuññaṃ atthasāraṃ labhetha.",
  "anya-e0804n:3069_0": "Iti navaṅge sāṭṭhakathe piṭakattaye byappathagatīsu viññūnaṃ",
  "anya-e0804n:3070_0": "Kosallatthāya kate saddanītippakaraṇe",
  "anya-e0804n:3071_0": "Curādigaṇaparidīpano aṭṭhārasamo paricchedo.",
  "anya-e0804n:3072_0": "19. Sabbagaṇavinicchaya",
  "anya-e0804n:3073_0": "Ito paraṃ pavakkhāmi, sabbagaṇavinicchayaṃ;",
  "anya-e0804n:3074_0": "Sotūnaṃ paṭubhāvatthaṃ, parame piṭakattaye.",
  "anya-e0804n:3075_0": "Paccayādivibhāgehi, nayehi vividhehi taṃ;",
  "anya-e0804n:3076_0": "Sukhaggāhāya sotūnaṃ, suṇātha mama bhāsato.",
  "anya-e0804n:3077_0": "Tattha paṭhamo bhūvādigaṇo,",
  "anya-e0804n:3077_1": "dutiyo rudhādigaṇo,",
  "anya-e0804n:3077_2": "tatiyo divādigaṇo,",
  "anya-e0804n:3077_3": "catuttho svādiguṇo,",
  "anya-e0804n:3077_4": "pañcamo kiyādigaṇo,",
  "anya-e0804n:3077_5": "chaṭṭho gahādigaṇo,",
  "anya-e0804n:3077_6": "sattamo tanādigaṇo,",
  "anya-e0804n:3077_7": "aṭṭhamo curādigaṇo,",
  "anya-e0804n:3077_8": "imasmiṃ bhagavato pāvacane aṭṭhavidhā dhātugaṇā bhavanti.",
  "anya-e0804n:3077_9": "Etesu vikaraṇapaccayavasena –",
  "anya-e0804n:3078_0": "Bhūvādito akāro ca, sānusāro rudhādito;",
  "anya-e0804n:3079_0": "Akāro cevivaṇṇo ca, ekārokārameva ca.",
  "anya-e0804n:3080_0": "Yapaccayo divādimhā, ṇu ṇā uṇā suvādito;",
  "anya-e0804n:3081_0": "Kyādito pana nāyeva, ppaṇhā pana gahādito.",
  "anya-e0804n:3082_0": "Oyirā tu tanādimhā, ṇe ṇayā ca curādito;",
  "anya-e0804n:3083_0": "Aggahitaggahaṇena, paccayā dasa pañca ca.",
  "anya-e0804n:3084_0": "Hiyyattanī sattamī ca, vattamānā ca pañcamī;",
  "anya-e0804n:3085_0": "Catassetā pavuccanti, sabbadhātukanāmikā.",
  "anya-e0804n:3086_0": "Etesu visayesveva, akāro suddhakattari;",
  "anya-e0804n:3087_0": "Aññatra kha cha sādīhi, sahāpi cupalabbhati.",
  "anya-e0804n:3088_0": "“Bhavati hoti sambhoti, jeti jayati kīyati;",
  "anya-e0804n:3089_0": "Ḍeti yāti iti eti, avati koti saṅkati.",
  "anya-e0804n:3090_0": "Bhikkhati pivati pāti, vadeti vadati” iti;",
  "anya-e0804n:3091_0": "Bhūvādidhāturūpāni, bhavantīti pakāsaye.",
  "anya-e0804n:3092_0": "Rūpaṃ “rundhati rundhīti, rundheti puna rundhiti;",
  "anya-e0804n:3093_0": "Sumbhoti”ccādīrūpāni, rudhādīnti dīpaye.",
  "anya-e0804n:3094_0": "“Dibbati sibbati ceva, yujjati vijjati tathā;",
  "anya-e0804n:3095_0": "Ghāyati hāyati”ccādi, rūpamāhu divādinaṃ.",
  "anya-e0804n:3096_0": "“Suṇoti ca suṇāti ca, vuṇoti ca vuṇāti ca;",
  "anya-e0804n:3097_0": "Pāpuṇāti hinotī”ti, ādirūpaṃ suvādinaṃ.",
  "anya-e0804n:3098_0": "“Kināti ca jināti ca, dhunāti ca munāti ca;",
  "anya-e0804n:3099_0": "Asnāti”ccādirūpañca, kyādīnanti vibhāvaye.",
  "anya-e0804n:3100_0": "“Gheppati paṭiggaṇhāti, saṇhañca saṇhakoti ca;",
  "anya-e0804n:3101_0": "Kaṇhaṃ taṇhā ca tiṇhuṇha”-miccādi ca gahādinaṃ.",
  "anya-e0804n:3102_0": "“Tanoti ca karoti ca, kayirati sanoti ca;",
  "anya-e0804n:3103_0": "Sakkota’ppoti pappoti”-ccādirūpaṃ tanādinaṃ.",
  "anya-e0804n:3104_0": "“Coreti corayante ca, cinteti cintayanti ca;",
  "anya-e0804n:3105_0": "Manteti”ccādikañcāpi, rūpamāhu curādinaṃ.",
  "anya-e0804n:3106_0": "Vikaraṇavasenevaṃ, rūpabhedo pakāsito;",
  "anya-e0804n:3107_0": "Dhātūnaṃ dhātubhedādi-kusalassa matānugo.",
  "anya-e0804n:3108_0": "Kiriyāya dhāraṇato, dhātavo ekadhā matā;",
  "anya-e0804n:3109_0": "Dvidhāpi ca pavuccanti, sakammākammato pana.",
  "anya-e0804n:3110_0": "Tattha sakammakā nāma, gamibhakkhādayā siyuṃ;",
  "anya-e0804n:3111_0": "Ṭhāsādayo akammā ca, upasaggaṃ vinā vade;",
  "anya-e0804n:3112_0": "Sakammakakammabhūto, divu iccādayo puna;",
  "anya-e0804n:3113_0": "Gahetvāna tidhā honti, evañcāpi vibhāvaye.",
  "anya-e0804n:3114_0": "Sakammake dvidhā bhitvā, ekakammadvikammato;",
  "anya-e0804n:3115_0": "Akammakehi saddhiṃ te, tividhāpi bhavanti hi.",
  "anya-e0804n:3116_0": "Akammakā rutāyeva, ekakammā gamādayo;",
  "anya-e0804n:3117_0": "Honti dvikammakā nāma, duhikaravahādayo.",
  "anya-e0804n:3118_0": "Sakammākammakattamhi, dhātūnamupasaggato;",
  "anya-e0804n:3119_0": "Niyamo natthi so tasmā, na mayā ettha vuccati.",
  "anya-e0804n:3120_0": "Ekaṭṭhānā gamiccādī, dviṭṭhānā bhūpacādayo;",
  "anya-e0804n:3121_0": "Tiṭṭhānā svādayo evaṃ, ṭhānatopi tidhā matā.",
  "anya-e0804n:3122_0": "Gupādayo niyogena, ākhyātatte savuddhikā;",
  "anya-e0804n:3123_0": "Vaca turādayo na hi, vuddhikā kāritaṃ vinā;",
  "anya-e0804n:3124_0": "Khi ji iccādayo dhātū, savuddhāvuddhikā matā;",
  "anya-e0804n:3125_0": "Iti vuddhivasenāpi, tividho dhātusaṅgaho.",
  "anya-e0804n:3126_0": "Aluttavikaraṇā ca, luttavikaraṇā tathā;",
  "anya-e0804n:3127_0": "Luttāluttavikaraṇā, evampi tividhā siyuṃ.",
  "anya-e0804n:3128_0": "Tatrāluttavikaraṇā, gami rudhi divādayo;",
  "anya-e0804n:3129_0": "Pā bhādayo jiniccādī, kamato itare siyuṃ.",
  "anya-e0804n:3130_0": "Suddhassarā ekassarā, tathānekassarāti ca;",
  "anya-e0804n:3131_0": "Tidhā bhavanti yuyātā-pābhālādī karādayo.",
  "anya-e0804n:3132_0": "Catudhādinayo cāpi, labbhamānavasena ca;",
  "anya-e0804n:3133_0": "Gahetabbo nayaññūhi, yathāvuttānusārato.",
  "anya-e0804n:3134_0": "Puna suddhassarā dhātū, ekassarā ca sattadhā;",
  "anya-e0804n:3135_0": "Āivaṇṇauvaṇṇanta-eontavasā matā.",
  "anya-e0804n:3136_0": "Avaṇṇivaṇṇuvaṇṇante-kārantānaṃ vasena ve;",
  "anya-e0804n:3137_0": "Anekassaradhātū ca, sattadhāva pakittitā.",
  "anya-e0804n:3138_0": "Evaṃ pannarasadhāpi, dhātūnamidha saṅgaho;",
  "anya-e0804n:3139_0": "Tappabhedaṃ pakāseyyuṃ, iuiccādinā vidū.",
  "anya-e0804n:3140_0": "Tatra “igatiyaṃ,",
  "anya-e0804n:3140_1": "i ajjhayane,",
  "anya-e0804n:3140_2": "u sadde” iccete suddhassarā dhātavo.",
  "anya-e0804n:3140_3": "Yā rā lā iccādayo ekassarā ākārantā.",
  "anya-e0804n:3140_4": "Khijiniiccādayo ekassarā ikārantā.",
  "anya-e0804n:3140_5": "Pīiccādayo ekassarā īkārantā.",
  "anya-e0804n:3140_6": "Khu du ku iccādayo ekassarā ukārantā,",
  "anya-e0804n:3140_7": "bhū hū iccādayo ekassarā ūkārantā.",
  "anya-e0804n:3140_8": "Khe je se iccādayo ekassarā ekārantā.",
  "anya-e0804n:3140_9": "So iccādayo ekassarā okārantā.",
  "anya-e0804n:3141_0": "Kara paca saṅgāma iccādayo anekassarā akārantā,",
  "anya-e0804n:3141_1": "omāiccādayo anekassarā ākārantā,",
  "anya-e0804n:3141_2": "saki iccādayo anekassarā ikārantā.",
  "anya-e0804n:3141_3": "Cakkhī iccādayo anekassarā īkārantā.",
  "anya-e0804n:3141_4": "Andhuiccādayo anekassarā ukārantā.",
  "anya-e0804n:3141_5": "Kakkhū iccādayo anekassarā ūkārantā.",
  "anya-e0804n:3141_6": "Gile mile iccādayo anekassarā ekārantāti evaṃ pannarasavidhena dhātusaṅgaho.",
  "anya-e0804n:3142_0": "Atha tettiṃsavidhenapi dhātusaṅgaho bhavati. Kathaṃ?",
  "anya-e0804n:3143_0": "Dhātū suddhassarā ceva, puna cekassarāpi ca;",
  "anya-e0804n:3144_0": "Kakārantā khakārantā, gantā ghantā ca dhātavo.",
  "anya-e0804n:3145_0": "Cakārantā chakārantā, jantā jhantā ca ñantakā;",
  "anya-e0804n:3146_0": "Ṭakārantā ṭhakārantā, ḍantā ḍhantā ca ṇantakā.",
  "anya-e0804n:3147_0": "Tantā ceva tathā thantā, dantā dhantā ca nantakā;",
  "anya-e0804n:3148_0": "Pantā phantā bakārantā, bhantā mantā ca yantakā.",
  "anya-e0804n:3149_0": "Rantā lantā vakārantā, santā hantā ca ḷantakā;",
  "anya-e0804n:3150_0": "Iti tettiṃsadhā ñeyyo, dhātūnamidha saṅgaho.",
  "anya-e0804n:3151_0": "Mate satthussa ḍhaṇaḷā, padādimhi na dissare;",
  "anya-e0804n:3152_0": "Tenekassaradhātūsu, ḍhaṇaḷā na kathīyare.",
  "anya-e0804n:3153_0": "Ikārantatikāranta-vasena tu yathārahaṃ;",
  "anya-e0804n:3154_0": "Nāmaṃ sambhoti dhātūnaṃ, itippaccayayogato.",
  "anya-e0804n:3155_0": "Pacibhikkhichidikhādi, karoti bhavati gami;",
  "anya-e0804n:3156_0": "Gatigacchatihotīti, ādivohāramuddhare.",
  "anya-e0804n:3157_0": "Evaṃ tettiṃsabhedehi gahitesu nikhilesu dhātūsu –",
  "anya-e0804n:3158_0": "Sahahiṃsaīhavasā, sīhasaddagatiṃ vade;",
  "anya-e0804n:3159_0": "Sahanato hananato, sīhoti hi garū vaduṃ.",
  "anya-e0804n:3160_0": "Tathā hi sīho vātātapādiparissayampi sahati,",
  "anya-e0804n:3160_1": "“kiṃ me bahūhi ghāṭitehī”ti attano gocaratthāya khuddake pāṇe agaṇhanto,",
  "anya-e0804n:3160_2": "“māhaṃ khuddake pāṇe visamagate saṅghātaṃ āpādesī”ti anuddayavasena sahitabbe khuddakasattepi sahati.",
  "anya-e0804n:3160_3": "Hiṃsitabbe pana kāyūpapanne sūkaramahiṃsādayo satte hiṃsati,",
  "anya-e0804n:3160_4": "tasmāpi “sīho”ti vuccati.",
  "anya-e0804n:3160_5": "Yathā pana kantanaṭṭhena ādiantavipallāsato takkaṃ vuccati,",
  "anya-e0804n:3160_6": "evaṃ hiṃsanaṭṭhenapi sīhoti veditabbo.",
  "anya-e0804n:3160_7": "Atha vā sabbiriyāpathesu daḷhavīriyattā suṭṭhu īhatīti sīho.",
  "anya-e0804n:3160_8": "Vuttañhi –",
  "anya-e0804n:3161_0": "“Yathā sīho migarājā, nisajjaṭṭhānacaṅkame;",
  "anya-e0804n:3162_0": "Alīnavīriyo hoti, paggahitamano sadā”ti.",
  "anya-e0804n:3163_0": "Aparo nayo –",
  "anya-e0804n:3164_0": "Sahanā ca hiṃsanā ca, tathā sīghajavattato;",
  "anya-e0804n:3165_0": "Sīho iccapi bhāseyya, sakyasīhassa sāsane.",
  "anya-e0804n:3166_0": "Vuttañhi suttanipātaṭṭhakathāyaṃ “saharā ca hananā ca sīghajavattā ca sīho”ti.",
  "anya-e0804n:3167_0": "Idāni tadatthuddhāro vuccate,",
  "anya-e0804n:3167_1": "sīhasaddo “sīho bhikkhave migarājā”tiādīsu migarāje āgato.",
  "anya-e0804n:3167_2": "“Atha kho sīho senāpati yena bhagavā tenupasaṅkamī”tiādīsu paññattiyaṃ.",
  "anya-e0804n:3167_3": "“Sīhoti kho bhikkhave tathāgatassetaṃ adhivacanaṃ arahato sammāsambuddhassā”tiādīsu tathāgate.",
  "anya-e0804n:3167_4": "Tattha tathāgate sadisakappanāya āgato.",
  "anya-e0804n:3168_0": "Etthetaṃ vuccati –",
  "anya-e0804n:3169_0": "Sīhe paññattiyañcāpi, buddhe appaṭipuggale;",
  "anya-e0804n:3170_0": "Imesu tīsu atthesu, sīhasaddo pavattati.",
  "anya-e0804n:3171_0": "Rūpiruppatidhātūhi, rūpasaddagatiṃ vade;",
  "anya-e0804n:3172_0": "“Rūpayati ruppatī”ti, vatvā nibbacanadvayaṃ.",
  "anya-e0804n:3173_0": "Vuttañhetaṃ garūhi “rūpayatīti rūpaṃ,",
  "anya-e0804n:3173_1": "vaṇṇavikāraṃ āpajjamānaṃ hadayaṅgatabhāvaṃ pakāsetīti attho”ti.",
  "anya-e0804n:3173_2": "Vuttampi cetaṃ “rūpanti kenaṭṭhena rūpaṃ?",
  "anya-e0804n:3173_3": "Ruppanaṭṭhenā”ti.",
  "anya-e0804n:3173_4": "Bhagavatā panetaṃ vuttaṃ “kiñca bhikkhave rūpaṃ vadetha,",
  "anya-e0804n:3173_5": "ruppatīti kho bhikkhave tasmā rūpanti vuccati.",
  "anya-e0804n:3173_6": "Kena ruppati,",
  "anya-e0804n:3173_7": "sītenapi ruppatī”ti vitthāro.",
  "anya-e0804n:3173_8": "Atthuddhāro panassa heṭṭhā vuttova.",
  "anya-e0804n:3174_0": "Pasavatemanatthena, dhātunā udinā pana;",
  "anya-e0804n:3175_0": "Samuddasaddanipphattiṃ, vadeyya matimā naro.",
  "anya-e0804n:3176_0": "Ettha hi samuddoti aṭṭhahi acchariyabbhutadhammehi samannāgatattā samuddati attasannissitānaṃ macchamakarādīnaṃ",
  "anya-e0804n:3176_1": "pītisomanassaṃ pasavati janetīti samuddo.",
  "anya-e0804n:3176_2": "Ayamasmākaṃ khanti.",
  "anya-e0804n:3176_3": "Aṭṭhakathācariyā pana “samuddanaṭṭhena samuddo,",
  "anya-e0804n:3176_4": "kiledanaṭṭhena tenamanaṭṭhenāti vuttaṃ hotī”ti vadanti.",
  "anya-e0804n:3176_5": "Milindapañhe pana āyasmā nāgaseno “bhante nāgasena samuddo samuddoti vuccati,",
  "anya-e0804n:3176_6": "kena kāraṇena āpaṃ udakaṃ samuddoti vuccatī”ti milindena raññā puṭṭho āha “yattakaṃ mahārāja udakaṃ,",
  "anya-e0804n:3176_7": "tattakaṃ loṇaṃ,",
  "anya-e0804n:3176_8": "yattakaṃ loṇaṃ,",
  "anya-e0804n:3176_9": "tattakaṃ udakaṃ,",
  "anya-e0804n:3176_10": "udakasamattā samuddoti vuccatī”ti.",
  "anya-e0804n:3176_11": "Tadā raññā milindena “kallosi bhante nāgasenā”ti vuttaṃ.",
  "anya-e0804n:3176_12": "Ettha hi samaṃ udakena loṇaṃ etthāti samuddoti nibbacanaṃ veditabbaṃ “nīloda”ntiādīsu viya.",
  "anya-e0804n:3176_13": "Tattha bhadantanāgasenamatañca amhākaṃ matañca pakatisamuddaṃ sandhāya vuttattā na virujjhati,",
  "anya-e0804n:3176_14": "aṭṭhakathācariyānaṃ matampi “taṇhāsamuddo”ti ca “samuddopeso”ti ca āgatāni samuddasarikkhakāni ca taṇhācakkhusotādīni",
  "anya-e0804n:3176_15": "sandhāya vuttattā na virujjhatīti daṭṭhabbaṃ.",
  "anya-e0804n:3177_0": "Khādadhātuvasā cāpi, khanudhātuvasena vā;",
  "anya-e0804n:3178_0": "Khanito vāpi dhātumhā, dhāto khaṃpubbatopi vā;",
  "anya-e0804n:3179_0": "Khandhasaddassa nipphattiṃ, saddakkhandhavidū vade.",
  "anya-e0804n:3180_0": "Tattha “saṃkhittena pañcupādānakkhandhāpi dukkhā”ti vacanato sayampi dukkhadhammoyeva samāno jātijarābyādhimaraṇadukkhādīhi",
  "anya-e0804n:3180_1": "anekehi dukkhehi khajjati khādiyatīti khandho,",
  "anya-e0804n:3180_2": "teheva dukkhehi khaññati avadāriyatītipi khandho,",
  "anya-e0804n:3180_3": "khaniyati parikhaññatītipi khandho,",
  "anya-e0804n:3180_4": "attena vā attaniyena vā tucchattā khaṃ suññākāraṃ dhāretītipi khandho,",
  "anya-e0804n:3180_5": "rūpakkhandhādi.",
  "anya-e0804n:3180_6": "Atthuddhārato pana –",
  "anya-e0804n:3181_0": "Khandhasaddo rāsiguṇa-paṇṇattīsu ca rūḷhiyaṃ;",
  "anya-e0804n:3182_0": "Koṭṭhāse ceva aṃse ca, vattatīti vibhāvaye.",
  "anya-e0804n:3183_0": "Vuttañhetaṃ sammohavinodaniyaṃ vibhaṅgaṭṭhakathāyaṃ –",
  "anya-e0804n:3183_1": "khandhasaddo sambahulesu ṭhānesu nipatati rāsimhi guṇe paṇṇattiyaṃ rūḷhiyanti.",
  "anya-e0804n:3183_2": "“Seyyathāpi bhikkhave mahāsamudde na sukaraṃ udakassa pamāṇaṃ gahetuṃ “ettakāni udakāḷhakānī’ti vā ‘ettakāni",
  "anya-e0804n:3183_3": "udakāḷhakasatānī’ti vā ‘ettakāni udakāḷhakasahassānī’ti vā ‘ettakāni udakāḷhakasatasahassānī’ti vā,",
  "anya-e0804n:3183_4": "atha kho asaṅkhyeyyo appameyyo mahāudakakkhandhotveva saṅkhaṃ gacchatī”tiādīsu hi rāsito khandho nāma.",
  "anya-e0804n:3183_5": "Na hi parittakaṃ udakaṃ udakakkhandhoti vuccati,",
  "anya-e0804n:3183_6": "bahukameva vuccati,",
  "anya-e0804n:3183_7": "tathā na parittakaṃ rajo rajakkhandho,",
  "anya-e0804n:3183_8": "na appamattakā gāvo gavakkhandho,",
  "anya-e0804n:3183_9": "na appamattakaṃ balaṃ balakkhandho,",
  "anya-e0804n:3183_10": "na appamattakaṃ puññaṃ puññakkhandhoti vuccati.",
  "anya-e0804n:3183_11": "Bahukameva hi rajo rajakkhandho,",
  "anya-e0804n:3183_12": "bahukā ca gavādayo gavakkhandho,",
  "anya-e0804n:3183_13": "balakkhandho,",
  "anya-e0804n:3183_14": "puññakkhandhoti vuccanti.",
  "anya-e0804n:3183_15": "“Sīlakkhandho samādhikkhandho”tiādīsu pana guṇato khandho nāma.",
  "anya-e0804n:3183_16": "“Addasā khā bhagavā mahantaṃ dārukkhandhaṃ gaṅgāya nadiyā sotena vuyhamāna”nti ettha paṇṇattito khandho nāma.",
  "anya-e0804n:3183_17": "“Yaṃ cittaṃ mano mānasaṃ…pe…",
  "anya-e0804n:3183_18": "viññāṇaṃ viññāṇakkhandho”tiādīsu rūḷhīto khandho nāma.",
  "anya-e0804n:3183_19": "Svāyamidha rāsito adhippeto.",
  "anya-e0804n:3183_20": "Ayañhi khandhaṭṭho nāma piṇḍaṭṭho pūgaṭṭho ghaṭaṭṭho rāsaṭṭho,",
  "anya-e0804n:3183_21": "tasmā rāsilakkhaṇā khandhāti veditabbā.",
  "anya-e0804n:3183_22": "Koṭṭhāsaṭṭhātipi vattuṃ vaṭṭati.",
  "anya-e0804n:3183_23": "Lokasmiñhi iṇaṃ gahetvā codiyamānā “dvīhi khandhehi dassāma,",
  "anya-e0804n:3183_24": "tīhi khandhehi dassāmā”ti vadanti.",
  "anya-e0804n:3183_25": "Iti koṭṭhāsalakkhaṇā khandhātipi vattuṃ vaṭṭati.",
  "anya-e0804n:3183_26": "Evamettha “rūpakkhandhoti rūparāsi rūpakoṭṭhāso,",
  "anya-e0804n:3183_27": "vedanākkhandhoti vedanārāsi vedanākoṭṭhāso”ti iminā nayena attho veditabbo.",
  "anya-e0804n:3183_28": "“Khandhe bhāraṃ.",
  "anya-e0804n:3183_29": "Khandhato otāreti,",
  "anya-e0804n:3183_30": "mahāhanusabhakkhandho”tiādīsu pana aṃso “khandho”ti vuccati.",
  "anya-e0804n:3184_0": "Āpubbayatato cāpi, āyūpapadato puna;",
  "anya-e0804n:3185_0": "Tanuto tanito vāpi, āyatanaravo gato.",
  "anya-e0804n:3186_0": "Vuttampi cetaṃ –",
  "anya-e0804n:3186_1": "āyatanato,",
  "anya-e0804n:3186_2": "āyānaṃ vā tananato,",
  "anya-e0804n:3186_3": "āyatassa ca nayanato āyatananti veditabbaṃ.",
  "anya-e0804n:3186_4": "Cakkhu rūpādīsu hi taṃtaṃdvārārammaṇā cittacetasikā dhammā sena sena anubhavanādikiccena āyatanti uṭṭhahanti ghaṭanti vāyamantīti vā vuttaṃ hoti.",
  "anya-e0804n:3186_5": "Te ca pana āyabhūte dhamme etāni tananti vitthārentīti vuttaṃ hoti.",
  "anya-e0804n:3186_6": "Idañca anamatagge saṃsāre pavattaṃ atīva āyataṃ saṃsāradukkhaṃ yāva na nivattati,",
  "anya-e0804n:3186_7": "tāva nayanti,",
  "anya-e0804n:3186_8": "pavattayantīti vuttaṃ hoti.",
  "anya-e0804n:3186_9": "Iti sabbepime dhammā āyatanato,",
  "anya-e0804n:3186_10": "āyānaṃ vā tananato,",
  "anya-e0804n:3186_11": "āyatassa ca nayanato āyatananti vuccanti.",
  "anya-e0804n:3187_0": "Apica nivāsaṭṭhānaṭṭhena ākaraṭṭhena samosaraṇaṭṭhānaṭṭhena sañjātidesaṭṭhena kāraṇaṭṭhena āyatanaṃ veditabbaṃ.",
  "anya-e0804n:3187_1": "Tathā hi “loke issarāyatanaṃ vāsudevāyatana”ntiādīsu nivāsaṭṭhānaṃ āyatananti vuccati.",
  "anya-e0804n:3187_2": "“Suvaṇṇāyatanaṃ rajatāyatana”ntiādīsu ākaro,",
  "anya-e0804n:3187_3": "sāsane pana “manorame āyatane,",
  "anya-e0804n:3187_4": "sevanti naṃ vihaṅgamā”tiādīsu samosaraṇaṭṭhānaṃ.",
  "anya-e0804n:3187_5": "“Dakkhiṇāpatho gunnaṃ āyatana”ntiādīsu sañjātideso.",
  "anya-e0804n:3187_6": "“Tatra tatreva sakkhibhabbataṃ pāpuṇāti sati satiāyatane”tiādīsu kāraṇaṃ.",
  "anya-e0804n:3188_0": "Cakkhuādīsu cāpi cittacetasikā dhammā nivasanti tadāyattavuttitāyāti cakkhādayo ca nesaṃ nivāsaṭṭhānaṃ.",
  "anya-e0804n:3188_1": "Cakkhādīsu te ākiṇṇā tannissitattā tadārammaṇattā cāti cakkhādayo ca nesaṃ ākaro.",
  "anya-e0804n:3188_2": "Cakkhādayo ca nesaṃ samosaraṇaṭṭhānaṃ tattha tattha dvārārammaṇavasena samosaraṇato.",
  "anya-e0804n:3188_3": "Cakkhādayo ca nesaṃ sañjātideso tannissayārammaṇabhāvena tattheva uppattito,",
  "anya-e0804n:3188_4": "cakkhādayo ca nesaṃ kāraṇaṃ tesaṃ abhāve abhāvato.",
  "anya-e0804n:3188_5": "Iti nivāsaṭṭhānaṭṭhena ākaraṭṭhena samosaraṇaṭṭhānaṭṭhena sañjātidesaṭṭhena kāraṇaṭṭhenāti imehi kāraṇehi ete dhammā āyatananti vuccanti,",
  "anya-e0804n:3188_6": "tasmā yathāvuttenatthena cakkhu ca taṃ āyatanañcāti cakkhāyatanaṃ…pe…",
  "anya-e0804n:3188_7": "dhammā ca te āyatanañcāti dhammāyatananti evaṃ tāvettha atthato viññātabbo vinicchayoti. Iccevaṃ –",
  "anya-e0804n:3189_0": "Nivāso ākaro ceva, jātideso ca kāraṇaṃ;",
  "anya-e0804n:3190_0": "Samosaraṇaṭṭhānañca, vuccatā’yatanaṃ iti;",
  "anya-e0804n:3191_0": "Vidividehi dhātūhi, akārapubbakehi vā;",
  "anya-e0804n:3192_0": "Antavirahitasaddū-papadena junāpi vā.",
  "anya-e0804n:3193_0": "Avijjāsaddanipphatti, dīpetabbā sudhīmatā.",
  "anya-e0804n:3194_0": "Ettha pūretuṃ ayuttaṭṭhena kāyaduccaritādi avindiyaṃ nāma,",
  "anya-e0804n:3194_1": "aladdhabbanti attho,",
  "anya-e0804n:3194_2": "taṃ avindiyaṃ vindatīti avijjā,",
  "anya-e0804n:3194_3": "tabbiparītato kāyasucaritādi vindiyaṃ nāma,",
  "anya-e0804n:3194_4": "taṃ vindiyaṃ na vindatīti avijjā.",
  "anya-e0804n:3194_5": "Khandhānaṃ rāsaṭṭhaṃ,",
  "anya-e0804n:3194_6": "āyatanānaṃ āyatanaṭṭhaṃ,",
  "anya-e0804n:3194_7": "dhātūnaṃ suññaṭṭhaṃ,",
  "anya-e0804n:3194_8": "saccānaṃ tathaṭṭhaṃ,",
  "anya-e0804n:3194_9": "indriyānaṃ adhipatiyaṭṭhaṃ aviditaṃ karotīti avijjā.",
  "anya-e0804n:3194_10": "Dukkhādīnaṃ pīḷanādivasena vuttaṃ catubbidhaṃ atthaṃ aviditaṃ karotīti avijjā,",
  "anya-e0804n:3194_11": "antavirahite saṃsāre sabbabhavayonigativiññāṇaṭṭhitisattāvāsesu satte javāpetīti avijjā,",
  "anya-e0804n:3194_12": "paramatthato avijjamānesu itthipurisādīsu javati,",
  "anya-e0804n:3194_13": "vijjamānesupi khandhādīsu na javatīti avijjā.",
  "anya-e0804n:3195_0": "Yaṃ pana aṭṭhakathāyaṃ “apica cakkhuviññāṇādīnaṃ vatthārammaṇapaṭiccasamuppādapaṭiccasamuppannā naṃ dhammānaṃ chādanatopi avijjā”ti vuttaṃ,",
  "anya-e0804n:3195_1": "etaṃ na saddatthato vuttaṃ,",
  "anya-e0804n:3195_2": "atha kho avijjāya chādanakiccattā vuttaṃ.",
  "anya-e0804n:3195_3": "Tathā hi abhidhammaṭīkāyaṃ idaṃ vuttaṃ –",
  "anya-e0804n:3196_0": "“Byañjanatthaṃ dassetvā sabhāvatthaṃ dassetuṃ ‘apicā’tiādimāha,",
  "anya-e0804n:3196_1": "cakkhuviññāṇādīnaṃ vatthārammaṇāni ‘idaṃ vattu,",
  "anya-e0804n:3196_2": "idamārammaṇa’nti avijjāya ñātuṃ na sakkāti avijjā tappaṭicchādikā vuttā,",
  "anya-e0804n:3196_3": "vatthārammaṇasabhāvacchādanato eva avijjādīnaṃ paṭiccasamuppādabhāvassa,",
  "anya-e0804n:3196_4": "jarāmaraṇādīnaṃ paṭiccasamuppannabhāvassa ca chādanato paṭiccasamuppādapaṭiccasamuppannachādanaṃ veditabbanti.",
  "anya-e0804n:3196_5": "Tattha duggatigāmikammassa visesappaccayattā avijjā ‘avindiyaṃ vindatī’ti vuttā,",
  "anya-e0804n:3196_6": "tathā visesapaccayo vindanīyassa na hotīti ‘vindiyaṃ na vindatī’ti ca,",
  "anya-e0804n:3196_7": "attanissitānaṃ cakkhuviññāṇādīnaṃ pavattāpanaṃ uppādanaṃ āyatanaṃ,",
  "anya-e0804n:3196_8": "sammohabhāveneva anabhisamayabhūtattā ‘aviditaṃ aññātaṃ karoti,",
  "anya-e0804n:3196_9": "antavirahite javāpetī’ti vaṇṇāgamavipariyāyavikāravināsadhātuatthavisesayogehi pañcavidhassa niruttilakkhaṇassa",
  "anya-e0804n:3196_10": "vasena tīsupi padesu akāravikārajakāre gahetvā aññesaṃ vaṇṇānaṃ lopaṃ katvā jakārassa ca dutiyassa āgamaṃ",
  "anya-e0804n:3196_11": "katvā avijjāti vuttā”ti.",
  "anya-e0804n:3197_0": "Arahadhātuto ñeyyā, arahaṃsaddasaṇṭhiti;",
  "anya-e0804n:3198_0": "Arārūpapadahana-dhātuto vāthavā pana.",
  "anya-e0804n:3199_0": "Rahato rahito cāpi, akārapubbato idha;",
  "anya-e0804n:3200_0": "Vuccate assa nipphatti, ārakādiravassitā.",
  "anya-e0804n:3201_0": "Tathā hi arahanti aggadakkhiṇeyyattā cīvarādipaccaye arahati pūjāvisesañcāti arahaṃ. Vuttañca –",
  "anya-e0804n:3202_0": "“Pūjāvisesaṃ saha paccayehi,",
  "anya-e0804n:3203_0": "Yasmā ayaṃ arahati lokanātho;",
  "anya-e0804n:3204_0": "Atthānurūpaṃ arahanti loke,",
  "anya-e0804n:3205_0": "Tasmā jino arahati nāmameta”nti.",
  "anya-e0804n:3206_0": "Tathā so kilesārayo maggena hanīti arahaṃ. Vuttañca –",
  "anya-e0804n:3207_0": "“Yasmā rāgādisaṅkhātā, sabbepi arayo hatā;",
  "anya-e0804n:3208_0": "Paññāsatthena nāthena, tasmāpi arahaṃ mato”ti.",
  "anya-e0804n:3209_0": "Yañcetaṃ avijjābhavataṇhāmayanābhiṃ puññādiabhisaṅkhārāraṃ jarāmaraṇanemiṃ āsavasamudayamayena akkhena",
  "anya-e0804n:3209_1": "vijjhitvā vibhavarathe samāyojitaṃ anādikālappavattaṃ saṃsāracakkaṃ,",
  "anya-e0804n:3209_2": "tassa so bodhimaṇḍe vīriyapādehi sīlapathaviyaṃ patiṭṭhāya saddhāhatthena kammakkhayakaraṃ ñāṇaparasuṃ gahetvā sabbe are hanītipi arahaṃ.",
  "anya-e0804n:3209_3": "Vuttañca –",
  "anya-e0804n:3210_0": "“Arā saṃsāracakkassa, hatā ñāṇāsinā yato;",
  "anya-e0804n:3211_0": "Lokanāthena tenesa, arahanti pavuccatī”ti.",
  "anya-e0804n:3212_0": "Tathā attahitaṃ parahitañca paripūretuṃ sammā paṭipajjantehi sādhūhi dūrato rahitabbā pariccajitabbā parihātabbāti rahā,",
  "anya-e0804n:3212_1": "rāgādayo pāpadhammā,",
  "anya-e0804n:3212_2": "na santi etassa rahāti arahaṃ.",
  "anya-e0804n:3212_3": "“Araho”ti vattabbe okārassa sānusāraṃ akārādesaṃ katvā “arahaṃ”nti vuttaṃ. Āha ca –",
  "anya-e0804n:3213_0": "“Pāpadhammā rahā nāma, sādhūhi rahitabbato;",
  "anya-e0804n:3214_0": "Tesaṃ suṭṭhu pahīnattā, bhagavā arahaṃ mato”ti.",
  "anya-e0804n:3215_0": "Atha vā khīṇāsavehi sekkhehi kalyāṇaputhujjanehi ca na rahitabbo na pariccajitabbo,",
  "anya-e0804n:3215_1": "te ca bhagavāti arahaṃ. Āha ca –",
  "anya-e0804n:3216_0": "“Ye ca sacchikatadhammā,",
  "anya-e0804n:3217_0": "Ariyā suddhagocarā;",
  "anya-e0804n:3218_0": "Na tehi rahito hoti,",
  "anya-e0804n:3219_0": "Nātho tenā’rahaṃ mato”ti.",
  "anya-e0804n:3220_0": "Rahoti ca gamanaṃ vuccati, natthi etassa raho gamanaṃ gatīsu paccājātīti arahaṃ. Āha ca –",
  "anya-e0804n:3221_0": "“Raho vā gamanaṃ yassa, saṃsāre natthi sabbaso;",
  "anya-e0804n:3222_0": "Pahīnajātimaraṇo, arahaṃ sugato mato”ti.",
  "anya-e0804n:3223_0": "Pāsaṃsattā vā bhagavā arahaṃ.",
  "anya-e0804n:3223_1": "Akkharacintakā hi pasaṃsāyaṃ arahasadaṃ vaṇṇenti.",
  "anya-e0804n:3223_2": "Pāsaṃsabhāvo ca bhagavato anaññasādhāraṇo yathābhuccaguṇādhigato sadevake loke suppatiṭṭhito.",
  "anya-e0804n:3223_3": "Iti pāsaṃsattāpi bhagavā arahaṃ. Āha ca –",
  "anya-e0804n:3224_0": "“Guṇehi sadiso natthi, yasmā loke sadevake;",
  "anya-e0804n:3225_0": "Tasmā pāsaṃsiyattāpi, arahaṃ dvipaduttamo”ti.",
  "anya-e0804n:3226_0": "Imāni nibbacanāni “araha pūjāyaṃ,",
  "anya-e0804n:3226_1": "hana hiṃsāyaṃ,",
  "anya-e0804n:3226_2": "raha cāge,",
  "anya-e0804n:3226_3": "rahi gatiya”nti imesaṃ dhātūnaṃ vasena idha vuttāni kilesehi ārakattā “araha”nti ca pāpakaraṇe rahābhāvā",
  "anya-e0804n:3226_4": "“araha”nti ca asappurisānaṃ ārakā dūreti “araha”nti ca sappurisānaṃ ārakā āsanneti “araha”nti ca.",
  "anya-e0804n:3226_5": "Nibbacanāni pana dhātusaddanissitāni na hontīti idha na gahitāni.",
  "anya-e0804n:3226_6": "Pasaṃsā pana atthato pūjā evāti “araha pūjāya”nti dhātussa attho bhavituṃ yuttoti idha amhehi gahitā,",
  "anya-e0804n:3226_7": "aṭṭhakathācariyehi tu arahasaddassa labbhamānavasena sabbepi atthā gahitā dhātunissitā ca adhātunissitā ca. Kathaṃ? –",
  "anya-e0804n:3227_0": "Ārakattā hatattā ca, kilesārīna so muni;",
  "anya-e0804n:3228_0": "Hatasaṃsāracakkāro, paccayādīna cāraho;",
  "anya-e0804n:3229_0": "Na raho karoti pāpāni, arahaṃ tena vuccatīti.",
  "anya-e0804n:3230_0": "Ṭīkācariyehipi tatheva gahitā. Kathaṃ? –",
  "anya-e0804n:3231_0": "Ārakā mandabuddhīnaṃ, ārakā ca vijānataṃ;",
  "anya-e0804n:3232_0": "Rahānaṃ suppahīnattā, vidūnamaraheyyato;",
  "anya-e0804n:3233_0": "Bhavesu ca rahābhāvā, pāsaṃsā arahaṃ jinoti.",
  "anya-e0804n:3234_0": "Yathā pana arahaṃsaddassa, evaṃ arahāsaddassāpi nibbacanāni veditabbāni.",
  "anya-e0804n:3235_0": "Supubbagamito ceva, supubbagaditopi ca;",
  "anya-e0804n:3236_0": "Dhīro sugatasaddassa, nipphattiṃ samudīraye.",
  "anya-e0804n:3237_0": "Ettha hi sugatoti sobhanaṃ gataṃ etassāti sugato,",
  "anya-e0804n:3237_1": "sundaraṃ ṭhānaṃ gatoti sugato,",
  "anya-e0804n:3237_2": "sammā gatoti sugato,",
  "anya-e0804n:3237_3": "sammā ca gadatīti sugatoti dhātunissitaṃ atthaṃ gahetvā saddanipphatti kātabbā.",
  "anya-e0804n:3237_4": "Vuttañhi aṭṭhakathāsu –",
  "anya-e0804n:3238_0": "“Sobhanagamanattā,",
  "anya-e0804n:3238_1": "sundaraṃ ṭhānaṃ gatattā,",
  "anya-e0804n:3238_2": "sammā gatattā,",
  "anya-e0804n:3238_3": "sammā ca gadattā sugato.",
  "anya-e0804n:3238_4": "Gamanampi hi gatanti vuccati,",
  "anya-e0804n:3238_5": "tañca bhagavato sobhanaṃ parisuddhamanavajjaṃ.",
  "anya-e0804n:3238_6": "Kiṃ pana tanti?",
  "anya-e0804n:3238_7": "Ariyamaggo,",
  "anya-e0804n:3238_8": "tenesa gamanena khemaṃ disaṃ asajjamāno gatoti sobhanagamanattā sugato”tiādi.",
  "anya-e0804n:3239_0": "Bhagasaddūpapadato, vanuto vamutopi ca;",
  "anya-e0804n:3240_0": "Bhagavāsaddanipphattiṃ, pavade aññathāpi vā.",
  "anya-e0804n:3241_0": "Atrimāni nibbacanāni –",
  "anya-e0804n:3241_1": "bhagasaṅkhātā lokiyalokuttarasampattiyo vani bhaji sevīti bhagavā.",
  "anya-e0804n:3241_2": "Somanassakumārattabhāvādīsu carimattabhāve ca bhagasaṅkhātaṃ siriṃ issariyaṃ yasañca vami uggiri kheḷapiṇḍaṃ viya anapekkho chaḍḍayīti bhagavā.",
  "anya-e0804n:3241_3": "Atha vā nakkhattehi samaṃ pavattattā bhagasaṅkhāte sineruyugandharauttarakuruhimavantādibhājanaloke vami,",
  "anya-e0804n:3241_4": "tannivāsitattāvāsasamatikkamanato tappaṭibaddhachandarāgappahānena pajahīti bhagavāti.",
  "anya-e0804n:3242_0": "Paradhātuvasā vāpi, parūpapadatopi vā;",
  "anya-e0804n:3243_0": "Muto tathā majato ca, mayato munato mito.",
  "anya-e0804n:3244_0": "Puna mitoti etehi, dhātūhi khalu sattahi;",
  "anya-e0804n:3245_0": "Vade paramasaddassa, nipphattiṃ jinasāsane.",
  "anya-e0804n:3246_0": "Uttamavācīparama-saddena saha aṭṭhahi;",
  "anya-e0804n:3247_0": "Padehi pāramīsaddaṃ, vade taddhitapaccayiṃ.",
  "anya-e0804n:3248_0": "Pārasaddūpapadato, majatopi mutotha vā;",
  "anya-e0804n:3249_0": "Mayato vā munato vā, mito vā punapi mito.",
  "anya-e0804n:3250_0": "Etehi chahi dhātūhi, mahāpurisavācakaṃ;",
  "anya-e0804n:3251_0": "Pāramīsaddamīrenti, tato pāramitāravaṃ.",
  "anya-e0804n:3252_0": "Ettha tāva uttamatthavācakaparamasaddavasena pāramīnibbacanaṃ kathessāma.",
  "anya-e0804n:3252_1": "Tato paradhātuvasena,",
  "anya-e0804n:3252_2": "tato parasaddūpapadamudhātādivasena tato pārasaddūpapadamajadhātādivasena.",
  "anya-e0804n:3253_0": "Dānasīlādiguṇavisesayogena sattuttamatāya paramā.",
  "anya-e0804n:3253_1": "Mahābodhisattā bodhisattā,",
  "anya-e0804n:3253_2": "tesaṃ bhāvo,",
  "anya-e0804n:3253_3": "kammaṃ vā pāramī,",
  "anya-e0804n:3253_4": "dānādikriyā.",
  "anya-e0804n:3253_5": "Atha vā parati pāleti pūreti cāti paramo,",
  "anya-e0804n:3253_6": "dānādīnaṃ guṇānaṃ pālako pūrako ca bodhisatto,",
  "anya-e0804n:3253_7": "paramassa ayaṃ,",
  "anya-e0804n:3253_8": "paramassa vā bhāvo,",
  "anya-e0804n:3253_9": "kammaṃ vā pāramī,",
  "anya-e0804n:3253_10": "dānādikriyā.",
  "anya-e0804n:3253_11": "Atha vā paraṃ sattaṃ attani mavati bandhati guṇavisesayogenāti paramo,",
  "anya-e0804n:3253_12": "paraṃ vā adhikataraṃ majjati sujjhati kilesamalatoti paramo,",
  "anya-e0804n:3253_13": "paraṃ vā seṭṭhaṃ nibbānaṃ mayati gacchatīti paramo,",
  "anya-e0804n:3253_14": "paraṃ vā lokaṃ pamāṇabhūtena ñāṇavisesena idhalokaṃ viya munāti paricchindatīti paramo,",
  "anya-e0804n:3253_15": "paraṃ vā ativiya sīlādiguṇagaṇaṃ attano santāne minoti pakkhipatīti paramo,",
  "anya-e0804n:3253_16": "paraṃ vā attabhūtato dhammakāyato aññaṃ paṭipakkhaṃ vā tadanatthakaraṃ kilesacoragaṇaṃ mināti hiṃsatīti paramo,",
  "anya-e0804n:3253_17": "mahāsatto,",
  "anya-e0804n:3253_18": "paramassa ayaṃ,",
  "anya-e0804n:3253_19": "paramassa vā bhāvo,",
  "anya-e0804n:3253_20": "kammaṃ vā pāramī,",
  "anya-e0804n:3253_21": "dānādikriyā.",
  "anya-e0804n:3254_0": "Aparo nayo –",
  "anya-e0804n:3254_1": "pāre nibbāne majjati sujjhati,",
  "anya-e0804n:3254_2": "satte ca majjeti sodhetīti pāramī,",
  "anya-e0804n:3254_3": "mahāpuriso,",
  "anya-e0804n:3254_4": "tassa bhāvo,",
  "anya-e0804n:3254_5": "kammaṃ vā pāramitā.",
  "anya-e0804n:3254_6": "Pāre nibbāne satte mavati bandhati yojeīti pāramī,",
  "anya-e0804n:3254_7": "pāraṃ vā nibbānaṃ mayati gacchati,",
  "anya-e0804n:3254_8": "satte ca māyeti gametīti pāramī,",
  "anya-e0804n:3254_9": "munāti vā pāraṃ nibbānaṃ yāthāvato,",
  "anya-e0804n:3254_10": "tattha vā satte minoti pakkhipatīti pāramī,",
  "anya-e0804n:3254_11": "kilesāriṃ vā sattānaṃ pāre nibbāne mināti hiṃsatīti pāramī,",
  "anya-e0804n:3254_12": "mahāpuriso,",
  "anya-e0804n:3254_13": "tassa bhāvo,",
  "anya-e0804n:3254_14": "kammaṃ vā pāramitā,",
  "anya-e0804n:3254_15": "dānādikriyāva.",
  "anya-e0804n:3254_16": "Iminā nayena pāramīnaṃ saddattho veditabbo.",
  "anya-e0804n:3255_0": "Karadhātuvasā vāpi, kiradhātuvasena vā;",
  "anya-e0804n:3256_0": "Kaṃsaddūpapadarudhi-dhātuto vāpi dīpaye;",
  "anya-e0804n:3257_0": "Karuṇāsaddanipphattiṃ, mahākaruṇasāsane.",
  "anya-e0804n:3258_0": "Tattha karuṇāti paradukkhe sati sādhūnaṃ hadayakampanaṃ karotīti karuṇā.",
  "anya-e0804n:3258_1": "Kirati paradukkaṃ vikkhipatīti karuṇā.",
  "anya-e0804n:3258_2": "Kaṃ vuccati sukhaṃ,",
  "anya-e0804n:3258_3": "taṃ rundhati vibādhati kāruṇikaṃ na sukhāpetītipi karuṇā.",
  "anya-e0804n:3259_0": "Vidividhavidadhātu-vasena paridīpaye;",
  "anya-e0804n:3260_0": "Vijjāsaddassa nipphattiṃ, saddanipphattikovido.",
  "anya-e0804n:3261_0": "Tattha vijjāti vindiyaṃ kāyasucaritādiṃ vindati yāthāvato upalabhatīti vijjā.",
  "anya-e0804n:3261_1": "Tamokhandhādipadālanaṭṭhena vā attano paṭipakkhaṃ vijjhatīti vijjā.",
  "anya-e0804n:3261_2": "Tato eva attano visayaṃ viditaṃ karotītipi vijjā.",
  "anya-e0804n:3262_0": "Medhadhātuvasā ceva, medhādhātūhi ca dvidhā;",
  "anya-e0804n:3263_0": "Medhāsaddassa nipphattiṃ, medhāvī samudīraye.",
  "anya-e0804n:3264_0": "Tattha medhāti sammohaṃ medhati hiṃsatīti medhā.",
  "anya-e0804n:3264_1": "Pāpake vā akusale dhamme medhati hiṃsatītipi medhā. Atha vā –",
  "anya-e0804n:3265_0": "“Paññā hi seṭṭhā kusalā vadanti,",
  "anya-e0804n:3266_0": "Nakkhattarājāriva tārakānaṃ;",
  "anya-e0804n:3267_0": "Sīlaṃ siriñcāpi satañca dhammo,",
  "anya-e0804n:3268_0": "Anvāyikā paññavato bhavantī”ti",
  "anya-e0804n:3269_0": "Vacanato pana medhati sīlena siriyā satañca dhammehi saha gacchati,",
  "anya-e0804n:3269_1": "na ekikā hutvā tiṭṭhatītipi medhā.",
  "anya-e0804n:3269_2": "Aparo nayo –",
  "anya-e0804n:3269_3": "sukhumampi atthaṃ dhammañca khippameva meti ca dhāreti cāti medhā,",
  "anya-e0804n:3269_4": "ettha metīti gaṇhātīti attho.",
  "anya-e0804n:3269_5": "Tathā hi aṭṭhasāliniyaṃ vuttaṃ “asani viya siluccaye kilese medhati hiṃsatīti medhā,",
  "anya-e0804n:3269_6": "khippaṃ gahaṇadhāraṇaṭṭhena vā medhā”ti.",
  "anya-e0804n:3270_0": "Ranjadhātuvasā ceva, rāpubbatiratopi ca;",
  "anya-e0804n:3271_0": "Rattisaddassa nipphattiṃ, saddatthaññū vibhāvaye.",
  "anya-e0804n:3272_0": "Ranjanti sattā etthāti ratti,",
  "anya-e0804n:3272_1": "rā saddo tiyyati chijjati etthāti ratti,",
  "anya-e0804n:3272_2": "sattānaṃ saddassa vūpasamakāloti attho.",
  "anya-e0804n:3273_0": "Mā māne iti soanta, kammanīti cubhohi tu;",
  "anya-e0804n:3274_0": "Dhātūhi māsasaddassa, nipphattiṃ samudīraye.",
  "anya-e0804n:3275_0": "Tathā hi sattānaṃ āyuṃ mānanto viya siyati antaṃ karotīti māso,",
  "anya-e0804n:3275_1": "cittamāsādayo dvādasa māsā.",
  "anya-e0804n:3275_2": "Seyyathidaṃ?",
  "anya-e0804n:3275_3": "Citto visākho jeṭṭho āsāḷho sāvaṇo bhaddo assayujo kattiko māgasiro phusso māgho phagguṇoti.",
  "anya-e0804n:3275_4": "Tatra citto māso “rammako”ti vuccati.",
  "anya-e0804n:3275_5": "“Yathāpi rammake māse,",
  "anya-e0804n:3275_6": "bahū pupphanti vārijā”ti pāḷi dissati.",
  "anya-e0804n:3275_7": "Bhaddo pana “poṭṭhapādo”ti vuccati.",
  "anya-e0804n:3276_0": "Atha vā māsoti aparaṇṇavisesassapi suvaṇṇamāsassapi nāmaṃ.",
  "anya-e0804n:3276_1": "Tattha aparaṇṇaviseso yathāparimite kāle asiyati bhakkhiyatīti māso,",
  "anya-e0804n:3276_2": "itaro pana “mama ida”nti masiyati āmasiyati gaṇhiyatīti māsoti vuccati.",
  "anya-e0804n:3277_0": "Saṃpubbavadacarehi, saṃvacchararavassa tu;",
  "anya-e0804n:3278_0": "Nipphattiṃ samudīreyya, sakyasīhassa sāsane.",
  "anya-e0804n:3279_0": "Tathā hi taṃ taṃ sattaṃ dhammappavattiñca saṅgamma vadanto viya carati pavattatīti saṃvaccharo.",
  "anya-e0804n:3280_0": "Bhidibhikkhidhātuvasā, atha vā bhayavācakaṃ;",
  "anya-e0804n:3281_0": "Bhīsaddaṃ purimaṃ katvā, ikkhadhātuvasena ca;",
  "anya-e0804n:3282_0": "Bhikkhusaddassa nipphattiṃ, kathayeyya vicakkhaṇo.",
  "anya-e0804n:3283_0": "Tathā hi kilese bhindatīti bhikkhu.",
  "anya-e0804n:3283_1": "Chinnabhinnapaṭadharotipi bhikkhu.",
  "anya-e0804n:3283_2": "Bhikkhanasīlotipi bhikkhu.",
  "anya-e0804n:3283_3": "Saṃsāre bhayaṃ ikkhati,",
  "anya-e0804n:3283_4": "ikkhanasīloti vā bhikkhu.",
  "anya-e0804n:3284_0": "Sadabhidīhi dhātūhi, sabbhisaddagatiṃ vade;",
  "anya-e0804n:3285_0": "Sappurise ca nibbāne, esa saddo pavattati.",
  "anya-e0804n:3286_0": "Atrimāni nibbacanāni –",
  "anya-e0804n:3286_1": "sīdanasabhāve kilese bhindatīti sabbhi,",
  "anya-e0804n:3286_2": "sappuriso,",
  "anya-e0804n:3286_3": "yo “ariyo”tipi “paṇḍito”tipi vuccati.",
  "anya-e0804n:3286_4": "Apica sīdanasabhāvā kilesā bhijjanti etthāti sabbhi, nibbānaṃ,",
  "anya-e0804n:3286_5": "yaṃ “rāgakkhayo”tiādināmaṃ labhati.",
  "anya-e0804n:3286_6": "Tathā hi saṃyuttaṭṭhakathāyaṃ vuttaṃ “yasmā nibbānaṃ āgamma sīdanasabhāvā kilesā bhijjanti,",
  "anya-e0804n:3286_7": "tasmā taṃ sabbhīti vuccatī”ti.",
  "anya-e0804n:3287_0": "Etthetaṃ vadāma –",
  "anya-e0804n:3288_0": "“Yasmā nibbānamāgama, saṃsīdanasabhāvino;",
  "anya-e0804n:3289_0": "Klesā bhijjanti taṃ tasmā, sabbhīti amataṃ’bravu”nti.",
  "anya-e0804n:3290_0": "Brūdhātusadadhātūhi, bhisisaddassa sambhavaṃ;",
  "anya-e0804n:3291_0": "Guṇehi brūhitā dhīrā, porāṇācariyā’bravuṃ.",
  "anya-e0804n:3292_0": "Tathā hi bravantā ettha sīdantīti bhisīti bhisisaddassa sambhavaṃ porāṇā kathayiṃsu.",
  "anya-e0804n:3293_0": "Sukhadhātuvasā cāpi, supubbakhādatopi vā;",
  "anya-e0804n:3294_0": "Supubbakhanuto vāpi, sukhasaddagatiṃ vade.",
  "anya-e0804n:3295_0": "Sukhanti hi sukhayatīti sukhaṃ.",
  "anya-e0804n:3295_1": "Yassuppajjati,",
  "anya-e0804n:3295_2": "taṃ sukhitaṃ karotīti attho.",
  "anya-e0804n:3295_3": "Suṭṭhu dukkhaṃ khādatītipi sukhaṃ.",
  "anya-e0804n:3295_4": "Suṭṭu dukkhaṃ khanatītipi sukhaṃ.",
  "anya-e0804n:3296_0": "Dukkhadhātuvasā cāpi, dupubbakhādatopi vā;",
  "anya-e0804n:3297_0": "Dupubbakhanuto vāpi, dukkhasaddagatiṃ vade.",
  "anya-e0804n:3298_0": "Dukkhanti hi dukkhayatīti dukkhaṃ.",
  "anya-e0804n:3298_1": "Yassuppajjati,",
  "anya-e0804n:3298_2": "taṃ dukkhitaṃ karotīti attho.",
  "anya-e0804n:3298_3": "Duṭṭhu sukhaṃ khādatītipi dukkhaṃ.",
  "anya-e0804n:3298_4": "Duṭṭhu sukhaṃ khanatītipi dukkhaṃ.",
  "anya-e0804n:3298_5": "Atha vā dvidhā sukhaṃ khanatītipi dukkhaṃ.",
  "anya-e0804n:3299_0": "Gandhadhātuvasā cāpi, gamudhātuvasena vā;",
  "anya-e0804n:3300_0": "Gamudhādhātuto vāpi, gandhasaddagatiṃ vade.",
  "anya-e0804n:3301_0": "Tathā hi gandhayatīti gandho,",
  "anya-e0804n:3301_1": "attano vatthuṃ sūcayati “idaṃ sugandhaṃ,",
  "anya-e0804n:3301_2": "idaṃ duggandha”nti pakāseti,",
  "anya-e0804n:3301_3": "paṭicchannaṃ,",
  "anya-e0804n:3301_4": "vā pupphaphalādiṃ “idamettha atthī”ti pesuññaṃ karonto viya ahosīti attho.",
  "anya-e0804n:3301_5": "Atha vā gandhayati chindati manāpagandho sugandhabhāvena duggandhaṃ,",
  "anya-e0804n:3301_6": "amanāpagandho ca duggandhabhāvena sugandhanti gandho.",
  "anya-e0804n:3301_7": "Ettha pana gandhasaddassa chedanavācakatte –",
  "anya-e0804n:3302_0": "“Atijātaṃ anujātaṃ, puttamicchanti paṇḍitā;",
  "anya-e0804n:3303_0": "Avajātaṃ na icchanti, yo hoti kulagandhano”ti",
  "anya-e0804n:3304_0": "Ayaṃ pāḷi nidassanaṃ.",
  "anya-e0804n:3304_1": "Vāyunā vā nīyamāno gacchatīti gandho.",
  "anya-e0804n:3304_2": "Kaccāyanasmiñhi “khādāmagamānaṃ khandhandhagandhā”ti khādaamagamiiccetesaṃ dhātūnaṃ yathākkamaṃ khandha andhagandhādesā vuttā.",
  "anya-e0804n:3304_3": "Atha vā gacchanto dhariyate soti gandho.",
  "anya-e0804n:3304_4": "Vuttañhetaṃ bhadantena buddhadattācariyena veyyākaraṇena niruttinayadassinā “dhariyatīti gacchanto,",
  "anya-e0804n:3304_5": "gandho sūcanatopi vā”ti.",
  "anya-e0804n:3305_0": "Rasadhātuvasā ceva, ramāsadhātutopi ca;",
  "anya-e0804n:3306_0": "Rasasaddassa nipphattiṃ, āhu dhammarasaññuno.",
  "anya-e0804n:3307_0": "Rasoti hi rasanti taṃ assādentīti raso,",
  "anya-e0804n:3307_1": "ramantā taṃ asantītipi raso.",
  "anya-e0804n:3307_2": "Vuttampi cetaṃ “ramamānā na’santīti rasoti paridīpito”ti.",
  "anya-e0804n:3307_3": "Tatrāyamattho –",
  "anya-e0804n:3307_4": "devamanussādayo sattā yasmā ramamānā naṃ dhammajātaṃ asanti bhakkhanti,",
  "anya-e0804n:3307_5": "tasmā taṃ dhammajātaṃ raso nāmāti niruttaññūhi paridīpitoti.",
  "anya-e0804n:3307_6": "Padacchedo pana evaṃ veditabbo –",
  "anya-e0804n:3308_0": "Naṃ asanti na santīti, padacchedo siyā tahiṃ;",
  "anya-e0804n:3309_0": "Kammakārakabhāvena, attho hi tattha icchito.",
  "anya-e0804n:3310_0": "Iti vuttānusārena, avuttesu padesupi;",
  "anya-e0804n:3311_0": "Yathārahaṃ nayaññūhi, nayo neyyo susobhano.",
  "anya-e0804n:3312_0": "Dhātucintāya ye muttā, anipphannāti te matā;",
  "anya-e0804n:3313_0": "Te cāpi bahavo santi, pītalohitakādayo;",
  "anya-e0804n:3314_0": "Nipphanne api dhātūhi, sadde dhagāitiādayo;",
  "anya-e0804n:3315_0": "Anipphannaṃva pekkhanti, gavādividhibhedato.",
  "anya-e0804n:3316_0": "Tathā hi “gacchatīti go”, iti vuttapadaṃ puna;",
  "anya-e0804n:3317_0": "Anipphannaṃ karitvāna, “gāvo” iccādikaṃbravuṃ.",
  "anya-e0804n:3318_0": "Ekantena anipphannā, saddā viḍūḍabhādayo;",
  "anya-e0804n:3319_0": "Dhāturūpakasaddā ca, “pabbatāyati”ādayo.",
  "anya-e0804n:3320_0": "Seyyathidaṃ?",
  "anya-e0804n:3320_1": "“Viḍūḍabho, tisso, yevāpano, pītaṃ,",
  "anya-e0804n:3320_2": "lohitaṃ” iccevamādīni nāmikapadāni anipphannāni bhavanti. “Nīlaṃ, pītaṃ,",
  "anya-e0804n:3320_3": "yevāpanako” iccādīni pana nīlavaṇṇe pītavaṇṇe.",
  "anya-e0804n:3320_4": "Ke re ge saddeti dhātuvasena āgatattā nīlatīti nīlaṃ,",
  "anya-e0804n:3320_5": "pītatīti pītaṃ,",
  "anya-e0804n:3320_6": "ye vā pana itivacanena bhagavatā kiyate kathiyateti yevāpanakoti nibbacanamarahantīti nipphannānīti vattabbāni.",
  "anya-e0804n:3320_7": "Keci panettha vadeyyuṃ “nanu nīlati pītatītiādīni kriyāpadāni tepiṭake buddhavacane na dissantī”ti?",
  "anya-e0804n:3320_8": "Kiñcāpi na dissanti,",
  "anya-e0804n:3320_9": "tathāpi etarahi avijjamānā purāṇabhāsā esāti gahetabbāni.",
  "anya-e0804n:3320_10": "Yathā hi “nāthatīti nātho”ti ettha kiñcāpi “nāthatī”ti kriyāpadaṃ buddhavacane na dissati,",
  "anya-e0804n:3320_11": "tathāpi nātha yācanopatāpissariyāsīsanesūti dhātuno diṭṭhattā aṭṭhakathācariyā gaṇhiṃsuyeva,",
  "anya-e0804n:3320_12": "evaṃ sampadamidaṃ daṭṭhabbaṃ.",
  "anya-e0804n:3320_13": "Na hi kriyāpadaparihīno dhātu vucceyya.",
  "anya-e0804n:3321_0": "Kiñca bhiyyo –",
  "anya-e0804n:3321_1": "yathā “yāva byāti nimīsati,",
  "anya-e0804n:3321_2": "tatrāpi rasatibbayo”ti jātakapāḷiyaṃ imasmiṃ buddhuppāde devamanussānaṃ vohārapathe asañcarantaṃ purāṇabhāsābhūtaṃ “byātī”ti kriyāpadampi dissati,",
  "anya-e0804n:3321_3": "tathā “nīlati,",
  "anya-e0804n:3321_4": "pītatī”tiādīhipi purāṇabhāsābhūtehi kriyāpadehi bhavitabbaṃ.",
  "anya-e0804n:3321_5": "Tattha yāva byātīti yāva ummīsati.",
  "anya-e0804n:3321_6": "Ayañhi tasmiṃ kāle vohāro,",
  "anya-e0804n:3321_7": "yasmiṃ kāle bodhisatto cūḷabodhi nāma paribbājako ahosi.",
  "anya-e0804n:3321_8": "Yathā pana viḍūḍabhasaddādayo dhātuvasena anipphannā nāma vuccanti,",
  "anya-e0804n:3321_9": "tathā “pabbatāyati,",
  "anya-e0804n:3321_10": "samuddāyati,",
  "anya-e0804n:3321_11": "cicciṭāyati,",
  "anya-e0804n:3321_12": "dhūmāyati,",
  "anya-e0804n:3321_13": "duddubhāyati,",
  "anya-e0804n:3321_14": "mettāyati,",
  "anya-e0804n:3321_15": "karuṇāyati,",
  "anya-e0804n:3321_16": "mamāyati” iccevamādayo ca “chattīyati,",
  "anya-e0804n:3321_17": "vatthīyati,",
  "anya-e0804n:3321_18": "parikkhārīyati,",
  "anya-e0804n:3321_19": "dhanīyati,",
  "anya-e0804n:3321_20": "paṭīyati” iccevamādayo ca “atihatthayati,",
  "anya-e0804n:3321_21": "upavīṇayati,",
  "anya-e0804n:3321_22": "daḷhayati,",
  "anya-e0804n:3321_23": "pamāṇayati,",
  "anya-e0804n:3321_24": "kusalayati,",
  "anya-e0804n:3321_25": "visuddhayati” iccevamādayo ca dhātuvasena anipphannāyeva nāma vuccanti.",
  "anya-e0804n:3322_0": "Tattha “pabbatāyatī”tiādīsu saṅgho pabbatamiva attānamācarati pabbatāyati,",
  "anya-e0804n:3322_1": "evaṃ samuddāyati.",
  "anya-e0804n:3322_2": "Saddo cicciṭamiva attānamācarati cicciṭāyati.",
  "anya-e0804n:3322_3": "Vatthu dhūmamiva attānamācarati dhūmāyati.",
  "anya-e0804n:3322_4": "Saddo duddubhaiti ācarati duddubhāyati,",
  "anya-e0804n:3322_5": "bhikkhu mettāyati,",
  "anya-e0804n:3322_6": "tathā karuṇāyati.",
  "anya-e0804n:3322_7": "“Mama ida”nti gaṇhati mamāyati.",
  "anya-e0804n:3322_8": "Achattaṃ chattamiva ācarati chattīyati.",
  "anya-e0804n:3322_9": "Aputtaṃ puttamiva ācarati puttīyati,",
  "anya-e0804n:3322_10": "sissaṃ ācariyo,",
  "anya-e0804n:3322_11": "attano pattamicchati pattīyati.",
  "anya-e0804n:3322_12": "Evaṃ vatthīyati,",
  "anya-e0804n:3322_13": "parikkhārīyati,",
  "anya-e0804n:3322_14": "cīvarīyati,",
  "anya-e0804n:3322_15": "dhanīyati, paṭīyati.",
  "anya-e0804n:3322_16": "Hatthinā atikkamati atihatthayati.",
  "anya-e0804n:3322_17": "Vīṇāya upagāyati upavīṇayati.",
  "anya-e0804n:3322_18": "Daḷhaṃ karoti vīriyaṃ daḷhayati.",
  "anya-e0804n:3322_19": "Pamāṇaṃ karoti pamāṇayati.",
  "anya-e0804n:3322_20": "Kusalaṃ pucchati kusalayati.",
  "anya-e0804n:3322_21": "Visuddhā hoti ratti visuddhāyati.",
  "anya-e0804n:3323_0": "Tatrāyaṃ padamālā –",
  "anya-e0804n:3323_1": "“pabbatāyati,",
  "anya-e0804n:3323_2": "pabbatāyanti.",
  "anya-e0804n:3323_3": "Pabbatāyasi,",
  "anya-e0804n:3323_4": "pabbatāyatha.",
  "anya-e0804n:3323_5": "Pabbatāyāmi,",
  "anya-e0804n:3323_6": "pabbatāyāmā”ti iminā nayena aṭṭhannaṃ vibhattīnaṃ vasena sesaṃ sabbaṃ yojetabbaṃ,",
  "anya-e0804n:3323_7": "evaṃ “samuddāyati,",
  "anya-e0804n:3323_8": "chattīyatī”tiādīsu.",
  "anya-e0804n:3323_9": "Tatra kāritavasenapi “pabbatāyantaṃ payojayati pabbatāyati,",
  "anya-e0804n:3323_10": "puttiyantaṃ payojayati puttīyati” iccādi padasiddhi bhavati.",
  "anya-e0804n:3323_11": "Ayaṃ pana padamālā –",
  "anya-e0804n:3323_12": "pabbatāyati,",
  "anya-e0804n:3323_13": "pabbatāyanti.",
  "anya-e0804n:3323_14": "Pabbatāyasi.",
  "anya-e0804n:3323_15": "Sesaṃ yojetabbaṃ.",
  "anya-e0804n:3323_16": "Iccevaṃ dhātuvasena nipphannānipphannapadāni vibhāvitāni.",
  "anya-e0804n:3324_0": "Idāni dhātugaṇalakkhaṇaṃ,",
  "anya-e0804n:3324_1": "adhātulakkhaṇaṃ,",
  "anya-e0804n:3324_2": "kāritapaccayayogaṃ,",
  "anya-e0804n:3324_3": "sakāritekakammadvikammatikammapadaṃ,",
  "anya-e0804n:3324_4": "ūhanīyarūpagaṇaṃ,",
  "anya-e0804n:3324_5": "dhātūnaṃ ekagaṇikadvigaṇikategaṇikapadaṃ,",
  "anya-e0804n:3324_6": "suddhakattuhetukattupadarūpaṃ,",
  "anya-e0804n:3324_7": "kammabhāvapadarūpaṃ,",
  "anya-e0804n:3324_8": "ekakāritadvikāritapadaṃ,",
  "anya-e0804n:3324_9": "akāritadvikammakapadañca sabbametaṃ yathārahaṃ kathayāma.",
  "anya-e0804n:3325_0": "Tatra sabbadhātukanissite suddhakattuppayoge suddhassaradhātuto vā ekassarato vā anekassarato vā apaccayassa",
  "anya-e0804n:3325_1": "parabhāvo bhūvādigaṇalakkhaṇaṃ sāmaññalakkhaṇavasena,",
  "anya-e0804n:3325_2": "visesalakkhaṇavasena pana ākhyātatte ikārantānekassaradhātuto saha apaccayena niccaṃ niggahītāgamanañca",
  "anya-e0804n:3325_3": "nāmikatte niggahītāgamanamattañca bhūvādigaṇalakkhaṇaṃ.",
  "anya-e0804n:3325_4": "Ākyātatte kattari dhātūhi apaccayena saddhiṃniyatavasena niggahītāgamanaṃ rudhādigaṇalakkhaṇaṃ sāmaññalakkhaṇavasena,",
  "anya-e0804n:3325_5": "visesalakkhaṇavasena pana ākhyātatte kattari dhātūhi ivaṇṇekārokārapaccayehi saddhiṃ niyatavasena niggahītāgamanañca",
  "anya-e0804n:3325_6": "nāmakatte aniyatavasena niggahītāgamanamattañca rudhādigaṇalakkhaṇaṃ.",
  "anya-e0804n:3325_7": "Kattari dhātūhi ādesalābhālābhino yapaccayassa parabhāvo divādigaṇalakkhaṇaṃ.",
  "anya-e0804n:3325_8": "Kattari dhātūhi yathārahaṃ ṇu ṇā uṇāpaccayānaṃ parabhāvo svādigaṇalakkhaṇaṃ.",
  "anya-e0804n:3325_9": "Kattari dhātūhi nāpaccayassa parabhāvo kiyādigaṇalakkhaṇaṃ.",
  "anya-e0804n:3325_10": "Kattari dhātūhi ākhyātatte appakatarappayogavasena nāmikatte pacurappayogavasena ppaṇhāpaccayānaṃ parabhāvo gahādigaṇalakkhaṇaṃ.",
  "anya-e0804n:3325_11": "Kattari dhātūhi yathāsambhavaṃ oyirappaccayānaṃ parabhāvo tanādigaṇalakkhaṇaṃ.",
  "anya-e0804n:3325_12": "Ākhyātatte kattari dhātūhi sabbathā ṇeṇayappaccayānaṃ parabhāvo curādigaṇalakkhaṇaṃ sāmaññalakkhaṇavasena,",
  "anya-e0804n:3325_13": "visesalakkhaṇavasena pana ākhyātatte ikārantadhātuto saha ṇe ṇayapaccayehi niccaṃ niggahītāgamanañca",
  "anya-e0804n:3325_14": "nāmikatte niggahītāgamanamattañca curādigaṇalakkhaṇaṃ.",
  "anya-e0804n:3325_15": "Gaṇasūcakānaṃ paccayānamaparattaṃ adhātulakkhaṇaṃ.",
  "anya-e0804n:3325_16": "Iti dhātugaṇalakkhaṇamadhātulakkhaṇaṃ vibhāvitaṃ.",
  "anya-e0804n:3326_0": "Kāritapaccayassa yoge “ṇe ṇayo ṇāpe ṇāpayo cā”ti ime cattāro kāritapaccayā.",
  "anya-e0804n:3327_0": "Ṇe ṇayāsuṃ uvaṇṇantā,",
  "anya-e0804n:3328_0": "Ādantā pacchimā duve;",
  "anya-e0804n:3329_0": "Sesato caturodve vā,",
  "anya-e0804n:3330_0": "Ṇayoyeva adhātuto.",
  "anya-e0804n:3331_0": "Tatra sāveti, sāvayati. Bhāveti, bhāvayati, obhāseti, obhāsayati. Imāni kārite uvaṇṇantadhāturūpāni.",
  "anya-e0804n:3332_0": "Dāpeti, dāpayati. Hāpeti, hāpayati. Nhāpeti, nhāpayati. Nahāpeti, nahāpayati. Ākārantadhāturūpāni.",
  "anya-e0804n:3333_0": "Soseti, sosayati. Sosāpeti, sosāpayati. Ghosāpeti, ghosāpayati. Akārantadhāturupāni.",
  "anya-e0804n:3334_0": "Maggo saṃsārato lokaṃ ñāpeti, ñāpayati.",
  "anya-e0804n:3334_1": "Idhāturūpāni niggacchāpetīti etesamattho.",
  "anya-e0804n:3334_2": "Imāni hi nipubbāya idhātuyā vasena sambhūtāni hetukatturūpāni.",
  "anya-e0804n:3334_3": "Tathā hi suddhakattubhāvena maggo sayaṃ ñāyati,",
  "anya-e0804n:3334_4": "saṃsārato niggacchatīti ñāyoti vuccati.",
  "anya-e0804n:3335_0": "Pāveti, pāvayati,",
  "anya-e0804n:3335_1": "udhāturūpāni.",
  "anya-e0804n:3335_2": "Vadāpetīti etesamattho.",
  "anya-e0804n:3335_3": "Imāni hi papubbāya udhātuyā vasena sambhūtāni hetukatturūpāni.",
  "anya-e0804n:3335_4": "Tathā hi “yo ātumānaṃ sayameva pāvā”ti suddhakattupadaṃ āhaccabhāsitaṃ dissati.",
  "anya-e0804n:3336_0": "Khepeti,",
  "anya-e0804n:3336_1": "khepayati. Kaṅkheti,",
  "anya-e0804n:3336_2": "kaṅkhayati,",
  "anya-e0804n:3336_3": "kaṅkhāpeti,",
  "anya-e0804n:3336_4": "kaṅkhāpayati.",
  "anya-e0804n:3336_5": "Ācikkhāpeti,",
  "anya-e0804n:3336_6": "ācikkhāpayati.",
  "anya-e0804n:3336_7": "Ivaṇṇantadhāturūpāni.",
  "anya-e0804n:3337_0": "Khiyeti, khiyayati. Milāyeti, milāyayati. Ekārantadhāturūpāni.",
  "anya-e0804n:3338_0": "Siyeti, siyayati. Okārantadhāturūpāni.",
  "anya-e0804n:3339_0": "Pabbatāyāyati,",
  "anya-e0804n:3339_1": "puttiyāyati.",
  "anya-e0804n:3339_2": "Adhātunissitāni rūpāni.",
  "anya-e0804n:3339_3": "Iminā nayena sesāni avuttānipi rūpāni sakkā viññātuṃ viññunā pāḷinayaññunāti vitthāro na dassito.",
  "anya-e0804n:3339_4": "Iti kāritapaccayayogo saṅkhepena vibhāvito.",
  "anya-e0804n:3340_0": "Idāni sakāritekakammādīni brūma –",
  "anya-e0804n:3341_0": "Akammakā ekakammā, dvikammā vāpi honti hi;",
  "anya-e0804n:3342_0": "Kāritapaccaye laddhe, sakammā ca dvikammakā.",
  "anya-e0804n:3343_0": "Sayaṃ sodheti so bhūmiṃ, sodhāpeti paremahiṃ;",
  "anya-e0804n:3344_0": "Naraṃ kammaṃ kārayati, viññeyyaṃ kamato idaṃ.",
  "anya-e0804n:3345_0": "Dvikammikā sambhavanti, tikammā ettha dīpaye;",
  "anya-e0804n:3346_0": "“Issaro sevakaṃ gāmaṃ, ajaṃ nāyeti” iccapi.",
  "anya-e0804n:3347_0": "“Naro narena vā gāmaṃ, ajaṃ nāyeti”iccapi;",
  "anya-e0804n:3348_0": "Kammatthadīpakaṃyeva, karaṇaṃ ettha icchitaṃ.",
  "anya-e0804n:3349_0": "Iti sakāritekakammādīni vibhāvitāni.",
  "anya-e0804n:3350_0": "Idāni ūhanīyarūpagaṇaṃ brūma – hoti, bhoti, sambhoti,",
  "anya-e0804n:3350_1": "idaṃ bhūvādirūpaṃ. Sumbhoti,",
  "anya-e0804n:3350_2": "parisumbhoti,",
  "anya-e0804n:3350_3": "idaṃ rudhādigūpaṃ. Nindati,",
  "anya-e0804n:3350_4": "vinindati, bandhati,",
  "anya-e0804n:3350_5": "idaṃ bhūvādirūpaṃ. Chindati, bhindati, rundhati,",
  "anya-e0804n:3350_6": "idaṃ rudhādirūpaṃ. Deti, neti, vadeti, anveti,",
  "anya-e0804n:3350_7": "idaṃ bhūvādirūpaṃ. Rundheti,",
  "anya-e0804n:3350_8": "paṭirundheti,",
  "anya-e0804n:3350_9": "idaṃ rudhādirūpaṃ. Buddheti,",
  "anya-e0804n:3350_10": "palibuddheti,",
  "anya-e0804n:3350_11": "idaṃ curādirūpaṃ. Jayati, sayati, palāyati, milāyati, gāyati,",
  "anya-e0804n:3350_12": "idaṃ bhūvādirūpaṃ. Hāyati, sāyati, nhāyati,",
  "anya-e0804n:3350_13": "idaṃ divādirūpaṃ.",
  "anya-e0804n:3350_14": "Kathayati,",
  "anya-e0804n:3350_15": "cintayati,",
  "anya-e0804n:3350_16": "bhājayati,",
  "anya-e0804n:3350_17": "idaṃ curādirūpaṃ. Gabbati,",
  "anya-e0804n:3350_18": "pagabbati,",
  "anya-e0804n:3350_19": "idaṃ bhūvādirūpaṃ. Kubbati, krubbati,",
  "anya-e0804n:3350_20": "idaṃ tanādirūpaṃ. Hinoti, cinoti,",
  "anya-e0804n:3350_21": "idaṃ svādirūpaṃ. Tanoti, sanoti, karoti,",
  "anya-e0804n:3350_22": "idaṃ tanādirūpaṃ. Cinteti,",
  "anya-e0804n:3350_23": "cintayati,",
  "anya-e0804n:3350_24": "idaṃ katturūpañceva hetukatturūpañca. Kanteti,",
  "anya-e0804n:3350_25": "kantayati,",
  "anya-e0804n:3350_26": "idaṃ hetukatturūpameva.",
  "anya-e0804n:3350_27": "Bhakkheti,",
  "anya-e0804n:3350_28": "bhakkhayati, vādeti, vādayati,",
  "anya-e0804n:3350_29": "idaṃ suddhakatturūpañceva hetukatturūpañca.",
  "anya-e0804n:3350_30": "Miyyatīti kattupadañceva kammapadañca.",
  "anya-e0804n:3350_31": "Bhāvethāti bahuvacanañceva ekavacanañca.",
  "anya-e0804n:3350_32": "Saṃyamissanti anāgatavacanañceva atītavacanañca.",
  "anya-e0804n:3350_33": "Anusāsatīti ākhyātañceva nāmikañca.",
  "anya-e0804n:3350_34": "Gacchaṃ vidhamaṃ nikkhaṇanti nāmikañceva ākhyātañca.",
  "anya-e0804n:3350_35": "Ettha ākhyātatte gacchanti anāgatavacanaṃ,",
  "anya-e0804n:3350_36": "vidhamanti atītavacanaṃ,",
  "anya-e0804n:3350_37": "nikhaṇanti parikappavacanaṃ,",
  "anya-e0804n:3350_38": "sabbaṃ vā etaṃ padaṃ anāgatādhivacanantipi vattuṃ vaṭṭateva.",
  "anya-e0804n:3350_39": "Iminā nayena aññānipi ūhanīyapadāni nānappakārato yojetabbāni.",
  "anya-e0804n:3350_40": "Imāni padāni dubbiññeyyavisesāni mandabuddhīnaṃ sammohakarāni ācariyapācariye payirupāsitvā vedanīyānīti ūhanīyarūpagaṇo vibhāvito.",
  "anya-e0804n:3351_0": "Idāni ekagaṇikādīni vadāma –",
  "anya-e0804n:3351_1": "dhā dhāraṇe,",
  "anya-e0804n:3351_2": "bhūvādigaṇikavasenāyaṃ ekagaṇikā sakammikā dhātu.",
  "anya-e0804n:3351_3": "Bhagavā sakalalokassa hitaṃ dadhāti vidadhāti,",
  "anya-e0804n:3351_4": "puriso atthaṃ saṃvidheti,",
  "anya-e0804n:3351_5": "nidhiṃ nidheti,",
  "anya-e0804n:3351_6": "imāni suddhakattari bhavanti.",
  "anya-e0804n:3351_7": "“Saṃvidhāpeti,",
  "anya-e0804n:3351_8": "vidhāpetī”ti imāni hetukattari bhavanti.",
  "anya-e0804n:3351_9": "Kamme pana bhāve ca “anuvidhīyatī”tiādīni bhavanti.",
  "anya-e0804n:3351_10": "Tathā hi kamme “nidhi nāma nidhīyatī”ti ca “dhīyati dhapiyatīti dheyya”nti ca rūpāni dissanti.",
  "anya-e0804n:3351_11": "Tattha kamme “kammaṃ sattehi anuvidhiyyati,",
  "anya-e0804n:3351_12": "kammāni sattehi anuvidhiyyanti.",
  "anya-e0804n:3351_13": "Bho kamma tvaṃ sattehi anuvidhiyyasi,",
  "anya-e0804n:3351_14": "ahaṃ kammaṃ sattehi anuvidhiyyāmī”tiādinā yojetabbaṃ.",
  "anya-e0804n:3351_15": "Bhāve pana “satto dukkhaṃ anuvidhiyyati,",
  "anya-e0804n:3351_16": "sattā dukkhaṃ anuvidhiyyanti,",
  "anya-e0804n:3351_17": "to satta tvaṃ dukkhaṃ anuvidhiyyasī”ti yojetabbaṃ.",
  "anya-e0804n:3351_18": "Ayaṃ nayo ativiya sukhumo pāḷinayānukūlo.",
  "anya-e0804n:3352_0": "Nāmikapadatte “dhātū”tiādīni bhavanti.",
  "anya-e0804n:3352_1": "Tattha dhātūti salakkhaṇaṃ dadhāti dhāretīti dhātu.",
  "anya-e0804n:3352_2": "Aṭṭhakathāsu pana “salakkhaṇadhāraṇato dukkhavidhānato dukkhadhānato ca dhātū”ti vuttaṃ.",
  "anya-e0804n:3352_3": "Dhātūti pathavīdhātādidhātuyo.",
  "anya-e0804n:3352_4": "Tattha salakkhaṇadhāraṇatoti yathā titthiyaparikappito pakati attāti evamādiko sabhāvato natthi,",
  "anya-e0804n:3352_5": "na evametā,",
  "anya-e0804n:3352_6": "etā pana salakkhaṇaṃ sabhāvaṃ dhārentīti dhātuyo.",
  "anya-e0804n:3352_7": "Dukkhavidhānatoti dukkhassa vidahanato.",
  "anya-e0804n:3352_8": "Etā hi dhātuyo kāraṇabhāvena vavatthitā hutvā yathā ayalohādidhātuyo ayalohādianekappakāraṃ saṃsāradukkhaṃ vidahanti.",
  "anya-e0804n:3352_9": "Dukkhadhānatoti anappakassa dukkhassa vidhānamattato avasavattanato,",
  "anya-e0804n:3352_10": "taṃ vā dukkhaṃ etāhi kāraṇabhūtāhi sattehi anuvidhīyati,",
  "anya-e0804n:3352_11": "tathāvihitañca taṃ etesveva dhīyati ṭhapiyati,",
  "anya-e0804n:3352_12": "evaṃ dukkhadhānato dhātuyo.",
  "anya-e0804n:3352_13": "Apica nijjīvaṭṭho dhātavoti gahetabbaṃ.",
  "anya-e0804n:3352_14": "Tathā hi bhagavā “cha dhātuyosaṃ bhikkhu puriso”tiādīsu jīvasaññāsamūhanatthaṃ dhātudesanaṃ akāsīti.",
  "anya-e0804n:3352_15": "Yo pana tattha amhehi bhāvaṭṭhāne “satto dukkhaṃ anuvidhiyyatī”ti tipurisamaṇḍito ekavacanabahuvacaniko paṭhamāvibhattippayogo vutto. So –",
  "anya-e0804n:3353_0": "“Dūsito giridattena, hayo sāmassa paṇḍavo;",
  "anya-e0804n:3354_0": "Porāṇaṃ pakatiṃ hitvā, tassevānuvidhiyyatī”ti ca",
  "anya-e0804n:3355_0": "“Mātā hi tava irandhati,",
  "anya-e0804n:3355_1": "vidhurassa hadayaṃ dhaniyyatī”ti ca “te saṃkilesikā dhammā pahīyissantī”ti ca imāsaṃ pāḷīnaṃ vasena sārato paccetabbo.",
  "anya-e0804n:3355_2": "Tattha paṇḍavo nāma asso giridattanāmakassa assagopakassa pakatiṃ anuvidhiyyati anukarotīti attho.",
  "anya-e0804n:3355_3": "Ettha ca yadi kattupadaṃ icchitaṃ siyā,",
  "anya-e0804n:3355_4": "“anuvidadhātī”ti pāḷi vattabbā siyā.",
  "anya-e0804n:3355_5": "Yadi kammapadaṃ icchitaṃ siyā,",
  "anya-e0804n:3355_6": "“paṇḍavenā”ti tatiyantaṃ kattupadaṃ vattabbaṃ siyā,",
  "anya-e0804n:3355_7": "evaṃ avacanena “anuvidhiyyatī”ti idaṃ bhāvapadanti siddhaṃ.",
  "anya-e0804n:3355_8": "Na kenaci ettha vattuṃ sakkā “divādigaṇe kattari vihitayapaccayassa vasena vuttaṃ idaṃ rūpa”nti,",
  "anya-e0804n:3355_9": "dhādhātuyā divādigaṇe appavattanato,",
  "anya-e0804n:3355_10": "ekantabhūvādigaṇikattā ca.",
  "anya-e0804n:3355_11": "Dutiyappayoge pana yadi kattupadaṃ icchitaṃ siyā,",
  "anya-e0804n:3355_12": "“dhanute”ti pāḷi vattabbā siyā.",
  "anya-e0804n:3355_13": "Yadi kammapadaṃ icchitaṃ siyā,",
  "anya-e0804n:3355_14": "“dhātuyā”ti vattabbaṃ siyā.",
  "anya-e0804n:3355_15": "Evaṃ avacanena “dhaniyyatī”ti idampi bhāvapadanti siddhaṃ.",
  "anya-e0804n:3355_16": "Ettha “dhaniyyatīti pattheti,",
  "anya-e0804n:3355_17": "icchatīti attho”ti aṭṭhakathāyaṃ vuttaṃ.",
  "anya-e0804n:3355_18": "“Dhanu yācane”ti dhātu esā ekantena tanādigaṇeyeva vattati.",
  "anya-e0804n:3355_19": "Tatiyappayoge “pahīyissantī”ti yadi bhūvādigaṇe “hā cāge”ti dhātuyā rūpaṃ siyā,",
  "anya-e0804n:3355_20": "kattari “pajahissantī”ti rūpaṃ siyā,",
  "anya-e0804n:3355_21": "“kasmā no pajahissatī”ti ettha viya.",
  "anya-e0804n:3355_22": "Kammapadaṃ pana “pajahiyissantī”ti siyā.",
  "anya-e0804n:3355_23": "Yasmā “pahīyissantī”ti idaṃ divādigaṇe “hā parihāniya”nti dhātuyā rūpattā “pahāyissantī”ti kattupadarūpaṃ siyā “ājañño kurute vegaṃ,",
  "anya-e0804n:3355_24": "hāyanti tattha vaḷavā”ti akammakassa kattupadarūpassa dassanato,",
  "anya-e0804n:3355_25": "tasmā “pahāyissantī”ti avatvā “pahīyissantī”ti vacanena yapaccayo bhāve vattatīti ñāyati.",
  "anya-e0804n:3356_0": "Keci panettha vadeyyuṃ “so pahīyissati.",
  "anya-e0804n:3356_1": "Te saṃkilesikā dhammā pahīyissanti.",
  "anya-e0804n:3356_2": "Rūpaṃ vibhaviyyati.",
  "anya-e0804n:3356_3": "Aggijāhi pubbeva bhūyate’tiādīsu yapaccayo kammeyeva vihito, na bhāve.",
  "anya-e0804n:3356_4": "Kammakattuvasena hi ime payogā daṭṭhabbā,",
  "anya-e0804n:3356_5": "sayameva pīyate pānīyaṃ,",
  "anya-e0804n:3356_6": "sayameva kaṭo kariyateti payogā viyā”ti. Taṃ na,",
  "anya-e0804n:3356_7": "evañhi sati “pajahiyissantī”tiādīni sakammakadhāturūpāni vattabbāni “pīyate kariyate”ti rūpāni viya.",
  "anya-e0804n:3356_8": "Ettha pana bhāvaṭṭhāne kattuno ṭhitabhāvo heṭṭhā nānappakārena dassitoti na vutto.",
  "anya-e0804n:3356_9": "Ye saddasatthe mataṃ gahetvā sāsanikā garū bhāve adabbavuttino bhāvassekattā ekavacanameva,",
  "anya-e0804n:3356_10": "tañca paṭhamapurisasseva “bhūyate devadattena devadattena sampattiṃ anubhavananti attho”ti payogañca tadatthayojanañca vadanti.",
  "anya-e0804n:3356_11": "Tesaṃ taṃ vacanaṃ pāḷiyā,",
  "anya-e0804n:3356_12": "aṭṭhakathādīhi ca na sameti,",
  "anya-e0804n:3356_13": "tasmā yathāvuttoyevattho āyasmantehi dhāretabbo.",
  "anya-e0804n:3357_0": "Jara roge. Jarati,",
  "anya-e0804n:3357_1": "jariyyati.",
  "anya-e0804n:3357_2": "Jaravayohāniyaṃ. Jīrati, jiyyati.",
  "anya-e0804n:3357_3": "Imā dvepi bhūvādi gaṇikavasena ekagaṇikā.",
  "anya-e0804n:3357_4": "Tāsaṃ ayaṃ sādhāraṇarūpavibhāvanā.",
  "anya-e0804n:3357_5": "“Yena ca santappati,",
  "anya-e0804n:3357_6": "yena ca jariyyatī”tiādi.",
  "anya-e0804n:3357_7": "Tattha yena ca jariyyatīti yena tejogatena kupitena ayaṃ kāyo ekāhikādijararogena jariyyati jarati.",
  "anya-e0804n:3357_8": "Atha vā yena ca jariyati yena ayaṃ kāyo jīrati indriyavekalyataṃ balakkhayaṃ palitavalitādiñca pāpuṇāti.",
  "anya-e0804n:3358_0": "Mara pāṇacāge.",
  "anya-e0804n:3358_1": "Bhūvādigaṇikoyaṃ akammako ca.",
  "anya-e0804n:3358_2": "Satto marati, miyyati.",
  "anya-e0804n:3358_3": "Kiñcāpi ayaṃ dhātu “mara pāṇacāge”ti vacanato sakammako viya dissati,",
  "anya-e0804n:3358_4": "tathāpi “putto marati.",
  "anya-e0804n:3358_5": "Kicchaṃ vatāyaṃ loko āpanno jāyati ca jiyyati ca miyyati cā”ti evamādīnaṃ kammarahitappayogānaṃ dassanato akammakoyevāti daṭṭhabbaṃ.",
  "anya-e0804n:3358_6": "Atthayojanānayena pana maratīti pāṇaṃ cajatīti kammaṃ ānetvā kathetuṃ labbhati. “Marati,",
  "anya-e0804n:3358_7": "miyatī”ti imāni suddhakattupadāni,",
  "anya-e0804n:3358_8": "“satto sattaṃ māreti, mārayati, mārāpeti,",
  "anya-e0804n:3358_9": "mārāpayatī”ti imāni kāritapadasaṅkhātāni hetukattupadāni.",
  "anya-e0804n:3358_10": "Ettha ca yo amataṃ sattaṃ maraṇaṃ pāpeti,",
  "anya-e0804n:3358_11": "so vadhako māreti mārayati mārāpeti mārāpayatīti ca vuccati.",
  "anya-e0804n:3358_12": "Satto sattehi māriyati mārāpiyatīti imāni kammapadāni.",
  "anya-e0804n:3358_13": "Bhāvapadamappasiddhaṃ.",
  "anya-e0804n:3358_14": "Evamaññatrāpi pasiddhatā ca appasiddhatā ca upaparikkhitabbā.",
  "anya-e0804n:3359_0": "Khāda bhakkhaṇe.",
  "anya-e0804n:3359_1": "Ayaṃ pana bhūvādigaṇikavasena ekagaṇiko sakammako dhātu. Khādati,",
  "anya-e0804n:3359_2": "saṅkhādati,",
  "anya-e0804n:3359_3": "imāni suddhakattupadāni.",
  "anya-e0804n:3359_4": "Puriso purisena purisaṃ vā pūvaṃ khādeti khādayati khādāpeti khādāpayati,",
  "anya-e0804n:3359_5": "imāni hetukattupadāni.",
  "anya-e0804n:3359_6": "Ettha ca yo akhādantaṃ khādantaṃ vā khādāhīti payojeti,",
  "anya-e0804n:3359_7": "so khādāpako khādeti khādayati khādāpeti khādāpayatīti ca vuccati. Khajjati,",
  "anya-e0804n:3359_8": "saṃkhajjati,",
  "anya-e0804n:3359_9": "saṅkhādiyati.",
  "anya-e0804n:3359_10": "Imāni kammapadāni.",
  "anya-e0804n:3359_11": "Atrapanāyaṃ pāḷi “atītaṃ pāhaṃ addhānaṃ rūpena khajjiṃ,",
  "anya-e0804n:3359_12": "seyyathāpāhaṃ etarahi paccuppannena rūpena khajjāmi.",
  "anya-e0804n:3359_13": "Ahañceva kho pana anāgataṃ rūpaṃ abhinandeyyaṃ,",
  "anya-e0804n:3359_14": "anāgatenapāhaṃ rūpena khajjeyyaṃ,",
  "anya-e0804n:3359_15": "seyyathāpetarahi khajjāmī”ti.",
  "anya-e0804n:3359_16": "Bhāvapadaṃ na labbhati sakammakattā imassa dhātussa.",
  "anya-e0804n:3359_17": "Bhūvādigaṇo.",
  "anya-e0804n:3359_18": "Ayaṃ nāmadhātu ekantarudhādigaṇikoti appasiddho.",
  "anya-e0804n:3360_0": "Divādigaṇe tā pālane.",
  "anya-e0804n:3360_1": "Lokaṃ tāyati santāyati.",
  "anya-e0804n:3360_2": "Imāni sakammakāni suddhakattupadāni.",
  "anya-e0804n:3360_3": "Hetukattupadaṃ pana kammapadañca bhāvapadañca appasiddhāni.",
  "anya-e0804n:3361_0": "Sudha saṃsuddhiyaṃ.",
  "anya-e0804n:3361_1": "Cittaṃ sujjhati visujjhati.",
  "anya-e0804n:3361_2": "Imāni akammakāni suddhakattupadāni. Sodheti,",
  "anya-e0804n:3361_3": "sodhayati,",
  "anya-e0804n:3361_4": "sodhāpeti,",
  "anya-e0804n:3361_5": "sodhāpayati,",
  "anya-e0804n:3361_6": "imāni hetukatturūpāni.",
  "anya-e0804n:3361_7": "Ettha ca yo asuddhaṃ ṭhānaṃ suddhaṃ karoti,",
  "anya-e0804n:3361_8": "so sodhako sodheti,",
  "anya-e0804n:3361_9": "sodhayatīti vuccati,",
  "anya-e0804n:3361_10": "esa nayo aññatrāpi īdisesu ṭhānesu.",
  "anya-e0804n:3361_11": "Yo pana asuddhaṭṭhānaṃ sayaṃ asodhetvā “tvaṃ sodhehī”ti aññaṃ payojeti,",
  "anya-e0804n:3361_12": "so sodhāpako sodhāpeti sodhāpayatīti vuccati.",
  "anya-e0804n:3361_13": "Esa nayo aññatrāpi īdisesu ṭhānesu.",
  "anya-e0804n:3361_14": "Tathā hi “kāreti, kārayati, kārāpeti,",
  "anya-e0804n:3361_15": "kārāpayatī”tiādīsu ayaṃ nayo na labbhati,",
  "anya-e0804n:3361_16": "evaṃ labbhamānanayo ca alabbhamānanayo ca sabbattha upaparikkhitabbo.",
  "anya-e0804n:3361_17": "Imā panettha pāḷiyo –",
  "anya-e0804n:3362_0": "“Paccantadesavisaye, nimantetvā tathāgataṃ;",
  "anya-e0804n:3363_0": "Tassa āgamanaṃ maggaṃ, sodhenti tuṭṭhamānasā”ti ca",
  "anya-e0804n:3364_0": "“Maggaṃ sodhemahaṃ tadā”ti ca.",
  "anya-e0804n:3364_1": "Imā hi pāḷiyo sahatthā sodhanaṃ sandhāya vuttā.",
  "anya-e0804n:3364_2": "“Āyasmā pilindavaccho rājagahe pabbhāraṃ sodhāpeti leṇaṃ kattukāmo”ti pana pāḷi,",
  "anya-e0804n:3364_3": "“kiṃ bhante thero kārāpetī”ti,",
  "anya-e0804n:3364_4": "“pabbhāraṃ mahārāja sodhāpemi leṇaṃ kattakāmo”ti ca pāḷi.",
  "anya-e0804n:3364_5": "Imā parehi sodhāpanaṃ sandhāya vuttā.",
  "anya-e0804n:3364_6": "“Kassa sodhiyati maggo”ti idaṃ kammapadaṃ,",
  "anya-e0804n:3364_7": "bhāvapadaṃ pana appasiddhaṃ.",
  "anya-e0804n:3364_8": "Iminā nayena yāva curādigaṇā yojetabbaṃ.",
  "anya-e0804n:3365_0": "Dvigaṇikatte subha sobhe.",
  "anya-e0804n:3365_1": "Sobhati vatāyaṃ puriso.",
  "anya-e0804n:3365_2": "Subha pahāre.",
  "anya-e0804n:3365_3": "Yo no gāvova sumbhati sumbhoti iccapi dissati.",
  "anya-e0804n:3365_4": "“Sumbhotī”ti ca kaccāyanamate rūpaṃ,",
  "anya-e0804n:3365_5": "imāni kattupadāni.",
  "anya-e0804n:3365_6": "Nagaraṃ sobheti,",
  "anya-e0804n:3365_7": "sobhayati.",
  "anya-e0804n:3365_8": "Puriso purise coraṃ sumbheti,",
  "anya-e0804n:3365_9": "sumbhayati,",
  "anya-e0804n:3365_10": "sumbhāpeti,",
  "anya-e0804n:3365_11": "sumbhāpayati.",
  "anya-e0804n:3365_12": "Imāni hetukattupadāni.",
  "anya-e0804n:3365_13": "Kammabhāvapadāni labbhamānālabbhamānavasena yathāsambhavaṃ yojetabbāni.",
  "anya-e0804n:3365_14": "Bhūvādirudhādigaṇikarūpāni.",
  "anya-e0804n:3366_0": "Paca pāke.",
  "anya-e0804n:3366_1": "Puriso bhattaṃ pacati.",
  "anya-e0804n:3366_2": "Nerayiko niraye paccati.",
  "anya-e0804n:3366_3": "Kammaṃ paccati.",
  "anya-e0804n:3366_4": "Bhattaṃ paccati.",
  "anya-e0804n:3366_5": "Pāramiyo paripaccanti.",
  "anya-e0804n:3366_6": "Phalāni paripaccanti,",
  "anya-e0804n:3366_7": "pakkāni hontīti attho.",
  "anya-e0804n:3366_8": "Garavo pana –",
  "anya-e0804n:3367_0": "Ñāṇayuttavaraṃ tattha, datvā sandhiṃ tihetukaṃ;",
  "anya-e0804n:3368_0": "Pacchā paccati pākānaṃ, pavatte aṭṭhake duveti ca –",
  "anya-e0804n:3369_0": "“Asaṅkhāraṃ sasaṅkhāra-",
  "anya-e0804n:3369_1": "vipākāni na paccatī”ti ca evaṃ pacatipadassa dvigaṇikarūpassa sakammakattaṃ icchanti.",
  "anya-e0804n:3369_2": "Evaṃ pana sāṭṭhakathe tepiṭake buddhavacane kuto labbhā.",
  "anya-e0804n:3369_3": "Tepiṭake hi buddhavacane “kappaṃ nirayamhi paccati.",
  "anya-e0804n:3369_4": "Yāva pāpaṃ na paccati.",
  "anya-e0804n:3369_5": "Nirayamhi apacci so”ti evaṃ akammakattaṃyeva dissati.",
  "anya-e0804n:3369_6": "Ettha vadeyyuṃ “nanu paca pāke’ti ayaṃ dhātu sakammako,",
  "anya-e0804n:3369_7": "tena ‘paccatī’ti padassa divādigaṇikarūpassapi sato sakammakattaṃ yujjati,",
  "anya-e0804n:3369_8": "tasmāyeva ‘paccati pākānaṃ pavatte aṭṭhake duve’tiādīsu vutta”nti.",
  "anya-e0804n:3369_9": "Ettha vuccate –",
  "anya-e0804n:3369_10": "yathā “chidi dvidhākaraṇe,",
  "anya-e0804n:3369_11": "bhidi vidāraṇe”ti dhātūnaṃ rudhādigaṇe pavattānaṃ “rukkhaṃ chindati,",
  "anya-e0804n:3369_12": "bhittiṃ bhindatī”ti rūpapadānaṃ sakammakattepi sati divādigaṇaṃ pattānaṃ tesaṃ dhātūnaṃ “udakaṃ chijjati,",
  "anya-e0804n:3369_13": "ghaṭo bhijjatī”ti rūpapadāni akammakāniyeva bhavanti,",
  "anya-e0804n:3369_14": "yathā bhūvādigaṇe pavattassa pacadhātussa “bhattaṃ pacatī”ti rūpapadassa sakammakattepi sati divādigaṇaṃ pattassa “niraye paccati,",
  "anya-e0804n:3369_15": "kammāni vipaccantī”ti rūpapadāni akammakāniyeva bhavanti.",
  "anya-e0804n:3370_0": "Athāpi vadeyyuṃ “nanu ca bho yathā ‘āsavehi cittāni vimucciṃsū’ti ettha “āsavato cittāni vimucciṃsū’ti",
  "anya-e0804n:3370_1": "ca ‘āsavehi kattubhūtehi cittāni vimucciṃsū’ti ca evaṃ divādigaṇikassa dhātussa ‘vimucciṃsū’ti rūpapadassa",
  "anya-e0804n:3370_2": "akammakattañca sakammakattañca bhavati,",
  "anya-e0804n:3370_3": "tathā ‘niraye paccati,",
  "anya-e0804n:3370_4": "kammāni vipaccantī’ti ca akammakattenapi bhavitabbaṃ.",
  "anya-e0804n:3370_5": "‘Paccati pākānaṃ pavatte aṭṭhake duve,",
  "anya-e0804n:3370_6": "asaṅkhāraṃ sasaṅkhāravipākāni na paccatī’ti sakammakattenapi bhavitabba”nti.",
  "anya-e0804n:3370_7": "Akammakatteneva bhavitabbaṃ,",
  "anya-e0804n:3370_8": "na sakammakattena,",
  "anya-e0804n:3370_9": "“paccati pākāna”ntiādinā vuttappayogānaṃ “āsavehi cittāni vimucciṃsū”ti payogena asamānattā.",
  "anya-e0804n:3370_10": "Tathā hettha “vimucciṃsū”ti padaṃ kammarahitakattuvācakayapaccayantampi bhavati kattusahitakammavācakayapaccayantampi.",
  "anya-e0804n:3370_11": "“Vimucciṃsū”ti imassa hi padassa kammarahitayapaccayavantattā “āsavehī”ti karaṇavacanaṃ apādānakārakavācakaṃ bhavati.",
  "anya-e0804n:3370_12": "‘Cittānī”ti paccattavacanaṃ pana kattukārakavācakaṃ bhavati.",
  "anya-e0804n:3370_13": "Tathā “vimucciṃsū”ti padassa kattusahitakammavācakattā “āsavehī”ti karaṇavacanaṃ kattukārakavācakaṃ bhavati.",
  "anya-e0804n:3370_14": "“Cittānī”ti paccattavacanaṃ pana kammakārakavācakaṃ bhavati.",
  "anya-e0804n:3370_15": "Ayaṃ nayo “paccati pākāna”ntiādinā vuttappayogesu na labbhati.",
  "anya-e0804n:3370_16": "Tathā hi tattha paccattavacanaṃ kattāraṃ vadati,",
  "anya-e0804n:3370_17": "upayogavacanaṃ kammaṃ vadatīti daṭṭhabbaṃ.",
  "anya-e0804n:3370_18": "Kārite “puriso purisena purisaṃ vā bhattaṃ pāceti pācayati pācāpeti pācāpayatī”ti ca,",
  "anya-e0804n:3370_19": "“anante bodhisambhāre,",
  "anya-e0804n:3370_20": "paripācesi nāyako”ti dassanato pana “paripāceti,",
  "anya-e0804n:3370_21": "paripācayatī”ti ca rūpāni bhavanti.",
  "anya-e0804n:3370_22": "Imāni hetukattupadāni. Kamme –",
  "anya-e0804n:3370_23": "yaññadattena odano paccate,",
  "anya-e0804n:3370_24": "bhāvapadaṃ appasiddhaṃ.",
  "anya-e0804n:3370_25": "Imāni bhūvādidivādigaṇikarūpāni.",
  "anya-e0804n:3370_26": "Iminā nayena aññānipi dvigaṇikarūpāni yojetabbāni.",
  "anya-e0804n:3371_0": "Tegaṇikatte su pasave.",
  "anya-e0804n:3371_1": "Hetuphalaṃ savati, pasavati.",
  "anya-e0804n:3371_2": "Su savane.",
  "anya-e0804n:3371_3": "Saddho dhammaṃ suṇoti, suṇāti.",
  "anya-e0804n:3371_4": "Su hiṃsāyaṃ.",
  "anya-e0804n:3371_5": "Yodho paccāmittaṃ sunāti.",
  "anya-e0804n:3371_6": "Imāni yathākkamaṃ bhūvādisvādikiyādigaṇikāni kattupadāni.",
  "anya-e0804n:3371_7": "Tathā hetunā phalaṃ saviyyati,",
  "anya-e0804n:3371_8": "unnādasaddo pathavīundriyasaddo viya suyyati.",
  "anya-e0804n:3371_9": "Yodhena paccamitto suniyyati.",
  "anya-e0804n:3371_10": "Imāni kammapadāni.",
  "anya-e0804n:3371_11": "Bhāvapadaṃ na labbhati sakammakattā imesaṃ dhātūnaṃ.",
  "anya-e0804n:3371_12": "Iminā nayena aññānipi tegaṇikarūpāni upaparikkhitvā yojetabbāni.",
  "anya-e0804n:3371_13": "Atra panāyaṃ nayavibhāvanā –",
  "anya-e0804n:3372_0": "Bhvādirudhādikā dhātū, svādidivādikā tathā;",
  "anya-e0804n:3373_0": "Rudhādikadivādiṭṭhā, bhūvādikacurādikā.",
  "anya-e0804n:3374_0": "Bhūvādikagahādiṭṭhā, bhvādisvādikiyādikā;",
  "anya-e0804n:3375_0": "Evamādippabhedehi, vitthārentu vicakkhaṇā.",
  "anya-e0804n:3376_0": "Iccevaṃ saṅkhepato yathārahaṃ ekagaṇikadvigaṇikategaṇikavasena suddhakattuhetukattukammabhāvapadāni ca",
  "anya-e0804n:3376_1": "sakāritekakammāni ca sakāritadvikammāni ca sakāritatikammāni ca dassitāni.",
  "anya-e0804n:3377_0": "Idāni ekakāritadvikāritapadānaṃ vacanokāso anuppatto,",
  "anya-e0804n:3377_1": "tasmā taṃ vadāma.",
  "anya-e0804n:3377_2": "So antakammani.",
  "anya-e0804n:3377_3": "Arahattamaggo mānaṃ siyati,",
  "anya-e0804n:3377_4": "kammaṃ pariyosiyati.",
  "anya-e0804n:3377_5": "Imāni tāva suddhakattupadāni.",
  "anya-e0804n:3377_6": "Ettha mānaṃ siyatīti mānaṃ samucchindati.",
  "anya-e0804n:3377_7": "Kammaṃ pariyosiyatīti kammaṃ nipphajjati.",
  "anya-e0804n:3377_8": "Pari ava iccupasaggavasena hi idaṃ padaṃ akammakaṃ bhavati,",
  "anya-e0804n:3377_9": "attho pana “pariyosānaṃ gacchatī”ti sakammakavasena gahetabbo.",
  "anya-e0804n:3377_10": "Attanā vippakataṃ attanā pariyosāpeti.",
  "anya-e0804n:3377_11": "Idamekaṃ kāritaṃ hetukattupadaṃ.",
  "anya-e0804n:3377_12": "Ettha pana pariava iccupasaggavasena akammakabhūtassa sodhātussa laddhakāritapaccayattā ekakammameva sakāritapadaṃ bhavati.",
  "anya-e0804n:3377_13": "Attanā vippakataṃ parehi pariyosāvāpeti.",
  "anya-e0804n:3377_14": "Idaṃ dvikāritaṃ hetukattupadaṃ.",
  "anya-e0804n:3377_15": "Ettha ca pana pari ava iccupasaggavasena akammakabhūtassa sodhātussa laddhakāritapaccayadvayattā dvikammakaṃ sakāritapadaṃ bhavati.",
  "anya-e0804n:3377_16": "“Pariyosāvāpetī”ti idampi pari ava pubbasmā sodhātumhā ṇāpe ṇāpe iti paccayadvayaṃ katvā avasaddassokārañca",
  "anya-e0804n:3377_17": "katvā tato yakārāgamañca anubandhaṇakāralopañca paṭhamapaccaye pakārassa vakārañca dvīsu ca ṭhānesu pubbasaralopaṃ",
  "anya-e0804n:3377_18": "katvā nipphajjatīti daṭṭhabbaṃ.",
  "anya-e0804n:3378_0": "Idāni tā pāḷiyo atthantaraviññāpanatthaṃ āhaccadesitākārena ekato kathayāma –",
  "anya-e0804n:3378_1": "“attanā vippakataṃ attanā pariyosāpeti,",
  "anya-e0804n:3378_2": "āpatti saṅghādisesassa.",
  "anya-e0804n:3378_3": "Attanā vippakataṃ parehi pariyosāvāpeti,",
  "anya-e0804n:3378_4": "āpatti saṅghādisesassā”ti ettha “bhikkhū”ti hetukattupadaṃ ānetabbaṃ.",
  "anya-e0804n:3378_5": "Attanā vippakatanti ettha ca attanāti vippakaraṇakriyāya kattukārakavācakaṃ karaṇavacanaṃ.",
  "anya-e0804n:3378_6": "Vippakatanti kammakārakavācakaṃ upayogavacanaṃ.",
  "anya-e0804n:3378_7": "Attanā pariyosāpetīti ettha pana attanāti abyayapadabhūtena sayaṃsaddena samānatthaṃ vibhatyantapatirūpakaṃ abyayapadaṃ,",
  "anya-e0804n:3378_8": "sayaṃsaddasadisaṃ vā tatiyāvibhatyantaṃ abyayapadaṃ.",
  "anya-e0804n:3378_9": "Tathā hi “attanā pariyosāpetī”ti vuttavacanassa “sayaṃ pariyosāpetī”ti attho bhavati “attanā ca pāṇātipātī”tiādīsu viya.",
  "anya-e0804n:3378_10": "Parehi pariyosāvāpetīti ettha pana parehīti kammakārakavācakaṃ karaṇavacananti gahetabbaṃ,",
  "anya-e0804n:3378_11": "“sunakhehipi khādāpentī”ti ettha “sunakhehī”ti padaṃ viya.",
  "anya-e0804n:3378_12": "Ettha hi yathā “rājāno coraṃ sunakhe khādāpentī”ti upayogavasena attho bhavati,",
  "anya-e0804n:3378_13": "tathā “bhikkhu attanā vippakataṃ pare jane pariyosāvāpetī”ti upayogavasena attho bhavati.",
  "anya-e0804n:3378_14": "Evaṃ imasmiṃ acchariyabbhutanayavicitte bhagavato pāvacane dvikāritapaccayavantampi padamatthīti sārato paccetabbaṃ.",
  "anya-e0804n:3378_15": "Ayaṃ nayo sukhumo sāsane ādaraṃ katvā āyasmantehi sādhukaṃ manasi kātabbo.",
  "anya-e0804n:3378_16": "Yassa hi atthāya idaṃ pakaraṇaṃ karimha,",
  "anya-e0804n:3378_17": "na ayaṃ attano mati,",
  "anya-e0804n:3378_18": "atha kho pubbācariyānaṃ santikā laddhattā tesaññeva matīti daṭṭhabbaṃ.",
  "anya-e0804n:3379_0": "Idāni akāritadvikammikapadānaṃ vacanokāso anuppatto,",
  "anya-e0804n:3379_1": "tasmā tāni kathayāma,",
  "anya-e0804n:3379_2": "tāni ca kho dhātuvasena evaṃ veditabbāni savinicchayāni.",
  "anya-e0804n:3379_3": "Seyyathidaṃ?",
  "anya-e0804n:3380_0": "Duhikaravahipucchi, yāci bhikkhi ca nibrūti;",
  "anya-e0804n:3381_0": "Bhaṇivadivacibhāsi, sāsidahināthadhātu.",
  "anya-e0804n:3382_0": "Rudhi ji cipabhutīti, ye te dvikammakā dhīrā;",
  "anya-e0804n:3383_0": "Pavadumapi viyuttā, kāritappaccayehi ca.",
  "anya-e0804n:3384_0": "Apādānādike pubba-vidhimhā sahime’bravuṃ;",
  "anya-e0804n:3385_0": "Upayogavacanassa, nimittanti sanantanā.",
  "anya-e0804n:3386_0": "Ete duhādayo dhātū, tikammāpi bhavanti tu;",
  "anya-e0804n:3387_0": "Kāritappaccaye laddhe, iti ācariyā’bravuṃ.",
  "anya-e0804n:3388_0": "Tatrimāni udāharaṇāni –",
  "anya-e0804n:3388_1": "gavaṃ payo duhati gopālako.",
  "anya-e0804n:3388_2": "Gāviṃ khīraṃ duhati gopāladārako.",
  "anya-e0804n:3388_3": "Tattha payoti upayogavacanaṃ,",
  "anya-e0804n:3388_4": "“yaso laddhā na majjeyyā”ti ettha “yaso”ti padamiva.",
  "anya-e0804n:3388_5": "Manogaṇikassa hi īdisampi upayogavacanaṃ hoti aññādisampi.",
  "anya-e0804n:3388_6": "Issaro gopālaṃ gavaṃ payo duhāpeti.",
  "anya-e0804n:3388_7": "Gopālena gāvo khīraṃ duhitā.",
  "anya-e0804n:3388_8": "Gohi payo duhatīti ettha apādānavisayattā dvikammakabhāvo natthi.",
  "anya-e0804n:3388_9": "“Visāṇato gavaṃ duhaṃ,",
  "anya-e0804n:3388_10": "yattha khīraṃ na vindatī”ti ettha pana apādānavisayattepi gavāvayavabhūtassa visāṇassa visuṃ gahitattā",
  "anya-e0804n:3388_11": "“gavaṃ khīraṃ duhanto”ti dvikammikabhāvo labbhatīti daṭṭhabbaṃ.",
  "anya-e0804n:3388_12": "Duhino payogoyaṃ.",
  "anya-e0804n:3389_0": "Karotissa payoge kaṭṭhamaṅgāraṃ karoti,",
  "anya-e0804n:3389_1": "suvaṇṇaṃ kaṭakaṃ karoti,",
  "anya-e0804n:3389_2": "sace je saccaṃ bhaṇasi,",
  "anya-e0804n:3389_3": "adāsiṃ taṃ karomi.",
  "anya-e0804n:3389_4": "Ettha ca aṅgāraṃ karotīti pariccattakāraṇavasena vuttaṃ.",
  "anya-e0804n:3389_5": "Kaṭṭhañhi aṅgārabhāvassa kāraṇaṃ,",
  "anya-e0804n:3389_6": "aṅgāre kate kāraṇabhūtassa kaṭṭhassa kaṭṭhabhāvo vigacchati.",
  "anya-e0804n:3389_7": "Kaṭakaṃ karotīti idaṃ apariccattakāraṇavasena vuttaṃ.",
  "anya-e0804n:3389_8": "Suvaṇṇañhi kaṭakabhāvassa kāraṇaṃ,",
  "anya-e0804n:3389_9": "kaṭake katepi kārakabhūtassa suvaṇṇassa suvaṇṇabhāvo na vigacchati,",
  "anya-e0804n:3389_10": "atha kho visesantaruppattibhāvena sampajjati.",
  "anya-e0804n:3389_11": "Adāsiṃ taṃ karomīti idaṃ pana ṭhānantaradānavasena vuttaṃ “uparājaṃ mahārājaṃ karomī”ti ettha viya.",
  "anya-e0804n:3389_12": "Tattha “issaro purisena purisaṃ vā kaṭṭhamaṅgāraṃ kāreti.",
  "anya-e0804n:3389_13": "Tathā suvaṇṇaṃ kaṭakaṃ kāretī”ti tikammikappayogopi daṭṭhabbo.",
  "anya-e0804n:3389_14": "Tathā “brahmadatto rajjaṃ kāretī”ti,",
  "anya-e0804n:3389_15": "“brahmadatte rajjaṃ kārente”ti dvikammakappayogo.",
  "anya-e0804n:3390_0": "Ettheke vadeyyuṃ “nanu ca bho ettha ekameva kammaṃ dissati,",
  "anya-e0804n:3390_1": "kenāyaṃ payogo dvikammikappayogo hotī”ti.",
  "anya-e0804n:3390_2": "Kiñcāpi ekameva dissati,",
  "anya-e0804n:3390_3": "tathāpi atthato dveyeva kammāni dissantīti gahetabbaṃ.",
  "anya-e0804n:3390_4": "Tathā hi brahmadatto rajjaṃ kāretīti ettha brahmadatto attano rājabhāvaṃ mahājanena kārayatīti attho.",
  "anya-e0804n:3390_5": "Evaṃ pana atthe gahite “rajjaṃ kārehi bhaddante,",
  "anya-e0804n:3390_6": "kiṃ araññe karissasī”tiādīsupi tvaṃ attano rājabhāvaṃ amhehi kārāpehi,",
  "anya-e0804n:3390_7": "attānaṃ rajje abhisiñcāpehi,",
  "anya-e0804n:3390_8": "mayaṃ taṃ rajje abhisiñcitukāmāti attho samatthito bhavati.",
  "anya-e0804n:3391_0": "Brahmadatte rajjaṃ kārenteti etthāpi brahmadatte attano rājabhāvaṃ mahājanena kārayanteti attho bhavati.",
  "anya-e0804n:3391_1": "Sāsanasmiñhi kāritavisaye karaṇavacanaṃ upayogatthaññeva dīpeti,",
  "anya-e0804n:3391_2": "tasmā atthato dveyeva kammani dissantīti vadāma.",
  "anya-e0804n:3391_3": "Ayamattho abhidhammaṭīkāyaṃ cakkhundriyādinibbacanatthavibhāvanāya dīpetabbo.",
  "anya-e0804n:3391_4": "Tathā hi abhidhammaṭīkāyaṃ idaṃ vuttaṃ “cakkhudvāre indattaṃ kāretīti cakkhudvārabhāve taṃdvārikehi attano",
  "anya-e0804n:3391_5": "indabhāvaṃ paramissarabhāvaṃ kārayatīti attho.",
  "anya-e0804n:3391_6": "Tañhi te rūpaggahaṇe attānaṃ anuvatteti,",
  "anya-e0804n:3391_7": "te ca taṃ anuvattantī”ti.",
  "anya-e0804n:3391_8": "Yadi pana karadhātu dvikammako,",
  "anya-e0804n:3391_9": "evaṃ sante “brahmadatto rajjaṃ kāretī”tiādīsu laddhakāritapaccayattā “kāretī”tiādīhi padehi tikammakehiyeva bhavitabbanti? Na,",
  "anya-e0804n:3391_10": "niyamābhāvato,",
  "anya-e0804n:3391_11": "tādisassa ca payogassa vohārapathe anāgatattā.",
  "anya-e0804n:3392_0": "Kaṭṭhaṃ purisena aṅgāraṃ kataṃ.",
  "anya-e0804n:3392_1": "Suvaṇṇaṃ kammārena kaṭakaṃ kataṃ,",
  "anya-e0804n:3392_2": "dāsī sāmikena adāsiṃ katā,",
  "anya-e0804n:3392_3": "evampettha dvikammakappayogā veditabbā.",
  "anya-e0804n:3392_4": "Suvaṇṇena kaṭakaṃ karotīti ettha hi visesanatthe pavattakaraṇavisayattā dvikammikabhāvo na labbhatīti daṭṭhabbaṃ.",
  "anya-e0804n:3392_5": "Ayaṃ nayo aññatrāpi upaparikkhitvā yathāsambhavaṃ netabbo.",
  "anya-e0804n:3392_6": "Karotissa payogoyaṃ.",
  "anya-e0804n:3393_0": "Vahiādīnaṃ payoge rājapurisā rathaṃ gāmaṃ vahanti.",
  "anya-e0804n:3393_1": "Ayaṃ rājā maṃ nāmaṃ pucchati.",
  "anya-e0804n:3393_2": "Parābhavantaṃ purisaṃ,",
  "anya-e0804n:3393_3": "mayaṃ pucchāma gotamaṃ.",
  "anya-e0804n:3393_4": "Āyasmā upāli āyasmatā mahākassapena vinayaṃ puṭṭho.",
  "anya-e0804n:3393_5": "Devadatto rājānaṃ kambalaṃ yācati.",
  "anya-e0804n:3393_6": "Te maṃ asse ayācisuṃ.",
  "anya-e0804n:3393_7": "Dhanaṃ taṃ tāta yācati.",
  "anya-e0804n:3393_8": "Brāhmaṇo nāgaṃ maṇiṃ yācati.",
  "anya-e0804n:3393_9": "Nāgo maṇiṃ yācito brāhmaṇena brahmunā āyācito dhammadesanaṃ bhagavā.",
  "anya-e0804n:3393_10": "Tāpaso kulaṃ bhojanaṃ bhikkhati.",
  "anya-e0804n:3393_11": "Ajaṃ gāmaṃ neti.",
  "anya-e0804n:3393_12": "Ajo gāmaṃ nīto.",
  "anya-e0804n:3393_13": "Mutto campeyyako nāgo,",
  "anya-e0804n:3393_14": "rājānaṃ etadabravi.",
  "anya-e0804n:3394_0": "Ettha rājānanti mukhyato kammaṃ vuttaṃ.",
  "anya-e0804n:3394_1": "Etanti guṇato.",
  "anya-e0804n:3394_2": "Tathā rājānanti akathitakammaṃ vuttaṃ.",
  "anya-e0804n:3394_3": "Etanti kathitakammaṃ.",
  "anya-e0804n:3394_4": "Esa nayo aññatrāpi upaparikkhitvā yathārahaṃ yojetabbo.",
  "anya-e0804n:3394_5": "Evameva “brūhi bhagavā”tiādīsu sampadānavisayattā dvikammakabhāvo na labbhati.",
  "anya-e0804n:3394_6": "Bhikkhu mahārājānaṃ dhammaṃ bhaṇati.",
  "anya-e0804n:3394_7": "Yaṃ maṃ bhaṇasi sārathi.",
  "anya-e0804n:3394_8": "Yaṃ maṃ vadati.",
  "anya-e0804n:3394_9": "Bhagavantaṃ etadavoca.",
  "anya-e0804n:3394_10": "Pitā puttaṃ bhāsati.",
  "anya-e0804n:3394_11": "Yaṃ maṃ tvaṃ anusāsasi.",
  "anya-e0804n:3394_12": "Sakyā kho pana ambaṭṭha rājānaṃ okkākaṃ pitāmahaṃ dahanti.",
  "anya-e0804n:3394_13": "Bhagavā bhikkhū taṃ taṃ hitapaṭipattiṃ nāthati.",
  "anya-e0804n:3394_14": "Gāvo vajaṃ rundhati gopālako.",
  "anya-e0804n:3394_15": "Dhutto dhuttajanaṃ dhanaṃ jināti.",
  "anya-e0804n:3394_16": "Ettha ca “kamanuttaraṃ ratnavaraṃ jināmā”ti puṇṇakajātakapāḷi nidassanaṃ.",
  "anya-e0804n:3394_17": "Tatthāyamattho “mayaṃ janindā kataraṃ rājānaṃ anuttaraṃ ratnavaraṃ jināmā”ti.",
  "anya-e0804n:3394_18": "Iṭṭhakāyo pākāraṃ cinoti vaḍḍhakī.",
  "anya-e0804n:3394_19": "Aññānipi yojetabbāni.",
  "anya-e0804n:3395_0": "Ettha keci puccheyyuṃ “gandhakuṭiṃ padakkhiṇaṃ karoti,",
  "anya-e0804n:3395_1": "buddhaṃ saraṇaṃ gacchāmi.",
  "anya-e0804n:3395_2": "Upāsakaṃ maṃ bhavaṃ gotamo dhāretū’ti payogesu kiṃ dvikammakabhāvo labbhatī”ti?",
  "anya-e0804n:3395_3": "Ettha vuccate –",
  "anya-e0804n:3395_4": "“gandhakuṭiṃ padakkhiṇaṃ karotī”ti ettha na labbhati guṇaguṇīnaṃ vasena gahitattā.",
  "anya-e0804n:3395_5": "“Buddhaṃ saraṇaṃ gacchāmī”ti etthāpi na labbhati “saraṇaṃ iti gacchāmī”ti itisaddalopavasena vuttattā.",
  "anya-e0804n:3395_6": "Tathā hi buddhanti upayogavacanaṃ.",
  "anya-e0804n:3395_7": "Saraṇanti paccattavacanaṃ.",
  "anya-e0804n:3395_8": "“Buddhaṃ mama saraṇaṃ parāyaṇaṃ,",
  "anya-e0804n:3395_9": "aghassa tātā hitassa ca vidhātā”ti iminā adhippāyena “bhajāmi sevāmi bujjhāmī”ti attho.",
  "anya-e0804n:3395_10": "“Upāsakaṃ maṃ bhavaṃ gotamo dhāretū”ti ettha pana dvikammakabhāvo labbhatīti vattabbo “maṃ ito paṭṭhāya",
  "anya-e0804n:3395_11": "upāsakaṃ dhāretū”ti atthasambhavato “sakyā kho pana ambaṭṭha rājānaṃ okkākaṃ pitāmahaṃ dahantī”ti dahadhātuppayogena",
  "anya-e0804n:3395_12": "samānattā ca,",
  "anya-e0804n:3395_13": "adhippāyatthato pana “maṃ ‘upāsako me aya’nti dhāretū”ti attho sambhavatīti daṭṭhabbaṃ.",
  "anya-e0804n:3395_14": "Evaṃ akāritāni dvikammikadhāturūpāni vibhāvitāni.",
  "anya-e0804n:3396_0": "Iccevamamhehi ādito paṭṭhāya bhagavato sāsanatthaṃ yathāsatti yathābalaṃ dhātuyo ca taṃrūpāni ca tadanurūpehi",
  "anya-e0804n:3396_1": "nānāpadehi nānāatthehi nānānayehi ca yojetvā vibhāvitāni,",
  "anya-e0804n:3396_2": "evaṃ vibhāventehipi amhehi tāsaṃ sarūpaparicchedo atthaparicchedo vā na sakkā sabbaso vattuṃ.",
  "anya-e0804n:3396_3": "Tadubhayañhi ko sabbaso vattuṃ sakkhissati aññatra āgamādhigamasampannehi pabhinnapaṭisambhidehi mahākhīṇāsavehi.",
  "anya-e0804n:3397_0": "Atthātisayayuttāpi, dhātū honti yato tato. Payogatonugantabbā, anekatthā hi dhātavo.",
  "anya-e0804n:3398_0": "Yenekatthadharā caranti vividhā nāthassa pāṭhe vare,",
  "anya-e0804n:3399_0": "Tenekatthadharāva honti sahitā nānūpasaggehive;",
  "anya-e0804n:3400_0": "Dhātūnaṃ pana tesamatthaparamaṃ khīṇāsave paṇḍite,",
  "anya-e0804n:3401_0": "Vajjetvā paṭisambhidāmatiyute ko sabbaso bhaṇatīti.",
  "anya-e0804n:3402_0": "Iti navaṅge sāṭṭhakathe piṭakattaye byappathagatīsu viññūnaṃ",
  "anya-e0804n:3403_0": "Kosallatthāya kate saddanītippakaraṇe",
  "anya-e0804n:3404_0": "Sabbagaṇavinicchayo nāma ekūnavīsatimo paricchedo",
  "anya-e0804n:3405_0": "Saha rūpavibhāvanāya dhātuvibhāvanā niṭṭhitā.",
  "anya-e0804n:3406_0": "Dhātumālā niṭṭhitā."
}