{
  "atk-s0513a45:0_0": "15. Vīsatinipāto",
  "atk-s0513a45:2_0": "[497] 1. Mātaṅgajātakavaṇṇanā",
  "atk-s0513a45:3_0": "Kutonu āgacchasi dummavāsīti idaṁ satthā jetavane viharanto udenaṁ nāma vaṁsarājānaṁ ārabbha kathesi.",
  "atk-s0513a45:3_1": "Tasmiñhi kāle āyasmā piṇḍolabhāradvājo jetavanato ākāsena gantvā yebhuyyena kosambiyaṁ udenassa rañño uyyānaṁ divāvihārāya gacchati.",
  "atk-s0513a45:3_2": "Thero kira purimabhave rajjaṁ kārento dīghamaddhānaṁ tasmiṁ uyyāne mahāparivāro sampattiṁ anubhavi.",
  "atk-s0513a45:3_3": "So tena pubbāciṇṇena yebhuyyena tattheva divāvihāraṁ nisīditvā phalasamāpattisukhena vītināmeti.",
  "atk-s0513a45:3_4": "Tasmiṁ ekadivasaṁ tattha gantvā supupphitasālamūle nisinne udeno sattāhaṁ mahāpānaṁ pivitvā “uyyānakīḷaṁ",
  "atk-s0513a45:3_5": "kīḷissāmī”ti mahantena parivārena uyyānaṁ gantvā maṅgalasilāpaṭṭe aññatarāya itthiyā aṅke nipanno surāmadamattatāya",
  "atk-s0513a45:3_6": "niddaṁ okkami.",
  "atk-s0513a45:3_7": "Gāyantā nisinnitthiyo tūriyāni chaḍḍetvā uyyānaṁ pavisitvā pupphaphalādīni vicinantiyo theraṁ disvā gantvā vanditvā nisīdiṁsu.",
  "atk-s0513a45:3_8": "Thero tāsaṁ dhammakathaṁ kathento nisīdi.",
  "atk-s0513a45:3_9": "Itarāpi itthī aṅkaṁ cāletvā rājānaṁ pabodhetvā “kuhiṁ tā vasaliyo gatā”ti vutte “ekaṁ samaṇaṁ parivāretvā nisinnā”ti āha.",
  "atk-s0513a45:3_10": "So kuddho gantvā theraṁ akkositvā paribhāsitvā “handāhaṁ,",
  "atk-s0513a45:3_11": "taṁ samaṇaṁ tambakipillakehi khādāpessāmī”ti kodhavasena therassa sarīre tambakipillakapuṭaṁ bhindāpesi.",
  "atk-s0513a45:3_12": "Thero ākāse ṭhatvā tassovādaṁ datvā jetavane gandhakuṭidvāreyeva otaritvā tathāgatena “kuto āgatosī”ti puṭṭho thero tamatthaṁ ārocesi.",
  "atk-s0513a45:3_13": "Satthā “na kho,",
  "atk-s0513a45:3_14": "bhāradvāja,",
  "atk-s0513a45:3_15": "udeno idāneva pabbajite viheṭheti,",
  "atk-s0513a45:3_16": "pubbepi viheṭhesiyevā”ti vatvā tena yācito atītaṁ āhari.",
  "atk-s0513a45:4_0": "Atīte bārāṇasiyaṁ brahmadatte rajjaṁ kārente tadā mahāsatto bahinagare caṇḍālayoniyaṁ nibbatti,",
  "atk-s0513a45:4_1": "“mātaṅgo”tissa nāmaṁ kariṁsu.",
  "atk-s0513a45:4_2": "Aparabhāge viññutaṁ patto “mātaṅgapaṇḍito”ti pākaṭo ahosi.",
  "atk-s0513a45:4_3": "Tadā bārāṇasiseṭṭhino dhītā diṭṭhamaṅgalikā nāma ekamāsadvemāsavārena mahāparivārā uyyānaṁ kīḷituṁ gacchati.",
  "atk-s0513a45:4_4": "Athekadivasaṁ mahāsatto kenaci kammena nagaraṁ pavisanto antaradvāre diṭṭhamaṅgalikaṁ disvā ekamantaṁ apagantvā allīyitvā aṭṭhāsi.",
  "atk-s0513a45:4_5": "Diṭṭhamaṅgalikā sāṇiyā antarena olokentī taṁ disvā “ko eso”ti pucchitvā “caṇḍālo ayye”ti vutte “adiṭṭhapubbayuttakaṁ",
  "atk-s0513a45:4_6": "vata passāmī”ti gandhodakena akkhīni dhovitvā tato nivatti.",
  "atk-s0513a45:4_7": "Tāya saddhiṁ nikkhantajano “are,",
  "atk-s0513a45:4_8": "duṭṭha caṇḍāla,",
  "atk-s0513a45:4_9": "ajja taṁ nissāya amhākaṁ amūlakaṁ surābhattaṁ naṭṭha”nti kodhābhibhūto mātaṅgapaṇḍitaṁ hatthehi ca pādehi ca pothetvā visaññiṁ katvā pakkāmi.",
  "atk-s0513a45:4_10": "So muhuttaṁ vītināmetvā paṭiladdhasañño cintesi “diṭṭhamaṅgalikāya parijano maṁ niddosaṁ akāraṇena pothesi,",
  "atk-s0513a45:4_11": "diṭṭhamaṅgalikaṁ labhitvāva uṭṭhahissāmi,",
  "atk-s0513a45:4_12": "no alabhitvā”ti adhiṭṭhāya gantvā tassā pitu nivesanadvāre nipajji.",
  "atk-s0513a45:4_13": "So “kena kāraṇena nipannosī”ti vutte “aññaṁ kāraṇaṁ natthi,",
  "atk-s0513a45:4_14": "diṭṭhamaṅgalikāya me attho”ti āha.",
  "atk-s0513a45:4_15": "Eko divaso atīto,",
  "atk-s0513a45:4_16": "tathā dutiyo, tatiyo, catuttho, pañcamo,",
  "atk-s0513a45:4_17": "chaṭṭho ca.",
  "atk-s0513a45:4_18": "Bodhisattānaṁ adhiṭṭhānaṁ nāma samijjhati,",
  "atk-s0513a45:4_19": "tasmā sattame divase diṭṭhamaṅgalikaṁ nīharitvā tassa adaṁsu.",
  "atk-s0513a45:5_0": "Atha naṁ sā “uṭṭhehi, sāmi,",
  "atk-s0513a45:5_1": "tumhākaṁ gehaṁ gacchāmā”ti āha. Bhadde,",
  "atk-s0513a45:5_2": "tava parijanenamhi supothito dubbalo,",
  "atk-s0513a45:5_3": "maṁ ukkhipitvā piṭṭhiṁ āropetvā ādāya gacchāhīti.",
  "atk-s0513a45:5_4": "Sā tathā katvā nagaravāsīnaṁ passantānaññeva nagarā nikkhamitvā caṇḍālagāmakaṁ gatā.",
  "atk-s0513a45:5_5": "Atha naṁ mahāsatto jātisambhedavītikkamaṁ akatvāva katipāhaṁ gehe vasāpetvā cintesi “ahametaṁ lābhaggayasaggappattaṁ",
  "atk-s0513a45:5_6": "karonto pabbajitvāva kātuṁ sakkhissāmi,",
  "atk-s0513a45:5_7": "na itarathā”ti.",
  "atk-s0513a45:5_8": "Atha naṁ āmantetvā ‘bhadde,",
  "atk-s0513a45:5_9": "mayi araññato kiñci anāharante amhākaṁ jīvikā nappavattati,",
  "atk-s0513a45:5_10": "yāva mamāgamanā mā ukkaṇṭhi,",
  "atk-s0513a45:5_11": "ahaṁ araññaṁ gamissāmī”ti vatvā gehavāsinopi “imaṁ mā pamajjitthā”ti ovaditvā araññaṁ gantvā samaṇapabbajjaṁ",
  "atk-s0513a45:5_12": "pabbajitvā appamatto sattame divase aṭṭha samāpattiyo ca pañca abhiññāyo ca uppādetvā “idāni diṭṭhamaṅgalikāya",
  "atk-s0513a45:5_13": "avassayo bhavituṁ sakkhissāmī”ti iddhiyā gantvā caṇḍālagāmadvāre otaritvā diṭṭhamaṅgalikāya gehadvāraṁ agamāsi.",
  "atk-s0513a45:5_14": "Sā tassāgamanaṁ sutvā gehato nikkhamitvā “sāmi,",
  "atk-s0513a45:5_15": "kasmā maṁ anāthaṁ katvā pabbajitosī”ti paridevi.",
  "atk-s0513a45:5_16": "Atha naṁ “bhadde,",
  "atk-s0513a45:5_17": "mā cintayi,",
  "atk-s0513a45:5_18": "tava porāṇakayasato idāni mahantataraṁ yasaṁ karissāmi,",
  "atk-s0513a45:5_19": "apica kho pana ‘na mayhaṁ mātaṅgapaṇḍito sāmiko,",
  "atk-s0513a45:5_20": "mahābrahmā me sāmiko’ti ettakaṁ parisamajjhe vattuṁ sakkhissasī’ti āha. “Āma, sāmi,",
  "atk-s0513a45:5_21": "sakkhissāmī”ti.",
  "atk-s0513a45:5_22": "“Tena hi “idāni te sāmiko kuhinti puṭṭhā ‘brahmalokaṁ gato’ti vatvā ‘kadā āgamissatī’ti vutte ‘ito sattame",
  "atk-s0513a45:5_23": "divase puṇṇamāyaṁ candaṁ bhinditvā āgamissatī’ti vadeyyāsī”ti naṁ vatvā mahāsatto himavantameva gato.",
  "atk-s0513a45:6_0": "Diṭṭhamaṅgalikāpi bārāṇasiyaṁ mahājanassa majjhe tesu tesu ṭhānesu tathā kathesi.",
  "atk-s0513a45:6_1": "Mahājano “aho mahābrahmā samāno diṭṭhamaṅgalikaṁ na gacchati,",
  "atk-s0513a45:6_2": "evametaṁ bhavissatī”ti saddahi.",
  "atk-s0513a45:6_3": "Bodhisattopi puṇṇamadivase candassa gaganamajjhe ṭhitakāle brahmattabhāvaṁ māpetvā sakalaṁ kāsiraṭṭhaṁ",
  "atk-s0513a45:6_4": "dvādasayojanikaṁ bārāṇasinagarañca ekobhāsaṁ katvā candamaṇḍalaṁ bhinditvā otaritvā bārāṇasiyā uparūpari",
  "atk-s0513a45:6_5": "tikkhattuṁ paribbhamitvā mahājanena gandhamālādīhi pūjiyamāno caṇḍālagāmakābhimukho ahosi.",
  "atk-s0513a45:6_6": "Brahmabhattā sannipatitvā caṇḍālagāmakaṁ gantvā diṭṭhamaṅgalikāya gehaṁ suddhavatthehi chādetvā bhūmiṁ",
  "atk-s0513a45:6_7": "catujjātiyagandhehi opuñchitvā pupphāni vikiritvā dhūmaṁ datvā celavitānaṁ pasāretvā mahāsayanaṁ paññapetvā",
  "atk-s0513a45:6_8": "gandhatelehi dīpaṁ jāletvā dvāre rajatapaṭṭavaṇṇavālukaṁ okiritvā pupphāni vikiritvā dhaje bandhiṁsu.",
  "atk-s0513a45:6_9": "Evaṁ alaṅkate gehe mahāsatto otaritvā anto pavisitvā thokaṁ sayanapiṭṭhe nisīdi.",
  "atk-s0513a45:7_0": "Tadā diṭṭhamaṅgalikā utunī hoti.",
  "atk-s0513a45:7_1": "Athassā aṅguṭṭhakena nābhiṁ parāmasi,",
  "atk-s0513a45:7_2": "kucchiyaṁ gabbho patiṭṭhāsi.",
  "atk-s0513a45:7_3": "Atha naṁ mahāsatto āmantetvā “bhadde,",
  "atk-s0513a45:7_4": "gabbho te patiṭṭhito,",
  "atk-s0513a45:7_5": "tvaṁ puttaṁ vijāyissasi,",
  "atk-s0513a45:7_6": "tvampi puttopi te lābhaggayasaggappattā bhavissatha,",
  "atk-s0513a45:7_7": "tava pādadhovanaudakaṁ sakalajambudīpe rājūnaṁ abhisekodakaṁ bhavissati,",
  "atk-s0513a45:7_8": "nahānodakaṁ pana te amatosadhaṁ bhavissati,",
  "atk-s0513a45:7_9": "ye taṁ sīse āsiñcissanti,",
  "atk-s0513a45:7_10": "te sabbarogehi muccissanti,",
  "atk-s0513a45:7_11": "kāḷakaṇṇiṁ parivajjessanti,",
  "atk-s0513a45:7_12": "tava pādapiṭṭhe sīsaṁ ṭhapetvā vandantā sahassaṁ dassanti,",
  "atk-s0513a45:7_13": "sotapathe ṭhatvā vandantā sataṁ dassanti,",
  "atk-s0513a45:7_14": "cakkhupathe ṭhatvā vandantā ekaṁ kahāpaṇaṁ datvā vandissanti,",
  "atk-s0513a45:7_15": "appamattā hohī”ti naṁ ovaditvā gehā nikkhamitvā mahājanassa passantasseva uppatitvā candamaṇḍalaṁ pāvisi.",
  "atk-s0513a45:7_16": "Brahmabhattā sannipatitvā ṭhitakāva rattiṁ vītināmetvā pātova diṭṭhamaṅgalikaṁ suvaṇṇasivikaṁ āropetvā sīsena ukkhipitvā nagaraṁ pavisiṁsu.",
  "atk-s0513a45:7_17": "“Mahābrahmabhariyā”ti taṁ upasaṅkamitvā mahājano gandhamālādīhi pūjesi.",
  "atk-s0513a45:7_18": "Pādapiṭṭhe sīsaṁ ṭhapetvā vandituṁ labhantā sahassatthavikaṁ denti,",
  "atk-s0513a45:7_19": "sotapathe ṭhatvā vandituṁ labhantā sataṁ denti,",
  "atk-s0513a45:7_20": "cakkhupathe ṭhatvā vandituṁ labhantā ekaṁ kahāpaṇaṁ denti.",
  "atk-s0513a45:7_21": "Evaṁ dvādasayojanikaṁ bārāṇasiṁ taṁ gahetvā vicarantā aṭṭhārasakoṭidhanaṁ labhiṁsu.",
  "atk-s0513a45:8_0": "Atha naṁ nagaraṁ pariharitvā ānetvā nagaramajjhe mahāmaṇḍapaṁ kāretvā sāṇiṁ parikkhipitvā mahāsayanaṁ",
  "atk-s0513a45:8_1": "paññapetvā mahantena sirisobhaggena tattha vasāpesuṁ.",
  "atk-s0513a45:8_2": "Maṇḍapasantikeyeva sattadvārakoṭṭhaṁ sattabhūmikaṁ pāsādaṁ kātuṁ ārabhiṁsu,",
  "atk-s0513a45:8_3": "mahantaṁ navakammaṁ ahosi.",
  "atk-s0513a45:8_4": "Diṭṭhamaṅgalikā maṇḍapeyeva puttaṁ vijāyi.",
  "atk-s0513a45:8_5": "Athassa nāmaggahaṇadivase brāhmaṇā sannipatitvā maṇḍape jātattā “maṇḍabyakumāro”ti nāmaṁ kariṁsu.",
  "atk-s0513a45:8_6": "Pāsādo pana dasahi māsehi niṭṭhito.",
  "atk-s0513a45:8_7": "Tato paṭṭhāya sā mahantena yasena tasmiṁ vasati,",
  "atk-s0513a45:8_8": "maṇḍabyakumāropi mahantena parivārena vaḍḍhati.",
  "atk-s0513a45:8_9": "Tassa sattaṭṭhavassakāleyeva jambudīpatale uttamācariyā sannipatiṁsu.",
  "atk-s0513a45:8_10": "Te taṁ tayo vede uggaṇhāpesuṁ.",
  "atk-s0513a45:8_11": "So soḷasavassakālato paṭṭhāya brāhmaṇānaṁ bhattaṁ paṭṭhapesi,",
  "atk-s0513a45:8_12": "nibaddhaṁ soḷasa brāhmaṇasahassāni bhuñjanti.",
  "atk-s0513a45:8_13": "Catutthe dvārakoṭṭhake brāhmaṇānaṁ dānaṁ deti.",
  "atk-s0513a45:9_0": "Athekasmiṁ mahāmahadivase gehe bahuṁ pāyāsaṁ paṭiyādesuṁ.",
  "atk-s0513a45:9_1": "Soḷasa brāhmaṇasahassāni catutthe dvārakoṭṭhake nisīditvā suvaṇṇarasavaṇṇena navasappinā pakkamadhukhaṇḍasakkharāhi",
  "atk-s0513a45:9_2": "ca abhisaṅkhataṁ pāyāsaṁ paribhuñjanti.",
  "atk-s0513a45:9_3": "Kumāropi sabbālaṅkārapaṭimaṇḍito suvaṇṇapādukā āruyha hatthena kañcanadaṇḍaṁ gahetvā “idha sappiṁ detha,",
  "atk-s0513a45:9_4": "idha madhu”nti vicārento carati.",
  "atk-s0513a45:9_5": "Tasmiṁ khaṇe mātaṅgapaṇḍito himavante assamapade nisinno “kā nu kho diṭṭhamaṅgalikāya puttassa pavattī”ti",
  "atk-s0513a45:9_6": "olokento tassa atitthe pakkhandabhāvaṁ disvā “ajjeva gantvā māṇavaṁ dametvā yattha dinnaṁ mahapphalaṁ hoti,",
  "atk-s0513a45:9_7": "tattha dānaṁ dāpetvā āgamissāmī”ti cintetvā ākāsena anotattadahaṁ gantvā mukhadhovanādīni katvā manosilātale",
  "atk-s0513a45:9_8": "ṭhito rattadupaṭṭaṁ nivāsetvā kāyabandhanaṁ bandhitvā paṁsukūlasaṅghāṭiṁ pārupitvā mattikāpattaṁ ādāya",
  "atk-s0513a45:9_9": "ākāsenāgantvā catutthe dvārakoṭṭhake dānaggeyeva otaritvā ekamantaṁ aṭṭhāsi.",
  "atk-s0513a45:9_10": "Maṇḍabyo kumāro ito cito ca olokento taṁ disvā “evaṁvirūpo saṅkārayakkhasadiso ayaṁ pabbajito imaṁ ṭhānaṁ",
  "atk-s0513a45:9_11": "āgacchanto kuto nu kho āgacchatī”ti tena saddhiṁ sallapanto paṭhamaṁ gāthamāha –",
  "atk-s0513a45:10_0": "1.",
  "atk-s0513a45:11_0": "“Kuto nu āgacchasi dummavāsī, otallako paṁsupisācakova;",
  "atk-s0513a45:12_0": "Saṅkāracoḷaṁ paṭimuñca kaṇṭhe, ko re tuvaṁ hosi adakkhiṇeyyo”ti.",
  "atk-s0513a45:13_0": "Tattha dummavāsīti anañjitaamaṇḍitaghaṭitasaṅghāṭikapilotikavasano.",
  "atk-s0513a45:13_1": "Otallakoti lāmako olambavilambanantakadharo vā.",
  "atk-s0513a45:13_2": "Paṁsupisācakovāti saṅkāraṭṭhāne pisācako viya.",
  "atk-s0513a45:13_3": "Saṅkāracoḷanti saṅkāraṭṭhāne laddhapilotikaṁ.",
  "atk-s0513a45:13_4": "Paṭimuñcāti paṭimuñcitvā.",
  "atk-s0513a45:13_5": "Adakkhiṇeyyoti tvaṁ adakkhiṇeyyo imesaṁ paramadakkhiṇeyyānaṁ nisinnaṭṭhānaṁ eko hutvā kuto āgato.",
  "atk-s0513a45:14_0": "Taṁ sutvā mahāsatto muducitteneva tena saddhiṁ sallapanto dutiyaṁ gāthamāha –",
  "atk-s0513a45:15_0": "2.",
  "atk-s0513a45:16_0": "“Annaṁ tavedaṁ pakataṁ yasassi, taṁ khajjare bhuñjare piyyare ca;",
  "atk-s0513a45:17_0": "Jānāsi maṁ tvaṁ paradattūpajīviṁ, uttiṭṭhapiṇḍaṁ labhataṁ sapāko”ti.",
  "atk-s0513a45:18_0": "Tattha pakatanti paṭiyattaṁ.",
  "atk-s0513a45:18_1": "Yasassīti parivārasampanna.",
  "atk-s0513a45:18_2": "Taṁ khajjareti taṁ khajjanti ca bhuñjanti ca pivanti ca.",
  "atk-s0513a45:18_3": "Kiṁkāraṇā mayhaṁ kujjhasi?",
  "atk-s0513a45:18_4": "Uttiṭṭhapiṇḍanti upatiṭṭhitvā labhitabbapiṇḍaṁ,",
  "atk-s0513a45:18_5": "uṭṭhāya ṭhitehi vā dīyamānaṁ heṭṭhā ṭhatvā labhitabbapiṇḍaṁ.",
  "atk-s0513a45:18_6": "Labhataṁ sapākoti sapāko caṇḍālopi labhatu.",
  "atk-s0513a45:18_7": "Jātisampannā hi yattha katthaci labhanti,",
  "atk-s0513a45:18_8": "sapākacaṇḍālassa pana ko deti,",
  "atk-s0513a45:18_9": "dullabhapiṇḍo ahaṁ,",
  "atk-s0513a45:18_10": "tasmā me jīvitapavattanatthaṁ bhojanaṁ dāpehi, kumārāti.",
  "atk-s0513a45:19_0": "Tato maṇḍabyo gāthamāha –",
  "atk-s0513a45:20_0": "3.",
  "atk-s0513a45:21_0": "“Annaṁ mamedaṁ pakataṁ brāhmaṇānaṁ, attatthāya saddahato mamedaṁ;",
  "atk-s0513a45:22_0": "Apehi etto kimidhaṭṭhitosi, na mādisā tumhaṁ dadanti jammā”ti.",
  "atk-s0513a45:23_0": "Tattha attatthāyāti attano vaḍḍhiatthāya.",
  "atk-s0513a45:23_1": "Apehi ettoti imamhā ṭhānā apagaccha.",
  "atk-s0513a45:23_2": "Na mādisāti mādisā jātisampannānaṁ udiccabrāhmaṇānaṁ dānaṁ denti,",
  "atk-s0513a45:23_3": "na tuyhaṁ caṇḍālassa, gaccha, jammāti.",
  "atk-s0513a45:24_0": "Tato mahāsatto gāthamāha –",
  "atk-s0513a45:25_0": "4.",
  "atk-s0513a45:26_0": "“Thale ca ninne ca vapanti bījaṁ, anūpakhette phalamāsamānā;",
  "atk-s0513a45:27_0": "Etāya saddhāya dadāhi dānaṁ, appeva ārādhaye dakkhiṇeyye”ti.",
  "atk-s0513a45:28_0": "Tassattho – kumāra,",
  "atk-s0513a45:28_1": "sassaphalaṁ āsīsamānā tīsupi khettesu bījaṁ vapanti.",
  "atk-s0513a45:28_2": "Tattha ativuṭṭhikāle thale sassaṁ sampajjati,",
  "atk-s0513a45:28_3": "ninne pūtikaṁ hoti,",
  "atk-s0513a45:28_4": "anūpakhette nadiñca taḷākañca nissāya kataṁ oghena vuyhati.",
  "atk-s0513a45:28_5": "Mandavuṭṭhikāle thale khette vipajjati,",
  "atk-s0513a45:28_6": "ninne thokaṁ sampajjati,",
  "atk-s0513a45:28_7": "anūpakhette sampajjateva.",
  "atk-s0513a45:28_8": "Samavuṭṭhikāle thale khette thokaṁ sampajjati,",
  "atk-s0513a45:28_9": "itaresu sampajjateva.",
  "atk-s0513a45:28_10": "Tasmā yathā phalamāsīsamānā tīsupi khettesu vapanti,",
  "atk-s0513a45:28_11": "tathā tvampi etāya phalasaddhāya āgatāgatānaṁ sabbesaṁyeva dānaṁ dehi,",
  "atk-s0513a45:28_12": "appeva nāma evaṁ dadanto dakkhiṇeyye ārādheyyāsi labheyyāsīti.",
  "atk-s0513a45:29_0": "Tato maṇḍabyo gāthamāha –",
  "atk-s0513a45:30_0": "5.",
  "atk-s0513a45:31_0": "“Khettāni mayhaṁ viditāni loke, yesāhaṁ bījāni patiṭṭhapemi;",
  "atk-s0513a45:32_0": "Ye brāhmaṇā jātimantūpapannā, tānīdha khettāni supesalānī”ti.",
  "atk-s0513a45:33_0": "Tattha yesāhanti yesu ahaṁ. Jātimantūpapannāti jātiyā ca mantehi ca upapannā.",
  "atk-s0513a45:34_0": "Tato mahāsatto dve gāthā abhāsi –",
  "atk-s0513a45:35_0": "6.",
  "atk-s0513a45:36_0": "“Jātimado ca atimānitā ca, lobho ca doso ca mado ca moho;",
  "atk-s0513a45:37_0": "Ete aguṇā yesu ca santi sabbe, tānīdha khettāni apesalāni.",
  "atk-s0513a45:38_0": "7.",
  "atk-s0513a45:39_0": "“Jātimado ca atimānitā ca, lobho ca doso ca mado ca moho;",
  "atk-s0513a45:40_0": "Ete aguṇā yesu na santi sabbe, tānīdha khettāni supesalānī”ti.",
  "atk-s0513a45:41_0": "Tattha jātimadoti “ahamasmi jātisampanno”ti evaṁ uppannamāno.",
  "atk-s0513a45:41_1": "Atimānitā cāti “añño mayā saddhiṁ jātiādīhi sadiso natthī”ti atikkamma pavattamāno.",
  "atk-s0513a45:41_2": "Lobhādayo lubbhanadussanamajjanamuyhanamattāva.",
  "atk-s0513a45:41_3": "Apesalānīti evarūpā puggalā āsīvisabharitā viya vammikā appiyasīlā honti.",
  "atk-s0513a45:41_4": "Evarūpānaṁ dinnaṁ na mahapphalaṁ hoti,",
  "atk-s0513a45:41_5": "tasmā mā etesaṁ supesalakhettabhāvaṁ maññittha.",
  "atk-s0513a45:41_6": "Na hi jātimantā saggadāyakā.",
  "atk-s0513a45:41_7": "Ye pana jātimānādirahitā ariyā,",
  "atk-s0513a45:41_8": "tāni khettāni supesalāni,",
  "atk-s0513a45:41_9": "tesu dinnaṁ mahapphalaṁ,",
  "atk-s0513a45:41_10": "te saggadāyakā hontīti.",
  "atk-s0513a45:42_0": "Iti so mahāsatte punappunaṁ kathente kujjhitvā “ayaṁ ativiya bahuṁ vippalapati,",
  "atk-s0513a45:42_1": "kuhiṁ gatā ime dovārikā,",
  "atk-s0513a45:42_2": "nayimaṁ caṇḍālaṁ nīharantī”ti gāthamāha –",
  "atk-s0513a45:43_0": "8.",
  "atk-s0513a45:44_0": "“Kvettha gatā upajotiyo ca, upajjhāyo atha vā gaṇḍakucchi;",
  "atk-s0513a45:45_0": "Imassa daṇḍañca vadhañca datvā, gale gahetvā khalayātha jamma”nti.",
  "atk-s0513a45:46_0": "Tattha kvettha gatāti imesu tīsu dvāresu ṭhapitā upajotiyo ca upajjhāyo ca gaṇḍakucchi cāti tayo dovārikā kuhiṁ gatāti attho.",
  "atk-s0513a45:47_0": "Tepi tassa vacanaṁ sutvā vegenāgantvā vanditvā “kiṁ karoma devā”ti āhaṁsu.",
  "atk-s0513a45:47_1": "“Ayaṁ vo jammo caṇḍālo diṭṭho”ti?",
  "atk-s0513a45:47_2": "“Na passāma deva,",
  "atk-s0513a45:47_3": "kutoci āgatabhāvaṁ na jānāmā”ti.",
  "atk-s0513a45:47_4": "“Ko cesa māyākāro vā vijjādharo vā bhavissati,",
  "atk-s0513a45:47_5": "idāni kiṁ tiṭṭhathā”ti.",
  "atk-s0513a45:47_6": "“Kiṁ karoma devā”ti?",
  "atk-s0513a45:47_7": "“Imassa mukhameva pothetvā bhindantā daṇḍaveḷupesikāhi piṭṭhicammaṁ uppāṭentā vadhañca datvā gale gahetvā etaṁ jammaṁ khalayātha,",
  "atk-s0513a45:47_8": "ito nīharathā”ti.",
  "atk-s0513a45:48_0": "Mahāsatto tesu attano santikaṁ anāgatesveva uppatitvā ākāse ṭhito gāthamāha –",
  "atk-s0513a45:49_0": "9.",
  "atk-s0513a45:50_0": "“Giriṁ nakhena khaṇasi, ayo dantehi khādasi;",
  "atk-s0513a45:51_0": "Jātavedaṁ padahasi, yo isiṁ paribhāsasī”ti.",
  "atk-s0513a45:52_0": "Tattha jātavedaṁ padahasīti aggiṁ gilituṁ vāyamasi.",
  "atk-s0513a45:53_0": "Imañca pana gāthaṁ vatvā mahāsatto passantasseva māṇavassa ca brāhmaṇānañca ākāse pakkhandi.",
  "atk-s0513a45:53_1": "Tamatthaṁ pakāsento satthā āha –",
  "atk-s0513a45:54_0": "10.",
  "atk-s0513a45:55_0": "“Idaṁ vatvāna mātaṅgo, isi saccaparakkamo;",
  "atk-s0513a45:56_0": "Antalikkhasmiṁ pakkāmi, brāhmaṇānaṁ udikkhata”nti.",
  "atk-s0513a45:57_0": "Tattha saccaparakkamoti sabhāvaparakkamo.",
  "atk-s0513a45:58_0": "So pācīnadisābhimukho gantvā ekāya vīthiyā otaritvā “padavaḷañjaṁ paññāyatū”ti adhiṭṭhāya pācīnadvārasamīpe",
  "atk-s0513a45:58_1": "piṇḍāya caranto missakabhattaṁ saṁkaḍḍhitvā ekissaṁ sālāyaṁ nisīditvā missakabhattaṁ paribhuñji.",
  "atk-s0513a45:58_2": "Nagaradevatā “ayaṁ amhākaṁ ayyaṁ viheṭhetvā kathetī”ti asahamānā āgamiṁsu.",
  "atk-s0513a45:58_3": "Athassa jeṭṭhakayakkho maṇḍabyassa gīvaṁ gahetvā parivattesi,",
  "atk-s0513a45:58_4": "sesadevatā sesabrāhmaṇānaṁ gīvaṁ gaṇhitvā parivattesuṁ.",
  "atk-s0513a45:58_5": "Bodhisatte muducittatāya pana “tassa putto”ti naṁ na mārenti,",
  "atk-s0513a45:58_6": "kevalaṁ kilamentiyeva.",
  "atk-s0513a45:58_7": "Maṇḍabyassa sīsaṁ parivattitvā piṭṭhipassābhimukhaṁ jātaṁ,",
  "atk-s0513a45:58_8": "hatthapādā ujukā thaddhāva aṭṭhaṁsu,",
  "atk-s0513a45:58_9": "akkhīni kālakatasseva parivattiṁsu.",
  "atk-s0513a45:58_10": "So thaddhasarīrova nipajji,",
  "atk-s0513a45:58_11": "sesabrāhmaṇā mukhena kheḷaṁ vamantā aparāparaṁ parivattanti.",
  "atk-s0513a45:58_12": "Māṇavā “ayye,",
  "atk-s0513a45:58_13": "puttassa te kiṁ jāta”nti diṭṭhamaṅgalikāya ārocayiṁsu.",
  "atk-s0513a45:58_14": "Sā vegena gantvā puttaṁ disvā “kimeta”nti vatvā gāthamāha –",
  "atk-s0513a45:59_0": "11.",
  "atk-s0513a45:60_0": "“Āvellitaṁ piṭṭhito uttamaṅgaṁ, bāhuṁ pasāreti akammaneyyaṁ;",
  "atk-s0513a45:61_0": "Setāni akkhīni yathā matassa, ko me imaṁ puttamakāsi eva”nti.",
  "atk-s0513a45:62_0": "Tattha āvellitanti parivattitaṁ.",
  "atk-s0513a45:63_0": "Athassā tasmiṁ ṭhāne ṭhitajano ārocetuṁ gāthamāha –",
  "atk-s0513a45:64_0": "12.",
  "atk-s0513a45:65_0": "“Idhāgamā samaṇo dummavāsī, otallako paṁsupisācakova;",
  "atk-s0513a45:66_0": "Saṅkāracoḷaṁ paṭimuñca kaṇṭhe, so te imaṁ puttamakāsi eva”nti.",
  "atk-s0513a45:67_0": "Sā taṁ sutvāva cintesi “aññassetaṁ balaṁ natthi,",
  "atk-s0513a45:67_1": "nissaṁsayaṁ mātaṅgapaṇḍito bhavissati,",
  "atk-s0513a45:67_2": "sampannamettābhāvano kho pana dhīro na ettakaṁ janaṁ kilametvā gamissati,",
  "atk-s0513a45:67_3": "kataraṁ nu kho disaṁ gato bhavissatī”ti.",
  "atk-s0513a45:67_4": "Tato pucchantī gāthamāha –",
  "atk-s0513a45:68_0": "13.",
  "atk-s0513a45:69_0": "“Katamaṁ disaṁ agamā bhūripañño, akkhātha me māṇavā etamatthaṁ;",
  "atk-s0513a45:70_0": "Gantvāna taṁ paṭikaremu accayaṁ, appeva naṁ putta labhemu jīvita”nti.",
  "atk-s0513a45:71_0": "Tattha gantvānāti tassa santikaṁ gantvā.",
  "atk-s0513a45:71_1": "Taṁ paṭikaremu accayanti taṁ accayaṁ paṭikarissāma desessāma,",
  "atk-s0513a45:71_2": "khamāpessāma nanti.",
  "atk-s0513a45:71_3": "Putta labhemu jīvitanti appeva nāma puttassa jīvitaṁ labheyyāma.",
  "atk-s0513a45:72_0": "Athassā tattha ṭhitā māṇavā kathentā gāthamāhaṁsu –",
  "atk-s0513a45:73_0": "14.",
  "atk-s0513a45:74_0": "“Vehāyasaṁ agamā bhūripañño, pathaddhuno pannaraseva cando;",
  "atk-s0513a45:75_0": "Api cāpi so purimadisaṁ agacchi, saccappaṭiñño isi sādhurūpo”ti.",
  "atk-s0513a45:76_0": "Tattha pathaddhunoti ākāsapathasaṅkhātassa addhuno majjhe ṭhito pannarase cando viya.",
  "atk-s0513a45:76_1": "Api cāpi soti apica kho pana so puratthimaṁ disaṁ gato.",
  "atk-s0513a45:77_0": "Sā tesaṁ vacanaṁ sutvā “mama sāmikaṁ upadhāressāmī”ti suvaṇṇakalasasuvaṇṇasarakāni gāhāpetvā dāsigaṇaparivutā",
  "atk-s0513a45:77_1": "tena padavaḷañjassa adhiṭṭhitaṭṭhānaṁ patvā tenānusārena gacchantī tasmiṁ pīṭhikāya nisīditvā bhuñjamāne",
  "atk-s0513a45:77_2": "tassa santikaṁ gantvā vanditvā aṭṭhāsi.",
  "atk-s0513a45:77_3": "So taṁ disvā thokaṁ odanaṁ patte ṭhapesi.",
  "atk-s0513a45:77_4": "Diṭṭhamaṅgalikā suvaṇṇakalasena tassa udakaṁ adāsi.",
  "atk-s0513a45:77_5": "So tattheva hatthaṁ dhovitvā mukhaṁ vikkhālesi.",
  "atk-s0513a45:77_6": "Atha naṁ sā “kena me puttassa so vippakāro kato”ti pucchantī gāthamāha –",
  "atk-s0513a45:78_0": "15.",
  "atk-s0513a45:79_0": "“Āvellitaṁ piṭṭhito uttamaṅgaṁ, bāhuṁ pasāreti akammaneyyaṁ;",
  "atk-s0513a45:80_0": "Setāni akkhīni yathā matassa, ko me imaṁ puttamakāsi eva”nti.",
  "atk-s0513a45:81_0": "Tato parā tesaṁ vacanapaṭivacanagāthā honti –",
  "atk-s0513a45:82_0": "16.",
  "atk-s0513a45:83_0": "“Yakkhā have santi mahānubhāvā, anvāgatā isayo sādhurūpā;",
  "atk-s0513a45:84_0": "Te duṭṭhacittaṁ kupitaṁ viditvā, yakkhā hi te puttamakaṁsu evaṁ.",
  "atk-s0513a45:85_0": "17.",
  "atk-s0513a45:86_0": "“Yakkhā ca me puttamakaṁsu evaṁ, tvaññeva me mā kuddho brahmacāri;",
  "atk-s0513a45:87_0": "Tumheva pāde saraṇaṁ gatāsmi, anvāgatā puttasokena bhikkhu.",
  "atk-s0513a45:88_0": "18.",
  "atk-s0513a45:89_0": "“Tadeva hi etarahi ca mayhaṁ, manopadoso na mamatthi koci;",
  "atk-s0513a45:90_0": "Putto ca te vedamadena matto, atthaṁ na jānāti adhicca vede.",
  "atk-s0513a45:91_0": "19.",
  "atk-s0513a45:92_0": "“Addhā have bhikkhu muhuttakena, sammuyhateva purisassa saññā;",
  "atk-s0513a45:93_0": "Ekāparādhaṁ khama bhūripañña, na paṇḍitā kodhabalā bhavantī”ti.",
  "atk-s0513a45:94_0": "Tattha yakkhāti nagarapariggāhakayakkhā.",
  "atk-s0513a45:94_1": "Anvāgatāti anu āgatā,",
  "atk-s0513a45:94_2": "isayo sādhurūpā guṇasampannāti evaṁ jānamānāti attho.",
  "atk-s0513a45:94_3": "Teti te isīnaṁ guṇaṁ ñatvā tava puttaṁ duṭṭhacittaṁ kupitacittaṁ viditvā.",
  "atk-s0513a45:94_4": "Tvaññeva meti sace yakkhā kupitā evamakaṁsu, karontu,",
  "atk-s0513a45:94_5": "devatā nāma pānīyauḷuṅkamattena santappetuṁ sakkā,",
  "atk-s0513a45:94_6": "tasmāhaṁ tesaṁ na bhāyāmi,",
  "atk-s0513a45:94_7": "kevalaṁ tvaññeva me puttassa mā kujjhi.",
  "atk-s0513a45:94_8": "Anvāgatāti āgatāsmi.",
  "atk-s0513a45:94_9": "Bhikkhūti mahāsattaṁ ālapantī puttassa jīvitadānaṁ yācati.",
  "atk-s0513a45:94_10": "Tadeva hīti diṭṭhamaṅgalike tadā tava puttassa maṁ akkosanakāle ca mayhaṁ manopadoso natthi,",
  "atk-s0513a45:94_11": "etarahi ca tayi yācamānāyapi mama tasmiṁ manopadoso natthiyeva.",
  "atk-s0513a45:94_12": "Vedamadenāti “tayo vedā me uggahitā”ti madena.",
  "atk-s0513a45:94_13": "Adhiccāti vede uggahetvāpi atthānatthaṁ na jānāti.",
  "atk-s0513a45:94_14": "Muhuttakenāti yaṁ kiñci uggahetvā muhuttakeneva.",
  "atk-s0513a45:95_0": "Evaṁ tāya khamāpiyamāno mahāsatto “tena hi etesaṁ yakkhānaṁ palāyanatthāya amatosadhaṁ dassāmī”ti vatvā gāthamāha –",
  "atk-s0513a45:96_0": "20.",
  "atk-s0513a45:97_0": "“Idañca mayhaṁ uttiṭṭhapiṇḍaṁ, tava maṇḍabyo bhuñjatu appapañño;",
  "atk-s0513a45:98_0": "Yakkhā ca te naṁ na viheṭhayeyyuṁ, putto ca te hessati so arogo”ti.",
  "atk-s0513a45:99_0": "Tattha uttiṭṭhapiṇḍanti ucchiṭṭhakapiṇḍaṁ, “ucchiṭṭhapiṇḍa”ntipi pāṭho.",
  "atk-s0513a45:100_0": "Sā mahāsattassa vacanaṁ sutvā “detha, sāmi,",
  "atk-s0513a45:100_1": "amatosadha”nti suvaṇṇasarakaṁ upanāmesi.",
  "atk-s0513a45:100_2": "Mahāsatto ucchiṭṭhakakañjikaṁ tattha āsiñcitvā “paṭhamaññeva ito upaḍḍhaṁ tava puttassa mukhe osiñcitvā",
  "atk-s0513a45:100_3": "sesaṁ cāṭiyaṁ udakena missetvā sesabrāhmaṇānaṁ mukhe osiñcehi,",
  "atk-s0513a45:100_4": "sabbepi nirogā bhavissantī”ti vatvā uppatitvā himavantameva gato.",
  "atk-s0513a45:100_5": "Sāpi taṁ sarakaṁ sīsenādāya “amatosadhaṁ me laddha”nti vadantī nivesanaṁ gantvā paṭhamaṁ puttassa mukhe kañjikaṁ osiñci,",
  "atk-s0513a45:100_6": "yakkho palāyi.",
  "atk-s0513a45:100_7": "Itaro paṁsuṁ puñchanto uṭṭhāya “amma kimeta”nti āha.",
  "atk-s0513a45:100_8": "Tayā kataṁ tvameva jānissasi. Ehi, tāta,",
  "atk-s0513a45:100_9": "tava dakkhiṇeyyānaṁ tesaṁ vippakāraṁ passāti.",
  "atk-s0513a45:100_10": "So te disvā vippaṭisārī ahosi.",
  "atk-s0513a45:100_11": "Atha naṁ mātā “tāta maṇḍabya,",
  "atk-s0513a45:100_12": "tvaṁ bālo dānassa mahapphalaṭṭhānaṁ na jānāsi,",
  "atk-s0513a45:100_13": "dakkhiṇeyyā nāma evarūpā na honti,",
  "atk-s0513a45:100_14": "mātaṅgapaṇḍitasadisāva honti,",
  "atk-s0513a45:100_15": "ito paṭṭhāya mā etesaṁ dussīlānaṁ dānamadāsi,",
  "atk-s0513a45:100_16": "sīlavantānaṁ dehī”ti vatvā āha –",
  "atk-s0513a45:101_0": "21.",
  "atk-s0513a45:102_0": "“Maṇḍabya bālosi parittapañño, yo puññakkhettānamakovidosi;",
  "atk-s0513a45:103_0": "Mahakkasāvesu dadāsi dānaṁ, kiliṭṭhakammesu asaññatesu.",
  "atk-s0513a45:104_0": "22.",
  "atk-s0513a45:105_0": "“Jaṭā ca kesā ajinā nivatthā, jarūdapānaṁva mukhaṁ parūḷhaṁ;",
  "atk-s0513a45:106_0": "Pajaṁ imaṁ passatha dummarūpaṁ, na jaṭājinaṁ tāyati appapaññaṁ.",
  "atk-s0513a45:107_0": "23.",
  "atk-s0513a45:108_0": "“Yesaṁ rāgo ca doso ca, avijjā ca virājitā;",
  "atk-s0513a45:109_0": "Khīṇāsavā arahanto, tesu dinnaṁ mahapphala”nti.",
  "atk-s0513a45:110_0": "Tattha mahakkasāvesūti mahākasāvesu mahantehi rāgakasāvādīhi samannāgatesu.",
  "atk-s0513a45:110_1": "Jaṭā ca kesāti tāta maṇḍabya,",
  "atk-s0513a45:110_2": "tava dakkhiṇeyyesu ekaccānaṁ kesā jaṭā katvā baddhā.",
  "atk-s0513a45:110_3": "Ajinā nivatthāti sakhurāni ajinacammāni nivatthā.",
  "atk-s0513a45:110_4": "Jarūdapānaṁ vāti tiṇagahanena jiṇṇakūpo viya mukhaṁ dīghamassutāya parūḷhaṁ.",
  "atk-s0513a45:110_5": "Pajaṁ imanti imaṁ evarūpaṁ anañjitāmaṇḍitalūkhavesaṁ pajaṁ passatha.",
  "atk-s0513a45:110_6": "Na jaṭājinanti etaṁ jaṭājinaṁ imaṁ appapaññaṁ pajaṁ tāyituṁ na sakkoti,",
  "atk-s0513a45:110_7": "sīlapaññāṇatapokammāneva imesaṁ sattānaṁ patiṭṭhā honti.",
  "atk-s0513a45:110_8": "Yesanti yasmā yesaṁ ete rajjanadussanamuyhanasabhāvā rāgādayo aṭṭhavatthukā ca avijjā virājitā vigatā,",
  "atk-s0513a45:110_9": "vigatattāyeva ca etesaṁ kilesānaṁ ye khīṇāsavā arahanto,",
  "atk-s0513a45:110_10": "tesu dinnaṁ mahapphalaṁ,",
  "atk-s0513a45:110_11": "tasmā tvaṁ, tāta,",
  "atk-s0513a45:110_12": "ito paṭṭhāya evarūpānaṁ dussīlānaṁ adatvā ye loke aṭṭhasamāpattilābhino pañcābhiññā dhammikasamaṇabrāhmaṇā ca paccekabuddhā ca santi,",
  "atk-s0513a45:110_13": "tesaṁ dānaṁ dehi. Ehi, tāta,",
  "atk-s0513a45:110_14": "tava kulūpake amatosadhaṁ pāyetvā aroge karissāmāti vatvā ucchiṭṭhakañjikaṁ gāhāpetvā udakacāṭiyaṁ pakkhipitvā",
  "atk-s0513a45:110_15": "soḷasannaṁ brāhmaṇasahassānaṁ mukhesu āsiñcāpesi.",
  "atk-s0513a45:111_0": "Ekeko paṁsuṁ puñchantova uṭṭhahi.",
  "atk-s0513a45:111_1": "Atha ne brāhmaṇā “imehi caṇḍālucchiṭṭhakaṁ pīta”nti abrāhmaṇe kariṁsu.",
  "atk-s0513a45:111_2": "Te lajjitā bārāṇasito nikkhamitvā majjharaṭṭhaṁ gantvā majjharañño santike vasiṁsu,",
  "atk-s0513a45:111_3": "maṇḍabyo pana tattheva vasi.",
  "atk-s0513a45:111_4": "Tadā vettavatīnagaraṁ upanissāya vettavatīnadītīre jātimanto nāmeko brāhmaṇo pabbajito jātiṁ nissāya mahantaṁ mānamakāsi.",
  "atk-s0513a45:111_5": "Mahāsatto “etassa mānaṁ bhindissāmī”ti taṁ ṭhānaṁ gantvā tassa santike uparisote vāsaṁ kappesi.",
  "atk-s0513a45:111_6": "So ekadivasaṁ dantakaṭṭhaṁ khāditvā “imaṁ dantakaṭṭhaṁ jātimantassa jaṭāsu laggatū”ti adhiṭṭhāya nadiyaṁ pātesi.",
  "atk-s0513a45:111_7": "Taṁ tassa udakaṁ ācamantassa jaṭāsu laggi.",
  "atk-s0513a45:111_8": "So taṁ disvāva “nassa vasalā”ti vatvā “kuto ayaṁ kāḷakaṇṇī āgato,",
  "atk-s0513a45:111_9": "upadhāressāmi na”nti uddhaṁsotaṁ gacchanto mahāsattaṁ disvā “kiṁjātikosī”ti pucchi.",
  "atk-s0513a45:111_10": "“Caṇḍālosmī”ti.",
  "atk-s0513a45:111_11": "“Tayā nadiyā dantakaṭṭhaṁ pātita”nti ? “Āma, mayā”ti. “Nassa, vasala,",
  "atk-s0513a45:111_12": "caṇḍāla kāḷakaṇṇi mā idha vasi,",
  "atk-s0513a45:111_13": "heṭṭhāsote vasāhī”ti vatvā heṭṭhāsote vasantenapi tena pātite dantakaṭṭhe paṭisotaṁ āgantvā jaṭāsu laggante so “nassa vasala,",
  "atk-s0513a45:111_14": "sace idha vasissasi,",
  "atk-s0513a45:111_15": "sattame divase sattadhā muddhā phalissatī”ti āha.",
  "atk-s0513a45:112_0": "Mahāsatto “sacāhaṁ etassa kujjhissāmi,",
  "atk-s0513a45:112_1": "sīlaṁ me arakkhitaṁ bhavissati,",
  "atk-s0513a45:112_2": "upāyenevassa mānaṁ bhindissāmī”ti sattame divase sūriyuggamanaṁ nivāresi.",
  "atk-s0513a45:112_3": "Manussā ubbāḷhā jātimantaṁ tāpasaṁ upasaṅkamitvā “bhante,",
  "atk-s0513a45:112_4": "tumhe sūriyuggamanaṁ na dethā”ti pucchiṁsu. So āha –",
  "atk-s0513a45:112_5": "“na me taṁ kammaṁ,",
  "atk-s0513a45:112_6": "nadītīre paneko caṇḍālo vasati,",
  "atk-s0513a45:112_7": "tassetaṁ kammaṁ bhavissatī”ti.",
  "atk-s0513a45:112_8": "Manussā mahāsattaṁ upasaṅkamitvā “tumhe, bhante,",
  "atk-s0513a45:112_9": "sūriyuggamanaṁ na dethā”ti pucchiṁsu.",
  "atk-s0513a45:112_10": "“Āmāvuso”ti.",
  "atk-s0513a45:112_11": "“Kiṁkāraṇā”ti.",
  "atk-s0513a45:112_12": "“Tumhākaṁ kulūpako tāpaso maṁ niraparādhaṁ abhisapi,",
  "atk-s0513a45:112_13": "tasmiṁ āgantvā khamāpanatthāya mama pādesu patite sūriyaṁ vissajjessāmī”ti.",
  "atk-s0513a45:112_14": "Te gantvā taṁ kaḍḍhantā ānetvā mahāsattassa pādamūle nipajjāpetvā khamāpetvā āhaṁsu “sūriyaṁ vissajjetha bhante”ti.",
  "atk-s0513a45:112_15": "“Na sakkā vissajjetuṁ,",
  "atk-s0513a45:112_16": "sacāhaṁ vissajjessāmi,",
  "atk-s0513a45:112_17": "imassa sattadhā muddhā phalissatī”ti. “Atha, bhante,",
  "atk-s0513a45:112_18": "kiṁ karomā”ti?",
  "atk-s0513a45:112_19": "So “mattikāpiṇḍaṁ āharathā”ti āharāpetvā “imaṁ tāpasassa sīse ṭhapetvā tāpasaṁ otāretvā udake ṭhapethā”ti ṭhapāpetvā sūriyaṁ vissajjesi.",
  "atk-s0513a45:112_20": "Sūriyarasmīhi pahaṭamatte mattikāpiṇḍo sattadhā bhijji,",
  "atk-s0513a45:112_21": "tāpaso udake nimujji.",
  "atk-s0513a45:113_0": "Mahāsatto taṁ dametvā “kahaṁ nu kho dāni soḷasa brāhmaṇasahassāni vasantī”ti upadhārento “majjharañño",
  "atk-s0513a45:113_1": "santike”ti ñatvā “te damessāmī”ti iddhiyā gantvā nagarasāmante otaritvā pattaṁ ādāya nagare piṇḍāya cari.",
  "atk-s0513a45:113_2": "Brāhmaṇā taṁ disvā “ayaṁ idha ekaṁ dve divase vasantopi amhe appatiṭṭhe karissatī”ti vegena gantvā “mahārāja,",
  "atk-s0513a45:113_3": "māyākāro eko vijjādharo coro āgato,",
  "atk-s0513a45:113_4": "gaṇhāpetha na”nti rañño ārocesuṁ.",
  "atk-s0513a45:113_5": "Rājā “sādhū”ti sampaṭicchi.",
  "atk-s0513a45:113_6": "Mahāsattopi missakabhattaṁ ādāya aññataraṁ kuṭṭaṁ nissāya pīṭhikāya nisinno bhuñjati.",
  "atk-s0513a45:113_7": "Atha naṁ aññavihitakaṁ āhāraṁ paribhuñjamānameva raññā pahitapurisā asinā gīvaṁ paharitvā jīvitakkhayaṁ pāpesuṁ.",
  "atk-s0513a45:113_8": "So kālaṁ katvā brahmaloke nibbatti.",
  "atk-s0513a45:113_9": "Imasmiṁ kira jātake bodhisatto koṇḍadamako ahosi.",
  "atk-s0513a45:113_10": "So teneva paratantiyuttabhāvena jīvitakkhayaṁ pāpuṇi.",
  "atk-s0513a45:113_11": "Devatā kujjhitvā sakalameva majjharaṭṭhaṁ uṇhaṁ kukkuḷavassaṁ vassāpetvā raṭṭhaṁ araṭṭhamakaṁsu.",
  "atk-s0513a45:113_12": "Tena vuttaṁ –",
  "atk-s0513a45:114_0": "“Upahacca manaṁ majjho, mātaṅgasmiṁ yasassine;",
  "atk-s0513a45:115_0": "Sapārisajjo ucchinno, majjhāraññaṁ tadā ahū”ti. ;",
  "atk-s0513a45:116_0": "Satthā imaṁ dhammadesanaṁ āharitvā “na idāneva,",
  "atk-s0513a45:116_1": "pubbepi udeno pabbajite viheṭhesiyevā”ti vatvā jātakaṁ samodhānesi –",
  "atk-s0513a45:116_2": "“tadā maṇḍabyo udeno ahosi,",
  "atk-s0513a45:116_3": "mātaṅgapaṇḍito pana ahameva ahosi”nti.",
  "atk-s0513a45:117_0": "Mātaṅgajātakavaṇṇanā paṭhamā.",
  "atk-s0513a45:119_0": "[498] 2. Cittasambhūtajātakavaṇṇanā",
  "atk-s0513a45:120_0": "Sabbaṁ narānaṁ saphalaṁ suciṇṇanti idaṁ satthā jetavane viharanto āyasmato mahākassapassa piyasaṁvāse dve saddhivihārike bhikkhū ārabbha kathesi.",
  "atk-s0513a45:120_1": "Te kira aññamaññaṁ appaṭivibhattabhogā paramavissāsikā ahesuṁ,",
  "atk-s0513a45:120_2": "piṇḍāya carantāpi ekatova gacchanti,",
  "atk-s0513a45:120_3": "ekatova āgacchanti,",
  "atk-s0513a45:120_4": "vinā bhavituṁ na sakkonti.",
  "atk-s0513a45:120_5": "Dhammasabhāyaṁ bhikkhū tesaṁyeva vissāsaṁ vaṇṇayamānā nisīdiṁsu.",
  "atk-s0513a45:120_6": "Satthā āgantvā “kāya nuttha,",
  "atk-s0513a45:120_7": "bhikkhave,",
  "atk-s0513a45:120_8": "etarahi kathāya sannisinnā”ti pucchitvā “imāya nāmā”ti vutte “anacchariyaṁ,",
  "atk-s0513a45:120_9": "bhikkhave,",
  "atk-s0513a45:120_10": "imesaṁ ekasmiṁ attabhāve vissāsikattaṁ,",
  "atk-s0513a45:120_11": "porāṇakapaṇḍitā tīṇi cattāri bhavantarāni gacchantāpi mittabhāvaṁ na vijahiṁsuyevā”ti vatvā atītaṁ āhari.",
  "atk-s0513a45:121_0": "Atīte avantiraṭṭhe ujjeniyaṁ avantimahārājā nāma rajjaṁ kāresi.",
  "atk-s0513a45:121_1": "Tadā ujjeniyā bahi caṇḍālagāmako ahosi.",
  "atk-s0513a45:121_2": "Mahāsatto tattha nibbatti,",
  "atk-s0513a45:121_3": "aparopi satto tasseva mātucchāputto hutvā nibbatti.",
  "atk-s0513a45:121_4": "Tesu eko citto nāma ahosi,",
  "atk-s0513a45:121_5": "eko sambhūto nāma.",
  "atk-s0513a45:121_6": "Te ubhopi vayappattā caṇḍālavaṁsadhovanaṁ nāma sippaṁ uggaṇhitvā ekadivasaṁ “ujjenīnagaradvāre sippaṁ dassessāmā”ti eko uttaradvāre sippaṁ dassesi,",
  "atk-s0513a45:121_7": "eko pācīnadvāre.",
  "atk-s0513a45:121_8": "Tasmiñca nagare dve diṭṭhamaṅgalikāyo ahesuṁ,",
  "atk-s0513a45:121_9": "ekā seṭṭhidhītā,",
  "atk-s0513a45:121_10": "ekā purohitadhītā.",
  "atk-s0513a45:121_11": "Tā bahukhādanīyabhojanīyamālāgandhādīni gāhāpetvā “uyyānakīḷaṁ kīḷissāmā”ti ekā uttaradvārena nikkhami,",
  "atk-s0513a45:121_12": "ekā pācīnadvārena.",
  "atk-s0513a45:121_13": "Tā te caṇḍālaputte sippaṁ dassente disvā “ke ete”ti pucchitvā “caṇḍālaputtā”ti sutvā “apassitabbayuttakaṁ",
  "atk-s0513a45:121_14": "vata passimhā”ti gandhodakena akkhīni dhovitvā nivattiṁsu.",
  "atk-s0513a45:121_15": "Mahājano “are duṭṭhacaṇḍāla,",
  "atk-s0513a45:121_16": "tumhe nissāya mayaṁ amūlakāni surābhattādīni na labhimhā”ti te ubhopi bhātike pothetvā anayabyasanaṁ pāpesi.",
  "atk-s0513a45:122_0": "Te paṭiladdhasaññā uṭṭhāya aññamaññassa santikaṁ gacchantā ekasmiṁ ṭhāne samāgantvā aññamaññassa taṁ",
  "atk-s0513a45:122_1": "dukkhuppattiṁ ārocetvā roditvā paridevitvā “kinti karissāmā”ti mantetvā “imaṁ amhākaṁ jātiṁ nissāya dukkhaṁ uppannaṁ,",
  "atk-s0513a45:122_2": "caṇḍālakammaṁ kātuṁ na sakkhissāma,",
  "atk-s0513a45:122_3": "jātiṁ paṭicchādetvā brāhmaṇamāṇavavaṇṇena takkasilaṁ gantvā sippaṁ uggaṇhissāmā”ti sanniṭṭhānaṁ katvā",
  "atk-s0513a45:122_4": "tattha gantvā dhammantevāsikā hutvā disāpāmokkhācariyassa santike sippaṁ paṭṭhapesuṁ.",
  "atk-s0513a45:122_5": "Jambudīpatale “dve kira caṇḍālā jātiṁ paṭicchādetvā sippaṁ uggaṇhantī”ti sūyittha.",
  "atk-s0513a45:122_6": "Tesu cittapaṇḍitassa sippaṁ niṭṭhitaṁ,",
  "atk-s0513a45:122_7": "sambhūtassa na tāva niṭṭhāti.",
  "atk-s0513a45:123_0": "Athekadivasaṁ eko gāmavāsī “brāhmaṇavācanakaṁ karissāmī”ti ācariyaṁ nimantesi.",
  "atk-s0513a45:123_1": "Tameva rattiṁ devo vassitvā magge kandarādīni pūresi.",
  "atk-s0513a45:123_2": "Ācariyo pātova cittapaṇḍitaṁ pakkosāpetvā “tāta,",
  "atk-s0513a45:123_3": "ahaṁ gantuṁ na sakkhissāmi,",
  "atk-s0513a45:123_4": "tvaṁ māṇavehi saddhiṁ gantā maṅgalaṁ vatvā tumhehi laddhaṁ bhuñjitvā amhehi laddhaṁ āharā”ti pesesi.",
  "atk-s0513a45:123_5": "So “sādhū”ti māṇavake gahetvā gato.",
  "atk-s0513a45:123_6": "Yāva māṇavā nhāyanti ceva mukhāni ca dhovanti,",
  "atk-s0513a45:123_7": "tāva manussā pāyāsaṁ vaḍḍhetvā nibbātūti ṭhapesuṁ.",
  "atk-s0513a45:123_8": "Māṇavā tasmiṁ anibbuteyeva āgantvā nisīdiṁsu.",
  "atk-s0513a45:123_9": "Manussā dakkhiṇodakaṁ datvā tesaṁ purato pātiyo ṭhapesuṁ.",
  "atk-s0513a45:123_10": "Sambhūto luddhadhātuko viya hutvā “sītalo”ti saññāya pāyāsapiṇḍaṁ ukkhipitvā mukhe ṭhapesi,",
  "atk-s0513a45:123_11": "so tassa ādittaayoguḷo viya mukhaṁ dahi.",
  "atk-s0513a45:123_12": "So kampamāno satiṁ anupaṭṭhāpetvā cittapaṇḍitaṁ oloketvā caṇḍālabhāsāya eva “khaḷu khaḷū”ti āha.",
  "atk-s0513a45:123_13": "Sopi tatheva satiṁ anupaṭṭhāpetvā caṇḍālabhāsāya eva “niggala niggalā”ti āha.",
  "atk-s0513a45:123_14": "Māṇavā aññamaññaṁ oloketvā “kiṁ bhāsā nāmesā”ti vadiṁsu.",
  "atk-s0513a45:123_15": "Cittapaṇḍito maṅgalaṁ abhāsi.",
  "atk-s0513a45:123_16": "Māṇavā bahi nikkhamitvā vaggavaggā hutvā tattha tattha nisīditvā bhāsaṁ sodhentā “caṇḍālabhāsā”ti ñatvā “are duṭṭhacaṇḍālā,",
  "atk-s0513a45:123_17": "ettakaṁ kālaṁ ‘brāhmaṇāmhā’ti vatvā vañcayitthā”ti ubhopi te pothayiṁsu.",
  "atk-s0513a45:123_18": "Atheko sappuriso “apethā”ti vāretvā “ayaṁ tumhākaṁ jātiyā doso,",
  "atk-s0513a45:123_19": "gacchatha katthaci deseva pabbajitvā jīvathā”ti te ubho uyyojesi.",
  "atk-s0513a45:123_20": "Māṇavā tesaṁ caṇḍālabhāvaṁ ācariyassa ārocesuṁ.",
  "atk-s0513a45:124_0": "Tepi araññaṁ pavisitvā isipabbajjaṁ pabbajitvā na cirasseva tato cavitvā nerañjarāya tīre migiyā kucchismiṁ nibbattiṁsu.",
  "atk-s0513a45:124_1": "Te mātukucchito nikkhantakālato paṭṭhāya ekatova vicaranti,",
  "atk-s0513a45:124_2": "vinā bhavituṁ na sakkonti.",
  "atk-s0513a45:124_3": "Te ekadivasaṁ gocaraṁ gahetvā ekasmiṁ rukkhamūle sīsena sīsaṁ,",
  "atk-s0513a45:124_4": "siṅgena siṅgaṁ,",
  "atk-s0513a45:124_5": "tuṇḍena tuṇḍaṁ allīyāpetvā romanthayamāne ṭhite disvā eko luddako sattiṁ khipitvā ekappahāreneva jīvitā voropesi.",
  "atk-s0513a45:124_6": "Tato cavitvā nammadānadītīre ukkusayoniyaṁ nibbattiṁsu.",
  "atk-s0513a45:124_7": "Tatrāpi vuddhippatte gocaraṁ gahetvā sīsena sīsaṁ,",
  "atk-s0513a45:124_8": "tuṇḍena tuṇḍaṁ allīyāpetvā ṭhite disvā eko yaṭṭhiluddako ekappahāreneva bandhitvā vadhi.",
  "atk-s0513a45:124_9": "Tato pana cavitvā cittapaṇḍito kosambiyaṁ purohitassa putto hutvā nibbatti.",
  "atk-s0513a45:124_10": "Sambhūtapaṇḍito uttarapañcālarañño putto hutvā nibbatti.",
  "atk-s0513a45:124_11": "Te nāmaggahaṇadivasato paṭṭhāya attano jātiṁ anussariṁsu.",
  "atk-s0513a45:124_12": "Tesu sambhūtapaṇḍito nirantaraṁ sarituṁ asakkonto catutthaṁ caṇḍālajātimeva anussarati,",
  "atk-s0513a45:124_13": "cittapaṇḍito paṭipāṭiyā catassopi jātiyo.",
  "atk-s0513a45:124_14": "So soḷasavassakāle nikkhamitvā himavantaṁ pavisitvā isipabbajjaṁ pabbajitvā jhānābhiññaṁ nibbattetvā jhānasukhena vītināmento vasi.",
  "atk-s0513a45:124_15": "Sambhūtapaṇḍitopi pitu accayena chattaṁ ussāpetvā chattamaṅgaladivaseyeva mahājanamajjhe maṅgalagītaṁ katvā udānavasena dve gāthā abhāsi.",
  "atk-s0513a45:124_16": "Taṁ sutvā “amhākaṁ rañño maṅgalagīta”nti orodhāpi gandhabbāpi tameva gītaṁ gāyanti.",
  "atk-s0513a45:124_17": "Anukkameneva “rañño piyagīta”nti sabbepi nagaravāsino manussā tameva gāyanti.",
  "atk-s0513a45:125_0": "Cittapaṇḍitopi himavantapadese vasantoyeva “kiṁ nu kho mama bhātikena sambhūtena chattaṁ laddhaṁ,",
  "atk-s0513a45:125_1": "udāhu na vā”ti upadhārento laddhabhāvaṁ ñatvā “navarajjaṁ tāva idāni gantvāpi bodhetuṁ na sakkhissāmi,",
  "atk-s0513a45:125_2": "mahallakakāle naṁ upasaṅkamitvā dhammaṁ kathetvā pabbājessāmī”ti cintetvā paṇṇāsa vassāni agantvā rañño",
  "atk-s0513a45:125_3": "puttadhītāhi vaḍḍhitakāle iddhiyā gantvā uyyāne otaritvā maṅgalasilāpaṭṭe suvaṇṇapaṭimā viya nisīdi.",
  "atk-s0513a45:125_4": "Tasmiṁ khaṇe eko dārako taṁ gītaṁ gāyanto dārūni uddharati.",
  "atk-s0513a45:125_5": "Cittapaṇḍito taṁ pakkosi.",
  "atk-s0513a45:125_6": "So āgantvā vanditvā aṭṭhāsi.",
  "atk-s0513a45:125_7": "Atha naṁ āha –",
  "atk-s0513a45:125_8": "“tvaṁ pātova paṭṭhāya imameva gītaṁ gāyasi,",
  "atk-s0513a45:125_9": "kiṁ aññaṁ na jānāsī”ti. “Bhante,",
  "atk-s0513a45:125_10": "aññānipi bahūni jānāmi,",
  "atk-s0513a45:125_11": "imāni pana dve rañño piyagītāni,",
  "atk-s0513a45:125_12": "tasmā imāneva gāyāmī”ti.",
  "atk-s0513a45:125_13": "“Atthi pana rañño gītassa paṭigītaṁ gāyanto”ti?",
  "atk-s0513a45:125_14": "“Natthi bhante”ti.",
  "atk-s0513a45:125_15": "“Sakkhissasi pana tvaṁ paṭigītaṁ gāyitu”nti?",
  "atk-s0513a45:125_16": "“Jānanto sakkhissāmī”ti.",
  "atk-s0513a45:125_17": "“Tena hi tvaṁ raññā dvīsu gītesu gāyitesu idaṁ tatiyaṁ katvā gāyassū”ti gītaṁdatvā “gantvā rañño santike gāyissasi,",
  "atk-s0513a45:125_18": "rājā te pasīditvā mahantaṁ issariyaṁ dassatī”ti uyyojesi.",
  "atk-s0513a45:126_0": "So sīghaṁ mātu santikaṁ gantvā attānaṁ alaṅkārāpetvā rājadvāraṁ gantvā “eko kira dārako tumhehi saddhiṁ",
  "atk-s0513a45:126_1": "paṭigītaṁ gāyissatī”ti rañño ārocāpetvā “āgacchatū”ti vutte gantvā vanditvā “tvaṁ kira, tāta,",
  "atk-s0513a45:126_2": "paṭigītaṁ gāyissasī”ti puṭṭho “āma, deva,",
  "atk-s0513a45:126_3": "sabbaṁ rājaparisaṁ sannipātethā”ti sannipatitāya parisāya rājānaṁ āha “tumhe tāva, deva,",
  "atk-s0513a45:126_4": "tumhākaṁ gītaṁ gāyatha,",
  "atk-s0513a45:126_5": "athāhaṁ paṭigītaṁ gāyissāmī”ti.",
  "atk-s0513a45:126_6": "Rājā gāthādvayamāha –",
  "atk-s0513a45:127_0": "24.",
  "atk-s0513a45:128_0": "“Sabbaṁ narānaṁ saphalaṁ suciṇṇaṁ, na kammunā kiñcana moghamatthi;",
  "atk-s0513a45:129_0": "Passāmi sambhūtaṁ mahānubhāvaṁ, sakammunā puññaphalūpapannaṁ.",
  "atk-s0513a45:130_0": "25.",
  "atk-s0513a45:131_0": "“Sabbaṁ narānaṁ saphalaṁ suciṇṇaṁ, na kammunā kiñcana moghamatthi;",
  "atk-s0513a45:132_0": "Kaccinnu cittassapi evamevaṁ, iddho mano tassa yathāpi mayha”nti.",
  "atk-s0513a45:133_0": "Tattha na kammunā kiñcana moghamatthīti sukatadukkaṭesu kammesu kiñcana ekakammampi moghaṁ nāma natthi,",
  "atk-s0513a45:133_1": "nipphalaṁ na hoti,",
  "atk-s0513a45:133_2": "vipākaṁ datvāva nassatīti aparāpariyavedanīyakammaṁ sandhāyāha.",
  "atk-s0513a45:133_3": "Sambhūtanti attānaṁ vadati,",
  "atk-s0513a45:133_4": "passāmahaṁ āyasmantaṁ sambhūtaṁ sakena kammena puññaphalūpapannaṁ,",
  "atk-s0513a45:133_5": "sakammaṁ nissāya puññaphalena upapannaṁ taṁ passāmīti attho.",
  "atk-s0513a45:133_6": "Kaccinnu cittassapīti mayañhi dvepi janā ekato hutvā na ciraṁ sīlaṁ rakkhimha,",
  "atk-s0513a45:133_7": "ahaṁ tāva tassa phalena mahantaṁ yasaṁ patto,",
  "atk-s0513a45:133_8": "kacci nu kho me bhātikassa cittassapi evameva mano iddho samiddhoti.",
  "atk-s0513a45:134_0": "Tassa gītāvasāne dārako gāyanto tatiyaṁ gāthamāha –",
  "atk-s0513a45:135_0": "26.",
  "atk-s0513a45:136_0": "“Sabbaṁ narānaṁ saphalaṁ suciṇṇaṁ, na kammunā kiñcana moghamatthi;",
  "atk-s0513a45:137_0": "Cittampi jānāhi tatheva deva, iddho mano tassa yathāpi tuyha”nti.",
  "atk-s0513a45:138_0": "Taṁ sutvā rājā catutthaṁ gāthamāha –",
  "atk-s0513a45:139_0": "27.",
  "atk-s0513a45:140_0": "“Bhavaṁ nu citto sutamaññato te, udāhu te koci naṁ etadakkhā;",
  "atk-s0513a45:141_0": "Gāthā sugītā na mamatthi kaṅkhā, dadāmi te gāmavaraṁ satañcā”ti.",
  "atk-s0513a45:142_0": "Tattha sutamaññato teti ahaṁ sambhūtassa bhātā citto nāmāti vadantassa cittasseva nu te santikā sutanti attho.",
  "atk-s0513a45:142_1": "Koci nanti udāhu mayā sambhūtassa rañño bhātā citto diṭṭhoti koci te etamatthaṁ ācikkhi.",
  "atk-s0513a45:142_2": "Sugītāti sabbathāpi ayaṁ gāthā sugītā,",
  "atk-s0513a45:142_3": "natthettha mama kaṅkhā.",
  "atk-s0513a45:142_4": "Gāmavaraṁ satañcāti gāmavarānaṁ te sataṁ dadāmīti vadati.",
  "atk-s0513a45:143_0": "Tato dārako pañcamaṁ gāthamāha –",
  "atk-s0513a45:144_0": "28.",
  "atk-s0513a45:145_0": "“Na cāhaṁ citto sutamaññato me, isī ca me etamatthaṁ asaṁsi;",
  "atk-s0513a45:146_0": "Gantvāna rañño paṭigāhi gāthaṁ, api te varaṁ attamano dadeyyā”ti.",
  "atk-s0513a45:147_0": "Tattha etamatthanti tumhākaṁ uyyāne nisinno eko isi mayhaṁ etamatthaṁ ācikkhi.",
  "atk-s0513a45:148_0": "Taṁ sutvā rājā “so mama bhātā citto bhavissati,",
  "atk-s0513a45:148_1": "idāneva naṁ gantvā passissāmī”ti purise āṇāpento gāthādvayamāha –",
  "atk-s0513a45:149_0": "29.",
  "atk-s0513a45:150_0": "“Yojentu ve rājarathe, sukate cittasibbane;",
  "atk-s0513a45:151_0": "Kacchaṁ nāgānaṁ bandhatha, gīveyyaṁ paṭimuñcatha.",
  "atk-s0513a45:152_0": "30.",
  "atk-s0513a45:153_0": "“Āhaññantu bherimudiṅgasaṅkhe, sīghāni yānāni ca yojayantu;",
  "atk-s0513a45:154_0": "Ajjevahaṁ assamaṁ taṁ gamissaṁ, yattheva dakkhissamisiṁ nisinna”nti.",
  "atk-s0513a45:155_0": "Tattha āhaññantūti āhanantu. Assamaṁ tanti taṁ assamaṁ.",
  "atk-s0513a45:156_0": "So evaṁ vatvā rathaṁ abhiruyha sīghaṁ gantvā uyyānadvāre rathaṁ ṭhapetvā cittapaṇḍitaṁ upasaṅkamitvā",
  "atk-s0513a45:156_1": "vanditvā ekamantaṁ nisinno tuṭṭhamānaso aṭṭhamaṁ gāthamāha –",
  "atk-s0513a45:157_0": "31.",
  "atk-s0513a45:158_0": "“Suladdhalābho vata me ahosi, gāthā sugītā parisāya majjhe;",
  "atk-s0513a45:159_0": "Svāhaṁ isiṁ sīlavatūpapannaṁ, disvā patīto sumanohamasmī”ti.",
  "atk-s0513a45:160_0": "Tassattho –",
  "atk-s0513a45:160_1": "suladdhalābho vata mayhaṁ chattamaṅgaladivase parisāya majjhe gītagāthā sugītāva ahosi,",
  "atk-s0513a45:160_2": "svāhaṁ ajja sīlavatasampannaṁ isiṁ disvā pītisomanassappatto jātoti.",
  "atk-s0513a45:161_0": "So cittapaṇḍitassa diṭṭhakālato paṭṭhāya somanassappatto “bhātikassa me pallaṅkaṁ attharathā”tiādīni āṇāpento navamaṁ gāthamāha –",
  "atk-s0513a45:162_0": "32.",
  "atk-s0513a45:163_0": "“Āsanaṁ udakaṁ pajjaṁ, paṭiggaṇhātu no bhavaṁ;",
  "atk-s0513a45:164_0": "Agghe bhavantaṁ pucchāma, agghaṁ kurutu no bhava”nti.",
  "atk-s0513a45:165_0": "Tattha aggheti atithino dātabbayuttakasmiṁ agghe bhavantaṁ āpucchāma.",
  "atk-s0513a45:165_1": "Kurutu noti imaṁ no agghaṁ bhavaṁ paṭiggaṇhātu.",
  "atk-s0513a45:166_0": "Evaṁ madhurapaṭisanthāraṁ katvā rajjaṁ majjhe bhinditvā dento itaraṁ gāthamāha –",
  "atk-s0513a45:167_0": "33.",
  "atk-s0513a45:168_0": "“Rammañca te āvasathaṁ karontu, nārīgaṇehi paricārayassu;",
  "atk-s0513a45:169_0": "Karohi okāsamanuggahāya, ubhopimaṁ issariyaṁ karomā”ti.",
  "atk-s0513a45:170_0": "Tattha imaṁ issariyanti kapilaraṭṭhe uttarapañcālanagare rajjaṁ majjhe bhinditvā dvepi janā karoma anubhavāma.",
  "atk-s0513a45:171_0": "Tassa taṁ vacanaṁ sutvā cittapaṇḍito dhammaṁ desento cha gāthā abhāsi –",
  "atk-s0513a45:172_0": "34.",
  "atk-s0513a45:173_0": "“Disvā phalaṁ duccaritassa rāja, attho suciṇṇassa mahāvipākaṁ;",
  "atk-s0513a45:174_0": "Attānameva paṭisaṁyamissaṁ, na patthaye putta pasuṁ dhanaṁ vā.",
  "atk-s0513a45:175_0": "35.",
  "atk-s0513a45:176_0": "“Dasevimā vassadasā, maccānaṁ idha jīvitaṁ;",
  "atk-s0513a45:177_0": "Apattaññeva taṁ odhiṁ, naḷo chinnova sussati.",
  "atk-s0513a45:178_0": "36.",
  "atk-s0513a45:179_0": "“Tattha kā nandi kā khiḍḍā, kā ratī kā dhanesanā;",
  "atk-s0513a45:180_0": "Kiṁ me puttehi dārehi, rāja muttosmi bandhanā.",
  "atk-s0513a45:181_0": "37.",
  "atk-s0513a45:182_0": "“Sohaṁ evaṁ pajānāmi, maccu me nappamajjati;",
  "atk-s0513a45:183_0": "Antakenādhipannassa, kā ratī kā dhanesanā.",
  "atk-s0513a45:184_0": "38.",
  "atk-s0513a45:185_0": "“Jāti narānaṁ adhamā janinda, caṇḍālayoni dvipadākaniṭṭhā;",
  "atk-s0513a45:186_0": "Sakehi kammehi supāpakehi, caṇḍālagabbhe avasimha pubbe.",
  "atk-s0513a45:187_0": "39.",
  "atk-s0513a45:188_0": "“Caṇḍālāhumha avantīsu, migā nerañjaraṁ pati;",
  "atk-s0513a45:189_0": "Ukkusā nammadātīre, tyajja brāhmaṇakhattiyā”ti.",
  "atk-s0513a45:190_0": "Tattha duccaritassāti mahārāja,",
  "atk-s0513a45:190_1": "tvaṁ sucaritasseva phalaṁ jānāsi,",
  "atk-s0513a45:190_2": "ahaṁ pana duccaritassapi phalaṁ passāmiyeva.",
  "atk-s0513a45:190_3": "Mayañhi ubho duccaritassa phalena ito catutthe attabhāve caṇḍālayoniyaṁ nibbattā.",
  "atk-s0513a45:190_4": "Tattha na ciraṁ sīlaṁ rakkhitvā tassa phalena tvaṁ khattiyakule nibbatto,",
  "atk-s0513a45:190_5": "ahaṁ brāhmaṇakule,",
  "atk-s0513a45:190_6": "evāhaṁ duccaritassa ca phalaṁ suciṇṇassa ca mahāvipākaṁ disvā attānameva sīlasaṁyamena paṭisaṁyamissaṁ,",
  "atk-s0513a45:190_7": "puttaṁ vā pasuṁ vā dhanaṁ vā na patthemi.",
  "atk-s0513a45:191_0": "Dasevimā vassadasāti mahārāja,",
  "atk-s0513a45:191_1": "mandadasakaṁ khiḍḍādasakaṁ vaṇṇadasakaṁ baladasakaṁ paññādasakaṁ hānidasakaṁ pabbhāradasakaṁ vaṅkadasakaṁ",
  "atk-s0513a45:191_2": "momūhadasakaṁ sayanadasakanti imesañhi dasannaṁ dasakānaṁ vasena daseva vassadasā imesaṁ maccānaṁ idha",
  "atk-s0513a45:191_3": "manussaloke jīvitaṁ.",
  "atk-s0513a45:191_4": "Tayidaṁ na niyamena sabbā eva etā dasā pāpuṇāti,",
  "atk-s0513a45:191_5": "atha kho appattaññeva taṁ odhiṁ naḷo chinnova sussati.",
  "atk-s0513a45:191_6": "Yepi sakalaṁ vassasataṁ jīvanti,",
  "atk-s0513a45:191_7": "tesampi mandadasake pavattā rūpārūpadhammā vicchinditvā ātape khittanaḷo viya tattheva sussanti antaradhāyanti,",
  "atk-s0513a45:191_8": "taṁ odhiṁ atikkamitvā khiḍḍādasakaṁ na pāpuṇanti,",
  "atk-s0513a45:191_9": "tathā khiṭṭādasakādīsu pavattā vaṇṇadasakādīni.",
  "atk-s0513a45:192_0": "Tatthāti tasmiṁ evaṁ sussamāne jīvite kā pañca kāmaguṇe nissāya abhinandī,",
  "atk-s0513a45:192_1": "kā kāyakīḷādivasena khiḍḍā,",
  "atk-s0513a45:192_2": "kā somanassavasena rati,",
  "atk-s0513a45:192_3": "kā dhanesanā,",
  "atk-s0513a45:192_4": "kiṁ me puttehi,",
  "atk-s0513a45:192_5": "kiṁ dārehi,",
  "atk-s0513a45:192_6": "muttosmi tamhā puttadārabandhanāti attho.",
  "atk-s0513a45:192_7": "Antakenādhipannassāti jīvitantakarena maccunā abhibhūtassa.",
  "atk-s0513a45:192_8": "Dvipadākaniṭṭhāti dvipadānaṁ antare lāmakā.",
  "atk-s0513a45:192_9": "Avasimhāti dvepi mayaṁ vasimha.",
  "atk-s0513a45:193_0": "Caṇḍālāhumhāti mahārāja,",
  "atk-s0513a45:193_1": "ito pubbe catutthaṁ jātiṁ avantiraṭṭhe ujjeninagare caṇḍālā ahumha,",
  "atk-s0513a45:193_2": "tato cavitvā nerañjarāya nadiyā tīre ubhopi migā ahumha.",
  "atk-s0513a45:193_3": "Tattha dvepi amhe ekasmiṁ rukkhamūle aññamaññaṁ nissāya ṭhite eko luddako ekeneva sattipahārena jīvitā voropesi,",
  "atk-s0513a45:193_4": "tato cavitvā nammadānadītīre kurarā ahumha.",
  "atk-s0513a45:193_5": "Tatrāpi no nissāya ṭhite eko nesādo ekappahāreneva bandhitvā jīvitakkhayaṁ pāpesi,",
  "atk-s0513a45:193_6": "tato cavitvā te mayaṁ ajja brāhmaṇakhattiyā jātā.",
  "atk-s0513a45:193_7": "Ahaṁ kosambiyaṁ brāhmaṇakule nibbatto,",
  "atk-s0513a45:193_8": "tvaṁ idha rājā jātoti.",
  "atk-s0513a45:194_0": "Evamassa atīte lāmakajātiyo pakāsetvā idāni imissāpi jātiyā āyusaṅkhāraparittataṁ dassetvā puññesu ussāhaṁ janento catasso gāthā abhāsi –",
  "atk-s0513a45:195_0": "40.",
  "atk-s0513a45:196_0": "“Upanīyati jīvitamappamāyu, jarūpanītassa na santi tāṇā;",
  "atk-s0513a45:197_0": "Karohi pañcāla mameta vākyaṁ, mākāsi kammāni dukkhudrayāni.",
  "atk-s0513a45:198_0": "41.",
  "atk-s0513a45:199_0": "“Upanīyati jīvitamappamāyu, jarūpanītassa na santi tāṇā;",
  "atk-s0513a45:200_0": "Karohi pañcāla mameta vākyaṁ, mākāsi kammāni dukkhapphalāni.",
  "atk-s0513a45:201_0": "42.",
  "atk-s0513a45:202_0": "“Upanīyati jīvitamappamāyu, jarūpanītassa na santi tāṇā;",
  "atk-s0513a45:203_0": "Karohi pañcāla mameta vākyaṁ, mākāsi kammāni rajassirāni.",
  "atk-s0513a45:204_0": "43.",
  "atk-s0513a45:205_0": "“Upanīyati jīvitamappamāyu, vaṇṇaṁ jarā hanti narassa jiyyato;",
  "atk-s0513a45:206_0": "Karohi pañcāla mameta vākyaṁ, mākāsi kammaṁ nirayūpapattiyā”ti.",
  "atk-s0513a45:207_0": "Tattha upanīyatīti mahārāja,",
  "atk-s0513a45:207_1": "idaṁ jīvitaṁ maraṇaṁ upagacchati.",
  "atk-s0513a45:207_2": "Idañhi imesaṁ sattānaṁ appamāyu sarasaparittatāyapi ṭhitiparittatāyapi parittakaṁ,",
  "atk-s0513a45:207_3": "sūriyuggamane tiṇagge ussāvabindusadisaṁ.",
  "atk-s0513a45:207_4": "Na santi tāṇāti na hi jarāya maraṇaṁ upanītassa puttādayo tāṇā nāma honti.",
  "atk-s0513a45:207_5": "Mameta vākyanti mama etaṁ vacanaṁ.",
  "atk-s0513a45:207_6": "Mākāsīti mā rūpādikāmaguṇahetu pamādaṁ āpajjitvā nirayādīsu dukkhavaḍḍhanāni kammāni kari.",
  "atk-s0513a45:207_7": "Dukkhapphalānīti dukkhavipākāni.",
  "atk-s0513a45:207_8": "Rajassirānīti kilesarajena okiṇṇasīsāni.",
  "atk-s0513a45:207_9": "Vaṇṇanti jīramānassa narassa sarīravaṇṇaṁ jarā hanti.",
  "atk-s0513a45:207_10": "Nirayūpapattiyāti nirassāde niraye uppajjanatthāya.",
  "atk-s0513a45:208_0": "Evaṁ mahāsatte kathente rājā tussitvā tisso gāthā abhāsi –",
  "atk-s0513a45:209_0": "44.",
  "atk-s0513a45:210_0": "“Addhā hi saccaṁ vacanaṁ tavetaṁ, yathā isī bhāsasi evametaṁ;",
  "atk-s0513a45:211_0": "Kāmā ca me santi anapparūpā, te duccajā mādisakena bhikkhu.",
  "atk-s0513a45:212_0": "45.",
  "atk-s0513a45:213_0": "“Nāgo yathā paṅkamajjhe byasanno, passaṁ thalaṁ nābhisambhoti gantuṁ;",
  "atk-s0513a45:214_0": "Evampahaṁ kāmapaṅke byasanno, na bhikkhuno maggamanubbajāmi.",
  "atk-s0513a45:215_0": "46.",
  "atk-s0513a45:216_0": "“Yathāpi mātā ca pitā ca puttaṁ, anusāsare kinti sukhī bhaveyya;",
  "atk-s0513a45:217_0": "Evampi maṁ tvaṁ anusāsa bhante, yathā ciraṁ pecca sukhī bhaveyya”nti.",
  "atk-s0513a45:218_0": "Tattha anapparūpāti aparittajātikā bahū aparimitā.",
  "atk-s0513a45:218_1": "Te duccajā mādisakenāti bhātika,",
  "atk-s0513a45:218_2": "tvaṁ kilese pahāya ṭhito,",
  "atk-s0513a45:218_3": "ahaṁ pana kāmapaṅke nimuggo,",
  "atk-s0513a45:218_4": "tasmā mādisakena te kāmā duccajā.",
  "atk-s0513a45:218_5": "“Nāgo yathā”ti iminā attano kāmapaṅke nimuggabhāvassa upamaṁ dasseti.",
  "atk-s0513a45:218_6": "Tattha byasannoti visanno anupaviṭṭho ayameva vā pāṭho.",
  "atk-s0513a45:218_7": "Magganti tumhākaṁ ovādānusāsanīmaggaṁ nānubbajāmi pabbajituṁ na sakkomi,",
  "atk-s0513a45:218_8": "idheva pana me ṭhitassa ovādaṁ dethāti.",
  "atk-s0513a45:218_9": "Anusāsareti anusāsanti.",
  "atk-s0513a45:219_0": "Atha naṁ mahāsatto āha –",
  "atk-s0513a45:220_0": "47.",
  "atk-s0513a45:221_0": "“No ce tuvaṁ ussahase janinda, kāme ime mānusake pahātuṁ;",
  "atk-s0513a45:222_0": "Dhammiṁ baliṁ paṭṭhapayassu rāja, adhammakāro tava māhu raṭṭhe.",
  "atk-s0513a45:223_0": "48.",
  "atk-s0513a45:224_0": "“Dūtā vidhāvantu disā catasso, nimantakā samaṇabrāhmaṇānaṁ;",
  "atk-s0513a45:225_0": "Te annapānena upaṭṭhahassu, vatthena senāsanapaccayena ca.",
  "atk-s0513a45:226_0": "49.",
  "atk-s0513a45:227_0": "“Annena pānena pasannacitto, santappaya samaṇabrāhmaṇe ca;",
  "atk-s0513a45:228_0": "Datvā ca bhutvā ca yathānubhāvaṁ, anindito saggamupehi ṭhānaṁ.",
  "atk-s0513a45:229_0": "50.",
  "atk-s0513a45:230_0": "“Sace ca taṁ rāja mado saheyya, nārīgaṇehi paricārayantaṁ;",
  "atk-s0513a45:231_0": "Imameva gāthaṁ manasī karohi, bhāsesi cenaṁ parisāya majjhe.",
  "atk-s0513a45:232_0": "51.",
  "atk-s0513a45:233_0": "“Abbhokāsasayo jantu, vajantyā khīrapāyito;",
  "atk-s0513a45:234_0": "Parikiṇṇo suvānehi, svājja rājāti vuccatī”ti.",
  "atk-s0513a45:235_0": "Tattha ussahaseti ussahasi.",
  "atk-s0513a45:235_1": "Dhammiṁ balinti dhammena samena anatirittaṁ baliṁ gaṇhāti attho.",
  "atk-s0513a45:235_2": "Adhammakāroti porāṇakarājūhi ṭhapitaṁ vinicchayadhammaṁ bhinditvā pavattā adhammakiriyā.",
  "atk-s0513a45:235_3": "Nimantakāti dhammikasamaṇabrāhmaṇe nimantetvā pakkosakā.",
  "atk-s0513a45:235_4": "Yathānubhāvanti yathābalaṁ yathāsattiṁ.",
  "atk-s0513a45:235_5": "Imameva gāthanti idāni vattabbaṁ sandhāyāha.",
  "atk-s0513a45:235_6": "Tatrāyaṁ adhippāyo –",
  "atk-s0513a45:235_7": "“mahārāja,",
  "atk-s0513a45:235_8": "sace taṁ mado abhibhaveyya,",
  "atk-s0513a45:235_9": "sace te nārīgaṇaparivutassa rūpādayo vā kāmaguṇe rajjasukhaṁ vā ārabbha māno uppajjeyya,",
  "atk-s0513a45:235_10": "athevaṁ cinteyyāsi ‘ahaṁ pure caṇḍālayoniyaṁ nibbatto channassa tiṇakuṭimattassapi abhāvā abbhokāsasayo ahosiṁ,",
  "atk-s0513a45:235_11": "tadā hi me mātā caṇḍālī araññaṁ dārupaṇṇādīnaṁ atthāya gacchantī maṁ kukkuragaṇassa majjhe abbhokāse nipajjāpetvā attano khīraṁ pāyetvā gacchati,",
  "atk-s0513a45:235_12": "sohaṁ kukkurehi parivārito tehiyeva saddhiṁ sunakhiyā khīraṁ pivitvā vaḍḍhito,",
  "atk-s0513a45:235_13": "evaṁ nīcajacco hutvā ajja rājā nāma jāto’ti. ‘Iti kho,",
  "atk-s0513a45:235_14": "tvaṁ mahārāja,",
  "atk-s0513a45:235_15": "iminā atthena attānaṁ ovadanto yo so pubbe abbhokāsasayo jantu araññe vajantiyā caṇḍāliyā ito cito ca",
  "atk-s0513a45:235_16": "anusañcarantiyā sunakhiyā ca khīraṁ pāyito sunakhehi parikiṇṇo vaḍḍhito,",
  "atk-s0513a45:235_17": "so ajja rājāti vuccatī’ti imaṁ gāthaṁ bhāseyyāsī”ti.",
  "atk-s0513a45:236_0": "Evaṁ mahāsatto tassa ovādaṁ datvā “dinno te mayā ovādo,",
  "atk-s0513a45:236_1": "idāni tvaṁ pabbaja vā mā vā,",
  "atk-s0513a45:236_2": "attanāva attano kammassa vipākaṁ paṭisevissatī”ti vatvā ākāse uppatitvā tassa matthake pādarajaṁ pātento himavantameva gato.",
  "atk-s0513a45:236_3": "Rājāpi taṁ disvā uppannasaṁvego jeṭṭhaputtassa rajjaṁ datvā balakāyaṁ nivattetvā himavantābhimukho pāyāsi.",
  "atk-s0513a45:236_4": "Mahāsatto tassāgamanaṁ ñatvā isigaṇaparivuto āgantvā taṁ ādāya gantvā pabbājetvā kasiṇaparikammaṁ ācikkhi.",
  "atk-s0513a45:236_5": "So jhānābhiññaṁ nibbattesi.",
  "atk-s0513a45:236_6": "Iti te ubhopi brahmalokūpagā ahesuṁ.",
  "atk-s0513a45:237_0": "Satthā imaṁ dhammadesanaṁ āharitvā “evaṁ,",
  "atk-s0513a45:237_1": "bhikkhave,",
  "atk-s0513a45:237_2": "porāṇakapaṇḍitā tīṇi cattāri bhavantarāni gacchantāpi daḷhavissāsāva ahesu”nti vatvā jātakaṁ samodhānesi –",
  "atk-s0513a45:237_3": "“tadā sambhūtapaṇḍito ānando ahosi,",
  "atk-s0513a45:237_4": "cittapaṇḍito pana ahameva ahosi”nti.",
  "atk-s0513a45:238_0": "Cittasambhūtajātakavaṇṇanā dutiyā",
  "atk-s0513a45:240_0": "[499] 3. Sivijātakavaṇṇanā",
  "atk-s0513a45:241_0": "Dūreapassaṁ therovāti idaṁ satthā jetavane viharanto asadisadānaṁ ārabbha kathesi.",
  "atk-s0513a45:241_1": "Taṁ aṭṭhakanipāte sivijātake vitthāritameva.",
  "atk-s0513a45:241_2": "Tadā pana rājā sattame divase sabbaparikkhāre datvā anumodanaṁ yāci,",
  "atk-s0513a45:241_3": "satthā akatvāva pakkāmi.",
  "atk-s0513a45:241_4": "Rājā bhuttapātarāso vihāraṁ gantvā “kasmā, bhante,",
  "atk-s0513a45:241_5": "anumodanaṁ na karitthā”ti āha.",
  "atk-s0513a45:241_6": "Satthā “aparisuddhā, mahārāja,",
  "atk-s0513a45:241_7": "parisā”ti vatvā “na ve kadariyā devalokaṁ vajantī”ti gāthāya dhammaṁ desesi.",
  "atk-s0513a45:241_8": "Rājā pasīditvā satasahassagghanakena sīveyyakena uttarāsaṅgena tathāgataṁ pūjetvā nagaraṁ pāvisi.",
  "atk-s0513a45:241_9": "Punadivase dhammasabhāyaṁ kathaṁ samuṭṭhāpesuṁ “āvuso,",
  "atk-s0513a45:241_10": "kosalarājā asadisadānaṁ datvā tādisenapi dānena atitto dasabalena dhamme desite puna satasahassagghanakaṁ sīveyyakavatthaṁ adāsi,",
  "atk-s0513a45:241_11": "yāva atitto vata āvuso dānena rājā”ti.",
  "atk-s0513a45:241_12": "Satthā āgantvā “kāya nuttha,",
  "atk-s0513a45:241_13": "bhikkhave,",
  "atk-s0513a45:241_14": "etarahi kathāya sannisinnā”ti pucchitvā ‘imāya nāmā”ti vutte “bhikkhave,",
  "atk-s0513a45:241_15": "bāhirabhaṇḍaṁ nāma sudinnaṁ,",
  "atk-s0513a45:241_16": "porāṇakapaṇḍitā sakalajambudīpaṁ unnaṅgalaṁ katvā devasikaṁ chasatasahassapariccāgena dānaṁ dadamānāpi",
  "atk-s0513a45:241_17": "bāhiradānena atittā ‘piyassa dātā piyaṁ labhatī’ti sampattayācakānaṁ akkhīni uppāṭetvā adaṁsuyevā”ti",
  "atk-s0513a45:241_18": "vatvā atītaṁ āhari.",
  "atk-s0513a45:242_0": "Atīte siviraṭṭhe ariṭṭhapuranagare sivimahārāje rajjaṁ kārente mahāsatto tassa putto hutvā nibbatti,",
  "atk-s0513a45:242_1": "“sivikumāro”tissa nāmaṁ kariṁsu.",
  "atk-s0513a45:242_2": "So vayappatto takkasilaṁ gantvā uggahitasippo āgantvā pitu sippaṁ dassetvā uparajjaṁ labhitvā aparabhāge",
  "atk-s0513a45:242_3": "pitu accayena rājā hutvā agatigamanaṁ pahāya dasa rājadhamme akopetvā dhammena rajjaṁ kāretvā catūsu",
  "atk-s0513a45:242_4": "dvāresu nagaramajjhe nivesanadvāre cāti cha dānasālāyo kāretvā devasikaṁ chasatasahassapariccāgena mahādānaṁ",
  "atk-s0513a45:242_5": "pavattesi.",
  "atk-s0513a45:242_6": "Aṭṭhamiyaṁ cātuddasiyaṁ pannarasiyañca niccaṁ dānasālaṁ gantvā dānaṁ olokesi.",
  "atk-s0513a45:242_7": "So ekadā puṇṇamadivase pātova samussitasetacchatte rājapallaṅke nisinno attanā dinnadānaṁ āvajjento bāhiravatthuṁ",
  "atk-s0513a45:242_8": "attanā adinnaṁ nāma adisvā “mayā bāhiravatthu adinnaṁ nāma natthi,",
  "atk-s0513a45:242_9": "na maṁ bāhiradānaṁ toseti,",
  "atk-s0513a45:242_10": "ahaṁ ajjhattikadānaṁ dātukāmo,",
  "atk-s0513a45:242_11": "aho vata ajja mama dānasālaṁ gatakāle kocideva yācako bāhiravatthuṁ ayācitvā ajjhattikassa nāmaṁ gaṇheyya,",
  "atk-s0513a45:242_12": "sace hi me koci hadayamaṁsassa nāmaṁ gaṇheyya,",
  "atk-s0513a45:242_13": "kaṇayena uraṁ paharitvā pasannaudakato sanāḷaṁ padumaṁ uddharanto viya lohitabindūni paggharantaṁ hadayaṁ nīharitvā dassāmi.",
  "atk-s0513a45:242_14": "Sace sarīramaṁsassa nāmaṁ gaṇheyya,",
  "atk-s0513a45:242_15": "avalekhanasatthakena telasiṅgaṁ likhanto viya sarīramaṁsaṁ otāretvā dassāmi.",
  "atk-s0513a45:242_16": "Sace lohitassa nāmaṁ gaṇheyya,",
  "atk-s0513a45:242_17": "yantamukhe pakkhanditvā upanītaṁ bhājanaṁ pūretvā lohitaṁ dassāmi.",
  "atk-s0513a45:242_18": "Sace vā pana koci ‘gehe me kammaṁ nappavattati,",
  "atk-s0513a45:242_19": "gehe me dāsakammaṁ karohī’ti vadeyya,",
  "atk-s0513a45:242_20": "rājavesaṁ apanetvā bahi ṭhatvā attānaṁ sāvetvā dāsakammaṁ karissāmi.",
  "atk-s0513a45:242_21": "Sace me koci akkhino nāmaṁ gaṇheyya,",
  "atk-s0513a45:242_22": "tālamiñjaṁ nīharanto viya akkhīni uppāṭetvā dassāmī”ti cintesi.",
  "atk-s0513a45:243_0": "Iti so –",
  "atk-s0513a45:244_0": "“Yaṁkiñci mānusaṁ dānaṁ, adinnaṁ me na vijjati;",
  "atk-s0513a45:245_0": "Yopi yāceyya maṁ cakkhuṁ, dadeyyaṁ avikampito”ti. –",
  "atk-s0513a45:246_0": "Cintetvā soḷasahi gandhodakaghaṭehi nhāyitvā sabbālaṅkārapaṭimaṇḍito nānaggarasabhojanaṁ bhuñjitvā alaṅkatahatthikkhandhavaragato dānaggaṁ agamāsi.",
  "atk-s0513a45:246_1": "Sakko tassa ajjhāsayaṁ viditvā “sivirājā ‘ajja sampattayācakānaṁ cakkhūni uppāṭetvā dassāmī’ti cintesi,",
  "atk-s0513a45:246_2": "sakkhissati nu kho dātuṁ,",
  "atk-s0513a45:246_3": "udāhu no”ti tassa vimaṁsanatthāya jarāpatto andhabrāhmaṇo viya hutvā rañño dānaggagamanakāle ekasmiṁ",
  "atk-s0513a45:246_4": "unnatappadese hatthaṁ pasāretvā rājānaṁ jayāpetvā aṭṭhāsi.",
  "atk-s0513a45:246_5": "Rājā tadabhimukhaṁ vāraṇaṁ pesetvā “brāhmaṇa,",
  "atk-s0513a45:246_6": "kiṁ vadesī”ti pucchi.",
  "atk-s0513a45:246_7": "Atha naṁ sakko “mahārāja,",
  "atk-s0513a45:246_8": "tava dānajjhāsayaṁ nissāya samuggatena kittighosena sakalalokasannivāso nirantaraṁ phuṭo,",
  "atk-s0513a45:246_9": "ahaṁ andho,",
  "atk-s0513a45:246_10": "tvaṁ dvicakkhuko”ti vatvā cakkhuṁ yācanto paṭhamaṁ gāthamāha –",
  "atk-s0513a45:247_0": "52.",
  "atk-s0513a45:248_0": "“Dūre apassaṁ therova, cakkhuṁ yācitumāgato;",
  "atk-s0513a45:249_0": "Ekanettā bhavissāma, cakkhuṁ me dehi yācito”ti.",
  "atk-s0513a45:250_0": "Tattha dūreti ito dūre vasanto.",
  "atk-s0513a45:250_1": "Theroti jarājiṇṇathero.",
  "atk-s0513a45:250_2": "Ekanettāti ekaṁ nettaṁ mayhaṁ dehi,",
  "atk-s0513a45:250_3": "evaṁ dvepi ekekanettā bhavissāmāti.",
  "atk-s0513a45:251_0": "Taṁ sutvā mahāsatto “idānevāhaṁ pāsāde nisinno cintetvā āgato,",
  "atk-s0513a45:251_1": "aho me lābho,",
  "atk-s0513a45:251_2": "ajjeva me manoratho matthakaṁ pāpuṇissati,",
  "atk-s0513a45:251_3": "adinnapubbaṁ dānaṁ dassāmī”ti tuṭṭhamānaso dutiyaṁ gāthamāha –",
  "atk-s0513a45:252_0": "53.",
  "atk-s0513a45:253_0": "“Kenānusiṭṭho idha māgatosi, vanibbaka cakkhupathāni yācituṁ;",
  "atk-s0513a45:254_0": "Suduccajaṁ yācasi uttamaṅgaṁ, yamāhu nettaṁ purisena ‘duccaja’nti.",
  "atk-s0513a45:255_0": "Tattha vanibbakāti taṁ ālapati.",
  "atk-s0513a45:255_1": "Cakkhupathānīti cakkhūnametaṁ nāmaṁ.",
  "atk-s0513a45:255_2": "Yamāhūti yaṁ paṇḍitā “duccaja”nti kathenti.",
  "atk-s0513a45:256_0": "Ito paraṁ uttānasambandhagāthā pāḷinayeneva veditabbā –",
  "atk-s0513a45:257_0": "54.",
  "atk-s0513a45:258_0": "“Yamāhu devesu sujampatīti, maghavāti naṁ āhu manussaloke;",
  "atk-s0513a45:259_0": "Tenānusiṭṭho idha māgatosmi, vanibbako cakkhupathāni yācituṁ.",
  "atk-s0513a45:260_0": "55.",
  "atk-s0513a45:261_0": "“Vanibbato mayha vaniṁ anuttaraṁ, dadāhi te cakkhupathāni yācito;",
  "atk-s0513a45:262_0": "Dadāhi me cakkhupathaṁ anuttaraṁ, yamāhu nettaṁ purisena duccajaṁ.",
  "atk-s0513a45:263_0": "56.",
  "atk-s0513a45:264_0": "“Yena atthena āgacchi, yamatthamabhipatthayaṁ;",
  "atk-s0513a45:265_0": "Te te ijjhantu saṅkappā, labha cakkhūni brāhmaṇa.",
  "atk-s0513a45:266_0": "57.",
  "atk-s0513a45:267_0": "“Ekaṁ te yācamānassa, ubhayāni dadāmahaṁ;",
  "atk-s0513a45:268_0": "Sa cakkhumā gaccha janassa pekkhato, yadicchase tvaṁ tadate samijjhatū”ti.",
  "atk-s0513a45:269_0": "Tattha vanibbatoti yācantassa.",
  "atk-s0513a45:269_1": "Vaninti yācanaṁ.",
  "atk-s0513a45:269_2": "Te teti te tava tassa atthassa saṅkappā.",
  "atk-s0513a45:269_3": "Sa cakkhumāti so tvaṁ mama cakkhūhi cakkhumā hutvā.",
  "atk-s0513a45:269_4": "Yadicchase tvaṁ tadate samijjhatūti yaṁ tvaṁ mama santikā icchasi,",
  "atk-s0513a45:269_5": "taṁ te samijjhatūti.",
  "atk-s0513a45:270_0": "Rājā ettakaṁ kathetvā “idheva mayā akkhīni uppāṭetvā dātuṁ asāruppa”nti cintetvā brāhmaṇaṁ ādāya antepuraṁ",
  "atk-s0513a45:270_1": "gantvā rājāsane nisīditvā sīvikaṁ nāma vejjaṁ pakkosāpetvā “akkhiṁ me sodhehī”ti āha.",
  "atk-s0513a45:270_2": "“Amhākaṁ kira rājā akkhīni uppāṭetvā brāhmaṇassa dātukāmo”ti sakalanagare ekakolāhalaṁ ahosi.",
  "atk-s0513a45:270_3": "Atha senāpatiādayo rājavallabhā ca nāgarā ca orodhā ca sabbe sannipatitvā rājānaṁ vārentā tisso gāthā avocuṁ –",
  "atk-s0513a45:271_0": "58.",
  "atk-s0513a45:272_0": "“Mā no deva adā cakkhuṁ, mā no sabbe parākari;",
  "atk-s0513a45:273_0": "Dhanaṁ dehi mahārāja, muttā veḷuriyā bahū.",
  "atk-s0513a45:274_0": "59.",
  "atk-s0513a45:275_0": "“Yutte deva rathe dehi, ājānīye calaṅkate;",
  "atk-s0513a45:276_0": "Nāge dehi mahārāja, hemakappanavāsase.",
  "atk-s0513a45:277_0": "60.",
  "atk-s0513a45:278_0": "“Yathā taṁ sivayo sabbe, sayoggā sarathā sadā;",
  "atk-s0513a45:279_0": "Samantā parikireyyuṁ, evaṁ dehi rathesabhā”ti.",
  "atk-s0513a45:280_0": "Tattha parākarīti pariccaji.",
  "atk-s0513a45:280_1": "Akkhīsu hi dinnesu rajjaṁ tvaṁ na kāressasi,",
  "atk-s0513a45:280_2": "añño rājā bhavissati,",
  "atk-s0513a45:280_3": "evaṁ tayā mayaṁ pariccattā nāma bhavissāmāti adhippāyenevamāhaṁsu.",
  "atk-s0513a45:280_4": "Parikireyyunti parivāreyyuṁ.",
  "atk-s0513a45:280_5": "Evaṁ dehīti yathā taṁ avikalacakkhuṁ sivayo parivāreyyuṁ,",
  "atk-s0513a45:280_6": "evaṁ bāhiradhanamevassa dehi,",
  "atk-s0513a45:280_7": "mā akkhīni.",
  "atk-s0513a45:280_8": "Akkhīsu hi dinnesu na taṁ sivayo parivāressantīti.",
  "atk-s0513a45:281_0": "Atha rājā tisso gāthā abhāsi –",
  "atk-s0513a45:282_0": "61.",
  "atk-s0513a45:283_0": "“Yo ve dassanti vatvāna, adāne kurute mano;",
  "atk-s0513a45:284_0": "Bhūmyaṁ so patitaṁ pāsaṁ, gīvāyaṁ paṭimuñcati.",
  "atk-s0513a45:285_0": "62.",
  "atk-s0513a45:286_0": "“Yo ve dassanti vatvānaṁ, adāne kurute mano;",
  "atk-s0513a45:287_0": "Pāpā pāpataro hoti, sampatto yamasādhanaṁ.",
  "atk-s0513a45:288_0": "63.",
  "atk-s0513a45:289_0": "“Yañhi yāce tañhi dade, yaṁ na yāce na taṁ dade;",
  "atk-s0513a45:290_0": "Svāhaṁ tameva dassāmi, yaṁ maṁ yācati brāhmaṇo”ti.",
  "atk-s0513a45:291_0": "Tattha paṭimuñcatīti paveseti.",
  "atk-s0513a45:291_1": "Pāpā pāpataroti lāmakāpi lāmakataro nāma hoti.",
  "atk-s0513a45:291_2": "Sampatto yamasādhananti yamassa āṇāpavattiṭṭhānaṁ ussadanirayaṁ esa pattoyeva nāma hoti.",
  "atk-s0513a45:291_3": "Yañhi yāceti yaṁ yācako yāceyya,",
  "atk-s0513a45:291_4": "dāyakopi tameva dadeyya,",
  "atk-s0513a45:291_5": "na ayācitaṁ,",
  "atk-s0513a45:291_6": "ayañca brāhmaṇo maṁ cakkhuṁ yācati,",
  "atk-s0513a45:291_7": "na muttādikaṁ dhanaṁ,",
  "atk-s0513a45:291_8": "tadevassāhaṁ dassāmīti vadati.",
  "atk-s0513a45:292_0": "Atha naṁ amaccā “kiṁ patthetvā cakkhūni desī”ti pucchantā gāthamāhaṁsu –",
  "atk-s0513a45:293_0": "64.",
  "atk-s0513a45:294_0": "“Āyuṁ nu vaṇṇaṁ nu sukhaṁ balaṁ nu, kiṁ patthayāno nu janinda desi;",
  "atk-s0513a45:295_0": "Kathañhi rājā sivinaṁ anuttaro, cakkhūni dajjā paralokahetū”ti.",
  "atk-s0513a45:296_0": "Tattha paralokahetūti mahārāja,",
  "atk-s0513a45:296_1": "kathaṁ nāma tumhādiso paṇḍitapuriso sandiṭṭhikaṁ issariyaṁ pahāya paralokahetu cakkhūni dadeyyāti.",
  "atk-s0513a45:297_0": "Atha nesaṁ kathento rājā gāthamāha –",
  "atk-s0513a45:298_0": "65.",
  "atk-s0513a45:299_0": "“Na vāhametaṁ yasasā dadāmi, na puttamicche na dhanaṁ na raṭṭhaṁ;",
  "atk-s0513a45:300_0": "Satañca dhammo carito purāṇo, icceva dāne ramate mano mamā”ti.",
  "atk-s0513a45:301_0": "Tattha na vāhanti na ve ahaṁ.",
  "atk-s0513a45:301_1": "Yasasāti dibbassa vā mānusassa vā yasassa kāraṇā.",
  "atk-s0513a45:301_2": "Na puttamiccheti imassa cakkhudānassa phalena nevāhaṁ puttaṁ icchāmi,",
  "atk-s0513a45:301_3": "na dhanaṁ na raṭṭhaṁ,",
  "atk-s0513a45:301_4": "apica sataṁ paṇḍitānaṁ sabbaññubodhisattānaṁ esa āciṇṇo samāciṇṇo porāṇakamaggo,",
  "atk-s0513a45:301_5": "yadidaṁ pāramīpūraṇaṁ nāma.",
  "atk-s0513a45:301_6": "Na hi pāramiyo apūretvā bodhipallaṅke sabbaññutaṁ pāpuṇituṁ samattho nāma atthi,",
  "atk-s0513a45:301_7": "ahañca pāramiyo pūretvā buddho bhavitukāmo.",
  "atk-s0513a45:301_8": "Icceva dāne ramate mano mamāti iminā kāraṇena mama mano dāneyeva niratoti vadati.",
  "atk-s0513a45:302_0": "Sammāsambuddhopi dhammasenāpatisāriputtattherassa cariyāpiṭakaṁ desento “mayhaṁ dvīhi cakkhūhipi sabbaññutaññāṇameva piyatara”nti dīpetuṁ āha –",
  "atk-s0513a45:303_0": "“Na me dessā ubho cakkhū, attānaṁ me na dessiyaṁ;",
  "atk-s0513a45:304_0": "Sabbaññutaṁ piyaṁ mayhaṁ, tasmā cakkhuṁ adāsaha”nti. ;",
  "atk-s0513a45:305_0": "Mahāsattassa pana kathaṁ sutvā amaccesu appaṭibhāṇesu ṭhitesu mahāsatto sīvikaṁ vejjaṁ gāthāya ajjhabhāsi –",
  "atk-s0513a45:306_0": "66.",
  "atk-s0513a45:307_0": "“Sakhā ca mitto ca mamāsi sīvika, susikkhito sādhu karohi me vaco;",
  "atk-s0513a45:308_0": "Uddharitvā cakkhūni mamaṁ jigīsato, hatthesu ṭhapehi vanibbakassā”ti.",
  "atk-s0513a45:309_0": "Tassattho –",
  "atk-s0513a45:309_1": "samma sīvika,",
  "atk-s0513a45:309_2": "tvaṁ mayhaṁ sahāyo ca mitto ca vejjasippe cāsi susikkhito,",
  "atk-s0513a45:309_3": "sādhu me vacanaṁ karohi.",
  "atk-s0513a45:309_4": "Mama jigīsato upadhārentassa olokentasseva tālamiñjaṁ viya me akkhīni uddharitvā imassa yācakassa hatthesu ṭhapehīti.",
  "atk-s0513a45:310_0": "Atha naṁ sīviko āha “cakkhudānaṁ nāma bhāriyaṁ,",
  "atk-s0513a45:310_1": "upadhārehi, devā”ti. Sīvika,",
  "atk-s0513a45:310_2": "upadhāritaṁ mayā,",
  "atk-s0513a45:310_3": "tvaṁ mā papañcaṁ karohi,",
  "atk-s0513a45:310_4": "mā mayā saddhiṁ bahuṁ kathehīti.",
  "atk-s0513a45:310_5": "So cintesi “ayuttaṁ mādisassa susikkhitassa vejjassa rañño akkhīsu satthapātana”nti.",
  "atk-s0513a45:310_6": "So nānābhesajjāni ghaṁsitvā bhesajjacuṇṇena nīluppalaṁ paribhāvetvā dakkhiṇakkhiṁ upasiṅghāpesi,",
  "atk-s0513a45:310_7": "akkhi parivatti,",
  "atk-s0513a45:310_8": "dukkhavedanā uppajji.",
  "atk-s0513a45:310_9": "“Sallakkhehi, mahārāja,",
  "atk-s0513a45:310_10": "paṭipākatikakaraṇaṁ mayhaṁ bhāro”ti.",
  "atk-s0513a45:310_11": "“Alañhi tāta mā papañcaṁ karī”ti.",
  "atk-s0513a45:310_12": "So paribhāvetvā puna upasiṅghāpesi,",
  "atk-s0513a45:310_13": "akkhi akkhikūpato mucci,",
  "atk-s0513a45:310_14": "balavatarā vedanā udapādi.",
  "atk-s0513a45:310_15": "“Sallakkhehi mahārāja,",
  "atk-s0513a45:310_16": "sakkomahaṁ paṭipākatikaṁ kātu”nti.",
  "atk-s0513a45:310_17": "“Mā papañcaṁ karī”ti.",
  "atk-s0513a45:310_18": "So tatiyavāre kharataraṁ paribhāvetvā upanāmesi.",
  "atk-s0513a45:310_19": "Akkhi osadhabalena paribbhamitvā akkhikūpato nikkhamitvā nhārusuttakena olambamānaṁ aṭṭhāsi.",
  "atk-s0513a45:310_20": "Sallakkhehi narinda,",
  "atk-s0513a45:310_21": "puna pākatikakaraṇaṁ mayhaṁ balanti.",
  "atk-s0513a45:310_22": "Mā papañcaṁ karīti.",
  "atk-s0513a45:310_23": "Adhimattā vedanā udapādi,",
  "atk-s0513a45:310_24": "lohitaṁ pagghari,",
  "atk-s0513a45:310_25": "nivatthasāṭakā lohitena temiṁsu.",
  "atk-s0513a45:310_26": "Orodhā ca amaccā ca rañño pādamūle patitvā “deva akkhīni mā dehī”ti mahāparidevaṁ parideviṁsu.",
  "atk-s0513a45:311_0": "Rājā vedanaṁ adhivāsetvā “tāta,",
  "atk-s0513a45:311_1": "mā papañcaṁ karī”ti āha.",
  "atk-s0513a45:311_2": "So “sādhu,",
  "atk-s0513a45:311_3": "devā”ti vāmahatthena akkhiṁ dhāretvā dakkhiṇahatthena satthakaṁ ādāya akkhisuttakaṁ chinditvā akkhiṁ gahetvā mahāsattassa hatthe ṭhapesi.",
  "atk-s0513a45:311_4": "So vāmakkhinā dakkhiṇakkhiṁ oloketvā vedanaṁ adhivāsetvā “ehi brāhmaṇā”ti brāhmaṇaṁ pakkositvā “mama",
  "atk-s0513a45:311_5": "ito akkhito sataguṇena sahassaguṇena satasahassaguṇena sabbaññutaññāṇakkhimeva piyataraṁ,",
  "atk-s0513a45:311_6": "tassa me idaṁ paccayo hotū”ti vatvā brāhmaṇassa akkhiṁ adāsi.",
  "atk-s0513a45:311_7": "So taṁ ukkhipitvā attano akkhimhi ṭhapesi.",
  "atk-s0513a45:311_8": "Taṁ tassānubhāvena vikasitanīluppalaṁ viya hutvā patiṭṭhāsi.",
  "atk-s0513a45:311_9": "Mahāsatto vāmakkhinā tassa taṁ akkhiṁ disvā “aho,",
  "atk-s0513a45:311_10": "sudinnaṁ mayā akkhidāna”nti anto samuggatāya pītiyā nirantaraṁ phuṭo hutvā itarampi akkhiṁ adāsi.",
  "atk-s0513a45:311_11": "Sakko tampi attano akkhimhi ṭhapetvā rājanivesanā nikkhamitvā mahājanassa olokentasseva nagarā nikkhamitvā devalokameva gato.",
  "atk-s0513a45:311_12": "Tamatthaṁ pakāsento satthā diyaḍḍhagāthamāha –",
  "atk-s0513a45:312_0": "67.",
  "atk-s0513a45:313_0": "“Codito sivirājena, sīviko vacanaṁkaro;",
  "atk-s0513a45:314_0": "Rañño cakkhūnuddharitvā, brāhmaṇassūpanāmayi;",
  "atk-s0513a45:315_0": "Sacakkhu brāhmaṇo āsi, andho rājā upāvisī”ti.",
  "atk-s0513a45:316_0": "Rañño na cirasseva akkhīni ruhiṁsu,",
  "atk-s0513a45:316_1": "ruhamānāni ca āvāṭabhāvaṁ appatvā kambalageṇḍukena viya uggatena maṁsapiṇḍena pūretvā cittakammarūpassa viya akkhīni ahesuṁ,",
  "atk-s0513a45:316_2": "vedanā pacchijji.",
  "atk-s0513a45:316_3": "Atha mahāsatto katipāhaṁ pāsāde vasitvā “kiṁ andhassa rajjena,",
  "atk-s0513a45:316_4": "amaccānaṁ rajjaṁ niyyādetvā uyyānaṁ gantvā pabbajitvā samaṇadhammaṁ karissāmī”ti cintetvā amacce pakkosāpetvā",
  "atk-s0513a45:316_5": "tesaṁ tamatthaṁ ārocetvā “eko mukhadhovanādidāyako kappiyakārakova mayhaṁ santike bhavissati,",
  "atk-s0513a45:316_6": "sarīrakiccaṭṭhānesupi me rajjukaṁ bandhathā”ti vatvā sārathiṁ āmantetvā “rathaṁ yojehī”ti āha.",
  "atk-s0513a45:316_7": "Amaccā panassa rathena gantuṁ adatvā suvaṇṇasivikāya naṁ netvā pokkharaṇītīre nisīdāpetvā ārakkhaṁ saṁvidhāya paṭikkamiṁsu.",
  "atk-s0513a45:316_8": "Rājā pallaṅkena nisinno attano dānaṁ āvajjesi.",
  "atk-s0513a45:316_9": "Tasmiṁ khaṇe sakkassa āsanaṁ uṇhaṁ ahosi.",
  "atk-s0513a45:316_10": "So āvajjento taṁ kāraṇaṁ disvā “mahārājassa varaṁ datvā cakkhuṁ paṭipākatikaṁ karissāmī”ti cintetvā tattha",
  "atk-s0513a45:316_11": "gantvā mahāsattassa avidūre aparāparaṁ caṅkami.",
  "atk-s0513a45:316_12": "Tamatthaṁ pakāsento satthā imā gāthā āha –",
  "atk-s0513a45:317_0": "68.",
  "atk-s0513a45:318_0": "“Tato so katipāhassa, uparūḷhesu cakkhusu;",
  "atk-s0513a45:319_0": "Sūtaṁ āmantayī rājā, sivīnaṁ raṭṭhavaḍḍhano.",
  "atk-s0513a45:320_0": "69.",
  "atk-s0513a45:321_0": "“Yojehi sārathi yānaṁ, yuttañca paṭivedaya;",
  "atk-s0513a45:322_0": "Uyyānabhūmiṁ gacchāma, pokkharañño vanāni ca.",
  "atk-s0513a45:323_0": "70.",
  "atk-s0513a45:324_0": "“So ca pokkharaṇītīre, pallaṅkena upāvisi;",
  "atk-s0513a45:325_0": "Tassa sakko pāturahu, devarājā sujampatī”ti.",
  "atk-s0513a45:326_0": "Sakkopi mahāsattena padasaddaṁ sutvā “ko eso”ti puṭṭho gāthamāha –",
  "atk-s0513a45:327_0": "71.",
  "atk-s0513a45:328_0": "“Sakkohamasmi devindo, āgatosmi tavantike;",
  "atk-s0513a45:329_0": "Varaṁ varassu rājīsi, yaṁ kiñci manasicchasī”ti. –",
  "atk-s0513a45:330_0": "Evaṁ vutte rājā gāthamāha –",
  "atk-s0513a45:331_0": "72.",
  "atk-s0513a45:332_0": "“Pahūtaṁ me dhanaṁ sakka, balaṁ koso canappako;",
  "atk-s0513a45:333_0": "Andhassa me sato dāni, maraṇaññeva ruccatī”ti.",
  "atk-s0513a45:335_0": "Tattha maraṇaññeva ruccatīti devarāja, idāni mayhaṁ andhabhāvena maraṇameva ruccati, taṁ me dehīti.",
  "atk-s0513a45:336_0": "Atha naṁ sakko āha “sivirāja,",
  "atk-s0513a45:336_1": "kiṁ pana tvaṁ maritukāmo hutvā maraṇaṁ rocesi,",
  "atk-s0513a45:336_2": "udāhu andhabhāvenā”ti?",
  "atk-s0513a45:336_3": "“Andhabhāvena devā”ti.",
  "atk-s0513a45:336_4": "“Mahārāja,",
  "atk-s0513a45:336_5": "dānaṁ nāma na kevalaṁ samparāyatthameva dīyati,",
  "atk-s0513a45:336_6": "diṭṭhadhammatthāyapi paccayo hoti,",
  "atk-s0513a45:336_7": "tvañca ekaṁ cakkhuṁ yācito dve adāsi,",
  "atk-s0513a45:336_8": "tena saccakiriyaṁ karohī”ti kathaṁ samuṭṭhāpetvā āha –",
  "atk-s0513a45:337_0": "73.",
  "atk-s0513a45:338_0": "“Yāni saccāni dvipadinda, tāni bhāsassu khattiya;",
  "atk-s0513a45:339_0": "Saccaṁ te bhaṇamānassa, puna cakkhu bhavissatī”ti.",
  "atk-s0513a45:340_0": "Taṁ sutvā mahāsatto “sakka,",
  "atk-s0513a45:340_1": "sacesi mama cakkhuṁ dātukāmo,",
  "atk-s0513a45:340_2": "aññaṁ upāyaṁ mā kari,",
  "atk-s0513a45:340_3": "mama dānanissandeneva me cakkhu uppajjatū”ti vatvā sakkena “mahārāja,",
  "atk-s0513a45:340_4": "ahaṁ sakko devarājāpi na paresaṁ cakkhuṁ dātuṁ sakkomi,",
  "atk-s0513a45:340_5": "tayā dinnadānassa phaleneva te cakkhu uppajjissatī”ti vutte “tena hi mayā dānaṁ sudinna”nti vatvā saccakiriyaṁ karonto gāthamāha –",
  "atk-s0513a45:341_0": "74.",
  "atk-s0513a45:342_0": "“Ye maṁ yācitumāyanti, nānāgottā vanibbakā;",
  "atk-s0513a45:343_0": "Yopi maṁ yācate tattha, sopi me manaso piyo;",
  "atk-s0513a45:344_0": "Etena saccavajjena, cakkhu me upapajjathā”ti.",
  "atk-s0513a45:345_0": "Tattha ye manti ye maṁ yācituṁ āgacchanti,",
  "atk-s0513a45:345_1": "tesu yācakesu āgacchantesu yopi maṁ yācate,",
  "atk-s0513a45:345_2": "sopi me manaso piyo.",
  "atk-s0513a45:345_3": "Etenāti sace mama sabbepi yācakā piyā,",
  "atk-s0513a45:345_4": "saccamevetaṁ mayā vuttaṁ,",
  "atk-s0513a45:345_5": "etena me saccavacanena ekaṁ me cakkhu upapajjatha upapajjatūti āha.",
  "atk-s0513a45:346_0": "Athassa vacanānantarameva paṭhamaṁ cakkhu udapādi. Tato dutiyassa uppajjanatthāya gāthādvayamāha –",
  "atk-s0513a45:347_0": "75.",
  "atk-s0513a45:348_0": "“Yaṁ maṁ so yācituṁ āgā, dehi cakkhunti brāhmaṇo;",
  "atk-s0513a45:349_0": "Tassa cakkhūni pādāsiṁ, brāhmaṇassa vanibbato.",
  "atk-s0513a45:350_0": "76.",
  "atk-s0513a45:351_0": "“Bhiyyo maṁ āvisī pīti, somanassañcanappakaṁ;",
  "atk-s0513a45:352_0": "Etena saccavajjena, dutiyaṁ me upapajjathā”ti.",
  "atk-s0513a45:353_0": "Tattha yaṁ manti yo maṁ yācati.",
  "atk-s0513a45:353_1": "Soti so cakkhuvikalo brāhmaṇo “dehi me cakkhu”nti yācituṁ āgato.",
  "atk-s0513a45:353_2": "Vanibbatoti yācantassa.",
  "atk-s0513a45:353_3": "Bhiyyo maṁ āvisīti brāhmaṇassa cakkhūni datvā andhakālato paṭṭhāya tasmiṁ andhakāle tathārūpaṁ vedanaṁ",
  "atk-s0513a45:353_4": "agaṇetvā “aho sudinnaṁ me dāna”nti paccavekkhantaṁ maṁ bhiyyo atirekatarā pīti āvisi,",
  "atk-s0513a45:353_5": "mama hadayaṁ paviṭṭhā,",
  "atk-s0513a45:353_6": "somanassañca mama anantaṁ aparimāṇaṁ uppajji.",
  "atk-s0513a45:353_7": "Etenāti sace mama tadā anappakaṁ pītisomanassaṁ uppannaṁ,",
  "atk-s0513a45:353_8": "saccamevetaṁ mayā vuttaṁ,",
  "atk-s0513a45:353_9": "etena me saccavacanena dutiyampi cakkhu upapajjatūti āha.",
  "atk-s0513a45:354_0": "Taṅkhaṇaññeva dutiyampi cakkhu udapādi.",
  "atk-s0513a45:354_1": "Tāni panassa cakkhūni neva pākatikāni,",
  "atk-s0513a45:354_2": "na dibbāni.",
  "atk-s0513a45:354_3": "Sakkabrāhmaṇassa hi dinnaṁ cakkhuṁ puna pākatikaṁ kātuṁ na sakkā,",
  "atk-s0513a45:354_4": "upahatavatthuno ca dibbacakkhu nāma na uppajjati,",
  "atk-s0513a45:354_5": "tāni panassa saccapāramitānubhāvena sambhūtāni cakkhūnīti vuttāni.",
  "atk-s0513a45:354_6": "Tesaṁ uppattisamakālameva sakkānubhāvena sabbā rājaparisā sannipatitāva ahesuṁ.",
  "atk-s0513a45:354_7": "Athassa sakko mahājanamajjheyeva thutiṁ karonto gāthādvayamāha –",
  "atk-s0513a45:355_0": "77.",
  "atk-s0513a45:356_0": "“Dhammena bhāsitā gāthā, sivīnaṁ raṭṭhavaḍḍhana;",
  "atk-s0513a45:357_0": "Etāni tava nettāni, dibbāni paṭidissare.",
  "atk-s0513a45:358_0": "78.",
  "atk-s0513a45:359_0": "“Tirokuṭṭaṁ tiroselaṁ, samatiggayha pabbataṁ;",
  "atk-s0513a45:360_0": "Samantā yojanasataṁ, dassanaṁ anubhontu te”ti.",
  "atk-s0513a45:361_0": "Tattha dhammena bhāsitāti mahārāja,",
  "atk-s0513a45:361_1": "imā te gāthā dhammena sabhāveneva bhāsitā.",
  "atk-s0513a45:361_2": "Dibbānīti dibbānubhāvayuttāni.",
  "atk-s0513a45:361_3": "Paṭidissareti paṭidissanti.",
  "atk-s0513a45:361_4": "Tirokuṭṭanti mahārāja,",
  "atk-s0513a45:361_5": "imāni te cakkhūni devatānaṁ cakkhūni viya parakuṭṭaṁ paraselaṁ yaṁkiñci pabbatampi samatiggayha atikkamitvā",
  "atk-s0513a45:361_6": "samantā dasa disā yojanasataṁ rūpadassanaṁ anubhontu sādhentūti attho.",
  "atk-s0513a45:362_0": "Iti so ākāse ṭhatvā mahājanamajjhe imā gāthā bhāsitvā “appamatto hohī”ti mahāsattaṁ ovaditvā devalokameva gato.",
  "atk-s0513a45:362_1": "Mahāsattopi mahājanaparivuto mahantena sakkārena nagaraṁ pavisitvā sucandakaṁ pāsādaṁ abhiruhi.",
  "atk-s0513a45:362_2": "Tena cakkhūnaṁ paṭiladdhabhāvo sakalasiviraṭṭhe pākaṭo jāto.",
  "atk-s0513a45:362_3": "Athassa dassanatthaṁ sakalaraṭṭhavāsino bahuṁ paṇṇākāraṁ gahetvā āgamiṁsu.",
  "atk-s0513a45:362_4": "Mahāsatto “imasmiṁ mahājanasannipāte mama dānaṁ vaṇṇayissāmī”ti rājadvāre mahāmaṇḍapaṁ kāretvā samussitasetacchatte",
  "atk-s0513a45:362_5": "rājapallaṅke nisinno nagare bheriṁ carāpetvā sabbaseniyo sannipātetvā “ambho,",
  "atk-s0513a45:362_6": "siviraṭṭhavāsino imāni me dibbacakkhūni disvā ito paṭṭhāya dānaṁ adatvā mā bhuñjathā”ti dhammaṁ desento catasso gāthā abhāsi –",
  "atk-s0513a45:363_0": "79.",
  "atk-s0513a45:364_0": "“Ko nīdha vittaṁ na dadeyya yācito, api visiṭṭhaṁ supiyampi attano;",
  "atk-s0513a45:365_0": "Tadiṅgha sabbe sivayo samāgatā, dibbāni nettāni mamajja passatha.",
  "atk-s0513a45:366_0": "80.",
  "atk-s0513a45:367_0": "“Tirokuṭṭaṁ tiroselaṁ, samatiggayha pabbataṁ;",
  "atk-s0513a45:368_0": "Samantā yojanasataṁ, dassanaṁ anubhonti me.",
  "atk-s0513a45:369_0": "81.",
  "atk-s0513a45:370_0": "“Na cāgamattā paramatthi kiñci, maccānaṁ idha jīvite;",
  "atk-s0513a45:371_0": "Datvāna mānusaṁ cakkhuṁ, laddhaṁ me cakkhuṁ amānusaṁ.",
  "atk-s0513a45:372_0": "82.",
  "atk-s0513a45:373_0": "“Etampi disvā sivayo, detha dānāni bhuñjatha;",
  "atk-s0513a45:374_0": "Datvā ca bhutvā ca yathānubhāvaṁ, aninditā saggamupetha ṭhāna”nti.",
  "atk-s0513a45:375_0": "Tattha konīdhāti ko nu idha.",
  "atk-s0513a45:375_1": "Api visiṭṭhanti uttamampi samānaṁ.",
  "atk-s0513a45:375_2": "Cāgamattāti cāgapamāṇato aññaṁ varaṁ nāma natthi.",
  "atk-s0513a45:375_3": "Idha jīviteti imasmiṁ jīvaloke.",
  "atk-s0513a45:375_4": "“Idha jīvata”ntipi pāṭho,",
  "atk-s0513a45:375_5": "imasmiṁ loke jīvamānānanti attho.",
  "atk-s0513a45:375_6": "Amānusanti dibbacakkhu mayā laddhaṁ,",
  "atk-s0513a45:375_7": "iminā kāraṇena veditabbametaṁ “cāgato uttamaṁ nāma natthī”ti.",
  "atk-s0513a45:375_8": "Etampi disvāti etaṁ mayā laddhaṁ dibbacakkhuṁ disvāpi.",
  "atk-s0513a45:376_0": "Iti imāhi catūhi gāthāhi dhammaṁ desetvā tato paṭṭhāya anvaddhamāsaṁ pannarasuposathesu mahājanaṁ sannipātāpetvā niccaṁ imāhi gāthāhi dhammaṁ desesi.",
  "atk-s0513a45:376_1": "Taṁ sutvā mahājano dānādīni puññāni katvā devalokaṁ pūrentova agamāsi.",
  "atk-s0513a45:377_0": "Satthā imaṁ dhammadesanaṁ āharitvā “evaṁ,",
  "atk-s0513a45:377_1": "bhikkhave,",
  "atk-s0513a45:377_2": "porāṇakapaṇḍitā bāhiradānena asantuṭṭhā sampattayācakānaṁ attano cakkhūni uppāṭetvā adaṁsū”ti vatvā saccāni pakāsetvā jātakaṁ samodhānesi –",
  "atk-s0513a45:377_3": "“tadā sīvikavejjo ānando ahosi,",
  "atk-s0513a45:377_4": "sakko anuruddho ahosi,",
  "atk-s0513a45:377_5": "sesaparisā buddhaparisā,",
  "atk-s0513a45:377_6": "sivirājā pana ahameva ahosi”nti.",
  "atk-s0513a45:378_0": "Sivijātakavaṇṇanā tatiyā.",
  "atk-s0513a45:380_0": "[500] 4. Sirīmantajātakavaṇṇanā",
  "atk-s0513a45:381_0": "83-103.Paññāyupetaṁ siriyā vihīnanti ayaṁ sirīmantapañho mahāumaṅge āvi bhavissati.",
  "atk-s0513a45:382_0": "Sirīmantajātakavaṇṇanā catutthā.",
  "atk-s0513a45:384_0": "[501] 5. Rohaṇamigajātakavaṇṇanā",
  "atk-s0513a45:385_0": "Eteyūthā patiyantīti idaṁ satthā veḷuvane viharanto āyasmato ānandassa jīvitapariccāgaṁ ārabbha kathesi.",
  "atk-s0513a45:385_1": "So panassa jīvitapariccāgo asītinipāte cūḷahaṁsajātake dhanapāladamane āvi bhavissati.",
  "atk-s0513a45:385_2": "Evaṁ tenāyasmatā satthu atthāya jīvite pariccatte dhammasabhāyaṁ kathaṁ samuṭṭhāpesuṁ “āvuso,",
  "atk-s0513a45:385_3": "āyasmā ānando sekkhapaṭisambhidappatto hutvā dasabalassatthāya jīvitaṁ pariccajī”ti.",
  "atk-s0513a45:385_4": "Satthā āgantvā “kāya nuttha,",
  "atk-s0513a45:385_5": "bhikkhave,",
  "atk-s0513a45:385_6": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a45:385_7": "bhikkhave, idāneva,",
  "atk-s0513a45:385_8": "pubbepesa mamatthāya jīvitaṁ pariccajiyevā”ti vatvā atītaṁ āhari.",
  "atk-s0513a45:386_0": "Atīte bārāṇasiyaṁ brahmadatte rajjaṁ kārente khemā nāmassa aggamahesī ahosi.",
  "atk-s0513a45:386_1": "Tadā bodhisatto himavantapadese migayoniyaṁ nibbattitvā suvaṇṇavaṇṇo ahosi sobhaggappatto.",
  "atk-s0513a45:386_2": "Kaniṭṭhopissa cittamigo nāma suvaṇṇavaṇṇova ahosi,",
  "atk-s0513a45:386_3": "kaniṭṭhabhaginīpissa sutanā nāma suvaṇṇavaṇṇāva ahosi.",
  "atk-s0513a45:386_4": "Mahāsatto pana rohaṇo nāma migarājā ahosi.",
  "atk-s0513a45:386_5": "So himavante dve pabbatarājiyo atikkamitvā tatiyāya antare rohaṇaṁ nāma saraṁ nissāya asītimigasahassaparivāro vāsaṁ kappesi.",
  "atk-s0513a45:386_6": "So andhe jiṇṇe mātāpitaro posesi.",
  "atk-s0513a45:386_7": "Atheko bārāṇasito avidūre nesādagāmavāsī nesādaputto himavantaṁ paviṭṭho mahāsattaṁ disvā attano gāmaṁ",
  "atk-s0513a45:386_8": "āgantvā aparabhāge kālaṁ karonto puttassārocesi “tāta,",
  "atk-s0513a45:386_9": "amhākaṁ kammabhūmiyaṁ asukasmiṁ nāma ṭhāne suvaṇṇavaṇṇo migo vasati,",
  "atk-s0513a45:386_10": "sace rājā puccheyya,",
  "atk-s0513a45:386_11": "katheyyāsī”ti.",
  "atk-s0513a45:387_0": "Athekadivasaṁ khemā devī paccūsakāle supinaṁ addasa.",
  "atk-s0513a45:387_1": "Evarūpo supino ahosi –",
  "atk-s0513a45:387_2": "suvaṇṇavaṇṇo migo āgantvā kañcanapīṭhe nisīditvā suvaṇṇakiṅkiṇikaṁ ākoṭento viya madhurassarena deviyā dhammaṁ deseti,",
  "atk-s0513a45:387_3": "sā sādhukāraṁ datvā dhammaṁ suṇāti.",
  "atk-s0513a45:387_4": "Migo dhammakathāya aniṭṭhitāya eva uṭṭhāya gacchati,",
  "atk-s0513a45:387_5": "sā “migaṁ gaṇhatha gaṇhathā”ti vadantīyeva pabujjhi.",
  "atk-s0513a45:387_6": "Paricārikāyo tassā saddaṁ sutvā “pihitadvāravātapānaṁ gehaṁ vātassapi okāso natthi, ayyā,",
  "atk-s0513a45:387_7": "imāya velāya migaṁ gaṇhāpetī”ti avahasiṁsu.",
  "atk-s0513a45:387_8": "Sā tasmiṁ khaṇe “supino aya”nti ñatvā cintesi “supinoti vutte rājā anādaro bhavissati,",
  "atk-s0513a45:387_9": "‘dohaḷo uppanno’ti vutte pana ādarena pariyesissati,",
  "atk-s0513a45:387_10": "suvaṇṇavaṇṇassa migassa dhammakathaṁ suṇissāmī”ti.",
  "atk-s0513a45:387_11": "Sā gilānālayaṁ katvā nipajji.",
  "atk-s0513a45:387_12": "Rājā āgantvā “bhadde,",
  "atk-s0513a45:387_13": "kiṁ te aphāsuka”nti pucchi. “Deva,",
  "atk-s0513a45:387_14": "aññaṁ natthi,",
  "atk-s0513a45:387_15": "dohaḷo pana me uppanno”ti.",
  "atk-s0513a45:387_16": "“Kiṁ icchasi devī”ti?",
  "atk-s0513a45:387_17": "“Suvaṇṇavaṇṇassa dhammikamigassa dhammaṁ sotukāmā devā”ti. “Bhadde,",
  "atk-s0513a45:387_18": "yaṁ natthi,",
  "atk-s0513a45:387_19": "tattha te dohaḷo uppanno,",
  "atk-s0513a45:387_20": "suvaṇṇavaṇṇo nāma migoyeva natthī”ti.",
  "atk-s0513a45:387_21": "So “sace na labhāmi,",
  "atk-s0513a45:387_22": "idheva me maraṇa”nti rañño piṭṭhiṁ datvā nipajji.",
  "atk-s0513a45:388_0": "Rājā “sace atthi,",
  "atk-s0513a45:388_1": "labhissasī”ti parisamajjhe nisīditvā morajātake vuttanayeneva amacce ca brāhmaṇe ca pucchitvā “suvaṇṇavaṇṇā",
  "atk-s0513a45:388_2": "migā nāma hontī”ti sutvā luddake sannipātetvā “evarūpo migo kena diṭṭho,",
  "atk-s0513a45:388_3": "kena suto”ti pucchitvā tena nesādaputtena pitu santikā sutaniyāmena kathite “samma,",
  "atk-s0513a45:388_4": "tassa te migassa ānītakāle mahantaṁ sakkāraṁ karissāmi,",
  "atk-s0513a45:388_5": "gaccha ānehi na”nti vatvā paribbayaṁ datvā taṁ pesesi.",
  "atk-s0513a45:388_6": "Sopi “sacāhaṁ, deva,",
  "atk-s0513a45:388_7": "taṁ ānetuṁ na sakkhissāmi,",
  "atk-s0513a45:388_8": "cammamassa ānessāmi,",
  "atk-s0513a45:388_9": "taṁ ānetuṁ asakkonto lomānipissa ānessāmi,",
  "atk-s0513a45:388_10": "tumhe mā cintayitthā”ti vatvā attano nivesanaṁ gantvā puttadārassa paribbayaṁ datvā tattha gantvā taṁ",
  "atk-s0513a45:388_11": "migarājānaṁ disvā “kasmiṁ nu kho ṭhāne pāsaṁ oḍḍetvā imaṁ migarājānaṁ gaṇhituṁ sakkhissāmī”ti vīmaṁsanto",
  "atk-s0513a45:388_12": "pānīyatitthe okāsaṁ passi.",
  "atk-s0513a45:388_13": "So daḷhaṁ cammayottaṁ vaṭṭetvā mahāsattassa pānīyapivanaṭṭhāne yaṭṭhipāsaṁ oḍḍesi.",
  "atk-s0513a45:389_0": "Punadivase mahāsatto asītiyā migasahassehi saddhiṁ gocaraṁ caritvā “pakatitittheyeva pānīyaṁ pivissāmī”ti tattha gantvā otarantoyeva pāse bajjhi.",
  "atk-s0513a45:389_1": "So “sacāhaṁ idāneva baddharavaṁ ravissāmi,",
  "atk-s0513a45:389_2": "ñātigaṇā pānīyaṁ apivitvāva bhītā palāyissantī”ti cintetvā yaṭṭhiyaṁ allīyitvā attano vase vattetvā pānīyaṁ pivanto viya ahosi.",
  "atk-s0513a45:389_3": "Atha asītiyā migasahassānaṁ pānīyaṁ pivitvā uttaritvā ṭhitakāle “pāsaṁ chindissāmī”ti tikkhattuṁ ākaḍḍhi.",
  "atk-s0513a45:389_4": "Paṭhamavāre cammaṁ chijji,",
  "atk-s0513a45:389_5": "dutiyavāre maṁsaṁ chijji,",
  "atk-s0513a45:389_6": "tatiyavāre nhāruṁ chinditvā pāso aṭṭhiṁ āhacca aṭṭhāsi.",
  "atk-s0513a45:389_7": "So chindituṁ asakkonto baddharavaṁ ravi,",
  "atk-s0513a45:389_8": "migagaṇā bhāyitvā tīhi ghaṭāhi palāyiṁsu.",
  "atk-s0513a45:389_9": "Cittamigo tiṇṇampi ghaṭānaṁ antare mahāsattaṁ adisvā “idaṁ bhayaṁ uppajjamānaṁ mama bhātu uppannaṁ bhavissatī”ti",
  "atk-s0513a45:389_10": "cintetvā tassa santikaṁ gantvā baddhaṁ passi.",
  "atk-s0513a45:389_11": "Atha naṁ mahāsatto disvā “bhātika,",
  "atk-s0513a45:389_12": "mā idha tiṭṭha,",
  "atk-s0513a45:389_13": "sāsaṅkaṁ idaṁ ṭhāna”nti vatvā uyyojento paṭhamaṁ gāthamāha –",
  "atk-s0513a45:390_0": "104.",
  "atk-s0513a45:391_0": "“Ete yūthā patiyanti, bhītā maraṇassa cittaka;",
  "atk-s0513a45:392_0": "Gaccha tuvampi mākaṅkhi, jīvissanti tayā sahā”ti.",
  "atk-s0513a45:393_0": "Tattha eteti cakkhupathaṁ atikkamitvā dūragate sandhāyāha.",
  "atk-s0513a45:393_1": "Patiyantīti patigacchanti,",
  "atk-s0513a45:393_2": "palāyantīti attho.",
  "atk-s0513a45:393_3": "Cittakāti taṁ ālapati.",
  "atk-s0513a45:393_4": "Tayā sahāti tvaṁ etesaṁ mama ṭhāne ṭhatvā rājā hohi,",
  "atk-s0513a45:393_5": "ete tayā saddhiṁ jīvissantīti.",
  "atk-s0513a45:394_0": "Tato ubhinnampi tisso ekantarikagāthāyo honti –",
  "atk-s0513a45:395_0": "105.",
  "atk-s0513a45:396_0": "“Nāhaṁ rohaṇa gacchāmi, hadayaṁ me avakassati;",
  "atk-s0513a45:397_0": "Na taṁ ahaṁ jahissāmi, idha hissāmi jīvitaṁ.",
  "atk-s0513a45:398_0": "106.",
  "atk-s0513a45:399_0": "“Te hi nūna marissanti, andhā apariṇāyakā;",
  "atk-s0513a45:400_0": "Gaccha tuvampi mākaṅkhi, jīvissanti tayā saha.",
  "atk-s0513a45:401_0": "107.",
  "atk-s0513a45:402_0": "“Nāhaṁ rohaṇa gacchāmi, hadayaṁ me avakassati;",
  "atk-s0513a45:403_0": "Na taṁ baddhaṁ jahissāmi, idha hissāmi jīvita”nti.",
  "atk-s0513a45:404_0": "Tattha rohaṇāti mahāsattaṁ nāmenālapati.",
  "atk-s0513a45:404_1": "Avakassatīti kaḍḍhayati,",
  "atk-s0513a45:404_2": "sokena vā kaḍḍhīyati.",
  "atk-s0513a45:404_3": "Te hi nūnāti te amhākaṁ mātāpitaro ekaṁseneva dvīsupi amhesu idha matesu apariṇāyakā hutvā appaṭijaggiyamānā sussitvā marissanti,",
  "atk-s0513a45:404_4": "tasmā bhātika cittaka,",
  "atk-s0513a45:404_5": "gaccha tuvaṁ,",
  "atk-s0513a45:404_6": "tayā saha te jīvissantīti attho.",
  "atk-s0513a45:404_7": "Idha hissāmīti imasmiṁyeva ṭhāne jīvitaṁ jahissāmīti.",
  "atk-s0513a45:405_0": "Iti vatvā bodhisattassa dakkhiṇapassaṁ nissāya taṁ sandhāretvā assāsento aṭṭhāsi.",
  "atk-s0513a45:405_1": "Sutanāpi migapotikā palāyitvā migānaṁ antare ubho bhātike apassantī “idaṁ bhayaṁ mama bhātikānaṁ uppannaṁ",
  "atk-s0513a45:405_2": "bhavissatī”ti nivattitvā tesaṁ santikaṁ āgatā.",
  "atk-s0513a45:405_3": "Naṁ āgacchantiṁ disvā mahāsatto pañcamaṁ gāthamāha –",
  "atk-s0513a45:406_0": "108.",
  "atk-s0513a45:407_0": "“Gaccha bhīru palāyassu, kūṭe baddhosmi āyase;",
  "atk-s0513a45:408_0": "Gaccha tuvampi mākaṅkhi, jīvissanti tayā sahā”ti.",
  "atk-s0513a45:409_0": "Tattha bhīrūti mātugāmo nāma appamattakenapi bhāyati,",
  "atk-s0513a45:409_1": "tena naṁ evaṁ ālapati.",
  "atk-s0513a45:409_2": "Kūṭeti paṭicchannapāse.",
  "atk-s0513a45:409_3": "Āyaseti so hi antoudake ayakkhandhaṁ koṭṭetvā tattha sāradāruṁ yaṭṭhiṁ bandhitvā oḍḍito,",
  "atk-s0513a45:409_4": "tasmā evamāha.",
  "atk-s0513a45:409_5": "Tayā sahāti te asītisahassā migā tayā saddhiṁ jīvissantīti.",
  "atk-s0513a45:410_0": "Tato paraṁ purimanayeneva tisso gāthā honti –",
  "atk-s0513a45:411_0": "109.",
  "atk-s0513a45:412_0": "“Nāhaṁ rohaṇa gacchāmi, hadayaṁ me avakassati;",
  "atk-s0513a45:413_0": "Na taṁ ahaṁ jahissāmi, idha hissāmi jīvitaṁ.",
  "atk-s0513a45:414_0": "110.",
  "atk-s0513a45:415_0": "“Te hi nūna marissanti, andhā apariṇāyakā;",
  "atk-s0513a45:416_0": "Gaccha tuvampi mākaṅkhi, jīvissanti tayā saha.",
  "atk-s0513a45:417_0": "111.",
  "atk-s0513a45:418_0": "“Nāhaṁ rohaṇa gacchāmi, hadayaṁ me avakassati;",
  "atk-s0513a45:419_0": "Na taṁ baddhaṁ jahissāmi, idha hissāmi jīvita”nti.",
  "atk-s0513a45:420_0": "Tattha te hi nūnāti idhāpi mātāpitaroyeva sandhāyāha.",
  "atk-s0513a45:421_0": "Sāpi tatheva paṭikkhipitvā mahāsattassa vāmapassaṁ nissāya assāsayamānā aṭṭhāsi.",
  "atk-s0513a45:421_1": "Luddopi te mige palāyante disvā baddharavañca sutvā “baddho bhavissati migarājā”ti daḷhaṁ kacchaṁ bandhitvā migamāraṇasattiṁ ādāya vegenāgacchi.",
  "atk-s0513a45:421_2": "Mahāsatto taṁ āgacchantaṁ disvā navamaṁ gāthamāha –",
  "atk-s0513a45:422_0": "112.",
  "atk-s0513a45:423_0": "“Ayaṁ so luddako eti, luddarūpo sahāvudho;",
  "atk-s0513a45:424_0": "Yo no vadhissati ajja, usunā sattiyā apī”ti.",
  "atk-s0513a45:425_0": "Tattha luddarūpoti dāruṇajātiko.",
  "atk-s0513a45:425_1": "Sattiyā apīti sattiyāpi no paharitvā vadhissati,",
  "atk-s0513a45:425_2": "tasmā yāva so nāgacchati,",
  "atk-s0513a45:425_3": "tāva palāyathāti.",
  "atk-s0513a45:426_0": "Taṁ disvāpi cittamigo na palāyi.",
  "atk-s0513a45:426_1": "Sutanā pana sakabhāvena saṇṭhātuṁ asakkontī maraṇabhayabhītā thokaṁ palāyitvā –",
  "atk-s0513a45:426_2": "“ahaṁ dve bhātike pahāya kuhiṁ palāyissāmī”ti attano jīvitaṁ jahitvā nalāṭena maccuṁ ādāya punāgantvā bhātu vāmapasse aṭṭhāsi.",
  "atk-s0513a45:426_3": "Tamatthaṁ pakāsento satthā dasamaṁ gāthamāha –",
  "atk-s0513a45:427_0": "113.",
  "atk-s0513a45:428_0": "“Sā muhuttaṁ palāyitvā, bhayaṭṭā bhayatajjitā;",
  "atk-s0513a45:429_0": "Sudukkaraṁ akarā bhīru, maraṇāyūpanivattathā”ti.",
  "atk-s0513a45:430_0": "Tattha maraṇāyūpanivattathāti maraṇatthāya upanivatti.",
  "atk-s0513a45:431_0": "Luddopi āgantvā te tayo jane ekato ṭhite disvā mettacittaṁ uppādetvā ekakucchiyaṁ nibbattabhātaro viya te maññamāno cintesi “migarājā,",
  "atk-s0513a45:431_1": "tāva pāse baddho,",
  "atk-s0513a45:431_2": "ime pana dve janā hirottappabandhanena baddhā,",
  "atk-s0513a45:431_3": "kiṁ nu kho ime etassa hontī”ti?",
  "atk-s0513a45:431_4": "Atha naṁ pucchanto gāthamāha –",
  "atk-s0513a45:432_0": "114.",
  "atk-s0513a45:433_0": "“Kiṁ nu teme migā honti, muttā baddhaṁ upāsare;",
  "atk-s0513a45:434_0": "Na taṁ cajitumicchanti, jīvitassapi kāraṇā”ti.",
  "atk-s0513a45:435_0": "Tattha kiṁ nu temeti kiṁ nu te ime. Upāsareti upāsanti.",
  "atk-s0513a45:436_0": "Athassa bodhisatto ācikkhi –",
  "atk-s0513a45:437_0": "115.",
  "atk-s0513a45:438_0": "“Bhātaro honti me ludda, sodariyā ekamātukā;",
  "atk-s0513a45:439_0": "Na maṁ cajitumicchanti, jīvitassapi kāraṇā”ti.",
  "atk-s0513a45:440_0": "So tassa vacanaṁ sutvā bhiyyosomattāya muducitto ahosi.",
  "atk-s0513a45:440_1": "Cittamigarājā tassa muducittabhāvaṁ ñatvā “samma luddaka,",
  "atk-s0513a45:440_2": "mā tvaṁ etaṁ migarājānaṁ ‘migamattoyevā’ti maññittha,",
  "atk-s0513a45:440_3": "ayañhi asītiyā migasahassānaṁ rājā sīlācārasampanno sabbasattesu muducitto mahāpañño andhe jiṇṇe mātāpitaro poseti.",
  "atk-s0513a45:440_4": "Sace tvaṁ evarūpaṁ dhammikaṁ migaṁ māresi,",
  "atk-s0513a45:440_5": "etaṁ mārento mātāpitaro ca no mañca bhaginiñca meti amhe pañcapi jane māresiyeva.",
  "atk-s0513a45:440_6": "Mayhaṁ pana bhātu jīvitaṁ dento pañcannampi janānaṁ jīvitadāyakosī”ti vatvā gāthamāha –",
  "atk-s0513a45:441_0": "116.",
  "atk-s0513a45:442_0": "“Te hi nūna marissanti, andhā apariṇāyakā;",
  "atk-s0513a45:443_0": "Pañcannaṁ jīvitaṁ dehi, bhātaraṁ muñca luddakā”ti.",
  "atk-s0513a45:444_0": "So tassa dhammakathaṁ sutvā pasannacitto “mā bhāyi sāmī”ti vatvā anantaraṁ gāthamāha –",
  "atk-s0513a45:445_0": "117.",
  "atk-s0513a45:446_0": "“So vo ahaṁ pamokkhāmi, mātāpettibharaṁ migaṁ;",
  "atk-s0513a45:447_0": "Nandantu mātāpitaro, muttaṁ disvā mahāmiga”nti.",
  "atk-s0513a45:448_0": "Tattha voti nipātamattaṁ. Muttanti bandhanā muttaṁ passitvā.",
  "atk-s0513a45:449_0": "Evañca pana vatvā cintesi “raññā dinnayaso mayhaṁ kiṁ karissati,",
  "atk-s0513a45:449_1": "sacāhaṁ imaṁ migarājānaṁ vadhissāmi,",
  "atk-s0513a45:449_2": "ayaṁ vā me pathavī bhijjitvā vivaraṁ dassati,",
  "atk-s0513a45:449_3": "asani vā me matthake patissati,",
  "atk-s0513a45:449_4": "vissajjessāmi na”nti.",
  "atk-s0513a45:449_5": "So mahāsattaṁ upasaṅkamitvā yaṭṭhiṁ pātetvā cammayottaṁ chinditvā migarājānaṁ āliṅgitvā udakapariyante",
  "atk-s0513a45:449_6": "nipajjāpetvā muducittena saṇikaṁ pāsā mocetvā nhārūhi nhāruṁ,",
  "atk-s0513a45:449_7": "maṁsena maṁsaṁ,",
  "atk-s0513a45:449_8": "cammena cammaṁ samodhānetvā udakena lohitaṁ dhovitvā mettacittena punappunaṁ parimajji.",
  "atk-s0513a45:449_9": "Tassa mettānubhāveneva mahāsattassa pāramitānubhāvena ca sabbāni nhārumaṁsacammāni sandhīyiṁsu,",
  "atk-s0513a45:449_10": "pādo sañchannachavi sañchannalomo ahosi,",
  "atk-s0513a45:449_11": "asukaṭṭhāne baddho ahosītipi na paññāyi.",
  "atk-s0513a45:449_12": "Mahāsatto sukhappatto hutvā aṭṭhāsi.",
  "atk-s0513a45:449_13": "Taṁ disvā cittamigo somanassajāto luddassa anumodanaṁ karonto gāthamāha –",
  "atk-s0513a45:450_0": "118.",
  "atk-s0513a45:451_0": "“Evaṁ luddaka nandassu, saha sabbehi ñātibhi;",
  "atk-s0513a45:452_0": "Yathāhamajja nandāmi, muttaṁ disvā mahāmiga”nti.",
  "atk-s0513a45:453_0": "Atha mahāsatto “kiṁ nu kho esa luddo maṁ gaṇhanto attano kāmena gaṇhi,",
  "atk-s0513a45:453_1": "udāhu aññassa āṇattiyā”ti cintetvā gahitakāraṇaṁ pucchi.",
  "atk-s0513a45:453_2": "Luddaputto āha – “sāmi,",
  "atk-s0513a45:453_3": "na mayhaṁ tumhehi kammaṁ atthi,",
  "atk-s0513a45:453_4": "rañño pana aggamahesī khemā nāma tumhākaṁ dhammakathaṁ sotukāmā,",
  "atk-s0513a45:453_5": "tadatthāya rañño āṇattiyā tvaṁ mayā gahito”ti. Samma,",
  "atk-s0513a45:453_6": "evaṁ sante maṁ vissajjento atidukkaraṁ karosi,",
  "atk-s0513a45:453_7": "ehi maṁ netvā rañño dassehi,",
  "atk-s0513a45:453_8": "deviyā dhammaṁ kathessāmīti. Sāmi,",
  "atk-s0513a45:453_9": "rājāno nāma kakkhaḷā,",
  "atk-s0513a45:453_10": "ko jānāti,",
  "atk-s0513a45:453_11": "kiṁ bhavissati,",
  "atk-s0513a45:453_12": "mayhaṁ raññā dinnayasena kammaṁ natthi,",
  "atk-s0513a45:453_13": "gaccha tvaṁ yathāsukhanti.",
  "atk-s0513a45:453_14": "Puna mahāsatto “iminā maṁ vissajjentena atidukkaraṁ kataṁ,",
  "atk-s0513a45:453_15": "yasapaṭilābhassa upāyamassa karissāmī”ti cintetvā “samma,",
  "atk-s0513a45:453_16": "piṭṭhiṁ tāva me hatthena parimajjā”ti āha.",
  "atk-s0513a45:453_17": "“So parimajji,",
  "atk-s0513a45:453_18": "hattho suvaṇṇavaṇṇehi lomehi pūri”. “Sāmi,",
  "atk-s0513a45:453_19": "imehi lomehi kiṁ kāromī”ti. “Samma,",
  "atk-s0513a45:453_20": "imāni haritvā rañño ca deviyā ca dassetvā ‘imāni tassa suvaṇṇavaṇṇamigassa lomānī’ti vatvā mama ṭhāne ṭhatvā imāhi gāthāhi deviyā dhammaṁ desehi,",
  "atk-s0513a45:453_21": "taṁ sutvāyeva cassā dohaḷo paṭippassambhissatī”ti.",
  "atk-s0513a45:453_22": "“Dhammaṁ cara mahārājā”ti dasa dhammacariyagāthā uggaṇhāpetvā pañca sīlāni datvā appamādena ovaditvā uyyojesi.",
  "atk-s0513a45:453_23": "Luddaputto mahāsattaṁ ācariyaṭṭhāne ṭhapetvā tikkhattuṁ padakkhiṇaṁ katvā catūsu ṭhānesu vanditvā lomāni paduminipattena gahetvā pakkāmi.",
  "atk-s0513a45:453_24": "Tepi tayo janā thokaṁ anugantvā mukhena gocarañca pānīyañca gahetvā mātāpitūnaṁ santikaṁ gamiṁsu.",
  "atk-s0513a45:453_25": "Mātāpitaro “tāta rohaṇa,",
  "atk-s0513a45:453_26": "tvaṁ kira pāse baddho kathaṁ muttosī”ti pucchantā gāthamāhaṁsu –",
  "atk-s0513a45:454_0": "119.",
  "atk-s0513a45:455_0": "“Kathaṁ tvaṁ pamokkho āsi, upanītasmi jīvite;",
  "atk-s0513a45:456_0": "Kathaṁ putta amocesi, kūṭapāsamha luddako”ti.",
  "atk-s0513a45:457_0": "Tattha upanītasmīti tava jīvite maraṇasantikaṁ upanīte kathaṁ pamokkho āsi.",
  "atk-s0513a45:458_0": "Taṁ sutvā bodhisatto tisso gāthā abhāsi –",
  "atk-s0513a45:459_0": "120.",
  "atk-s0513a45:460_0": "“Bhaṇaṁ kaṇṇasukhaṁ vācaṁ, hadayaṅgaṁ hadayassitaṁ;",
  "atk-s0513a45:461_0": "Subhāsitāhi vācāhi, cittako maṁ amocayi.",
  "atk-s0513a45:462_0": "121.",
  "atk-s0513a45:463_0": "“Bhaṇaṁ kaṇṇasukhaṁ vācaṁ, hadayaṅgaṁ hadayassitaṁ;",
  "atk-s0513a45:464_0": "Subhāsitāhi vācāhi, sutanā maṁ amocayi.",
  "atk-s0513a45:465_0": "122.",
  "atk-s0513a45:466_0": "“Sutvā kaṇṇasukhaṁ vācaṁ, hadayaṅgaṁ hadayassitaṁ;",
  "atk-s0513a45:467_0": "Subhāsitāni sutvāna, luddako maṁ amocayī”ti.",
  "atk-s0513a45:468_0": "Tattha bhaṇanti bhaṇanto.",
  "atk-s0513a45:468_1": "Hadayaṅganti hadayaṅgamaṁ.",
  "atk-s0513a45:468_2": "Dutiyagāthāya bhaṇanti bhaṇamānā.",
  "atk-s0513a45:468_3": "Sutvāti so imesaṁ ubhinnaṁ vācaṁ sutvā.",
  "atk-s0513a45:469_0": "Athassa mātāpitaro anumodantā āhaṁsu –",
  "atk-s0513a45:470_0": "123.",
  "atk-s0513a45:471_0": "“Evaṁ ānandito hotu, saha dārehi luddako;",
  "atk-s0513a45:472_0": "Yathā mayajja nandāma, disvā rohaṇamāgata”nti.",
  "atk-s0513a45:473_0": "Luddopi araññā nikkhamitvā rājakulaṁ gantvā rājānaṁ vanditvā ekamantaṁ aṭṭhāsi.",
  "atk-s0513a45:473_1": "Taṁ disvā rājā gāthamāha –",
  "atk-s0513a45:474_0": "124.",
  "atk-s0513a45:475_0": "“Nanu tvaṁ avaca ludda, ‘migacammāni āhariṁ’;",
  "atk-s0513a45:476_0": "Atha kena nu vaṇṇena, migacammāni nāharī”ti.",
  "atk-s0513a45:477_0": "Tattha migacammānīti migaṁ vā cammaṁ vā.",
  "atk-s0513a45:477_1": "Āharinti āharissāmi.",
  "atk-s0513a45:477_2": "Idaṁ vuttaṁ hoti –",
  "atk-s0513a45:477_3": "ambho ludda,",
  "atk-s0513a45:477_4": "nanu tvaṁ evaṁ avaca “migaṁ ānetuṁ asakkonto cammaṁ āharissāmi,",
  "atk-s0513a45:477_5": "taṁ asakkonto lomānī”ti,",
  "atk-s0513a45:477_6": "so tvaṁ kena kāraṇena neva migaṁ,",
  "atk-s0513a45:477_7": "na migacammaṁ āharīti?",
  "atk-s0513a45:478_0": "Taṁ sutvā luddo gāthamāha –",
  "atk-s0513a45:479_0": "125.",
  "atk-s0513a45:480_0": "“Āgamā ceva hatthatthaṁ, kūṭapāsañca so migo;",
  "atk-s0513a45:481_0": "Abajjhi taṁ migarājaṁ, tañca muttā upāsare.",
  "atk-s0513a45:482_0": "126.",
  "atk-s0513a45:483_0": "“Tassa me ahu saṁvego, abbhuto lomahaṁsano;",
  "atk-s0513a45:484_0": "Imañcāhaṁ migaṁ haññe, ajja hissāmi jīvita”nti.",
  "atk-s0513a45:485_0": "Tattha āgamāti mahārāja,",
  "atk-s0513a45:485_1": "so migo mama hatthatthaṁ hatthapāsañceva mayā oḍḍitaṁ kūṭapāsañca āgato,",
  "atk-s0513a45:485_2": "tasmiñca kūṭapāse abajjhi.",
  "atk-s0513a45:485_3": "Tañca muttā upāsareti tañca baddhaṁ apare muttā abaddhāva dve migā assāsentā taṁ nissāya aṭṭhaṁsu.",
  "atk-s0513a45:485_4": "Abbhutoti pubbe abhūtapubbo.",
  "atk-s0513a45:485_5": "Imañcāhanti atha me saṁviggassa etadahosi “sace ahaṁ imaṁ migaṁ hanissāmi,",
  "atk-s0513a45:485_6": "ajjeva imasmiṁyeva ṭhāne jīvitaṁ jahissāmī”ti.",
  "atk-s0513a45:486_0": "Taṁ sutvā rājā āha –",
  "atk-s0513a45:487_0": "127.",
  "atk-s0513a45:488_0": "“Kīdisā te migā ludda, kīdisā dhammikā migā;",
  "atk-s0513a45:489_0": "Kathaṁvaṇṇā kathaṁsīlā, bāḷhaṁ kho ne pasaṁsasī”ti.",
  "atk-s0513a45:490_0": "Idaṁ so rājā vimhayavasena punappunaṁ pucchati. Taṁ sutvā luddo gāthamāha –",
  "atk-s0513a45:491_0": "128.",
  "atk-s0513a45:492_0": "“Odātasiṅgā sucivālā, jātarūpatacūpamā;",
  "atk-s0513a45:493_0": "Pādā lohitakā tesaṁ, añjitakkhā manoramā”ti.",
  "atk-s0513a45:494_0": "Tattha odātasiṅgāti rajatadāmasadisasiṅgā.",
  "atk-s0513a45:494_1": "Sucivālāti cāmarivālasadisena sucinā vālena samannāgatā.",
  "atk-s0513a45:494_2": "Lohitakāti rattanakhā pavāḷasadisā.",
  "atk-s0513a45:494_3": "Pādāti khurapariyantā.",
  "atk-s0513a45:494_4": "Añjitakkhāti añjitehi viya visuddhapañcapasādehi akkhīhi samannāgatā.",
  "atk-s0513a45:495_0": "Iti so kathentova mahāsattassa suvaṇṇavaṇṇāni lomāni rañño hatthe ṭhapetvā tesaṁ migānaṁ sarīravaṇṇaṁ pakāsento gāthamāha –",
  "atk-s0513a45:496_0": "129.",
  "atk-s0513a45:497_0": "“Edisā te migā deva, edisā dhammikā migā;",
  "atk-s0513a45:498_0": "Mātāpettibharā deva, na te so abhihāritu”nti.",
  "atk-s0513a45:499_0": "Tattha mātāpettibharāti jiṇṇe andhe mātāpitaro posenti,",
  "atk-s0513a45:499_1": "etādisā nesaṁ dhammikatā.",
  "atk-s0513a45:499_2": "Na te so abhihāritunti so migarājā na sakkā kenaci tava paṇṇākāratthāya abhiharitunti attho.",
  "atk-s0513a45:499_3": "“Abhihārayi”ntipi pāṭho,",
  "atk-s0513a45:499_4": "so ahaṁ taṁ te paṇṇākāratthāya nābhihārayiṁ na āharinti attho.",
  "atk-s0513a45:500_0": "Iti so mahāsattassa ca cittamigassa ca sutanāya migapotikāya ca guṇaṁ kathetvā “mahārāja,",
  "atk-s0513a45:500_1": "ahaṁ tena migaraññā ‘attano lomāni dassetvā mama ṭhāne ṭhatvā dasahi rājadhammacariyagāthāhi deviyā dhammaṁ katheyyāsī’ti uggaṇhāpito āṇatto”ti āha.",
  "atk-s0513a45:500_2": "Taṁ sutvā rājā naṁ nhāpetvā ahatavatthāni nivāsetvā sattaratanakhacite pallaṅke nisīdāpetvā sayaṁ deviyā",
  "atk-s0513a45:500_3": "saddhiṁ nīcāsane ekamantaṁ nisīditvā taṁ añjaliṁ paggayha yācati.",
  "atk-s0513a45:500_4": "So dhammaṁ desento āha –",
  "atk-s0513a45:501_0": "“Dhammaṁ cara mahārāja, mātāpitūsu khattiya;",
  "atk-s0513a45:502_0": "Idha dhammaṁ caritvāna, rāja saggaṁ gamissasi.",
  "atk-s0513a45:503_0": "“Dhammaṁ cara mahārāja, puttadāresu khattiya;",
  "atk-s0513a45:504_0": "Idha dhammaṁ caritvāna, rāja saggaṁ gamissasi.",
  "atk-s0513a45:505_0": "“Dhammaṁ cara mahārāja, mittāmaccesu khattiya;",
  "atk-s0513a45:506_0": "Idha dhammaṁ caritvāna, rāja saggaṁ gamissasi.",
  "atk-s0513a45:507_0": "“Dhammaṁ cara mahārāja, vāhanesu balesu ca;",
  "atk-s0513a45:508_0": "Idha dhammaṁ caritvāna, rāja saggaṁ gamissasi.",
  "atk-s0513a45:509_0": "“Dhammaṁ cara mahārāja, gāmesu nigamesu ca;",
  "atk-s0513a45:510_0": "Idha dhammaṁ caritvāna, rāja saggaṁ gamissasi.",
  "atk-s0513a45:511_0": "“Dhammaṁ cara mahārāja, raṭṭhesu janapadesu ca;",
  "atk-s0513a45:512_0": "Idha dhammaṁ caritvāna, rāja saggaṁ gamissasi.",
  "atk-s0513a45:513_0": "“Dhammaṁ cara mahārāja, samaṇabrāhmaṇesu ca;",
  "atk-s0513a45:514_0": "Idha dhammaṁ caritvāna, rāja saggaṁ gamissasi.",
  "atk-s0513a45:515_0": "“Dhammaṁ cara mahārāja, migapakkhīsu khattiya;",
  "atk-s0513a45:516_0": "Idha dhammaṁ caritvāna, rāja saggaṁ gamissasi.",
  "atk-s0513a45:517_0": "“Dhammaṁ cara mahārāja, dhammo ciṇṇo sukhāvaho;",
  "atk-s0513a45:518_0": "Idha dhammaṁ caritvāna, rāja saggaṁ gamissasi.",
  "atk-s0513a45:519_0": "“Dhammaṁ cara mahārāja, saindā devā sabrahmakā;",
  "atk-s0513a45:520_0": "Suciṇṇena divaṁ pattā, mā dhammaṁ rāja pāmado”ti. ;",
  "atk-s0513a45:521_0": "Iti nesādaputto mahāsattena desitaniyāmena ākāsagaṅgaṁ otārento viya buddhalīlāya dhammaṁ desesi.",
  "atk-s0513a45:521_1": "Mahājano sādhukārasahassāni pavattesi.",
  "atk-s0513a45:521_2": "Dhammakathaṁ sutvāyeva deviyā dohaḷo paṭippassambhi.",
  "atk-s0513a45:521_3": "Rājā tussitvā luddaputtaṁ mahantena yasena santappento tisso gāthā abhāsi –",
  "atk-s0513a45:522_0": "130.",
  "atk-s0513a45:523_0": "“Dammi nikkhasataṁ ludda, thūlañca maṇikuṇḍalaṁ;",
  "atk-s0513a45:524_0": "Catussadañca pallaṅkaṁ, umāpupphasarinnibhaṁ.",
  "atk-s0513a45:525_0": "131.",
  "atk-s0513a45:526_0": "“Dve ca sādisiyo bhariyā, usabhañca gavaṁ sataṁ;",
  "atk-s0513a45:527_0": "Dhammena rajjaṁ kāressaṁ, bahukāro mesi luddaka.",
  "atk-s0513a45:528_0": "132.",
  "atk-s0513a45:529_0": "“Kasivāṇijjā iṇadānaṁ, ucchācariyā ca luddaka;",
  "atk-s0513a45:530_0": "Etena dāraṁ posehi, mā pāpaṁ akarī punā”ti.",
  "atk-s0513a45:531_0": "Tattha thūlanti mahagghaṁ maṇikuṇḍalapasādhanañca te dammi.",
  "atk-s0513a45:531_1": "Catussadanti caturussadaṁ,",
  "atk-s0513a45:531_2": "catuussīsakanti attho.",
  "atk-s0513a45:531_3": "Umāpupphasarinnibhanti nīlapaccattharaṇattā umāpupphasadisāya nibhāya obhāsena samannāgataṁ,",
  "atk-s0513a45:531_4": "kāḷavaṇṇadārusāramayaṁ vā.",
  "atk-s0513a45:531_5": "Sādisiyoti aññamaññaṁ rūpena ca bhogena ca sadisā.",
  "atk-s0513a45:531_6": "Usabhañca gavaṁ satanti usabhaṁ jeṭṭhakaṁ katvā gavaṁ satañca te dammi.",
  "atk-s0513a45:531_7": "Kāressanti dasa rājadhamme akopento dhammeneva rajjaṁ kāressāmi.",
  "atk-s0513a45:531_8": "Bahukāro mesīti suvaṇṇavaṇṇassa migarañño ṭhāne ṭhatvā dhammassa desitattā tvaṁ mama bahupakāro,",
  "atk-s0513a45:531_9": "migarājena vuttaniyāmeneva te ahaṁ pañcasu sīlesu patiṭṭhāpito.",
  "atk-s0513a45:531_10": "Kasivāṇijjāti samma luddaka,",
  "atk-s0513a45:531_11": "ahampi migarājānaṁ adisvā tassa vacanameva sutvā pañcasu sīlesu patiṭṭhito,",
  "atk-s0513a45:531_12": "tvampi ito paṭṭhāya sīlavā hohi,",
  "atk-s0513a45:531_13": "yāni tāni kasivāṇijjāni iṇadānaṁ uñchācariyāti ājīvamukhāni,",
  "atk-s0513a45:531_14": "eteneva sammāājīvena tava puttadāraṁ posehi,",
  "atk-s0513a45:531_15": "mā puna pāpaṁ karīti.",
  "atk-s0513a45:532_0": "So rañño kathaṁ sutvā “na me gharāvāsenattho,",
  "atk-s0513a45:532_1": "pabbajjaṁ me anujānātha devā”ti anujānāpetvā raññā dinnadhanaṁ puttadārassa datvā himavantaṁ pavisitvā",
  "atk-s0513a45:532_2": "isipabbajjaṁ pabbajitvā aṭṭha samāpattiyo nibbattetvā brahmalokaparāyaṇo ahosi.",
  "atk-s0513a45:532_3": "Rājāpi mahāsattassa ovāde ṭhatvā saggapuraṁ pūresi,",
  "atk-s0513a45:532_4": "tassa ovādo vassasahassaṁ pavatti.",
  "atk-s0513a45:533_0": "Satthā imaṁ dhammadesanaṁ āharitvā “evaṁ bhikkhave pubbepi mamatthāya ānandena jīvitaṁ pariccattamevā”ti vatvā jātakaṁ samodhānesi –",
  "atk-s0513a45:533_1": "“tadā luddo channo ahosi,",
  "atk-s0513a45:533_2": "rājā sāriputto,",
  "atk-s0513a45:533_3": "devī khemā bhikkhunī,",
  "atk-s0513a45:533_4": "mātāpitaro mahārājakulāni,",
  "atk-s0513a45:533_5": "sutanā uppalavaṇṇā,",
  "atk-s0513a45:533_6": "cittamigo ānando,",
  "atk-s0513a45:533_7": "asīti migasahassāni sākiyagaṇo,",
  "atk-s0513a45:533_8": "rohaṇo migarājā pana ahameva ahosi”nti.",
  "atk-s0513a45:534_0": "Rohaṇamigajātakavaṇṇanā pañcamā.",
  "atk-s0513a45:536_0": "[502] 6. Cūḷahaṁsajātakavaṇṇanā",
  "atk-s0513a45:537_0": "Ete haṁsā pakkamantīti idaṁ satthā veḷuvane viharanto ānandatherassa jīvitapariccāgameva ārabbha kathesi.",
  "atk-s0513a45:537_1": "Tadāpi hi dhammasabhāyaṁ therassa guṇakathaṁ kathentesu bhikkhūsu satthā āgantvā “kāya nuttha,",
  "atk-s0513a45:537_2": "bhikkhave,",
  "atk-s0513a45:537_3": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a45:537_4": "bhikkhave, idāneva,",
  "atk-s0513a45:537_5": "pubbepi ānandena mamatthāya jīvitaṁ pariccattamevā”ti vatvā atītaṁ āhari.",
  "atk-s0513a45:538_0": "Atīte bārāṇasiyaṁ bahuputtako nāma rājā rajjaṁ kāresi.",
  "atk-s0513a45:538_1": "Khemā nāmassa aggamahesī ahosi.",
  "atk-s0513a45:538_2": "Tadā mahāsatto suvaṇṇahaṁsayoniyaṁ nibbattitvā navutihaṁsasahassaparivuto cittakūṭe vasi.",
  "atk-s0513a45:538_3": "Tadāpi devī vuttanayeneva supinaṁ disvā rañño suvaṇṇavaṇṇahaṁsassa dhammadesanāsavanadohaḷaṁ ārocesi.",
  "atk-s0513a45:538_4": "Rājāpi amacce pucchitvā “suvaṇṇavaṇṇahaṁsā nāma cittakūṭapabbate vasantī”ti ca sutvā khemaṁ nāma saraṁ",
  "atk-s0513a45:538_5": "kāretvā nānappakārāni nivāpadhaññāni ropāpetvā catūsu kaṇṇesu devasikaṁ abhayaghosanaṁ ghosāpesi,",
  "atk-s0513a45:538_6": "ekañca luddaputtaṁ haṁsānaṁ gahaṇatthāya payojesi.",
  "atk-s0513a45:538_7": "Tassa payojitākāro ca,",
  "atk-s0513a45:538_8": "tena tattha sakuṇānaṁ upaparikkhitabhāvo ca,",
  "atk-s0513a45:538_9": "suvaṇṇahaṁsānaṁ āgatakāle rañño ārocetvā pāsānaṁ oḍḍitaniyāmo ca,",
  "atk-s0513a45:538_10": "mahāsattassa pāse baddhaniyāmo ca,",
  "atk-s0513a45:538_11": "sumukhassa haṁsasenāpatino tīsu haṁsaghaṭāsu taṁ adisvā nivattanañca sabbaṁ mahāhaṁsajātake āvi bhavissati.",
  "atk-s0513a45:538_12": "Idhāpi mahāsatto yaṭṭhipāse bajjhitvā pāsayaṭṭhiyaṁ olambantoyeva gīvaṁ pasāretvā haṁsānaṁ gatamaggaṁ",
  "atk-s0513a45:538_13": "olokento sumukhaṁ āgacchantaṁ disvā “āgatakāle naṁ vīmaṁsissāmī”ti cintetvā tasmiṁ āgate tisso gāthā abhāsi –",
  "atk-s0513a45:539_0": "133.",
  "atk-s0513a45:540_0": "“Ete haṁsā pakkamanti, vakkaṅgā bhayameritā;",
  "atk-s0513a45:541_0": "Harittaca hemavaṇṇa, kāmaṁ sumukha pakkama.",
  "atk-s0513a45:542_0": "134.",
  "atk-s0513a45:543_0": "“Ohāya maṁ ñātigaṇā, ekaṁ pāsavasaṁ gataṁ;",
  "atk-s0513a45:544_0": "Anapekkhamānā gacchanti, kiṁ eko avahiyyasi.",
  "atk-s0513a45:545_0": "135.",
  "atk-s0513a45:546_0": "“Pateva patataṁ seṭṭha, natthi baddhe sahāyatā;",
  "atk-s0513a45:547_0": "Mā anīghāya hāpesi, kāmaṁ sumukha pakkamā”ti.",
  "atk-s0513a45:548_0": "Tattha bhayameritāti bhayeritā bhayatajjitā bhayacalitā.",
  "atk-s0513a45:548_1": "Harittaca hemavaṇṇāti dvīhipi vacanehi tamevālapati.",
  "atk-s0513a45:548_2": "Kāmanti suvaṇṇattaca,",
  "atk-s0513a45:548_3": "suvaṇṇavaṇṇa,",
  "atk-s0513a45:548_4": "sundaramukha ekaṁsena pakkamāhiyeva,",
  "atk-s0513a45:548_5": "kiṁ te idhāgamanenāti vadati.",
  "atk-s0513a45:548_6": "Ohāyāti maṁ jahitvā uppatitā.",
  "atk-s0513a45:548_7": "Anapekkhamānāti te mama ñātakā mayi anapekkhāva gacchanti.",
  "atk-s0513a45:548_8": "Patevāti uppateva.",
  "atk-s0513a45:548_9": "Mā anīghāyāti ito gantvā pattabbāya niddukkhabhāvāya vīriyaṁ mā hāpesi.",
  "atk-s0513a45:549_0": "Tato sumukho paṅkapiṭṭhe nisīditvā gāthamāha –",
  "atk-s0513a45:550_0": "136.",
  "atk-s0513a45:551_0": "“Nāhaṁ dukkhaparetoti, dhataraṭṭha tuvaṁ jahe;",
  "atk-s0513a45:552_0": "Jīvitaṁ maraṇaṁ vā me, tayā saddhiṁ bhavissatī”ti.",
  "atk-s0513a45:553_0": "Tattha dukkhaparetoti mahārāja, “tvaṁ maraṇadukkhapareto”ti ettakeneva nāhaṁ taṁ jahāmi.",
  "atk-s0513a45:554_0": "Evaṁ sumukhena sīhanāde kathite dhataraṭṭho gāthamāha –",
  "atk-s0513a45:555_0": "137.",
  "atk-s0513a45:556_0": "“Etadariyassa kalyāṇaṁ, yaṁ tvaṁ sumukha bhāsasi;",
  "atk-s0513a45:557_0": "Tañca vīmaṁsamānohaṁ, patatetaṁ avassaji”nti.",
  "atk-s0513a45:558_0": "Tattha etadariyassāti yaṁ tvaṁ “nāhaṁ taṁ jahe”ti bhāsasi,",
  "atk-s0513a45:558_1": "etaṁ ācārasampannassa ariyassa kalyāṇaṁ uttamavacanaṁ.",
  "atk-s0513a45:558_2": "Patatetanti ahañca na taṁ vissajjetukāmova evaṁ avacaṁ,",
  "atk-s0513a45:558_3": "atha kho taṁ vīmaṁsamāno “patatū”ti etaṁ vacanaṁ avassajiṁ,",
  "atk-s0513a45:558_4": "gacchāti taṁ avocanti attho.",
  "atk-s0513a45:559_0": "Evaṁ tesaṁ kathentānaññeva luddaputto daṇḍamādāya vegenāgato.",
  "atk-s0513a45:559_1": "Sumukho dhataraṭṭhaṁ assāsetvā tassābhimukho gantvā apacitiṁ dassetvā haṁsarañño guṇe kathesi.",
  "atk-s0513a45:559_2": "Tāvadeva luddo muducitto ahosi.",
  "atk-s0513a45:559_3": "So tassa muducittakaṁ ñatvā puna gantvā haṁsarājameva assāsento aṭṭhāsi.",
  "atk-s0513a45:559_4": "Luddopi haṁsarājānaṁ upasaṅkamitvā chaṭṭhaṁ gāthamāha –",
  "atk-s0513a45:560_0": "138.",
  "atk-s0513a45:561_0": "“Apadena padaṁ yāti, antalikkhacaro dijo;",
  "atk-s0513a45:562_0": "Ārā pāsaṁ na bujjhi tvaṁ, haṁsānaṁ pavaruttamā”ti.",
  "atk-s0513a45:563_0": "Tattha apadena padanti mahārāja,",
  "atk-s0513a45:563_1": "tumhādiso antalikkhacaro dijo apade ākāse padaṁ katvā yāti.",
  "atk-s0513a45:563_2": "Na bujjhi tvanti so tvaṁ evarūpo dūratova imaṁ pāsaṁ na bujjhi na jānīti pucchati.",
  "atk-s0513a45:564_0": "Mahāsatto āha –",
  "atk-s0513a45:565_0": "139.",
  "atk-s0513a45:566_0": "“Yadā parābhavo hoti, poso jīvitasaṅkhaye;",
  "atk-s0513a45:567_0": "Atha jālañca pāsañca, āsajjāpi na bujjhatī”ti.",
  "atk-s0513a45:568_0": "Tattha yadā parābhavoti samma luddaputta,",
  "atk-s0513a45:568_1": "yadā parābhavo avuḍḍhi vināso sampatto hoti,",
  "atk-s0513a45:568_2": "atha poso jīvitasaṅkhaye patte jālañca pāsañca patvāpi na jānātīti attho.",
  "atk-s0513a45:569_0": "Luddo haṁsarañño kathaṁ abhinanditvā sumukhena saddhiṁ sallapanto tisso gāthā abhāsi –",
  "atk-s0513a45:570_0": "140.",
  "atk-s0513a45:571_0": "“Ete haṁsā pakkamanti, vakkaṅgā bhayameritā;",
  "atk-s0513a45:572_0": "Harittaca hemavaṇṇa, tvaññeva avahiyyasi.",
  "atk-s0513a45:573_0": "141.",
  "atk-s0513a45:574_0": "“Ete bhutvā ca pivitvā ca, pakkamanti vihaṅgamā;",
  "atk-s0513a45:575_0": "Anapekkhamānā vakkaṅgā, tvaññeveko upāsasi.",
  "atk-s0513a45:576_0": "142.",
  "atk-s0513a45:577_0": "“Kiṁ nu tyāyaṁ dijo hoti, mutto baddhaṁ upāsasi;",
  "atk-s0513a45:578_0": "Ohāya sakuṇā yanti, kiṁ eko avahiyyasī”ti.",
  "atk-s0513a45:579_0": "Tattha tvaññevāti tvameva ohiyyasīti pucchati. Upāsasīti payirupāsasi.",
  "atk-s0513a45:580_0": "Sumukho āha –",
  "atk-s0513a45:581_0": "143.",
  "atk-s0513a45:582_0": "“Rājā me so dijo mitto, sakhā pāṇasamo ca me;",
  "atk-s0513a45:583_0": "Neva naṁ vijahissāmi, yāva kālassa pariyāya”nti.",
  "atk-s0513a45:584_0": "Tattha yāva kālassa pariyāyanti luddaputta,",
  "atk-s0513a45:584_1": "yāva jīvitakālassa pariyosānaṁ ahaṁ etaṁ na vijahissāmiyeva.",
  "atk-s0513a45:585_0": "Taṁ sutvā luddo pasannacitto hutvā “sacāhaṁ evaṁ sīlasampannesu imesu aparajjhissāmi,",
  "atk-s0513a45:585_1": "pathavīpi me vivaraṁ dadeyya,",
  "atk-s0513a45:585_2": "kiṁ me rañño santikā laddhena dhanena,",
  "atk-s0513a45:585_3": "vissajjessāmi na”nti cintetvā gāthamāha –",
  "atk-s0513a45:586_0": "144.",
  "atk-s0513a45:587_0": "“Yo ca tvaṁ sakhino hetu, pāṇaṁ cajitumicchasi;",
  "atk-s0513a45:588_0": "So te sahāyaṁ muñcāmi, hotu rājā tavānugo”ti.",
  "atk-s0513a45:589_0": "Tattha yo ca tvanti yo nāma tvaṁ.",
  "atk-s0513a45:589_1": "Soti so ahaṁ.",
  "atk-s0513a45:589_2": "Tavānugoti esa haṁsarājā tava vasaṁ anugato hotu,",
  "atk-s0513a45:589_3": "tayā saddhiṁ ekaṭṭhāne vasatu.",
  "atk-s0513a45:590_0": "Evañca pana vatvā dhataraṭṭhaṁ yaṭṭhipāsato otāretvā saratīraṁ netvā pāsaṁ muñcitvā muducittena lohitaṁ dhovitvā nhāruādīni paṭipādesi.",
  "atk-s0513a45:590_1": "Tassa muducittatāya mahāsattassa pāramitānubhāvena ca tāvadeva pādo sacchavi ahosi,",
  "atk-s0513a45:590_2": "baddhaṭṭhānampi na paññāyi.",
  "atk-s0513a45:590_3": "Sumukho bodhisattaṁ oloketvā tuṭṭhacitto anumodanaṁ karonto gāthamāha –",
  "atk-s0513a45:591_0": "145.",
  "atk-s0513a45:592_0": "“Evaṁ luddaka nandassu, saha sabbehi ñātibhi;",
  "atk-s0513a45:593_0": "Yathāhamajja nandāmi, muttaṁ disvā dijādhipa”nti.",
  "atk-s0513a45:594_0": "Taṁ sutvā luddo “gacchatha,",
  "atk-s0513a45:594_1": "sāmī”ti āha.",
  "atk-s0513a45:594_2": "Atha naṁ mahāsatto “kiṁ pana tvaṁ samma,",
  "atk-s0513a45:594_3": "maṁ attano atthāya bandhi,",
  "atk-s0513a45:594_4": "udāhu aññassa āṇattiyā”ti pucchitvā tena tasmiṁ kāraṇe ārocite “kiṁ nu kho me itova cittakūṭaṁ gantuṁ seyyo,",
  "atk-s0513a45:594_5": "udāhu nagara”nti vimaṁsanto “mayi nagaraṁ gate luddaputto dhanaṁ labhissati,",
  "atk-s0513a45:594_6": "deviyā dohaḷo paṭippassambhissati,",
  "atk-s0513a45:594_7": "sumukhassa mittadhammo pākaṭo bhavissati,",
  "atk-s0513a45:594_8": "tathā mama ñāṇabalaṁ,",
  "atk-s0513a45:594_9": "khemañca saraṁ abhayadakkhiṇaṁ katvā labhissāmi,",
  "atk-s0513a45:594_10": "tasmā nagarameva gantuṁ seyyo”ti sanniṭṭhānaṁ katvā “ludda,",
  "atk-s0513a45:594_11": "tvaṁ amhe kājenādāya rañño santikaṁ nehi,",
  "atk-s0513a45:594_12": "sace no rājā vissajjetukāmo bhavissati,",
  "atk-s0513a45:594_13": "vissajjessatī”ti āha.",
  "atk-s0513a45:594_14": "Rājāno nāma sāmi, kakkhaḷā,",
  "atk-s0513a45:594_15": "gacchatha tumheti.",
  "atk-s0513a45:594_16": "Mayaṁ tādisaṁ luddampi mudukaṁ karimha,",
  "atk-s0513a45:594_17": "rañño ārādhane amhākaṁ bhāro,",
  "atk-s0513a45:594_18": "nehiyeva no, sammāti.",
  "atk-s0513a45:594_19": "So tathā akāsi.",
  "atk-s0513a45:594_20": "Rājā haṁse disvāva somanassajāto hutvā dvepi haṁse kañcanapīṭhe nisīdāpetvā madhulāje khādāpetvā madhurodakaṁ",
  "atk-s0513a45:594_21": "pāyetvā añjaliṁ paggayha dhammakathaṁ āyāci.",
  "atk-s0513a45:594_22": "Haṁsarājā tassa sotukāmataṁ viditvā paṭhamaṁ tāva paṭisanthāramakāsi.",
  "atk-s0513a45:594_23": "Tatrimā haṁsassa ca rañño ca vacanapaṭivacanagāthāyo honti –",
  "atk-s0513a45:595_0": "146.",
  "atk-s0513a45:596_0": "“Kaccinnu bhoto kusalaṁ, kacci bhoto anāmayaṁ;",
  "atk-s0513a45:597_0": "Kacci raṭṭhamidaṁ phītaṁ, dhammena manusāsasi.",
  "atk-s0513a45:598_0": "147.",
  "atk-s0513a45:599_0": "“Kusalaṁ ceva me haṁsa, atho haṁsa anāmayaṁ;",
  "atk-s0513a45:600_0": "Atho raṭṭhamidaṁ phītaṁ, dhammena manusāsahaṁ.",
  "atk-s0513a45:601_0": "148.",
  "atk-s0513a45:602_0": "“Kacci bhoto amaccesu, doso koci na vijjati;",
  "atk-s0513a45:603_0": "Kacci ārā amittā te, chāyā dakkhiṇatoriva.",
  "atk-s0513a45:604_0": "149.",
  "atk-s0513a45:605_0": "“Athopi me amaccesu, doso koci na vijjati;",
  "atk-s0513a45:606_0": "Atho ārā amittā me, chāyā dakkhiṇatoriva.",
  "atk-s0513a45:607_0": "150.",
  "atk-s0513a45:608_0": "“Kacci te sādisī bhariyā, assavā piyabhāṇinī;",
  "atk-s0513a45:609_0": "Puttarūpayasūpetā, tava chandavasānugā.",
  "atk-s0513a45:610_0": "151.",
  "atk-s0513a45:611_0": "“Atho me sādisī bhariyā, assavā piyabhāṇinī;",
  "atk-s0513a45:612_0": "Puttarūpayasūpetā, mama chandavasānugā.",
  "atk-s0513a45:613_0": "152.",
  "atk-s0513a45:614_0": "“Kacci te bahavo puttā, sujātā raṭṭhavaḍḍhana;",
  "atk-s0513a45:615_0": "Paññājavena sampannā, sammodanti tato tato.",
  "atk-s0513a45:616_0": "153.",
  "atk-s0513a45:617_0": "“Satameko ca me puttā, dhataraṭṭha mayā sutā;",
  "atk-s0513a45:618_0": "Tesaṁ tvaṁ kiccamakkhāhi, nāvarujjhanti te vaco”ti.",
  "atk-s0513a45:619_0": "Tattha kusalanti ārogyaṁ,",
  "atk-s0513a45:619_1": "itaraṁ tasseva vevacanaṁ.",
  "atk-s0513a45:619_2": "Phītanti kacci te idaṁ raṭṭhaṁ phītaṁ subhikkhaṁ,",
  "atk-s0513a45:619_3": "dhammena ca naṁ anusāsasīti pucchati.",
  "atk-s0513a45:619_4": "Dosoti aparādho.",
  "atk-s0513a45:619_5": "Chāyā dakkhiṇatorivāti yathā nāma dakkhiṇadisābhimukhā chāyā na vaḍḍhati,",
  "atk-s0513a45:619_6": "evaṁ te kacci amittā na vaḍḍhantīti vadati.",
  "atk-s0513a45:619_7": "Sādisīti jātigottakulapadesehi samānā.",
  "atk-s0513a45:619_8": "Evarūpā hi aticārinī na hoti.",
  "atk-s0513a45:619_9": "Assavāti vacanapaṭiggāhikā.",
  "atk-s0513a45:619_10": "Puttarūpayasūpetāti puttehi ca rūpena ca yasena ca upetā.",
  "atk-s0513a45:619_11": "Paññājavenāti paññāvegena paññaṁ javāpetvā tāni tāni kiccāni paricchindituṁ samatthāti pucchati.",
  "atk-s0513a45:619_12": "Sammodanti tato tatoti yattha yattha niyuttā honti,",
  "atk-s0513a45:619_13": "tato tato sammodanteva,",
  "atk-s0513a45:619_14": "na virujjhantīti pucchati.",
  "atk-s0513a45:619_15": "Mayā sutāti mayā vissutā.",
  "atk-s0513a45:619_16": "Mañhi loko “bahuputtarājā”ti vadati,",
  "atk-s0513a45:619_17": "iti te maṁ nissāya vissutā pākaṭā jātāti mayā sutā nāma hontīti vadati.",
  "atk-s0513a45:619_18": "Tesaṁ tvaṁ kiccamakkhāhīti tesaṁ mama puttānaṁ “idaṁ nāma karontū”ti tvaṁ kiccamakkhāhi,",
  "atk-s0513a45:619_19": "na te vacanaṁ avarujjhanti,",
  "atk-s0513a45:619_20": "ovādaṁ nesaṁ dehīti adhippāyenevamāha.",
  "atk-s0513a45:620_0": "Taṁ sutvā mahāsatto tassa ovādaṁ dento pañca gāthā abhāsi –",
  "atk-s0513a45:621_0": "154.",
  "atk-s0513a45:622_0": "“Upapannopi ce hoti, jātiyā vinayena vā;",
  "atk-s0513a45:623_0": "Atha pacchā kurute yogaṁ, kicche āpāsu sīdati.",
  "atk-s0513a45:624_0": "155.",
  "atk-s0513a45:625_0": "“Tassa saṁhīrapaññassa, vivaro jāyate mahā;",
  "atk-s0513a45:626_0": "Rattimandhova rūpāni, thūlāni manupassati.",
  "atk-s0513a45:627_0": "156.",
  "atk-s0513a45:628_0": "“Asāre sārayogaññū, matiṁ na tveva vindati;",
  "atk-s0513a45:629_0": "Sarabhova giriduggasmiṁ, antarāyeva sīdati.",
  "atk-s0513a45:630_0": "157.",
  "atk-s0513a45:631_0": "“Hīnajaccopi ce hoti, uṭṭhātā dhitimā naro;",
  "atk-s0513a45:632_0": "Ācārasīlasampanno, nise aggīva bhāsati.",
  "atk-s0513a45:633_0": "158.",
  "atk-s0513a45:634_0": "“Etaṁ me upamaṁ katvā, putte vijjāsu vācaya;",
  "atk-s0513a45:635_0": "Saṁvirūḷhetha medhāvī, khette bījaṁva vuṭṭhiyā”ti.",
  "atk-s0513a45:636_0": "Tattha vinayenāti ācārena.",
  "atk-s0513a45:636_1": "Pacchā kurute yoganti yo ce sikkhitabbasikkhāsu daharakāle yogaṁ vīriyaṁ akatvā pacchā mahallakakāle karoti,",
  "atk-s0513a45:636_2": "evarūpo pacchā tathārūpe dukkhe vā āpadāsu vā uppannāsu sīdati,",
  "atk-s0513a45:636_3": "attānaṁ uddharituṁ na sakkoti.",
  "atk-s0513a45:636_4": "Tassa saṁhīrapaññassāti tassa asikkhitattā tato tato haritabbapaññassa niccaṁ calabuddhino.",
  "atk-s0513a45:636_5": "Vivaroti bhogādīnaṁ chiddaṁ,",
  "atk-s0513a45:636_6": "parihānīti attho.",
  "atk-s0513a45:636_7": "Rattimandhoti rattandho.",
  "atk-s0513a45:636_8": "Idaṁ vuttaṁ hoti –",
  "atk-s0513a45:636_9": "“yathā rattandho rattikāṇo rattiṁ candobhāsādīhi thūlarūpāneva passati,",
  "atk-s0513a45:636_10": "sukhumāni passituṁ na sakkoti,",
  "atk-s0513a45:636_11": "evaṁ asikkhito saṁhīrapañño kismiñcideva bhaye uppanne sukhumāni kiccāni passituṁ na sakkoti,",
  "atk-s0513a45:636_12": "oḷārikeyeva passati,",
  "atk-s0513a45:636_13": "tasmā tava putte daharakāleyeva sikkhāpetuṁ vaṭṭatī”ti.",
  "atk-s0513a45:637_0": "Asāreti nissāre lokāyatavedasamaye.",
  "atk-s0513a45:637_1": "Sārayogaññūti sārayutto esa samayoti maññamāno.",
  "atk-s0513a45:637_2": "Matiṁ na tveva vindatīti bahuṁ sikkhitvāpi paññaṁ na labhatiyeva.",
  "atk-s0513a45:637_3": "Giriduggasminti so evarūpo yathā nāma sarabho attano vasanaṭṭhānaṁ āgacchanto antarāmagge visamampi samanti",
  "atk-s0513a45:637_4": "maññamāno giridugge vegenāgacchanto narakapapātaṁ patitvā antarāyeva sīdati,",
  "atk-s0513a45:637_5": "āvāsaṁ na pāpuṇāti,",
  "atk-s0513a45:637_6": "evametaṁ asāraṁ lokāyatavedasamayaṁ sārasaññāya uggahetvā mahāvināsaṁ pāpuṇāti.",
  "atk-s0513a45:637_7": "Tasmā tava putte atthanissitesu vaḍḍhiāvahesu kiccesu yojetvā sikkhāpehīti.",
  "atk-s0513a45:637_8": "Nise aggīvāti mahārāja,",
  "atk-s0513a45:637_9": "hīnajātikopi uṭṭhānādiguṇasampanno rattiṁ aggikkhandho viya obhāsati.",
  "atk-s0513a45:637_10": "Etaṁ meti etaṁ mayā vuttaṁ rattandhañca aggikkhandhañca upamaṁ katvā tava putte vijjāsu vācaya,",
  "atk-s0513a45:637_11": "sikkhitabbayuttāsu sikkhāsu yojehi.",
  "atk-s0513a45:637_12": "Evaṁ yutto hi yathā sukhette suvuṭṭhiyā bījaṁ saṁvirūhati,",
  "atk-s0513a45:637_13": "tatheva medhāvī saṁvirūhati,",
  "atk-s0513a45:637_14": "yasena ca bhogehi ca vaḍḍhatīti.",
  "atk-s0513a45:638_0": "Evaṁ mahāsatto sabbarattiṁ rañño dhammaṁ desesi,",
  "atk-s0513a45:638_1": "deviyā dohaḷo paṭippassambhi.",
  "atk-s0513a45:638_2": "Mahāsatto aruṇuggamanavelāyameva rājānaṁ pañcasu sīlesu patiṭṭhapetvā appamādena ovaditvā saddhiṁ sumukhena",
  "atk-s0513a45:638_3": "uttarasīhapañjarena nikkhamitvā cittakūṭameva gato.",
  "atk-s0513a45:639_0": "Satthā imaṁ dhammadesanaṁ āharitvā “evaṁ,",
  "atk-s0513a45:639_1": "bhikkhave,",
  "atk-s0513a45:639_2": "pubbepi iminā mamatthāya jīvitaṁ pariccattamevā”ti vatvā jātakaṁ samodhānesi –",
  "atk-s0513a45:639_3": "“tadā luddo channo ahosi,",
  "atk-s0513a45:639_4": "rājā sāriputto,",
  "atk-s0513a45:639_5": "devī khemābhikkhunī,",
  "atk-s0513a45:639_6": "haṁsaparisā sākiyagaṇo,",
  "atk-s0513a45:639_7": "sumukho ānando,",
  "atk-s0513a45:639_8": "haṁsarājā pana ahameva ahosi”nti.",
  "atk-s0513a45:640_0": "Cūḷahaṁsajātakavaṇṇanā chaṭṭhā.",
  "atk-s0513a45:642_0": "[503] 7. Sattigumbajātakavaṇṇanā",
  "atk-s0513a45:643_0": "Migaluddomahārājāti idaṁ satthā maddakucchismiṁ migadāye viharanto devadattaṁ ārabbha kathesi.",
  "atk-s0513a45:643_1": "Devadattena hi silāya paviddhāya bhagavato pāde sakalikāya khate balavavedanā uppajji.",
  "atk-s0513a45:643_2": "Tathāgatassa dassanatthāya bahū bhikkhū sannipatiṁsu.",
  "atk-s0513a45:643_3": "Atha bhagavā parisaṁ sannipatitaṁ disvā “bhikkhave,",
  "atk-s0513a45:643_4": "idaṁ senāsanaṁ atisambādhaṁ,",
  "atk-s0513a45:643_5": "sannipāto mahā bhavissati,",
  "atk-s0513a45:643_6": "maṁ mañcasivikāya maddakucchiṁ nethā”ti āha.",
  "atk-s0513a45:643_7": "Bhikkhū tathā kariṁsu.",
  "atk-s0513a45:643_8": "Jīvako tathāgatassa pādaṁ phāsukaṁ akāsi.",
  "atk-s0513a45:643_9": "Bhikkhū satthu santike nisinnāva kathaṁ samuṭṭhāpesuṁ “āvuso,",
  "atk-s0513a45:643_10": "devadatto sayampi pāpo,",
  "atk-s0513a45:643_11": "parisāpissa pāpā,",
  "atk-s0513a45:643_12": "iti so pāpo pāpaparivārova viharatī”ti.",
  "atk-s0513a45:643_13": "Satthā “kiṁ kathetha,",
  "atk-s0513a45:643_14": "bhikkhave”ti pucchitvā “idaṁ nāmā”ti vutte “na,",
  "atk-s0513a45:643_15": "bhikkhave, idāneva,",
  "atk-s0513a45:643_16": "pubbepi devadatto pāpo pāpaparivāroyevā”ti vatvā atītaṁ āhari.",
  "atk-s0513a45:644_0": "Atīte uttarapañcālanagare pañcālo nāma rājā rajjaṁ kāresi.",
  "atk-s0513a45:644_1": "Mahāsatto araññāyatane ekasmiṁ sānupabbate simbalivane ekassa suvarañño putto hutvā nibbatti,",
  "atk-s0513a45:644_2": "dve bhātaro ahesuṁ.",
  "atk-s0513a45:644_3": "Tassa pana pabbatassa uparivāte coragāmako ahosi pañcannaṁ corasatānaṁ nivāso,",
  "atk-s0513a45:644_4": "adhovāte assamo pañcannaṁ isisatānaṁ nivāso.",
  "atk-s0513a45:644_5": "Tesaṁ suvapotakānaṁ pakkhanikkhamanakāle vātamaṇḍalikā udapādi.",
  "atk-s0513a45:644_6": "Tāya pahaṭo eko suvapotako coragāmake corānaṁ āvudhantare patito,",
  "atk-s0513a45:644_7": "tassa tattha patitattā “sattigumbo”tveva nāmaṁ kariṁsu.",
  "atk-s0513a45:644_8": "Eko assame vālukatale pupphantare pati,",
  "atk-s0513a45:644_9": "tassa tattha patitattā “pupphako”tveva nāmaṁ kariṁsu.",
  "atk-s0513a45:644_10": "Sattigumbo corānaṁ antare vaḍḍhito,",
  "atk-s0513a45:644_11": "pupphako isīnaṁ.",
  "atk-s0513a45:645_0": "Athekadivasaṁ rājā sabbālaṅkārapaṭimaṇḍito rathavaraṁ abhiruhitvā mahantena parivārena migavadhāya nagarato",
  "atk-s0513a45:645_1": "nātidūre supupphitaphalitaṁ ramaṇīyaṁ upagumbavanaṁ gantvā “yassa passena migo palāyati,",
  "atk-s0513a45:645_2": "tasseva gīvā”ti vatvā rathā oruyha paṭicchādetvā dinne koṭṭhake dhanuṁ ādāya aṭṭhāsi.",
  "atk-s0513a45:645_3": "Purisehi migānaṁ uṭṭhāpanatthāya vanagumbesu pothiyamānesu eko eṇimigo uṭṭhāya gamanamaggaṁ olokento",
  "atk-s0513a45:645_4": "rañño ṭhitaṭṭhānasseva vivittataṁ disvā tadabhimukho pakkhanditvā palāyi.",
  "atk-s0513a45:645_5": "Amaccā “kassa passena migo palāyito”ti pucchantā “rañño passenā”ti ñatvā raññā saddhiṁ keḷiṁ kariṁsu.",
  "atk-s0513a45:645_6": "Rājā asmimānena tesaṁ keḷiṁ asahanto “idāni taṁ migaṁ gahessāmī”ti rathaṁ āruyha “sīghaṁ pesehī”ti sārathiṁ āṇāpetvā migena gatamaggaṁ paṭipajji.",
  "atk-s0513a45:645_7": "Rathaṁ vegena gacchantaṁ parisā anubandhituṁ nāsakkhi.",
  "atk-s0513a45:645_8": "Rājā sārathidutiyo yāva majjhanhikā gantvā taṁ migaṁ adisvā nivattanto tassa coragāmassa santike ramaṇīyaṁ",
  "atk-s0513a45:645_9": "kandaraṁ disvā rathā oruyha nhatvā ca pivitvā ca paccuttari.",
  "atk-s0513a45:645_10": "Athassa sārathi rathassa uttarattharaṇaṁ otāretvā sayanaṁ rukkhacchāyāya paññapesi,",
  "atk-s0513a45:645_11": "so tattha nipajji.",
  "atk-s0513a45:645_12": "Sārathipi tassa pāde sambāhanto nisīdi.",
  "atk-s0513a45:645_13": "Rājā antarantarā niddāyati ceva pabujjhati ca.",
  "atk-s0513a45:646_0": "Coragāmavāsino corāpi rañño ārakkhaṇatthāya araññameva pavisiṁsu.",
  "atk-s0513a45:646_1": "Coragāmake sattigumbo ceva bhattarandhako patikolambo nāmeko puriso cāti dveva ohīyiṁsu.",
  "atk-s0513a45:646_2": "Tasmiṁ khaṇe sattigumbo gāmakā nikkhamitvā rājānaṁ disvā “imaṁ niddāyamānameva māretvā ābharaṇāni gahessāmā”ti",
  "atk-s0513a45:646_3": "cintetvā patikolambassa santikaṁ gantvā taṁ kāraṇaṁ ārocesi.",
  "atk-s0513a45:646_4": "Tamatthaṁ pakāsento satthā pañca gāthā abhāsi –",
  "atk-s0513a45:647_0": "159.",
  "atk-s0513a45:648_0": "“Migaluddo mahārājā, pañcālānaṁ rathesabho;",
  "atk-s0513a45:649_0": "Nikkhanto saha senāya, ogaṇo vanamāgamā.",
  "atk-s0513a45:650_0": "160.",
  "atk-s0513a45:651_0": "“Tatthaddasā araññasmiṁ, takkarānaṁ kuṭiṁ kataṁ;",
  "atk-s0513a45:652_0": "Tassā kuṭiyā nikkhamma, suvo luddāni bhāsati.",
  "atk-s0513a45:653_0": "161.",
  "atk-s0513a45:654_0": "“Sampannavāhano poso, yuvā sammaṭṭhakuṇḍalo;",
  "atk-s0513a45:655_0": "Sobhati lohituṇhīso, divā sūriyova bhāsati.",
  "atk-s0513a45:656_0": "162.",
  "atk-s0513a45:657_0": "“Majjhanhike sampatike, sutto rājā sasārathi;",
  "atk-s0513a45:658_0": "Handassābharaṇaṁ sabbaṁ, gaṇhāma sāhasā mayaṁ.",
  "atk-s0513a45:659_0": "163.",
  "atk-s0513a45:660_0": "“Nisīthepi rahodāni, sutto rājā sasārathi;",
  "atk-s0513a45:661_0": "Ādāya vatthaṁ maṇikuṇḍalañca, hantvāna sākhāhi avattharāmā”ti.",
  "atk-s0513a45:662_0": "Tattha migaluddoti luddo viya migānaṁ gavesanato “migaluddo”ti vutto.",
  "atk-s0513a45:662_1": "Ogaṇoti gaṇā ohīno parihīno hutvā.",
  "atk-s0513a45:662_2": "Takkarānaṁ kuṭiṁ katanti so rājā tattha araññe corānaṁ vasanatthāya kataṁ gāmakaṁ addasa.",
  "atk-s0513a45:662_3": "Tassāti tato corakuṭito.",
  "atk-s0513a45:662_4": "Luddāni bhāsatīti patikolambena saddhiṁ dāruṇāni vacanāni katheti.",
  "atk-s0513a45:662_5": "Sampannavāhanoti sampannaassavāhano.",
  "atk-s0513a45:662_6": "Lohituṇhīsoti rattena uṇhīsapaṭṭena samannāgato.",
  "atk-s0513a45:662_7": "Sampatiketi sampati idāni,",
  "atk-s0513a45:662_8": "evarūpe ṭhitamajjhanhikakāleti attho.",
  "atk-s0513a45:662_9": "Sāhasāti sāhasena pasayhākāraṁ katvā gaṇhāmāti vadati.",
  "atk-s0513a45:662_10": "Nisīthepi rahodānīti nisīthepi idānipi raho.",
  "atk-s0513a45:662_11": "Idaṁ vadati –",
  "atk-s0513a45:662_12": "yathā nisīthe aḍḍharattasamaye manussā kilantā sayanti,",
  "atk-s0513a45:662_13": "raho nāma hoti,",
  "atk-s0513a45:662_14": "idāni ṭhitamajjhanhikepi kāle tathevāti.",
  "atk-s0513a45:662_15": "Hantvānāti rājānaṁ māretvā vatthābharaṇānissa gahetvā atha naṁ pāde gahetvā kaḍḍhitvā ekamante sākhāhi paṭicchādemāti.",
  "atk-s0513a45:663_0": "Iti so vegena sakiṁ nikkhamati,",
  "atk-s0513a45:663_1": "sakiṁ patikolambassa santikaṁ gacchati.",
  "atk-s0513a45:663_2": "So tassa vacanaṁ sutvā nikkhamitvā olokento rājabhāvaṁ ñatvā bhīto gāthamāha –",
  "atk-s0513a45:664_0": "164.",
  "atk-s0513a45:665_0": "“Kinnu ummattarūpova, sattigumba pabhāsasi;",
  "atk-s0513a45:666_0": "Durāsadā hi rājāno, aggi pajjalito yathā”ti.",
  "atk-s0513a45:667_0": "Atha naṁ suvo gāthāya ajjhabhāsi –",
  "atk-s0513a45:668_0": "165.",
  "atk-s0513a45:669_0": "“Atha tvaṁ patikolamba, matto thullāni gajjasi;",
  "atk-s0513a45:670_0": "Mātari mayha naggāya, kinnu tvaṁ vijigucchase”ti.",
  "atk-s0513a45:671_0": "Tattha atha tvanti nanu tvaṁ.",
  "atk-s0513a45:671_1": "Mattoti corānaṁ ucchiṭṭhasuraṁ labhitvā tāya matto hutvā pubbe mahāgajjitāni gajjasi.",
  "atk-s0513a45:671_2": "Mātarīti corajeṭṭhakassa bhariyaṁ sandhāyāha.",
  "atk-s0513a45:671_3": "Sā kira tadā sākhābhaṅgaṁ nivāsetvā carati.",
  "atk-s0513a45:671_4": "Vijigucchaseti mama mātari naggāya kinnu tvaṁ idāni corakammaṁ jigucchasi,",
  "atk-s0513a45:671_5": "kātuṁ na icchasīti.",
  "atk-s0513a45:672_0": "Rājā pabujjhitvā tassa tena saddhiṁ manussabhāsāya kathentassa vacanaṁ sutvā “sappaṭibhayaṁ idaṁ ṭhāna”nti sārathiṁ uṭṭhāpento gāthamāha –",
  "atk-s0513a45:673_0": "166.",
  "atk-s0513a45:674_0": "“Uṭṭhehi samma taramāno, rathaṁ yojehi sārathi;",
  "atk-s0513a45:675_0": "Sakuṇo me na ruccati, aññaṁ gacchāma assama”nti.",
  "atk-s0513a45:676_0": "Sopi sīghaṁ uṭṭhahitvā rathaṁ yojetvā gāthamāha –",
  "atk-s0513a45:677_0": "167.",
  "atk-s0513a45:678_0": "“Yutto ratho mahārāja, yutto ca balavāhano;",
  "atk-s0513a45:679_0": "Adhitiṭṭha mahārāja, aññaṁ gacchāma assama”nti.",
  "atk-s0513a45:680_0": "Tattha balavāhanoti balavavāhano, mahāthāmaassasampannoti attho. Adhitiṭṭhāti abhiruha.",
  "atk-s0513a45:681_0": "Abhiruḷhamatteyeva ca tasmiṁ sindhavā vātavegena pakkhandiṁsu.",
  "atk-s0513a45:681_1": "Sattigumbo rathaṁ gacchantaṁ disvā saṁvegappatto dve gāthā abhāsi –",
  "atk-s0513a45:682_0": "168.",
  "atk-s0513a45:683_0": "“Ko numeva gatā sabbe, ye asmiṁ paricārakā;",
  "atk-s0513a45:684_0": "Esa gacchati pañcālo, mutto tesaṁ adassanā.",
  "atk-s0513a45:685_0": "169.",
  "atk-s0513a45:686_0": "“Kodaṇḍakāni gaṇhatha, sattiyo tomarāni ca;",
  "atk-s0513a45:687_0": "Esa gacchati pañcālo, mā vo muñcittha jīvata”nti.",
  "atk-s0513a45:688_0": "Tattha ko numeti kuhiṁ nu ime.",
  "atk-s0513a45:688_1": "Asminti imasmiṁ assame.",
  "atk-s0513a45:688_2": "Paricārakāti corā.",
  "atk-s0513a45:688_3": "Adassanāti etesaṁ corānaṁ adassanena mutto esa gacchatīti,",
  "atk-s0513a45:688_4": "etesaṁ hatthato mutto hutvā esa adassanaṁ gacchatītipi attho.",
  "atk-s0513a45:688_5": "Kodaṇḍakānīti dhanūni.",
  "atk-s0513a45:688_6": "Jīvatanti tumhākaṁ jīvantānaṁ mā muñcittha,",
  "atk-s0513a45:688_7": "āvudhahatthā dhāvitvā gaṇhatha nanti.",
  "atk-s0513a45:689_0": "Evaṁ tassa viravitvā aparāparaṁ dhāvantasseva rājā isīnaṁ assamaṁ patto.",
  "atk-s0513a45:689_1": "Tasmiṁ khaṇe isayo phalāphalatthāya gatā.",
  "atk-s0513a45:689_2": "Eko pupphakasuvova assamapade ṭhito hoti.",
  "atk-s0513a45:689_3": "So rājānaṁ disvā paccuggamanaṁ katvā paṭisanthāramakāsi.",
  "atk-s0513a45:689_4": "Tamatthaṁ pakāsento satthā catasso gāthā abhāsi –",
  "atk-s0513a45:690_0": "170.",
  "atk-s0513a45:691_0": "“Athāparo paṭinandittha, suvo lohitatuṇḍako;",
  "atk-s0513a45:692_0": "Svāgataṁ te mahārāja, atho te adurāgataṁ;",
  "atk-s0513a45:693_0": "Issarosi anuppatto, yaṁ idhatthi pavedaya.",
  "atk-s0513a45:694_0": "171.",
  "atk-s0513a45:695_0": "“Tiṇḍukāni piyālāni, madhuke kāsumāriyo;",
  "atk-s0513a45:696_0": "Phalāni khuddakappāni, bhuñja rāja varaṁ varaṁ.",
  "atk-s0513a45:697_0": "172.",
  "atk-s0513a45:698_0": "“Idampi pānīyaṁ sītaṁ, ābhataṁ girigabbharā;",
  "atk-s0513a45:699_0": "Tato piva mahārāja, sace tvaṁ abhikaṅkhasi.",
  "atk-s0513a45:700_0": "173.",
  "atk-s0513a45:701_0": "“Araññaṁ uñchāya gatā, ye asmiṁ paricārakā;",
  "atk-s0513a45:702_0": "Sayaṁ uṭṭhāya gaṇhavho, hatthā me natthi dātave”ti.",
  "atk-s0513a45:703_0": "Tattha paṭinanditthāti rājānaṁ disvāva tussi.",
  "atk-s0513a45:703_1": "Lohitatuṇḍakoti rattatuṇḍo sobhaggappatto.",
  "atk-s0513a45:703_2": "Madhuketi madhukaphalāni.",
  "atk-s0513a45:703_3": "Kāsumāriyoti evaṁnāmakāni phalāni,",
  "atk-s0513a45:703_4": "kāraphalāni vā.",
  "atk-s0513a45:703_5": "Tato pivāti tato pānīyamāḷato gahetvā pānīyaṁ piva.",
  "atk-s0513a45:703_6": "Ye asmiṁ paricārakāti mahārāja,",
  "atk-s0513a45:703_7": "ye imasmiṁ assame vicaraṇakā isayo,",
  "atk-s0513a45:703_8": "te araññaṁ uñchāya gatā.",
  "atk-s0513a45:703_9": "Gaṇhavhoti phalāphalāni gaṇhatha.",
  "atk-s0513a45:703_10": "Dātaveti dātuṁ.",
  "atk-s0513a45:704_0": "Rājā tassa paṭisanthāre pasīditvā gāthādvayamāha –",
  "atk-s0513a45:705_0": "174.",
  "atk-s0513a45:706_0": "“Bhaddako vatayaṁ pakkhī, dijo paramadhammiko;",
  "atk-s0513a45:707_0": "Atheso itaro pakkhī, suvo luddāni bhāsati.",
  "atk-s0513a45:708_0": "175.",
  "atk-s0513a45:709_0": "“‘Etaṁ hanatha bandhatha, mā vo muñcittha jīvataṁ’;",
  "atk-s0513a45:710_0": "Iccevaṁ vilapantassa, sotthiṁ pattosmi assama”nti.",
  "atk-s0513a45:711_0": "Tattha itaroti corakuṭiyaṁ suvako.",
  "atk-s0513a45:711_1": "Iccevanti ahaṁ pana tassa evaṁ vilapantasseva imaṁ assamaṁ sotthinā patto.",
  "atk-s0513a45:712_0": "Rañño kathaṁ sutvā pupphako dve gāthā abhāsi –",
  "atk-s0513a45:713_0": "176.",
  "atk-s0513a45:714_0": "“Bhātarosma mahārāja, sodariyā ekamātukā;",
  "atk-s0513a45:715_0": "Ekarukkhasmiṁ saṁvaḍḍhā, nānākhettagatā ubho.",
  "atk-s0513a45:716_0": "177.",
  "atk-s0513a45:717_0": "“Sattigumbo ca corānaṁ, ahañca isinaṁ idha;",
  "atk-s0513a45:718_0": "Asataṁ so, sataṁ ahaṁ, tena dhammena no vinā”ti.",
  "atk-s0513a45:719_0": "Tattha bhātarosmāti mahārāja,",
  "atk-s0513a45:719_1": "so ca ahañca ubho bhātaro homa.",
  "atk-s0513a45:719_2": "Corānanti so corānaṁ santike saṁvaḍḍho,",
  "atk-s0513a45:719_3": "ahaṁ isīnaṁ santike.",
  "atk-s0513a45:719_4": "Asataṁ so,",
  "atk-s0513a45:719_5": "sataṁ ahanti so asādhūnaṁ dussīlānaṁ santikaṁ upagato,",
  "atk-s0513a45:719_6": "ahaṁ sādhūnaṁ sīlavantānaṁ.",
  "atk-s0513a45:719_7": "Tena dhammena no vināti mahārāja,",
  "atk-s0513a45:719_8": "taṁ sattigumbaṁ corā coradhammena corakiriyāya vinesuṁ,",
  "atk-s0513a45:719_9": "maṁ isayo isidhammena isisīlācārena,",
  "atk-s0513a45:719_10": "tasmā sopi tena coradhammena no vinā hoti,",
  "atk-s0513a45:719_11": "ahampi isidhammena no vinā homīti.",
  "atk-s0513a45:720_0": "Idāni taṁ dhammaṁ vibhajanto gāthādvayamāha –",
  "atk-s0513a45:721_0": "178.",
  "atk-s0513a45:722_0": "“Tattha vadho ca bandho ca, nikatī vañcanāni ca;",
  "atk-s0513a45:723_0": "Ālopā sāhasākārā, tāni so tattha sikkhati.",
  "atk-s0513a45:724_0": "179.",
  "atk-s0513a45:725_0": "“Idha saccañca dhammo ca, ahiṁsā saṁyamo damo;",
  "atk-s0513a45:726_0": "Āsanūdakadāyīnaṁ, aṅke vaddhosmi bhāradhā”ti.",
  "atk-s0513a45:727_0": "Tattha nikatīti patirūpakena vañcanā.",
  "atk-s0513a45:727_1": "Vañcanānīti ujukavañcanāneva.",
  "atk-s0513a45:727_2": "Ālopāti divā gāmaghātā.",
  "atk-s0513a45:727_3": "Sāhasākārāti gehaṁ pavisitvā maraṇena tajjetvā sāhasikakammakaraṇāni.",
  "atk-s0513a45:727_4": "Saccanti sabhāvo.",
  "atk-s0513a45:727_5": "Dhammoti sucaritadhammo.",
  "atk-s0513a45:727_6": "Ahiṁsāti mettāpubbabhāgo.",
  "atk-s0513a45:727_7": "Saṁyamoti sīlasaṁyamo.",
  "atk-s0513a45:727_8": "Damoti indriyadamanaṁ.",
  "atk-s0513a45:727_9": "Āsanūdakadāyīnanti abbhāgatānaṁ āsanañca udakañca dānasīlānaṁ.",
  "atk-s0513a45:727_10": "Bhāradhāti rājānaṁ ālapati.",
  "atk-s0513a45:728_0": "Idāni rañño dhammaṁ desento imā gāthā abhāsi –",
  "atk-s0513a45:729_0": "180.",
  "atk-s0513a45:730_0": "“Yaṁ yañhi rāja bhajati, santaṁ vā yadi vā asaṁ;",
  "atk-s0513a45:731_0": "Sīlavantaṁ visīlaṁ vā, vasaṁ tasseva gacchati.",
  "atk-s0513a45:732_0": "181.",
  "atk-s0513a45:733_0": "“Yādisaṁ kurute mittaṁ, yādisaṁ cūpasevati;",
  "atk-s0513a45:734_0": "Sopi tādisako hoti, sahavāso hi tādiso.",
  "atk-s0513a45:735_0": "182.",
  "atk-s0513a45:736_0": "“Sevamāno sevamānaṁ, samphuṭṭho samphusaṁ paraṁ;",
  "atk-s0513a45:737_0": "Saro diddho kalāpaṁva, alittamupalimpati;",
  "atk-s0513a45:738_0": "Upalepabhayā dhīro, neva pāpasakhā siyā.",
  "atk-s0513a45:739_0": "183.",
  "atk-s0513a45:740_0": "“Pūtimacchaṁ kusaggena, yo naro upanayhati;",
  "atk-s0513a45:741_0": "Kusāpi pūti vāyanti, evaṁ bālūpasevanā.",
  "atk-s0513a45:742_0": "184.",
  "atk-s0513a45:743_0": "“Tagarañca palāsena, yo naro upanayhati;",
  "atk-s0513a45:744_0": "Pattāpi surabhi vāyanti, evaṁ dhīrūpasevanā.",
  "atk-s0513a45:745_0": "185.",
  "atk-s0513a45:746_0": "“Tasmā pattapuṭasseva, ñatvā sampākamattano;",
  "atk-s0513a45:747_0": "Asante nopaseveyya, sante seveyya paṇḍito;",
  "atk-s0513a45:748_0": "Asanto nirayaṁ nenti, santo pāpenti suggati”nti.",
  "atk-s0513a45:749_0": "Tattha santaṁ vā yadi vā asanti sappurisaṁ vā asappurisaṁ vā.",
  "atk-s0513a45:749_1": "Sevamāno sevamānanti seviyamāno ācariyo sevamānaṁ antevāsikaṁ.",
  "atk-s0513a45:749_2": "Samphuṭṭhoti antevāsinā vā phuṭṭho ācariyo.",
  "atk-s0513a45:749_3": "Samphusaṁ paranti paraṁ ācariyaṁ samphusanto antevāsī vā.",
  "atk-s0513a45:749_4": "Alittanti taṁ antevāsikaṁ pāpadhammena alittaṁ so ācariyo visadiddho saro sesaṁ sarakalāpaṁ viya limpati.",
  "atk-s0513a45:749_5": "Evaṁ bālūpasevanāti bālūpasevī hi pūtimacchaṁ upanayhanakusaggaṁ viya hoti,",
  "atk-s0513a45:749_6": "pāpakammaṁ akarontopi avaṇṇaṁ akittiṁ labhati.",
  "atk-s0513a45:749_7": "Dhīrūpasevanāti dhīrūpasevī puggalo tagarādigandhajātipaliveṭhanapattaṁ viya hoti,",
  "atk-s0513a45:749_8": "paṇḍito bhavituṁ asakkontopi kalyāṇamittasevī guṇakittiṁ labhati.",
  "atk-s0513a45:749_9": "Pattapuṭassevāti duggandhasugandhapaliveṭhanapaṇṇasseva.",
  "atk-s0513a45:749_10": "Sampākamattanoti kalyāṇamittasaṁsaggavasena attano paripākaṁ paribhāvanaṁ ñatvāti attho.",
  "atk-s0513a45:749_11": "Pāpenti suggatinti santo sammādiṭṭhikā attānaṁ nissite satte saggameva pāpentīti desanaṁ yathānusandhimeva pāpesi.",
  "atk-s0513a45:750_0": "Rājā tassa dhammakathāya pasīdi,",
  "atk-s0513a45:750_1": "isigaṇopi āgato.",
  "atk-s0513a45:750_2": "Rājā isayo vanditvā “bhante,",
  "atk-s0513a45:750_3": "maṁ anukampamānā mama vasanaṭṭhāne vasathā”ti vatvā tesaṁ paṭiññaṁ gahetvā nagaraṁ gantvā suvānaṁ abhayaṁ adāsi.",
  "atk-s0513a45:750_4": "Isayopi tattha agamaṁsu.",
  "atk-s0513a45:750_5": "Rājā isigaṇaṁ uyyāne vasāpento yāvajīvaṁ upaṭṭhahitvā saggapuraṁ pūresi.",
  "atk-s0513a45:750_6": "Athassa puttopi chattaṁ ussāpento isigaṇaṁ paṭijaggiyevāti tasmiṁ kulaparivaṭṭe satta rājāno isigaṇassa dānaṁ pavattayiṁsu.",
  "atk-s0513a45:750_7": "Mahāsatto araññe vasantoyeva yathākammaṁ gato.",
  "atk-s0513a45:751_0": "Satthā imaṁ dhammadesanaṁ āharitvā “evaṁ,",
  "atk-s0513a45:751_1": "bhikkhave,",
  "atk-s0513a45:751_2": "pubbepi devadatto pāpo pāpaparivāroyevā”ti vatvā jātakaṁ samodhānesi –",
  "atk-s0513a45:751_3": "“tadā sattigumbo devadatto ahosi,",
  "atk-s0513a45:751_4": "corā devadattaparisā,",
  "atk-s0513a45:751_5": "rājā ānando,",
  "atk-s0513a45:751_6": "isigaṇā buddhaparisā,",
  "atk-s0513a45:751_7": "pupphakasuvo pana ahameva ahosi”nti.",
  "atk-s0513a45:752_0": "Sattigumbajātakavaṇṇanā sattamā.",
  "atk-s0513a45:754_0": "[504] 8. Bhallātiyajātakavaṇṇanā",
  "atk-s0513a45:755_0": "Bhallātiyonāma ahosi rājāti idaṁ satthā jetavane viharanto mallikaṁ deviṁ ārabbha kathesi.",
  "atk-s0513a45:755_1": "Tassā kira ekadivasaṁ raññā saddhiṁ sayanaṁ nissāya kalaho ahosi.",
  "atk-s0513a45:755_2": "Rājā kujjhitvā naṁ na olokesi.",
  "atk-s0513a45:755_3": "Sā cintesi “nanu tathāgato rañño mayi kuddhabhāvaṁ na jānātī”ti.",
  "atk-s0513a45:755_4": "Satthā taṁ kāraṇaṁ ñatvā punadivase bhikkhusaṅghaparivuto sāvatthiṁ piṇḍāya pavisitvā rañño gehadvāraṁ gato.",
  "atk-s0513a45:755_5": "Rājā paccuggantvā pattaṁ gahetvā satthāraṁ pāsādaṁ āropetvā paṭipāṭiyā bhikkhusaṅghaṁ nisīdāpetvā dakkhiṇodakaṁ",
  "atk-s0513a45:755_6": "datvā paṇītenāhārena parivisitvā bhattakiccāvasāne ekamantaṁ nisīdi.",
  "atk-s0513a45:755_7": "Satthā “kiṁ nu kho, mahārāja,",
  "atk-s0513a45:755_8": "mallikā na paññāyatī”ti pucchitvā “attano sukhamadamattatāyā”ti vutte “nanu, mahārāja,",
  "atk-s0513a45:755_9": "tvaṁ pubbe kinnarayoniyaṁ nibbattitvā ekarattiṁ kinnariyā vinā hutvā satta vassasatāni paridevamāno vicarī”ti vatvā tena yācito atītaṁ āhari.",
  "atk-s0513a45:756_0": "Atīte bārāṇasiyaṁ bhallātiyo nāma rājā rajjaṁ kārento “aṅgārapakkamigamaṁsaṁ khādissāmī”ti rajjaṁ amaccānaṁ",
  "atk-s0513a45:756_1": "niyyādetvā sannaddhapañcāvudho susikkhitakoleyyakasuṇakhagaṇaparivuto nagarā nikkhamitvā himavantaṁ pavisitvā",
  "atk-s0513a45:756_2": "anugaṅgaṁ gantvā upari abhiruhituṁ asakkonto ekaṁ gaṅgaṁ otiṇṇanadiṁ disvā tadanusārena gacchanto migasūkarādayo",
  "atk-s0513a45:756_3": "vadhitvā aṅgārapakkamaṁsaṁ khādanto uccaṭṭhānaṁ abhiruhi.",
  "atk-s0513a45:756_4": "Tattha ramaṇīyā nadikā paripuṇṇakāle thanapamāṇodakā hutvā sandati,",
  "atk-s0513a45:756_5": "aññadā jaṇṇukapamāṇodakā hoti.",
  "atk-s0513a45:756_6": "Tattha nānappakārakā macchakacchapā vicaranti.",
  "atk-s0513a45:756_7": "Udakapariyante rajatapaṭṭavaṇṇavālukā ubhosu tīresu nānāpupphaphalabharitavinamitā rukkhā pupphaphalarasamattehi",
  "atk-s0513a45:756_8": "nānāvihaṅgamabhamaragaṇehi samparikiṇṇā vividhamigasaṅghanisevitā sītacchāyā.",
  "atk-s0513a45:756_9": "Evaṁ ramaṇīyāya hemavatanadiyā tīre dve kinnarā aññamaññaṁ āliṅgitvā paricumbitvā nānappakārehi paridevantā rodanti.",
  "atk-s0513a45:757_0": "Rājā tassā nadiyā tīrena gandhamādanaṁ abhiruhanto te kinnare disvā “kiṁ nu kho ete evaṁ paridevanti,",
  "atk-s0513a45:757_1": "pucchissāmi ne”ti cintetvā sunakhe oloketvā accharaṁ pahari.",
  "atk-s0513a45:757_2": "Susikkhitakoleyyakasunakhā tāya saññāya gumbaṁ pavisitvā urena nipajjiṁsu.",
  "atk-s0513a45:757_3": "So tesaṁ paṭisallīnabhāvaṁ ñatvā dhanukalāpañceva sesāvudhāni ca rukkhaṁ nissāya ṭhapetvā padasaddaṁ",
  "atk-s0513a45:757_4": "akaronto saṇikaṁ tesaṁ santikaṁ gantvā “kiṁkāraṇā tumhe rodathā”ti kinnare pucchi.",
  "atk-s0513a45:757_5": "Tamatthaṁ pakāsento satthā tisso gāthā abhāsi –",
  "atk-s0513a45:758_0": "186.",
  "atk-s0513a45:759_0": "“Bhallātiyo nāma ahosi rājā, raṭṭhaṁ pahāya migavaṁ acāri so;",
  "atk-s0513a45:760_0": "Agamā girivaraṁ gandhamādanaṁ, supupphitaṁ kimpurisānuciṇṇaṁ.",
  "atk-s0513a45:761_0": "187.",
  "atk-s0513a45:762_0": "“Sāḷūrasaṅghañca nisedhayitvā, dhanuṁ kalāpañca so nikkhipitvā;",
  "atk-s0513a45:763_0": "Upāgami vacanaṁ vattukāmo, yatthaṭṭhitā kimpurisā ahesuṁ.",
  "atk-s0513a45:764_0": "188.",
  "atk-s0513a45:765_0": "“Himaccaye hemavatāya tīre, kimidhaṭṭhitā mantayavho abhiṇhaṁ;",
  "atk-s0513a45:766_0": "Pucchāmi vo mānusadehavaṇṇe, kathaṁ vo jānanti manussaloke”ti.",
  "atk-s0513a45:767_0": "Tattha sāḷūrasaṅghanti sunakhagaṇaṁ.",
  "atk-s0513a45:767_1": "Himaccayeti catunnaṁ hemantamāsānaṁ atikkame.",
  "atk-s0513a45:767_2": "Hemavatāyāti imissā hemavatāya nadiyā tīre.",
  "atk-s0513a45:768_0": "Rañño vacanaṁ sutvā kinnaro tuṇhī ahosi, kinnarī pana raññā saddhiṁ sallapi –",
  "atk-s0513a45:769_0": "189.",
  "atk-s0513a45:770_0": "“Mallaṁ giriṁ paṇḍarakaṁ tikūṭaṁ, sītodakā anuvicarāma najjo;",
  "atk-s0513a45:771_0": "Migā manussāva nibhāsavaṇṇā, jānanti no kimpurisāti luddā”ti.",
  "atk-s0513a45:772_0": "Tattha mallaṁ girinti samma luddaka,",
  "atk-s0513a45:772_1": "mayaṁ imaṁ mallagiriñca paṇḍarakañca tikūṭañca imā ca najjo anuvicarāma.",
  "atk-s0513a45:772_2": "“Mālāgiri”ntipi pāṭho.",
  "atk-s0513a45:772_3": "Nibhāsavaṇṇāti nibhāsamānavaṇṇā,",
  "atk-s0513a45:772_4": "dissamānasarīrāti attho.",
  "atk-s0513a45:773_0": "Tato rājā tisso gāthā abhāsi –",
  "atk-s0513a45:774_0": "190.",
  "atk-s0513a45:775_0": "“Sukiccharūpaṁ paridevayavho, āliṅgito cāsi piyo piyāya;",
  "atk-s0513a45:776_0": "Pucchāmi vo mānusadehavaṇṇe, kimidha vane rodatha appatītā.",
  "atk-s0513a45:777_0": "191.",
  "atk-s0513a45:778_0": "“Sukiccharūpaṁ paridevayavho, āliṅgito cāsi piyo piyāya;",
  "atk-s0513a45:779_0": "Pucchāmi vo mānusadehavaṇṇe, kimidha vane vilapatha appatītā.",
  "atk-s0513a45:780_0": "192.",
  "atk-s0513a45:781_0": "“Sukiccharūpaṁ paridevayavho, āliṅgito cāsi piyo piyāya;",
  "atk-s0513a45:782_0": "Pucchāmi vo mānusadehavaṇṇe, kimidha vane socatha appatītā”ti.",
  "atk-s0513a45:783_0": "Tattha sukiccharūpanti suṭṭhu dukkhappattā viya hutvā.",
  "atk-s0513a45:783_1": "Āliṅgito cāsi piyo piyāyāti tayā piyāya tava piyo āliṅgito ca āsi.",
  "atk-s0513a45:783_2": "“Āliṅgiyo cāsī”tipi pāṭho,",
  "atk-s0513a45:783_3": "ayamevattho.",
  "atk-s0513a45:783_4": "Kimidha vaneti kiṁkāraṇā idha vane antarantarā āliṅgitvā paricumbitvā piyakathaṁ kathetvā puna appatītā rodathāti.",
  "atk-s0513a45:784_0": "Tato parā ubhinnampi ālāpasallāpagāthā honti –",
  "atk-s0513a45:785_0": "193.",
  "atk-s0513a45:786_0": "“Mayekarattaṁ vippavasimha ludda, akāmakā aññamaññaṁ sarantā;",
  "atk-s0513a45:787_0": "Tamekarattaṁ anutappamānā, socāma ‘sā ratti punaṁ na hossati’.",
  "atk-s0513a45:788_0": "194.",
  "atk-s0513a45:789_0": "“Yamekarattaṁ anutappathetaṁ, dhanaṁva naṭṭhaṁ pitaraṁva petaṁ;",
  "atk-s0513a45:790_0": "Pucchāmi vo mānusadehavaṇṇe, kathaṁ vinā vāsamakappayittha.",
  "atk-s0513a45:791_0": "195.",
  "atk-s0513a45:792_0": "“Yamimaṁ nadiṁ passasi sīghasotaṁ, nānādumacchādanaṁ selakūlaṁ;",
  "atk-s0513a45:793_0": "Taṁ me piyo uttari vassakāle, mamañca maññaṁ anubandhatīti.",
  "atk-s0513a45:794_0": "196.",
  "atk-s0513a45:795_0": "“Ahañca aṅkolakamocināmi, atimuttakaṁ sattaliyothikañca;",
  "atk-s0513a45:796_0": "‘Piyo ca me hehiti mālabhārī, ahañca naṁ mālinī ajjhupessaṁ’.",
  "atk-s0513a45:797_0": "197.",
  "atk-s0513a45:798_0": "“Ahañcidaṁ kuravakamocināmi, uddālakā pāṭalisindhuvārakā;",
  "atk-s0513a45:799_0": "‘Piyo ca me hehiti mālabhārī, ahañca naṁ mālinī ajjhupessaṁ’.",
  "atk-s0513a45:800_0": "198.",
  "atk-s0513a45:801_0": "“Ahañca sālassa supupphitassa, oceyya pupphāni karomi mālaṁ;",
  "atk-s0513a45:802_0": "‘Piyo ca me hehiti mālabhārī, ahañca naṁ mālinī ajjhupessaṁ’.",
  "atk-s0513a45:803_0": "199.",
  "atk-s0513a45:804_0": "“Ahañca sālassa supupphitassa, oceyya pupphāni karomi bhāraṁ;",
  "atk-s0513a45:805_0": "Idañca no hehiti santharatthaṁ, yatthajjimaṁ viharissāma rattiṁ.",
  "atk-s0513a45:806_0": "200.",
  "atk-s0513a45:807_0": "“Ahañca kho agaḷuṁ candanañca, silāya piṁsāmi pamattarūpā;",
  "atk-s0513a45:808_0": "‘Piyo ca me hehiti rositaṅgo, ahañca naṁ rositā ajjhupessaṁ’.",
  "atk-s0513a45:809_0": "201.",
  "atk-s0513a45:810_0": "“Athāgamā salilaṁ sīghasotaṁ, nudaṁ sāle salaḷe kaṇṇikāre;",
  "atk-s0513a45:811_0": "Āpūratha tena muhuttakena, sāyaṁ nadī āsi mayā suduttarā.",
  "atk-s0513a45:812_0": "202.",
  "atk-s0513a45:813_0": "“Ubhosu tīresu mayaṁ tadā ṭhitā, sampassantā ubhayo aññamaññaṁ;",
  "atk-s0513a45:814_0": "Sakimpi rodāma sakiṁ hasāma, kicchena no āgamā saṁvarī sā.",
  "atk-s0513a45:815_0": "203.",
  "atk-s0513a45:816_0": "“Pātova kho uggate sūriyamhi, catukkaṁ nadiṁ uttariyāna ludda;",
  "atk-s0513a45:817_0": "Āliṅgiyā aññamaññaṁ mayaṁ ubho, sakimpi rodāma sakiṁ hasāma.",
  "atk-s0513a45:818_0": "204.",
  "atk-s0513a45:819_0": "“Tīhūnakaṁ satta satāni ludda, yamidha mayaṁ vippavasimha pubbe;",
  "atk-s0513a45:820_0": "Vassekimaṁ jīvitaṁ bhūmipāla, ko nīdha kantāya vinā vaseyya.",
  "atk-s0513a45:821_0": "205.",
  "atk-s0513a45:822_0": "“Āyuñca vo kīvatako nu samma, sacepi jānātha vadetha āyuṁ;",
  "atk-s0513a45:823_0": "Anussavā vuḍḍhato āgamā vā, akkhātha metaṁ avikampamānā.",
  "atk-s0513a45:824_0": "206.",
  "atk-s0513a45:825_0": "“Āyuñca no vassasahassaṁ ludda, na cantarā pāpako atthi rogo;",
  "atk-s0513a45:826_0": "Appañca dukkhaṁ sukhameva bhiyyo, avītarāgā vijahāma jīvita”nti.",
  "atk-s0513a45:827_0": "Tattha mayekarattanti mayaṁ ekarattaṁ.",
  "atk-s0513a45:827_1": "Vippavasimhāti vippayuttā hutvā vasimha.",
  "atk-s0513a45:827_2": "Anutappamānāti “anicchamānānaṁ no ekaratto atīto”ti taṁ ekarattaṁ anucintayamānā.",
  "atk-s0513a45:827_3": "Punaṁ na hessatīti puna na bhavissati nāgamissatīti socāma.",
  "atk-s0513a45:827_4": "Dhanaṁva naṭṭhaṁ pitaraṁva petanti dhanaṁ vā naṭṭhaṁ pitaraṁ vā mātaraṁ vāpetaṁ kālakataṁ kiṁ nu kho",
  "atk-s0513a45:827_5": "tumhe cintayamānā kena kāraṇena taṁ ekarattaṁ vinā vāsaṁ akappayittha,",
  "atk-s0513a45:827_6": "idaṁ me ācikkhathāti pucchati.",
  "atk-s0513a45:827_7": "Yamimanti yaṁ imaṁ.",
  "atk-s0513a45:827_8": "Selakūlanti dvinnaṁ selānaṁ antare sandamānaṁ.",
  "atk-s0513a45:827_9": "Vassakāleti ekassa meghassa uṭṭhāya vassanakāle.",
  "atk-s0513a45:827_10": "Amhākañhi imasmiṁ vanasaṇḍe rativasena carantānaṁ eko megho uṭṭhahi.",
  "atk-s0513a45:827_11": "Atha me piyasāmiko kinnaromaṁ “pacchato āgacchatī”ti maññamāno etaṁ nadiṁ uttarīti āha.",
  "atk-s0513a45:828_0": "Ahañcāti ahaṁ panetassa paratīraṁ gatabhāvaṁ ajānantī supupphitāni aṅkolakādīni pupphāni ocināmi.",
  "atk-s0513a45:828_1": "Tattha sattaliyothikañcāti kundālapupphañca suvaṇṇayothikañca ocinantī pana “piyo ca me mālabhārī bhavissati,",
  "atk-s0513a45:828_2": "ahañca naṁ mālinī hutvā ajjhupessa”nti iminā kāraṇena ocināmi.",
  "atk-s0513a45:828_3": "Uddālakā pāṭalisindhuvārakāti tepi mayā ocitāyevāti vadati.",
  "atk-s0513a45:828_4": "Oceyyāti ocinitvā.",
  "atk-s0513a45:828_5": "Agaḷuṁ candanañcāti kāḷāgaḷuñca rattacandanañca.",
  "atk-s0513a45:828_6": "Rositaṅgoti vilittasarīro.",
  "atk-s0513a45:828_7": "Rositāti vilittā hutvā.",
  "atk-s0513a45:828_8": "Ajjhupessanti sayane upagamissāmi.",
  "atk-s0513a45:828_9": "Nudaṁ sāle salaḷe kaṇṇikāreti etāni mayā ocinitvā tīre ṭhapitāni pupphāni nudantaṁ harantaṁ.",
  "atk-s0513a45:828_10": "Suduttarāti tassā hi orimatīre ṭhitakāleyeva nadiyā udakaṁ āgataṁ,",
  "atk-s0513a45:828_11": "taṅkhaṇaññeva sūriyo atthaṅgato,",
  "atk-s0513a45:828_12": "vijjulatā niccharanti,",
  "atk-s0513a45:828_13": "kinnarā nāma udakabhīrukā honti,",
  "atk-s0513a45:828_14": "iti sā otarituṁ na visahi.",
  "atk-s0513a45:828_15": "Tenāha “sāyaṁ nadī āsi mayā suduttarā”ti.",
  "atk-s0513a45:829_0": "Sampassantāti vijjulatāniccharaṇakāle passantā.",
  "atk-s0513a45:829_1": "Rodāmāti andhakārakāle apassantā rodāma,",
  "atk-s0513a45:829_2": "vijjulatāniccharaṇakāle passantā hasāma.",
  "atk-s0513a45:829_3": "Saṁvarīti ratti.",
  "atk-s0513a45:829_4": "Catukkanti tucchaṁ.",
  "atk-s0513a45:829_5": "Uttariyānāti uttaritvā.",
  "atk-s0513a45:829_6": "Tīhūnakanti tīhi ūnāni satta vassasatāni.",
  "atk-s0513a45:829_7": "Yamidha mayanti yaṁ kālaṁ idha mayaṁ vippavasimha,",
  "atk-s0513a45:829_8": "so ito tīhi ūnakāni satta vassasatāni hontīti vadati.",
  "atk-s0513a45:829_9": "Vassekimanti vassaṁ ekaṁ imaṁ,",
  "atk-s0513a45:829_10": "tumhākaṁ ekameva vassasataṁ imaṁ jīvitanti vadati.",
  "atk-s0513a45:829_11": "Ko nīdhāti evaṁ parittake jīvite ko nu idha kantāya vinā bhaveyya,",
  "atk-s0513a45:829_12": "ayuttaṁ tava piyabhariyāya vinā bhavitunti dīpeti.",
  "atk-s0513a45:830_0": "Kīvatako nūti rājā kinnariyā vacanaṁ sutvā “imesaṁ āyuppamāṇaṁ pucchissāmī”ti cintetvā “tumhākaṁ kittako āyū”ti pucchati.",
  "atk-s0513a45:830_1": "Anussavāti sace vo kassaci vadantassa vā sutaṁ,",
  "atk-s0513a45:830_2": "mātāpitūnaṁ vā vuḍḍhānaṁ mahallakānaṁ santikā āgamo atthi,",
  "atk-s0513a45:830_3": "atha me tato anussavā vuḍḍhato āgamā vā etaṁ avikampamānā akkhātha.",
  "atk-s0513a45:830_4": "Na cantarāti amhākaṁ vassasahassaṁ āyu,",
  "atk-s0513a45:830_5": "antarā ca no pāpako jīvitantarāyakaro rogopi natthi.",
  "atk-s0513a45:830_6": "Avītarāgāti aññamaññaṁ avigatapemāva hutvā.",
  "atk-s0513a45:831_0": "Taṁ sutvā rājā “ime hi nāma tiracchānagatā hutvā ekarattiṁ vippayogena satta vassasatāni rodantā vicaranti,",
  "atk-s0513a45:831_1": "ahaṁ pana tiyojanasatike rajje mahāsampattiṁ pahāya araññe vicarāmi,",
  "atk-s0513a45:831_2": "aho akiccakārimhī”ti tatova nivatto bārāṇasiṁ gantvā “kiṁ te, mahārāja,",
  "atk-s0513a45:831_3": "himavante acchariyaṁ diṭṭha”nti amaccehi puṭṭho sabbaṁ ārocetvā tato paṭṭhāya dānāni dadanto bhoge bhuñji.",
  "atk-s0513a45:831_4": "Tamatthaṁ pakāsento satthā –",
  "atk-s0513a45:832_0": "207.",
  "atk-s0513a45:833_0": "“Idañca sutvāna amānusānaṁ, bhallātiyo ittaraṁ jīvitanti;",
  "atk-s0513a45:834_0": "Nivattatha na migavaṁ acari, adāsi dānāni abhuñji bhoge”ti. –",
  "atk-s0513a45:835_0": "Imaṁ gāthaṁ vatvā puna ovadanto dve gāthā abhāsi –",
  "atk-s0513a45:836_0": "208.",
  "atk-s0513a45:837_0": "“Idañca sutvāna amānusānaṁ, sammodatha mā kalahaṁ akattha;",
  "atk-s0513a45:838_0": "Mā vo tapī attakammāparādho, yathāpi te kimpurisekarattaṁ.",
  "atk-s0513a45:839_0": "209.",
  "atk-s0513a45:840_0": "“Idañca sutvāna amānusānaṁ, sammodatha mā vivādaṁ akattha;",
  "atk-s0513a45:841_0": "Mā vo tapī attakammāparādho, yathāpi te kimpurisekaratta”nti.",
  "atk-s0513a45:842_0": "Tattha amānusānanti kinnarānaṁ.",
  "atk-s0513a45:842_1": "Attakammāparādhoti attano kammadoso.",
  "atk-s0513a45:842_2": "Kimpurisekarattanti yathā te kimpurise ekarattiṁ kato attano kammadoso tapi,",
  "atk-s0513a45:842_3": "tathā tumhepi mā tapīti attho.",
  "atk-s0513a45:843_0": "Mallikā devī tathāgatassa dhammadesanaṁ sutvā uṭṭhāyāsanā añjaliṁ paggayha dasabalassa thutiṁ karontī osānagāthamāha –",
  "atk-s0513a45:844_0": "210.",
  "atk-s0513a45:845_0": "“Vividhaṁ adhimanā suṇomahaṁ, vacanapathaṁ tava atthasaṁhitaṁ;",
  "atk-s0513a45:846_0": "Muñcaṁ giraṁ nudaseva me daraṁ, samaṇa sukhāvaha jīva me cira”nti.",
  "atk-s0513a45:847_0": "Tattha vividhaṁ adhimanā suṇomahanti bhante,",
  "atk-s0513a45:847_1": "tumhehi vividhehi nānākāraṇehi alaṅkaritvā desitaṁ dhammadesanaṁ ahaṁ adhimanā pasannacittā hutvā suṇomi.",
  "atk-s0513a45:847_2": "Vacanapathanti taṁ tumhehi vuttaṁ vividhavacanaṁ.",
  "atk-s0513a45:847_3": "Muñcaṁ giraṁ nudaseva me daranti kaṇṇasukhaṁ madhuraṁ giraṁ muñcanto mama hadaye sokadarathaṁ nudasiyeva harasiyeva.",
  "atk-s0513a45:847_4": "Samaṇasukhāvaha jīva me ciranti bhante buddhasamaṇa,",
  "atk-s0513a45:847_5": "dibbamānusalokiyalokuttarasukhāvaha mama sāmi dhammarāja,",
  "atk-s0513a45:847_6": "ciraṁ jīvāti.",
  "atk-s0513a45:848_0": "Kosalarājā tato paṭṭhāya tāya saddhiṁ samaggavāsaṁ vasi.",
  "atk-s0513a45:849_0": "Satthā imaṁ dhammadesanaṁ āharitvā jātakaṁ samodhānesi –",
  "atk-s0513a45:849_1": "“tadā kinnaro kosalarājā ahosi,",
  "atk-s0513a45:849_2": "kinnarī mallikā devī,",
  "atk-s0513a45:849_3": "bhallātiyarājā ahameva ahosi”nti.",
  "atk-s0513a45:850_0": "Bhallātiyajātakavaṇṇanā aṭṭhamā.",
  "atk-s0513a45:852_0": "[505] 9. Somanassajātakavaṇṇanā",
  "atk-s0513a45:853_0": "Ko taṁ hiṁsati heṭhetīti idaṁ satthā jetavane viharanto devadattassa vadhāya parisakkanaṁ ārabbha kathesi.",
  "atk-s0513a45:853_1": "Tadā hi satthā “na,",
  "atk-s0513a45:853_2": "bhikkhave, idāneva,",
  "atk-s0513a45:853_3": "pubbepesa mama vadhāya parisakkiyevā”ti vatvā atītaṁ āhari.",
  "atk-s0513a45:854_0": "Atīte kururaṭṭhe uttarapañcālanagare reṇu nāma rājā rajjaṁ kāresi.",
  "atk-s0513a45:854_1": "Tadā mahārakkhito nāma tāpaso pañcasatatāpasaparivāro himavante ciraṁ vasitvā loṇambilasevanatthāya cārikaṁ",
  "atk-s0513a45:854_2": "caranto uttarapañcālanagaraṁ patvā rājuyyāne vasitvā sapariso piṇḍāya caranto rājadvāraṁ pāpuṇi.",
  "atk-s0513a45:854_3": "Rājā isigaṇaṁ disvā iriyāpathe pasanno alaṅkatamahātale nisīdāpetvā paṇītenāhārena parivisitvā “bhante,",
  "atk-s0513a45:854_4": "imaṁ vassārattaṁ mama uyyāneyeva vasathā”ti vatvā tehi saddhiṁ uyyānaṁ gantvā vasanaṭṭhānāni kāretvā pabbajitaparikkhāre datvā vanditvā nikkhami.",
  "atk-s0513a45:854_5": "Tato paṭṭhāya sabbepi te rājanivesane bhuñjanti.",
  "atk-s0513a45:854_6": "Rājā pana aputtako puttaṁ pattheti,",
  "atk-s0513a45:854_7": "puttā nuppajjanti.",
  "atk-s0513a45:854_8": "Vassārattaccayena mahārakkhito “idāni himavanto ramaṇīyo,",
  "atk-s0513a45:854_9": "tattheva gamissāmā”ti rājānaṁ āpucchitvā raññā katasakkārasammāno nikkhamitvā antarāmagge majjhanhikasamaye",
  "atk-s0513a45:854_10": "maggā okkamma ekassa sandacchāyassa rukkhassa heṭṭhā taruṇatiṇapiṭṭhe saparivāro nisīdi.",
  "atk-s0513a45:855_0": "Tāpasā kathaṁ samuṭṭhāpesuṁ “rājagehe vaṁsānurakkhito putto natthi,",
  "atk-s0513a45:855_1": "sādhu vatassa sace rājā puttaṁ labheyya,",
  "atk-s0513a45:855_2": "paveṇi ghaṭīyethā”ti.",
  "atk-s0513a45:855_3": "Mahārakkhito tesaṁ kathaṁ sutvā “bhavissati nu kho rañño putto,",
  "atk-s0513a45:855_4": "udāhu no”ti upadhārento “bhavissatī”ti ñatvā evamāha “mā bhonto cintayittha,",
  "atk-s0513a45:855_5": "ajja paccūsakāle eko devaputto cavitvā rañño aggamahesiyā kucchimhi paṭisandhiṁ gaṇhissatī”ti.",
  "atk-s0513a45:855_6": "Taṁ sutvā eko kuṭajaṭilo “idāni rājakulūpako bhavissāmī”ti cintetvā tāpasānaṁ gamanakāle gilānālayaṁ",
  "atk-s0513a45:855_7": "katvā nipajjitvā “ehi gacchāmā”ti vutto “na sakkomī”ti āha.",
  "atk-s0513a45:855_8": "Mahārakkhito tassa nipannakāraṇaṁ ñatvā “yadā sakkosi,",
  "atk-s0513a45:855_9": "tadā āgaccheyyāsī”ti vatvā isigaṇaṁ ādāya himavantameva gato.",
  "atk-s0513a45:855_10": "Kuhakopi nivattitvā vegenāgantvā rājadvāre ṭhatvā “mahārakkhitassa upaṭṭhākatāpaso āgato”ti rañño ārocāpetvā",
  "atk-s0513a45:855_11": "raññā vegena pakkosāpito pāsādaṁ abhiruyha paññattāsane nisīdi.",
  "atk-s0513a45:855_12": "Rājā kuhakaṁ tāpasaṁ vanditvā ekamantaṁ nisinno isīnaṁ ārogyaṁ pucchitvā “bhante,",
  "atk-s0513a45:855_13": "atikhippaṁ nivattittha,",
  "atk-s0513a45:855_14": "vegena kenatthenāgatatthā”ti āha. “Āma, mahārāja,",
  "atk-s0513a45:855_15": "isigaṇo sukhanisinno ‘sādhu vatassa,",
  "atk-s0513a45:855_16": "sace rañño paveṇipālako putto uppajjeyyā’ti kathaṁ samuṭṭhāpesi.",
  "atk-s0513a45:855_17": "Ahaṁ kathaṁ sutvā “bhavissati nu kho rañño putto,",
  "atk-s0513a45:855_18": "udāhu no”ti dibbacakkhunā olokento “mahiddhiko devaputto cavitvā aggamahesiyā sudhammāya kucchimhi nibbattissatī”ti disvā “ajānantā gabbhaṁ nāseyyuṁ,",
  "atk-s0513a45:855_19": "ācikkhissāmi nesa”nti tumhākaṁ kathanatthāya āgato.",
  "atk-s0513a45:855_20": "Kathitaṁ te mayā,",
  "atk-s0513a45:855_21": "gacchāmahaṁ,",
  "atk-s0513a45:855_22": "mahārājāti.",
  "atk-s0513a45:855_23": "Rājā “bhante,",
  "atk-s0513a45:855_24": "na sakkā gantu”nti haṭṭhatuṭṭho pasannacitto kuhakatāpasaṁ uyyānaṁ netvā vasanaṭṭhānaṁ saṁvidahitvā adāsi.",
  "atk-s0513a45:855_25": "So tato paṭṭhāya rājakule bhuñjanto vasati,",
  "atk-s0513a45:855_26": "“dibbacakkhuko”tvevassa nāmaṁ ahosi.",
  "atk-s0513a45:856_0": "Tadā bodhisatto tāvatiṁsabhavanā cavitvā tattha paṭisandhiṁ gaṇhi.",
  "atk-s0513a45:856_1": "Jātassa cassa nāmaggahaṇadivase “somanassakumāro”tveva nāmaṁ kariṁsu.",
  "atk-s0513a45:856_2": "So kumāraparihārena vaḍḍhati.",
  "atk-s0513a45:856_3": "Kuhakatāpasopi uyyānassa ekasmiṁ passe nānappakāraṁ sūpeyyasākañca valliphalāni ca ropetvā paṇṇikānaṁ hatthe vikkiṇanto dhanaṁ saṇṭhapesi.",
  "atk-s0513a45:856_4": "Bodhisattassa sattavassikakāle rañño paccanto kuppi.",
  "atk-s0513a45:856_5": "“Dibbacakkhutāpasaṁ mā pamajjī”ti kumāraṁ paṭicchāpetvā “paccantaṁ vūpasamessāmī”ti gato.",
  "atk-s0513a45:856_6": "Athekadivasaṁ kumāro “jaṭilaṁ passissāmī”ti uyyānaṁ gantvā kūṭajaṭilaṁ ekaṁ gaṇṭhikakāsāvaṁ nivāsetvā",
  "atk-s0513a45:856_7": "ekaṁ pārupitvā ubhohi hatthehi dve udakaghaṭe gahetvā sākavatthusmiṁ udakaṁ āsiñcantaṁ disvā “ayaṁ kūṭajaṭilo",
  "atk-s0513a45:856_8": "attano samaṇadhammaṁ akatvā paṇṇikakammaṁ karotī”ti ñatvā “kiṁ karosi paṇṇikagahapatikā”ti taṁ lajjāpetvā",
  "atk-s0513a45:856_9": "avanditvāva nikkhami.",
  "atk-s0513a45:856_10": "Kūṭajaṭilo “ayaṁ idāneva evarūpo paccāmitto,",
  "atk-s0513a45:856_11": "ko jānāti kiṁ karissati,",
  "atk-s0513a45:856_12": "idāneva naṁ nāsetuṁ vaṭṭatī”ti cintetvā rañño āgamanakāle pāsāṇaphalakaṁ ekamantaṁ khipitvā pānīyaghaṭaṁ",
  "atk-s0513a45:856_13": "bhinditvā paṇṇasālāya tiṇāni vikiritvā sarīraṁ telena makkhetvā paṇṇasālaṁ pavisitvā sasīsaṁ pārupitvā",
  "atk-s0513a45:856_14": "mahādukkhappatto viya mañce nipajji.",
  "atk-s0513a45:856_15": "Rājā āgantvā nagaraṁ padakkhiṇaṁ katvā nivesanaṁ apavisitvāva “mama sāmikaṁ dibbacakkhukaṁ passissāmī”ti",
  "atk-s0513a45:856_16": "paṇṇasāladvāraṁ gantvā taṁ vippakāraṁ disvā “kiṁ nu kho eta”nti anto pavisitvā taṁ nipannakaṁ disvā pāde",
  "atk-s0513a45:856_17": "parimajjanto paṭhamaṁ gāthamāha –",
  "atk-s0513a45:857_0": "211.",
  "atk-s0513a45:858_0": "“Ko taṁ hiṁsati heṭheti, kiṁ dummano socasi appatīto;",
  "atk-s0513a45:859_0": "Kassajja mātāpitaro rudantu, kvajja setu nihato pathabyā”ti.",
  "atk-s0513a45:860_0": "Tattha hiṁsatīti paharati. Heṭhetīti akkosati. Kvajja setūti ko ajja sayatu.",
  "atk-s0513a45:861_0": "Taṁ sutvā kūṭajaṭilo nitthunanto uṭṭhāya dutiyaṁ gāthamāha –",
  "atk-s0513a45:862_0": "212.",
  "atk-s0513a45:863_0": "“Tuṭṭhosmi deva tava dassanena, cirassaṁ passāmi taṁ bhūmipāla;",
  "atk-s0513a45:864_0": "Ahiṁsako reṇumanuppavissa, puttena te heṭhayitosmi devā”ti.",
  "atk-s0513a45:865_0": "Ito parā uttānasambandhagāthā pāḷinayeneva veditabbā –",
  "atk-s0513a45:866_0": "213.",
  "atk-s0513a45:867_0": "“Āyantu dovārikā khaggabandhā, kāsāviyā yantu antepurantaṁ;",
  "atk-s0513a45:868_0": "Hantvāna taṁ somanassaṁ kumāraṁ, chetvāna sīsaṁ varamāharantu.",
  "atk-s0513a45:869_0": "214.",
  "atk-s0513a45:870_0": "“Pesitā rājino dūtā, kumāraṁ etadabravuṁ;",
  "atk-s0513a45:871_0": "Issarena vitiṇṇosi, vadhaṁ pattosi khattiya.",
  "atk-s0513a45:872_0": "215.",
  "atk-s0513a45:873_0": "“Sa rājaputto paridevayanto, dasaṅguliṁ añjaliṁ paggahetvā;",
  "atk-s0513a45:874_0": "Ahampi icchāmi janinda daṭṭhuṁ, jīvaṁ maṁ netvā paṭidassayetha.",
  "atk-s0513a45:875_0": "216.",
  "atk-s0513a45:876_0": "“Tassa taṁ vacanaṁ sutvā, rañño puttaṁ adassayuṁ;",
  "atk-s0513a45:877_0": "Putto ca pitaraṁ disvā, dūratovajjhabhāsatha.",
  "atk-s0513a45:878_0": "217.",
  "atk-s0513a45:879_0": "“Āgacchuṁ dovārikā khaggabandhā, kāsāviyā hantu mamaṁ janinda;",
  "atk-s0513a45:880_0": "Akkhāhi me pucchito etamatthaṁ, aparādho ko nidha mamajja atthī”ti.",
  "atk-s0513a45:881_0": "Tattha ahiṁsakoti ahaṁ kassaci ahiṁsako sīlācārasampanno.",
  "atk-s0513a45:881_1": "Reṇumanuppavissāti mahārāja reṇu,",
  "atk-s0513a45:881_2": "ahaṁ tava puttena mahāparivārena anupavisitvā “are kūṭatāpasa,",
  "atk-s0513a45:881_3": "kasmā tvaṁ idha vasasī”ti vatvā pāsāṇaphalakaṁ khipitvā ghaṭaṁ bhinditvā hatthehi ca pādehi ca koṭṭentena",
  "atk-s0513a45:881_4": "viheṭhitosmīti evaṁ so abhūtameva bhūtaṁ viya katvā rājānaṁ saddahāpesi.",
  "atk-s0513a45:881_5": "Āyantūti gacchantu.",
  "atk-s0513a45:881_6": "“Mama sāmimhi vippaṭipannakālato paṭṭhāya mayipi so na lajjissatī”ti kujjhitvā tassa vadhaṁ āṇāpento evamāha.",
  "atk-s0513a45:881_7": "Kāsāviyāti coraghātakā.",
  "atk-s0513a45:881_8": "Tepi pharasuhatthā attano vidhānena gacchantūti vadati.",
  "atk-s0513a45:881_9": "Varanti varaṁ sīsaṁ uttamasīsaṁ chinditvā āharantu.",
  "atk-s0513a45:882_0": "Rājinoti bhikkhave,",
  "atk-s0513a45:882_1": "rañño santikā dūtā raññā pesitā vegena gantvā mātarā alaṅkaritvā attano aṅke nisīdāpitaṁ kumāraṁ parivāretvā etadavocuṁ.",
  "atk-s0513a45:882_2": "Issarenāti raññā.",
  "atk-s0513a45:882_3": "Vitiṇṇosīti pariccattosi.",
  "atk-s0513a45:882_4": "Sa rājaputtoti bhikkhave,",
  "atk-s0513a45:882_5": "tesaṁ vacanaṁ sutvā maraṇabhayatajjito mātu aṅkato uṭṭhāya so rājaputto.",
  "atk-s0513a45:882_6": "Paṭidassayethāti dassetha.",
  "atk-s0513a45:882_7": "Tassāti bhikkhave,",
  "atk-s0513a45:882_8": "te dūtā kumārassa taṁ vacanaṁ sutvā māretuṁ avisahantā goṇaṁ viya naṁ rajjuyā parikaḍḍhantā netvā rañño dassayuṁ.",
  "atk-s0513a45:882_9": "Kumāre pana nīyamāne dāsigaṇaparivutā saddhiṁ orodhehi sudhammāpi devī nāgarāpi “mayaṁ niraparādhaṁ kumāraṁ",
  "atk-s0513a45:882_10": "māretuṁ na dassāmā”ti tena saddhiṁyeva agamaṁsu.",
  "atk-s0513a45:882_11": "Āgacchunti tumhākaṁ āṇāya mama santikaṁ āgamiṁsu.",
  "atk-s0513a45:882_12": "Hantuṁ mamanti maṁ māretuṁ.",
  "atk-s0513a45:882_13": "Ko nīdhāti ko nu idha mama aparādho,",
  "atk-s0513a45:882_14": "yena maṁ tvaṁ māresīti pucchi.",
  "atk-s0513a45:883_0": "Rājā “bhavaggaṁ atinīcaṁ, tava doso atimahanto”ti tassa dosaṁ kathento gāthamāha –",
  "atk-s0513a45:884_0": "218.",
  "atk-s0513a45:885_0": "“Sāyañca pāto udakaṁ sajāti, aggiṁ sadā pāricaratappamatto;",
  "atk-s0513a45:886_0": "Taṁ tādisaṁ saṁyataṁ brahmacāriṁ, kasmā tuvaṁ brūsi gahappatī”ti.",
  "atk-s0513a45:887_0": "Tattha udakaṁ sajātīti udakorohaṇakammaṁ karoti.",
  "atk-s0513a45:887_1": "Taṁ tādisanti taṁ tathārūpaṁ mama sāmiṁ dibbacakkhutāpasaṁ kasmā tvaṁ gahapativādena samudācarasīti vadati.",
  "atk-s0513a45:888_0": "Tato kumāro “deva, mayhaṁ gahapatiññeva ‘gahapatī’ti vadantassa ko doso”ti vatvā gāthamāha –",
  "atk-s0513a45:889_0": "219.",
  "atk-s0513a45:890_0": "“Tālā ca mūlā ca phalā ca deva, pariggahā vividhā santimassa;",
  "atk-s0513a45:891_0": "Te rakkhati gopayatappamatto, tasmā ahaṁ brūmi gahappatī”ti.",
  "atk-s0513a45:892_0": "Tattha mūlāti mūlakādimūlāni.",
  "atk-s0513a45:892_1": "Phalāti nānāvidhāni valliphalāni.",
  "atk-s0513a45:892_2": "Te rakkhati gopayatappamattoti te esa tava kulūpakatāpaso paṇṇikakammaṁ karonto nisīditvā rakkhati,",
  "atk-s0513a45:892_3": "vatiṁ katvā gopayati appamatto,",
  "atk-s0513a45:892_4": "tena kāraṇena so tava brāhmaṇo gahapati nāma hoti.",
  "atk-s0513a45:893_0": "Iti naṁ ahampi “gahapatī”ti kathesiṁ.",
  "atk-s0513a45:893_1": "Sace na saddahasi,",
  "atk-s0513a45:893_2": "catūsu dvāresu paṇṇike pucchāpehīti.",
  "atk-s0513a45:893_3": "Rājā pucchāpesi. Te “āma,",
  "atk-s0513a45:893_4": "mayaṁ imassa hatthato paṇṇañca phalāphalāni ca kiṇāmā”ti āhaṁsu.",
  "atk-s0513a45:893_5": "Paṇṇavatthumpi upadhārāpetvā paccakkhamakāsi.",
  "atk-s0513a45:893_6": "Paṇṇasālampissa pavisitvā kumārassa purisā paṇṇavikkayaladdhaṁ kahāpaṇamāsakabhaṇḍikaṁ nīharitvā rañño dassesuṁ.",
  "atk-s0513a45:893_7": "Rājā mahāsattassa niddosabhāvaṁ ñatvā gāthamāha –",
  "atk-s0513a45:894_0": "220.",
  "atk-s0513a45:895_0": "“Saccaṁ kho etaṁ vadasi kumāra, pariggahā vividhā santimassa;",
  "atk-s0513a45:896_0": "Te rakkhati gopayatappamatto, sa brāhmaṇo gahapati tena hotī”ti.",
  "atk-s0513a45:897_0": "Tato mahāsatto cintesi “evarūpassa bālassa rañño santike vāsato himavantaṁ pavisitvā pabbajituṁ varaṁ,",
  "atk-s0513a45:897_1": "parisamajjheyevassa dosaṁ āvikatvā āpucchitvā ajjeva nikkhamitvā pabbajissāmī”ti.",
  "atk-s0513a45:897_2": "So parisāya namakkāraṁ katvā gāthamāha –",
  "atk-s0513a45:898_0": "221.",
  "atk-s0513a45:899_0": "“Suṇantu mayhaṁ parisā samāgatā, sanegamā jānapadā ca sabbe;",
  "atk-s0513a45:900_0": "Bālāyaṁ bālassa vaco nisamma, ahetunā ghātayate maṁ janindo”ti.",
  "atk-s0513a45:901_0": "Tattha bālāyaṁ bālassāti ayaṁ rājā sayaṁ bālo imassa bālassa kūṭajaṭilassa vacanaṁ sutvā ahetunāva maṁ ghātayateti.",
  "atk-s0513a45:902_0": "Evañca pana vatvā pitaraṁ vanditvā attānaṁ pabbajjāya anujānāpento itaraṁ gāthamāha –",
  "atk-s0513a45:903_0": "222.",
  "atk-s0513a45:904_0": "“Daḷhasmi mūle visaṭe virūḷhe, dunnikkayo veḷu pasākhajāto;",
  "atk-s0513a45:905_0": "Vandāmi pādāni tava janinda, anujāna maṁ pabbajissāmi devā”ti.",
  "atk-s0513a45:906_0": "Tattha visaṭeti visāle mahante jāte. Dunnikkayoti dunnikkaḍḍhiyo.",
  "atk-s0513a45:907_0": "Tato parā rañño ca puttassa ca vacanapaṭivacanagāthā honti –",
  "atk-s0513a45:908_0": "223.",
  "atk-s0513a45:909_0": "“Bhuñjassu bhoge vipule kumāra, sabbañca te issariyaṁ dadāmi;",
  "atk-s0513a45:910_0": "Ajjeva tvaṁ kurūnaṁ hohi rājā, mā pabbajī pabbajjā hi dukkhā.",
  "atk-s0513a45:911_0": "224.",
  "atk-s0513a45:912_0": "“Kinnūdha deva tavamatthi bhogā, pubbevahaṁ devaloke ramissaṁ;",
  "atk-s0513a45:913_0": "Rūpehi saddehi atho rasehi, gandhehi phassehi manoramehi.",
  "atk-s0513a45:914_0": "225.",
  "atk-s0513a45:915_0": "“Bhuttā ca me bhogā tidivasmiṁ deva, parivārito accharānaṁ gaṇena;",
  "atk-s0513a45:916_0": "Tuvañca bālaṁ paraneyyaṁ viditvā, na tādise rājakule vaseyyaṁ.",
  "atk-s0513a45:917_0": "226.",
  "atk-s0513a45:918_0": "“Sacāhaṁ bālo paraneyyo asmi, ekāparādhaṁ khama putta mayhaṁ;",
  "atk-s0513a45:919_0": "Punapi ce edisakaṁ bhaveyya, yathāmatiṁ somanassa karohī”ti.",
  "atk-s0513a45:920_0": "Tattha dukkhāti tāta,",
  "atk-s0513a45:920_1": "pabbajjā nāma parapaṭibaddhajīvikattā dukkhā,",
  "atk-s0513a45:920_2": "mā pabbaji,",
  "atk-s0513a45:920_3": "rājā hohīti taṁ yāci.",
  "atk-s0513a45:920_4": "Kinnūdha devāti deva,",
  "atk-s0513a45:920_5": "ye tava bhogā,",
  "atk-s0513a45:920_6": "tesu kiṁ nāma bhuñjitabbaṁ atthi.",
  "atk-s0513a45:920_7": "Parivāritoti paricārito,",
  "atk-s0513a45:920_8": "ayameva vā pāṭho.",
  "atk-s0513a45:920_9": "Tassa kira jātissarañāṇaṁ uppajji,",
  "atk-s0513a45:920_10": "tasmā evamāha.",
  "atk-s0513a45:920_11": "Paraneyyanti andhaṁ viya yaṭṭhiyā parena netabbaṁ.",
  "atk-s0513a45:920_12": "Tādiseti tādisassa rañño santike na paṇḍitena vasitabbaṁ,",
  "atk-s0513a45:920_13": "mayā attano ñāṇabalena ajja jīvitaṁ laddhaṁ,",
  "atk-s0513a45:920_14": "nāhaṁ tava santike vasissāmīti ñāpetuṁ evamāha.",
  "atk-s0513a45:920_15": "Yathāmatinti sace puna mayhaṁ evarūpo doso hoti,",
  "atk-s0513a45:920_16": "atha tvaṁ yathāajjhāsayaṁ karohīti puttaṁ khamāpesi.",
  "atk-s0513a45:921_0": "Mahāsatto rājānaṁ ovadanto aṭṭha gāthā abhāsi –",
  "atk-s0513a45:922_0": "227.",
  "atk-s0513a45:923_0": "“Anisamma kataṁ kammaṁ, anavatthāya cintitaṁ;",
  "atk-s0513a45:924_0": "Bhesajjasseva vebhaṅgo, vipāko hoti pāpako.",
  "atk-s0513a45:925_0": "228.",
  "atk-s0513a45:926_0": "“Nisamma ca kataṁ kammaṁ, sammāvatthāya cintitaṁ;",
  "atk-s0513a45:927_0": "Bhesajjasseva sampatti, vipāko hoti bhadrako.",
  "atk-s0513a45:928_0": "229.",
  "atk-s0513a45:929_0": "“Alaso gihī kāmabhogī na sādhu, asaññato pabbajito na sādhu;",
  "atk-s0513a45:930_0": "Rājā na sādhu anisammakārī, yo paṇḍito kodhano taṁ na sādhu.",
  "atk-s0513a45:931_0": "230.",
  "atk-s0513a45:932_0": "“Nisamma khattiyo kayirā, nānisamma disampati;",
  "atk-s0513a45:933_0": "Nisammakārino rāja, yaso kitti ca vaḍḍhati.",
  "atk-s0513a45:934_0": "231.",
  "atk-s0513a45:935_0": "“Nisamma daṇḍaṁ paṇayeyya issaro, vegā kataṁ tappati bhūmipāla;",
  "atk-s0513a45:936_0": "Sammāpaṇīdhī ca narassa atthā, anānutappā te bhavanti pacchā.",
  "atk-s0513a45:937_0": "232.",
  "atk-s0513a45:938_0": "“Anānutappāni hi ye karonti, vibhajja kammāyatanāni loke;",
  "atk-s0513a45:939_0": "Viññuppasatthāni sukhudrayāni, bhavanti buddhānumatāni tāni.",
  "atk-s0513a45:940_0": "233.",
  "atk-s0513a45:941_0": "“Āgacchuṁ dovārikā khaggabandhā, kāsāviyā hantu mamaṁ janinda;",
  "atk-s0513a45:942_0": "Mātuñca aṅkasmimahaṁ nisinno, ākaḍḍhito sahasā tehi deva.",
  "atk-s0513a45:943_0": "234.",
  "atk-s0513a45:944_0": "“Kaṭukañhi sambādhaṁ sukicchaṁ patto, madhurampi yaṁ jīvitaṁ laddha rāja;",
  "atk-s0513a45:945_0": "Kicchenahaṁ ajja vadhā pamutto, pabbajjamevābhimanohamasmī”ti.",
  "atk-s0513a45:946_0": "Tattha anisammāti anoloketvā anupadhāretvā.",
  "atk-s0513a45:946_1": "Anavatthāya cintitanti anavatthapetvā atuletvā atīretvā cintitaṁ.",
  "atk-s0513a45:946_2": "Vipāko hoti pāpakoti tassa hi yathā nāma bhesajjassa vebhaṅgo vipatti,",
  "atk-s0513a45:946_3": "evamevaṁ vipāko hoti pāpako.",
  "atk-s0513a45:946_4": "Asaññatoti kāyādīhi asaññato dussīlo.",
  "atk-s0513a45:946_5": "Taṁ na sādhūti taṁ tassa kodhanaṁ na sādhu.",
  "atk-s0513a45:946_6": "Nānisammāti anisāmetvā kiñci kammaṁ na kareyya.",
  "atk-s0513a45:946_7": "Paṇayeyyāti paṭṭhapeyya pavatteyya.",
  "atk-s0513a45:946_8": "Vegāti vegena sahasā.",
  "atk-s0513a45:946_9": "Sammāpaṇīdhī cāti yoniso ṭhapitena cittena katā narassa atthā pacchā anānutappā bhavantīti attho.",
  "atk-s0513a45:946_10": "Vibhajjāti “imāni kātuṁ yuttāni,",
  "atk-s0513a45:946_11": "imāni ayuttānī”ti evaṁ paññāya vibhajitvā.",
  "atk-s0513a45:946_12": "Kammāyatanānīti kammāni.",
  "atk-s0513a45:946_13": "Buddhānumatānīti paṇḍitehi anumatāni anavajjāni honti.",
  "atk-s0513a45:946_14": "Kaṭukanti deva,",
  "atk-s0513a45:946_15": "kaṭukaṁ sambādhaṁ sukicchaṁ maraṇabhayaṁ pattomhi.",
  "atk-s0513a45:946_16": "Laddhāti attano ñāṇabalena labhitvā.",
  "atk-s0513a45:946_17": "Pabbajjamevābhimanohamasmīti pabbajjābhimukhacittoyevasmi.",
  "atk-s0513a45:947_0": "Evaṁ mahāsattena dhamme desite rājā deviṁ āmantetvā gāthamāha –",
  "atk-s0513a45:948_0": "235.",
  "atk-s0513a45:949_0": "“Putto tavāyaṁ taruṇo sudhamme, anukampako somanasso kumāro;",
  "atk-s0513a45:950_0": "Taṁ yācamāno na labhāmi svajja, arahasi naṁ yācitave tuvampī”ti.",
  "atk-s0513a45:951_0": "Tattha yācitaveti yācituṁ.",
  "atk-s0513a45:952_0": "Sā pabbajjāyameva uyojentī gāthamāha –",
  "atk-s0513a45:953_0": "236.",
  "atk-s0513a45:954_0": "“Ramassu bhikkhācariyāya putta, nisamma dhammesu paribbajassu;",
  "atk-s0513a45:955_0": "Sabbesu bhūtesu nidhāya daṇḍaṁ, anindito brahmamupeti ṭhāna”nti.",
  "atk-s0513a45:956_0": "Tattha nisammāti pabbajanto ca nisāmetvā micchādiṭṭhikānaṁ pabbajjaṁ pahāya sammādiṭṭhiyuttaṁ niyyānikapabbajjaṁ pabbaja.",
  "atk-s0513a45:957_0": "Atha rājā gāthamāha –",
  "atk-s0513a45:958_0": "237.",
  "atk-s0513a45:959_0": "“Accherarūpaṁ vata yādisañca, dukkhitaṁ maṁ dukkhāpayase sudhamme;",
  "atk-s0513a45:960_0": "Yācassu puttaṁ iti vuccamānā, bhiyyova ussāhayase kumāra”nti.",
  "atk-s0513a45:961_0": "Tattha yādisañcāti yādisaṁ idaṁ tvaṁ vadesi,",
  "atk-s0513a45:961_1": "taṁ acchariyarūpaṁ vata.",
  "atk-s0513a45:961_2": "Dukkhitanti pakatiyāpi maṁ dukkhitaṁ bhiyyo dukkhāpayasi.",
  "atk-s0513a45:962_0": "Puna devī gāthamāha –",
  "atk-s0513a45:963_0": "238.",
  "atk-s0513a45:964_0": "“Ye vippamuttā anavajjabhogino, parinibbutā lokamimaṁ caranti;",
  "atk-s0513a45:965_0": "Tamariyamaggaṁ paṭipajjamānaṁ, na ussahe vārayituṁ kumāra”nti.",
  "atk-s0513a45:966_0": "Tattha vippamuttāti rāgādīhi vippamuttā.",
  "atk-s0513a45:966_1": "Parinibbutāti kilesaparinibbānena nibbutā.",
  "atk-s0513a45:966_2": "Tamariyamagganti taṁ tesaṁ buddhādīnaṁ ariyānaṁ santakaṁ maggaṁ paṭipajjamānaṁ mama puttaṁ vāretuṁ na ussahāmi devāti.",
  "atk-s0513a45:967_0": "Tassā vacanaṁ sutvā rājā osānagāthamāha –",
  "atk-s0513a45:968_0": "239.",
  "atk-s0513a45:969_0": "“Addhā have sevitabbā sapaññā, bahussutā ye bahuṭhānacintino;",
  "atk-s0513a45:970_0": "Yesāyaṁ sutvāna subhāsitāni, appossukkā vītasokā sudhammā”ti.",
  "atk-s0513a45:971_0": "Tattha bahuṭhānacintinoti bahukāraṇacintino.",
  "atk-s0513a45:971_1": "Yesāyanti yesaṁ ayaṁ.",
  "atk-s0513a45:971_2": "Somanassakumārasseva hi sā subhāsitaṁ sutvā appossukkā jātā,",
  "atk-s0513a45:971_3": "rājāpi tadeva sandhāyāha.",
  "atk-s0513a45:972_0": "Mahāsatto mātāpitaro vanditvā “sace mayhaṁ doso atthi,",
  "atk-s0513a45:972_1": "khamathā”ti mahājanassa añjaliṁ katvā himavantābhimukho gantvā manussesu nivattesu manussavaṇṇenāgantvā",
  "atk-s0513a45:972_2": "devatāhi satta pabbatarājiyo atikkamitvā himavantaṁ nīto vissakammunā nimmitāya paṇṇasālāya isipabbajjaṁ pabbaji.",
  "atk-s0513a45:972_3": "Taṁ tattha yāva soḷasavassakālā rājakulaparicārikavesena devatāyeva upaṭṭhahiṁsu.",
  "atk-s0513a45:972_4": "Kūṭajaṭilampi mahājano pothetvā jīvitakkhayaṁ pāpesi.",
  "atk-s0513a45:972_5": "Mahāsatto jhānābhiññaṁ nibbattetvā brahmalokūpago ahosi.",
  "atk-s0513a45:973_0": "Satthā imaṁ dhammadesanaṁ āharitvā “evaṁ,",
  "atk-s0513a45:973_1": "bhikkhave,",
  "atk-s0513a45:973_2": "pubbepesa mayhaṁ vadhāya parisakkiyevā”ti vatvā jātakaṁ samodhānesi –",
  "atk-s0513a45:973_3": "“tadā kuhako devadatto ahosi,",
  "atk-s0513a45:973_4": "mātā mahāmāyā,",
  "atk-s0513a45:973_5": "mahārakkhito sāriputto,",
  "atk-s0513a45:973_6": "somanassakumāro pana ahameva ahosi”nti.",
  "atk-s0513a45:974_0": "Somanassajātakavaṇṇanā navamā.",
  "atk-s0513a45:976_0": "[506] 10. Campeyyajātakavaṇṇanā",
  "atk-s0513a45:977_0": "Kānu vijjurivābhāsīti idaṁ satthā jetavane viharanto uposathakammaṁ ārabbha kathesi.",
  "atk-s0513a45:977_1": "Tadā hi satthā “sādhu vo kataṁ upāsakā uposathavāsaṁ vasantehi,",
  "atk-s0513a45:977_2": "porāṇakapaṇḍitā nāgasampattiṁ pahāya uposathavāsaṁ vasiṁsuyevā”ti vatvā tehi yācito atītaṁ āhari.",
  "atk-s0513a45:978_0": "Atīte aṅgaraṭṭhe aṅge ca magadharaṭṭhe magadhe ca rajjaṁ kārente aṅgamagadharaṭṭhānaṁ antare campā nāma nadī,",
  "atk-s0513a45:978_1": "tattha nāgabhavanaṁ ahosi.",
  "atk-s0513a45:978_2": "Campeyyo nāma nāgarājā rajjaṁ kāresi.",
  "atk-s0513a45:978_3": "Kadāci magadharājā aṅgaraṭṭhaṁ gaṇhāti,",
  "atk-s0513a45:978_4": "kadāci aṅgarājā magadharaṭṭhaṁ.",
  "atk-s0513a45:978_5": "Athekadivasaṁ magadharājā aṅgena saddhiṁ yujjhitvā yuddhaparājito assaṁ āruyha palāyanto aṅgarañño yodhehi",
  "atk-s0513a45:978_6": "anubaddho puṇṇaṁ campānadiṁ patvā “parahatthe maraṇato nadiṁ pavisitvā mataṁ seyyo”ti asseneva saddhiṁ",
  "atk-s0513a45:978_7": "nadiṁ otari.",
  "atk-s0513a45:978_8": "Tadā campeyyo nāgarājā antodake ratanamaṇḍapaṁ nimminitvā mahāparivāro mahāpānaṁ pivati.",
  "atk-s0513a45:978_9": "Asso raññā saddhiṁ udake nimujjitvā nāgarañño purato otari.",
  "atk-s0513a45:978_10": "Nāgarājā alaṅkatapaṭiyattaṁ rājānaṁ disvā sinehaṁ uppādetvā āsanā uṭṭhāya “mā bhāyi,",
  "atk-s0513a45:978_11": "mahārājā”ti rājānaṁ attano pallaṅke nisīdāpetvā udake nimuggakāraṇaṁ pucchi.",
  "atk-s0513a45:978_12": "Rājā yathābhūtaṁ kathesi.",
  "atk-s0513a45:978_13": "Atha naṁ “mā bhāyi, mahārāja,",
  "atk-s0513a45:978_14": "ahaṁ taṁ dvinnaṁ raṭṭhānaṁ sāmikaṁ karissāmī”ti assāsetvā sattāhaṁ mahantaṁ yasaṁ anubhavitvā sattame",
  "atk-s0513a45:978_15": "divase magadharājena saddhiṁ nāgabhavanā nikkhami.",
  "atk-s0513a45:978_16": "Magadharājā nāgarājassānubhāvena aṅgarājānaṁ gahetvā jīvitā voropetvā dvīsu raṭṭhesu rajjaṁ kāresi.",
  "atk-s0513a45:978_17": "Tato paṭṭhāya rañño ca nāgarājassa ca vissāso thiro ahosi.",
  "atk-s0513a45:978_18": "Rājā anusaṁvaccharaṁ campānadītīre ratanamaṇḍapaṁ kāretvā mahantena pariccāgena nāgarañño balikammaṁ karoti.",
  "atk-s0513a45:978_19": "Sopi mahantena parivārena nāgabhavanā nikkhamitvā balikammaṁ sampaṭicchati.",
  "atk-s0513a45:978_20": "Mahājano nāgarañño sampattiṁ oloketi.",
  "atk-s0513a45:979_0": "Tadā bodhisatto daliddakule nibbatto rājaparisāya saddhiṁ nadītīraṁ gantvā taṁ nāgarājassa sampattiṁ",
  "atk-s0513a45:979_1": "disvā lobhaṁ uppādetvā taṁ patthayamāno dānaṁ datvā sīlaṁ rakkhitvā campeyyanāgarājassa kālakiriyato",
  "atk-s0513a45:979_2": "sattame divase cavitvā tassa vasanapāsāde sirigabbhe sirisayanapiṭṭhe nibbatti.",
  "atk-s0513a45:979_3": "Sarīraṁ sumanadāmavaṇṇaṁ mahantaṁ ahosi.",
  "atk-s0513a45:979_4": "So taṁ disvā vippaṭisārī hutvā “mayā katakusalanissandena chasu kāmasaggesu issariyaṁ koṭṭhe paṭisāmitaṁ dhaññaṁ viya ahosi.",
  "atk-s0513a45:979_5": "Svāhaṁ imissā tiracchānayoniyā paṭisandhiṁ gaṇhiṁ,",
  "atk-s0513a45:979_6": "kiṁ me jīvitenā”ti maraṇāya cittaṁ uppādesi.",
  "atk-s0513a45:979_7": "Atha naṁ sumanā nāma nāgamāṇavikā disvā “mahānubhāvo satto nibbatto bhavissatī”ti sesanāgamāṇavikānaṁ saññaṁ adāsi,",
  "atk-s0513a45:979_8": "sabbā nānātūriyahatthā āgantvā tassa upahāraṁ kariṁsu.",
  "atk-s0513a45:979_9": "Tassa taṁ nāgabhavanaṁ sakkabhavanaṁ viya ahosi,",
  "atk-s0513a45:979_10": "maraṇacittaṁ paṭippassambhi,",
  "atk-s0513a45:979_11": "sappasarīraṁ vijahitvā sabbālaṅkārapaṭimaṇḍito sayanapiṭṭhe nisīdi.",
  "atk-s0513a45:979_12": "Athassa tato paṭṭhāya yaso mahā ahosi.",
  "atk-s0513a45:980_0": "So tattha nāgarajjaṁ kārento aparabhāge vippaṭisārī hutvā “kiṁ me imāya tiracchānayoniyā,",
  "atk-s0513a45:980_1": "uposathavāsaṁ vasitvā ito muccitvā manussapathaṁ gantvā saccāni paṭivijjhitvā dukkhassantaṁ karissāmī”ti",
  "atk-s0513a45:980_2": "cintetvā tato paṭṭhāya tasmiṁyeva pāsāde uposathakammaṁ karoti.",
  "atk-s0513a45:980_3": "Alaṅkatanāgamāṇavikā tassa santikaṁ gacchanti,",
  "atk-s0513a45:980_4": "yebhuyyenassa sīlaṁ bhijjati.",
  "atk-s0513a45:980_5": "So tato paṭṭhāya pāsādā nikkhamitvā uyyānaṁ gacchati.",
  "atk-s0513a45:980_6": "Tā tatrāpi gacchanti,",
  "atk-s0513a45:980_7": "uposatho bhijjateva.",
  "atk-s0513a45:980_8": "So cintesi “mayā ito nāgabhavanā nikkhamitvā manussalokaṁ gantvā uposathavāsaṁ vasituṁ vaṭṭatī”ti.",
  "atk-s0513a45:980_9": "So tato paṭṭhāya uposathadivasesu nāgabhavanā nikkhamitvā ekassa paccantagāmassa avidūre mahāmaggasamīpe",
  "atk-s0513a45:980_10": "vammikamatthake “mama cammādīhi atthikā gaṇhantu,",
  "atk-s0513a45:980_11": "maṁ kīḷāsappaṁ vā kātukāmā karontū”ti sarīraṁ dānamukhe vissajjetvā bhoge ābhujitvā nipanno uposathavāsaṁ vasati.",
  "atk-s0513a45:980_12": "Mahāmaggena gacchantā ca āgacchantā ca taṁ disvā gandhādīhi pūjetvā pakkamanti.",
  "atk-s0513a45:980_13": "Paccantagāmavāsino gantvā “mahānubhāvo nāgarājā”ti tassa upari maṇḍapaṁ karitvā samantā vālukaṁ okiritvā gandhādīhi pūjayiṁsu.",
  "atk-s0513a45:980_14": "Tato paṭṭhāya manussā mahāsatte pasīditvā pūjaṁ katvā puttaṁ patthenti,",
  "atk-s0513a45:980_15": "dhītaraṁ patthenti.",
  "atk-s0513a45:981_0": "Mahāsattopi uposathakammaṁ karonto cātuddasīpannarasīsu vammikamatthake nipajjitvā pāṭipade nāgabhavanaṁ gacchati.",
  "atk-s0513a45:981_1": "Tassevaṁ uposathaṁ karontassa addhā vītivatto.",
  "atk-s0513a45:981_2": "Ekadivasaṁ sumanā aggamahesī āha “deva,",
  "atk-s0513a45:981_3": "tvaṁ manussalokaṁ gantvā uposathaṁ upavasasi,",
  "atk-s0513a45:981_4": "manussaloko ca sāsaṅko sappaṭibhayo,",
  "atk-s0513a45:981_5": "sace te bhayaṁ uppajjeyya,",
  "atk-s0513a45:981_6": "atha mayaṁ yena nimittena jāneyyāma,",
  "atk-s0513a45:981_7": "taṁ no ācikkhāhī”ti.",
  "atk-s0513a45:981_8": "Atha naṁ mahāsatto maṅgalapokkharaṇiyā tīraṁ netvā “sace maṁ bhadde,",
  "atk-s0513a45:981_9": "koci paharitvā kilamessati,",
  "atk-s0513a45:981_10": "imissā pokkharaṇiyā udakaṁ āvilaṁ bhavissati,",
  "atk-s0513a45:981_11": "sace supaṇṇo gahessati,",
  "atk-s0513a45:981_12": "udakaṁ pakkuthissati,",
  "atk-s0513a45:981_13": "sace ahituṇḍiko gaṇhissati,",
  "atk-s0513a45:981_14": "udakaṁ lohitavaṇṇaṁ bhavissatī”ti āha.",
  "atk-s0513a45:981_15": "Evaṁ tassā tīṇi nimittāni ācikkhitvā cātuddasīuposathaṁ adhiṭṭhāya nāgabhavanā nikkhamitvā tattha gantvā",
  "atk-s0513a45:981_16": "vammikamatthake nipajji sarīrasobhāya vammikaṁ sobhayamāno.",
  "atk-s0513a45:981_17": "Sarīrañhissa rajatadāmaṁ viya setaṁ ahosi matthako rattakambalageṇḍuko viya.",
  "atk-s0513a45:981_18": "Imasmiṁ pana jātake bodhisattassa sarīraṁ naṅgalasīsapamāṇaṁ ahosi,",
  "atk-s0513a45:981_19": "bhūridattajātake ūruppamāṇaṁ,",
  "atk-s0513a45:981_20": "saṅkhapālajātake ekadoṇikanāvapamāṇaṁ.",
  "atk-s0513a45:982_0": "Tadā eko bārāṇasivāsī māṇavo takkasilaṁ gantvā disāpāmokkhassa ācariyassa santike alampāyanamantaṁ uggaṇhitvā",
  "atk-s0513a45:982_1": "tena maggena attano gehaṁ gacchanto mahāsattaṁ disvā “imaṁ sappaṁ gahetvā gāmanigamarājadhānīsu kīḷāpento",
  "atk-s0513a45:982_2": "dhanaṁ uppādessāmī”ti cintetvā dibbosadhāni gahetvā dibbamantaṁ parivattetvā tassa santikaṁ agamāsi.",
  "atk-s0513a45:982_3": "Dibbamantasutakālato paṭṭhāya mahāsattassa kaṇṇesu ayasalākapavesanakālo viya jāto,",
  "atk-s0513a45:982_4": "matthako sikharena abhimatthiyamāno viya jāto.",
  "atk-s0513a45:982_5": "So “ko nu kho eso”ti bhogantarato sīsaṁ ukkhipitvā olokento ahituṇḍikaṁ disvā cintesi “mama visaṁ mahantaṁ,",
  "atk-s0513a45:982_6": "sacāhaṁ kujjhitvā nāsavātaṁ vissajjessāmi,",
  "atk-s0513a45:982_7": "etassa sarīraṁ bhasmamuṭṭhi viya vippakirissati,",
  "atk-s0513a45:982_8": "atha me sīlaṁ khaṇḍaṁ bhavissati,",
  "atk-s0513a45:982_9": "na dāni taṁ olokessāmī”ti.",
  "atk-s0513a45:982_10": "So akkhīni nimmīletvā sīsaṁ bhogantare ṭhapesi.",
  "atk-s0513a45:983_0": "Ahituṇḍiko brāhmaṇo osadhaṁ khāditvā mantaṁ parivattetvā kheḷaṁ mahāsattassa sarīre opi,",
  "atk-s0513a45:983_1": "osadhānañca mantassa cānubhāvena kheḷena phuṭṭhaphuṭṭhaṭṭhāne phoṭānaṁ uṭṭhānakālo viya jāto.",
  "atk-s0513a45:983_2": "Atha naṁ so naṅguṭṭhe gahetvā kaḍḍhitvā dīghaso nipajjāpetvā ajapadena daṇḍena uppīḷento dubbalaṁ katvā sīsaṁ daḷhaṁ gahetvā nippīḷi,",
  "atk-s0513a45:983_3": "mahāsattassa mukhaṁ vivari.",
  "atk-s0513a45:983_4": "Athassa mukhe kheḷaṁ opitvā osadhamantaṁ katvā dante bhindi,",
  "atk-s0513a45:983_5": "mukhaṁ lohitassa pūri.",
  "atk-s0513a45:983_6": "Mahāsatto attano sīlabhedabhayena evarūpaṁ dukkhaṁ adhivāsento akkhīni ummīletvā olokanamattampi nākari.",
  "atk-s0513a45:983_7": "Sopi “nāgarājānaṁ dubbalaṁ karissāmī”ti naṅguṭṭhato paṭṭhāyassa aṭṭhīni cuṇṇayamāno viya sakalasarīraṁ madditvā paṭṭakaveṭhanaṁ nāma veṭhesi,",
  "atk-s0513a45:983_8": "tantamajjitaṁ nāma majji,",
  "atk-s0513a45:983_9": "naṅguṭṭhaṁ gahetvā dussapothimaṁ nāma pothesi.",
  "atk-s0513a45:983_10": "Mahāsattassa sakalasarīraṁ lohitamakkhitaṁ ahosi.",
  "atk-s0513a45:983_11": "So mahāvedanaṁ adhivāsesi.",
  "atk-s0513a45:984_0": "Athassa dubbalabhāvaṁ ñatvā vallīhi peḷaṁ karitvā tattha naṁ pakkhipitvā paccantagāmaṁ netvā mahājanamajjhe kīḷāpesi.",
  "atk-s0513a45:984_1": "Nīlādīsu vaṇṇesu vaṭṭacaturassādīsu saṇṭhānesu aṇuṁthūlādīsu pamāṇesu yaṁ yaṁ brāhmaṇo icchati,",
  "atk-s0513a45:984_2": "mahāsatto taṁtadeva katvā naccati,",
  "atk-s0513a45:984_3": "phaṇasataṁ phaṇasahassampi karotiyeva.",
  "atk-s0513a45:984_4": "Mahājano pasīditvā bahuṁ dhanaṁ adāsi.",
  "atk-s0513a45:984_5": "Ekadivasameva kahāpaṇasahassañceva sahassagghanake ca parikkhāre labhi.",
  "atk-s0513a45:984_6": "Brāhmaṇo āditova sahassaṁ labhitvā “vissajjessāmī”ti cintesi,",
  "atk-s0513a45:984_7": "taṁ pana dhanaṁ labhitvā “paccantagāmeyeva tāva me ettakaṁ dhanaṁ laddhaṁ,",
  "atk-s0513a45:984_8": "rājarājamahāmaccānaṁ santike bahuṁ dhanaṁ labhissāmī”ti sakaṭañca sukhayānakañca gahetvā sakaṭe parikkhāre",
  "atk-s0513a45:984_9": "ṭhapetvā sukhayānake nisinno mahantena parivārena mahāsattaṁ gāmanigamādīsu kīḷāpento “bārāṇasiyaṁ uggasenarañño",
  "atk-s0513a45:984_10": "santike kīḷāpetvā vissajjessāmī”ti agamāsi.",
  "atk-s0513a45:984_11": "So maṇḍūke māretvā nāgarañño deti.",
  "atk-s0513a45:984_12": "Nāgarājā “punappunaṁ esa maṁ nissāya māressatī”ti na khādati.",
  "atk-s0513a45:984_13": "Athassa madhulāje adāsi.",
  "atk-s0513a45:984_14": "Mahāsatto “sacāhaṁ bhojanaṁ gaṇhissāmi,",
  "atk-s0513a45:984_15": "antopeḷāya eva maraṇaṁ bhavissatī”ti tepi na khādati.",
  "atk-s0513a45:984_16": "Brāhmaṇo māsamattena bārāṇasiṁ patvā dvāragāmesu kīḷāpento bahuṁ dhanaṁ labhi.",
  "atk-s0513a45:985_0": "Rājāpi naṁ pakkosāpetvā “amhākaṁ kīḷāpehī”ti āha. “Sādhu, deva,",
  "atk-s0513a45:985_1": "sve pannarase tumhākaṁ kīḷāpessāmī”ti.",
  "atk-s0513a45:985_2": "Rājā “sve nāgarājā rājaṅgaṇe naccissati,",
  "atk-s0513a45:985_3": "mahājano sannipatitvā passatū”ti bheriṁ carāpetvā punadivase rājaṅgaṇaṁ alaṅkārāpetvā brāhmaṇaṁ pakkosāpesi.",
  "atk-s0513a45:985_4": "So ratanapeḷāya mahāsattaṁ netvā vicittatthare peḷaṁ ṭhapetvā nisīdi.",
  "atk-s0513a45:985_5": "Rājāpi pāsādā oruyha mahājanaparivuto rājāsane nisīdi.",
  "atk-s0513a45:985_6": "Brāhmaṇo mahāsattaṁ nīharitvā naccāpesi.",
  "atk-s0513a45:985_7": "Mahājano sakabhāvena saṇṭhātuṁ asakkonto celukkhepasahassaṁ pavatteti.",
  "atk-s0513a45:985_8": "Bodhisattassa upari sattaratanavassaṁ vassati.",
  "atk-s0513a45:985_9": "Tassa gahitassa māso sampūri.",
  "atk-s0513a45:985_10": "Ettakaṁ kālaṁ nirāhārova ahosi.",
  "atk-s0513a45:985_11": "Sumanā “aticirāyati me piyasāmiko,",
  "atk-s0513a45:985_12": "idānissa idha anāgacchantassa māso sampuṇṇo,",
  "atk-s0513a45:985_13": "kiṁ nu kho kāraṇa”nti gantvā pokkharaṇiṁ olokentī lohitavaṇṇaṁ udakaṁ disvā “ahituṇḍikena gahito bhavissatī”ti",
  "atk-s0513a45:985_14": "ñatvā nāgabhavanā nikkhamitvā vammikasantikaṁ gantvā mahāsattassa gahitaṭṭhānañca kilamitaṭṭhānañca disvā",
  "atk-s0513a45:985_15": "roditvā kanditvā paccantagāmaṁ gantvā pucchitvā taṁ pavattiṁ sutvā bārāṇasiṁ gantvā rājaṅgaṇe parisamajjhe",
  "atk-s0513a45:985_16": "ākāse rodamānā aṭṭhāsi.",
  "atk-s0513a45:985_17": "Mahāsatto naccantova ākāsaṁ oloketvā taṁ disvā lajjito peḷaṁ pavisitvā nipajji.",
  "atk-s0513a45:985_18": "Rājā tassa peḷaṁ paviṭṭhakāle “kiṁ nu kho kāraṇa”nti ito cito ca olokento taṁ ākāse ṭhitaṁ disvā paṭhamaṁ gāthamāha –",
  "atk-s0513a45:986_0": "240.",
  "atk-s0513a45:987_0": "“Kā nu vijjurivābhāsi, osadhī viya tārakā;",
  "atk-s0513a45:988_0": "Devatā nusi gandhabbī, na taṁ maññāmī mānusi”nti.",
  "atk-s0513a45:989_0": "Tattha na taṁ maññāmi mānusinti ahaṁ taṁ mānusīti na maññāmi,",
  "atk-s0513a45:989_1": "tayā ekāya devatāya gandhabbiyā vā bhavituṁ vaṭṭatīti vadati.",
  "atk-s0513a45:990_0": "Idāni tesaṁ vacanapaṭivacanagāthā honti –",
  "atk-s0513a45:991_0": "241.",
  "atk-s0513a45:992_0": "“Namhi devī na gandhabbī, na mahārāja mānusī;",
  "atk-s0513a45:993_0": "Nāgakaññāsmi bhaddante, atthenamhi idhāgatā.",
  "atk-s0513a45:994_0": "242.",
  "atk-s0513a45:995_0": "“Vibbhantacittā kupitindriyāsi, nettehi te vārigaṇā savanti;",
  "atk-s0513a45:996_0": "Kiṁ te naṭṭhaṁ kiṁ pana patthayānā, idhāgatā nāri tadiṅgha brūhi.",
  "atk-s0513a45:997_0": "243.",
  "atk-s0513a45:998_0": "“Yamuggatejo uragoti cāhu, nāgoti naṁ āhu janā janinda;",
  "atk-s0513a45:999_0": "Tamaggahī puriso jīvikattho, taṁ bandhanā muñca patī mameso.",
  "atk-s0513a45:1000_0": "244.",
  "atk-s0513a45:1001_0": "“Kathaṁ nvayaṁ balaviriyūpapanno, hatthattamāgacchi vanibbakassa;",
  "atk-s0513a45:1002_0": "Akkhāhi me nāgakaññe tamatthaṁ, kathaṁ vijānemu gahītanāgaṁ.",
  "atk-s0513a45:1003_0": "245.",
  "atk-s0513a45:1004_0": "“Nagarampi nāgo bhasmaṁ kareyya, tathā hi so balaviriyūpapanno;",
  "atk-s0513a45:1005_0": "Dhammañca nāgo apacāyamāno, tasmā parakkamma tapo karotī”ti.",
  "atk-s0513a45:1006_0": "Tattha atthenamhīti ahaṁ ekaṁ kāraṇaṁ paṭicca idhāgatā.",
  "atk-s0513a45:1006_1": "Kupitindriyāti kilantindriyā.",
  "atk-s0513a45:1006_2": "Vārigaṇāti assubindughaṭā.",
  "atk-s0513a45:1006_3": "Uragoti cāhūti uragoti cāyaṁ mahājano kathesi.",
  "atk-s0513a45:1006_4": "Tamaggahī purisoti ayaṁ puriso taṁ nāgarājānaṁ jīvikatthāya aggahesi.",
  "atk-s0513a45:1006_5": "Vanibbakassāti imassa vanibbakassa kathaṁ nu esa mahānubhāvo samāno hatthattaṁ āgatoti pucchati.",
  "atk-s0513a45:1006_6": "Dhammañcāti pañcasīladhammaṁ uposathavāsadhammañca garuṁ karonto viharati,",
  "atk-s0513a45:1006_7": "tasmā iminā purisena gahitopi “sacāhaṁ imassa upari nāsavātaṁ vissajjessāmi,",
  "atk-s0513a45:1006_8": "bhasmamuṭṭhi viya vikirissati,",
  "atk-s0513a45:1006_9": "evaṁ me sīlaṁ bhijjissatī”ti sīlabhedabhayā parakkamma taṁ dukkhaṁ adhivāsetvā tapo karoti,",
  "atk-s0513a45:1006_10": "vīriyameva karotīti āha.",
  "atk-s0513a45:1007_0": "Rājā “kahaṁ paneso iminā gahito”ti pucchi. Athassa sā ācikkhantī gāthamāha –",
  "atk-s0513a45:1008_0": "246.",
  "atk-s0513a45:1009_0": "“Cātuddasiṁ pañcadasiñca rāja, catuppathe sammati nāgarājā;",
  "atk-s0513a45:1010_0": "Tamaggahī puriso jīvikattho, taṁ bandhanā muñca patī mameso”ti.",
  "atk-s0513a45:1011_0": "Tattha catuppatheti catukkamaggassa āsannaṭṭhāne ekasmiṁ vammike caturaṅgasamannāgataṁ adhiṭṭhānaṁ adhiṭṭhahitvā",
  "atk-s0513a45:1011_1": "uposathavāsaṁ vasanto nipajjatīti attho.",
  "atk-s0513a45:1011_2": "Taṁ bandhanāti taṁ evaṁ dhammikaṁ guṇavantaṁ nāgarājānaṁ etassa dhanaṁ datvā peḷabandhanā pamuñca.",
  "atk-s0513a45:1012_0": "Evañca pana vatvā punapi taṁ yācantī dve gāthā abhāsi –",
  "atk-s0513a45:1013_0": "247.",
  "atk-s0513a45:1014_0": "“Soḷasitthisahassāni, āmuttamaṇikuṇḍalā;",
  "atk-s0513a45:1015_0": "Vārigehasayā nārī, tāpi taṁ saraṇaṁ gatā.",
  "atk-s0513a45:1016_0": "248.",
  "atk-s0513a45:1017_0": "“Dhammena mocehi asāhasena, gāmena nikkhena gavaṁ satena;",
  "atk-s0513a45:1018_0": "Ossaṭṭhakāyo urago carātu, puññatthiko muñcatu bandhanasmā”ti.",
  "atk-s0513a45:1019_0": "Tattha soḷasitthisahassānīti mā tvaṁ esa yo vā so vā daliddanāgoti maññittha.",
  "atk-s0513a45:1019_1": "Etassa hi ettakā sabbālaṅkārapaṭimaṇḍitā itthiyova,",
  "atk-s0513a45:1019_2": "sesā sampatti aparimāṇāti dasseti.",
  "atk-s0513a45:1019_3": "Vārigehasayāti udakacchadanaṁ udakagabbhaṁ katvā tattha sayanasīlā.",
  "atk-s0513a45:1019_4": "Ossaṭṭhakāyoti nissaṭṭhakāyo hutvā.",
  "atk-s0513a45:1019_5": "Carātūti caratu.",
  "atk-s0513a45:1020_0": "Atha naṁ rājā tisso gāthā abhāsi –",
  "atk-s0513a45:1021_0": "249.",
  "atk-s0513a45:1022_0": "“Dhammena mocemi asāhasena, gāmena nikkhena gavaṁ satena;",
  "atk-s0513a45:1023_0": "Ossaṭṭhakāyo urago carātu, puññatthiko muñcatu bandhanasmā.",
  "atk-s0513a45:1024_0": "250.",
  "atk-s0513a45:1025_0": "“Dammi nikkhasataṁ ludda, thūlañca maṇikuṇḍalaṁ;",
  "atk-s0513a45:1026_0": "Catussadañca pallaṅkaṁ, umāpupphasarinnibhaṁ.",
  "atk-s0513a45:1027_0": "251.",
  "atk-s0513a45:1028_0": "“Dve ca sādisiyo bhariyā, usabhañca gavaṁ sataṁ;",
  "atk-s0513a45:1029_0": "Ossaṭṭhakāyo urago carātu, puññatthiko muñcatu bandhanasmā”ti.",
  "atk-s0513a45:1030_0": "Tattha luddāti rājā uragaṁ mocetuṁ ahituṇḍikaṁ āmantetvā tassa dātabbaṁ deyyadhammaṁ dassento evamāha.",
  "atk-s0513a45:1030_1": "Gāthā pana heṭṭhā vuttatthāyeva.",
  "atk-s0513a45:1031_0": "Atha naṁ luddo āha –",
  "atk-s0513a45:1032_0": "252.",
  "atk-s0513a45:1033_0": "“Vināpi dānā tava vacanaṁ janinda, muñcemu naṁ uragaṁ bandhanasmā;",
  "atk-s0513a45:1034_0": "Ossaṭṭhakāyo urago carātu, puññatthiko muñcatu bandhanasmā”ti.",
  "atk-s0513a45:1035_0": "Tattha tava vacananti mahārāja,",
  "atk-s0513a45:1035_1": "vināpi dānena tava vacanameva amhākaṁ garu.",
  "atk-s0513a45:1035_2": "Muñcemu nanti muñcissāmi etanti vadati.",
  "atk-s0513a45:1036_0": "Evañca pana vatvā mahāsattaṁ peḷato nīhari.",
  "atk-s0513a45:1036_1": "Nāgarājā nikkhamitvā pupphantaraṁ pavisitvā taṁ attabhāvaṁ vijahitvā māṇavakavaṇṇena alaṅkatasarīro hutvā pathaviṁ bhindanto viya nikkhanto aṭṭhāsi.",
  "atk-s0513a45:1036_2": "Sumanā ākāsato otaritvā tassa santike ṭhitā.",
  "atk-s0513a45:1036_3": "Nāgarājā añjaliṁ paggayha rājānaṁ namassamāno aṭṭhāsi.",
  "atk-s0513a45:1036_4": "Tamatthaṁ pakāsento satthā dve gāthā abhāsi –",
  "atk-s0513a45:1037_0": "253.",
  "atk-s0513a45:1038_0": "“Mutto campeyyako nāgo, rājānaṁ etadabravi;",
  "atk-s0513a45:1039_0": "Namo te kāsirājatthu, namo te kāsivaḍḍhana;",
  "atk-s0513a45:1040_0": "Añjaliṁ te paggaṇhāmi, passeyyaṁ me nivesanaṁ.",
  "atk-s0513a45:1041_0": "254.",
  "atk-s0513a45:1042_0": "“Addhā hi dubbissasametamāhu, yaṁ mānuso vissase amānusamhi;",
  "atk-s0513a45:1043_0": "Sace ca maṁ yācasi etamatthaṁ, dakkhemu te nāga nivesanānī”ti.",
  "atk-s0513a45:1044_0": "Tattha passeyyaṁ me nivesananti mama nivesanaṁ campeyyanāgabhavanaṁ ramaṇīyaṁ passitabbayuttakaṁ.",
  "atk-s0513a45:1044_1": "Taṁ te ahaṁ dassetukāmo,",
  "atk-s0513a45:1044_2": "taṁ sabalavāhano tvaṁ āgantvā passa,",
  "atk-s0513a45:1044_3": "narindāti vadati.",
  "atk-s0513a45:1044_4": "Dubbissasanti duvissāsanīyaṁ.",
  "atk-s0513a45:1044_5": "Sace cāti sace maṁ yācasi,",
  "atk-s0513a45:1044_6": "passeyyāma te nivesanāni,",
  "atk-s0513a45:1044_7": "api ca kho pana taṁ na saddahāmīti vadati.",
  "atk-s0513a45:1045_0": "Atha naṁ saddahāpetuṁ sapathaṁ karonto mahāsatto dve gāthā abhāsi –",
  "atk-s0513a45:1046_0": "255.",
  "atk-s0513a45:1047_0": "“Sacepi vāto girimāvaheyya, cando ca suriyo ca chamā pateyyuṁ;",
  "atk-s0513a45:1048_0": "Sabbā ca najjo paṭisotaṁ vajeyyuṁ, na tvevahaṁ rāja musā bhaṇeyyaṁ.",
  "atk-s0513a45:1049_0": "256.",
  "atk-s0513a45:1050_0": "“Nabhaṁ phaleyya udadhīpi susse, saṁvaṭṭaye bhūtadharā vasundharā;",
  "atk-s0513a45:1051_0": "Siluccayo meru samūlamuppate, na tvevahaṁ rāja musā bhaṇeyya”nti.",
  "atk-s0513a45:1052_0": "Tattha saṁvaṭṭaye bhūtadharā vasundharāti ayaṁ bhūtadharāti ca vasundharāti ca saṅkhaṁ gatā mahāpathavī kilañjaṁ viya saṁvaṭṭeyya.",
  "atk-s0513a45:1052_1": "Samūlamuppateti evaṁ mahāsinerupabbato samūlo uṭṭhāya purāṇapaṇṇaṁ viya ākāse pakkhandeyya.",
  "atk-s0513a45:1053_0": "So mahāsattena evaṁ vuttepi asaddahanto –",
  "atk-s0513a45:1054_0": "257.",
  "atk-s0513a45:1055_0": "“Addhā hi dubbissasametamāhu, yaṁ mānuso vissase amānusamhi;",
  "atk-s0513a45:1056_0": "Sace ca maṁ yācasi etamatthaṁ, dakkhemu te nāga nivesanānī”ti. –",
  "atk-s0513a45:1057_0": "Punapi tameva gāthaṁ vatvā “tvaṁ mayā kataguṇaṁ jānituṁ arahasi,",
  "atk-s0513a45:1057_1": "saddahituṁ pana yuttabhāvaṁ vā ayuttabhāvaṁ vā ahaṁ jānissāmī”ti pakāsento itaraṁ gāthamāha –",
  "atk-s0513a45:1058_0": "258.",
  "atk-s0513a45:1059_0": "“Tumhe khottha ghoravisā uḷārā, mahātejā khippakopī ca hotha;",
  "atk-s0513a45:1060_0": "Maṁkāraṇā bandhanasmā pamutto, arahasi no jānituye katānī”ti.",
  "atk-s0513a45:1061_0": "Tattha uḷārāti uḷāravisā. Jānituyeti jānituṁ.",
  "atk-s0513a45:1062_0": "Atha naṁ saddahāpetuṁ puna sapathaṁ karonto mahāsatto gāthamāha –",
  "atk-s0513a45:1063_0": "259.",
  "atk-s0513a45:1064_0": "“So paccataṁ niraye ghorarūpe, mā kāyikaṁ sātamalattha kiñci;",
  "atk-s0513a45:1065_0": "Peḷāya baddho maraṇaṁ upetu, yo tādisaṁ kammakataṁ na jāne”ti.",
  "atk-s0513a45:1066_0": "Tattha paccatanti paccatu.",
  "atk-s0513a45:1066_1": "Kammakatanti katakammaṁ evaṁ guṇakārakaṁ tumhādisaṁ yo na jānāti,",
  "atk-s0513a45:1066_2": "so evarūpo hotūti vadati.",
  "atk-s0513a45:1067_0": "Athassa rājā saddahitvā thutiṁ karonto gāthamāha –",
  "atk-s0513a45:1068_0": "260.",
  "atk-s0513a45:1069_0": "“Saccappaṭiññā tava mesa hotu, akkodhano hohi anupanāhī;",
  "atk-s0513a45:1070_0": "Sabbañca te nāgakulaṁ supaṇṇā, aggiṁva gimhesu vivajjayantū”ti.",
  "atk-s0513a45:1071_0": "Tattha tava mesa hotūti tava esā paṭiññā saccā hotu.",
  "atk-s0513a45:1071_1": "Aggiṁva gimhesu vivajjayantūti yathā manussā gimhakāle santāpaṁ anicchantā jalamānaṁ aggiṁ vivajjenti,",
  "atk-s0513a45:1071_2": "evaṁ vivajjentu dūratova pariharantu.",
  "atk-s0513a45:1072_0": "Mahāsattopi rañño thutiṁ karonto itaraṁ gāthamāha –",
  "atk-s0513a45:1073_0": "261.",
  "atk-s0513a45:1074_0": "“Anukampasī nāgakulaṁ janinda, mātā yathā suppiyaṁ ekaputtaṁ;",
  "atk-s0513a45:1075_0": "Ahañca te nāgakulena saddhiṁ, kāhāmi veyyāvaṭikaṁ uḷāra”nti.",
  "atk-s0513a45:1076_0": "Taṁ sutvā rājā nāgabhavanaṁ gantukāmo senaṁ gamanasajjaṁ kātuṁ āṇāpento gāthamāha –",
  "atk-s0513a45:1077_0": "262.",
  "atk-s0513a45:1078_0": "“Yojentu ve rājarathe sucitte, kambojake assatare sudante;",
  "atk-s0513a45:1079_0": "Nāge ca yojentu suvaṇṇakappane, dakkhemu nāgassa nivesanānī”ti.",
  "atk-s0513a45:1080_0": "Tattha kambojake assatare sudanteti susikkhite kambojaraṭṭhasambhave assatare yojentu.",
  "atk-s0513a45:1081_0": "Itarā abhisambuddhagāthā –",
  "atk-s0513a45:1082_0": "263.",
  "atk-s0513a45:1083_0": "“Bherī mudiṅgā paṇavā ca saṅkhā, avajjayiṁsu uggasenassa rañño;",
  "atk-s0513a45:1084_0": "Pāyāsi rājā bahu sobhamāno, purakkhato nārigaṇassa majjhe”ti.",
  "atk-s0513a45:1085_0": "Tattha bahu sobhamānoti bhikkhave,",
  "atk-s0513a45:1085_1": "bārāṇasirājā soḷasahi nārīsahassehi purakkhato parivārito tassa nārīgaṇassa majjhe bārāṇasito nāgabhavanaṁ gacchanto ativiya sobhamāno pāyāsi.",
  "atk-s0513a45:1086_0": "Tassa nagarā nikkhantakāleyeva mahāsatto attano ānubhāvena nāgabhavanaṁ sabbaratanamayaṁ pākārañca dvāraṭṭālake",
  "atk-s0513a45:1086_1": "ca dissamānarūpe katvā nāgabhavanagāmiṁ maggaṁ alaṅkatapaṭiyattaṁ māpesi.",
  "atk-s0513a45:1086_2": "Rājā sapariso tena maggena nāgabhavanaṁ pavisitvā ramaṇīyaṁ bhūmibhāgañca pāsāde ca addasa.",
  "atk-s0513a45:1086_3": "Tamatthaṁ pakāsento satthā āha –",
  "atk-s0513a45:1087_0": "264.",
  "atk-s0513a45:1088_0": "“Suvaṇṇacitakaṁ bhūmiṁ, addakkhi kāsivaḍḍhano;",
  "atk-s0513a45:1089_0": "Sovaṇṇamayapāsāde, veḷuriyaphalakatthate.",
  "atk-s0513a45:1090_0": "265.",
  "atk-s0513a45:1091_0": "“Sa rājā pāvisi byamhaṁ, campeyyassa nivesanaṁ;",
  "atk-s0513a45:1092_0": "Ādiccavaṇṇasannibhaṁ, kaṁsavijjupabhassaraṁ.",
  "atk-s0513a45:1093_0": "266.",
  "atk-s0513a45:1094_0": "“Nānārukkhehi sañchannaṁ, nānāgandhasamīritaṁ;",
  "atk-s0513a45:1095_0": "So pāvekkhi kāsirājā, campeyyassa nivesanaṁ.",
  "atk-s0513a45:1096_0": "267.",
  "atk-s0513a45:1097_0": "“Paviṭṭhasmiṁ kāsiraññe, campeyyassa nivesanaṁ;",
  "atk-s0513a45:1098_0": "Dibbā tūriyā pavajjiṁsu, nāgakaññā ca naccisuṁ.",
  "atk-s0513a45:1099_0": "268.",
  "atk-s0513a45:1100_0": "“Taṁ nāgakaññā caritaṁ gaṇena, anvāruhī kāsirājā pasanno;",
  "atk-s0513a45:1101_0": "Nisīdi sovaṇṇamayamhi pīṭhe, sāpassaye candanasāralitte”ti.",
  "atk-s0513a45:1102_0": "Tattha suvaṇṇacitakanti suvaṇṇavālukāya santhataṁ.",
  "atk-s0513a45:1102_1": "Byamhanti alaṅkatanāgabhavanaṁ.",
  "atk-s0513a45:1102_2": "Campeyyassāti nāgabhavanaṁ pavisitvā campeyyanāgarājassa nivesanaṁ pāvisi.",
  "atk-s0513a45:1102_3": "Kaṁsavijjupabhassaranti meghamukhe sañcaraṇasuvaṇṇavijju viya obhāsamānaṁ.",
  "atk-s0513a45:1102_4": "Nānāgandhasamīritanti nānāvidhehi dibbagandhehi anusañcaritaṁ.",
  "atk-s0513a45:1102_5": "Caritaṁ gaṇenāti taṁ nivesanaṁ nāgakaññāgaṇena caritaṁ anusañcaritaṁ.",
  "atk-s0513a45:1102_6": "Candanasāralitteti dibbasāracandanena anulitte.",
  "atk-s0513a45:1103_0": "Tattha nisinnamattassevassa nānaggarasaṁ dibbabhojanaṁ upanāmesuṁ,",
  "atk-s0513a45:1103_1": "tathā soḷasannaṁ itthisahassānaṁ sesarājaparisāya ca.",
  "atk-s0513a45:1103_2": "So sattāhamattaṁ sapariso dibbannapānādīni paribhuñjitvā dibbehi kāmaguṇehi abhiramitvā sukhasayane nisinno mahāsattassa yasaṁ vaṇṇetvā “nāgarāja,",
  "atk-s0513a45:1103_3": "tvaṁ evarūpaṁ sampattiṁ pahāya manussaloke vammikamatthake nipajjitvā kasmā uposathavāsaṁ vasī”ti pucchi.",
  "atk-s0513a45:1103_4": "Sopissa kathesi.",
  "atk-s0513a45:1103_5": "Tamatthaṁ pakāsento satthā āha –",
  "atk-s0513a45:1104_0": "269.",
  "atk-s0513a45:1105_0": "“So tattha bhutvā ca atho ramitvā, campeyyakaṁ kāsirājā avoca;",
  "atk-s0513a45:1106_0": "Vimānaseṭṭhāni imāni tuyhaṁ, ādiccavaṇṇāni pabhassarāni;",
  "atk-s0513a45:1107_0": "Netādisaṁ atthi manussaloke, kiṁ patthayaṁ nāga tapo karosi.",
  "atk-s0513a45:1108_0": "270.",
  "atk-s0513a45:1109_0": "“Tā kambukāyūradharā suvatthā, vaṭṭaṅgulī tambatalūpapannā;",
  "atk-s0513a45:1110_0": "Paggayha pāyenti anomavaṇṇā, netādisaṁ atthi manussaloke;",
  "atk-s0513a45:1111_0": "Kiṁ patthayaṁ nāga tapo karosi.",
  "atk-s0513a45:1112_0": "271.",
  "atk-s0513a45:1113_0": "“Najjo ca temā puthulomamacchā, āṭāsakuntābhirudā sutitthā;",
  "atk-s0513a45:1114_0": "Netādisaṁ atthi manussaloke, kiṁ patthayaṁ nāga tapo karosi.",
  "atk-s0513a45:1115_0": "272.",
  "atk-s0513a45:1116_0": "“Koñcā mayūrā diviyā ca haṁsā, vaggussarā kokilā sampatanti;",
  "atk-s0513a45:1117_0": "Netādisaṁ atthi manussaloke, kiṁ patthayaṁ nāga tapo karosi.",
  "atk-s0513a45:1118_0": "273.",
  "atk-s0513a45:1119_0": "“Ambā ca sālā tilakā ca jambuyo, uddālakā pāṭaliyo ca phullā;",
  "atk-s0513a45:1120_0": "Netādisaṁ atthi manussaloke, kiṁ patthayaṁ nāga tapo karosi.",
  "atk-s0513a45:1121_0": "274.",
  "atk-s0513a45:1122_0": "“Imā ca te pokkharañño samantato, dibbā ca gandhā satataṁ pavāyanti;",
  "atk-s0513a45:1123_0": "Netādisaṁ atthi manussaloke, kiṁ patthayaṁ nāga tapo karosi.",
  "atk-s0513a45:1124_0": "275.",
  "atk-s0513a45:1125_0": "“Na puttahetu na dhanassa hetu, na āyuno cāpi janinda hetu;",
  "atk-s0513a45:1126_0": "Manussayoniṁ abhipatthayāno, tasmā parakkamma tapo karomī”ti.",
  "atk-s0513a45:1127_0": "Tattha tāti soḷasasahassanāgakaññāyo sandhāyāha.",
  "atk-s0513a45:1127_1": "Kambukāyūradharāti suvaṇṇābharaṇadharā.",
  "atk-s0513a45:1127_2": "Vaṭṭaṅgulīti pavāḷaṅkurasadisavaṭṭaṅgulī.",
  "atk-s0513a45:1127_3": "Tambatalūpapannāti abhirattehi hatthapādatalehi samannāgatā.",
  "atk-s0513a45:1127_4": "Pāyentīti dibbapānaṁ ukkhipitvā taṁ pāyenti.",
  "atk-s0513a45:1127_5": "Puthulomamacchāti puthulapattehi nānāmacchehi samannāgatā.",
  "atk-s0513a45:1127_6": "Āṭāsakuntābhirudāti āṭāsaṅkhātehi sakuṇehi abhirudā.",
  "atk-s0513a45:1127_7": "Sutitthāti sundaratitthā.",
  "atk-s0513a45:1127_8": "Diviyā ca haṁsāti dibbahaṁsā ca.",
  "atk-s0513a45:1127_9": "Sampatantīti manuññaravaṁ ravantā rukkhato rukkhaṁ sampatanti.",
  "atk-s0513a45:1127_10": "Dibbā ca gandhāti tāsu pokkharaṇīsu satataṁ dibbagandhā vāyanti.",
  "atk-s0513a45:1127_11": "Abhipatthayānoti patthayanto vicarāmi.",
  "atk-s0513a45:1127_12": "Tasmāti tena kāraṇena parakkamma vīriyaṁ paggahetvā tapo karomi,",
  "atk-s0513a45:1127_13": "uposathaṁ upavasāmīti.",
  "atk-s0513a45:1128_0": "Evaṁ vutte rājā āha –",
  "atk-s0513a45:1129_0": "276.",
  "atk-s0513a45:1130_0": "“Tvaṁ lohitakkho vihatantaraṁso, alaṅkato kappitakesamassu;",
  "atk-s0513a45:1131_0": "Surosito lohitacandanena, gandhabbarājāva disā pabhāsasi.",
  "atk-s0513a45:1132_0": "277.",
  "atk-s0513a45:1133_0": "“Deviddhipattosi mahānubhāvo, sabbehi kāmehi samaṅgibhūto;",
  "atk-s0513a45:1134_0": "Pucchāmi taṁ nāgarājetamatthaṁ, seyyo ito kena manussaloko”ti.",
  "atk-s0513a45:1135_0": "Tattha surositoti suvilitto.",
  "atk-s0513a45:1136_0": "Athassa ācikkhanto nāgarājā āha –",
  "atk-s0513a45:1137_0": "278.",
  "atk-s0513a45:1138_0": "“Janinda nāññatra manussalokā, suddhīva saṁvijjati saṁyamo vā;",
  "atk-s0513a45:1139_0": "Ahañca laddhāna manussayoniṁ, kāhāmi jātimaraṇassa anta”nti.",
  "atk-s0513a45:1140_0": "Tattha suddhī vāti mahārāja,",
  "atk-s0513a45:1140_1": "aññatra manussalokā amatamahānibbānasaṅkhātā suddhi vā sīlasaṁyamo vā natthi.",
  "atk-s0513a45:1140_2": "Antanti manussayoniṁ laddhā jātimaraṇassa antaṁ karissāmīti tapo karomīti.",
  "atk-s0513a45:1141_0": "Taṁ sutvā rājā āha –",
  "atk-s0513a45:1142_0": "279.",
  "atk-s0513a45:1143_0": "“Addhā have sevitabbā sapaññā, bahussutā ye bahuṭhānacintino;",
  "atk-s0513a45:1144_0": "Nāriyo ca disvāna tuvañca nāga, kāhāmi puññāni anappakānī”ti.",
  "atk-s0513a45:1145_0": "Tattha nāriyo cāti imā tava nāgakaññāyo ca tuvañca disvā bahūni puññāni karissāmīti vadati.",
  "atk-s0513a45:1146_0": "Atha naṁ nāgarājā āha –",
  "atk-s0513a45:1147_0": "280.",
  "atk-s0513a45:1148_0": "“Addhā have sevitabbā sapaññā, bahussutā ye bahuṭhānacintino;",
  "atk-s0513a45:1149_0": "Nāriyo ca disvāna mamañca rāja, karohi puññāni anappakānī”ti.",
  "atk-s0513a45:1150_0": "Tattha karohīti kareyyāsi, mahārājāti.",
  "atk-s0513a45:1151_0": "Evaṁ vutte uggaseno gantukāmo hutvā “nāgarāja,",
  "atk-s0513a45:1151_1": "ciraṁ vasimha,",
  "atk-s0513a45:1151_2": "gamissāmā”ti āpucchi.",
  "atk-s0513a45:1151_3": "Atha naṁ mahāsatto “tena hi mahārāja,",
  "atk-s0513a45:1151_4": "yāvadicchakaṁ dhanaṁ gaṇhāhī”ti dhanaṁ dassento āha –",
  "atk-s0513a45:1152_0": "281.",
  "atk-s0513a45:1153_0": "“Idañca me jātarūpaṁ pahūtaṁ, rāsī suvaṇṇassa ca tālamattā;",
  "atk-s0513a45:1154_0": "Ito haritvāna suvaṇṇagharāni, karassu rūpiyapākāraṁ karontu.",
  "atk-s0513a45:1155_0": "282.",
  "atk-s0513a45:1156_0": "“Muttā ca vāhasahassāni pañca, veḷuriyamissāni ito haritvā;",
  "atk-s0513a45:1157_0": "Antepure bhūmiyaṁ santharantu, nikkaddamā hehiti nīrajā ca.",
  "atk-s0513a45:1158_0": "283.",
  "atk-s0513a45:1159_0": "“Etādisaṁ āvasa rājaseṭṭha, vimānaseṭṭhaṁ bahu sobhamānaṁ;",
  "atk-s0513a45:1160_0": "Bārāṇasiṁ nagaraṁ iddhaṁ phītaṁ, rajjañca kārehi anomapaññā”ti.",
  "atk-s0513a45:1161_0": "Tattha rāsīti tesu tesu ṭhānesu tālapamāṇā rāsiyo.",
  "atk-s0513a45:1161_1": "Suvaṇṇagharānīti suvaṇṇagehāni.",
  "atk-s0513a45:1161_2": "Nikkaddamāti evaṁ te antepure bhūmi nikkaddamā ca nirajā ca bhavissati.",
  "atk-s0513a45:1161_3": "Etādisanti evarūpaṁ suvaṇṇamayaṁ rajatapākāraṁ muttāveḷuriyasanthatabhūmibhāgaṁ.",
  "atk-s0513a45:1161_4": "Phītanti phītaṁ bārāṇasinagarañca āvasa.",
  "atk-s0513a45:1161_5": "Anomapaññāti alāmakapaññā.",
  "atk-s0513a45:1162_0": "Rājā tassa kathaṁ sutvā adhivāsesi.",
  "atk-s0513a45:1162_1": "Atha mahāsatto nāgabhavane bheriṁ carāpesi “sabbā rājaparisā yāvadicchakaṁ hiraññasuvaṇṇādikaṁ dhanaṁ gaṇhantū”ti.",
  "atk-s0513a45:1162_2": "Rañño ca anekehi sakaṭasatehi dhanaṁ pesesi.",
  "atk-s0513a45:1162_3": "Rājā mahantena yasena nāgabhavanā nikkhamitvā bārāṇasimeva gato.",
  "atk-s0513a45:1162_4": "Tato paṭṭhāya kira jambudīpatalaṁ sahiraññaṁ jātaṁ.",
  "atk-s0513a45:1163_0": "Satthā imaṁ dhammadesanaṁ āharitvā “evaṁ porāṇakapaṇḍitā nāgasampattiṁ pahāya uposathavāsaṁ vasiṁsū”ti vatvā jātakaṁ samodhānesi –",
  "atk-s0513a45:1163_1": "“tadā ahituṇḍiko devadatto ahosi,",
  "atk-s0513a45:1163_2": "sumanā rāhulamātā,",
  "atk-s0513a45:1163_3": "uggaseno sāriputto,",
  "atk-s0513a45:1163_4": "campeyyanāgarājā pana ahameva ahosi”nti.",
  "atk-s0513a45:1164_0": "Campeyyajātakavaṇṇanā dasamā.",
  "atk-s0513a45:1166_0": "[507] 11. Mahāpalobhanajātakavaṇṇanā",
  "atk-s0513a45:1167_0": "Brahmalokā cavitvānāti idaṁ satthā jetavane viharanto visuddhasaṁkilesaṁ ārabbha kathesi.",
  "atk-s0513a45:1167_1": "Vatthu heṭṭhā vitthāritameva.",
  "atk-s0513a45:1167_2": "Idha pana satthā “bhikkhu mātugāmo nāmesa visuddhasattepi saṁkiliṭṭhe karotī”ti vatvā atītaṁ āhari.",
  "atk-s0513a45:1168_0": "Atīte bārāṇasiyanti cūḷapalobhane vuttanayeneva atītavatthu vitthāritabbaṁ.",
  "atk-s0513a45:1168_1": "Tadā pana mahāsatto brahmalokā cavitvā kāsirañño putto hutvā nibbatti,",
  "atk-s0513a45:1168_2": "anitthigandhakumāro nāma ahosi.",
  "atk-s0513a45:1168_3": "Itthīnaṁ hatthe na saṇṭhāti,",
  "atk-s0513a45:1168_4": "purisavesena naṁ thaññaṁ pāyenti,",
  "atk-s0513a45:1168_5": "jhānāgāre vasati,",
  "atk-s0513a45:1168_6": "itthiyo na passati.",
  "atk-s0513a45:1168_7": "Tamatthaṁ pakāsento satthā catasso gāthā abhāsi –",
  "atk-s0513a45:1169_0": "284.",
  "atk-s0513a45:1170_0": "“Brahmalokā cavitvāna, devaputto mahiddhiko;",
  "atk-s0513a45:1171_0": "Rañño putto udapādi, sabbakāmasamiddhisu.",
  "atk-s0513a45:1172_0": "285.",
  "atk-s0513a45:1173_0": "“Kāmā vā kāmasaññā vā, brahmaloke na vijjati;",
  "atk-s0513a45:1174_0": "Svāssu tāyeva saññāya, kāmehi vijigucchatha.",
  "atk-s0513a45:1175_0": "286.",
  "atk-s0513a45:1176_0": "“Tassa cantepure āsi, jhānāgāraṁ sumāpitaṁ;",
  "atk-s0513a45:1177_0": "So tattha paṭisallīno, eko rahasi jhāyatha.",
  "atk-s0513a45:1178_0": "287.",
  "atk-s0513a45:1179_0": "“Sa rājā paridevesi, puttasokena aṭṭito;",
  "atk-s0513a45:1180_0": "Ekaputto cayaṁ mayhaṁ, na ca kāmāni bhuñjatī”ti.",
  "atk-s0513a45:1181_0": "Tattha sabbakāmasamiddhisūti sabbakāmānaṁ samiddhīsu sampattīsu ṭhitassa rañño putto hutvā eko devaputto nibbatti.",
  "atk-s0513a45:1181_1": "Svāssūti so kumāro.",
  "atk-s0513a45:1181_2": "Tāyevāti tāya brahmaloke nibbattitāya jhānasaññāya eva.",
  "atk-s0513a45:1181_3": "Sumāpitanti pitarā suṭṭhu manāpaṁ katvā māpitaṁ.",
  "atk-s0513a45:1181_4": "Rahasi jhāyathāti mātugāmaṁ apassanto vasi.",
  "atk-s0513a45:1181_5": "Paridevesīti vilapi.",
  "atk-s0513a45:1182_0": "Pañcamā rañño paridevanagāthā –",
  "atk-s0513a45:1183_0": "288.",
  "atk-s0513a45:1184_0": "“Ko nu khvettha upāyo so, ko vā jānāti kiñcanaṁ;",
  "atk-s0513a45:1185_0": "Yo me puttaṁ palobheyya, yathā kāmāni patthaye”ti.",
  "atk-s0513a45:1186_0": "Tattha ko nu khvettha upāyoti ko nu kho ettha etassa kāmānaṁ bhuñjanaupāyo.",
  "atk-s0513a45:1186_1": "“Ko nu kho idhupāyo so”tipi pāṭho,",
  "atk-s0513a45:1186_2": "aṭṭhakathāyaṁ pana “ko nu kho etaṁ upavasitvā upalāpanakāraṇaṁ jānātī”ti vuttaṁ.",
  "atk-s0513a45:1186_3": "Ko vā jānāti kiñcananti ko vā etassa palibodhakāraṇaṁ jānātīti attho.",
  "atk-s0513a45:1187_0": "Tato paraṁ diyaḍḍhagāthā abhisambuddhagāthā –",
  "atk-s0513a45:1188_0": "289.",
  "atk-s0513a45:1189_0": "“Ahu kumārī tattheva, vaṇṇarūpasamāhitā;",
  "atk-s0513a45:1190_0": "Kusalā naccagītassa, vādite ca padakkhiṇā.",
  "atk-s0513a45:1191_0": "290.",
  "atk-s0513a45:1192_0": "“Sā tattha upasaṅkamma, rājānaṁ etadabravī”ti;",
  "atk-s0513a45:1193_0": "Tattha ahūti bhikkhave,",
  "atk-s0513a45:1193_1": "tattheva antepure cūḷanāṭakānaṁ antare ekā taruṇakumārikā ahosi.",
  "atk-s0513a45:1193_2": "Padakkhiṇāti susikkhitā.",
  "atk-s0513a45:1194_0": "“Ahaṁ kho naṁ palobheyyaṁ, sace bhattā bhavissatī”ti. –",
  "atk-s0513a45:1195_0": "Upaḍḍhagāthā kumārikāya vuttā.",
  "atk-s0513a45:1196_0": "Tattha sace bhattāti sace esa mayhaṁ pati bhavissatīti.",
  "atk-s0513a45:1197_0": "291.",
  "atk-s0513a45:1198_0": "“Taṁ tathāvādiniṁ rājā, kumāriṁ etadabravi;",
  "atk-s0513a45:1199_0": "Tvaññeva naṁ palobhehi, tava bhattā bhavissatīti.",
  "atk-s0513a45:1200_0": "Tattha tava bhattāti tavesa pati bhavissati,",
  "atk-s0513a45:1200_1": "tvaññeva tassa aggamahesī bhavissasi,",
  "atk-s0513a45:1200_2": "gaccha naṁ palobhehi,",
  "atk-s0513a45:1200_3": "kāmarasaṁ jānāpehīti.",
  "atk-s0513a45:1201_0": "Evaṁ vatvā rājā “imissā kira okāsaṁ karontū”ti kumārassa upaṭṭhākānaṁ pesesi.",
  "atk-s0513a45:1201_1": "Sā paccūsakāle vīṇaṁ ādāya gantvā kumārassa sayanagabbhassa bahi avidūre ṭhatvā agganakhehi vīṇaṁ vādentī madhurasarena gāyitvā taṁ palobhesi.",
  "atk-s0513a45:1201_2": "Tamatthaṁ pakāsento satthā āha –",
  "atk-s0513a45:1202_0": "292.",
  "atk-s0513a45:1203_0": "“Sā ca antepuraṁ gantvā, bahuṁ kāmupasaṁhitaṁ;",
  "atk-s0513a45:1204_0": "Hadayaṅgamā pemanīyā, citrā gāthā abhāsatha.",
  "atk-s0513a45:1205_0": "293.",
  "atk-s0513a45:1206_0": "“Tassā ca gāyamānāya, saddaṁ sutvāna nāriyā;",
  "atk-s0513a45:1207_0": "Kāmacchandassa uppajji, janaṁ so paripucchatha.",
  "atk-s0513a45:1208_0": "294.",
  "atk-s0513a45:1209_0": "“Kasseso saddo ko vā so, bhaṇati uccāvacaṁ bahuṁ;",
  "atk-s0513a45:1210_0": "Hadayaṅgamaṁ pemanīyaṁ, aho kaṇṇasukhaṁ mama.",
  "atk-s0513a45:1211_0": "295.",
  "atk-s0513a45:1212_0": "“Esā kho pamadā deva, khiḍḍā esā anappikā;",
  "atk-s0513a45:1213_0": "Sace tvaṁ kāme bhuñjeyya, bhiyyo bhiyyo chādeyyu taṁ.",
  "atk-s0513a45:1214_0": "296.",
  "atk-s0513a45:1215_0": "“Iṅgha āgacchatorena, avidūramhi gāyatu;",
  "atk-s0513a45:1216_0": "Assamassa samīpamhi, santike mayha gāyatu.",
  "atk-s0513a45:1217_0": "297.",
  "atk-s0513a45:1218_0": "“Tirokuṭṭamhi gāyitvā, jhānāgāramhi pāvisi;",
  "atk-s0513a45:1219_0": "Bandhi naṁ anupubbena, āraññamiva kuñjaraṁ.",
  "atk-s0513a45:1220_0": "298.",
  "atk-s0513a45:1221_0": "“Tassa kāmarasaṁ ñatvā, issādhammo ajāyatha;",
  "atk-s0513a45:1222_0": "‘Ahameva kāme bhuñjeyyaṁ, mā añño puriso ahu’.",
  "atk-s0513a45:1223_0": "299.",
  "atk-s0513a45:1224_0": "“Tato asiṁ gahetvāna, purise hantuṁ upakkami;",
  "atk-s0513a45:1225_0": "Ahameveko bhuñjissaṁ, mā añño puriso siyā.",
  "atk-s0513a45:1226_0": "300.",
  "atk-s0513a45:1227_0": "“Tato jānapadā sabbe, vikkandiṁsu samāgatā;",
  "atk-s0513a45:1228_0": "Putto tyāyaṁ mahārāja, janaṁ heṭhetyadūsakaṁ.",
  "atk-s0513a45:1229_0": "301.",
  "atk-s0513a45:1230_0": "“Tañca rājā vivāhesi, samhā raṭṭhā ca khattiyo;",
  "atk-s0513a45:1231_0": "Yāvatā vijitaṁ mayhaṁ, na te vatthabba tāvade.",
  "atk-s0513a45:1232_0": "302.",
  "atk-s0513a45:1233_0": "“Tato so bhariyamādāya, samuddaṁ upasaṅkami;",
  "atk-s0513a45:1234_0": "Paṇṇasālaṁ karitvāna, vanamuñchāya pāvisi.",
  "atk-s0513a45:1235_0": "303.",
  "atk-s0513a45:1236_0": "“Athettha isi māgacchi, samuddaṁ uparūpari;",
  "atk-s0513a45:1237_0": "So tassa gehaṁ pāvekkhi, bhattakāle upaṭṭhite.",
  "atk-s0513a45:1238_0": "304.",
  "atk-s0513a45:1239_0": "“Tañca bhariyā palobhesi, passa yāva sudāruṇaṁ;",
  "atk-s0513a45:1240_0": "Cuto so brahmacariyamhā, iddhiyā parihāyatha.",
  "atk-s0513a45:1241_0": "305.",
  "atk-s0513a45:1242_0": "“Rājaputto ca uñchāto, vanamūlaphalaṁ bahuṁ;",
  "atk-s0513a45:1243_0": "Sāyaṁ kājena ādāya, assamaṁ upasaṅkami.",
  "atk-s0513a45:1244_0": "306.",
  "atk-s0513a45:1245_0": "“Isī ca khattiyaṁ disvā, samuddaṁ upasaṅkami;",
  "atk-s0513a45:1246_0": "‘Vehāyasaṁ gamissa’nti, sīdate so mahaṇṇave.",
  "atk-s0513a45:1247_0": "307.",
  "atk-s0513a45:1248_0": "“Khattiyo ca isiṁ disvā, sīdamānaṁ mahaṇṇave;",
  "atk-s0513a45:1249_0": "Tasseva anukampāya, imā gāthā abhāsatha.",
  "atk-s0513a45:1250_0": "308.",
  "atk-s0513a45:1251_0": "“Abhijjamāne vārismiṁ, sayaṁ āgamma iddhiyā;",
  "atk-s0513a45:1252_0": "Missībhāvitthiyā gantvā, saṁsīdasi mahaṇṇave.",
  "atk-s0513a45:1253_0": "309.",
  "atk-s0513a45:1254_0": "“Āvaṭṭanī mahāmāyā, brahmacariyavikopanā;",
  "atk-s0513a45:1255_0": "Sīdanti naṁ viditvāna, ārakā parivajjaye.",
  "atk-s0513a45:1256_0": "310.",
  "atk-s0513a45:1257_0": "“Analā mudusambhāsā, duppūrā tā nadīsamā;",
  "atk-s0513a45:1258_0": "Sīdanti naṁ viditvāna, ārakā parivajjaye.",
  "atk-s0513a45:1259_0": "311.",
  "atk-s0513a45:1260_0": "“Yaṁ etā upasevanti, chandasā vā dhanena vā;",
  "atk-s0513a45:1261_0": "Jātavedova saṁ ṭhānaṁ, khippaṁ anudahanti taṁ.",
  "atk-s0513a45:1262_0": "312.",
  "atk-s0513a45:1263_0": "“Khattiyassa vaco sutvā, isissa nibbidā ahu;",
  "atk-s0513a45:1264_0": "Laddhā porāṇakaṁ maggaṁ, gacchate so vihāyasaṁ.",
  "atk-s0513a45:1265_0": "313.",
  "atk-s0513a45:1266_0": "“Khattiyo ca isiṁ disvā, gacchamānaṁ vihāyasaṁ;",
  "atk-s0513a45:1267_0": "Saṁvegaṁ alabhī dhīro, pabbajjaṁ samarocayi.",
  "atk-s0513a45:1268_0": "314.",
  "atk-s0513a45:1269_0": "“Tato so pabbajitvāna, kāmarāgaṁ virājayi;",
  "atk-s0513a45:1270_0": "Kāmarāgaṁ virājetvā, brāhmalokūpago ahū”ti.",
  "atk-s0513a45:1271_0": "Tattha antepuranti kumārassa vasanaṭṭhānaṁ.",
  "atk-s0513a45:1271_1": "Bahunti bahuṁ nānappakāraṁ.",
  "atk-s0513a45:1271_2": "Kāmupasaṁhitanti kāmanissitaṁ gītaṁ pavattayamānā.",
  "atk-s0513a45:1271_3": "Kāmacchandassāti assa anitthigandhakumārassa kāmacchando uppajji.",
  "atk-s0513a45:1271_4": "Jananti attano santikāvacaraṁ paricārikajanaṁ.",
  "atk-s0513a45:1271_5": "Uccāvacanti uggatañca anuggatañca.",
  "atk-s0513a45:1271_6": "Bhuñjeyyāti sace bhuñjeyyāsi.",
  "atk-s0513a45:1271_7": "Chādeyyu tanti ete kāmā nāma tava rucceyyuṁ.",
  "atk-s0513a45:1271_8": "So “pamadā”ti vacanaṁ sutvā tuṇhī ahosi.",
  "atk-s0513a45:1271_9": "Itarā punadivasepi gāyi.",
  "atk-s0513a45:1271_10": "Evaṁ kumāro paṭibaddhacitto hutvā tassā āgamanaṁ rocento paricārike āmantetvā “iṅghā”ti gāthamāha.",
  "atk-s0513a45:1272_0": "Tirokuṭṭamhīti sayanagabbhakuṭṭassa bahi.",
  "atk-s0513a45:1272_1": "Mā aññoti añño kāme paribhuñjanto puriso nāma mā siyā.",
  "atk-s0513a45:1272_2": "Hantuṁ upakkamīti antaravīthiṁ otaritvā māretuṁ ārabhi.",
  "atk-s0513a45:1272_3": "Vikandiṁsūti kumārena katipayesu purisesu pahatesu purisā palāyitvā gehāni pavisiṁsu.",
  "atk-s0513a45:1272_4": "So purise alabhanto thokaṁ vissami.",
  "atk-s0513a45:1272_5": "Tasmiṁ khaṇe rājaṅgaṇe sannipatitvā upakkosiṁsu.",
  "atk-s0513a45:1272_6": "Janaṁ heṭhetyadūsakanti niraparādhaṁ janaṁ heṭheti,",
  "atk-s0513a45:1272_7": "taṁ gaṇhāpethāti vadiṁsu.",
  "atk-s0513a45:1272_8": "Rājā upāyena kumāraṁ gaṇhāpetvā “imassa kiṁ kattabba”nti pucchi. “Deva,",
  "atk-s0513a45:1272_9": "aññaṁ natthi,",
  "atk-s0513a45:1272_10": "imaṁ pana kumāraṁ tāya kumārikāya saddhiṁ raṭṭhā pabbājetuṁ vaṭṭatī”ti vutte tathā akāsi.",
  "atk-s0513a45:1272_11": "Tamatthaṁ pakāsento satthā “tañcā”tiādimāha.",
  "atk-s0513a45:1272_12": "Tattha vivāhesīti pabbājesi.",
  "atk-s0513a45:1272_13": "Na te vatthabba tāvadeti yattakaṁ mayhaṁ vijitaṁ,",
  "atk-s0513a45:1272_14": "tattake tayā na vatthabbaṁ.",
  "atk-s0513a45:1272_15": "Uñchāyāti phalāphalatthāya.",
  "atk-s0513a45:1273_0": "Tasmiṁ pana vanaṁ paviṭṭhe itarā yaṁ tattha pacitabbayuttakaṁ atthi,",
  "atk-s0513a45:1273_1": "taṁ pacitvā tassāgamanaṁ olokentī paṇṇasāladvāre nisīdati.",
  "atk-s0513a45:1273_2": "Evaṁ kāle gacchante ekadivasaṁ antaradīpakavāsī eko iddhimantatāpaso assamapadato nikkhamitvā maṇiphalakaṁ",
  "atk-s0513a45:1273_3": "viya udakaṁ maddamānova ākāse uppatitvā bhikkhācāraṁ gacchanto paṇṇasālāya uparibhāgaṁ patvā dhūmaṁ disvā",
  "atk-s0513a45:1273_4": "“imasmiṁ ṭhāne manussā vasanti maññe”ti paṇṇasāladvāre otari.",
  "atk-s0513a45:1273_5": "Sā taṁ disvā nisīdāpetvā paṭibaddhacittā hutvā itthikuttaṁ dassetvā tena saddhiṁ anācāraṁ acari.",
  "atk-s0513a45:1273_6": "Tamatthaṁ pakāsento satthā “athetthā”tiādimāha.",
  "atk-s0513a45:1273_7": "Tattha isi māgacchīti isi āgacchi.",
  "atk-s0513a45:1273_8": "Samuddaṁ uparūparīti samuddassa matthakamatthakena.",
  "atk-s0513a45:1273_9": "Passa yāva sudāruṇanti passatha,",
  "atk-s0513a45:1273_10": "bhikkhave,",
  "atk-s0513a45:1273_11": "tāya kumārikāya yāva sudāruṇaṁ kammaṁ katanti attho.",
  "atk-s0513a45:1274_0": "Sāyanti sāyanhasamaye.",
  "atk-s0513a45:1274_1": "Disvāti taṁ vijahituṁ asakkonto sakaladivasaṁ tattheva hutvā sāyanhasamaye rājaputtaṁ āgataṁ disvā palāyituṁ",
  "atk-s0513a45:1274_2": "“vehāyasaṁ gamissa”nti uppatanākāraṁ karonto patitvā mahaṇṇave sīdati.",
  "atk-s0513a45:1274_3": "Isiṁ disvāti anubandhamāno gantvā passitvā.",
  "atk-s0513a45:1274_4": "Anukampāyāti sacāyaṁ bhūmiyā āgato abhavissa,",
  "atk-s0513a45:1274_5": "palāyitvā araññaṁ paviseyya,",
  "atk-s0513a45:1274_6": "ākāsena āgato bhavissati,",
  "atk-s0513a45:1274_7": "tasmā samudde patitopi uppatanākārameva karotīti anukampaṁ uppādetvā tasseva anukampāya abhāsatha.",
  "atk-s0513a45:1274_8": "Tāsaṁ pana gāthānaṁ attho tikanipāte vuttoyeva.",
  "atk-s0513a45:1274_9": "Nibbidā ahūti kāmesu nibbedo jāto.",
  "atk-s0513a45:1274_10": "Porāṇakaṁ magganti pubbe adhigataṁ jhānavisesaṁ.",
  "atk-s0513a45:1274_11": "Pabbajitvānāti taṁ itthiṁ manussāvāsaṁ netvā nivattitvā araññe isipabbajjaṁ pabbajitvā kāmarāgaṁ virājayi,",
  "atk-s0513a45:1274_12": "virājetvā brahmalokūpago ahosīti.",
  "atk-s0513a45:1275_0": "Satthā imaṁ dhammadesanaṁ āharitvā “evaṁ,",
  "atk-s0513a45:1275_1": "bhikkhave,",
  "atk-s0513a45:1275_2": "mātugāmaṁ paṭicca visuddhasattāpi saṁkilissantī”ti vatvā saccāni pakāsetvā jātakaṁ samodhānesi,",
  "atk-s0513a45:1275_3": "saccapariyosāne ukkaṇṭhitabhikkhu arahattaṁ patto.",
  "atk-s0513a45:1275_4": "Tadā anitthigandhakumāro ahameva ahosinti.",
  "atk-s0513a45:1276_0": "Mahāpalobhanajātakavaṇṇanā ekādasamā.",
  "atk-s0513a45:1278_0": "[508] 12. Pañcapaṇḍitajātakavaṇṇanā",
  "atk-s0513a45:1279_0": "315-336. Pañcapaṇḍitajātakaṁ mahāumaṅge āvi bhavissati.",
  "atk-s0513a45:1280_0": "Pañcapaṇḍitajātakavaṇṇanā dvādasamā.",
  "atk-s0513a45:1282_0": "[509] 13. Hatthipālajātakavaṇṇanā",
  "atk-s0513a45:1283_0": "Cirassaṁ vata passāmāti idaṁ satthā jetavane viharanto mahābhinikkhamanaṁ ārabbha kathesi.",
  "atk-s0513a45:1283_1": "Tadā hi satthā “na,",
  "atk-s0513a45:1283_2": "bhikkhave, idāneva,",
  "atk-s0513a45:1283_3": "pubbepi tathāgato mahābhinikkhamanaṁ nikkhantoyevā”ti vatvā atītaṁ āhari.",
  "atk-s0513a45:1284_0": "Atīte bārāṇasiyaṁ esukārī nāma rājā ahosi.",
  "atk-s0513a45:1284_1": "Tassa purohito daharakālato paṭṭhāya piyasahāyo.",
  "atk-s0513a45:1284_2": "Te ubhopi aputtakā ahesuṁ.",
  "atk-s0513a45:1284_3": "Te ekadivasaṁ sukhasayane nisinnā mantayiṁsu “amhākaṁ issariyaṁ mahantaṁ,",
  "atk-s0513a45:1284_4": "putto vā dhītā vā natthi,",
  "atk-s0513a45:1284_5": "kiṁ nu kho kattabba”nti.",
  "atk-s0513a45:1284_6": "Tato rājā purohitaṁ āha – “samma,",
  "atk-s0513a45:1284_7": "sace tava gehe putto jāyissati,",
  "atk-s0513a45:1284_8": "mama rajjassa sāmiko bhavissati,",
  "atk-s0513a45:1284_9": "sace mama putto jāyissati,",
  "atk-s0513a45:1284_10": "tava gehe bhogānaṁ sāmiko bhavissatī”ti.",
  "atk-s0513a45:1284_11": "Evaṁ ubhopi aññamaññaṁ saṅkariṁsu.",
  "atk-s0513a45:1285_0": "Athekadivasaṁ purohito bhogagāmaṁ gantvā āgamanakāle dakkhiṇadvārena nagaraṁ pavisanto bahinagare ekaṁ bahuputtikaṁ nāma duggatitthiṁ passi.",
  "atk-s0513a45:1285_1": "Tassā satta puttā sabbeva arogā,",
  "atk-s0513a45:1285_2": "eko pacanabhājanakapallaṁ gaṇhi,",
  "atk-s0513a45:1285_3": "eko sayanakaṭasārakaṁ,",
  "atk-s0513a45:1285_4": "eko purato gacchati,",
  "atk-s0513a45:1285_5": "eko pacchato,",
  "atk-s0513a45:1285_6": "eko aṅguliṁ gaṇhi,",
  "atk-s0513a45:1285_7": "eko aṅke nisinno,",
  "atk-s0513a45:1285_8": "eko khandhe.",
  "atk-s0513a45:1285_9": "Atha naṁ purohito pucchi “bhadde,",
  "atk-s0513a45:1285_10": "imesaṁ dārakānaṁ pitā kuhi”nti? “Sāmi,",
  "atk-s0513a45:1285_11": "imesaṁ pitā nāma nibaddho natthī”ti.",
  "atk-s0513a45:1285_12": "“Evarūpe satta putte kinti katvā alatthā”ti?",
  "atk-s0513a45:1285_13": "Sā aññaṁ gahaṇaṁ apassantī nagaradvāre ṭhitaṁ nigrodharukkhaṁ dassetvā “sāmi etasmiṁ nigrodhe adhivatthāya devatāya santike patthetvā labhiṁ,",
  "atk-s0513a45:1285_14": "etāya me puttā dinnā”ti āha.",
  "atk-s0513a45:1285_15": "Purohito “tena hi gaccha tva”nti rathā oruyha nigrodhamūlaṁ gantvā sākhāya gahetvā cāletvā “ambho devate,",
  "atk-s0513a45:1285_16": "tvaṁ rañño santikā kiṁ nāma na labhasi,",
  "atk-s0513a45:1285_17": "rājā te anusaṁvaccharaṁ sahassaṁ vissajjetvā balikammaṁ karoti,",
  "atk-s0513a45:1285_18": "tassa puttaṁ na desi,",
  "atk-s0513a45:1285_19": "etāya duggatitthiyā tava ko upakāro kato,",
  "atk-s0513a45:1285_20": "yenassā satta putte adāsi.",
  "atk-s0513a45:1285_21": "Sace amhākaṁ rañño puttaṁ na desi,",
  "atk-s0513a45:1285_22": "ito taṁ sattame divase samūlaṁ chindāpetvā khaṇḍākhaṇḍikaṁ kāressāmī”ti rukkhadevataṁ tajjetvā pakkāmi.",
  "atk-s0513a45:1285_23": "So etena niyāmeneva punadivasepīti paṭipāṭiyā cha divase kathesi.",
  "atk-s0513a45:1285_24": "Chaṭṭhe pana divase sākhāya gahetvā “rukkhadevate ajjekarattimattakameva sesaṁ,",
  "atk-s0513a45:1285_25": "sace me rañño puttaṁ na desi,",
  "atk-s0513a45:1285_26": "sve taṁ niṭṭhāpessāmī”ti āha.",
  "atk-s0513a45:1286_0": "Rukkhadevatā āvajjetvā taṁ kāraṇaṁ tathato ñatvā “ayaṁ brāhmaṇo puttaṁ alabhanto mama vimānaṁ nāsessati,",
  "atk-s0513a45:1286_1": "kena nu kho upāyena tassa puttaṁ dātuṁ vaṭṭatī”ti catunnaṁ mahārājānaṁ santikaṁ gantvā tamatthaṁ ārocesi.",
  "atk-s0513a45:1286_2": "Te “mayaṁ tassa puttaṁ dātuṁ na sakkhissāmā”ti vadiṁsu.",
  "atk-s0513a45:1286_3": "Aṭṭhavīsatiyakkhasenāpatīnaṁ santikaṁ agamāsi,",
  "atk-s0513a45:1286_4": "tepi tathevāhaṁsu.",
  "atk-s0513a45:1286_5": "Sakkassa devarañño santikaṁ gantvā kathesi.",
  "atk-s0513a45:1286_6": "Sopi “labhissati nu kho rājā anucchavike putte,",
  "atk-s0513a45:1286_7": "udāhu no”ti upadhārento puññavante cattāro devaputte passi.",
  "atk-s0513a45:1286_8": "Te kira purimabhave bārāṇasiyaṁ pesakārā hutvā tena kammena laddhakaṁ pañcakoṭṭhāsaṁ katvā cattāro koṭṭhāse paribhuñjiṁsu.",
  "atk-s0513a45:1286_9": "pañcamaṁ gahetvā ekatova dānaṁ adaṁsu.",
  "atk-s0513a45:1286_10": "Te tato cutā tāvatiṁsabhavane nibbattiṁsu,",
  "atk-s0513a45:1286_11": "tato yāmabhavaneti evaṁ anulomapaṭilomaṁ chasu devalokesu sampattiṁ anubhavantā vicaranti.",
  "atk-s0513a45:1286_12": "Tadā pana nesaṁ tāvatiṁsabhavanato cavitvā yāmabhavanaṁ gamanavāro hoti.",
  "atk-s0513a45:1286_13": "Sakko tesaṁ santikaṁ gantvā pakkositvā “mārisā,",
  "atk-s0513a45:1286_14": "tumhehi manussalokaṁ gantuṁ vaṭṭati,",
  "atk-s0513a45:1286_15": "esukārīrañño aggamahesiyā kucchimhi nibbattathā”ti āha.",
  "atk-s0513a45:1286_16": "Te tassa vacanaṁ sutvā “sādhu deva,",
  "atk-s0513a45:1286_17": "gamissāma,",
  "atk-s0513a45:1286_18": "na panamhākaṁ rājakulenattho,",
  "atk-s0513a45:1286_19": "purohitassa gehe nibbattitvā daharakāleyeva kāme pahāya pabbajissāmā”ti vadiṁsu.",
  "atk-s0513a45:1286_20": "Sakko “sādhū”ti tesaṁ paṭiññaṁ gahetvā āgantvā rukkhadevatāya tamatthaṁ ārocesi.",
  "atk-s0513a45:1286_21": "Sā tuṭṭhamānasā sakkaṁ vanditvā attano vimānameva gatā.",
  "atk-s0513a45:1287_0": "Purohitopi punadivase balavapurise sannipātāpetvā vāsipharasuādīni gāhāpetvā rukkhamūlaṁ gantvā rukkhasākhāya gahetvā “ambho devate,",
  "atk-s0513a45:1287_1": "ajja mayhaṁ taṁ yācantassa sattamo divaso,",
  "atk-s0513a45:1287_2": "idāni te niṭṭhānakālo”ti āha.",
  "atk-s0513a45:1287_3": "Tato rukkhadevatā mahantenānubhāvena khandhavivarato nikkhamitvā madhurasarena taṁ āmantetvā ‘brāhmaṇa,",
  "atk-s0513a45:1287_4": "tiṭṭhatu eko putto,",
  "atk-s0513a45:1287_5": "cattāro te putte dassāmī”ti āha.",
  "atk-s0513a45:1287_6": "“Mama puttenattho natthi,",
  "atk-s0513a45:1287_7": "amhākaṁ rañño puttaṁ dehī”ti.",
  "atk-s0513a45:1287_8": "“Tuyhaṁyeva demī”ti.",
  "atk-s0513a45:1287_9": "“Tena hi mama dve,",
  "atk-s0513a45:1287_10": "rañño dve dehī”ti.",
  "atk-s0513a45:1287_11": "“Rañño na demi,",
  "atk-s0513a45:1287_12": "cattāropi tuyhameva dammi,",
  "atk-s0513a45:1287_13": "tayā ca laddhamattāva bhavissanti,",
  "atk-s0513a45:1287_14": "agāre pana aṭṭhatvā daharakāleyeva pabbajissantī”ti.",
  "atk-s0513a45:1287_15": "“Tvaṁ me kevalaṁ putte dehi,",
  "atk-s0513a45:1287_16": "apabbajanakāraṇaṁ pana amhākaṁ bhāro”ti.",
  "atk-s0513a45:1287_17": "Sā tassa puttavaraṁ datvā attano bhavanaṁ pāvisi.",
  "atk-s0513a45:1287_18": "Tato paṭṭhāya devatāya sakkāro mahā ahosi.",
  "atk-s0513a45:1288_0": "Jeṭṭhakadevaputto cavitvā purohitassa brāhmaṇiyā kucchimhi nibbatti.",
  "atk-s0513a45:1288_1": "Tassa nāmaggahaṇadivase “hatthipālo”ti nāmaṁ katvā apabbajanatthāya hatthigopake paṭicchāpesuṁ.",
  "atk-s0513a45:1288_2": "So tesaṁ santike vaḍḍhati.",
  "atk-s0513a45:1288_3": "Tassa padasā gamanakāle dutiyo cavitvā assā kucchimhi nibbatti,",
  "atk-s0513a45:1288_4": "tassapi jātakāle “assapālo”ti nāmaṁ kariṁsu.",
  "atk-s0513a45:1288_5": "So assagopakānaṁ santike vaḍḍhati.",
  "atk-s0513a45:1288_6": "Tatiyassa jātakāle “gopālo”ti nāmaṁ kariṁsu.",
  "atk-s0513a45:1288_7": "So gopālehi saddhiṁ vaḍḍhati.",
  "atk-s0513a45:1288_8": "Catutthassa jātakāle “ajapālo”ti nāmaṁ kariṁsu.",
  "atk-s0513a45:1288_9": "So ajapālehi saddhiṁ vaḍḍhati.",
  "atk-s0513a45:1288_10": "Te vuḍḍhimanvāya sobhaggappattā ahesuṁ.",
  "atk-s0513a45:1289_0": "Atha nesaṁ pabbajitabhayena rañño vijitā pabbajite nīhariṁsu.",
  "atk-s0513a45:1289_1": "Sakalakāsiraṭṭhe ekapabbajitopi nāhosi.",
  "atk-s0513a45:1289_2": "Te kumārā atipharusā ahesuṁ,",
  "atk-s0513a45:1289_3": "yāya disāya gacchanti,",
  "atk-s0513a45:1289_4": "tāya āhariyamānaṁ paṇṇākāraṁ vilumpanti.",
  "atk-s0513a45:1289_5": "Hatthipālassa soḷasavassakāle kāyasampattiṁ disvā rājā ca purohito ca “kumārā mahallakā jātā,",
  "atk-s0513a45:1289_6": "chattussāpanasamayo,",
  "atk-s0513a45:1289_7": "tesaṁ kiṁ nu kho kātabba”nti mantetvā “ete abhisittakālato paṭṭhāya atissarā bhavissanti,",
  "atk-s0513a45:1289_8": "tato tato pabbajitā āgamissanti,",
  "atk-s0513a45:1289_9": "te disvā pabbajissanti,",
  "atk-s0513a45:1289_10": "etesaṁ pabbajitakāle janapado ulloḷo bhavissati,",
  "atk-s0513a45:1289_11": "vīmaṁsissāma tāva ne,",
  "atk-s0513a45:1289_12": "pacchā abhisiñcissāmā”ti cintetvā ubhopi isivesaṁ gahetvā bhikkhaṁ carantā hatthipālassa kumārassa nivesanadvāraṁ agamaṁsu.",
  "atk-s0513a45:1289_13": "Kumāro te disvāva tuṭṭho pasanno upasaṅkamitvā vanditvā tisso gāthā abhāsi –",
  "atk-s0513a45:1290_0": "337.",
  "atk-s0513a45:1291_0": "“Cirassaṁ vata passāma, brāhmaṇaṁ devavaṇṇinaṁ;",
  "atk-s0513a45:1292_0": "Mahājaṭaṁ khāridharaṁ, paṅkadantaṁ rajassiraṁ.",
  "atk-s0513a45:1293_0": "338.",
  "atk-s0513a45:1294_0": "“Cirassaṁ vata passāma, isiṁ dhammaguṇe rataṁ;",
  "atk-s0513a45:1295_0": "Kāsāyavatthavasanaṁ, vākacīraṁ paṭicchadaṁ.",
  "atk-s0513a45:1296_0": "339.",
  "atk-s0513a45:1297_0": "“Āsanaṁ udakaṁ pajjaṁ, paṭigaṇhātu no bhavaṁ;",
  "atk-s0513a45:1298_0": "Agghe bhavantaṁ pucchāma, agghaṁ kurutu no bhava”nti.",
  "atk-s0513a45:1299_0": "Tattha brāhmaṇanti bāhitapāpabrāhmaṇaṁ.",
  "atk-s0513a45:1299_1": "Devavaṇṇinanti seṭṭhavaṇṇinaṁ ghoratapaṁ paramatikkhindriyaṁ pabbajitabhāvaṁ upagatanti attho.",
  "atk-s0513a45:1299_2": "Khāridharanti khāribhāradharaṁ.",
  "atk-s0513a45:1299_3": "Isinti sīlakkhandhādayo pariyesitvā ṭhitaṁ.",
  "atk-s0513a45:1299_4": "Dhammaguṇe ratanti sucaritakoṭṭhāse abhirataṁ.",
  "atk-s0513a45:1299_5": "“Āsana”nti idaṁ tesaṁ nisīdanatthāya āsanaṁ paññapetvā gandhodakañca pādabbhañjanañca upanetvā āha.",
  "atk-s0513a45:1299_6": "Aggheti ime sabbepi āsanādayo agghe bhavantaṁ pucchāma.",
  "atk-s0513a45:1299_7": "Kurutu noti ime no agghe bhavaṁ paṭiggaṇhatūti.",
  "atk-s0513a45:1300_0": "Evaṁ so tesu ekekaṁ vārenāha.",
  "atk-s0513a45:1300_1": "Atha naṁ purohito āha –",
  "atk-s0513a45:1300_2": "“tāta hatthipāla tvaṁ amhe ‘ke ime’ti maññamāno evaṁ kathesī”ti.",
  "atk-s0513a45:1300_3": "“Hemavantakā isayo”ti.",
  "atk-s0513a45:1300_4": "“Na mayaṁ, tāta, isayo,",
  "atk-s0513a45:1300_5": "esa rājā esukārī,",
  "atk-s0513a45:1300_6": "ahaṁ te pitā parohito”ti.",
  "atk-s0513a45:1300_7": "“Atha kasmā isivesaṁ gaṇhitthā”ti?",
  "atk-s0513a45:1300_8": "“Tava vīmaṁsanatthāyā”ti.",
  "atk-s0513a45:1300_9": "“Mama kiṁ vīmaṁsathā”ti?",
  "atk-s0513a45:1300_10": "“Sace amhe disvā na pabbajissasi,",
  "atk-s0513a45:1300_11": "atha taṁ rajje abhisiñcituṁ āgatāmhā”ti.",
  "atk-s0513a45:1300_12": "“Tāta na me rajjenattho,",
  "atk-s0513a45:1300_13": "pabbajissāmahanti.",
  "atk-s0513a45:1300_14": "Atha naṁ pitā “tāta hatthipāla,",
  "atk-s0513a45:1300_15": "nāyaṁ kālo pabbajjāyā”ti vatvā yathājjhāsayaṁ anusāsanto catutthagāthamāha –",
  "atk-s0513a45:1301_0": "340.",
  "atk-s0513a45:1302_0": "“Adhicca vede pariyesa vittaṁ, putte gehe tāta patiṭṭhapetvā;",
  "atk-s0513a45:1303_0": "Gandhe rase paccanubhuyya sabbaṁ, araññaṁ sādhu muni so pasattho”ti.",
  "atk-s0513a45:1304_0": "Tattha adhiccāti sajjhāyitvā.",
  "atk-s0513a45:1304_1": "Putteti chattaṁ ussāpetvā nāṭake vārena upaṭṭhāpetvā puttadhītāhi vaḍḍhitvā te putte gehe patiṭṭhāpetvāti attho.",
  "atk-s0513a45:1304_2": "Sabbanti ete ca gandharase sesañca sabbaṁ vatthukāmaṁ anubhavitvā.",
  "atk-s0513a45:1304_3": "Araññaṁ sādhu muni so pasatthoti pacchā mahallakakāle pabbajitassa araññaṁ sādhu laddhakaṁ hoti.",
  "atk-s0513a45:1304_4": "Yo evarūpe kāle pabbajati,",
  "atk-s0513a45:1304_5": "so muni buddhādīhi ariyehi pasatthoti vadati.",
  "atk-s0513a45:1305_0": "Tato hatthipālo gāthamāha –",
  "atk-s0513a45:1306_0": "341.",
  "atk-s0513a45:1307_0": "“Vedā na saccā na ca vittalābho, na puttalābhena jaraṁ vihanti;",
  "atk-s0513a45:1308_0": "Gandhe rase muccanamāhu santo, sakammunā hoti phalūpapattī”ti.",
  "atk-s0513a45:1309_0": "Tattha na saccāti yaṁ saggañca maggañca vadanti,",
  "atk-s0513a45:1309_1": "na taṁ sādhenti,",
  "atk-s0513a45:1309_2": "tucchā nissārā nipphalā.",
  "atk-s0513a45:1309_3": "Na ca vittalābhoti dhanalābhopi pañcasādhāraṇattā sabbo ekasabhāvo na hoti.",
  "atk-s0513a45:1309_4": "Jaranti tāta,",
  "atk-s0513a45:1309_5": "jaraṁ vā byādhimaraṇaṁ vā na koci puttalābhena paṭibāhituṁ samattho nāma atthi.",
  "atk-s0513a45:1309_6": "Dukkhamūlā hete upadhayo.",
  "atk-s0513a45:1309_7": "Gandhe raseti gandhe ca rase ca sesesu ārammaṇesu ca muccanaṁ muttimeva buddhādayo paṇḍitā kathenti.",
  "atk-s0513a45:1309_8": "Sakammunāti attanā katakammeneva sattānaṁ phalūpapatti phalanipphatti hoti.",
  "atk-s0513a45:1309_9": "Kammassakā hi, tāta, sattāti.",
  "atk-s0513a45:1310_0": "Kumārassa vacanaṁ sutvā rājā gāthamāha –",
  "atk-s0513a45:1311_0": "342.",
  "atk-s0513a45:1312_0": "“Addhā hi saccaṁ vacanaṁ tavetaṁ, sakammunā hoti phalūpapatti;",
  "atk-s0513a45:1313_0": "Jiṇṇā ca mātāpitaro tavīme, passeyyuṁ taṁ vassasataṁ aroga”nti.",
  "atk-s0513a45:1314_0": "Tattha vassasataṁ aroganti ete vassasataṁ arogaṁ taṁ passeyyuṁ,",
  "atk-s0513a45:1314_1": "tvampi vassasataṁ jīvanto mātāpitaro posassūti vadati.",
  "atk-s0513a45:1315_0": "Taṁ sutvā kumāro “deva, tvaṁ kiṁ nāmetaṁ vadasī”ti vatvā dve gāthā abhāsi –",
  "atk-s0513a45:1316_0": "343.",
  "atk-s0513a45:1317_0": "“Yassassa sakkhī maraṇena rāja, jarāya mettī naravīraseṭṭha;",
  "atk-s0513a45:1318_0": "Yo cāpi jaññā na marissaṁ kadāci, passeyyuṁ taṁ vassasataṁ arogaṁ.",
  "atk-s0513a45:1319_0": "344.",
  "atk-s0513a45:1320_0": "“Yathāpi nāvaṁ puriso dakamhi, ereti ce naṁ upaneti tīraṁ;",
  "atk-s0513a45:1321_0": "Evampi byādhī satataṁ jarā ca, upaneti maccaṁ vasamantakassā”ti.",
  "atk-s0513a45:1322_0": "Tattha sakkhīti mittadhammo.",
  "atk-s0513a45:1322_1": "Maraṇenāti datto mato mitto matoti sammutimaraṇena.",
  "atk-s0513a45:1322_2": "Jarāyāti pākaṭajarāya vā saddhiṁ yassa mettī bhaveyya,",
  "atk-s0513a45:1322_3": "yassetaṁ maraṇañca jarā ca mittabhāvena nāgaccheyyāti attho.",
  "atk-s0513a45:1322_4": "Ereti ce nanti mahārāja,",
  "atk-s0513a45:1322_5": "yathā nāma puriso nadītitthe udakamhi nāvaṁ ṭhapetvā paratīragāmiṁ janaṁ āropetvā sace arittena uppīḷento phiyena kaḍḍhanto cāleti ghaṭṭeti,",
  "atk-s0513a45:1322_6": "atha naṁ paratīraṁ neti.",
  "atk-s0513a45:1322_7": "Evaṁ byādhi jarā ca niccaṁ antakassa maccuno vasaṁ upanetiyevāti.",
  "atk-s0513a45:1323_0": "Evaṁ imesaṁ sattānaṁ jīvitasaṅkhārassa parittabhāvaṁ dassetvā “mahārāja,",
  "atk-s0513a45:1323_1": "tumhe tiṭṭhatha,",
  "atk-s0513a45:1323_2": "tumhehi saddhiṁ kathayantameva maṁ byādhijarāmaraṇāni upagacchanti,",
  "atk-s0513a45:1323_3": "appamattā hothā”ti ovādaṁ datvā rājānañca pitarañca vanditvā attano paricārake gahetvā bārāṇasiyaṁ rajjaṁ pahāya “pabbajissāmī”ti nagarato nikkhami.",
  "atk-s0513a45:1323_4": "“Pabbajjā nāmesā sobhanā bhavissatī”ti hatthipālakumārena saddhiṁ mahājano nikkhami.",
  "atk-s0513a45:1323_5": "Yojanikā parisā ahosi.",
  "atk-s0513a45:1323_6": "So tāya parisāya saddhiṁ gaṅgāya tīraṁ patvā gaṅgāya udakaṁ oloketvā kasiṇaparikammaṁ katvā jhānāni nibbattetvā",
  "atk-s0513a45:1323_7": "cintesi “ayaṁ samāgamo mahā bhavissati,",
  "atk-s0513a45:1323_8": "mama tayo kaniṭṭhabhātaro mātāpitaro rājā devīti sabbe saparisā pabbajissanti,",
  "atk-s0513a45:1323_9": "bārāṇasī suññā bhavissati,",
  "atk-s0513a45:1323_10": "yāva etesaṁ āgamanā idheva bhavissāmī”ti.",
  "atk-s0513a45:1323_11": "So tattheva mahājanassa ovādaṁ dento nisīdi.",
  "atk-s0513a45:1324_0": "Punadivase rājā ca purohito ca cintayiṁsu “hatthipālakumāro tāva ‘rajjaṁ pahāya mahājanaṁ ādāya pabbajissāmī’ti gantvā gaṅgātīre nisinno,",
  "atk-s0513a45:1324_1": "assapālaṁ vīmaṁsitvā abhisiñcissāmā”ti.",
  "atk-s0513a45:1324_2": "Te isiveseneva tassapi gehadvāraṁ agamaṁsu.",
  "atk-s0513a45:1324_3": "Sopi te disvā pasannamānaso upasaṅkamitvā “cirassaṁ vata passāmā”tiādīni vadanto tatheva paṭipajji.",
  "atk-s0513a45:1324_4": "Tepi taṁ tatheva vatvā attano āgatakāraṇaṁ kathayiṁsu.",
  "atk-s0513a45:1324_5": "So “mama bhātike hatthipālakumāre sante kathaṁ paṭhamataraṁ mayhameva setacchattaṁ pāpuṇātī”ti pucchitvā “tāta, bhātā,",
  "atk-s0513a45:1324_6": "te ‘na mayhaṁ rajjenattho,",
  "atk-s0513a45:1324_7": "pabbajissāmī’ti vatvā nikkhanto”ti vutte “kahaṁ paneso idānī”ti vatvā “gaṅgātīre nisinno”ti vutte “tāta,",
  "atk-s0513a45:1324_8": "mama bhātarā chaḍḍitakheḷena kammaṁ natthi,",
  "atk-s0513a45:1324_9": "bālā hi parittakapaññā sattā etaṁ kilesaṁ jahituṁ na sakkonti,",
  "atk-s0513a45:1324_10": "ahaṁ pana jahissāmī”ti rañño ca pitu ca dhammaṁ desento dve gāthā abhāsi –",
  "atk-s0513a45:1325_0": "345.",
  "atk-s0513a45:1326_0": "“Paṅko ca kāmā palipo ca kāmā, manoharā duttarā maccudheyyā;",
  "atk-s0513a45:1327_0": "Etasmiṁ paṅke palipe byasannā, hīnattarūpā na taranti pāraṁ.",
  "atk-s0513a45:1328_0": "346.",
  "atk-s0513a45:1329_0": "“Ayaṁ pure luddamakāsi kammaṁ, svāyaṁ gahīto na hi mokkhito me;",
  "atk-s0513a45:1330_0": "Orundhiyā naṁ parirakkhissāmi, māyaṁ puna luddamakāsi kamma”nti.",
  "atk-s0513a45:1331_0": "Tattha paṅkoti yo koci kaddamo.",
  "atk-s0513a45:1331_1": "Palipoti sukhumavālukamisso saṇhakaddamo.",
  "atk-s0513a45:1331_2": "Tattha kāmā laggāpanavasena paṅko nāma,",
  "atk-s0513a45:1331_3": "osīdāpanavasena palipo nāmāti vuttā.",
  "atk-s0513a45:1331_4": "Duttarāti duratikkamā.",
  "atk-s0513a45:1331_5": "Maccudheyyāti maccuno adhiṭṭhānā.",
  "atk-s0513a45:1331_6": "Etesu hi laggā ceva anupaviṭṭhā ca sattā uttarituṁ asakkontā dukkhakkhandhapariyāye vuttappakāraṁ dukkhañceva maraṇañca pāpuṇanti. Tenāha –",
  "atk-s0513a45:1331_7": "“etasmiṁ paṅke palipe byasannā hīnattarūpā na taranti pāra”nti.",
  "atk-s0513a45:1331_8": "Tattha byasannāti sannā.",
  "atk-s0513a45:1331_9": "“Visannā”tipi pāṭho,",
  "atk-s0513a45:1331_10": "ayamevattho.",
  "atk-s0513a45:1331_11": "Hīnattarūpāti hīnacittasabhāvā.",
  "atk-s0513a45:1331_12": "Na taranti pāranti nibbānapāraṁ gantuṁ na sakkonti.",
  "atk-s0513a45:1332_0": "Ayanti mahārāja,",
  "atk-s0513a45:1332_1": "ayaṁ mamattabhāvo pubbe assagopakehi saddhiṁ vaḍḍhanto mahājanassa vilumpanaviheṭhanādivasena bahuṁ luddaṁ sāhasikakammaṁ akāsi.",
  "atk-s0513a45:1332_2": "Svāyaṁ gahītoti so ayaṁ tassa kammassa vipāko mayā gahito.",
  "atk-s0513a45:1332_3": "Na hi mokkhito meti saṁsāravaṭṭe sati na hi mokkho ito akusalaphalato mama atthi.",
  "atk-s0513a45:1332_4": "Orundhiyā naṁ parirakkhissāmīti idāni naṁ kāyavacīmanodvārāni pidahanto orundhitvā parirakkhissāmi.",
  "atk-s0513a45:1332_5": "Kiṁkāraṇā?",
  "atk-s0513a45:1332_6": "Māyaṁ puna luddamakāsi kammaṁ.",
  "atk-s0513a45:1332_7": "Ahañhi ito paṭṭhāya pāpaṁ akatvā kalyāṇameva karissāmi.",
  "atk-s0513a45:1333_0": "Evaṁ assapālakumāro dvīhi gāthāhi dhammaṁ desetvā “tiṭṭhatha tumhe,",
  "atk-s0513a45:1333_1": "tumhehi saddhiṁ kathentameva maṁ byādhijarāmaraṇāni upagacchantī”ti ovādaṁ datvā yojanikaṁ parisaṁ gahetvā",
  "atk-s0513a45:1333_2": "nikkhamitvā hatthipālakumārasseva santikaṁ gato.",
  "atk-s0513a45:1333_3": "So tassa ākāse nisīditvā dhammaṁ desetvā “bhātika,",
  "atk-s0513a45:1333_4": "ayaṁ samāgamo mahā bhavissati,",
  "atk-s0513a45:1333_5": "idheva tāva homā”ti āha.",
  "atk-s0513a45:1333_6": "Itaropi “sādhū”ti sampaṭicchi.",
  "atk-s0513a45:1333_7": "Punadivase rājā ca purohito ca tenevupāyena gopālakumārassa nivesanaṁ gantvā tenapi tatheva paṭinanditvā attano āgamanakāraṇaṁ ācikkhiṁsu.",
  "atk-s0513a45:1333_8": "Sopi assapālakumāro viya paṭikkhipitvā “ahaṁ cirato paṭṭhāya pabbajitukāmo vane naṭṭhagoṇaṁ viya pabbajjaṁ upadhārento vicarāmi,",
  "atk-s0513a45:1333_9": "tena me naṭṭhagoṇassa padaṁ viya bhātikānaṁ gatamaggo diṭṭho,",
  "atk-s0513a45:1333_10": "svāhaṁ teneva maggena gamissāmī”ti vatvā gāthamāha –",
  "atk-s0513a45:1334_0": "347.",
  "atk-s0513a45:1335_0": "“Gavaṁva naṭṭhaṁ puriso yathā vane, anvesatī rāja apassamāno;",
  "atk-s0513a45:1336_0": "Evaṁ naṭṭho esukārī mamattho, sohaṁ kathaṁ na gaveseyyaṁ rājā”ti.",
  "atk-s0513a45:1337_0": "Tattha esukārīti rājānaṁ ālapati.",
  "atk-s0513a45:1337_1": "Mamatthoti vane goṇo viya mama pabbajjāsaṅkhāto attho naṭṭho.",
  "atk-s0513a45:1337_2": "Sohanti so ahaṁ ajja pabbajitānaṁ maggaṁ disvā kathaṁ pabbajjaṁ na gaveseyyaṁ,",
  "atk-s0513a45:1337_3": "mama bhātikānaṁ gatamaggameva gamissāmi narindāti.",
  "atk-s0513a45:1338_0": "Atha naṁ “tāta gopāla,",
  "atk-s0513a45:1338_1": "ekāhaṁ dvīhaṁ āgamehi,",
  "atk-s0513a45:1338_2": "amhe samassāsetvā pacchā pabbajissasī”ti vadiṁsu.",
  "atk-s0513a45:1338_3": "So “mahārāja,",
  "atk-s0513a45:1338_4": "ajja kattabbakammaṁ ‘sve karissāmī’ti na vattabbaṁ,",
  "atk-s0513a45:1338_5": "kalyāṇakammaṁ nāma ajjeva kattabba”nti vatvā itaraṁ gāthamāha –",
  "atk-s0513a45:1339_0": "348.",
  "atk-s0513a45:1340_0": "“Hiyyoti hiyyati poso, pareti parihāyati;",
  "atk-s0513a45:1341_0": "Anāgataṁ netamatthīti ñatvā, uppannachandaṁ ko panudeyya dhīro”ti.",
  "atk-s0513a45:1342_0": "Tattha hiyyoti sveti attho.",
  "atk-s0513a45:1342_1": "Pareti punadivase.",
  "atk-s0513a45:1342_2": "Idaṁ vuttaṁ hoti –",
  "atk-s0513a45:1342_3": "“yo mahārāja,",
  "atk-s0513a45:1342_4": "ajja kattabbaṁ kammaṁ ‘sve’ti,",
  "atk-s0513a45:1342_5": "sve kattabbaṁ kammaṁ ‘pare’ti vatvā na karoti,",
  "atk-s0513a45:1342_6": "so tato parihāyati,",
  "atk-s0513a45:1342_7": "na taṁ kammaṁ kātuṁ sakkotī”ti.",
  "atk-s0513a45:1342_8": "Evaṁ gopālo bhaddekarattasuttaṁ nāma kathesi.",
  "atk-s0513a45:1342_9": "Svāyamattho bhaddekarattasuttena kathetabbo.",
  "atk-s0513a45:1342_10": "Anāgataṁ netamatthīti yaṁ anāgataṁ,",
  "atk-s0513a45:1342_11": "taṁ “netaṁ atthī”ti ñatvā uppannaṁ kusalacchandaṁ ko paṇḍito panudeyya hareyya.",
  "atk-s0513a45:1343_0": "Evaṁ gopālakumāro dvīhi gāthāhi dhammaṁ desetvā “tiṭṭhatha tumhe,",
  "atk-s0513a45:1343_1": "tumhehi saddhiṁ kathentameva maṁ byādhijarāmaraṇāni upagacchantī”ti yojanikaṁ parisaṁ gahetvā nikkhamitvā dvinnaṁ bhātikānaṁ santikaṁ gato.",
  "atk-s0513a45:1343_2": "Hatthipālo tassapi dhammaṁ desesi.",
  "atk-s0513a45:1343_3": "Punadivase rājā ca purohito ca tenevupāyena ajapālakumārassa nivesanaṁ gantvā tenapi tatheva paṭinanditvā",
  "atk-s0513a45:1343_4": "attano āgamanakāraṇaṁ ācikkhitvā “chattaṁ te ussāpessāmā”ti vadiṁsu.",
  "atk-s0513a45:1343_5": "Kumāro āha –",
  "atk-s0513a45:1343_6": "“mayhaṁ bhātikā kuhi”nti?",
  "atk-s0513a45:1343_7": "Te “amhākaṁ rajjenattho natthī”ti setacchattaṁ pahāya tiyojanikaṁ parisaṁ gahetvā nikkhamitvā gaṅgātīre nisinnāti.",
  "atk-s0513a45:1343_8": "Nāhaṁ mama bhātikehi chaḍḍitakheḷaṁ sīsenādāya vicarissāmi,",
  "atk-s0513a45:1343_9": "ahampi pabbajissāmīti. Tāta,",
  "atk-s0513a45:1343_10": "tvaṁ tāva daharo,",
  "atk-s0513a45:1343_11": "amhākaṁ hatthabhāro,",
  "atk-s0513a45:1343_12": "vayappattakāle pabbajissasīti.",
  "atk-s0513a45:1343_13": "Atha ne kumāro “kiṁ tumhe kathetha,",
  "atk-s0513a45:1343_14": "nanu ime sattā daharakālepi mahallakakālepi marantiyeva,",
  "atk-s0513a45:1343_15": "‘ayaṁ daharakāle marissati,",
  "atk-s0513a45:1343_16": "ayaṁ mahallakakāle’ti kassaci hatthe vā pāde vā nimittaṁ natthi,",
  "atk-s0513a45:1343_17": "ahaṁ mama maraṇakālaṁ na jānāmi,",
  "atk-s0513a45:1343_18": "tasmā idāneva pabbajissāmī”ti vatvā dve gāthā abhāsi –",
  "atk-s0513a45:1344_0": "349.",
  "atk-s0513a45:1345_0": "“Passāmi vohaṁ daharaṁ kumāriṁ, mattūpamaṁ ketakapupphanettaṁ;",
  "atk-s0513a45:1346_0": "Abhuttabhoge paṭhame vayasmiṁ, ādāya maccu vajate kumāriṁ.",
  "atk-s0513a45:1347_0": "350.",
  "atk-s0513a45:1348_0": "“Yuvā sujāto sumukho sudassano, sāmo kusumbhaparikiṇṇamassu;",
  "atk-s0513a45:1349_0": "Hitvāna kāme paṭikacca gehaṁ, anujāna maṁ pabbajissāmi devā”ti.",
  "atk-s0513a45:1350_0": "Tattha voti nipātamattaṁ,",
  "atk-s0513a45:1350_1": "passāmiccevāti attho.",
  "atk-s0513a45:1350_2": "Mattūpamanti hāsabhāsavilāsehi mattaṁ viya carantiṁ.",
  "atk-s0513a45:1350_3": "Ketakapupphanettanti ketakapupphapattaṁ viya puthulāyatanettaṁ.",
  "atk-s0513a45:1350_4": "Abhuttabhogeti evaṁ uttamarūpadharaṁ kumāriṁ paṭhamavaye vattamānaṁ abhuttabhogameva mātāpitūnaṁ upari",
  "atk-s0513a45:1350_5": "mahantaṁ sokaṁ pātetvā maccu gahetvāva gacchati.",
  "atk-s0513a45:1350_6": "Sujātoti susaṇṭhito.",
  "atk-s0513a45:1350_7": "Sumukhoti kañcanādāsapuṇṇacandasadisamukho.",
  "atk-s0513a45:1350_8": "Sudassanoti uttamarūpadhāritāya sampannadassano.",
  "atk-s0513a45:1350_9": "Sāmoti suvaṇṇasāmo.",
  "atk-s0513a45:1350_10": "Kusumbhaparikiṇṇamassūti sannisinnaṭṭhena sukhumaṭṭhena ca taruṇakusumbhakesarasadisaparikiṇṇamassu.",
  "atk-s0513a45:1350_11": "Iminā evarūpopi kumāro maccuvasaṁ gacchati.",
  "atk-s0513a45:1350_12": "Tathāvidhampi hi sineruṁ uppātento viya nikkaruṇo maccu ādāya gacchatīti dasseti.",
  "atk-s0513a45:1350_13": "Hitvāna kāme paṭikacca gehaṁ,",
  "atk-s0513a45:1350_14": "anujāna maṁ pabbajissāmi devāti deva,",
  "atk-s0513a45:1350_15": "puttadārabandhanasmiñhi uppanne taṁ bandhanaṁ ducchedanīyaṁ hoti,",
  "atk-s0513a45:1350_16": "tenāhaṁ puretaraññeva kāme ca gehañca hitvā idāneva pabbajissāmi, anujāna, manti.",
  "atk-s0513a45:1351_0": "Evañca pana vatvā “tiṭṭhatha tumhe,",
  "atk-s0513a45:1351_1": "tumhehi saddhiṁ kathentameva maṁ byādhijarāmaraṇāni upagacchantī”ti te ubhopi vanditvā yojanikaṁ parisaṁ gahetvā nikkhamitvā gaṅgātīrameva agamāsi.",
  "atk-s0513a45:1351_2": "Hatthipālo tassapi ākāse nisīditvā dhammaṁ desetvā “samāgamo mahā bhavissatī”ti tattheva nisīdi.",
  "atk-s0513a45:1351_3": "Punadivase purohito pallaṅkavaramajjhagato nisīditvā cintesi “mama puttā pabbajitā,",
  "atk-s0513a45:1351_4": "idānāhaṁ ekakova manussakhāṇuko jātomhi,",
  "atk-s0513a45:1351_5": "ahampi pabbajissāmī”ti.",
  "atk-s0513a45:1351_6": "So brāhmaṇiyā saddhiṁ mantento gāthamāha –",
  "atk-s0513a45:1352_0": "351.",
  "atk-s0513a45:1353_0": "“Sākhāhi rukkho labhate samaññaṁ, pahīnasākhaṁ pana khāṇumāhu;",
  "atk-s0513a45:1354_0": "Pahīnaputtassa mamajja bhoti, vāseṭṭhi bhikkhācariyāya kālo”ti.",
  "atk-s0513a45:1355_0": "Tattha labhate samaññanti rukkhoti vohāraṁ labhati.",
  "atk-s0513a45:1355_1": "Vāseṭṭhīti brāhmaṇiṁ ālapati.",
  "atk-s0513a45:1355_2": "Bhikkhācariyāyāti mayhampi pabbajjāya kālo,",
  "atk-s0513a45:1355_3": "puttānaṁ santikameva gamissāmīti.",
  "atk-s0513a45:1356_0": "So evaṁ vatvā brāhmaṇe pakkosāpesi,",
  "atk-s0513a45:1356_1": "saṭṭhi brāhmaṇasahassāni sannipatiṁsu.",
  "atk-s0513a45:1356_2": "Atha ne āha –",
  "atk-s0513a45:1356_3": "“tumhe kiṁ karissathā”ti tumhe pana ācariyāti.",
  "atk-s0513a45:1356_4": "“Ahaṁ mama puttassa santike pabbajissāmī”ti.",
  "atk-s0513a45:1356_5": "“Na tumhākameva nirayo uṇho,",
  "atk-s0513a45:1356_6": "mayampi pabbajissāmā”ti.",
  "atk-s0513a45:1356_7": "So asītikoṭidhanaṁ brāhmaṇiyā niyyādetvā yojanikaṁ brāhmaṇaparisaṁ ādāya nikkhamitvā puttānaṁ santikaññeva gato.",
  "atk-s0513a45:1356_8": "Hatthipālo tāyapi parisāya ākāse ṭhatvā dhammaṁ desesi.",
  "atk-s0513a45:1356_9": "Punadivase brāhmaṇī cintesi “mama cattāro puttā setacchattaṁ pahāya ‘pabbajissāmā’ti gatā,",
  "atk-s0513a45:1356_10": "brāhmaṇopi purohitaṭṭhānena saddhiṁ asītikoṭidhanaṁ chaḍḍetvā puttānaññeva santikaṁ gato,",
  "atk-s0513a45:1356_11": "ahameva ekā kiṁ karissāmi,",
  "atk-s0513a45:1356_12": "puttānaṁ gatamaggeneva gamissāmī”ti.",
  "atk-s0513a45:1356_13": "Sā atītaṁ udāharaṇaṁ āharantī udānagāthamāha –",
  "atk-s0513a45:1357_0": "352.",
  "atk-s0513a45:1358_0": "“Aghasmi koñcāva yathā himaccaye, katāni jālāni padāliya haṁsā;",
  "atk-s0513a45:1359_0": "Gacchanti puttā ca patī ca mayhaṁ, sāhaṁ kathaṁ nānuvaje pajāna”nti.",
  "atk-s0513a45:1360_0": "Tattha aghasmi koñcāva yathāti yatheva ākāse koñcasakuṇā asajjamānā gacchanti.",
  "atk-s0513a45:1360_1": "Himaccayeti vassānaccaye.",
  "atk-s0513a45:1360_2": "Katāni jālāni padāliya haṁsāti atīte kira channavutisahassā suvaṇṇahaṁsāvassārattapahonakaṁ sāliṁ kañcanaguhāyaṁ",
  "atk-s0513a45:1360_3": "nikkhipitvā vassabhayena bahi anikkhamitvā catumāsaṁ tattha vasanti.",
  "atk-s0513a45:1360_4": "Atha nesaṁ uṇṇanābhi nāma makkaṭako guhādvāre jālaṁ bandhati.",
  "atk-s0513a45:1360_5": "Haṁsā dvinnaṁ taruṇahaṁsānaṁ dviguṇaṁ vaṭṭaṁ denti.",
  "atk-s0513a45:1360_6": "Te thāmasampannatāya taṁ jālaṁ chinditvā purato gacchanti,",
  "atk-s0513a45:1360_7": "sesā tesaṁ gatamaggena gacchanti.",
  "atk-s0513a45:1360_8": "Sā tamatthaṁ pakāsentī evamāha.",
  "atk-s0513a45:1360_9": "Idaṁ vuttaṁ hoti –",
  "atk-s0513a45:1360_10": "yatheva ākāse koñcasakuṇā asajjamānā gacchanti,",
  "atk-s0513a45:1360_11": "tathā himaccaye vassānātikkame dve taruṇahaṁsā katāni jālāni padāletvā gacchanti,",
  "atk-s0513a45:1360_12": "atha nesaṁ gatamaggena itare haṁsā.",
  "atk-s0513a45:1360_13": "Idāni pana mama puttā taruṇahaṁsā jālaṁ viya kāmajālaṁ chinditvā gatā,",
  "atk-s0513a45:1360_14": "mayāpi tesaṁ gatamaggena gantabbanti iminādhippāyena “gacchanti puttā ca patī ca mayhaṁ,",
  "atk-s0513a45:1360_15": "sāhaṁ kathaṁ nānuvaje pajāna”nti āha.",
  "atk-s0513a45:1361_0": "Iti sā “kathaṁ ahaṁ evaṁ pajānantī na pabbajissāmi,",
  "atk-s0513a45:1361_1": "pabbajissāmi yevā”ti sanniṭṭhānaṁ katvā brāhmaṇiyo pakkosāpetvā evamāha “tumhe kiṁ karissathā”ti?",
  "atk-s0513a45:1361_2": "“Tumhe pana ayye”ti.",
  "atk-s0513a45:1361_3": "“Ahaṁ pabbajissāmī”ti.",
  "atk-s0513a45:1361_4": "“Mayampi pabbajissāmā”ti.",
  "atk-s0513a45:1361_5": "Sā taṁ vibhavaṁ chaḍḍetvā yojanikaṁ parisaṁ gahetvā puttānaṁ santikameva gatā.",
  "atk-s0513a45:1361_6": "Hatthipālo tāyapi parisāya ākāse nisīditvā dhammaṁ desesi.",
  "atk-s0513a45:1361_7": "Punadivase rājā “kuhiṁ purohito”ti pucchi. “Deva,",
  "atk-s0513a45:1361_8": "purohito ca brāhmaṇī ca sabbaṁ dhanaṁ chaḍḍetvā dviyojanikaṁ parisaṁ gahetvā puttānaṁ santikaṁ gatā”ti.",
  "atk-s0513a45:1361_9": "Rājā “asāmikaṁ dhanaṁ amhākaṁ pāpuṇātī”ti tassa gehato dhanaṁ āharāpesi.",
  "atk-s0513a45:1361_10": "Athassa aggamahesī “rājā kiṁ karotī”ti pucchitvā “purohitassa gehato dhanaṁ āharāpetī”ti vutte “purohito",
  "atk-s0513a45:1361_11": "kuhi”nti vatvā “sapajāpatiko pabbajjatthāya nikkhanto”ti sutvā “ayaṁ rājā brāhmaṇena ca brāhmaṇiyā ca",
  "atk-s0513a45:1361_12": "catūhi puttehi ca jahitaṁ ukkāraṁ mohena mūḷho attano gharaṁ āharāpeti,",
  "atk-s0513a45:1361_13": "upamāya naṁ bodhessāmī”ti sūnato maṁsaṁ āharāpetvā rājaṅgaṇe rāsiṁ kāretvā ujumaggaṁ vissajjetvā jālaṁ parikkhipāpesi.",
  "atk-s0513a45:1361_14": "Gijjhā dūratova disvā tassatthāya otariṁsu.",
  "atk-s0513a45:1361_15": "Tattha sappaññā jālaṁ pasāritaṁ ñatvā atibhārikā hutvā “ujukaṁ uppatituṁ na sakkhissāmā”ti attanā khāditamaṁsaṁ",
  "atk-s0513a45:1361_16": "chaḍḍetvā vamitvā jālaṁ anallīyitvā ujukameva uppatitvā gamiṁsu.",
  "atk-s0513a45:1361_17": "Andhabālā pana tehi chaḍḍitaṁ vamitaṁ khāditvā bhāriyā hutvā ujukaṁ uppatituṁ asakkontā āgantvā jāle bajjhiṁsu.",
  "atk-s0513a45:1361_18": "Athekaṁ gijjhaṁ ānetvā deviyā dassayiṁsu.",
  "atk-s0513a45:1361_19": "Sā taṁ ādāya rañño santikaṁ gantvā “etha tāva, mahārāja,",
  "atk-s0513a45:1361_20": "rājaṅgaṇe ekaṁ kiriyaṁ passissāmā”ti sīhapañjaraṁ vivaritvā “ime gijjhe olokehi mahārājā”ti vatvā dve gāthā abhāsi –",
  "atk-s0513a45:1362_0": "353.",
  "atk-s0513a45:1363_0": "“Ete bhutvā vamitvā ca, pakkamanti vihaṅgamā;",
  "atk-s0513a45:1364_0": "Ye ca bhutvā na vamiṁsu, te me hatthattamāgatā.",
  "atk-s0513a45:1365_0": "354.",
  "atk-s0513a45:1366_0": "“Avamī brāhmaṇo kāme, so tvaṁ paccāvamissasi;",
  "atk-s0513a45:1367_0": "Vantādo puriso rāja, na so hoti pasaṁsiyo”ti.",
  "atk-s0513a45:1368_0": "Tattha bhutvā vamitvā cāti maṁsaṁ khāditvā vamitvā ca.",
  "atk-s0513a45:1368_1": "Paccāvamissasīti paṭibhuñjissasi.",
  "atk-s0513a45:1368_2": "Vantādoti parassa vamitakhādako.",
  "atk-s0513a45:1368_3": "Na pasaṁsiyoti so taṇhāvasiko bālo buddhādīhi paṇḍitehi pasaṁsitabbo na hoti.",
  "atk-s0513a45:1369_0": "Taṁ sutvā rājā vippaṭisārī ahosi,",
  "atk-s0513a45:1369_1": "tayo bhavā ādittā viya upaṭṭhahiṁsu.",
  "atk-s0513a45:1369_2": "So “ajjeva rajjaṁ pahāya mama pabbajituṁ vaṭṭatī”ti uppannasaṁvego deviyā thutiṁ karonto gāthamāha –",
  "atk-s0513a45:1370_0": "355.",
  "atk-s0513a45:1371_0": "“Paṅke ca posaṁ palipe byasannaṁ, balī yathā dubbalamuddhareyya;",
  "atk-s0513a45:1372_0": "Evampi maṁ tvaṁ udatāri bhoti, pañcāli gāthāhi subhāsitāhī”ti.",
  "atk-s0513a45:1373_0": "Tattha byasannanti nimuggaṁ,",
  "atk-s0513a45:1373_1": "“visanna”ntipi pāṭho.",
  "atk-s0513a45:1373_2": "Uddhareyyāti kesesu vā hatthesu vā gahetvā ukkhipitvā thale ṭhapeyya.",
  "atk-s0513a45:1373_3": "Udatārīti kāmapaṅkato uttārayi.",
  "atk-s0513a45:1373_4": "“Udatāsī”tipi pāṭho,",
  "atk-s0513a45:1373_5": "ayamevattho.",
  "atk-s0513a45:1373_6": "“Uddhaṭāsī”tipi pāṭho,",
  "atk-s0513a45:1373_7": "uddharīti attho.",
  "atk-s0513a45:1373_8": "Pañcālīti pañcālarājadhīte.",
  "atk-s0513a45:1374_0": "Evañca pana vatvā taṅkhaṇaññeva pabbajitukāmo hutvā amacce pakkosāpetvā āha –",
  "atk-s0513a45:1374_1": "“tumhe kiṁ karissathā”ti tumhe pana, devāti?",
  "atk-s0513a45:1374_2": "“Ahaṁ hatthipālassa santike pabbajissāmī”ti.",
  "atk-s0513a45:1374_3": "“Mayampi pabbajissāma, devā”ti.",
  "atk-s0513a45:1374_4": "Rājā dvādasayojanike bārāṇasinagare rajjaṁ chaḍḍetvā “atthikā setacchattaṁ ussāpentū”ti amaccaparivuto",
  "atk-s0513a45:1374_5": "tiyojanikaṁ parisaṁ gahetvā kumārasseva santikaṁ gato.",
  "atk-s0513a45:1374_6": "Hatthipālo tassāpi parisāya ākāse nisinno dhammaṁ desesi.",
  "atk-s0513a45:1374_7": "Satthā rañño pabbajitabhāvaṁ pakāsento gāthamāha –",
  "atk-s0513a45:1375_0": "356.",
  "atk-s0513a45:1376_0": "“Idaṁ vatvā mahārājā, esukārī disampati;",
  "atk-s0513a45:1377_0": "Raṭṭhaṁ hitvāna pabbaji, nāgo chetvāva bandhana”nti.",
  "atk-s0513a45:1378_0": "Punadivase nagare ohīnajano sannipatitvā rājadvāraṁ gantvā deviyā ārocetvā nivesanaṁ pavisitvā deviṁ vanditvā ekamantaṁ ṭhito gāthamāha.",
  "atk-s0513a45:1379_0": "357.",
  "atk-s0513a45:1380_0": "“Rājā ca pabbajjamarocayittha, raṭṭhaṁ pahāya naravīraseṭṭho;",
  "atk-s0513a45:1381_0": "Tuvampi no hohi yatheva rājā, amhehi guttā anusāsa rajja”nti.",
  "atk-s0513a45:1382_0": "Tattha anusāsāti amhehi guttā hutvā dhammena rajjaṁ kārehi.",
  "atk-s0513a45:1383_0": "Sā mahājanassa kathaṁ sutvā sesagāthā abhāsi –",
  "atk-s0513a45:1384_0": "358.",
  "atk-s0513a45:1385_0": "“Rājā ca pabbajjamarocayittha, raṭṭhaṁ pahāya naravīraseṭṭho;",
  "atk-s0513a45:1386_0": "Ahampi ekā carissāmi loke, hitvāna kāmāni manoramāni.",
  "atk-s0513a45:1387_0": "359.",
  "atk-s0513a45:1388_0": "“Rājā ca pabbajjamarocayittha, raṭṭhaṁ pahāya naravīraseṭṭho;",
  "atk-s0513a45:1389_0": "Ahampi ekā carissāmi loke, hitvāna kāmāni yathodhikāni.",
  "atk-s0513a45:1390_0": "360.",
  "atk-s0513a45:1391_0": "“Accenti kālā tarayanti rattiyo, vayoguṇā anupubbaṁ jahanti;",
  "atk-s0513a45:1392_0": "Ahampi ekā carissāmi loke, hitvāna kāmāni manoramāni.",
  "atk-s0513a45:1393_0": "361.",
  "atk-s0513a45:1394_0": "“Accenti kālā tarayanti rattiyo, vayoguṇā anupubbaṁ jahanti;",
  "atk-s0513a45:1395_0": "Ahampi ekā carissāmi loke, hitvāna kāmāni yathodhikāni.",
  "atk-s0513a45:1396_0": "362.",
  "atk-s0513a45:1397_0": "“Accenti kālā tarayanti rattiyo, vayoguṇā anupubbaṁ jahanti;",
  "atk-s0513a45:1398_0": "Ahampi ekā carissāmi loke, sītibhūtā sabbamaticca saṅga”nti.",
  "atk-s0513a45:1399_0": "Tattha ekāti puttadhītukilesasambādhehi muccitvā imasmiṁ loke ekikāva carissāmi.",
  "atk-s0513a45:1399_1": "Kāmānīti rūpādayo kāmaguṇe.",
  "atk-s0513a45:1399_2": "Yatodhikānīti yena yena odhinā ṭhitāni,",
  "atk-s0513a45:1399_3": "tena tena ṭhitāneva jahissāmi,",
  "atk-s0513a45:1399_4": "na kiñci āmasissāmīti attho.",
  "atk-s0513a45:1399_5": "Accenti kālāti pubbaṇhādayo kālā atikkamanti.",
  "atk-s0513a45:1399_6": "Tarayantīti atucchā hutvā āyusaṅkhāraṁ khepayamānā khādayamānā gacchanti.",
  "atk-s0513a45:1399_7": "Vayoguṇāti paṭhamavayādayo tayo,",
  "atk-s0513a45:1399_8": "mandadasakādayo vā dasa koṭṭhāsā.",
  "atk-s0513a45:1399_9": "Anupubbaṁ jahantīti uparūparikoṭṭhāsaṁ appatvā tattha tattheva nirujjhanti.",
  "atk-s0513a45:1399_10": "Sītibhūtāti uṇhakārake uṇhasabhāve kilese pahāya sītalā hutvā.",
  "atk-s0513a45:1399_11": "Sabbamaticca saṅganti rāgasaṅgādikaṁ sabbasaṅgaṁ atikkamitvā ekā carissāmi,",
  "atk-s0513a45:1399_12": "hatthipālakumārassa santikaṁ gantvā pabbajissāmīti.",
  "atk-s0513a45:1400_0": "Iti sā imāhi gāthāhi mahājanassa dhammaṁ desetvā amaccabhariyāyo pakkosāpetvā āha –",
  "atk-s0513a45:1400_1": "“tumhe kiṁ karissathā”ti tumhe pana ayyeti?",
  "atk-s0513a45:1400_2": "“Ahaṁ pabbajissāmī”ti.",
  "atk-s0513a45:1400_3": "“Mayampi pabbajissāmā”ti.",
  "atk-s0513a45:1400_4": "Sā “sādhū”ti rājanivesane suvaṇṇakoṭṭhāgārādīni vivarāpetvā “asukaṭṭhāne ca asukaṭṭhāne ca mahānidhi",
  "atk-s0513a45:1400_5": "nidahita”nti suvaṇṇapaṭṭe likhāpetvā “dinnaññeva,",
  "atk-s0513a45:1400_6": "atthikā harantū”ti vatvā suvaṇṇapaṭṭaṁ mahātale thambhe bandhāpetvā nagare bheriṁ carāpetvā mahāsampattiṁ chaḍḍetvā nagarā nikkhami.",
  "atk-s0513a45:1400_7": "Tasmiṁ khaṇe sakalanagaraṁ saṅkhubhi.",
  "atk-s0513a45:1400_8": "“Rājā ca kira devī ca rajjaṁ pahāya ‘pabbajissāmā’ti nikkhamanti,",
  "atk-s0513a45:1400_9": "mayaṁ idha kiṁ karissāmā”ti tato tato manussā yathāpūritāneva gehāni chaḍḍetvā putte hatthesu gahetvā nikkhamiṁsu.",
  "atk-s0513a45:1400_10": "Sabbāpaṇā pasāritaniyāmeneva ṭhitā,",
  "atk-s0513a45:1400_11": "nivattitvā olokento nāma nāhosi.",
  "atk-s0513a45:1400_12": "Sakalanagaraṁ tucchaṁ ahosi,",
  "atk-s0513a45:1400_13": "devīpi tiyojanikaṁ parisaṁ gahetvā tattheva gatā.",
  "atk-s0513a45:1400_14": "Hatthipālo tassāpi parisāya ākāse nisinno dhammaṁ desetvā dvādasayojanikaṁ parisaṁ gahetvā himavantābhimukho pāyāsi.",
  "atk-s0513a45:1400_15": "“Hatthipālakumāro kira dvādasayojanikaṁ bārāṇasiṁ tucchaṁ katvā ‘pabbajissāmī’ti mahājanaṁ ādāya himavantaṁ gacchati,",
  "atk-s0513a45:1400_16": "kimaṅgaṁ pana maya”nti sakalakāsiraṭṭhaṁ saṅkhubhi.",
  "atk-s0513a45:1400_17": "Aparabhāge parisā tiṁsayojanikā ahesuṁ,",
  "atk-s0513a45:1400_18": "so tāya parisāya saddhiṁ himavantaṁ pāvisi.",
  "atk-s0513a45:1401_0": "Sakko āvajjento taṁ pavattiṁ ñatvā “hatthipālakumāro mahābhinikkhamanaṁ nikkhanto,",
  "atk-s0513a45:1401_1": "samāgamo mahā bhavissati,",
  "atk-s0513a45:1401_2": "vasanaṭṭhānaṁ laddhuṁ vaṭṭatī”ti vissakammaṁ āṇāpesi “gaccha,",
  "atk-s0513a45:1401_3": "āyāmato chattiṁsayojanaṁ,",
  "atk-s0513a45:1401_4": "vitthārato pannarasayojanaṁ assamaṁ māpetvā pabbajitaparikkhāre sampādehī”ti.",
  "atk-s0513a45:1401_5": "So “sādhū”ti paṭissuṇitvā gaṅgātīre ramaṇīye bhūmibhāge vuttappamāṇaṁ assamapadaṁ māpetvā paṇṇasālāsu",
  "atk-s0513a45:1401_6": "kaṭṭhattharaṇapaṇṇattharaṇaāsanādīni paññapetvā sabbe pabbajitaparikkhāre māpesi.",
  "atk-s0513a45:1401_7": "Ekekissā paṇṇasālāya dvāre ekeko caṅkamo rattiṭṭhānadivāṭṭhānaparicchinno katasudhāparikammo ālambanaphalako,",
  "atk-s0513a45:1401_8": "tesu tesu ṭhānesu nānāvaṇṇasurabhikusumasañchannā pupphagacchā,",
  "atk-s0513a45:1401_9": "ekekassa caṅkamassa koṭiyaṁ ekeko udakabharito kūpo,",
  "atk-s0513a45:1401_10": "tassa santike ekeko phalarukkho,",
  "atk-s0513a45:1401_11": "so ekova sabbaphalāni phalati.",
  "atk-s0513a45:1401_12": "Idaṁ sabbaṁ devatānubhāvena ahosi.",
  "atk-s0513a45:1401_13": "Vissakammo assamapadaṁ māpetvā paṇṇasālāsu pabbajitaparikkhāre ṭhapetvā “ye keci pabbajitukāmā ime parikkhāre",
  "atk-s0513a45:1401_14": "gaṇhantū”ti jātihiṅgulakena bhittiyā akkharāni likhitvā attano ānubhāvena bheravasadde migapakkhī duddasike",
  "atk-s0513a45:1401_15": "amanusse ca paṭikkamāpetvā sakaṭṭhānameva gato.",
  "atk-s0513a45:1402_0": "Hatthipālakumāro ekapadikamaggena sakkadattiyaṁ assamaṁ pavisitvā akkharāni disvā “sakkena mama mahābhinikkhamanaṁ",
  "atk-s0513a45:1402_1": "nikkhantabhāvo ñāto bhavissatī”ti dvāraṁ vivaritvā paṇṇasālaṁ pavisitvā isipabbajjaliṅgaṁ gahetvā nikkhamitvā",
  "atk-s0513a45:1402_2": "caṅkamaṁ otaritvā katipaye vāre aparāparaṁ caṅkamitvā sesajanakāyaṁ pabbājetvā assamapadaṁ vicārento",
  "atk-s0513a45:1402_3": "taruṇaputtānaṁ itthīnaṁ majjhaṭṭhāne paṇṇasālaṁ adāsi.",
  "atk-s0513a45:1402_4": "Tato anantaraṁ mahallakitthīnaṁ,",
  "atk-s0513a45:1402_5": "tato anantaraṁ majjhimitthīnaṁ,",
  "atk-s0513a45:1402_6": "samantā parikkhipitvā pana purisānaṁ adāsi.",
  "atk-s0513a45:1402_7": "Atheko rājā “bārāṇasiyaṁ kira rājā natthī”ti āgantvā alaṅkatapaṭiyattaṁ nagaraṁ oloketvā rājanivesanaṁ",
  "atk-s0513a45:1402_8": "āruyha tattha tattha ratanarāsiṁ disvā “evarūpaṁ nagaraṁ pahāya pabbajitakālato paṭṭhāya pabbajjā nāmesā",
  "atk-s0513a45:1402_9": "uḷārā bhavissatī”ti surāsoṇḍe maggaṁ pucchitvā hatthipālassa santikaṁ pāyāsi.",
  "atk-s0513a45:1402_10": "Hatthipālo tassa vanantaraṁ āgatabhāvaṁ ñatvā paṭimaggaṁ gantvā ākāse nisinno parisāya dhammaṁ desetvā assamapadaṁ netvā sabbaparisaṁ pabbājesi.",
  "atk-s0513a45:1402_11": "Etenupāyena aññepi cha rājāno pabbajiṁsu.",
  "atk-s0513a45:1402_12": "Satta rājāno bhoge chaḍḍayiṁsu,",
  "atk-s0513a45:1402_13": "chattiṁsayojaniko assamo nirantaro paripūri.",
  "atk-s0513a45:1402_14": "Yo kāmavitakkādīsu aññataraṁ vitakketi,",
  "atk-s0513a45:1402_15": "mahāpuriso tassa dhammaṁ desetvā brahmavihārabhāvanañceva kasiṇabhāvanañca ācikkhati.",
  "atk-s0513a45:1402_16": "Te yebhuyyena jhānābhiññā nibbattetvā tīsu koṭṭhāsesu dve koṭṭhāsā brahmaloke nibbattiṁsu.",
  "atk-s0513a45:1402_17": "Tatiyakoṭṭhāsaṁ tidhā katvā eko koṭṭhāso brahmaloke nibbatti,",
  "atk-s0513a45:1402_18": "eko chasu kāmasaggesu,",
  "atk-s0513a45:1402_19": "eko isīnaṁ pāricariyaṁ katvā manussaloke tīsu kulasampattīsu nibbatti.",
  "atk-s0513a45:1402_20": "Evaṁ hatthipālassa sāsanaṁ apagatanirayatiracchānayonipettivisayāsurakāyaṁ ahosi.",
  "atk-s0513a45:1403_0": "Imasmiṁ tambapaṇṇidīpe pathavicālakadhammaguttatthero,",
  "atk-s0513a45:1403_1": "kaṭakandhakāravāsī phussadevatthero,",
  "atk-s0513a45:1403_2": "uparimaṇḍalavāsī mahāsaṅgharakkhitatthero,",
  "atk-s0513a45:1403_3": "malayamahādevatthero,",
  "atk-s0513a45:1403_4": "abhayagirivāsī mahādevatthero,",
  "atk-s0513a45:1403_5": "gāmantapabbhāravāsī mahāsivatthero,",
  "atk-s0513a45:1403_6": "kāḷavallimaṇḍapavāsī mahānāgatthero kuddālasamāgame mūgapakkhasamāgame cūḷasutasomasamāgame ayogharapaṇḍitasamāgame",
  "atk-s0513a45:1403_7": "hatthipālasamāgame ca sabbapacchā nikkhantapurisā ahesuṁ.",
  "atk-s0513a45:1403_8": "Tenevāha bhagavā –",
  "atk-s0513a45:1404_0": "“Abhittharetha kalyāṇe, pāpā cittaṁ nivāraye;",
  "atk-s0513a45:1405_0": "Dandhañhi karoto puññaṁ, pāpasmiṁ ramate mano”ti. ;",
  "atk-s0513a45:1406_0": "Tasmā kalyāṇaṁ turitaturiteneva kātabbanti.",
  "atk-s0513a45:1407_0": "Satthā imaṁ dhammadesanaṁ āharitvā “evaṁ,",
  "atk-s0513a45:1407_1": "bhikkhave,",
  "atk-s0513a45:1407_2": "pubbepi tathāgato mahābhinikkhamanaṁ nikkhantoyevā”ti vatvā jātakaṁ samodhānesi –",
  "atk-s0513a45:1407_3": "“tadā esukārī rājā suddhodanamahārājā ahosi,",
  "atk-s0513a45:1407_4": "devī mahāmāyā,",
  "atk-s0513a45:1407_5": "purohito kassapo,",
  "atk-s0513a45:1407_6": "brāhmaṇī bhaddakāpilānī,",
  "atk-s0513a45:1407_7": "ajapālo anuruddho,",
  "atk-s0513a45:1407_8": "gopālo moggallāno,",
  "atk-s0513a45:1407_9": "assapālo sāriputto,",
  "atk-s0513a45:1407_10": "sesaparisā buddhaparisā,",
  "atk-s0513a45:1407_11": "hatthipālo pana ahameva ahosi”nti.",
  "atk-s0513a45:1408_0": "Hatthipālajātakavaṇṇanā terasamā.",
  "atk-s0513a45:1410_0": "[510] 14. Ayogharajātakavaṇṇanā",
  "atk-s0513a45:1411_0": "Yamekarattiṁ paṭhamanti idaṁ satthā jetavane viharanto mahābhinikkhamanaññeva ārabbha kathesi.",
  "atk-s0513a45:1411_1": "Tadāpi hi so “na,",
  "atk-s0513a45:1411_2": "bhikkhave, idāneva,",
  "atk-s0513a45:1411_3": "pubbepi tathāgato mahābhinikkhamanaṁ nikkhantoyevā”ti vatvā atītaṁ āhari.",
  "atk-s0513a45:1412_0": "Atīte bārāṇasiyaṁ brahmadatte rajjaṁ kārente brahmadattassa rañño aggamahesī gabbhaṁ paṭilabhitvā laddhagabbhaparihārā",
  "atk-s0513a45:1412_1": "pariṇatagabbhā paccūsasamanantare puttaṁ vijāyi.",
  "atk-s0513a45:1412_2": "Tassā purimattabhāve ekā sapattikā “tava jātaṁ jātaṁ pajaṁ khādituṁ labhissāmī”ti patthanaṁ paṭṭhapesi.",
  "atk-s0513a45:1412_3": "Sā kira sayaṁ vañjhā hutvā puttamātukodhena taṁ patthanaṁ katvā yakkhayoniyaṁ nibbatti.",
  "atk-s0513a45:1412_4": "Itarā rañño aggamahesī hutvā imaṁ puttaṁ vijāyi.",
  "atk-s0513a45:1412_5": "Sā yakkhinī tadā okāsaṁ labhitvā deviyā passantiyāva bībhaccharūpā hutvā āgantvā taṁ dārakaṁ gahetvā palāyi.",
  "atk-s0513a45:1412_6": "Devī “yakkhinī me puttaṁ gahetvā palāyī”ti mahāsaddena viravi.",
  "atk-s0513a45:1412_7": "Itarāpi dārakaṁ mūlakandaṁ viya muruṁ muruṁ karontī khāditvā deviyā hatthavikārādīhi bheravaṁ pakāsetvā tajjetvā pakkāmi.",
  "atk-s0513a45:1412_8": "Rājā taṁ vacanaṁ sutvā “kiṁ sakkā yakkhiniyā kātu”nti tuṇhī ahosi.",
  "atk-s0513a45:1412_9": "Puna deviyā vijāyanakāle daḷhaṁ ārakkhamakāsi.",
  "atk-s0513a45:1412_10": "Devī puttaṁ puna vijāyi.",
  "atk-s0513a45:1412_11": "Yakkhinī āgantvā tampi khāditvā gatā.",
  "atk-s0513a45:1412_12": "Tatiyavāre tassā kucchiyaṁ mahāsatto paṭisandhiṁ gaṇhi.",
  "atk-s0513a45:1412_13": "Rājā mahājanaṁ sannipātetvā “deviyā jātaṁ jātaṁ pajaṁ ekā yakkhinī khādati,",
  "atk-s0513a45:1412_14": "kiṁ nu kho kātabba”nti pucchi.",
  "atk-s0513a45:1412_15": "Atheko “yakkhā nāma tālapaṇṇassa bhāyanti,",
  "atk-s0513a45:1412_16": "deviyā hatthapādesu tālapaṇṇaṁ bandhituṁ vaṭṭatī”ti āha.",
  "atk-s0513a45:1412_17": "Atheko “ayogharassa bhāyanti,",
  "atk-s0513a45:1412_18": "ayogharaṁ kātuṁ vaṭṭatī”ti āha.",
  "atk-s0513a45:1412_19": "Rājā “sādhū”ti attano vijite kammāre sannipātetvā “ayogharaṁ karothā”ti āṇāpetvā āyuttake adāsi.",
  "atk-s0513a45:1412_20": "Antonagareyeva ramaṇīye bhūmibhāge gehaṁ paṭṭhapesuṁ,",
  "atk-s0513a45:1412_21": "thambhe ādiṁ katvā sabbagehasambhārā ayomayāva ahesuṁ,",
  "atk-s0513a45:1412_22": "navahi māsehi ayomayaṁ mahantaṁ caturassasālaṁ niṭṭhānaṁ agamāsi.",
  "atk-s0513a45:1412_23": "Taṁ niccaṁ pajjalitapadīpameva hoti.",
  "atk-s0513a45:1413_0": "Rājā deviyā gabbhaparipākaṁ ñatvā ayogharaṁ alaṅkārāpetvā taṁ ādāya ayogharaṁ pāvisi.",
  "atk-s0513a45:1413_1": "Sā tattha dhaññapuññalakkhaṇasampannaṁ puttaṁ vijāyi,",
  "atk-s0513a45:1413_2": "“ayogharakumāro”tvevassa nāmaṁ kariṁsu.",
  "atk-s0513a45:1413_3": "Taṁ dhātīnaṁ datvā mahantaṁ ārakkhaṁ saṁvidahitvā rājā deviṁ ādāya nagaraṁ padakkhiṇaṁ katvā alaṅkatapāsādatalameva abhiruhi.",
  "atk-s0513a45:1413_4": "Yakkhinīpi udakavāraṁ gantvā vessavaṇassa udakaṁ vahantī jīvitakkhayaṁ pattā.",
  "atk-s0513a45:1413_5": "Mahāsatto ayoghareyeva vaḍḍhitvā viññutaṁ patto tattheva sabbasippāni uggaṇhi.",
  "atk-s0513a45:1413_6": "Rājā “ko me puttassa vayappadeso”ti amacce pucchitvā “soḷasavasso, deva,",
  "atk-s0513a45:1413_7": "sūro thāmasampanno yakkhasahassampi paṭibāhituṁ samattho”ti sutvā “rajjamassa dassāmi,",
  "atk-s0513a45:1413_8": "sakalanagaraṁ alaṅkaritvā ayogharato taṁ nīharitvā ānethā”ti āha.",
  "atk-s0513a45:1413_9": "Amaccā “sādhu,",
  "atk-s0513a45:1413_10": "devā”ti dvādasayojanikaṁ bārāṇasiṁ alaṅkaritvā sabbālaṅkāravibhūsitaṁ maṅgalavāraṇaṁ ādāya tattha gantvā",
  "atk-s0513a45:1413_11": "kumāraṁ alaṅkārāpetvā hatthikkhandhe nisīdāpetvā “deva,",
  "atk-s0513a45:1413_12": "kulasantakaṁ alaṅkatanagaraṁ padakkhiṇaṁ katvā pitaraṁ kāsirājānaṁ vandatha,",
  "atk-s0513a45:1413_13": "ajjeva setacchattaṁ labhissathā”ti āhaṁsu.",
  "atk-s0513a45:1414_0": "Mahāsatto nagaraṁ padakkhiṇaṁ karonto ārāmarāmaṇeyyakavanapokkharaṇibhūmirāmaṇeyyakapāsādarāmaṇeyyakādīni",
  "atk-s0513a45:1414_1": "disvā cintesi “mama pitā maṁ ettakaṁ kālaṁ bandhanāgāre vasāpesi.",
  "atk-s0513a45:1414_2": "Evarūpaṁ alaṅkatanagaraṁ daṭṭhuṁ nādāsi,",
  "atk-s0513a45:1414_3": "ko nu kho mayhaṁ doso”ti amacce pucchi. “Deva,",
  "atk-s0513a45:1414_4": "natthi tumhākaṁ doso,",
  "atk-s0513a45:1414_5": "tumhākaṁ pana dvebhātike ekā yakkhinī khādi,",
  "atk-s0513a45:1414_6": "tena vo pitā ayoghare vasāpesi,",
  "atk-s0513a45:1414_7": "ayogharena jīvitaṁ tumhākaṁ laddha”nti.",
  "atk-s0513a45:1414_8": "So tesaṁ vacanaṁ sutvā cintesi “ahaṁ dasa māse lohakumbhiniraye viya ca gūthaniraye viya ca mātukucchimhi",
  "atk-s0513a45:1414_9": "vasitvā mātukucchito nikkhantakālato paṭṭhāya soḷasa vassāni etasmiṁ bandhanāgāre vasiṁ,",
  "atk-s0513a45:1414_10": "bahi oloketumpi na labhiṁ,",
  "atk-s0513a45:1414_11": "ussadaniraye khitto viya ahosiṁ,",
  "atk-s0513a45:1414_12": "yakkhiniyā hatthato muttopi panāhaṁ neva ajaro,",
  "atk-s0513a45:1414_13": "na amaro homi,",
  "atk-s0513a45:1414_14": "kiṁ me rajjena,",
  "atk-s0513a45:1414_15": "rajje ṭhitakālato paṭṭhāya dunnikkhamanaṁ hoti,",
  "atk-s0513a45:1414_16": "ajjeva mama pitaraṁ pabbajjaṁ anujānāpetvā himavantaṁ pavisitvā pabbajissāmī”ti.",
  "atk-s0513a45:1414_17": "So nagaraṁ padakkhiṇaṁ katvā rājakulaṁ pavisitvā rājānaṁ vanditvā aṭṭhāsi.",
  "atk-s0513a45:1415_0": "Rājā tassa sarīrasobhaṁ oloketvā balavasinehena amacce olokesi.",
  "atk-s0513a45:1415_1": "Te “kiṁ karoma,",
  "atk-s0513a45:1415_2": "devā”ti vadiṁsu.",
  "atk-s0513a45:1415_3": "Puttaṁ me ratanarāsimhi ṭhapetvā tīhi saṅkhehi abhisiñcitvā kañcanamālaṁ setacchattaṁ ussāpethāti.",
  "atk-s0513a45:1415_4": "Mahāsatto pitaraṁ vanditvā “na mayhaṁ rajjenattho,",
  "atk-s0513a45:1415_5": "ahaṁ pabbajissāmi,",
  "atk-s0513a45:1415_6": "pabbajjaṁ me anujānāthā”ti āha.",
  "atk-s0513a45:1415_7": "Tāta rajjaṁ paṭikkhipitvā kiṁkāraṇā pabbajissasīti.",
  "atk-s0513a45:1415_8": "“Deva ahaṁ mātukucchimhi dasa māse gūthaniraye viya vasitvā mātukucchito nikkhanto yakkhinibhayena soḷasa",
  "atk-s0513a45:1415_9": "vassāni bandhanāgāre vasanto bahi oloketumpi na alabhiṁ,",
  "atk-s0513a45:1415_10": "ussadaniraye khitto viya ahosiṁ,",
  "atk-s0513a45:1415_11": "yakkhiniyā hatthato muttomhītipi ajaro amaro na homi.",
  "atk-s0513a45:1415_12": "Maccu nāmesa na sakkā kenaci jinituṁ,",
  "atk-s0513a45:1415_13": "bhave ukkaṇṭhitomhi,",
  "atk-s0513a45:1415_14": "yāva me byādhijarāmaraṇāni nāgacchanti,",
  "atk-s0513a45:1415_15": "tāvadeva pabbajitvā dhammaṁ carissāmi,",
  "atk-s0513a45:1415_16": "alaṁ me rajjena,",
  "atk-s0513a45:1415_17": "anujānātha maṁ,",
  "atk-s0513a45:1415_18": "devā”ti vatvā pitu dhammaṁ desento āha –",
  "atk-s0513a45:1416_0": "363.",
  "atk-s0513a45:1417_0": "“Yamekarattiṁ paṭhamaṁ, gabbhe vasati māṇavo;",
  "atk-s0513a45:1418_0": "Abbhuṭṭhitova so yāti, sa gacchaṁ na nivattati.",
  "atk-s0513a45:1419_0": "364.",
  "atk-s0513a45:1420_0": "“Na yujjhamānā na balenavassitā, narā na jīranti na cāpi mīyare;",
  "atk-s0513a45:1421_0": "Sabbaṁ hidaṁ jātijarāyupaddutaṁ, taṁ me matī hoti carāmi dhammaṁ.",
  "atk-s0513a45:1422_0": "365.",
  "atk-s0513a45:1423_0": "“Caturaṅginiṁ senaṁ subhiṁsarūpaṁ, jayanti raṭṭhādhipatī pasayha;",
  "atk-s0513a45:1424_0": "Na maccuno jayitumussahanti, taṁ me matī hoti carāmi dhammaṁ.",
  "atk-s0513a45:1425_0": "366.",
  "atk-s0513a45:1426_0": "“Hatthīhi assehi rathehi pattibhi, parivāritā muccare ekacceyyā;",
  "atk-s0513a45:1427_0": "Na maccuno muccitumussahanti, taṁ me matī hoti carāmi dhammaṁ.",
  "atk-s0513a45:1428_0": "367.",
  "atk-s0513a45:1429_0": "“Hatthīhi assehi rathehi pattibhi, sūrā pabhañjanti padhaṁsayanti;",
  "atk-s0513a45:1430_0": "Na maccuno bhañjitumussahanti, taṁ me matī hoti carāmi dhammaṁ.",
  "atk-s0513a45:1431_0": "368.",
  "atk-s0513a45:1432_0": "“Mattā gajā bhinnagaḷā pabhinnā, nagarāni maddanti janaṁ hananti;",
  "atk-s0513a45:1433_0": "Na maccuno madditumussahanti, taṁ me matī hoti carāmi dhammaṁ.",
  "atk-s0513a45:1434_0": "369.",
  "atk-s0513a45:1435_0": "“Issāsino katahatthāpi vīrā, dūrepātī akkhaṇavedhinopi;",
  "atk-s0513a45:1436_0": "Na maccuno vijjhitumussahanti, taṁ me matī hoti carāmi dhammaṁ.",
  "atk-s0513a45:1437_0": "370.",
  "atk-s0513a45:1438_0": "“Sarāni khīyanti saselakānanā, sabbaṁ hidaṁ khīyati dīghamantaraṁ;",
  "atk-s0513a45:1439_0": "Sabbaṁ hidaṁ bhañjare kālapariyāyaṁ, taṁ me matī hoti carāmi dhammaṁ.",
  "atk-s0513a45:1440_0": "371.",
  "atk-s0513a45:1441_0": "“Sabbesamevañhi narāna nārinaṁ, calācalaṁ pāṇabhunodha jīvitaṁ;",
  "atk-s0513a45:1442_0": "Paṭova dhuttassa, dumova kūlajo, taṁ me matī hoti carāmi dhammaṁ.",
  "atk-s0513a45:1443_0": "372.",
  "atk-s0513a45:1444_0": "“Dumapphalāneva patanti māṇavā, daharā ca vuddhā ca sarīrabhedā;",
  "atk-s0513a45:1445_0": "Nāriyo narā majjhimaporisā ca, taṁ me matī hoti carāmi dhammaṁ.",
  "atk-s0513a45:1446_0": "373.",
  "atk-s0513a45:1447_0": "“Nāyaṁ vayo tārakarājasannibho, yadabbhatītaṁ gatameva dāni taṁ;",
  "atk-s0513a45:1448_0": "Jiṇṇassa hī natthi ratī kuto sukhaṁ, taṁ me matī hoti carāmi dhammaṁ.",
  "atk-s0513a45:1449_0": "374.",
  "atk-s0513a45:1450_0": "“Yakkhā pisācā athavāpi petā, kupitā te assasanti manusse;",
  "atk-s0513a45:1451_0": "Na maccuno assasitussahanti, taṁ me matī hoti carāmi dhammaṁ.",
  "atk-s0513a45:1452_0": "375.",
  "atk-s0513a45:1453_0": "“Yakkhe pisāce athavāpi pete, kupitepi te nijjhapanaṁ karonti;",
  "atk-s0513a45:1454_0": "Na maccuno nijjhapanaṁ karonti, taṁ me matī hoti carāmi dhammaṁ.",
  "atk-s0513a45:1455_0": "376.",
  "atk-s0513a45:1456_0": "“Aparādhake dūsake heṭhake ca, rājāno daṇḍenti viditvāna dosaṁ;",
  "atk-s0513a45:1457_0": "Na maccuno daṇḍayitussahanti, taṁ me matī hoti carāmi dhammaṁ.",
  "atk-s0513a45:1458_0": "377.",
  "atk-s0513a45:1459_0": "“Aparādhakā dūsakā heṭhakā ca, labhanti te rājino nijjhapetuṁ;",
  "atk-s0513a45:1460_0": "Na maccuno nijjhapanaṁ karonti, taṁ me matī hoti carāmi dhammaṁ.",
  "atk-s0513a45:1461_0": "378.",
  "atk-s0513a45:1462_0": "“Na khattiyoti na ca brāhmaṇoti, na aḍḍhakā balavā tejavāpi;",
  "atk-s0513a45:1463_0": "Na maccurājassa apekkhamatthi, taṁ me matī hoti carāmi dhammaṁ.",
  "atk-s0513a45:1464_0": "379.",
  "atk-s0513a45:1465_0": "“Sīhā ca byagghā ca athopi dīpiyo, pasayha khādanti vipphandamānaṁ;",
  "atk-s0513a45:1466_0": "Na maccuno khāditumussahanti, taṁ me matī hoti carāmi dhammaṁ.",
  "atk-s0513a45:1467_0": "380.",
  "atk-s0513a45:1468_0": "“Māyākārā raṅgamajjhe karontā, mohenti cakkhūni janassa tāvade;",
  "atk-s0513a45:1469_0": "Na maccuno mohayitussahanti, taṁ me matī hoti carāmi dhammaṁ.",
  "atk-s0513a45:1470_0": "381.",
  "atk-s0513a45:1471_0": "“Āsīvisā kupitā uggatejā, ḍaṁsanti mārentipi te manusse;",
  "atk-s0513a45:1472_0": "Na maccuno ḍaṁsitumussahanti, taṁ me matī hoti carāmi dhammaṁ.",
  "atk-s0513a45:1473_0": "382.",
  "atk-s0513a45:1474_0": "“Āsīvisā kupitā yaṁ ḍaṁsanti, tikicchakā tesa visaṁ hananti;",
  "atk-s0513a45:1475_0": "Na maccuno daṭṭhavisaṁ hananti, taṁ me matī hoti carāmi dhammaṁ.",
  "atk-s0513a45:1476_0": "383.",
  "atk-s0513a45:1477_0": "“Dhammantarī vettaraṇī ca bhojo, visāni hantvāna bhujaṅgamānaṁ;",
  "atk-s0513a45:1478_0": "Suyyanti te kālakatā tatheva, taṁ me matī hoti carāmi dhammaṁ.",
  "atk-s0513a45:1479_0": "384.",
  "atk-s0513a45:1480_0": "“Vijjādharā ghoramadhīyamānā, adassanaṁ osadhehi vajanti;",
  "atk-s0513a45:1481_0": "Na maccurājassa vajantadassanaṁ, taṁ me matī hoti carāmi dhammaṁ.",
  "atk-s0513a45:1482_0": "385.",
  "atk-s0513a45:1483_0": "“Dhammo have rakkhati dhammacāriṁ, dhammo suciṇṇo sukhamāvahāti;",
  "atk-s0513a45:1484_0": "Esānisaṁso dhamme suciṇṇe, na duggatiṁ gacchati dhammacārī.",
  "atk-s0513a45:1485_0": "386.",
  "atk-s0513a45:1486_0": "“Na hi dhammo adhammo ca, ubho samavipākino;",
  "atk-s0513a45:1487_0": "Adhammo nirayaṁ neti, dhammo pāpeti suggati”nti.",
  "atk-s0513a45:1488_0": "Tattha yamekarattinti yebhuyyena sattā mātukucchimhi paṭisandhiṁ gaṇhantā rattiyaṁyeva gaṇhanti,",
  "atk-s0513a45:1488_1": "tasmā evamāha.",
  "atk-s0513a45:1488_2": "Ayaṁ panettha attho –",
  "atk-s0513a45:1488_3": "yaṁ ekarattiṁ vā divā vā paṭhamameva paṭisandhiṁ gaṇhitvā mātukucchisaṅkhāte gabbhe vasati.",
  "atk-s0513a45:1488_4": "Māṇavoti satto kalalabhāvena patiṭṭhāti.",
  "atk-s0513a45:1488_5": "Abbhuṭṭhitova so yātīti so māṇavo yathā nāma valāhakasaṅkhāto abbho uṭṭhito nibbatto vāyuvegāhato paṭigacchati, tatheva –",
  "atk-s0513a45:1489_0": "“Paṭhamaṁ kalalaṁ hoti, kalalā hoti abbudaṁ;",
  "atk-s0513a45:1490_0": "Abbudā jāyate pesi, pesi nibbattatī ghano;",
  "atk-s0513a45:1491_0": "Ghanā pasākhā jāyanti, kesā lomā nakhāpi ca.",
  "atk-s0513a45:1492_0": "“Yañcassa bhuñjatī mātā, annaṁ pānañca bhojanaṁ;",
  "atk-s0513a45:1493_0": "Tena so tattha yāpeti, mātukucchigato naroti. ;",
  "atk-s0513a45:1494_0": "Imaṁ mātukucchiyaṁ kalalādibhāvaṁ,",
  "atk-s0513a45:1494_1": "mātukucchito ca nikkhanto mandadasakādibhāvaṁ āpajjamāno satataṁ samitaṁ gacchati.",
  "atk-s0513a45:1494_2": "Sa gacchaṁ na nivattatīti sacāyaṁ evaṁ gacchanto puna abbudato kalalabhāvaṁ,",
  "atk-s0513a45:1494_3": "pesiādito vā abbudādibhāvaṁ,",
  "atk-s0513a45:1494_4": "khiḍḍādasakato mandadasakabhāvaṁ,",
  "atk-s0513a45:1494_5": "vaṇṇadasakādito vā khiḍḍādasakādibhāvaṁ pāpuṇituṁ na nivattati.",
  "atk-s0513a45:1494_6": "Yathā pana so valāhako vātavegena saṁcuṇṇiyamāno “ahaṁ asukaṭṭhāne nāma uṭṭhito puna nivattitvā tattheva gantvā pakatibhāvena ṭhassāmī”ti na labhati,",
  "atk-s0513a45:1494_7": "yaṁ disaṁ gataṁ,",
  "atk-s0513a45:1494_8": "taṁ gatameva,",
  "atk-s0513a45:1494_9": "yaṁ antarahitaṁ,",
  "atk-s0513a45:1494_10": "taṁ antarahitameva hoti,",
  "atk-s0513a45:1494_11": "tathā sopi kalalādibhāvena gacchamāno gacchateva,",
  "atk-s0513a45:1494_12": "tasmiṁ tasmiṁ koṭṭhāse saṅkhārā purimānaṁ purimānaṁ paccayā hutvā pacchato anivattitvā tattha tattheva bhijjanti,",
  "atk-s0513a45:1494_13": "jarākāle saṅkhārā “amhehi esa pubbe yuvā thāmasampanno kato,",
  "atk-s0513a45:1494_14": "puna naṁ nivattitvā tattheva karissāmā”ti na labhanti,",
  "atk-s0513a45:1494_15": "tattha tattheva antaradhāyantīti dasseti.",
  "atk-s0513a45:1495_0": "Nayujjhamānāti ubhato byūḷhe saṅgāme yujjhantā.",
  "atk-s0513a45:1495_1": "Na balenavassitāti na kāyabalena vā yodhabalena vā upagatā samannāgatā.",
  "atk-s0513a45:1495_2": "Na jīrantīti purima- na-",
  "atk-s0513a45:1495_3": "kāraṁ āharitvā evarūpāpi narā na jīranti na cāpi na mīyareti attho veditabbo.",
  "atk-s0513a45:1495_4": "Sabbaṁ hidanti mahārāja,",
  "atk-s0513a45:1495_5": "sabbameva idaṁ pāṇamaṇḍalaṁ mahāyantena pīḷiyamānā ucchughaṭikā viya jātiyā ca jarāya ca upaddutaṁ niccaṁ pīḷitaṁ.",
  "atk-s0513a45:1495_6": "Taṁ me matī hotīti tena kāraṇena mama “pabbajitvā dhammaṁ carāmī”ti mati hoti cittaṁ uppajjati.",
  "atk-s0513a45:1496_0": "Caturaṅgininti hatthiādīhi caturaṅgehi samannāgataṁ.",
  "atk-s0513a45:1496_1": "Senaṁ subhiṁsarūpanti suṭṭhu bhiṁsanakajātikaṁ senaṁ.",
  "atk-s0513a45:1496_2": "Jayantīti kadāci ekacce rājāno attano senāya jayanti.",
  "atk-s0513a45:1496_3": "Na maccunoti tepi rājāno mahāsenassa maccuno senaṁ jayituṁ na ussahanti,",
  "atk-s0513a45:1496_4": "na byādhijarāmaraṇāni maddituṁ sakkonti.",
  "atk-s0513a45:1496_5": "Muccare ekacceyyāti etehi hatthiādīhi parivāritā ekacce paccāmittānaṁ hatthato muccanti,",
  "atk-s0513a45:1496_6": "maccuno pana santikā muccituṁ na sakkonti.",
  "atk-s0513a45:1496_7": "Pabhañjantīti etehi hatthiādīhi paccatthikarājūnaṁ nagarāni pabhañjanti.",
  "atk-s0513a45:1496_8": "Padhaṁsayantīti mahājanaṁ dhaṁsentā padhaṁsentā jīvitakkhayaṁ pāpenti.",
  "atk-s0513a45:1496_9": "Na maccunoti tepi maraṇakāle patte maccuno bhañjituṁ na sakkonti.",
  "atk-s0513a45:1497_0": "Bhinnagaḷā pabhinnāti tīsu ṭhānesu pabhinnā hutvā madaṁ gaḷantā,",
  "atk-s0513a45:1497_1": "paggharitamadāti attho.",
  "atk-s0513a45:1497_2": "Na maccunoti tepi mahāmaccuṁ maddituṁ na sakkonti.",
  "atk-s0513a45:1497_3": "Issāsinoti issāsā dhanuggahā.",
  "atk-s0513a45:1497_4": "Katahatthāti susikkhitā.",
  "atk-s0513a45:1497_5": "Dūrepātīti saraṁ dūre pātetuṁ samatthā.",
  "atk-s0513a45:1497_6": "Akkhaṇavedhinoti aviraddhavedhino,",
  "atk-s0513a45:1497_7": "vijjuālokena vijjhanasamatthā vā.",
  "atk-s0513a45:1497_8": "Sarānīti anotattādīni mahāsarāni khīyantiyeva.",
  "atk-s0513a45:1497_9": "Saselakānanāti sapabbatavanasaṇḍā mahāpathavīpi khīyati.",
  "atk-s0513a45:1497_10": "Sabbaṁ hidanti sabbamidaṁ saṅkhāragataṁ dīghamantaraṁ ṭhatvā khīyateva.",
  "atk-s0513a45:1497_11": "Kappuṭṭhānaggiṁ patvā mahāsinerupi aggimukhe madhusitthakaṁ viya vilīyateva,",
  "atk-s0513a45:1497_12": "aṇumattopi saṅkhāro ṭhātuṁ na sakkoti.",
  "atk-s0513a45:1497_13": "Kālapariyāyanti kālapariyāyaṁ nassanakālavāraṁ patvā sabbaṁ bhañjare,",
  "atk-s0513a45:1497_14": "sabbaṁ saṅkhāragataṁ bhijjateva.",
  "atk-s0513a45:1497_15": "Tassa pakāsanatthaṁ sattasūriyasuttaṁ āharitabbaṁ.",
  "atk-s0513a45:1498_0": "Calācalanti cañcalaṁ sakabhāvena ṭhātuṁ asamatthaṁ nānābhāvavinābhāvasabhāvameva.",
  "atk-s0513a45:1498_1": "Pāṇabhunodhajīvitanti idha loke imesaṁ pāṇabhūtānaṁ jīvitaṁ.",
  "atk-s0513a45:1498_2": "Paṭova dhuttassa,",
  "atk-s0513a45:1498_3": "dumova kūlajoti suradhutto hi suraṁ disvāva udare baddhaṁ sāṭakaṁ datvā pivateva,",
  "atk-s0513a45:1498_4": "nadīkūle jātadumova kūle lujjamāne lujjati,",
  "atk-s0513a45:1498_5": "yathā esa paṭo ca dumo ca cañcalo,",
  "atk-s0513a45:1498_6": "evaṁ sattānaṁ jīvitaṁ, devāti.",
  "atk-s0513a45:1498_7": "Dumapphalānevāti yathā pakkāni phalāni vātāhatāni dumaggato bhūmiyaṁ patanti,",
  "atk-s0513a45:1498_8": "tathevime māṇavā jarāvātāhatā jīvitā gaḷitvā maraṇapathaviyaṁ patanti.",
  "atk-s0513a45:1498_9": "Daharāti antamaso kalalabhāve ṭhitāpi.",
  "atk-s0513a45:1498_10": "Majjhimaporisāti nārīnarānaṁ majjhe ṭhitā ubhatobyañjanakanapuṁsakā.",
  "atk-s0513a45:1499_0": "Tārakarājasannibhoti yathā tārakarājā kāḷapakkhe khīṇo,",
  "atk-s0513a45:1499_1": "puna juṇhapakkhe pūrati,",
  "atk-s0513a45:1499_2": "na evaṁ sattānaṁ vayo.",
  "atk-s0513a45:1499_3": "Sattānañhi yaṁ abbhatītaṁ,",
  "atk-s0513a45:1499_4": "gatameva dāni taṁ,",
  "atk-s0513a45:1499_5": "na tassa punāgamanaṁ atthi.",
  "atk-s0513a45:1499_6": "Kuto sukhanti jarājiṇṇassa kāmaguṇesu ratipi natthi,",
  "atk-s0513a45:1499_7": "te paṭicca uppajjanakasukhaṁ kutoyeva.",
  "atk-s0513a45:1499_8": "Yakkhāti mahiddhikā yakkhā.",
  "atk-s0513a45:1499_9": "Pisācāti paṁsupisācakā.",
  "atk-s0513a45:1499_10": "Petāti pettivisayikā.",
  "atk-s0513a45:1499_11": "Assasantīti assāsavātena upahananti,",
  "atk-s0513a45:1499_12": "āvisantīti vā attho.",
  "atk-s0513a45:1499_13": "Na maccunoti maccuṁ pana tepi assāsena upahanituṁ vā āvisituṁ vā na sakkonti.",
  "atk-s0513a45:1499_14": "Nijjhapanaṁ karontīti balikammavasena khamāpenti pasādenti.",
  "atk-s0513a45:1499_15": "Aparādhaketi rājāparādhakārake.",
  "atk-s0513a45:1499_16": "Dūsaketi rajjadūsake.",
  "atk-s0513a45:1499_17": "Heṭhaketi sandhicchedādīhi lokaviheṭhake.",
  "atk-s0513a45:1499_18": "Rājānoti rājāno.",
  "atk-s0513a45:1499_19": "Viditvāna dosanti dosaṁ jānitvā yathānurūpena daṇḍena daṇḍentīti attho.",
  "atk-s0513a45:1499_20": "Na maccunoti tepi maccuṁ daṇḍayituṁ na sakkonti.",
  "atk-s0513a45:1500_0": "Nijjhapetunti sakkhīhi attano niraparādhabhāvaṁ pakāsetvā pasādetuṁ.",
  "atk-s0513a45:1500_1": "Na aḍḍhakā balavā tejavāpīti “ime aḍḍhā,",
  "atk-s0513a45:1500_2": "ayaṁ kāyabalañāṇabalādīhi balavā,",
  "atk-s0513a45:1500_3": "ayaṁ tejavā”ti evampi na paccurājassa apekkhaṁ atthi,",
  "atk-s0513a45:1500_4": "ekasmimpi satte apekkhaṁ pemaṁ sineho natthi,",
  "atk-s0513a45:1500_5": "sabbameva abhimaddatīti dasseti.",
  "atk-s0513a45:1500_6": "Pasayhāti balakkārena abhibhavitvā.",
  "atk-s0513a45:1500_7": "Na maccunoti tepi maccuṁ khādituṁ na sakkonti.",
  "atk-s0513a45:1500_8": "Karontāti māyaṁ karontā.",
  "atk-s0513a45:1500_9": "Mohentīti abhūtaṁ bhūtaṁ katvā dassentā mohenti.",
  "atk-s0513a45:1500_10": "Uggatejāti uggatena visatejena samannāgatā.",
  "atk-s0513a45:1500_11": "Tikicchakāti visavejjā.",
  "atk-s0513a45:1500_12": "Dhammantarī vettaraṇī ca bhojoti ete evaṁnāmakā vejjā.",
  "atk-s0513a45:1500_13": "Ghoramadhīyamānāti ghoraṁ nāma vijjaṁ adhīyantā.",
  "atk-s0513a45:1500_14": "Osadhehīti ghoraṁ vā gandhāriṁ vā vijjaṁ sāvetvā osadhaṁ ādāya tehi osadhehi paccatthikānaṁ adassanaṁ vajanti.",
  "atk-s0513a45:1501_0": "Dhammoti sucaritadhammo.",
  "atk-s0513a45:1501_1": "Rakkhatīti yena rakkhito,",
  "atk-s0513a45:1501_2": "taṁ paṭirakkhati.",
  "atk-s0513a45:1501_3": "Sukhanti chasu kāmasaggesu sukhaṁ āvahati.",
  "atk-s0513a45:1501_4": "Pāpetīti paṭisandhivasena upaneti.",
  "atk-s0513a45:1502_0": "Evaṁ mahāsatto catuvīsatiyā gāthāhi pitu dhammaṁ desetvā “mahārāja,",
  "atk-s0513a45:1502_1": "tumhākaṁ rajjaṁ tumhākameva hotu,",
  "atk-s0513a45:1502_2": "na mayhaṁ iminā attho,",
  "atk-s0513a45:1502_3": "tumhehi pana saddhiṁ kathentameva maṁ byādhijarāmaraṇāni upagacchanti,",
  "atk-s0513a45:1502_4": "tiṭṭhatha,",
  "atk-s0513a45:1502_5": "tumhe”ti vatvā ayadāmaṁ chinditvā mattahatthī viya kañcanapañjaraṁ chinditvā sīhapotako viya kāme pahāya mātāpitaro vanditvā nikkhami.",
  "atk-s0513a45:1502_6": "Athassa pitā “mamapi rajjenattho natthī”ti rajjaṁ pahāya tena saddhiññeva nikkhami,",
  "atk-s0513a45:1502_7": "tasmiṁ nikkhante devīpi amaccāpi brāhmaṇagahapatikādayopīti sakalanagaravāsino gehāni chaḍḍetvā nikkhamiṁsu.",
  "atk-s0513a45:1502_8": "Samāgamo mahā ahosi,",
  "atk-s0513a45:1502_9": "parisā dvādasayojanikā jātā.",
  "atk-s0513a45:1502_10": "Taṁ ādāya mahāsatto himavantaṁ pāvisi.",
  "atk-s0513a45:1502_11": "Sakko tassa nikkhantabhāvaṁ ñatvā vissakammaṁ pesetvā dvādasayojanāyāmaṁ sattayojanavitthāraṁ assamapadaṁ kāresi.",
  "atk-s0513a45:1502_12": "Sabbe pabbajitaparikkhāre paṭiyādāpesi.",
  "atk-s0513a45:1502_13": "Ito paraṁ mahāsattassa pabbajjā ca ovādadānañca brahmalokaparāyaṇatā ca parisāya anapāyagamanīyatā ca sabbā heṭṭhā vuttanayeneva veditabbā.",
  "atk-s0513a45:1503_0": "Satthā imaṁ dhammadesanaṁ āharitvā “evaṁ,",
  "atk-s0513a45:1503_1": "bhikkhave,",
  "atk-s0513a45:1503_2": "pubbepi tathāgato mahābhinikkhamanaṁ nikkhantoyevā”ti vatvā jātakaṁ samodhānesi –",
  "atk-s0513a45:1503_3": "“tadā mātāpitaro mahārājakulāni ahesuṁ,",
  "atk-s0513a45:1503_4": "sesaparisā buddhaparisā,",
  "atk-s0513a45:1503_5": "ayogharapaṇḍito pana ahameva ahosi”nti.",
  "atk-s0513a45:1504_0": "Ayogharajātakavaṇṇanā cuddasamā.",
  "atk-s0513a45:1505_0": "Jātakuddānaṁ –",
  "atk-s0513a45:1506_0": "Mātaṅgo cittasambhūto, sivi sirī ca rohaṇaṁ;",
  "atk-s0513a45:1507_0": "Haṁso sattigumbo bhallā, somanassaṁ campeyyakaṁ.",
  "atk-s0513a45:1508_0": "Palobhaṁ pañcapaṇḍitaṁ, hatthipālaṁ ayogharaṁ;",
  "atk-s0513a45:1509_0": "Vīsatiyamhi jātakā, catuddaseva saṅgitā.",
  "atk-s0513a45:1510_0": "Vīsatinipātavaṇṇanā niṭṭhitā.",
  "atk-s0513a45:1511_0": "(Catuttho bhāgo niṭṭhito)",
  "atk-s0513a45:1512_0": "Namo tassa bhagavato arahato sammāsambuddhassa",
  "atk-s0513a45:1513_0": "Khuddakanikāye",
  "atk-s0513a45:1514_0": "Jātaka-aṭṭhakathā",
  "atk-s0513a45:1515_0": "(Pañcamo bhāgo)"
}