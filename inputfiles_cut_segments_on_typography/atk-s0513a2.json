{
  "atk-s0513a2:0_0": "Namo tassa bhagavato arahato sammāsambuddhassa",
  "atk-s0513a2:1_0": "Jātaka-aṭṭhakathā",
  "atk-s0513a2:2_0": "(Dutiyo bhāgo)",
  "atk-s0513a2:3_0": "2. Dukanipāto",
  "atk-s0513a2:4_0": "1. Daḷhavaggo",
  "atk-s0513a2:6_0": "[151] 1. Rājovādajātakavaṇṇanā",
  "atk-s0513a2:7_0": "Daḷhaṃ daḷhassa khipatīti idaṃ satthā jetavane viharanto rājovādaṃ ārabbha kathesi.",
  "atk-s0513a2:7_1": "So tesakuṇajātake āvi bhavissati.",
  "atk-s0513a2:7_2": "Ekasmiṃ pana divase kosalarājā ekaṃ agatigataṃ dubbinicchayaṃ aḍḍaṃ vinicchinitvā bhuttapātarāso allahatthova",
  "atk-s0513a2:7_3": "alaṅkatarathaṃ abhiruyha satthu santikaṃ gantvā phullapadumasassirikesu pādesu nipatitvā satthāraṃ vanditvā",
  "atk-s0513a2:7_4": "ekamantaṃ nisīdi.",
  "atk-s0513a2:7_5": "Atha naṃ satthā etadavoca –",
  "atk-s0513a2:7_6": "“handa kuto nu tvaṃ, mahārāja,",
  "atk-s0513a2:7_7": "āgacchasi divā divassā”ti. “Bhante,",
  "atk-s0513a2:7_8": "ajja ekaṃ agatigataṃ dubbinicchayaṃ aḍḍaṃ vinicchinanto okāsaṃ alabhitvā idāni taṃ tīretvā bhuñjitvā allahatthova tumhākaṃ upaṭṭhānaṃ āgatomhī”ti.",
  "atk-s0513a2:7_9": "Satthā “mahārāja,",
  "atk-s0513a2:7_10": "dhammena samena aḍḍavinicchayaṃ nāma kusalaṃ,",
  "atk-s0513a2:7_11": "saggamaggo esa.",
  "atk-s0513a2:7_12": "Anacchariyaṃ kho panetaṃ,",
  "atk-s0513a2:7_13": "yaṃ tumhe mādisassa sabbaññubuddhassa santikā ovādaṃ labhamānā dhammena samena aḍḍaṃ vinicchineyyātha.",
  "atk-s0513a2:7_14": "Etadeva acchariyaṃ,",
  "atk-s0513a2:7_15": "yaṃ pubbe rājāno asabbaññūnampi paṇḍitānaṃ vacanaṃ sutvā dhammena samena aḍḍaṃ vinicchinantā cattāri",
  "atk-s0513a2:7_16": "agatigamanāni vajjetvā dasa rājadhamme akopetvā dhammena rajjaṃ kāretvā saggapuraṃ pūrayamānā agamiṃsū”ti",
  "atk-s0513a2:7_17": "vatvā tena yācito atītaṃ āhari.",
  "atk-s0513a2:8_0": "Atīte bārāṇasiyaṃ brahmadatte rajjaṃ kārente bodhisatto tassa aggamahesiyā kucchismiṃ paṭisandhiṃ gahetvā",
  "atk-s0513a2:8_1": "laddhagabbhaparihāro sotthinā mātukucchimhā nikkhami.",
  "atk-s0513a2:8_2": "Nāmaggahaṇadivase panassa “brahmadattakumāro”tveva nāmaṃ akaṃsu.",
  "atk-s0513a2:8_3": "So anupubbena vayappatto soḷasavassakāle takkasilaṃ gantvā sabbasippesu nipphattiṃ patvā pitu accayena",
  "atk-s0513a2:8_4": "rajje patiṭṭhāya dhammena samena rajjaṃ kāresi,",
  "atk-s0513a2:8_5": "chandādivasena agantvā vinicchayaṃ anusāsi.",
  "atk-s0513a2:8_6": "Tasmiṃ evaṃ dhammena rajjaṃ kārente amaccāpi dhammeneva vohāraṃ vinicchiniṃsu.",
  "atk-s0513a2:8_7": "Vohāresu dhammena vinicchayamānesu kūṭaḍḍakārakā nāma nāhesuṃ,",
  "atk-s0513a2:8_8": "tesaṃ abhāvā aḍḍatthāya rājaṅgaṇe uparavo pacchijji.",
  "atk-s0513a2:8_9": "Amaccā divasampi vinicchayaṭṭhāne nisīditvā kañci vinicchayatthāya āgacchantaṃ adisvā uṭṭhāya pakkamanti,",
  "atk-s0513a2:8_10": "vinicchayaṭṭhānaṃ chaḍḍetabbabhāvaṃ pāpuṇi.",
  "atk-s0513a2:9_0": "Bodhisatto cintesi –",
  "atk-s0513a2:9_1": "“mayi dhammena rajjaṃ kārente vinicchayaṭṭhānaṃ āgacchantā nāma natthi,",
  "atk-s0513a2:9_2": "uparavo pacchijji,",
  "atk-s0513a2:9_3": "vinicchayaṭṭhānaṃ chaḍḍetabbabhāvaṃ pattaṃ,",
  "atk-s0513a2:9_4": "idāni mayā attano aguṇaṃ pariyesituṃ vaṭṭati ‘ayaṃ nāma me aguṇo’ti sutvā taṃ pahāya guṇesuyeva vattissāmī”ti.",
  "atk-s0513a2:9_5": "Tato paṭṭhāya “atthi nu kho me koci aguṇavādī”ti pariggaṇhanto antovaḷañjakānaṃ antare kañci aguṇavādiṃ",
  "atk-s0513a2:9_6": "adisvā attano guṇakathameva sutvā “ete mayhaṃ bhayenāpi aguṇaṃ avatvā guṇameva vadeyyu”nti bahivaḷañjanake",
  "atk-s0513a2:9_7": "pariggaṇhanto tatthāpi adisvā antonagare pariggaṇhi.",
  "atk-s0513a2:9_8": "Bahinagare catūsu dvāresu catugāmake pariggaṇhi.",
  "atk-s0513a2:9_9": "Tatthāpi kañci aguṇavādiṃ adisvā attano guṇakathameva sutvā “janapadaṃ pariggaṇhissāmī”ti amacce rajjaṃ",
  "atk-s0513a2:9_10": "paṭicchāpetvā rathaṃ āruyha sārathimeva gahetvā aññātakavesena nagarā nikkhamitvā janapadaṃ pariggaṇhamāno",
  "atk-s0513a2:9_11": "yāva paccantabhūmiṃ gantvā kañci aguṇavādiṃ adisvā attano guṇakathameva sutvā paccantasīmato mahāmaggena",
  "atk-s0513a2:9_12": "nagarābhimukhoyeva nivatti.",
  "atk-s0513a2:10_0": "Tasmiṃ pana kāle balliko nāma kosalarājāpi dhammena rajjaṃ kārento aguṇakathaṃ gavesanto hutvā antovaḷañjakādīsu",
  "atk-s0513a2:10_1": "aguṇavādiṃ adisvā attano guṇakathameva sutvā janapadaṃ pariggaṇhanto taṃ padesaṃ agamāsi.",
  "atk-s0513a2:10_2": "Te ubhopi ekasmiṃ ninnaṭṭhāne sakaṭamagge abhimukhā ahesuṃ,",
  "atk-s0513a2:10_3": "rathassa ukkamanaṭṭhānaṃ natthi.",
  "atk-s0513a2:10_4": "Atha ballikarañño sārathi bārāṇasirañño sārathiṃ “tava rathaṃ ukkamāpehī”ti āha.",
  "atk-s0513a2:10_5": "Sopi “ambho sārathi,",
  "atk-s0513a2:10_6": "tava rathaṃ ukkamāpehi,",
  "atk-s0513a2:10_7": "imasmiṃ rathe bārāṇasirajjasāmiko brahmadattamahārājā nisinno”ti āha.",
  "atk-s0513a2:10_8": "Itaropi naṃ “ambho sārathi,",
  "atk-s0513a2:10_9": "imasmiṃ rathe kosalarajjasāmiko ballikamahārājā nisinno,",
  "atk-s0513a2:10_10": "tava rathaṃ ukkamāpetvā amhākaṃ rañño rathassa okāsaṃ dehī”ti āha.",
  "atk-s0513a2:10_11": "Bārāṇasirañño sārathi “ayampi kira rājāyeva,",
  "atk-s0513a2:10_12": "kiṃ nu kho kātabba”nti cintento “attheso upāyo”ti vayaṃ pucchitvā “daharassa rathaṃ ukkamāpetvā mahallakassa",
  "atk-s0513a2:10_13": "okāsaṃ dāpessāmī”ti sanniṭṭhānaṃ katvā taṃ sārathiṃ kosalarañño vayaṃ pucchitvā pariggaṇhanto ubhinnampi",
  "atk-s0513a2:10_14": "samānavayabhāvaṃ ñatvā rajjaparimāṇaṃ balaṃ dhanaṃ yasaṃ jātiṃ gottaṃ kulapadesanti sabbaṃ pucchitvā",
  "atk-s0513a2:10_15": "“ubhopi tiyojanasatikassa rajjassa sāmino samānabaladhanayasajātigottakulapadesā”ti ñatvā “sīlavantassa",
  "atk-s0513a2:10_16": "okāsaṃ dassāmī”ti cintetvā “bho sārathi,",
  "atk-s0513a2:10_17": "tumhākaṃ rañño sīlācāro kīdiso”ti pucchi.",
  "atk-s0513a2:10_18": "So “ayañca ayañca amhākaṃ rañño sīlācāro”ti attano rañño aguṇameva guṇato pakāsento paṭhamaṃ gāthamāha –",
  "atk-s0513a2:11_0": "1.",
  "atk-s0513a2:12_0": "“Daḷhaṃ daḷhassa khipati, balliko mudunā muduṃ;",
  "atk-s0513a2:13_0": "Sādhumpi sādhunā jeti, asādhumpi asādhunā;",
  "atk-s0513a2:14_0": "Etādiso ayaṃ rājā, maggā uyyāhi sārathī”ti.",
  "atk-s0513a2:15_0": "Tattha daḷhaṃ daḷhassa khipatīti yo daḷho hoti balavadaḷhena pahārena vā vacanena vā jinitabbo,",
  "atk-s0513a2:15_1": "tassa daḷhameva pahāraṃ vā vacanaṃ vā khipati.",
  "atk-s0513a2:15_2": "Evaṃ daḷhova hutvā taṃ jinātīti dasseti.",
  "atk-s0513a2:15_3": "Ballikoti tassa rañño nāmaṃ.",
  "atk-s0513a2:15_4": "Mudunā mudunti mudupuggalaṃ sayampi mudu hutvā mudunāva upāyena jināti.",
  "atk-s0513a2:15_5": "Sādhumpi sādhunā jetīti ye sādhū sappurisā,",
  "atk-s0513a2:15_6": "te sayampi sādhu hutvā sādhunāva upāyena jināti.",
  "atk-s0513a2:15_7": "Asādhumpi asādhunāti ye pana asādhū,",
  "atk-s0513a2:15_8": "te sayampi asādhu hutvā asādhunāva upāyena jinātīti dasseti.",
  "atk-s0513a2:15_9": "Etādiso ayaṃ rājāti ayaṃ amhākaṃ kosalarājā sīlācārena evarūpo.",
  "atk-s0513a2:15_10": "Maggā uyyāhi sārathīti attano rathaṃ maggā ukkamāpetvā uyyāhi,",
  "atk-s0513a2:15_11": "uppathena yāhi,",
  "atk-s0513a2:15_12": "amhākaṃ rañño maggaṃ dehīti vadati.",
  "atk-s0513a2:16_0": "Atha naṃ bārāṇasirañño sārathi “ambho,",
  "atk-s0513a2:16_1": "kiṃ pana tayā attano rañño guṇakathā kathitā”ti vatvā “āmā”ti vutte “yadi pana ete guṇāti vadasi,",
  "atk-s0513a2:16_2": "aguṇā pana kīdisī”ti vatvā “ete tāva aguṇā hontu,",
  "atk-s0513a2:16_3": "tumhākaṃ pana rañño kīdiso guṇo”ti vutte “tena hi suṇāhī”ti dutiyaṃ gāthamāha –",
  "atk-s0513a2:17_0": "2.",
  "atk-s0513a2:18_0": "“Akkodhena jine kodhaṃ, asādhuṃ sādhunā jine;",
  "atk-s0513a2:19_0": "Jine kadariyaṃ dānena, saccenālikavādinaṃ;",
  "atk-s0513a2:20_0": "Etādiso ayaṃ rājā, maggā uyyāhi sārathī”ti.",
  "atk-s0513a2:21_0": "Tattha etādisoti etehi “akkodhena jine kodha”ntiādivasena vuttehi guṇehi samannāgato.",
  "atk-s0513a2:21_1": "Ayañhi kuddhaṃ puggalaṃ sayaṃ akkodho hutvā akkodhena jināti,",
  "atk-s0513a2:21_2": "asādhuṃ pana sayaṃ sādhu hutvā sādhunāva upāyena jināti,",
  "atk-s0513a2:21_3": "kadariyaṃ thaddhamacchariṃ sayaṃ dāyako hutvā dānena jināti.",
  "atk-s0513a2:21_4": "Saccenālikavādinanti musāvādiṃ sayaṃ saccavādī hutvā saccena jināti.",
  "atk-s0513a2:21_5": "Maggā uyyāhi sārathīti,",
  "atk-s0513a2:21_6": "samma sārathi,",
  "atk-s0513a2:21_7": "maggato apagaccha.",
  "atk-s0513a2:21_8": "Evaṃvidhasīlācāraguṇayuttassa amhākaṃ rañño maggaṃ dehi,",
  "atk-s0513a2:21_9": "amhākaṃ rājā maggassa anucchavikoti.",
  "atk-s0513a2:22_0": "Evaṃ vutte ballikarājā ca sārathi ca ubhopi rathā otaritvā asse mocetvā rathaṃ apanetvā bārāṇasirañño maggaṃ adaṃsu.",
  "atk-s0513a2:22_1": "Bārāṇasirājā ballikarañño “raññā nāma idañcidañca kātuṃ vaṭṭatī”ti ovādaṃ datvā bārāṇasiṃ gantvā dānādīni",
  "atk-s0513a2:22_2": "puññāni katvā jīvitapariyosāne saggapuraṃ pūresi.",
  "atk-s0513a2:22_3": "Ballikarājāpi tassa ovādaṃ gahetvā janapadaṃ pariggahetvā attano aguṇavādiṃ adisvāva sakanagaraṃ gantvā",
  "atk-s0513a2:22_4": "dānādīni puññāni katvā jīvitapariyosāne saggapurameva pūresi.",
  "atk-s0513a2:23_0": "Satthā kosalarājassa ovādatthāya imaṃ dhammadesanaṃ āharitvā jātakaṃ samodhānesi –",
  "atk-s0513a2:23_1": "“tadā ballikarañño sārathi moggallāno ahosi,",
  "atk-s0513a2:23_2": "ballikarājā ānando,",
  "atk-s0513a2:23_3": "bārāṇasirañño sārathi sāriputto,",
  "atk-s0513a2:23_4": "bārāṇasirājā pana ahameva ahosi”nti.",
  "atk-s0513a2:24_0": "Rājovādajātakavaṇṇanā paṭhamā.",
  "atk-s0513a2:26_0": "[152] 2. Siṅgālajātakavaṇṇanā",
  "atk-s0513a2:27_0": "Asamekkhitakammantanti idaṃ satthā kūṭāgārasālāyaṃ viharanto vesālivāsikaṃ ekaṃ nhāpitaputtaṃ ārabbha kathesi.",
  "atk-s0513a2:27_1": "Tassa kira pitā rājūnaṃ rājorodhānaṃ rājakumārānaṃ rājakumārikānañca massukaraṇakesasaṇṭhapanaaṭṭhapadaṭṭhapanādīni",
  "atk-s0513a2:27_2": "sabbakiccāni karoti saddho pasanno tisaraṇagato samādinnapañcasīlo,",
  "atk-s0513a2:27_3": "antarantare satthu dhammaṃ suṇanto kālaṃ vītināmeti.",
  "atk-s0513a2:27_4": "So ekasmiṃ divase rājanivesane kammaṃ kātuṃ gacchanto attano puttaṃ gahetvā gato.",
  "atk-s0513a2:27_5": "So tattha ekaṃ devaccharāpaṭibhāgaṃ alaṅkatapaṭiyattaṃ licchavikumārikaṃ disvā kilesavasena paṭibaddhacitto",
  "atk-s0513a2:27_6": "hutvā pitarā saddhiṃ rājanivesanā nikkhamitvā “etaṃ kumārikaṃ labhamāno jīvissāmi,",
  "atk-s0513a2:27_7": "alabhamānassa me ettheva maraṇa”nti āhārupacchedaṃ katvā mañcakaṃ parissajitvā nipajji.",
  "atk-s0513a2:28_0": "Atha naṃ pitā upasaṅkamitvā “tāta,",
  "atk-s0513a2:28_1": "avatthumhi chandarāgaṃ mā kari,",
  "atk-s0513a2:28_2": "hīnajacco tvaṃ nhāpitaputto,",
  "atk-s0513a2:28_3": "licchavikumārikā khattiyadhītā jātisampannā,",
  "atk-s0513a2:28_4": "na sā tuyhaṃ anucchavikā,",
  "atk-s0513a2:28_5": "aññaṃ te jātigottehi sadisaṃ kumārikaṃ ānessāmī”ti āha.",
  "atk-s0513a2:28_6": "So pitu kathaṃ na gaṇhi.",
  "atk-s0513a2:28_7": "Atha naṃ mātā bhātā bhaginī cūḷapitā cūḷamātāti sabbepi ñātakā ceva mittasuhajjā ca sannipatitvā saññāpentāpi saññāpetuṃ nāsakkhiṃsu.",
  "atk-s0513a2:28_8": "So tattheva sussitvā parisussitvā jīvitakkhayaṃ pāpuṇi.",
  "atk-s0513a2:28_9": "Athassa pitā sarīrakiccapetakiccāni katvā tanusoko “satthāraṃ vandissāmī”ti bahuṃ gandhamālāvilepanaṃ",
  "atk-s0513a2:28_10": "gahetvā mahāvanaṃ gantvā satthāraṃ pūjetvā vanditvā ekamantaṃ nisinno “kiṃ nu kho, upāsaka,",
  "atk-s0513a2:28_11": "bahūni divasāni na dissasī”ti vutte tamatthaṃ ārocesi.",
  "atk-s0513a2:28_12": "Satthā “na kho, upāsaka,",
  "atk-s0513a2:28_13": "idāneva tava putto avatthusmiṃ chandarāgaṃ uppādetvā vināsaṃ pāpuṇi,",
  "atk-s0513a2:28_14": "pubbepi pattoyevā”ti vatvā tena yācito atītaṃ āhari.",
  "atk-s0513a2:29_0": "Atīte bārāṇasiyaṃ brahmadatte rajjaṃ kārente bodhisatto himavantapadese sīhayoniyaṃ nibbatti.",
  "atk-s0513a2:29_1": "Tassa cha kaniṭṭhabhātaro ekā ca bhaginī ahosi,",
  "atk-s0513a2:29_2": "sabbepi kañcanaguhāyaṃ vasanti.",
  "atk-s0513a2:29_3": "Tassā pana guhāya avidūre rajatapabbate ekā phalikaguhā atthi,",
  "atk-s0513a2:29_4": "tattheko siṅgālo vasati.",
  "atk-s0513a2:29_5": "Aparabhāge sīhānaṃ mātāpitaro kālamakaṃsu.",
  "atk-s0513a2:29_6": "Te bhaginiṃ sīhapotikaṃ kañcanaguhāyaṃ ṭhapetvā gocarāya pakkamitvā maṃsaṃ āharitvā tassā denti.",
  "atk-s0513a2:29_7": "So siṅgālo taṃ sīhapotikaṃ disvā paṭibaddhacitto ahosi.",
  "atk-s0513a2:29_8": "Tassā pana mātāpitūnaṃ dharamānakāle okāsaṃ nālattha,",
  "atk-s0513a2:29_9": "so sattannampi tesaṃ gocarāya pakkantakāle phalikaguhāya otaritvā kañcanaguhāya dvāraṃ gantvā sīhapotikāya",
  "atk-s0513a2:29_10": "purato lokāmisapaṭisaṃyuttaṃ evarūpaṃ rahassakathaṃ kathesi –",
  "atk-s0513a2:29_11": "“sīhapotike,",
  "atk-s0513a2:29_12": "ahampi catuppado,",
  "atk-s0513a2:29_13": "tvampi catuppadā,",
  "atk-s0513a2:29_14": "tvaṃ me pajāpatī hohi,",
  "atk-s0513a2:29_15": "ahaṃ te pati bhavissāmi,",
  "atk-s0513a2:29_16": "te mayaṃ samaggā sammodamānā vasissāma,",
  "atk-s0513a2:29_17": "tvaṃ ito paṭṭhāya maṃ kilesavasena saṅgaṇhāhī”ti.",
  "atk-s0513a2:29_18": "Sā tassa vacanaṃ sutvā cintesi –",
  "atk-s0513a2:29_19": "“ayaṃ siṅgālo catuppadānaṃ antare hīno paṭikuṭṭho caṇḍālasadiso,",
  "atk-s0513a2:29_20": "mayaṃ uttamarājakulasammatā,",
  "atk-s0513a2:29_21": "esa kho mayā saddhiṃ asabbhiṃ ananucchavikaṃ kathaṃ katheti,",
  "atk-s0513a2:29_22": "ahaṃ evarūpaṃ kathaṃ sutvā jīvitena kiṃ karissāmi,",
  "atk-s0513a2:29_23": "nāsāvātaṃ sannirujjhitvā marissāmī”ti.",
  "atk-s0513a2:29_24": "Athassā etadahosi –",
  "atk-s0513a2:29_25": "“mayhaṃ evameva maraṇaṃ ayuttaṃ,",
  "atk-s0513a2:29_26": "bhātikā tāva me āgacchantu,",
  "atk-s0513a2:29_27": "tesaṃ kathetvā marissāmī”ti.",
  "atk-s0513a2:29_28": "Siṅgālopi tassā santikā paṭivacanaṃ alabhitvā “idāni esā mayhaṃ kujjhatī”ti domanassappatto phalikaguhāyaṃ pavisitvā nipajji.",
  "atk-s0513a2:30_0": "Atheko sīhapotako mahiṃsavāraṇādīsu aññataraṃ vadhitvā maṃsaṃ khāditvā bhaginiyā bhāgaṃ āharitvā “amma,",
  "atk-s0513a2:30_1": "maṃsaṃ khādassū”ti āha. “Bhātika,",
  "atk-s0513a2:30_2": "nāhaṃ maṃsaṃ khādāmi,",
  "atk-s0513a2:30_3": "marissāmī”ti.",
  "atk-s0513a2:30_4": "“Kiṃ kāraṇā”ti?",
  "atk-s0513a2:30_5": "Sā taṃ pavattiṃ ācikkhi.",
  "atk-s0513a2:30_6": "“Idāni kahaṃ so siṅgālo”ti ca vutte phalikaguhāyaṃ nipannaṃ siṅgālaṃ “ākāse nipanno”ti maññamānā “bhātika,",
  "atk-s0513a2:30_7": "kiṃ na passasi,",
  "atk-s0513a2:30_8": "eso rajatapabbate ākāse nipanno”ti.",
  "atk-s0513a2:30_9": "Sīhapotako tassa phalikaguhāyaṃ nipannabhāvaṃ ajānanto “ākāse nipanno”ti saññī hutvā “māressāmi na”nti",
  "atk-s0513a2:30_10": "sīhavegena pakkhanditvā phalikaguhaṃ hadayeneva pahari.",
  "atk-s0513a2:30_11": "So hadayena phalitena tattheva jīvitakkhayaṃ patvā pabbatapāde pati.",
  "atk-s0513a2:30_12": "Athāparo āgacchi,",
  "atk-s0513a2:30_13": "sā tassapi tatheva kathesi.",
  "atk-s0513a2:30_14": "Sopi tatheva katvā jīvitakkhayaṃ patvā pabbatapāde pati.",
  "atk-s0513a2:31_0": "Evaṃ chasupi bhātikesu matesu sabbapacchā bodhisatto āgacchi.",
  "atk-s0513a2:31_1": "Sā tassapi taṃ kāraṇaṃ ārocetvā “idāni so kuhi”nti vutte “eso rajatapabbatamatthake ākāse nipanno”ti āha.",
  "atk-s0513a2:31_2": "Bodhisatto cintesi –",
  "atk-s0513a2:31_3": "“siṅgālānaṃ ākāse patiṭṭhā nāma natthi,",
  "atk-s0513a2:31_4": "phalikaguhāyaṃ nipannako bhavissatī”ti.",
  "atk-s0513a2:31_5": "So pabbatapādaṃ otaritvā cha bhātike mate disvā “ime attano bālatāya pariggaṇhanapaññāya abhāvena phalikaguhabhāvaṃ",
  "atk-s0513a2:31_6": "ajānitvā hadayena paharitvā matā bhavissanti,",
  "atk-s0513a2:31_7": "asamekkhitvā atituritaṃ karontānaṃ kammaṃ nāma evarūpaṃ hotī”ti vatvā paṭhamaṃ gāthamāha –",
  "atk-s0513a2:32_0": "3.",
  "atk-s0513a2:33_0": "“Asamekkhitakammantaṃ, turitābhinipātinaṃ;",
  "atk-s0513a2:34_0": "Sāni kammāni tappenti, uṇhaṃvajjhohitaṃ mukhe”ti.",
  "atk-s0513a2:35_0": "Tattha asamekkhitakammantaṃ,",
  "atk-s0513a2:35_1": "turitābhinipātinanti yo puggalo yaṃ kammaṃ kattukāmo hoti,",
  "atk-s0513a2:35_2": "tattha dosaṃ asamekkhitvā anupadhāretvā turito hutvā vegeneva taṃ kammaṃ kātuṃ abhinipatati pakkhandati paṭipajjati,",
  "atk-s0513a2:35_3": "taṃ asamekkhitakammantaṃ turitābhinipātinaṃ evaṃ sāni kammāni tappenti,",
  "atk-s0513a2:35_4": "socenti kilamenti.",
  "atk-s0513a2:35_5": "Yathā kiṃ?",
  "atk-s0513a2:35_6": "Uṇhaṃvajjhohitaṃ mukheti,",
  "atk-s0513a2:35_7": "yathā bhuñjantena “idaṃ sītalaṃ idaṃ uṇha”nti anupadhāretvā uṇhaṃ ajjhoharaṇīyaṃ mukhe ajjhoharitaṃ ṭhapitaṃ",
  "atk-s0513a2:35_8": "mukhampi kaṇṭhampi kucchimpi dahati soceti kilameti,",
  "atk-s0513a2:35_9": "evaṃ tathārūpaṃ puggalaṃ sāni kammāni tappenti.",
  "atk-s0513a2:36_0": "Iti so sīho imaṃ gāthaṃ vatvā “mama bhātikā anupāyakusalatāya ‘siṅgālaṃ māressāmā’ti ativegena pakkhanditvā sayaṃ matā,",
  "atk-s0513a2:36_1": "ahaṃ pana evarūpaṃ akatvā siṅgālassa phalikaguhāyaṃ nipannasseva hadayaṃ phālessāmī”ti siṅgālassa ārohanaorohanamaggaṃ",
  "atk-s0513a2:36_2": "sallakkhetvā tadabhimukho hutvā tikkhattuṃ sīhanādaṃ nadi,",
  "atk-s0513a2:36_3": "pathaviyā saddhiṃ ākāsaṃ ekaninnādaṃ ahosi.",
  "atk-s0513a2:36_4": "Siṅgālassa phalikaguhāyaṃ nipannasseva sītatasitassa hadayaṃ phali,",
  "atk-s0513a2:36_5": "so tattheva jīvitakkhayaṃ pāpuṇi.",
  "atk-s0513a2:37_0": "Satthā “evaṃ so siṅgālo sīhanādaṃ sutvā jīvitakkhayaṃ patto”ti vatvā abhisambuddho hutvā dutiyaṃ gāthamāha –",
  "atk-s0513a2:38_0": "4.",
  "atk-s0513a2:39_0": "“Sīho ca sīhanādena, daddaraṃ abhinādayi;",
  "atk-s0513a2:40_0": "Sutvā sīhassa nigghosaṃ, siṅgālo daddare vasaṃ;",
  "atk-s0513a2:41_0": "Bhīto santāsamāpādi, hadayañcassa apphalī”ti.",
  "atk-s0513a2:42_0": "Tattha sīhoti cattāro sīhā – tiṇasīho,",
  "atk-s0513a2:42_1": "paṇḍusīho, kāḷasīho,",
  "atk-s0513a2:42_2": "surattahatthapādo kesarasīhoti.",
  "atk-s0513a2:42_3": "Tesu kesarasīho idha adhippeto.",
  "atk-s0513a2:42_4": "Daddaraṃ abhinādayīti tena asanipātasaddasadisena bheravatarena sīhanādena taṃ rajatapabbataṃ abhinādayi ekaninnādaṃ akāsi.",
  "atk-s0513a2:42_5": "Daddare vasanti phalikamissake rajatapabbate vasanto.",
  "atk-s0513a2:42_6": "Bhīto santāsamāpādīti maraṇabhayena bhīto cittutrāsaṃ āpādi.",
  "atk-s0513a2:42_7": "Hadayañcassa apphalīti tena cassa bhayena hadayaṃ phalīti.",
  "atk-s0513a2:43_0": "Evaṃ sīho siṅgālaṃ jīvitakkhayaṃ pāpetvā bhātaro ekasmiṃ ṭhāne paṭicchādetvā tesaṃ matabhāvaṃ bhaginiyā",
  "atk-s0513a2:43_1": "ācikkhitvā taṃ samassāsetvā yāvajīvaṃ kañcanaguhāyaṃ vasitvā yathākammaṃ gato.",
  "atk-s0513a2:44_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a2:44_1": "saccapariyosāne upāsako sotāpattiphale patiṭṭhahi.",
  "atk-s0513a2:44_2": "“Tadā siṅgālo nhāpitaputto ahosi,",
  "atk-s0513a2:44_3": "sīhapotikā licchavikumārikā,",
  "atk-s0513a2:44_4": "cha kaniṭṭhabhātaro aññataratherā ahesuṃ,",
  "atk-s0513a2:44_5": "jeṭṭhabhātikasīho pana ahameva ahosi”nti.",
  "atk-s0513a2:45_0": "Siṅgālajātakavaṇṇanā dutiyā.",
  "atk-s0513a2:47_0": "[153] 3. Sūkarajātakavaṇṇanā",
  "atk-s0513a2:48_0": "Catuppado ahaṃ,",
  "atk-s0513a2:48_1": "sammāti idaṃ satthā jetavane viharanto aññataraṃ mahallakattheraṃ ārabbha kathesi.",
  "atk-s0513a2:48_2": "Ekasmiñhi divase rattiṃ dhammassavane vattamāne satthari gandhakuṭidvāre ramaṇīye sopānaphalake ṭhatvā",
  "atk-s0513a2:48_3": "bhikkhusaṅghassa sugatovādaṃ datvā gandhakuṭiṃ paviṭṭhe dhammasenāpati satthāraṃ vanditvā attano pariveṇaṃ agamāsi.",
  "atk-s0513a2:48_4": "Mahāmoggallānopi pariveṇameva gantvā muhuttaṃ vissamitvā therassa santikaṃ āgantvā pañhaṃ pucchi,",
  "atk-s0513a2:48_5": "pucchitapucchitaṃ dhammasenāpati gaganatale puṇṇacandaṃ uṭṭhāpento viya vissajjetvā pākaṭamakāsi.",
  "atk-s0513a2:48_6": "Catassopi parisā dhammaṃ suṇamānā nisīdiṃsu.",
  "atk-s0513a2:48_7": "Tattheko mahallakatthero cintesi –",
  "atk-s0513a2:48_8": "“sacāhaṃ imissā parisāya majjhe sāriputtaṃ āluḷento pañhaṃ pucchissāmi,",
  "atk-s0513a2:48_9": "ayaṃ me parisā ‘bahussuto aya’nti ñatvā sakkārasammānaṃ karissatī”ti parisantarā uṭṭhāya theraṃ upasaṅkamitvā ekamantaṃ ṭhatvā “āvuso sāriputta,",
  "atk-s0513a2:48_10": "mayampi taṃ ekaṃ pañhaṃ pucchāma,",
  "atk-s0513a2:48_11": "amhākampi okāsaṃ karohi,",
  "atk-s0513a2:48_12": "dehi me vinicchayaṃ āvedhikāya vā nivedhikāya vā niggahe vā paggahe vā visese vā paṭivisese vā”ti āha.",
  "atk-s0513a2:48_13": "Thero taṃ oloketvā “ayaṃ mahallako icchācāre ṭhito tuccho na kiñci jānātī”ti tena saddhiṃ akathetvāva",
  "atk-s0513a2:48_14": "lajjamāno bījaniṃ ṭhapetvā āsanā otaritvā pariveṇaṃ pāvisi,",
  "atk-s0513a2:48_15": "moggallānattheropi attano pariveṇameva agamāsi.",
  "atk-s0513a2:49_0": "Manussā uṭṭhāya “gaṇhathetaṃ tucchamahallakaṃ,",
  "atk-s0513a2:49_1": "madhuradhammassavanaṃ no sotuṃ na adāsī”ti anubandhiṃsu.",
  "atk-s0513a2:49_2": "So palāyanto vihārapaccante bhinnapadarāya vaccakuṭiyā patitvā gūthamakkhito aṭṭhāsi.",
  "atk-s0513a2:49_3": "Manussā taṃ disvā vippaṭisārino hutvā satthu santikaṃ agamaṃsu.",
  "atk-s0513a2:49_4": "Satthā te disvā “kiṃ upāsakā avelāya āgatatthā”ti pucchi,",
  "atk-s0513a2:49_5": "manussā tamatthaṃ ārocesuṃ.",
  "atk-s0513a2:49_6": "Satthā “na kho upāsakā idānevesa mahallako uppilāvito hutvā attano balaṃ ajānitvā mahābalehi saddhiṃ payojetvā gūthamakkhito jāto,",
  "atk-s0513a2:49_7": "pubbepesa uppilāvito hutvā attano balaṃ ajānitvā mahābalehi saddhiṃ payojetvā gūthamakkhito ahosī”ti vatvā tehi yācito atītaṃ āhari.",
  "atk-s0513a2:50_0": "Atīte bārāṇasiyaṃ brahmadatte rajjaṃ kārente bodhisatto sīho hutvā himavantapadese pabbataguhāya vāsaṃ kappesi.",
  "atk-s0513a2:50_1": "Tassā avidūre ekaṃ saraṃ nissāya bahū sūkarā nivāsaṃ kappesuṃ.",
  "atk-s0513a2:50_2": "Tameva saraṃ nissāya tāpasāpi paṇṇasālāsu vāsaṃ kappesuṃ.",
  "atk-s0513a2:50_3": "Athekadivasaṃ sīho mahiṃsavāraṇādīsu aññataraṃ vadhitvā yāvadatthaṃ maṃsaṃ khāditvā taṃ saraṃ otaritvā pānīyaṃ pivitvā uttari.",
  "atk-s0513a2:50_4": "Tasmiṃ khaṇe eko thūlasūkaro taṃ saraṃ nissāya gocaraṃ gaṇhāti.",
  "atk-s0513a2:50_5": "Sīho taṃ disvā “aññaṃ ekadivasaṃ imaṃ khādissāmi,",
  "atk-s0513a2:50_6": "maṃ kho pana disvā puna na āgaccheyyā”ti tassa anāgamanabhayena sarato uttaritvā ekena passena gantuṃ ārabhi.",
  "atk-s0513a2:50_7": "Sūkaro oloketvā “esa maṃ disvā mama bhayena upagantuṃ asakkonto bhayena palāyati,",
  "atk-s0513a2:50_8": "ajja mayā iminā sīhena saddhiṃ payojetuṃ vaṭṭatī”ti sīsaṃ ukkhipitvā taṃ yuddhatthāya avhayanto paṭhamaṃ gāthamāha –",
  "atk-s0513a2:51_0": "5.",
  "atk-s0513a2:52_0": "“Catuppado ahaṃ samma, tvampi samma catuppado;",
  "atk-s0513a2:53_0": "Ehi samma nivattassu, kiṃ nu bhīto palāyasī”ti.",
  "atk-s0513a2:54_0": "Sīho tassa kathaṃ sutvā “samma sūkara,",
  "atk-s0513a2:54_1": "ajja amhākaṃ tayā saddhiṃ saṅgāmo natthi,",
  "atk-s0513a2:54_2": "ito pana sattame divase imasmiṃyeva ṭhāne saṅgāmo hotū”ti vatvā pakkāmi.",
  "atk-s0513a2:54_3": "Sūkaro “sīhena saddhiṃ saṅgāmessāmī”ti haṭṭhapahaṭṭho taṃ pavattiṃ ñātakānaṃ ārocesi.",
  "atk-s0513a2:54_4": "Te tassa kathaṃ sutvā bhītatasitā “idāni tvaṃ sabbepi amhe nāsessasi,",
  "atk-s0513a2:54_5": "attano balaṃ ajānitvā sīhena saddhiṃ saṅgāmaṃ kattukāmoti,",
  "atk-s0513a2:54_6": "sīho āgantvā sabbepi amhe jīvitakkhayaṃ pāpessati,",
  "atk-s0513a2:54_7": "sāhasikakammaṃ mā karī”ti āhaṃsu.",
  "atk-s0513a2:54_8": "Sopi bhītatasito “idāni kiṃ karomī”ti pucchi.",
  "atk-s0513a2:54_9": "Sūkarā “samma,",
  "atk-s0513a2:54_10": "tvaṃ etesaṃ tāpasānaṃ uccārabhūmiṃ gantvā pūtigūthe satta divasāni sarīraṃ parivaṭṭetvā sukkhāpetvā sattame",
  "atk-s0513a2:54_11": "divase sarīraṃ ussāvabindūhi temetvā sīhassa āgamanato purimataraṃ gantvā vātayogaṃ ñatvā uparivāte tiṭṭha,",
  "atk-s0513a2:54_12": "sucijātiko sīho tava sarīragandhaṃ ghāyitvā tuyhaṃ jayaṃ datvā gamissatī”ti āhaṃsu.",
  "atk-s0513a2:54_13": "So tathā katvā sattame divase tattha aṭṭhāsi.",
  "atk-s0513a2:54_14": "Sīho tassa sarīragandhaṃ ghāyitvā gūthamakkhitabhāvaṃ ñatvā “samma sūkara,",
  "atk-s0513a2:54_15": "sundaro te leso cintito,",
  "atk-s0513a2:54_16": "sace tvaṃ gūthamakkhito nābhavissa,",
  "atk-s0513a2:54_17": "idheva taṃ jīvitakkhayaṃ apāpessaṃ,",
  "atk-s0513a2:54_18": "idāni pana te sarīraṃ neva mukhena ḍaṃsituṃ,",
  "atk-s0513a2:54_19": "na pādena paharituṃ sakkā,",
  "atk-s0513a2:54_20": "jayaṃ te dammī”ti vatvā dutiyaṃ gāthamāha –",
  "atk-s0513a2:55_0": "6.",
  "atk-s0513a2:56_0": "“Asuci pūtilomosi, duggandho vāsi sūkara;",
  "atk-s0513a2:57_0": "Sace yujjitukāmosi, jayaṃ samma dadāmi te”ti.",
  "atk-s0513a2:58_0": "Tattha pūtilomoti mīḷhamakkhitattā duggandhalomo.",
  "atk-s0513a2:58_1": "Duggandho vāsīti aniṭṭhajegucchapaṭikūlagandho hutvā vāyasi. Jayaṃ, samma,",
  "atk-s0513a2:58_2": "dadāmi teti “tuyhaṃ jayaṃ demi,",
  "atk-s0513a2:58_3": "ahaṃ parājito,",
  "atk-s0513a2:58_4": "gaccha tva”nti vatvā sīho tatova nivattitvā gocaraṃ gahetvā sare pānīyaṃ pivitvā pabbataguhameva gato.",
  "atk-s0513a2:58_5": "Sūkaropi “sīho me jito”ti ñātakānaṃ ārocesi.",
  "atk-s0513a2:58_6": "Te bhītatasitā “puna ekadivasaṃ āgacchanto sīho sabbeva amhe jīvitakkhayaṃ pāpessatī”ti palāyitvā aññattha agamaṃsu.",
  "atk-s0513a2:59_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a2:59_1": "“tadā sūkaro mahallako ahosi,",
  "atk-s0513a2:59_2": "sīho pana ahameva ahosi”nti.",
  "atk-s0513a2:60_0": "Sūkarajātakavaṇṇanā tatiyā.",
  "atk-s0513a2:62_0": "[154] 4. Uragajātakavaṇṇanā",
  "atk-s0513a2:63_0": "Idhūragānaṃ pavaro paviṭṭhoti idaṃ satthā jetavane viharanto seṇibhaṇḍanaṃ ārabbha kathesi.",
  "atk-s0513a2:63_1": "Kosalarañño kira sevakā seṇipamukhā dve mahāmattā aññamaññaṃ diṭṭhaṭṭhāne kalahaṃ karonti,",
  "atk-s0513a2:63_2": "tesaṃ veribhāvo sakalanagare pākaṭo jāto.",
  "atk-s0513a2:63_3": "Te neva rājā,",
  "atk-s0513a2:63_4": "na ñātimittā samagge kātuṃ sakkhiṃsu.",
  "atk-s0513a2:63_5": "Athekadivasaṃ satthā paccūsasamaye bodhaneyyabandhave olokento tesaṃ ubhinnampi sotāpattimaggassa upanissayaṃ",
  "atk-s0513a2:63_6": "disvā punadivase ekakova sāvatthiyaṃ piṇḍāya pavisitvā tesu ekassa gehadvāre aṭṭhāsi.",
  "atk-s0513a2:63_7": "So nikkhamitvā pattaṃ gahetvā satthāraṃ antonivesanaṃ pavesetvā āsanaṃ paññapetvā nisīdāpesi.",
  "atk-s0513a2:63_8": "Satthā nisīditvā tassa mettābhāvanāya ānisaṃsaṃ kathetvā kallacittataṃ ñatvā saccāni pakāsesi,",
  "atk-s0513a2:63_9": "so saccapariyosāne sotāpattiphale patiṭṭhahi.",
  "atk-s0513a2:64_0": "Satthā tassa sotāpannabhāvaṃ ñatvā tameva pattaṃ gāhāpetvā uṭṭhāya itarassa gehadvāraṃ agamāsi.",
  "atk-s0513a2:64_1": "Sopi nikkhamitvā satthāraṃ vanditvā “pavisatha,",
  "atk-s0513a2:64_2": "bhante”ti gharaṃ pavesetvā nisīdāpesi.",
  "atk-s0513a2:64_3": "Itaropi pattaṃ gahetvā satthārā saddhiṃyeva pāvisi.",
  "atk-s0513a2:64_4": "Satthā tassa ekādasa mettānisaṃse vaṇṇetvā kallacittataṃ ñatvā saccāni pakāsesi,",
  "atk-s0513a2:64_5": "saccapariyosāne sopi sotāpattiphale patiṭṭhahi.",
  "atk-s0513a2:64_6": "Iti te ubhopi sotāpannā hutvā aññamaññaṃ accayaṃ dassetvā khamāpetvā samaggā sammodamānā ekajjhāsayā ahesuṃ.",
  "atk-s0513a2:64_7": "Taṃ divasaññeva ca bhagavato sammukhāva ekato bhuñjiṃsu.",
  "atk-s0513a2:64_8": "Satthā bhattakiccaṃ niṭṭhāpetvā vihāraṃ agamāsi.",
  "atk-s0513a2:64_9": "Te bahūni mālāgandhavilepanāni ceva sappimadhuphāṇitādīni ca ādāya satthārā saddhiṃyeva nikkhamiṃsu.",
  "atk-s0513a2:64_10": "Satthā bhikkhusaṅghena vatte dassite sugatovādaṃ datvā gandhakuṭiṃ pāvisi.",
  "atk-s0513a2:65_0": "Bhikkhū sāyanhasamaye dhammasabhāyaṃ satthu guṇakathaṃ samuṭṭhāpesuṃ “āvuso,",
  "atk-s0513a2:65_1": "satthā adantadamako,",
  "atk-s0513a2:65_2": "ye nāma dve mahāmatte ciraṃ vāyamamānopi neva rājā samagge kātuṃ sakkhi,",
  "atk-s0513a2:65_3": "na ñātimittādayo sakkhiṃsu,",
  "atk-s0513a2:65_4": "te ekadivaseneva tathāgatena damitā”ti.",
  "atk-s0513a2:65_5": "Satthā āgantvā “kāya nuttha,",
  "atk-s0513a2:65_6": "bhikkhave,",
  "atk-s0513a2:65_7": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a2:65_8": "bhikkhave,",
  "atk-s0513a2:65_9": "idānevāhaṃ ime dve jane samagge akāsiṃ,",
  "atk-s0513a2:65_10": "pubbepete mayā samaggā katāyevā”ti vatvā atītaṃ āhari.",
  "atk-s0513a2:66_0": "Atīte bārāṇasiyaṃ brahmadatte rajjaṃ kārente bārāṇasiyaṃ ussave ghosite mahāsamajjaṃ ahosi.",
  "atk-s0513a2:66_1": "Bahū manussā ceva devanāgasupaṇṇādayo ca samajjadassanatthaṃ sannipatiṃsu.",
  "atk-s0513a2:66_2": "Tatrekasmiṃ ṭhāne eko nāgo ca supaṇṇo ca samajjaṃ passamānā ekato aṭṭhaṃsu.",
  "atk-s0513a2:66_3": "Nāgo supaṇṇassa supaṇṇabhāvaṃ ajānanto aṃse hatthaṃ ṭhapesi.",
  "atk-s0513a2:66_4": "Supaṇṇo “kena me aṃse hattho ṭhapito”ti nivattitvā olokento nāgaṃ sañjāni.",
  "atk-s0513a2:66_5": "Nāgopi olokento supaṇṇaṃ sañjānitvā maraṇabhayatajjito nagarā nikkhamitvā nadīpiṭṭhena palāyi.",
  "atk-s0513a2:66_6": "Supaṇṇopi “taṃ gahessāmī”ti anubandhi.",
  "atk-s0513a2:66_7": "Tasmiṃ samaye bodhisatto tāpaso hutvā tassā nadiyā tīre paṇṇasālāya vasamāno divā darathapaṭippassambhanatthaṃ",
  "atk-s0513a2:66_8": "udakasāṭikaṃ nivāsetvā vakkalaṃ bahi ṭhapetvā nadiṃ otaritvā nhāyati.",
  "atk-s0513a2:66_9": "Nāgo “imaṃ pabbajitaṃ nissāya jīvitaṃ labhissāmī”ti pakativaṇṇaṃ vijahitvā maṇikkhandhavaṇṇaṃ māpetvā vakkalantaraṃ pāvisi.",
  "atk-s0513a2:66_10": "Supaṇṇo anubandhamāno taṃ tattha paviṭṭhaṃ disvā vakkale garubhāvena aggahetvā bodhisattaṃ āmantetvā “bhante,",
  "atk-s0513a2:66_11": "ahaṃ chāto,",
  "atk-s0513a2:66_12": "tumhākaṃ vakkalaṃ gaṇhatha,",
  "atk-s0513a2:66_13": "imaṃ nāgaṃ khādissāmī”ti imamatthaṃ pakāsetuṃ paṭhamaṃ gāthamāha –",
  "atk-s0513a2:67_0": "7.",
  "atk-s0513a2:68_0": "“Idhūragānaṃ pavaro paviṭṭho, selassa vaṇṇena pamokkhamicchaṃ;",
  "atk-s0513a2:69_0": "Brahmañca vaṇṇaṃ apacāyamāno, bubhukkhito no vitarāmi bhottu”nti.",
  "atk-s0513a2:70_0": "Tattha idhūragānaṃ pavaro paviṭṭhoti imasmiṃ vakkale uragānaṃ pavaro nāgarājā paviṭṭho.",
  "atk-s0513a2:70_1": "Selassa vaṇṇenāti maṇivaṇṇena,",
  "atk-s0513a2:70_2": "maṇikkhandho hutvā paviṭṭhoti attho.",
  "atk-s0513a2:70_3": "Pamokkhamicchanti mama santikā mokkhaṃ icchamāno.",
  "atk-s0513a2:70_4": "Brahmañca vaṇṇaṃ apacāyamānoti ahaṃ pana tumhākaṃ brahmavaṇṇaṃ seṭṭhavaṇṇaṃ pūjento garuṃ karonto.",
  "atk-s0513a2:70_5": "Bubhukkhito no vitarāmi bhottunti etaṃ nāgaṃ vakkalantaraṃ paviṭṭhaṃ chātopi samāno bhakkhituṃ na sakkomīti.",
  "atk-s0513a2:71_0": "Bodhisatto udake ṭhitoyeva supaṇṇarājassa thutiṃ katvā dutiyaṃ gāthamāha –",
  "atk-s0513a2:72_0": "8.",
  "atk-s0513a2:73_0": "“So brahmagutto cirameva jīva, dibyā ca te pātubhavantu bhakkhā;",
  "atk-s0513a2:74_0": "Yo brahmavaṇṇaṃ apacāyamāno, bubhukkhito no vitarāsi bhottu”nti.",
  "atk-s0513a2:75_0": "Tattha so brahmaguttoti so tvaṃ brahmagopito brahmarakkhito hutvā.",
  "atk-s0513a2:75_1": "Dibyā ca te pātubhavantu bhakkhāti devatānaṃ paribhogārahā bhakkhā ca tava pātubhavantu,",
  "atk-s0513a2:75_2": "mā pāṇātipātaṃ katvā nāgamaṃsakhādako ahosi.",
  "atk-s0513a2:76_0": "Iti bodhisatto udake ṭhitova anumodanaṃ katvā uttaritvā vakkalaṃ nivāsetvā te ubhopi gahetvā assamapadaṃ",
  "atk-s0513a2:76_1": "gantvā mettābhāvanāya vaṇṇaṃ kathetvā dvepi jane samagge akāsi.",
  "atk-s0513a2:76_2": "Te tato paṭṭhāya samaggā sammodamānā sukhaṃ vasiṃsu.",
  "atk-s0513a2:77_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a2:77_1": "“tadā nāgo ca supaṇṇo ca ime dve mahāmattā ahesuṃ,",
  "atk-s0513a2:77_2": "tāpaso pana ahameva ahosi”nti.",
  "atk-s0513a2:78_0": "Uragajātakavaṇṇanā catutthā.",
  "atk-s0513a2:80_0": "[155] 5. Bhaggajātakavaṇṇanā",
  "atk-s0513a2:81_0": "Jīva vassasataṃ bhaggāti idaṃ satthā jetavanasamīpe pasenadikosalena raññā kārite rājakārāme viharanto attano khipitakaṃ ārabbha kathesi.",
  "atk-s0513a2:81_1": "Ekasmiñhi divase satthā rājakārāme catuparisamajjhe nisīditvā dhammaṃ desento khipi.",
  "atk-s0513a2:81_2": "Bhikkhū “jīvatu,",
  "atk-s0513a2:81_3": "bhante bhagavā, jīvatu,",
  "atk-s0513a2:81_4": "sugato”ti uccāsaddaṃ mahāsaddaṃ akaṃsu,",
  "atk-s0513a2:81_5": "tena saddena dhammakathāya antarāyo ahosi.",
  "atk-s0513a2:81_6": "Atha kho bhagavā bhikkhū āmantesi –",
  "atk-s0513a2:81_7": "“api nu kho,",
  "atk-s0513a2:81_8": "bhikkhave,",
  "atk-s0513a2:81_9": "khipite ‘jīvā’ti vutto tappaccayā jīveyya vā mareyya vā”ti?",
  "atk-s0513a2:81_10": "“No hetaṃ bhante”ti. “Na,",
  "atk-s0513a2:81_11": "bhikkhave,",
  "atk-s0513a2:81_12": "khipite ‘jīvā’ti vattabbo,",
  "atk-s0513a2:81_13": "yo vadeyya āpatti dukkaṭassā”ti.",
  "atk-s0513a2:81_14": "Tena kho pana samayena manussā bhikkhūnaṃ khipite “jīvatha,",
  "atk-s0513a2:81_15": "bhante”ti vadanti,",
  "atk-s0513a2:81_16": "bhikkhū kukkuccāyantā nālapanti.",
  "atk-s0513a2:81_17": "Manussā ujjhāyanti –",
  "atk-s0513a2:81_18": "“kathañhi nāma samaṇā sakyaputtiyā ‘jīvatha,",
  "atk-s0513a2:81_19": "bhante’ti vuccamānā nālapissantī”ti.",
  "atk-s0513a2:81_20": "Bhagavato etamatthaṃ ārocesuṃ. Gihī,",
  "atk-s0513a2:81_21": "bhikkhave,",
  "atk-s0513a2:81_22": "maṅgalikā,",
  "atk-s0513a2:81_23": "anujānāmi,",
  "atk-s0513a2:81_24": "bhikkhave,",
  "atk-s0513a2:81_25": "gihīnaṃ “jīvatha,",
  "atk-s0513a2:81_26": "bhante”ti vuccamānena “ciraṃ jīvā”ti vattunti.",
  "atk-s0513a2:81_27": "Bhikkhū bhagavantaṃ pucchiṃsu – “bhante,",
  "atk-s0513a2:81_28": "jīvapaṭijīvaṃ nāma kadā uppanna”nti?",
  "atk-s0513a2:81_29": "Satthā “bhikkhave,",
  "atk-s0513a2:81_30": "jīvapaṭijīvaṃ nāma porāṇakāle uppanna”nti vatvā atītaṃ āhari.",
  "atk-s0513a2:82_0": "Atīte bārāṇasiyaṃ brahmadatte rajjaṃ kārente bodhisatto kāsiraṭṭhe ekasmiṃ brāhmaṇakule nibbatti.",
  "atk-s0513a2:82_1": "Tassa pitā vohāraṃ katvā jīvikaṃ kappeti,",
  "atk-s0513a2:82_2": "so soḷasavassuddesikaṃ bodhisattaṃ maṇikabhaṇḍaṃ ukkhipāpetvā gāmanigamādīsu caranto bārāṇasiṃ patvā",
  "atk-s0513a2:82_3": "dovārikassa ghare bhattaṃ pacāpetvā bhuñjitvā nivāsaṭṭhānaṃ alabhanto “avelāya āgatā āgantukā kattha",
  "atk-s0513a2:82_4": "vasantī”ti pucchi.",
  "atk-s0513a2:82_5": "Atha naṃ manussā “bahinagare ekā sālā atthi,",
  "atk-s0513a2:82_6": "sā pana amanussapariggahitā.",
  "atk-s0513a2:82_7": "Sace icchatha,",
  "atk-s0513a2:82_8": "tattha vasathā”ti āhaṃsu.",
  "atk-s0513a2:82_9": "Bodhisatto “etha, tāta, gacchāma,",
  "atk-s0513a2:82_10": "mā yakkhassa bhāyittha,",
  "atk-s0513a2:82_11": "ahaṃ taṃ dametvā tumhākaṃ pādesu pātessāmī”ti pitaraṃ gahetvā tattha gato.",
  "atk-s0513a2:82_12": "Athassa pitā phalake nipajji,",
  "atk-s0513a2:82_13": "sayaṃ pitu pāde sambāhanto nisīdi.",
  "atk-s0513a2:82_14": "Tattha adhivattho yakkho dvādasa vassāni vessavaṇaṃ upaṭṭhahitvā taṃ sālaṃ labhanto “imaṃ sālaṃ paviṭṭhamanussesu yo khipite ‘jīvā’ti vadati,",
  "atk-s0513a2:82_15": "yo ca ‘jīvā’ti vutte ‘paṭijīvā’ti vadati,",
  "atk-s0513a2:82_16": "te jīvapaṭijīvabhāṇino ṭhapetvā avasese khādeyyāsī”ti labhi.",
  "atk-s0513a2:82_17": "So piṭṭhivaṃsathūṇāya vasati.",
  "atk-s0513a2:82_18": "So “bodhisattassa pitaraṃ khipāpessāmī”ti attano ānubhāvena sukhumacuṇṇaṃ vissajjesi,",
  "atk-s0513a2:82_19": "cuṇṇo āgantvā tassa nāsapuṭe pāvisi.",
  "atk-s0513a2:82_20": "So phalake nipannakova khipi,",
  "atk-s0513a2:82_21": "bodhisatto na “jīvā”ti āha.",
  "atk-s0513a2:82_22": "Yakkho taṃ khādituṃ thūṇāya otarati.",
  "atk-s0513a2:82_23": "Bodhisatto taṃ otarantaṃ disvā “iminā me pitā khipāpito bhavissati,",
  "atk-s0513a2:82_24": "ayaṃ so khipite ‘jīvā’ti avadantaṃ khādakayakkho bhavissatī”ti pitaraṃ ārabbha paṭhamaṃ gāthamāha –",
  "atk-s0513a2:83_0": "9.",
  "atk-s0513a2:84_0": "“Jīva vassasataṃ bhagga, aparāni ca vīsatiṃ;",
  "atk-s0513a2:85_0": "Mā maṃ pisācā khādantu, jīva tvaṃ saradosata”nti.",
  "atk-s0513a2:86_0": "Tattha bhaggāti pitaraṃ nāmenālapati.",
  "atk-s0513a2:86_1": "Aparāni ca vīsatinti aparāni ca vīsati vassāni jīva.",
  "atk-s0513a2:86_2": "Mā maṃ pisācā khādantūti maṃ pisācā mā khādantu.",
  "atk-s0513a2:86_3": "Jīva tvaṃ saradosatanti tvaṃ pana vīsuttaraṃ vassasataṃ jīvāti.",
  "atk-s0513a2:86_4": "Saradosatañhi gaṇiyamānaṃ vassasatameva hoti,",
  "atk-s0513a2:86_5": "taṃ purimehi vīsāya saddhiṃ vīsuttaraṃ idha adhippetaṃ.",
  "atk-s0513a2:87_0": "Yakkho bodhisattassa vacanaṃ sutvā “imaṃ tāva māṇavaṃ ‘jīvā’ti vuttattā khādituṃ na sakkā,",
  "atk-s0513a2:87_1": "pitaraṃ panassa khādissāmī”ti pitu santikaṃ agamāsi.",
  "atk-s0513a2:87_2": "So taṃ āgacchantaṃ disvā cintesi –",
  "atk-s0513a2:87_3": "“ayaṃ so ‘paṭijīvā’ti abhaṇantānaṃ khādakayakkho bhavissati,",
  "atk-s0513a2:87_4": "paṭijīvaṃ karissāmī”ti.",
  "atk-s0513a2:87_5": "So puttaṃ ārabbha dutiyaṃ gāthamāha –",
  "atk-s0513a2:88_0": "10.",
  "atk-s0513a2:89_0": "“Tvampi vassasataṃ jīvaṃ, aparāni ca vīsatiṃ;",
  "atk-s0513a2:90_0": "Visaṃ pisācā khādantu, jīva tvaṃ saradosata”nti.",
  "atk-s0513a2:91_0": "Tattha visaṃ pisācā khādantūti pisācā halāhalavisaṃ khādantu.",
  "atk-s0513a2:92_0": "Yakkho tassa vacanaṃ sutvā “ubhopi me na sakkā khāditu”nti paṭinivatti.",
  "atk-s0513a2:92_1": "Atha naṃ bodhisatto pucchi –",
  "atk-s0513a2:92_2": "“bho yakkha,",
  "atk-s0513a2:92_3": "kasmā tvaṃ imaṃ sālaṃ paviṭṭhamanusse khādasī”ti?",
  "atk-s0513a2:92_4": "“Dvādasa vassāni vessavaṇaṃ upaṭṭhahitvā laddhattā”ti.",
  "atk-s0513a2:92_5": "“Kiṃ pana sabbeva khādituṃ labhasī”ti?",
  "atk-s0513a2:92_6": "“Jīvapaṭijīvabhāṇino ṭhapetvā avasese khādāmī”ti. “Yakkha,",
  "atk-s0513a2:92_7": "tvaṃ pubbepi akusalaṃ katvā kakkhaḷo pharuso paravihiṃsako hutvā nibbatto,",
  "atk-s0513a2:92_8": "idānipi tādisaṃ kammaṃ katvā tamo tamaparāyaṇo bhavissati,",
  "atk-s0513a2:92_9": "tasmā ito paṭṭhāya pāṇātipātādīhi viramassū”ti taṃ yakkhaṃ dametvā nirayabhayena tajjetvā pañcasu sīlesu",
  "atk-s0513a2:92_10": "patiṭṭhāpetvā yakkhaṃ pesanakārakaṃ viya akāsi.",
  "atk-s0513a2:93_0": "Punadivase sañcarantā manussā yakkhaṃ disvā bodhisattena cassa damitabhāvaṃ ñatvā rañño ārocesuṃ – “deva,",
  "atk-s0513a2:93_1": "eko māṇavo taṃ yakkhaṃ dametvā pesanakārakaṃ viya katvā ṭhito”ti.",
  "atk-s0513a2:93_2": "Rājā bodhisattaṃ pakkosāpetvā senāpatiṭṭhāne ṭhapesi,",
  "atk-s0513a2:93_3": "pitu cassa mahantaṃ yasaṃ adāsi.",
  "atk-s0513a2:93_4": "So yakkhaṃ balipaṭiggāhakaṃ katvā bodhisattassa ovāde ṭhatvā dānādīni puññāni katvā saggapuraṃ pūresi.",
  "atk-s0513a2:94_0": "Satthā imaṃ dhammadesanaṃ āharitvā “jīvapaṭijīvaṃ nāma tasmiṃ kāle uppanna”nti vatvā jātakaṃ samodhānesi –",
  "atk-s0513a2:94_1": "“tadā yakkho aṅgulimālo ahosi,",
  "atk-s0513a2:94_2": "rājā ānando,",
  "atk-s0513a2:94_3": "pitā kassapo,",
  "atk-s0513a2:94_4": "putto pana ahameva ahosi”nti.",
  "atk-s0513a2:95_0": "Bhaggajātakavaṇṇanā pañcamā.",
  "atk-s0513a2:97_0": "[156] 6. Alīnacittajātakavaṇṇanā",
  "atk-s0513a2:98_0": "Alīnacittaṃ nissāyāti idaṃ satthā jetavane viharanto ekaṃ ossaṭṭhavīriyaṃ bhikkhuṃ ārabbha kathesi.",
  "atk-s0513a2:98_1": "Vatthu ekādasanipāte saṃvarajātake āvibhavissati.",
  "atk-s0513a2:98_2": "So pana bhikkhu satthārā “saccaṃ kira tvaṃ, bhikkhu,",
  "atk-s0513a2:98_3": "vīriyaṃ ossajī”ti vutte “saccaṃ,",
  "atk-s0513a2:98_4": "bhagavā”ti āha.",
  "atk-s0513a2:98_5": "Atha naṃ satthā “nanu tvaṃ, bhikkhu,",
  "atk-s0513a2:98_6": "pubbe vīriyaṃ avissajjetvā maṃsapesisadisassa daharakumārassa dvādasayojanike bārāṇasinagare rajjaṃ gahetvā adāsi,",
  "atk-s0513a2:98_7": "idāni kasmā evarūpe sāsane pabbajitvā vīriyaṃ ossajasī”ti vatvā atītaṃ āhari.",
  "atk-s0513a2:99_0": "Atīte bārāṇasiyaṃ brahmadatte rajjaṃ kārente bārāṇasito avidūre vaḍḍhakīgāmo ahosi,",
  "atk-s0513a2:99_1": "tattha pañcasatā vaḍḍhakī vasanti.",
  "atk-s0513a2:99_2": "Te nāvāya uparisotaṃ gantvā araññe gehasambhāradārūni koṭṭetvā tattheva ekabhūmikadvibhūmikādibhede gehasambhāre",
  "atk-s0513a2:99_3": "sajjetvā thambhato paṭṭhāya sabbadārūsu saññaṃ katvā nadītīraṃ netvā nāvaṃ āropetvā anusotena nagaraṃ",
  "atk-s0513a2:99_4": "āgantvā ye yādisāni gehāni ākaṅkhanti,",
  "atk-s0513a2:99_5": "tesaṃ tādisāni katvā kahāpaṇe gahetvā puna tattheva gantvā gehasambhāre āharanti.",
  "atk-s0513a2:99_6": "Evaṃ tesaṃ jīvikaṃ kappentānaṃ ekasmiṃ kāle khandhāvāraṃ bandhitvā dārūni koṭṭentānaṃ avidūre eko hatthī khadirakhāṇukaṃ akkami.",
  "atk-s0513a2:99_7": "Tassa so khāṇuko pādaṃ vijjhi,",
  "atk-s0513a2:99_8": "balavavedanā vattanti,",
  "atk-s0513a2:99_9": "pādo uddhumāyitvā pubbaṃ gaṇhi.",
  "atk-s0513a2:99_10": "So vedanāppatto tesaṃ dārukoṭṭanasaddaṃ sutvā “ime vaḍḍhakī nissāya mayhaṃ sotthi bhavissatī”ti maññamāno",
  "atk-s0513a2:99_11": "tīhi pādehi tesaṃ santikaṃ gantvā avidūre nipajji,",
  "atk-s0513a2:99_12": "vaḍḍhakī taṃ uddhumātapādaṃ disvā upasaṅkamitvā pāde khāṇukaṃ disvā tikhiṇavāsiyā khāṇukassa samantato",
  "atk-s0513a2:99_13": "odhiṃ datvā rajjuyā bandhitvā ākaḍḍhantā khāṇuṃ nīharitvā pubbaṃ mocetvā uṇhodakena dhovitvā tadanurūpehi",
  "atk-s0513a2:99_14": "bhesajjehi makkhetvā nacirasseva vaṇaṃ phāsukaṃ kariṃsu.",
  "atk-s0513a2:100_0": "Hatthī arogo hutvā cintesi –",
  "atk-s0513a2:100_1": "“mayā ime vaḍḍhakī nissāya jīvitaṃ laddhaṃ,",
  "atk-s0513a2:100_2": "idāni tesaṃ mayā upakāraṃ kātuṃ vaṭṭatī”ti.",
  "atk-s0513a2:100_3": "So tato paṭṭhāya vaḍḍhakīhi saddhiṃ rukkhe nīharati,",
  "atk-s0513a2:100_4": "tacchentānaṃ parivattetvā deti,",
  "atk-s0513a2:100_5": "vāsiādīni upasaṃharati,",
  "atk-s0513a2:100_6": "soṇḍāya veṭhetvā kāḷasuttakoṭiyaṃ gaṇhāti.",
  "atk-s0513a2:100_7": "Vaḍḍhakīpissa bhojanavelāya ekekaṃ piṇḍaṃ dentā pañca piṇḍasatāni denti.",
  "atk-s0513a2:100_8": "Tassa pana hatthissa putto sabbaseto hatthājānīyapotako atthi,",
  "atk-s0513a2:100_9": "tenassa etadahosi –",
  "atk-s0513a2:100_10": "“ahaṃ etarahi mahallako.",
  "atk-s0513a2:100_11": "Idāni mayā imesaṃ vaḍḍhakīnaṃ kammakaraṇattāya puttaṃ datvā gantuṃ vaṭṭatī”ti.",
  "atk-s0513a2:100_12": "So vaḍḍhakīnaṃ anācikkhitvāva araññaṃ pavisitvā puttaṃ ānetvā “ayaṃ hatthipotako mama putto,",
  "atk-s0513a2:100_13": "tumhehi mayhaṃ jīvitaṃ dinnaṃ,",
  "atk-s0513a2:100_14": "ahaṃ vo vejjavetanatthāya imaṃ dammi,",
  "atk-s0513a2:100_15": "ayaṃ tumhākaṃ ito paṭṭhāya kammāni karissatī”ti vatvā “ito paṭṭhāya, puttaka,",
  "atk-s0513a2:100_16": "yaṃ mayā kattabbaṃ kammaṃ,",
  "atk-s0513a2:100_17": "taṃ tvaṃ karohī”ti puttaṃ ovaditvā vaḍḍhakīnaṃ datvā sayaṃ araññaṃ pāvisi.",
  "atk-s0513a2:101_0": "Tato paṭṭhāya hatthipotako vaḍḍhakīnaṃ vacanakaro ovādakkhamo hutvā sabbakiccāni karoti.",
  "atk-s0513a2:101_1": "Tepi taṃ pañcahi piṇḍasatehi posenti,",
  "atk-s0513a2:101_2": "so kammaṃ katvā nadiṃ otaritvā nhatvā kīḷitvā āgacchati,",
  "atk-s0513a2:101_3": "vaḍḍhakīdārakāpi taṃ soṇḍādīsu gahetvā udakepi thalepi tena saddhiṃ kīḷanti.",
  "atk-s0513a2:101_4": "Ājānīyā pana hatthinopi assāpi purisāpi udake uccāraṃ vā passāvaṃ vā na karonti,",
  "atk-s0513a2:101_5": "tasmā sopi udake uccārapassāvaṃ akatvā bahinadītīreyeva karoti.",
  "atk-s0513a2:101_6": "Athekasmiṃ divase uparinadiyā devo vassi,",
  "atk-s0513a2:101_7": "atha sukkhaṃ hatthilaṇḍaṃ udakena nadiṃ otaritvā gacchantaṃ bārāṇasīnagaratitthe ekasmiṃ gumbe laggetvā aṭṭhāsi.",
  "atk-s0513a2:101_8": "Atha rañño hatthigopakā “hatthī nhāpessāmā”ti pañca hatthisatāni nayiṃsu.",
  "atk-s0513a2:101_9": "Ājānīyalaṇḍassa gandhaṃ ghāyitvā ekopi hatthī nadiṃ otarituṃ na ussahi.",
  "atk-s0513a2:101_10": "Sabbepi naṅguṭṭhaṃ ukkhipitvā palāyituṃ ārabhiṃsu,",
  "atk-s0513a2:101_11": "hatthigopakā hatthācariyānaṃ ārocesuṃ.",
  "atk-s0513a2:101_12": "Te “udake paripanthena bhavitabba”nti udakaṃ sodhāpetvā tasmiṃ gumbe taṃ ājānīyalaṇḍaṃ disvā “idamettha",
  "atk-s0513a2:101_13": "kāraṇa”nti ñatvā cāṭiṃ āharāpetvā udakassa pūretvā taṃ tattha madditvā hatthīnaṃ sarīre siñcāpesuṃ,",
  "atk-s0513a2:101_14": "sarīrāni sugandhāni ahesuṃ.",
  "atk-s0513a2:101_15": "Tasmiṃ kāle te nadiṃ otaritvā nhāyiṃsu.",
  "atk-s0513a2:102_0": "Hatthācariyā rañño taṃ pavattiṃ ārocetvā “taṃ hatthājānīyaṃ pariyesitvā ānetuṃ vaṭṭati,",
  "atk-s0513a2:102_1": "devā”ti āhaṃsu.",
  "atk-s0513a2:102_2": "Rājā nāvāsaṅghāṭehi nadiṃ pakkhanditvā uddhaṃgāmīhi nāvāsaṅghāṭehi vaḍḍhakīnaṃ vasanaṭṭhānaṃ sampāpuṇi.",
  "atk-s0513a2:102_3": "Hatthipotako nadiyaṃ kīḷanto bherisaddaṃ sutvā gantvā vaḍḍhakīnaṃ santike aṭṭhāsi.",
  "atk-s0513a2:102_4": "Vaḍḍhakī rañño paccuggamanaṃ katvā “deva,",
  "atk-s0513a2:102_5": "sace dārūhi attho,",
  "atk-s0513a2:102_6": "kiṃ kāraṇā āgatattha,",
  "atk-s0513a2:102_7": "kiṃ pesetvā āharāpetuṃ na vaṭṭatī”ti āhaṃsu. “Nāhaṃ, bhaṇe,",
  "atk-s0513a2:102_8": "dārūnaṃ atthāya āgato,",
  "atk-s0513a2:102_9": "imassa pana hatthissa atthāya āgatomhī”ti.",
  "atk-s0513a2:102_10": "“Gāhāpetvā gacchatha, devā”ti.",
  "atk-s0513a2:102_11": "Hatthipotako gantuṃ na icchi.",
  "atk-s0513a2:102_12": "“Kiṃ kārāpeti, bhaṇe,",
  "atk-s0513a2:102_13": "hatthī”ti?",
  "atk-s0513a2:102_14": "“Vaḍḍhakīnaṃ posāvanikaṃ āharāpeti, devā”ti. “Sādhu,",
  "atk-s0513a2:102_15": "bhaṇe”ti rājā hatthissa catunnaṃ pādānaṃ soṇḍāya naṅguṭṭhassa ca santike satasahassasatasahassakahāpaṇe ṭhapāpesi.",
  "atk-s0513a2:102_16": "Hatthī ettakenāpi agantvā sabbavaḍḍhakīnaṃ dussayugesu vaḍḍhakībhariyānaṃ nivāsanasāṭakesu dinnesu saddhiṃkīḷitānaṃ",
  "atk-s0513a2:102_17": "dārakānañca dārakaparihāre kate nivattitvā vaḍḍhakī ca itthiyo ca dārake ca oloketvā raññā saddhiṃ agamāsi.",
  "atk-s0513a2:103_0": "Rājā taṃ ādāya nagaraṃ gantvā nagarañca hatthisālañca alaṅkārāpetvā hatthiṃ nagaraṃ padakkhiṇaṃ kāretvā",
  "atk-s0513a2:103_1": "hatthisālaṃ pavesetvā sabbālaṅkārehi alaṅkaritvā abhisekaṃ datvā opavayhaṃ katvā attano sahāyaṭṭhāne",
  "atk-s0513a2:103_2": "ṭhapetvā upaḍḍharajjaṃ hatthissa datvā attanā samānaparihāraṃ akāsi.",
  "atk-s0513a2:103_3": "Hatthissa āgatakālato paṭṭhāya rañño sakalajambudīpe rajjaṃ hatthagatameva ahosi.",
  "atk-s0513a2:103_4": "Evaṃ kāle gacchante bodhisatto tassa rañño aggamahesiyā kucchimhi paṭisandhiṃ gaṇhi.",
  "atk-s0513a2:103_5": "Tassā gabbhaparipākakāle rājā kālamakāsi.",
  "atk-s0513a2:103_6": "Hatthī pana sace rañño kālakatabhāvaṃ jāneyya,",
  "atk-s0513a2:103_7": "tatthevassa hadayaṃ phaleyya,",
  "atk-s0513a2:103_8": "tasmā hatthiṃ rañño kālakatabhāvaṃ ajānāpetvāva upaṭṭhahiṃsu.",
  "atk-s0513a2:103_9": "Rañño pana kālakatabhāvaṃ sutvā “tucchaṃ kira rajja”nti anantarasāmantakosalarājā mahatiyā senāya āgantvā nagaraṃ parivāresi.",
  "atk-s0513a2:103_10": "Nagaravāsino dvārāni pidahitvā kosalarañño sāsanaṃ pahiṇiṃsu –",
  "atk-s0513a2:103_11": "“amhākaṃ rañño aggamahesī paripuṇṇagabbhā ‘ito kira sattame divase puttaṃ vijāyissatī’ti aṅgavijjāpāṭhakā āhaṃsu.",
  "atk-s0513a2:103_12": "Sace sā puttaṃ vijāyissati,",
  "atk-s0513a2:103_13": "mayaṃ sattame divase yuddhaṃ dassāma,",
  "atk-s0513a2:103_14": "na rajjaṃ,",
  "atk-s0513a2:103_15": "ettakaṃ kālaṃ āgamethā”ti.",
  "atk-s0513a2:103_16": "Rājā “sādhū”ti sampaṭicchi.",
  "atk-s0513a2:104_0": "Devī sattame divase puttaṃ vijāyi.",
  "atk-s0513a2:104_1": "Tassa nāmaggahaṇadivase pana mahājanassa alīnacittaṃ paggaṇhanto jātoti “alīnacittakumāro”tvevassa nāmaṃ akaṃsu.",
  "atk-s0513a2:104_2": "Jātadivasatoyeva panassa paṭṭhāya nāgarā kosalaraññā saddhiṃ yujjhiṃsu.",
  "atk-s0513a2:104_3": "Ninnāyakattā saṅgāmassa mahantampi balaṃ yujjhamānaṃ thokaṃ thokaṃ osakkati.",
  "atk-s0513a2:104_4": "Amaccā deviyā tamatthaṃ ārocetvā “mayaṃ evaṃ osakkamāne bale parājayabhāvassa bhāyāma,",
  "atk-s0513a2:104_5": "amhākaṃ pana rañño kālakatabhāvaṃ,",
  "atk-s0513a2:104_6": "puttassa jātabhāvaṃ,",
  "atk-s0513a2:104_7": "kosalarañño āgantvā yujjhānabhāvañca rañño sahāyako maṅgalahatthī na jānāti,",
  "atk-s0513a2:104_8": "jānāpema na”nti pucchiṃsu.",
  "atk-s0513a2:104_9": "Sā “sādhū”ti sampaṭicchitvā puttaṃ alaṅkaritvā dukūlacumbaṭake nipajjāpetvā pāsādā oruyha amaccagaṇaparivutā",
  "atk-s0513a2:104_10": "hatthisālaṃ gantvā bodhisattaṃ hatthissa pādamūle nipajjāpetvā “sāmi,",
  "atk-s0513a2:104_11": "sahāyo te kālakato,",
  "atk-s0513a2:104_12": "mayaṃ tuyhaṃ hadayaphālanabhayena nārocayimha,",
  "atk-s0513a2:104_13": "ayaṃ te sahāyassa putto,",
  "atk-s0513a2:104_14": "kosalarājā āgantvā nagaraṃ parivāretvā tava puttena saddhiṃ yujjhati,",
  "atk-s0513a2:104_15": "balaṃ osakkati,",
  "atk-s0513a2:104_16": "tava puttaṃ tvaññeva vā mārehi,",
  "atk-s0513a2:104_17": "rajjaṃ vāssa gaṇhitvā dehī”ti āha.",
  "atk-s0513a2:105_0": "Tasmiṃ kāle hatthī bodhisattaṃ soṇḍāya parāmasitvā ukkhipitvā kumbhe ṭhapetvā roditvā bodhisattaṃ otāretvā",
  "atk-s0513a2:105_1": "deviyā hatthe nipajjāpetvā “kosalarājaṃ gaṇhissāmī”ti hatthisālato nikkhami.",
  "atk-s0513a2:105_2": "Athassa amaccā vammaṃ paṭimuñcitvā alaṅkaritvā nagaradvāraṃ avāpuritvā taṃ parivāretvā nikkhamiṃsu.",
  "atk-s0513a2:105_3": "Hatthī nagarā nikkhamitvā koñcanādaṃ katvā mahājanaṃ santāsetvā palāpetvā balakoṭṭhakaṃ bhinditvā kosalarājānaṃ",
  "atk-s0513a2:105_4": "cūḷāya gahetvā ānetvā bodhisattassa pādamūle nipajjāpetvā māraṇatthāyassa uṭṭhite vāretvā “ito paṭṭhāya",
  "atk-s0513a2:105_5": "appamatto hohi,",
  "atk-s0513a2:105_6": "‘kumāro daharo’ti saññaṃ mā karī”ti ovaditvā uyyojesi.",
  "atk-s0513a2:105_7": "Tato paṭṭhāya sakalajambudīpe rajjaṃ bodhisattassa hatthagatameva jātaṃ,",
  "atk-s0513a2:105_8": "añño paṭisattu nāma uṭṭhahituṃ samattho nāhosi.",
  "atk-s0513a2:105_9": "Bodhisatto sattavassikakāle abhisekaṃ katvā alīnacittarājā nāma hutvā dhammena rajjaṃ kāretvā jīvitapariyosāne saggapuraṃ pūresi.",
  "atk-s0513a2:106_0": "Satthā imaṃ atītaṃ āharitvā abhisambuddho hutvā imaṃ gāthādvayamāha –",
  "atk-s0513a2:107_0": "11.",
  "atk-s0513a2:108_0": "“Alīnacittaṃ nissāya, pahaṭṭhā mahatī camū;",
  "atk-s0513a2:109_0": "Kosalaṃ senāsantuṭṭhaṃ, jīvaggāhaṃ agāhayi.",
  "atk-s0513a2:110_0": "12.",
  "atk-s0513a2:111_0": "“Evaṃ nissayasampanno, bhikkhu āraddhavīriyo;",
  "atk-s0513a2:112_0": "Bhāvayaṃ kusalaṃ dhammaṃ, yogakkhemassa pattiyā;",
  "atk-s0513a2:113_0": "Pāpuṇe anupubbena, sabbasaṃyojanakkhaya”nti.",
  "atk-s0513a2:114_0": "Tattha alīnacittaṃ nissāyāti alīnacittaṃ rājakumāraṃ nissāya.",
  "atk-s0513a2:114_1": "Pahaṭṭhā mahatī camūti “paveṇīrajjaṃ no diṭṭha”nti haṭṭhatuṭṭhā hutvā mahatī senā.",
  "atk-s0513a2:114_2": "Kosalaṃ senāsantuṭṭhanti kosalarājānaṃ sena rajjena asantuṭṭhaṃ pararajjalobhena āgataṃ.",
  "atk-s0513a2:114_3": "Jīvaggāhaṃ agāhayīti amāretvāva sā camū taṃ rājānaṃ hatthinā jīvaggāhaṃ gaṇhāpesi.",
  "atk-s0513a2:114_4": "Evaṃ nissayasampannoti yathā sā camū,",
  "atk-s0513a2:114_5": "evaṃ aññopi kulaputto nissayasampanno kalyāṇamittaṃ buddhaṃ vā buddhasāvakaṃ vā nissayaṃ labhitvā.",
  "atk-s0513a2:114_6": "Bhikkhūti parisuddhādhivacanametaṃ.",
  "atk-s0513a2:114_7": "Āraddhavīriyoti paggahitavīriyo catudosāpagatena vīriyena samannāgato.",
  "atk-s0513a2:114_8": "Bhāvayaṃ kusalaṃ dhammanti kusalaṃ niravajjaṃ sattatiṃsabodhipakkhiyasaṅkhātaṃ dhammaṃ bhāvento.",
  "atk-s0513a2:114_9": "Yogakkhemassa pattiyāti catūhi yogehi khemassa nibbānassa pāpuṇanatthāya taṃ dhammaṃ bhāvento.",
  "atk-s0513a2:114_10": "Pāpuṇe anupubbena,",
  "atk-s0513a2:114_11": "sabbasaṃyojanakkhayanti evaṃ vipassanato paṭṭhāya imaṃ kusalaṃ dhammaṃ bhāvento so kalyāṇamittupanissayasampanno",
  "atk-s0513a2:114_12": "bhikkhu anupubbena vipassanāñāṇāni ca heṭṭhimamaggaphalāni ca pāpuṇanto pariyosāne dasannampi saṃyojanānaṃ",
  "atk-s0513a2:114_13": "khayante uppannattā sabbasaṃyojanakkhayasaṅkhātaṃ arahattaṃ pāpuṇāti.",
  "atk-s0513a2:114_14": "Yasmā vā nibbānaṃ āgamma sabbasaṃyojanāni khīyanti,",
  "atk-s0513a2:114_15": "tasmā tampi sabbasaṃyojanakkhayameva,",
  "atk-s0513a2:114_16": "evaṃ anupubbena nibbānasaṅkhātaṃ sabbasaṃyojanakkhayaṃ pāpuṇātīti attho.",
  "atk-s0513a2:115_0": "Iti bhagavā amatamahānibbānena dhammadesanāya kūṭaṃ gahetvā uttaripi saccāni pakāsetvā jātakaṃ samodhānesi,",
  "atk-s0513a2:115_1": "saccapariyosāne ossaṭṭhavīriyo bhikkhu arahatte patiṭṭhahi.",
  "atk-s0513a2:115_2": "“Tadā mātā mahāmāyā,",
  "atk-s0513a2:115_3": "pitā suddhodanamahārājā ahosi,",
  "atk-s0513a2:115_4": "rajjaṃ gahetvā dinnahatthī ayaṃ ossaṭṭhavīriyo bhikkhu,",
  "atk-s0513a2:115_5": "hatthissa pitā sāriputto,",
  "atk-s0513a2:115_6": "sāmantakosalarājā moggallāno,",
  "atk-s0513a2:115_7": "alīnacittakumāro pana ahameva ahosi”nti.",
  "atk-s0513a2:116_0": "Alīnacittajātakavaṇṇanā chaṭṭhā.",
  "atk-s0513a2:118_0": "[157] 7. Guṇajātakavaṇṇanā",
  "atk-s0513a2:119_0": "Yena kāmaṃ paṇāmetīti idaṃ satthā jetavane viharanto ānandattherassa sāṭakasahassalābhaṃ ārabbha kathesi.",
  "atk-s0513a2:119_1": "Therassa kosalarañño antepure dhammavācanavatthu heṭṭhā mahāsārajātake āgatameva.",
  "atk-s0513a2:119_2": "Iti there rañño antepure dhammaṃ vācente rañño sahassagghanikānaṃ sāṭakānaṃ sahassaṃ āhariyittha.",
  "atk-s0513a2:119_3": "Rājā tato pañca sāṭakasatāni pañcannaṃ devīsatānaṃ adāsi.",
  "atk-s0513a2:119_4": "Tā sabbāpi te sāṭake ṭhapetvā punadivase ānandattherassa datvā sayaṃ purāṇasāṭakeyeva pārupitvā rañño pātarāsaṭṭhānaṃ agamaṃsu.",
  "atk-s0513a2:120_0": "Rājā “mayā tumhākaṃ sahassagghanikā sāṭakā dāpitā,",
  "atk-s0513a2:120_1": "kasmā tumhe te apārupitvāva āgatā”ti pucchi. “Deva,",
  "atk-s0513a2:120_2": "amhehi te ānandattherassa dinnā”ti.",
  "atk-s0513a2:120_3": "“Ānandattherena sabbe gahitā”ti? “Āma, devā”ti.",
  "atk-s0513a2:120_4": "“Sammāsambuddhena ticīvaraṃ anuññātaṃ,",
  "atk-s0513a2:120_5": "ānandatthero dussavaṇijjaṃ maññe karissati,",
  "atk-s0513a2:120_6": "atibahū tena sāṭakā gahitā”ti therassa kujjhitvā bhuttapātarāso vihāraṃ gantvā therassa pariveṇaṃ pavisitvā theraṃ vanditvā nisinno pucchi – “api, bhante,",
  "atk-s0513a2:120_7": "amhākaṃ ghare itthiyo tumhākaṃ santike dhammaṃ uggaṇhanti vā suṇanti vā”ti? “Āma, mahārāja,",
  "atk-s0513a2:120_8": "gahetabbayuttakaṃ gaṇhanti,",
  "atk-s0513a2:120_9": "sotabbayuttakaṃ suṇantī”ti.",
  "atk-s0513a2:120_10": "“Kiṃ tā suṇantiyeva,",
  "atk-s0513a2:120_11": "udāhu tumhākaṃ nivāsanaṃ vā pārupanaṃ vā dadantī”ti? “Tā ajja, mahārāja,",
  "atk-s0513a2:120_12": "sahassagghanikāni pañca sāṭakasatāni adaṃsū”ti.",
  "atk-s0513a2:120_13": "“Tumhehi gahitāni tāni,",
  "atk-s0513a2:120_14": "bhante”ti? “Āma,",
  "atk-s0513a2:120_15": "mahārājā”ti. “Nanu, bhante,",
  "atk-s0513a2:120_16": "satthārā ticīvarameva anuññāta”nti? “Āma, mahārāja,",
  "atk-s0513a2:120_17": "bhagavatā ekassa bhikkhuno ticīvarameva paribhogasīsena anuññātaṃ,",
  "atk-s0513a2:120_18": "paṭiggahaṇaṃ pana avāritaṃ,",
  "atk-s0513a2:120_19": "tasmā mayāpi aññesaṃ jiṇṇacīvarikānaṃ dātuṃ te sāṭakā paṭiggahitā”ti.",
  "atk-s0513a2:120_20": "“Te pana bhikkhū tumhākaṃ santikā sāṭake labhitvā porāṇacīvarāni kiṃ karissantī”ti?",
  "atk-s0513a2:120_21": "“Porāṇasaṅghāṭiṃ uttarāsaṅgaṃ karissantī”ti?",
  "atk-s0513a2:120_22": "“Porāṇauttarāsaṅgaṃ kiṃ karissantī”ti?",
  "atk-s0513a2:120_23": "“Antaravāsakaṃ karissantī”ti.",
  "atk-s0513a2:120_24": "“Porāṇaantaravāsakaṃ kiṃ karissantī”ti?",
  "atk-s0513a2:120_25": "“Paccattharaṇaṃ karissantī”ti.",
  "atk-s0513a2:120_26": "“Porāṇapaccattharaṇaṃ kiṃ karissantī”ti?",
  "atk-s0513a2:120_27": "“Bhummattharaṇaṃ karissantī”ti.",
  "atk-s0513a2:120_28": "“Porāṇabhummattharaṇaṃ kiṃ karissantī”ti?",
  "atk-s0513a2:120_29": "“Pādapuñchanaṃ karissantī”ti.",
  "atk-s0513a2:120_30": "“Porāṇapādapuñchanaṃ kiṃ karissantī”ti?",
  "atk-s0513a2:120_31": "“Mahārāja,",
  "atk-s0513a2:120_32": "saddhādeyyaṃ nāma vinipātetuṃ na labbhati,",
  "atk-s0513a2:120_33": "tasmā porāṇapādapuñchanaṃ vāsiyā koṭṭetvā mattikāya makkhetvā senāsanesu mattikālepanaṃ karissantī”ti. “Bhante,",
  "atk-s0513a2:120_34": "tumhākaṃ dinnaṃ yāva pādapuñchanāpi nassituṃ na labbhatī”ti? “Āma, mahārāja,",
  "atk-s0513a2:120_35": "amhākaṃ dinnaṃ nassituṃ na labbhati,",
  "atk-s0513a2:120_36": "paribhogameva hotī”ti.",
  "atk-s0513a2:121_0": "Rājā tuṭṭho somanassappatto hutvā itarānipi gehe ṭhapitāni pañca sāṭakasatāni āharāpetvā therassa datvā",
  "atk-s0513a2:121_1": "anumodanaṃ sutvā theraṃ vanditvā padakkhiṇaṃ katvā pakkāmi.",
  "atk-s0513a2:121_2": "Thero paṭhamaladdhāni pañca sāṭakasatāni jiṇṇacīvarikānaṃ bhikkhūnaṃ adāsi.",
  "atk-s0513a2:121_3": "Therassa pana pañcamattāni saddhivihārikasatāni,",
  "atk-s0513a2:121_4": "tesu eko daharabhikkhu therassa bahūpakāro pariveṇaṃ sammajjati,",
  "atk-s0513a2:121_5": "pānīyaparibhojanīyaṃ upaṭṭhapeti,",
  "atk-s0513a2:121_6": "dantakaṭṭhaṃ mukhodakaṃ nhānodakaṃ deti,",
  "atk-s0513a2:121_7": "vaccakuṭijantāgharasenāsanāni paṭijaggati,",
  "atk-s0513a2:121_8": "hatthaparikammapādaparikammapiṭṭhiparikammādīni karoti.",
  "atk-s0513a2:121_9": "Thero pacchā laddhāni pañca sāṭakasatāni “ayaṃ me bahūpakāro”ti yuttavasena sabbāni tasseva adāsi.",
  "atk-s0513a2:121_10": "Sopi sabbe te sāṭake bhājetvā attano samānupajjhāyānaṃ adāsi.",
  "atk-s0513a2:122_0": "Evaṃ sabbepi te laddhasāṭakā bhikkhū sāṭake chinditvā rajitvā kaṇikārapupphavaṇṇāni kāsāyāni nivāsetvā",
  "atk-s0513a2:122_1": "ca pārupitvā ca satthāraṃ upasaṅkamitvā vanditvā ekamantaṃ nisīditvā evamāhaṃsu – “bhante,",
  "atk-s0513a2:122_2": "sotāpannassa ariyasāvakassa mukholokanadānaṃ nāma atthī”ti. “Na,",
  "atk-s0513a2:122_3": "bhikkhave,",
  "atk-s0513a2:122_4": "ariyasāvakānaṃ mukholokanadānaṃ nāma atthī”ti. “Bhante,",
  "atk-s0513a2:122_5": "amhākaṃ upajjhāyena dhammabhaṇḍāgārikattherena sahassagghanikānaṃ sāṭakānaṃ pañca satāni ekasseva daharabhikkhuno dinnāni,",
  "atk-s0513a2:122_6": "so pana attanā laddhe bhājetvā amhākaṃ adāsī”ti. “Na,",
  "atk-s0513a2:122_7": "bhikkhave,",
  "atk-s0513a2:122_8": "ānando mukholokanabhikkhaṃ deti,",
  "atk-s0513a2:122_9": "so panassa bhikkhu bahūpakāro,",
  "atk-s0513a2:122_10": "tasmā attano upakārassa upakāravasena guṇavasena yuttavasena ‘upakārassa nāma paccupakāro kātuṃ vaṭṭatī’ti kataññukatavedibhāvena adāsi.",
  "atk-s0513a2:122_11": "Porāṇakapaṇḍitāpi hi attano upakārānaññeva paccupakāraṃ kariṃsū”ti vatvā tehi yācito atītaṃ āhari.",
  "atk-s0513a2:123_0": "Atīte bārāṇasiyaṃ brahmadatte rajjaṃ kārente bodhisatto sīho hutvā pabbataguhāyaṃ vasati.",
  "atk-s0513a2:123_1": "So ekadivasaṃ guhāya nikkhamitvā pabbatapādaṃ olokesi,",
  "atk-s0513a2:123_2": "taṃ pana pabbatapādaṃ parikkhipitvā mahāsaro ahosi.",
  "atk-s0513a2:123_3": "Tassa ekasmiṃ unnataṭṭhāne uparithaddhakaddamapiṭṭhe mudūni haritatiṇāni jāyiṃsu.",
  "atk-s0513a2:123_4": "Sasakā ceva hariṇādayo ca sallahukamigā kaddamamatthake vicarantā tāni khādanti.",
  "atk-s0513a2:123_5": "Taṃ divasampi eko migo tāni khādanto vicarati.",
  "atk-s0513a2:123_6": "Sīho “taṃ migaṃ gaṇhissāmī”ti pabbatamatthakā uppatitvā sīhavegena pakkhandi,",
  "atk-s0513a2:123_7": "migo maraṇabhayatajjito viravanto palāyi.",
  "atk-s0513a2:123_8": "Sīho vegaṃ sandhāretuṃ asakkonto kalalapiṭṭhe nipatitvā osīditvā uggantuṃ asakkonto cattāro pādā thambhā viya osīditvā sattāhaṃ nirāhāro aṭṭhāsi.",
  "atk-s0513a2:124_0": "Atha naṃ eko siṅgālo gocarappasuto taṃ disvā bhayena palāyi.",
  "atk-s0513a2:124_1": "Sīho taṃ pakkositvā “bho siṅgāla,",
  "atk-s0513a2:124_2": "mā palāyi,",
  "atk-s0513a2:124_3": "ahaṃ kalale laggo,",
  "atk-s0513a2:124_4": "jīvitaṃ me dehī”ti āha.",
  "atk-s0513a2:124_5": "Siṅgālo tassa santikaṃ gantvā “ahaṃ taṃ uddhareyyaṃ,",
  "atk-s0513a2:124_6": "uddhaṭo pana maṃ khādeyyāsīti bhāyāmī”ti āha.",
  "atk-s0513a2:124_7": "“Mā bhāyi,",
  "atk-s0513a2:124_8": "nāhaṃ taṃ khādissāmi,",
  "atk-s0513a2:124_9": "mahantaṃ pana te guṇaṃ karissāmi,",
  "atk-s0513a2:124_10": "ekenupāyena maṃ uddharāhī”ti.",
  "atk-s0513a2:124_11": "Siṅgālo tassa paṭiññaṃ gahetvā catunnaṃ pādānaṃ samantā kalale apanetvā catunnampi pādānaṃ catasso mātikā khaṇitvā udakābhimukhaṃ akāsi,",
  "atk-s0513a2:124_12": "udakaṃ pavisitvā kalalaṃ muduṃ akāsi.",
  "atk-s0513a2:124_13": "Tasmiṃ khaṇe siṅgālo sīhassa udarantaraṃ attano sīsaṃ pavesetvā “vāyāmaṃ karohi,",
  "atk-s0513a2:124_14": "sāmī”ti uccāsaddaṃ karonto sīsena udaraṃ pahari.",
  "atk-s0513a2:124_15": "Sīho vegaṃ janetvā kalalā uggantvā pakkhanditvā thale aṭṭhāsi.",
  "atk-s0513a2:124_16": "So muhuttaṃ vissamitvā saraṃ oruyha kaddamaṃ dhovitvā nhāyitvā darathaṃ paṭippassambhetvā ekaṃ mahiṃsaṃ",
  "atk-s0513a2:124_17": "vadhitvā dāṭhāhi ovijjhitvā maṃsaṃ ubbattetvā “khāda,",
  "atk-s0513a2:124_18": "sammā”ti siṅgālassa purato ṭhapetvā tena khādite pacchā attanā khādi.",
  "atk-s0513a2:124_19": "Puna siṅgālo ekaṃ maṃsapesiṃ ḍaṃsitvā gaṇhi.",
  "atk-s0513a2:124_20": "“Idaṃ kimatthāya,",
  "atk-s0513a2:124_21": "sammā”ti ca vutte “tumhākaṃ dāsī atthi,",
  "atk-s0513a2:124_22": "tassā bhāgo bhavissatī”ti āha.",
  "atk-s0513a2:124_23": "Sīho “gaṇhāhī”ti vatvā sayampi sīhiyā atthāya maṃsaṃ gaṇhitvā “ehi, samma,",
  "atk-s0513a2:124_24": "amhākaṃ pabbatamuddhani ṭhatvā sakhiyā vasanaṭṭhānaṃ gamissāmā”ti vatvā tattha gantvā maṃsaṃ khādāpetvā",
  "atk-s0513a2:124_25": "siṅgālañca siṅgāliñca assāsetvā “ito paṭṭhāya idāni ahaṃ tumhe paṭijaggissāmī”ti attano vasanaṭṭhānaṃ",
  "atk-s0513a2:124_26": "netvā guhāya dvāre aññissā guhāya vasāpesi.",
  "atk-s0513a2:124_27": "Te tato paṭṭhāya gocarāya gacchantā sīhiñca siṅgāliñca ṭhapetvā siṅgālena saddhiṃ gantvā nānāmige vadhitvā",
  "atk-s0513a2:124_28": "ubhopi tattheva maṃsaṃ khāditvā itarāsampi dvinnaṃ āharitvā denti.",
  "atk-s0513a2:125_0": "Evaṃ kāle gacchante sīhī dve putte vijāyi,",
  "atk-s0513a2:125_1": "siṅgālīpi dve putte vijāyi.",
  "atk-s0513a2:125_2": "Te sabbepi samaggavāsaṃ vasiṃsu.",
  "atk-s0513a2:125_3": "Athekadivasaṃ sīhiyā etadahosi –",
  "atk-s0513a2:125_4": "“ayaṃ sīho siṅgālañca siṅgāliñca siṅgālapotake ca ativiya piyāyati,",
  "atk-s0513a2:125_5": "nūnamassa siṅgāliyā saddhiṃ santhavo atthi,",
  "atk-s0513a2:125_6": "tasmā evaṃ sinehaṃ karoti,",
  "atk-s0513a2:125_7": "yaṃnūnāhaṃ imaṃ pīḷetvā tajjetvā ito palāpeyya”nti.",
  "atk-s0513a2:125_8": "Sā sīhassa siṅgālaṃ gahetvā gocarāya gatakāle siṅgāliṃ pīḷesi tajjesi “kiṃkāraṇā imasmiṃ ṭhāne vasati,",
  "atk-s0513a2:125_9": "na palāyasī”ti?",
  "atk-s0513a2:125_10": "Puttāpissā siṅgāliputte tatheva tajjayiṃsu.",
  "atk-s0513a2:125_11": "Siṅgālī tamatthaṃ siṅgālassa kathetvā “sīhassa vacanena etāya evaṃ katabhāvampi na jānāma,",
  "atk-s0513a2:125_12": "ciraṃ vasimhā,",
  "atk-s0513a2:125_13": "nāsāpeyyāpi no,",
  "atk-s0513a2:125_14": "amhākaṃ vasanaṭṭhānameva gacchāmā”ti āha.",
  "atk-s0513a2:125_15": "Siṅgālo tassā vacanaṃ sutvā sīhaṃ upasaṅkamitvā āha – “sāmi,",
  "atk-s0513a2:125_16": "ciraṃ amhehi tumhākaṃ santike nivutthaṃ,",
  "atk-s0513a2:125_17": "aticiraṃ vasantā nāma appiyā honti,",
  "atk-s0513a2:125_18": "amhākaṃ gocarāya pakkantakāle sīhī siṅgāliṃ viheṭheti ‘imasmiṃ ṭhāne kasmā vasatha,",
  "atk-s0513a2:125_19": "palāyathā’ti tajjeti,",
  "atk-s0513a2:125_20": "sīhapotakāpi siṅgālapotake tajjenti.",
  "atk-s0513a2:125_21": "Yo nāma yassa attano santike vāsaṃ na roceti,",
  "atk-s0513a2:125_22": "tena so ‘yāhī’ti nīharitabbova,",
  "atk-s0513a2:125_23": "viheṭhanaṃ nāma kimatthiya”nti vatvā paṭhamaṃ gāthamāha –",
  "atk-s0513a2:126_0": "13.",
  "atk-s0513a2:127_0": "“Yena kāmaṃ paṇāmeti, dhammo balavataṃ migī;",
  "atk-s0513a2:128_0": "Unnadantī vijānāhi, jātaṃ saraṇato bhaya”nti.",
  "atk-s0513a2:129_0": "Tattha yena kāmaṃ paṇāmeti,",
  "atk-s0513a2:129_1": "dhammo balavatanti balavā nāma issaro attano sevakaṃ yena disābhāgena icchati,",
  "atk-s0513a2:129_2": "tena disābhāgena so paṇāmeti nīharati.",
  "atk-s0513a2:129_3": "Esa dhammo balavataṃ ayaṃ issarānaṃ sabhāvo paveṇidhammova,",
  "atk-s0513a2:129_4": "tasmā sace amhākaṃ vāsaṃ na rocetha,",
  "atk-s0513a2:129_5": "ujukameva no nīharatha,",
  "atk-s0513a2:129_6": "viheṭhanena ko atthoti dīpento evamāha.",
  "atk-s0513a2:129_7": "Migīti sīhaṃ ālapati.",
  "atk-s0513a2:129_8": "So hi migarājatāya migā assa atthīti migī.",
  "atk-s0513a2:129_9": "Unnadantītipi tameva ālapati.",
  "atk-s0513a2:129_10": "So hi unnatānaṃ dantānaṃ atthitāya unnatā dantā assa atthīti unnadantī.",
  "atk-s0513a2:129_11": "“Unnatadantī”tipi pāṭhoyeva.",
  "atk-s0513a2:129_12": "Vijānāhīti “esa issarānaṃ dhammo”ti evaṃ jānāhi.",
  "atk-s0513a2:129_13": "Jātaṃ saraṇato bhayanti amhākaṃ tumhe patiṭṭhānaṭṭhena saraṇaṃ,",
  "atk-s0513a2:129_14": "tumhākaññeva santikā bhayaṃ jātaṃ,",
  "atk-s0513a2:129_15": "tasmā attano vasanaṭṭhānameva gamissāmāti dīpeti.",
  "atk-s0513a2:130_0": "Aparo nayo –",
  "atk-s0513a2:130_1": "tava migī sīhī unnadantīmama puttadāraṃ tajjentī yena kāmaṃ paṇāmeti,",
  "atk-s0513a2:130_2": "yena yenākārena icchati,",
  "atk-s0513a2:130_3": "tena paṇāmeti pavattati,",
  "atk-s0513a2:130_4": "viheṭhetipi palāpetipi,",
  "atk-s0513a2:130_5": "evaṃ tvaṃ vijānāhi,",
  "atk-s0513a2:130_6": "tattha kiṃ sakkā amhehi kātuṃ.",
  "atk-s0513a2:130_7": "Dhammo balavataṃ esa balavantānaṃ sabhāvo,",
  "atk-s0513a2:130_8": "idāni mayaṃ gamissāma. Kasmā?",
  "atk-s0513a2:130_9": "Jātaṃ saraṇato bhayanti.",
  "atk-s0513a2:131_0": "Tassa vacanaṃ sutvā sīho sīhiṃ āha – “bhadde,",
  "atk-s0513a2:131_1": "asukasmiṃ nāma kāle mama gocaratthāya gantvā sattame divase iminā siṅgālena imāya ca siṅgāliyā saddhiṃ āgatabhāvaṃ sarasī”ti. “Āma,",
  "atk-s0513a2:131_2": "sarāmī”ti.",
  "atk-s0513a2:131_3": "“Jānāsi pana mayhaṃ sattāhaṃ anāgamanassa kāraṇa”nti?",
  "atk-s0513a2:131_4": "“Na jānāmi, sāmī”ti. “Bhadde,",
  "atk-s0513a2:131_5": "ahaṃ ‘ekaṃ migaṃ gaṇhissāmī’ti virajjhitvā kalale laggo,",
  "atk-s0513a2:131_6": "tato nikkhamituṃ asakkonto sattāhaṃ nirāhāro aṭṭhāsiṃ,",
  "atk-s0513a2:131_7": "svāhaṃ imaṃ siṅgālaṃ nissāya jīvitaṃ labhiṃ,",
  "atk-s0513a2:131_8": "ayaṃ me jīvitadāyako sahāyo.",
  "atk-s0513a2:131_9": "Mittadhamme ṭhātuṃ samattho hi mitto dubbalo nāma natthi,",
  "atk-s0513a2:131_10": "ito paṭṭhāya mayhaṃ sahāyassa ca sahāyikāya ca puttakānañca evarūpaṃ avamānaṃ mā akāsī”ti vatvā sīho dutiyaṃ gāthamāha –",
  "atk-s0513a2:132_0": "14.",
  "atk-s0513a2:133_0": "“Api cepi dubbalo mitto, mittadhammesu tiṭṭhati;",
  "atk-s0513a2:134_0": "So ñātako ca bandhu ca, so mitto so ca me sakhā;",
  "atk-s0513a2:135_0": "Dāṭhini mātimaññittho, siṅgālo mama pāṇado”ti.",
  "atk-s0513a2:136_0": "Tattha api cepīti eko apisaddo anuggahattho,",
  "atk-s0513a2:136_1": "eko sambhāvanattho.",
  "atk-s0513a2:136_2": "Tatrāyaṃ yojanā –",
  "atk-s0513a2:136_3": "dubbalopi ce mitto mittadhammesu api tiṭṭhati,",
  "atk-s0513a2:136_4": "sace ṭhātuṃ sakkoti,",
  "atk-s0513a2:136_5": "so ñātako ca bandhu ca,",
  "atk-s0513a2:136_6": "so mettacittatāya mitto,",
  "atk-s0513a2:136_7": "so ca me sahāyaṭṭhena sakhā.",
  "atk-s0513a2:136_8": "Dāṭhini mātimaññitthoti, bhadde,",
  "atk-s0513a2:136_9": "dāṭhāsampanne sīhi mā mayhaṃ sahāyaṃ vā sahāyiṃ vā atimaññi,",
  "atk-s0513a2:136_10": "ayañhi siṅgālo mama pāṇadoti.",
  "atk-s0513a2:137_0": "Sā tassa vacanaṃ sutvā siṅgāliṃ khamāpetvā tato paṭṭhāya saputtāya tāya saddhiṃ samaggavāsaṃ vasi.",
  "atk-s0513a2:137_1": "Sīhapotakāpi siṅgālapotakehi saddhiṃ kīḷamānā sammodamānā mātāpitūnaṃ atikkantakālepi mittabhāvaṃ abhinditvā sammodamānā vasiṃsu.",
  "atk-s0513a2:137_2": "Tesaṃ kira sattakulaparivaṭṭe abhijjamānā metti agamāsi.",
  "atk-s0513a2:138_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi –",
  "atk-s0513a2:138_1": "saccapariyosāne keci sotāpannā,",
  "atk-s0513a2:138_2": "keci sakadāgāmino,",
  "atk-s0513a2:138_3": "keci anāgāmino,",
  "atk-s0513a2:138_4": "keci arahanto ahesuṃ.",
  "atk-s0513a2:138_5": "“Tadā siṅgālo ānando ahosi,",
  "atk-s0513a2:138_6": "sīho pana ahameva ahosi”nti.",
  "atk-s0513a2:139_0": "Guṇajātakavaṇṇanā sattamā.",
  "atk-s0513a2:141_0": "[158] 8. Suhanujātakavaṇṇanā",
  "atk-s0513a2:142_0": "Nayidaṃ visamasīlenāti idaṃ satthā jetavane viharanto dve caṇḍabhikkhū ārabbha kathesi.",
  "atk-s0513a2:142_1": "Tasmiñhi samaye jetavanepi eko bhikkhu caṇḍo ahosi pharuso sāhasiko janapadepi.",
  "atk-s0513a2:142_2": "Athekadivasaṃ jānapado bhikkhu kenacideva karaṇīyena jetavanaṃ agamāsi,",
  "atk-s0513a2:142_3": "sāmaṇerā ceva daharabhikkhū ca tassa caṇḍabhāvaṃ jānanti.",
  "atk-s0513a2:142_4": "“Tesaṃ dvinnaṃ caṇḍānaṃ kalahaṃ passissāmā”ti kutūhalena taṃ bhikkhuṃ jetavanavāsikassa pariveṇaṃ pahiṇiṃsu.",
  "atk-s0513a2:142_5": "Te ubhopi caṇḍā aññamaññaṃ disvāva piyasaṃvāsaṃ saṃsandiṃsu samiṃsu,",
  "atk-s0513a2:142_6": "hatthapādapiṭṭhisambāhanādīni akaṃsu.",
  "atk-s0513a2:142_7": "Dhammasabhāyaṃ bhikkhū kathaṃ samuṭṭhāpesuṃ – “āvuso,",
  "atk-s0513a2:142_8": "caṇḍā bhikkhū aññesaṃ upari caṇḍā pharusā sāhasikā,",
  "atk-s0513a2:142_9": "aññamaññaṃ pana ubhopi samaggā sammodamānā piyasaṃvāsā jātā”ti.",
  "atk-s0513a2:142_10": "Satthā āgantvā “kāya nuttha,",
  "atk-s0513a2:142_11": "bhikkhave,",
  "atk-s0513a2:142_12": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a2:142_13": "bhikkhave, idāneva,",
  "atk-s0513a2:142_14": "pubbepete aññesaṃ caṇḍā pharusā sāhasikā,",
  "atk-s0513a2:142_15": "aññamaññaṃ pana samaggā sammodamānā piyasaṃvāsā ca ahesu”nti vatvā atītaṃ āhari.",
  "atk-s0513a2:143_0": "Atīte bārāṇasiyaṃ brahmadatte rajjaṃ kārente bodhisatto tassa sabbatthasādhako atthadhammānusāsako amacco ahosi.",
  "atk-s0513a2:143_1": "So pana rājā thokaṃ dhanalobhapakatiko,",
  "atk-s0513a2:143_2": "tassa mahāsoṇo nāma kūṭaasso atthi.",
  "atk-s0513a2:143_3": "Atha uttarāpathakā assavāṇijā pañca assasatāni ānesuṃ,",
  "atk-s0513a2:143_4": "assānaṃ āgatabhāvaṃ rañño ārocesuṃ.",
  "atk-s0513a2:143_5": "Tato pubbe pana bodhisatto asse agghāpetvā mūlaṃ aparihāpetvā dāpesi.",
  "atk-s0513a2:143_6": "Rājā taṃ parihāyamāno aññaṃ amaccaṃ pakkosāpetvā “tāta,",
  "atk-s0513a2:143_7": "asse agghāpehi,",
  "atk-s0513a2:143_8": "agghāpento ca paṭhamaṃ mahāsoṇaṃ yathā tesaṃ assānaṃ antaraṃ pavisati,",
  "atk-s0513a2:143_9": "tathā vissajjetvā asse ḍaṃsāpetvā vaṇite kārāpetvā dubbalakāle mūlaṃ hāpetvā asse agghāpeyyāsī”ti āha.",
  "atk-s0513a2:143_10": "So “sādhū”ti sampaṭicchitvā tathā akāsi.",
  "atk-s0513a2:144_0": "Assavāṇijā anattamanā hutvā tena katakiriyaṃ bodhisattassa ārocesuṃ.",
  "atk-s0513a2:144_1": "Bodhisatto “kiṃ pana tumhākaṃ nagare kūṭaasso natthī”ti pucchi.",
  "atk-s0513a2:144_2": "“Atthi sāmi,",
  "atk-s0513a2:144_3": "suhanu nāma kūṭaasso caṇḍo pharuso”ti.",
  "atk-s0513a2:144_4": "“Tena hi puna āgacchantā taṃ assaṃ āneyyāthā”ti.",
  "atk-s0513a2:144_5": "Te “sādhū”ti paṭissuṇitvā puna āgacchantā taṃ kūṭassaṃ gāhāpetvā āgacchiṃsu.",
  "atk-s0513a2:144_6": "Rājā “assavāṇijā āgatā”ti sutvā sīhapañjaraṃ ugghāṭetvā asse oloketvā mahāsoṇaṃ vissajjāpesi.",
  "atk-s0513a2:144_7": "Assavāṇijāpi mahāsoṇaṃ āgacchantaṃ disvā suhanuṃ vissajjāpesuṃ.",
  "atk-s0513a2:144_8": "Te aññamaññaṃ patvā sarīrāni lehantā sammodamānā aṭṭhaṃsu.",
  "atk-s0513a2:144_9": "Rājā bodhisattaṃ pucchi –",
  "atk-s0513a2:144_10": "“passasi ime dve kūṭassā aññesaṃ caṇḍā pharusā sāhasikā,",
  "atk-s0513a2:144_11": "aññe asse ḍaṃsitvā gelaññaṃ pāpenti,",
  "atk-s0513a2:144_12": "idāni aññamaññaṃ pana sarīraṃ lehantā sammodamānā aṭṭhaṃsu,",
  "atk-s0513a2:144_13": "kiṃ nāmeta”nti?",
  "atk-s0513a2:144_14": "Bodhisatto “nayime, mahārāja,",
  "atk-s0513a2:144_15": "visamasīlā,",
  "atk-s0513a2:144_16": "samasīlā samadhātukā ca ete”ti vatvā imaṃ gāthādvayamāha –",
  "atk-s0513a2:145_0": "15.",
  "atk-s0513a2:146_0": "“Nayidaṃ visamasīlena, soṇena suhanū saha;",
  "atk-s0513a2:147_0": "Suhanūpi tādisoyeva, yo soṇassa sagocaro.",
  "atk-s0513a2:148_0": "16.",
  "atk-s0513a2:149_0": "“Pakkhandinā pagabbhena, niccaṃ sandānakhādinā;",
  "atk-s0513a2:150_0": "Sameti pāpaṃ pāpena, sameti asatā asa”nti.",
  "atk-s0513a2:151_0": "Tattha nayidaṃ visamasīlena,",
  "atk-s0513a2:151_1": "soṇena suhanū sahāti yaṃ idaṃ suhanu kūṭasso soṇena saddhiṃ pemaṃ karoti,",
  "atk-s0513a2:151_2": "idaṃ na attano visamasīlena,",
  "atk-s0513a2:151_3": "atha kho attano samasīleneva saddhiṃ karoti.",
  "atk-s0513a2:151_4": "Ubhopi hete attano anācāratāya dussīlatāya samasīlā samadhātukā.",
  "atk-s0513a2:151_5": "Suhanūpi tādisoyeva,",
  "atk-s0513a2:151_6": "yo soṇassa sagocaroti yādiso soṇo,",
  "atk-s0513a2:151_7": "suhanupi tādisoyeva,",
  "atk-s0513a2:151_8": "yo soṇassa sagocaro yaṃgocaro soṇo,",
  "atk-s0513a2:151_9": "sopi taṃgocaroyeva.",
  "atk-s0513a2:151_10": "Yatheva hi soṇo assagocaro asse ḍaṃsentova carati,",
  "atk-s0513a2:151_11": "tathā suhanupi.",
  "atk-s0513a2:151_12": "Iminā nesaṃ samānagocarataṃ dasseti.",
  "atk-s0513a2:152_0": "Te pana ācāragocare ekato katvā dassetuṃ “pakkhandinā”tiādi vuttaṃ.",
  "atk-s0513a2:152_1": "Tattha pakkhandināti assānaṃ upari pakkhandanasīlena pakkhandanagocarena.",
  "atk-s0513a2:152_2": "Pagabbhenāti kāyapāgabbhiyādisamannāgatena dussīlena.",
  "atk-s0513a2:152_3": "Niccaṃ sandānakhādināti sadā attano bandhanayottaṃ khādanasīlena khādanagocarena ca.",
  "atk-s0513a2:152_4": "Sameti pāpaṃ pāpenāti etesu aññatarena pāpena saddhiṃ aññatarassa pāpaṃ dussīlyaṃ sameti.",
  "atk-s0513a2:152_5": "Asatā asanti etesu aññatarena asatā anācāragocarasampannena saha itarassa asaṃ asādhukammaṃ sameti,",
  "atk-s0513a2:152_6": "gūthādīni viya gūthādīhi ekato saṃsandati sadisaṃ nibbisesameva hotīti.",
  "atk-s0513a2:153_0": "Evaṃ vatvā ca pana bodhisatto “mahārāja,",
  "atk-s0513a2:153_1": "raññā nāma atiluddhena na bhavitabbaṃ,",
  "atk-s0513a2:153_2": "parassa santakaṃ nāma nāsetuṃ na vaṭṭatī”ti rājānaṃ ovaditvā asse agghāpetvā bhūtameva mūlaṃ dāpesi.",
  "atk-s0513a2:153_3": "Assavāṇijā yathāsabhāvameva mūlaṃ labhitvā haṭṭhatuṭṭhā agamaṃsu.",
  "atk-s0513a2:153_4": "Rājāpi bodhisattassa ovāde ṭhatvā yathākammaṃ gato.",
  "atk-s0513a2:154_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a2:154_1": "“tadā dve assā ime dve duṭṭhabhikkhū ahesuṃ,",
  "atk-s0513a2:154_2": "rājā ānando,",
  "atk-s0513a2:154_3": "paṇḍitāmacco pana ahameva ahosi”nti.",
  "atk-s0513a2:155_0": "Suhanujātakavaṇṇanā aṭṭhamā.",
  "atk-s0513a2:157_0": "[159] 9. Morajātakavaṇṇanā",
  "atk-s0513a2:158_0": "Udetayaṃ cakkhumā ekarājāti idaṃ satthā jetavane viharanto ekaṃ ukkaṇṭhitabhikkhuṃ ārabbha kathesi.",
  "atk-s0513a2:158_1": "So hi bhikkhu bhikkhūhi satthu santikaṃ nīto “saccaṃ kira,",
  "atk-s0513a2:158_2": "tvaṃ bhikkhu,",
  "atk-s0513a2:158_3": "ukkaṇṭhito”ti vutte “saccaṃ,",
  "atk-s0513a2:158_4": "bhante”ti vatvā “kiṃ disvā”ti vutte “ekaṃ alaṅkatapaṭiyattasarīraṃ mātugāmaṃ oloketvā”ti āha.",
  "atk-s0513a2:158_5": "Atha naṃ satthā “bhikkhu mātugāmo nāma kasmā tumhādisānaṃ cittaṃ nāluḷessati,",
  "atk-s0513a2:158_6": "porāṇakapaṇḍitānampi hi mātugāmassa saddaṃ sutvā satta vassasatāni asamudāciṇṇakilesā okāsaṃ labhitvā khaṇeneva samudācariṃsu.",
  "atk-s0513a2:158_7": "Visuddhāpi sattā saṃkilissanti,",
  "atk-s0513a2:158_8": "uttamayasasamaṅginopi āyasakyaṃ pāpuṇanti,",
  "atk-s0513a2:158_9": "pageva aparisuddhā”ti vatvā atītaṃ āhari.",
  "atk-s0513a2:159_0": "Atīte bārāṇasiyaṃ brahmadatte rajjaṃ kārente bodhisatto morayoniyaṃ paṭisandhiṃ gahetvā aṇḍakālepi kaṇikāramakuḷavaṇṇaaṇḍakoso",
  "atk-s0513a2:159_1": "hutvā aṇḍaṃ bhinditvā nikkhanto suvaṇṇavaṇṇo ahosi dassanīyo pāsādiko pakkhānaṃ antare surattarājivirājito,",
  "atk-s0513a2:159_2": "so attano jīvitaṃ rakkhanto tisso pabbatarājiyo atikkamma catutthāya pabbatarājiyā ekasmiṃ daṇḍakahiraññapabbatatale vāsaṃ kappesi.",
  "atk-s0513a2:159_3": "So pabhātāya rattiyā pabbatamatthake nisinno sūriyaṃ uggacchantaṃ oloketvā attano gocarabhūmiyaṃ rakkhāvaraṇatthāya",
  "atk-s0513a2:159_4": "brahmamantaṃ bandhanto “udetaya”ntiādimāha.",
  "atk-s0513a2:160_0": "17.",
  "atk-s0513a2:161_0": "“Udetayaṃ cakkhumā ekarājā,",
  "atk-s0513a2:162_0": "Harissavaṇṇo pathavippabhāso;",
  "atk-s0513a2:163_0": "Taṃ taṃ namassāmi harissavaṇṇaṃ pathavippabhāsaṃ,",
  "atk-s0513a2:164_0": "Tayājja guttā viharemu divasa”nti.",
  "atk-s0513a2:165_0": "Tattha udetīti pācīnalokadhātuto uggacchati.",
  "atk-s0513a2:165_1": "Cakkhumāti sakalacakkavāḷavāsīnaṃ andhakāraṃ vidhamitvā cakkhupaṭilābhakaraṇena yaṃ tena tesaṃ dinnaṃ cakkhu,",
  "atk-s0513a2:165_2": "tena cakkhunā cakkhumā.",
  "atk-s0513a2:165_3": "Ekarājāti sakalacakkavāḷe ālokakarānaṃ antare seṭṭhavisiṭṭhaṭṭhena ekarājā.",
  "atk-s0513a2:165_4": "Harissavaṇṇoti harisamānavaṇṇo,",
  "atk-s0513a2:165_5": "suvaṇṇavaṇṇoti attho.",
  "atk-s0513a2:165_6": "Pathavippabhāsoti pathaviyā pabhāso.",
  "atk-s0513a2:165_7": "Taṃ taṃ namassāmīti tasmā taṃ evarūpaṃ bhavantaṃ namassāmi vandāmi.",
  "atk-s0513a2:165_8": "Tayājja guttā viharemu divasanti tayā ajja rakkhitā gopitā hutvā imaṃ divasaṃ catuiriyāpathavihārena sukhaṃ vihareyyāma.",
  "atk-s0513a2:166_0": "Evaṃ bodhisatto imāya gāthāya sūriyaṃ namassitvā dutiyagāthāya atīte parinibbute buddhe ceva buddhaguṇe ca namassati.",
  "atk-s0513a2:167_0": "“Ye brāhmaṇā vedagū sabbadhamme, te me namo te ca maṃ pālayantu;",
  "atk-s0513a2:168_0": "Namatthu buddhānaṃ namatthu bodhiyā, namo vimuttānaṃ namo vimuttiyā;",
  "atk-s0513a2:169_0": "Imaṃ so parittaṃ katvā, moro carati esanā”ti.",
  "atk-s0513a2:170_0": "Tattha ye brāhmaṇāti ye bāhitapāpā visuddhibrāhmaṇā.",
  "atk-s0513a2:170_1": "Vedagūti vedānaṃ pāraṃ gatātipi vedagū,",
  "atk-s0513a2:170_2": "vedehi pāraṃ gatātipi vedagū.",
  "atk-s0513a2:170_3": "Idha pana sabbe saṅkhatāsaṅkhatadhamme vidite pākaṭe katvā gatāti vedagū.",
  "atk-s0513a2:170_4": "Tenevāha “sabbadhamme”ti.",
  "atk-s0513a2:170_5": "Sabbe khandhāyatanadhātudhamme salakkhaṇasāmaññalakkhaṇavasena attano ñāṇassa vidite pākaṭe katvā gatā,",
  "atk-s0513a2:170_6": "tiṇṇaṃ mārānaṃ matthakaṃ madditvā dasasahassilokadhātuṃ unnādetvā bodhitale sammāsambodhiṃ patvā saṃsāraṃ vā atikkantāti attho.",
  "atk-s0513a2:170_7": "Te me namoti te mama imaṃ namakkāraṃ paṭicchantu.",
  "atk-s0513a2:170_8": "Te ca maṃ pālayantūti evaṃ mayā namassitā ca te bhagavanto maṃ pālentu rakkhantu gopentu.",
  "atk-s0513a2:170_9": "Namatthu buddhānaṃ namatthu bodhiyā,",
  "atk-s0513a2:170_10": "namo vimuttānaṃ namo vimuttiyāti ayaṃ mama namakkāro atītānaṃ parinibbutānaṃ buddhānaṃ atthu,",
  "atk-s0513a2:170_11": "tesaññeva catūsu ca maggesu catūsu phalesu ñāṇasaṅkhātāya bodhiyā atthu,",
  "atk-s0513a2:170_12": "tathā tesaññeva arahattaphalavimuttiyā vimuttānaṃ atthu,",
  "atk-s0513a2:170_13": "yā ca nesaṃ tadaṅgavimutti vikkhambhanavimutti samucchedavimutti paṭippassaddhivimutti nissaraṇavimuttīti pañcavidhā vimutti,",
  "atk-s0513a2:170_14": "tassā nesaṃ vimuttiyāpi ayaṃ mayhaṃ namakkāro atthūti.",
  "atk-s0513a2:170_15": "“Imaṃ so parittaṃ katvā,",
  "atk-s0513a2:170_16": "moro carati esanā”ti idaṃ pana padadvayaṃ satthā abhisambuddho hutvā āha.",
  "atk-s0513a2:170_17": "Tassattho –",
  "atk-s0513a2:170_18": "bhikkhave,",
  "atk-s0513a2:170_19": "so moro imaṃ parittaṃ imaṃ rakkhaṃ katvā attano gocarabhūmiyaṃ pupphaphalādīnaṃ atthāya nānappakārāya esanāya carati.",
  "atk-s0513a2:171_0": "Evaṃ divasaṃ caritvā sāyaṃ pabbatamatthake nisīditvā atthaṅgataṃ sūriyaṃ olokento buddhaguṇe āvajjetvā",
  "atk-s0513a2:171_1": "nivāsaṭṭhāne rakkhāvaraṇatthāya puna brahmamantaṃ bandhanto “apetaya”ntiādimāha.",
  "atk-s0513a2:172_0": "18.",
  "atk-s0513a2:173_0": "“Apetayaṃ cakkhumā ekarājā, harissavaṇṇo pathavippabhāso;",
  "atk-s0513a2:174_0": "Taṃ taṃ namassāmi harissavaṇṇaṃ pathavippabhāsaṃ, tayājja guttā viharemu rattiṃ.",
  "atk-s0513a2:175_0": "“Ye brāhmaṇā vedagū sabbadhamme, te me namo te ca maṃ pālayantu;",
  "atk-s0513a2:176_0": "Namatthu buddhānaṃ namatthu bodhiyā, namo vimuttānaṃ namo vimuttiyā;",
  "atk-s0513a2:177_0": "Imaṃ so parittaṃ katvā, moro vāsamakappayī”ti.",
  "atk-s0513a2:178_0": "Tattha apetīti apayāti atthaṃ gacchati.",
  "atk-s0513a2:178_1": "Imaṃ so parittaṃ katvā,",
  "atk-s0513a2:178_2": "moro vāsamakappayīti idampi abhisambuddho hutvā āha.",
  "atk-s0513a2:178_3": "Tassattho –",
  "atk-s0513a2:178_4": "bhikkhave,",
  "atk-s0513a2:178_5": "so moro imaṃ parittaṃ imaṃ rakkhaṃ katvā attano nivāsaṭṭhāne vāsaṃ kappayittha,",
  "atk-s0513a2:178_6": "tassa rattiṃ vā divā vā imassa parittassānubhāvena neva bhayaṃ,",
  "atk-s0513a2:178_7": "na lomahaṃso ahosi.",
  "atk-s0513a2:179_0": "Atheko bārāṇasiyā avidūre nesādagāmavāsī nesādo himavantapadese vicaranto tasmiṃ daṇḍakahiraññapabbatamatthake",
  "atk-s0513a2:179_1": "nisinnaṃ bodhisattaṃ disvā āgantvā puttassa ārocesi.",
  "atk-s0513a2:179_2": "Athekadivasaṃ khemā nāma bārāṇasirañño devī supinena suvaṇṇavaṇṇaṃ moraṃ dhammaṃ desentaṃ disvā pabuddhakāle rañño ārocesi – “ahaṃ, deva,",
  "atk-s0513a2:179_3": "suvaṇṇavaṇṇassa morassa dhammaṃ sotukāmā”ti.",
  "atk-s0513a2:179_4": "Rājā amacce pucchi.",
  "atk-s0513a2:179_5": "Amaccā “brāhmaṇā jānissantī”ti āhaṃsu.",
  "atk-s0513a2:179_6": "Brāhmaṇā taṃ sutvā “suvaṇṇavaṇṇā morā nāma hontī”ti vatvā “kattha hontī”ti vutte “nesādā jānissantī”ti āhaṃsu.",
  "atk-s0513a2:179_7": "Rājā nesāde sannipātetvā pucchi.",
  "atk-s0513a2:179_8": "Atha so nesādaputto “āma, mahārāja,",
  "atk-s0513a2:179_9": "daṇḍakahiraññapabbato nāma atthi,",
  "atk-s0513a2:179_10": "tattha suvaṇṇavaṇṇo moro vasatī”ti āha.",
  "atk-s0513a2:179_11": "“Tena hi taṃ moraṃ amāretvā bandhitvāva ānehī”ti.",
  "atk-s0513a2:179_12": "Nesādo gantvā tassa gocarabhūmiyaṃ pāse oḍḍesi.",
  "atk-s0513a2:179_13": "Morena akkantaṭṭhānepi pāso na sañcarati.",
  "atk-s0513a2:179_14": "Nesādo gaṇhituṃ asakkonto satta vassāni vicaritvā tattheva kālamakāsi.",
  "atk-s0513a2:179_15": "Khemāpi devī patthitaṃ alabhamānā kālamakāsi.",
  "atk-s0513a2:180_0": "Rājā “moraṃ me nissāya devī kālakatā”ti kujjhitvā “himavantapadese daṇḍakahiraññapabbato nāma atthi,",
  "atk-s0513a2:180_1": "tattha suvaṇṇavaṇṇo moro vasati,",
  "atk-s0513a2:180_2": "ye tassa maṃsaṃ khādanti,",
  "atk-s0513a2:180_3": "te ajarā amarā hontī”ti akkharaṃ suvaṇṇapaṭṭe likhāpetvā suvaṇṇapaṭṭaṃ mañjūsāya nikkhipāpesi.",
  "atk-s0513a2:180_4": "Tasmiṃ kālakate añño rājā rajjaṃ patvā suvaṇṇapaṭṭaṃ vācetvā “ajaro amaro bhavissāmī”ti aññaṃ nesādaṃ pesesi.",
  "atk-s0513a2:180_5": "Sopi gantvā bodhisattaṃ gahetuṃ asakkonto tattheva kālamakāsi.",
  "atk-s0513a2:180_6": "Eteneva niyāmena cha rājaparivaṭṭā gatā.",
  "atk-s0513a2:180_7": "Atha sattamo rājā rajjaṃ patvā ekaṃ nesādaṃ pahiṇi.",
  "atk-s0513a2:180_8": "So gantvā bodhisattena akkantaṭṭhānepi pāsassa asañcaraṇabhāvaṃ,",
  "atk-s0513a2:180_9": "attano parittaṃ katvā gocarabhūmigamanabhāvañcassa ñatvā paccantaṃ otaritvā ekaṃ moriṃ gahetvā yathā hatthatāḷasaddena naccati,",
  "atk-s0513a2:180_10": "accharāsaddena ca vassati,",
  "atk-s0513a2:180_11": "evaṃ sikkhāpetvā taṃ ādāya gantvā morena paritte akate pātoyeva pāsayaṭṭhiyo ropetvā pāse oḍḍetvā moriṃ vassāpesi.",
  "atk-s0513a2:180_12": "Moro visabhāgaṃ mātugāmasaddaṃ sutvā kilesāturo hutvā parittaṃ kātuṃ asakkuṇitvā gantvā pāse bajjhi.",
  "atk-s0513a2:180_13": "Atha naṃ nesādo gahetvā gantvā bārāṇasirañño adāsi.",
  "atk-s0513a2:181_0": "Rājā tassa rūpasampattiṃ disvā tuṭṭhamānaso āsanaṃ dāpesi.",
  "atk-s0513a2:181_1": "Bodhisatto paññattāsane nisīditvā “mahārāja,",
  "atk-s0513a2:181_2": "kasmā maṃ gaṇhāpesī”ti pucchi.",
  "atk-s0513a2:181_3": "“Ye kira tava maṃsaṃ khādanti,",
  "atk-s0513a2:181_4": "te ajarā amarā honti,",
  "atk-s0513a2:181_5": "svāhaṃ tava maṃsaṃ khāditvā ajaro amaro hotukāmo taṃ gaṇhāpesi”nti.",
  "atk-s0513a2:181_6": "“Mahārāja,",
  "atk-s0513a2:181_7": "mama tāva maṃsaṃ khādantā ajarā amarā hontu,",
  "atk-s0513a2:181_8": "ahaṃ pana marissāmī”ti? “Āma,",
  "atk-s0513a2:181_9": "marissasī”ti.",
  "atk-s0513a2:181_10": "“Mayi marante pana mama maṃsameva khāditvā kinti katvā na marissantī”ti?",
  "atk-s0513a2:181_11": "“Tvaṃ suvaṇṇavaṇṇo,",
  "atk-s0513a2:181_12": "tasmā kira tava maṃsaṃ khādakā ajarā amarā bhavissantī”ti.",
  "atk-s0513a2:181_13": "“Mahārāja,",
  "atk-s0513a2:181_14": "ahaṃ pana na akāraṇā suvaṇṇavaṇṇo jāto,",
  "atk-s0513a2:181_15": "pubbe panāhaṃ imasmiṃyeva nagare cakkavattī rājā hutvā sayampi pañca sīlāni rakkhiṃ,",
  "atk-s0513a2:181_16": "sakalacakkavāḷavāsinopi rakkhāpesiṃ,",
  "atk-s0513a2:181_17": "svāhaṃ kālaṃ karitvā tāvatiṃsabhavane nibbatto,",
  "atk-s0513a2:181_18": "tattha yāvatāyukaṃ ṭhatvā tato cuto aññassa akusalassa nissandena morayoniyaṃ nibbattitvāpi porāṇasīlānubhāvena suvaṇṇavaṇṇo jāto”ti.",
  "atk-s0513a2:181_19": "“‘Tvaṃ cakkavattī rājā hutvā sīlaṃ rakkhitvā sīlaphalena suvaṇṇavaṇṇo jāto’ti kathamidaṃ amhehi saddhātabbaṃ.",
  "atk-s0513a2:181_20": "Atthi no koci sakkhī”ti? “Atthi,",
  "atk-s0513a2:181_21": "mahārājā”ti.",
  "atk-s0513a2:181_22": "“Ko nāmā”ti?",
  "atk-s0513a2:181_23": "“Mahārāja,",
  "atk-s0513a2:181_24": "ahaṃ cakkavattikāle ratanamaye rathe nisīditvā ākāse vicariṃ,",
  "atk-s0513a2:181_25": "so me ratho maṅgalapokkharaṇiyā antobhūmiyaṃ nidahāpito,",
  "atk-s0513a2:181_26": "taṃ maṅgalapokkharaṇito ukkhipāpehi,",
  "atk-s0513a2:181_27": "so me sakkhi bhavissatī”ti.",
  "atk-s0513a2:182_0": "Rājā “sādhū”ti paṭissuṇitvā pokkharaṇito udakaṃ harāpetvā rathaṃ nīharāpetvā bodhisattassa saddahi.",
  "atk-s0513a2:182_1": "Bodhisatto “mahārāja,",
  "atk-s0513a2:182_2": "ṭhapetvā amatamahānibbānaṃ avasesā sabbe saṅkhatadhammā hutvā abhāvino aniccā khayavayadhammāyevā”ti",
  "atk-s0513a2:182_3": "rañño dhammaṃ desetvā rājānaṃ pañcasu sīlesu patiṭṭhāpesi.",
  "atk-s0513a2:182_4": "Rājā pasanno bodhisattaṃ rajjena pūjetvā mahantaṃ sakkāraṃ akāsi.",
  "atk-s0513a2:182_5": "So rajjaṃ tasseva paṭiniyyādetvā katipāhaṃ vasitvā “appamatto hohi,",
  "atk-s0513a2:182_6": "mahārājā”ti ovaditvā ākāse uppatitvā daṇḍakahiraññapabbatameva agamāsi.",
  "atk-s0513a2:182_7": "Rājāpi bodhisattassa ovāde ṭhatvā dānādīni puññāni katvā yathākammaṃ gato.",
  "atk-s0513a2:183_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a2:183_1": "saccapariyosāne ukkaṇṭhitabhikkhu arahatte patiṭṭhahi.",
  "atk-s0513a2:183_2": "“Tadā rājā ānando ahosi,",
  "atk-s0513a2:183_3": "suvaṇṇamoro pana ahameva ahosi”nti.",
  "atk-s0513a2:184_0": "Morajātakavaṇṇanā navamā.",
  "atk-s0513a2:186_0": "[160] 10. Vinīlajātakavaṇṇanā",
  "atk-s0513a2:187_0": "Evameva nūna rājānanti idaṃ satthā veḷuvane viharanto devadattassa sugatālayaṃ ārabbha kathesi.",
  "atk-s0513a2:187_1": "Devadatte hi gayāsīsagatānaṃ dvinnaṃ aggasāvakānaṃ sugatālayaṃ dassetvā nipanne ubhopi therā dhammaṃ",
  "atk-s0513a2:187_2": "desetvā attano nissitake ādāya veḷuvanaṃ agamiṃsu.",
  "atk-s0513a2:187_3": "Te satthārā “sāriputta,",
  "atk-s0513a2:187_4": "devadatto tumhe disvā kiṃ akāsī”ti puṭṭhā “bhante,",
  "atk-s0513a2:187_5": "sugatālayaṃ dassetvā mahāvināsaṃ pāpuṇī”ti ārocesuṃ.",
  "atk-s0513a2:187_6": "Satthā “na kho,",
  "atk-s0513a2:187_7": "sāriputta,",
  "atk-s0513a2:187_8": "devadatto idāneva mama anukiriyaṃ karonto vināsaṃ patto,",
  "atk-s0513a2:187_9": "pubbepi pāpuṇiyevā”ti vatvā therehi yācito atītaṃ āhari.",
  "atk-s0513a2:188_0": "Atīte videharaṭṭhe mithilāyaṃ videharāje rajjaṃ kārente bodhisatto tassa aggamahesiyā kucchimhi nibbatti.",
  "atk-s0513a2:188_1": "So vayappatto takkasilāyaṃ sabbasippāni uggaṇhitvā pitu accayena rajje patiṭṭhāsi.",
  "atk-s0513a2:188_2": "Tadā ekassa suvaṇṇahaṃsarājassa gocarabhūmiyaṃ kākiyā saddhiṃ saṃvāso ahosi.",
  "atk-s0513a2:188_3": "Sā puttaṃ vijāyi.",
  "atk-s0513a2:188_4": "So neva mātupatirūpako ahosi, na pitu.",
  "atk-s0513a2:188_5": "Athassa vinīlakadhātukattā “vinīlako”tveva nāmaṃ akaṃsu.",
  "atk-s0513a2:188_6": "Haṃsarājā abhiṇhaṃ gantvā puttaṃ passati.",
  "atk-s0513a2:188_7": "Apare panassa dve haṃsapotakā puttā ahesuṃ.",
  "atk-s0513a2:188_8": "Te pitaraṃ abhiṇhaṃ manussapathaṃ gacchantaṃ disvā pucchiṃsu – “tāta,",
  "atk-s0513a2:188_9": "tumhe kasmā abhiṇhaṃ manussapathaṃ gacchathā”ti? “Tātā,",
  "atk-s0513a2:188_10": "ekāya me kākiyā saddhiṃ saṃvāsamanvāya eko putto jāto,",
  "atk-s0513a2:188_11": "‘vinīlako’tissa nāmaṃ,",
  "atk-s0513a2:188_12": "tamahaṃ daṭṭhuṃ gacchāmī”ti.",
  "atk-s0513a2:188_13": "“Kahaṃ panete vasantī”ti?",
  "atk-s0513a2:188_14": "“Videharaṭṭhe mithilāya avidūre asukasmiṃ nāma ṭhāne ekasmiṃ tālagge vasantī”ti. “Tāta,",
  "atk-s0513a2:188_15": "manussapatho nāma sāsaṅko sappaṭibhayo,",
  "atk-s0513a2:188_16": "tumhe mā gacchatha,",
  "atk-s0513a2:188_17": "mayaṃ gantvā taṃ ānessāmā”ti dve haṃsapotakā pitarā ācikkhitasaññāya tattha gantvā taṃ vinīlakaṃ ekasmiṃ",
  "atk-s0513a2:188_18": "daṇḍake nisīdāpetvā mukhatuṇḍakena daṇḍakoṭiyaṃ ḍaṃsitvā mithilānagaramatthakena pāyiṃsu.",
  "atk-s0513a2:188_19": "Tasmiṃ khaṇe videharājā sabbasetacatusindhavayuttarathavare nisīditvā nagaraṃ padakkhiṇaṃ karoti.",
  "atk-s0513a2:188_20": "Vinīlako taṃ disvā cintesi –",
  "atk-s0513a2:188_21": "“mayhaṃ videharaññā kiṃ nānākāraṇaṃ,",
  "atk-s0513a2:188_22": "esa catusindhavayuttarathe nisīditvā nagaraṃ anusañcarati,",
  "atk-s0513a2:188_23": "ahaṃ pana haṃsayuttarathe nisīditvā gacchāmī”ti.",
  "atk-s0513a2:188_24": "So ākāsena gacchanto paṭhamaṃ gāthamāha –",
  "atk-s0513a2:189_0": "19.",
  "atk-s0513a2:190_0": "“Evameva nūna rājānaṃ, vedehaṃ mithilaggahaṃ;",
  "atk-s0513a2:191_0": "Assā vahanti ājaññā, yathā haṃsā vinīlaka”nti.",
  "atk-s0513a2:192_0": "Tattha evamevāti evaṃ eva,",
  "atk-s0513a2:192_1": "nūnāti parivitakke nipāto.",
  "atk-s0513a2:192_2": "Ekaṃsepi vaṭṭatiyeva.",
  "atk-s0513a2:192_3": "Vedehanti videharaṭṭhasāmikaṃ.",
  "atk-s0513a2:192_4": "Mithilaggahanti mithilagehaṃ,",
  "atk-s0513a2:192_5": "mithilāyaṃ gharaṃ pariggahetvā vasamānanti attho.",
  "atk-s0513a2:192_6": "Ājaññāti kāraṇākāraṇājānanakā.",
  "atk-s0513a2:192_7": "Yathā haṃsā vinīlakanti yathā ime haṃsā maṃ vinīlakaṃ vahanti,",
  "atk-s0513a2:192_8": "evameva vahantīti.",
  "atk-s0513a2:193_0": "Haṃsapotakā tassa vacanaṃ sutvā kujjhitvā “idheva naṃ pātetvā gamissāmā”ti cittaṃ uppādetvāpi “evaṃ kate",
  "atk-s0513a2:193_1": "pitā no kiṃ vakkhatī”ti garahabhayena pitu santikaṃ netvā tena katakiriyaṃ pitu ācikkhiṃsu.",
  "atk-s0513a2:193_2": "Atha naṃ pitā kujjhitvā “kiṃ tvaṃ mama puttehi adhikatarosi,",
  "atk-s0513a2:193_3": "yo mama putte abhibhavitvā rathe yuttasindhave viya karosi,",
  "atk-s0513a2:193_4": "attano pamāṇaṃ na jānāsi.",
  "atk-s0513a2:193_5": "Imaṃ ṭhānaṃ tava agocaro,",
  "atk-s0513a2:193_6": "attano mātu vasanaṭṭhānameva gacchāhī”ti tajjetvā dutiyaṃ gāthamāha –",
  "atk-s0513a2:194_0": "20.",
  "atk-s0513a2:195_0": "“Vinīla duggaṃ bhajasi, abhūmiṃ tāta sevasi;",
  "atk-s0513a2:196_0": "Gāmantakāni sevassu, etaṃ mātālayaṃ tavā”ti.",
  "atk-s0513a2:197_0": "Tattha vinīlāti taṃ nāmenālapati.",
  "atk-s0513a2:197_1": "Duggaṃ bhajasīti imesaṃ vasena giriduggaṃ bhajasi. Abhūmiṃ, tāta, sevasīti, tāta,",
  "atk-s0513a2:197_2": "girivisamaṃ nāma tava abhūmi,",
  "atk-s0513a2:197_3": "taṃ sevasi upagacchasi.",
  "atk-s0513a2:197_4": "Etaṃ mātālayaṃ tavāti etaṃ gāmantaṃ ukkāraṭṭhānaṃ āmakasusānaṭṭhānañca tava mātu ālayaṃ gehaṃ vasanaṭṭhānaṃ,",
  "atk-s0513a2:197_5": "tattha gacchāhīti.",
  "atk-s0513a2:197_6": "Evaṃ taṃ tajjetvā “gacchatha,",
  "atk-s0513a2:197_7": "naṃ mithilanagarassa ukkārabhūmiyaññeva otāretvā ethā”ti putte āṇāpesi,",
  "atk-s0513a2:197_8": "te tathā akaṃsu.",
  "atk-s0513a2:198_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a2:198_1": "“tadā vinīlako devadatto ahosi,",
  "atk-s0513a2:198_2": "dve haṃsapotakā dve aggasāvakā ahesuṃ,",
  "atk-s0513a2:198_3": "pitā ānando ahosi,",
  "atk-s0513a2:198_4": "videharājā pana ahameva ahosi”nti.",
  "atk-s0513a2:199_0": "Vinīlajātakavaṇṇanā dasamā.",
  "atk-s0513a2:200_0": "Daḷhavaggo paṭhamo.",
  "atk-s0513a2:201_0": "Tassuddānaṃ –",
  "atk-s0513a2:202_0": "Rājovādañca siṅgālaṃ, sūkaraṃ uragaṃ bhaggaṃ;",
  "atk-s0513a2:203_0": "Alīnacittaguṇañca, suhanu moravinīlaṃ.",
  "atk-s0513a2:204_0": "2. Santhavavaggo",
  "atk-s0513a2:206_0": "[161] 1. Indasamānagottajātakavaṇṇanā",
  "atk-s0513a2:207_0": "Na santhavaṃ kāpurisena kayirāti idaṃ satthā jetavane viharanto ekaṃ dubbacajātikaṃ ārabbha kathesi.",
  "atk-s0513a2:207_1": "Tassa vatthu navakanipāte gijjhajātake āvibhavissati.",
  "atk-s0513a2:207_2": "Satthā pana taṃ bhikkhuṃ “pubbepi tvaṃ, bhikkhu,",
  "atk-s0513a2:207_3": "dubbacatāya paṇḍitānaṃ vacanaṃ akatvā mattahatthipādehi sañcuṇṇito”ti vatvā atītaṃ āhari.",
  "atk-s0513a2:208_0": "Atīte bārāṇasiyaṃ brahmadatte rajjaṃ kārente bodhisatto brāhmaṇakule nibbattitvā vuḍḍhippatto gharāvāsaṃ",
  "atk-s0513a2:208_1": "pahāya isipabbajjaṃ pabbajitvā pañcannaṃ isisatānaṃ gaṇasatthā hutvā himavantapadese vāsaṃ kappesi.",
  "atk-s0513a2:208_2": "Tadā tesu tāpasesu indasamānagotto nāmeko tāpaso ahosi dubbaco anovādako.",
  "atk-s0513a2:208_3": "So ekaṃ hatthipotakaṃ posesi.",
  "atk-s0513a2:208_4": "Bodhisatto sutvā taṃ pakkositvā “saccaṃ kira tvaṃ hatthipotakaṃ posesī”ti pucchi. “Saccaṃ, ācariya,",
  "atk-s0513a2:208_5": "matamātikaṃ ekaṃ hatthipotakaṃ posemī”ti.",
  "atk-s0513a2:208_6": "“Hatthino nāma vuḍḍhippattā posakeyeva mārenti,",
  "atk-s0513a2:208_7": "mā taṃ posehī”ti.",
  "atk-s0513a2:208_8": "“Tena vinā vattituṃ na sakkomi ācariyā”ti.",
  "atk-s0513a2:208_9": "“Tena hi paññāyissasī”ti.",
  "atk-s0513a2:208_10": "So tena posiyamāno aparabhāge mahāsarīro ahosi.",
  "atk-s0513a2:209_0": "Athekasmiṃ kāle te isayo vanamūlaphalāphalatthāya dūraṃ gantvā tattheva katipāhaṃ vasiṃsu.",
  "atk-s0513a2:209_1": "Hatthīpi aggadakkhiṇavāte pabhinnamado hutvā tassa paṇṇasālaṃ viddhaṃsetvā pānīyaghaṭaṃ bhinditvā pāsāṇaphalakaṃ",
  "atk-s0513a2:209_2": "khipitvā ālambanaphalakaṃ luñcitvā “taṃ tāpasaṃ māretvāva gamissāmī”ti ekaṃ gahanaṭṭhānaṃ pavisitvā tassa",
  "atk-s0513a2:209_3": "āgamanamaggaṃ olokento aṭṭhāsi.",
  "atk-s0513a2:209_4": "Indasamānagotto tassa gocaraṃ gahetvā sabbesaṃ puratova āgacchanto taṃ disvā pakatisaññāyevassa santikaṃ agamāsi.",
  "atk-s0513a2:209_5": "Atha naṃ so hatthī gahanaṭṭhānā nikkhamitvā soṇḍāya parāmasitvā bhūmiyaṃ pātetvā sīsaṃ pādena akkamitvā",
  "atk-s0513a2:209_6": "jīvitakkhayaṃ pāpetvā madditvā koñcanādaṃ katvā araññaṃ pāvisi.",
  "atk-s0513a2:209_7": "Sesatāpasā taṃ pavattiṃ bodhisattassa ārocesuṃ.",
  "atk-s0513a2:209_8": "Bodhisatto “kāpurisehi nāma saddhiṃ saṃsaggo na kātabbo”ti vatvā imā gāthā āha –",
  "atk-s0513a2:210_0": "21.",
  "atk-s0513a2:211_0": "“Na santhavaṃ kāpurisena kayirā, ariyo anariyena pajānamatthaṃ;",
  "atk-s0513a2:212_0": "Cirānuvutthopi karoti pāpaṃ, gajo yathā indasamānagottaṃ.",
  "atk-s0513a2:213_0": "22.",
  "atk-s0513a2:214_0": "“Yaṃ tveva jaññā sadiso mamanti, sīlena paññāya sutena cāpi;",
  "atk-s0513a2:215_0": "Teneva mettiṃ kayirātha saddhiṃ, sukho have sappurisena saṅgamo”ti.",
  "atk-s0513a2:216_0": "Tattha na santhavaṃ kāpurisena kayirāti kucchitena kodhapurisena saddhiṃ taṇhāsanthavaṃ vā mittasanthavaṃ vā na kayirātha.",
  "atk-s0513a2:216_1": "Ariyo anariyena pajānamatthanti ariyoti cattāro ariyā ācāraariyo liṅgaariyo dassanaariyo paṭivedhaariyoti.",
  "atk-s0513a2:216_2": "Tesu ācāraariyo idha adhippeto.",
  "atk-s0513a2:216_3": "So pajānamatthaṃ atthaṃ pajānanto atthānatthakusalo ācāre ṭhito ariyapuggalo anariyena nillajjena dussīlena saddhiṃ santhavaṃ na kareyyāti attho.",
  "atk-s0513a2:216_4": "Kiṃ kāraṇā?",
  "atk-s0513a2:216_5": "Cirānuvutthopi karoti pāpanti,",
  "atk-s0513a2:216_6": "yasmā anariyo ciraṃ ekato anuvutthopi taṃ ekato nivāsaṃ agaṇetvā karoti pāpaṃ lāmakakammaṃ karotiyeva.",
  "atk-s0513a2:216_7": "Yathā kiṃ?",
  "atk-s0513a2:216_8": "Gajo yathā indasamānagottanti,",
  "atk-s0513a2:216_9": "yathā so gajo indasamānagottaṃ mārento pāpaṃ akāsīti attho.",
  "atk-s0513a2:216_10": "Yaṃ tveva jaññā sadiso mamantiādīsu yaṃ tveva puggalaṃ “ayaṃ mama sīlādīhi sadiso”ti jāneyya,",
  "atk-s0513a2:216_11": "teneva saddhiṃ mettiṃ kayirātha,",
  "atk-s0513a2:216_12": "sappurisena saddhiṃ samāgamo sukhāvahoti.",
  "atk-s0513a2:217_0": "Evaṃ bodhisatto “anovādakena nāma na bhavitabbaṃ,",
  "atk-s0513a2:217_1": "susikkhitena bhavituṃ vaṭṭatī”ti isigaṇaṃ ovaditvā indasamānagottassa sarīrakiccaṃ kāretvā brahmavihāre bhāvetvā brahmalokūpago ahosi.",
  "atk-s0513a2:218_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a2:218_1": "“tadā indasamānagotto ayaṃ dubbaco ahosi,",
  "atk-s0513a2:218_2": "gaṇasatthā pana ahameva ahosi”nti.",
  "atk-s0513a2:219_0": "Indasamānagottajātakavaṇṇanā paṭhamā.",
  "atk-s0513a2:221_0": "[162] 2. Santhavajātakavaṇṇanā",
  "atk-s0513a2:222_0": "Na santhavasmā paramatthi pāpiyoti idaṃ satthā jetavane viharanto aggijuhanaṃ ārabbha kathesi.",
  "atk-s0513a2:222_1": "Vatthu heṭṭhā naṅguṭṭhajātake kathitasadisameva.",
  "atk-s0513a2:222_2": "Bhikkhū te aggiṃ juhante disvā “bhante,",
  "atk-s0513a2:222_3": "jaṭilā nānappakāraṃ micchātapaṃ karonti,",
  "atk-s0513a2:222_4": "atthi nu kho ettha vuḍḍhī”ti bhagavantaṃ pucchiṃsu. “Na,",
  "atk-s0513a2:222_5": "bhikkhave,",
  "atk-s0513a2:222_6": "etthakāci vuḍḍhi nāma atthi,",
  "atk-s0513a2:222_7": "porāṇakapaṇḍitāpi aggijuhane vuḍḍhi atthīti saññāya ciraṃ aggiṃ juhitvā tasmiṃ kamme avuḍḍhimeva disvā",
  "atk-s0513a2:222_8": "aggiṃ udakena nibbāpetvā sākhādīhi pothetvā puna nivattitvāpi na olokesu”nti vatvā atītaṃ āhari.",
  "atk-s0513a2:223_0": "Atīte bārāṇasiyaṃ brahmadatte rajjaṃ kārente bodhisatto brāhmaṇakule nibbatti.",
  "atk-s0513a2:223_1": "Mātāpitaro tassa jātaggiṃ gahetvā taṃ soḷasavassuddese ṭhitaṃ āhaṃsu – “kiṃ, tāta,",
  "atk-s0513a2:223_2": "jātaggiṃ gahetvā araññe aggiṃ paricarissasi,",
  "atk-s0513a2:223_3": "udāhu tayo vede uggaṇhitvā kuṭumbaṃ saṇṭhapetvā gharāvāsaṃ vasissasī”ti.",
  "atk-s0513a2:223_4": "So “na me gharāvāsena attho,",
  "atk-s0513a2:223_5": "araññe aggiṃ paricaritvā brahmalokaparāyaṇo bhavissāmī”ti jātaggiṃ gahetvā mātāpitaro vanditvā araññaṃ",
  "atk-s0513a2:223_6": "pavisitvā paṇṇasālāya vāsaṃ kappetvā aggiṃ paricari.",
  "atk-s0513a2:223_7": "So ekadivasaṃ nimantitaṭṭhānaṃ gantvā sappinā pāyāsaṃ labhitvā “imaṃ pāyāsaṃ mahābrahmuno yajissāmī”ti",
  "atk-s0513a2:223_8": "taṃ pāyāsaṃ āharitvā aggiṃ jāletvā “aggiṃ tāva bhavantaṃ sappiyuttaṃ pāyāsaṃ pāyemī”ti pāyāsaṃ aggimhi pakkhipi.",
  "atk-s0513a2:223_9": "Bahusinehe pāyāse aggimhi pakkhittamatteyeva aggi jalitvā paccuggatāhi accīhi paṇṇasālaṃ jhāpesi.",
  "atk-s0513a2:223_10": "Brāhmaṇo bhītatasito palāyitvā bahi ṭhatvā “kāpurisehi nāma santhavo na kātabbo,",
  "atk-s0513a2:223_11": "idāni me iminā agginā kicchena katā paṇṇasālā jhāpitā”ti vatvā paṭhamaṃ gāthamāha –",
  "atk-s0513a2:224_0": "23.",
  "atk-s0513a2:225_0": "“Na santhavasmā paramatthi pāpiyo, yo santhavo kāpurisena hoti;",
  "atk-s0513a2:226_0": "Santappito sappinā pāyasena, kicchākataṃ paṇṇakuṭiṃ adayhī”ti.",
  "atk-s0513a2:227_0": "Tattha na santhavasmāti taṇhāsanthavāpi ca mittasanthavāpi cāti duvidhāpi etasmā santhavā paraṃ uttari aññaṃ pāpataraṃ natthi,",
  "atk-s0513a2:227_1": "lāmakataraṃ nāma natthīti attho.",
  "atk-s0513a2:227_2": "Yo santhavo kāpurisenāti yo pāpakena kāpurisena saddhiṃ duvidhopi santhavo,",
  "atk-s0513a2:227_3": "tato pāpataraṃ aññaṃ natthi. Kasmā?",
  "atk-s0513a2:227_4": "Santappito …pe…adayhīti,",
  "atk-s0513a2:227_5": "yasmā sappinā ca pāyāsena ca santappitopi ayaṃ aggi mayā kicchena kataṃ paṇṇasālaṃ jhāpesīti attho.",
  "atk-s0513a2:228_0": "So evaṃ vatvā “na me tayā mittadubbhinā attho”ti taṃ aggiṃ udakena nibbāpetvā sākhāhi pothetvā antohimavantaṃ",
  "atk-s0513a2:228_1": "pavisitvā ekaṃ sāmamigiṃ sīhassa ca byagghassa ca dīpino ca mukhaṃ lehantiṃ disvā “sappurisehi saddhiṃ",
  "atk-s0513a2:228_2": "santhavā paraṃ seyyo nāma natthī”ti cintetvā dutiyaṃ gāthamāha –",
  "atk-s0513a2:229_0": "24.",
  "atk-s0513a2:230_0": "“Na santhavasmā paramatthi seyyo, yo santhavo sappurisena hoti;",
  "atk-s0513a2:231_0": "Sīhassa byagghassa ca dīpino ca, sāmā mukhaṃ lehati santhavenā”ti.",
  "atk-s0513a2:232_0": "Tattha sāmā mukhaṃ lehati santhavenāti sāmā nāma migī imesaṃ tiṇṇaṃ janānaṃ santhavena sinehena mukhaṃ lehatīti.",
  "atk-s0513a2:233_0": "Evaṃ vatvā bodhisatto antohimavantaṃ pavisitvā isipabbajjaṃ pabbajitvā abhiññā ca samāpattiyo ca nibbattetvā jīvitapariyosāne brahmalokūpago ahosi.",
  "atk-s0513a2:234_0": "Satthā imaṃ dhammadesanaṃ āharitvā jātakaṃ samodhānesi – “tena samayena tāpaso ahameva ahosi”nti.",
  "atk-s0513a2:235_0": "Santhavajātakavaṇṇanā dutiyā.",
  "atk-s0513a2:237_0": "[163] 3. Susīmajātakavaṇṇanā",
  "atk-s0513a2:238_0": "Kāḷā migā setadantā tavīmeti idaṃ satthā jetavane viharanto chandakadānaṃ ārabbha kathesi.",
  "atk-s0513a2:238_1": "Sāvatthiyañhi kadāci ekameva kulaṃ buddhappamukhassa bhikkhusaṅghassa dānaṃ deti,",
  "atk-s0513a2:238_2": "kadāci aññatitthiyānaṃ deti,",
  "atk-s0513a2:238_3": "kadāci gaṇabandhanena bahū ekato hutvā denti,",
  "atk-s0513a2:238_4": "kadāci vīthisabhāgena,",
  "atk-s0513a2:238_5": "kadāci sakalanagaravāsino chandakaṃ saṃharitvā dānaṃ denti.",
  "atk-s0513a2:238_6": "Imasmiṃ pana kāle sakalanagaravāsino chandakaṃ saṃharitvā sabbaparikkhāradānaṃ sajjetvā dve koṭṭhāsā",
  "atk-s0513a2:238_7": "hutvā ekacce “imaṃ sabbaparikkhāradānaṃ aññatitthiyānaṃ dassāmā”ti āhaṃsu,",
  "atk-s0513a2:238_8": "ekacce “buddhappamukhassa bhikkhusaṅghassā”ti.",
  "atk-s0513a2:238_9": "Evaṃ punappunaṃ kathāya vattamānāya aññatitthiyasāvakehi aññatitthiyānaññeva,",
  "atk-s0513a2:238_10": "buddhasāvakehi “‘buddhappamukhassa bhikkhusaṅghassevā’ti vutte sambahulaṃ karisāmā”ti sambahulāya kathāya",
  "atk-s0513a2:238_11": "“buddhappamukhassa bhikkhusaṅghassa dassāmā”ti vadantāyeva bahukā jātā,",
  "atk-s0513a2:238_12": "tesaññeva kathā patiṭṭhāsi.",
  "atk-s0513a2:238_13": "Aññatitthiyasāvakā buddhānaṃ dātabbadānassa antarāyaṃ kātuṃ nāsakkhiṃsu.",
  "atk-s0513a2:238_14": "Nāgarā buddhappamukhaṃ bhikkhusaṅghaṃ nimantetvā sattāhaṃ mahādānaṃ pavattetvā sattame divase sabbaparikkhāre adaṃsu.",
  "atk-s0513a2:238_15": "Satthā anumodanaṃ katvā mahājanaṃ maggaphalehi pabodhetvā jetavanavihārameva gantvā bhikkhusaṅghena vatte",
  "atk-s0513a2:238_16": "dassite gandhakuṭippamukhe ṭhatvā sugatovādaṃ datvā gandhakuṭiṃ pāvisi.",
  "atk-s0513a2:239_0": "Sāyanhasamaye bhikkhū dhammasabhāyaṃ sannipatitvā kathaṃ samuṭṭhāpesuṃ – “āvuso,",
  "atk-s0513a2:239_1": "aññatitthiyasāvakā buddhānaṃ dātabbadānassa antarāyakaraṇatthāya vāyamantāpi antarāyaṃ kātuṃ nāsakkhiṃsu,",
  "atk-s0513a2:239_2": "taṃ sabbaparikkhāradānaṃ buddhānaṃyeva pādamūlaṃ āgataṃ,",
  "atk-s0513a2:239_3": "aho buddhabalaṃ nāma mahanta”nti.",
  "atk-s0513a2:239_4": "Satthā āgantvā “kāya nuttha,",
  "atk-s0513a2:239_5": "bhikkhave,",
  "atk-s0513a2:239_6": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a2:239_7": "bhikkhave,",
  "atk-s0513a2:239_8": "ete aññatitthiyasāvakā idāneva mayhaṃ dātabbadānassa antarāyakaraṇatthāya vāyamanti,",
  "atk-s0513a2:239_9": "pubbepi vāyamiṃsu,",
  "atk-s0513a2:239_10": "so pana parikkhāro sabbakālepi mameva pādamūlaṃ āgacchatī”ti vatvā atītaṃ āhari.",
  "atk-s0513a2:240_0": "Atīte bārāṇasiyaṃ susīmo nāma rājā ahosi.",
  "atk-s0513a2:240_1": "Tadā bodhisatto tassa purohitassa brāhmaṇiyā kucchimhi paṭisandhiṃ gaṇhi,",
  "atk-s0513a2:240_2": "tassa soḷasavassikakāle pitā kālamakāsi.",
  "atk-s0513a2:240_3": "So pana dharamānakāle rañño hatthimaṅgalakārako ahosi.",
  "atk-s0513a2:240_4": "Hatthīnaṃ maṅgalakaraṇaṭṭhāne ābhataupakaraṇabhaṇḍañca hatthālaṅkārañca sabbaṃ soyeva alattha.",
  "atk-s0513a2:240_5": "Evamassa ekekasmiṃ maṅgale koṭimattaṃ dhanaṃ uppajjati.",
  "atk-s0513a2:240_6": "Atha tasmiṃ kāle hatthimaṅgalachaṇo sampāpuṇi.",
  "atk-s0513a2:240_7": "Sesā brāhmaṇā rājānaṃ upasaṅkamitvā “mahārāja,",
  "atk-s0513a2:240_8": "hatthimaṅgalachaṇo sampatto,",
  "atk-s0513a2:240_9": "maṅgalaṃ kātuṃ vaṭṭati.",
  "atk-s0513a2:240_10": "Purohitabrāhmaṇassa pana putto atidaharo,",
  "atk-s0513a2:240_11": "neva tayo vede jānāti,",
  "atk-s0513a2:240_12": "na hatthisuttaṃ,",
  "atk-s0513a2:240_13": "mayaṃ hatthimaṅgalaṃ karissāmā”ti āhaṃsu.",
  "atk-s0513a2:240_14": "Rājā “sādhū”ti sampaṭicchi.",
  "atk-s0513a2:240_15": "Brāhmaṇā purohitaputtassa hatthimaṅgalaṃ kātuṃ adatvā “hatthimaṅgalaṃ katvā mayaṃ dhanaṃ gaṇhissāmā”ti haṭṭhatuṭṭhā vicaranti.",
  "atk-s0513a2:240_16": "Atha “catutthe divase hatthimaṅgalaṃ bhavissatī”ti bodhisattassa mātā taṃ pavattiṃ sutvā “hatthimaṅgalakaraṇaṃ",
  "atk-s0513a2:240_17": "nāma yāva sattamā kulaparivaṭṭā amhākaṃ vaṃso,",
  "atk-s0513a2:240_18": "vaṃso ca no osakkissati,",
  "atk-s0513a2:240_19": "dhanā ca parihāyissāmā”ti anusocamānā parodi.",
  "atk-s0513a2:241_0": "Bodhisatto “kasmā, amma,",
  "atk-s0513a2:241_1": "rodasī”ti vatvā taṃ kāraṇaṃ sutvā “nanu, amma,",
  "atk-s0513a2:241_2": "ahaṃ maṅgalaṃ karissāmī”ti āha. “Tāta,",
  "atk-s0513a2:241_3": "tvaṃ neva tayo vede jānāsi,",
  "atk-s0513a2:241_4": "na hatthisuttaṃ,",
  "atk-s0513a2:241_5": "kathaṃ maṅgalaṃ karissasī”ti. “Amma,",
  "atk-s0513a2:241_6": "kadā pana hatthimaṅgalaṃ karissatī”ti?",
  "atk-s0513a2:241_7": "“Ito catutthe divase, tātā”ti. “Amma,",
  "atk-s0513a2:241_8": "tayo pana vede paguṇe katvā hatthisuttaṃ jānanakaācariyo kahaṃ vasatī”ti? “Tāta,",
  "atk-s0513a2:241_9": "evarūpo disāpāmokkho ācariyo ito vīsayojanasatamatthake gandhāraraṭṭhe takkasilāyaṃ vasatī”ti. “Amma,",
  "atk-s0513a2:241_10": "amhākaṃ vaṃsaṃ na nāsessāmi,",
  "atk-s0513a2:241_11": "ahaṃ sve ekadivaseneva takkasilaṃ gantvā ekaratteneva tayo vede ca hatthisuttañca uggaṇhitvā punadivase",
  "atk-s0513a2:241_12": "āgantvā catutthe divase hatthimaṅgalaṃ karissāmi,",
  "atk-s0513a2:241_13": "mā rodī”ti mātaraṃ samassāsetvā punadivase bodhisatto pātova bhuñjitvā ekakova nikkhamitvā ekadivaseneva",
  "atk-s0513a2:241_14": "takkasilaṃ gantvā ācariyaṃ vanditvā ekamantaṃ nisīdi.",
  "atk-s0513a2:242_0": "Atha naṃ ācariyo “kuto āgatosi,",
  "atk-s0513a2:242_1": "tātā”ti pucchi.",
  "atk-s0513a2:242_2": "“Bārāṇasito,",
  "atk-s0513a2:242_3": "ācariyā”ti.",
  "atk-s0513a2:242_4": "“Kenatthenā”ti?",
  "atk-s0513a2:242_5": "“Tumhākaṃ santike tayo vede ca hatthisuttañca uggaṇhanatthāyā”ti. “Sādhu, tāta,",
  "atk-s0513a2:242_6": "uggaṇhā”ti.",
  "atk-s0513a2:242_7": "Bodhisatto “ācariya,",
  "atk-s0513a2:242_8": "mayhaṃ kammaṃ accāyika”nti sabbaṃ pavattiṃ ārocetvā “ahaṃ ekadivaseneva vīsayojanasataṃ āgato,",
  "atk-s0513a2:242_9": "ajjevekarattiṃ mayhameva okāsaṃ karotha,",
  "atk-s0513a2:242_10": "ito tatiyadivase hatthimaṅgalaṃ bhavissati,",
  "atk-s0513a2:242_11": "ahaṃ ekeneva uddesamaggena sabbaṃ uggaṇhissāmī”ti vatvā ācariyaṃ okāsaṃ kāretvā ācariyassa bhuttakāle",
  "atk-s0513a2:242_12": "sayaṃ bhuñjitvā ācariyassa pāde dhovitvā sahassatthavikaṃ purato ṭhapetvā vanditvā ekamantaṃ nisinno",
  "atk-s0513a2:242_13": "pariyattiṃ paṭṭhapetvā aruṇe uggacchante tayo vede ca hatthisuttañca niṭṭhapetvā “aññopi atthi,",
  "atk-s0513a2:242_14": "ācariyā”ti pucchitvā “natthi tāta,",
  "atk-s0513a2:242_15": "sabbaṃ niṭṭhita”nti vutte “ācariya,",
  "atk-s0513a2:242_16": "imasmiṃ ganthe ettakaṃ padapaccābhaṭṭhaṃ,",
  "atk-s0513a2:242_17": "ettakaṃ sajjhāyasammohaṭṭhānaṃ,",
  "atk-s0513a2:242_18": "ito paṭṭhāya tumhe antevāsike evaṃ vāceyyāthā”ti ācariyassa sippaṃ sodhetvā pātova bhuñjitvā ācariyaṃ",
  "atk-s0513a2:242_19": "vanditvā ekadivaseneva bārāṇasiṃ paccāgantvā mātaraṃ vanditvā “uggahitaṃ te, tāta,",
  "atk-s0513a2:242_20": "sippa”nti vutte “āma,",
  "atk-s0513a2:242_21": "ammā”ti vatvā mātaraṃ paritosesi.",
  "atk-s0513a2:243_0": "Punadivase hatthimaṅgalachaṇo paṭiyādiyittha.",
  "atk-s0513a2:243_1": "Satamatte hatthisoṇḍālaṅkāre ca suvaṇṇaddhaje hemajālasañchanne katvā ṭhapesuṃ,",
  "atk-s0513a2:243_2": "rājaṅgaṇaṃ alaṅkariṃsu.",
  "atk-s0513a2:243_3": "Brāhmaṇā “mayaṃ hatthimaṅgalaṃ karissāma,",
  "atk-s0513a2:243_4": "mayaṃ karissāmā”ti maṇḍitapasādhitā aṭṭhaṃsu.",
  "atk-s0513a2:243_5": "Susīmopi rājā sabbālaṅkārapaṭimaṇḍito upakaraṇabhaṇḍaṃ gāhāpetvā maṅgalaṭṭhānaṃ agamāsi.",
  "atk-s0513a2:243_6": "Bodhisattopi kumāraparihārena alaṅkato attano parisāya purakkhataparivārito rañño santikaṃ gantvā “saccaṃ kira, mahārāja,",
  "atk-s0513a2:243_7": "tumhe amhākaṃ vaṃsañca attano vaṃsañca nāsetvā ‘aññehi brāhmaṇehi hatthimaṅgalaṃ kāretvā hatthālaṅkārañca",
  "atk-s0513a2:243_8": "upakaraṇāni ca tesaṃ dassāmā’ti avacutthā”ti vatvā paṭhamaṃ gāthamāha –",
  "atk-s0513a2:244_0": "25.",
  "atk-s0513a2:245_0": "“Kāḷā migā setadantā tavīme, parosataṃ hemajālābhichannā;",
  "atk-s0513a2:246_0": "Te te dadāmīti susīma brūsi, anussaraṃ pettipitāmahāna”nti.",
  "atk-s0513a2:247_0": "Tattha te te dadāmīti susīma brūsīti te ete tava santake “kāḷā migā setadantā”ti evaṃ gate parosataṃ",
  "atk-s0513a2:247_1": "sabbālaṅkārapaṭimaṇḍite hatthī aññesaṃ brāhmaṇānaṃ dadāmīti saccaṃ kira,",
  "atk-s0513a2:247_2": "bho susīma,",
  "atk-s0513a2:247_3": "evaṃ brūsīti attho.",
  "atk-s0513a2:247_4": "Anussaraṃ pettipitāmahānanti amhākañca attano ca vaṃse pitupitāmahānaṃ āciṇṇaṃ sarantoyeva.",
  "atk-s0513a2:247_5": "Idaṃ vuttaṃ hoti – mahārāja,",
  "atk-s0513a2:247_6": "yāva sattamakulaparivaṭṭā tumhākaṃ pettipitāmahānaṃ amhākaṃ pettipitāmahā ca hatthimaṅgalaṃ karonti,",
  "atk-s0513a2:247_7": "so tvaṃ evaṃ anussarantopi amhākañca attano ca vaṃsaṃ nāsetvā saccaṃ kira evaṃ brūsīti.",
  "atk-s0513a2:248_0": "Susīmo rājā bodhisattassa vacanaṃ sutvā dutiyaṃ gāthamāha –",
  "atk-s0513a2:249_0": "26.",
  "atk-s0513a2:250_0": "“Kāḷā migā setadantā mamīme, parosataṃ hemajālābhichannā;",
  "atk-s0513a2:251_0": "Te te dadāmīti vadāmi māṇava, anussaraṃ pettipitāmahāna”nti.",
  "atk-s0513a2:252_0": "Tattha te te dadāmīti te ete hatthī aññesaṃ brāhmaṇānaṃ dadāmīti saccameva māṇava vadāmi,",
  "atk-s0513a2:252_1": "neva hatthī brāhmaṇānaṃ dadāmīti attho.",
  "atk-s0513a2:252_2": "Anussaranti pettipitāmahānaṃ kiriyaṃ anussarāmiyeva,",
  "atk-s0513a2:252_3": "no nānussarāmi,",
  "atk-s0513a2:252_4": "amhākaṃ pettipitāmahānaṃ hatthimaṅgalaṃ tumhākaṃ pettipitāmahā karontīti pana anussarantopi evaṃ vadāmiyevāti adhippāyenevamāha.",
  "atk-s0513a2:253_0": "Atha naṃ bodhisatto etadavoca –",
  "atk-s0513a2:253_1": "“mahārāja,",
  "atk-s0513a2:253_2": "amhākañca attano ca vaṃsaṃ anussarantoyeva kasmā maṃ ṭhapetvā aññehi hatthimaṅgalaṃ kārāpethā”ti.",
  "atk-s0513a2:253_3": "“Tvaṃ kira, tāta,",
  "atk-s0513a2:253_4": "tayo vede hatthisuttañca na jānāsī”ti mayhaṃ ārocesuṃ,",
  "atk-s0513a2:253_5": "tenāhaṃ aññehi brāhmaṇehi kārāpemīti. “Tena hi, mahārāja,",
  "atk-s0513a2:253_6": "ettakesu brāhmaṇesu ekabrāhmaṇopi tīsu vedesu vā hatthisuttesu vā ekadesampi yadi mayā saddhiṃ kathetuṃ samatto atthi,",
  "atk-s0513a2:253_7": "uṭṭhahatu,",
  "atk-s0513a2:253_8": "tayopi vede hatthisuttañca saddhiṃ hatthimaṅgalakaraṇena maṃ ṭhapetvā añño sakalajambudīpepi jānanto nāma natthī”ti sīhanādaṃ nadi.",
  "atk-s0513a2:253_9": "Ekabrāhmaṇopi tassa paṭisattu hutvā uṭṭhātuṃ nāsakkhi.",
  "atk-s0513a2:253_10": "Bodhisatto attano kulavaṃsaṃ patiṭṭhāpetvā maṅgalaṃ katvā bahuṃ dhanaṃ ādāya attano nivesanaṃ agamāsi.",
  "atk-s0513a2:254_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a2:254_1": "saccapariyosāne keci sotāpannā ahesuṃ,",
  "atk-s0513a2:254_2": "keci sakadāgāmino,",
  "atk-s0513a2:254_3": "keci anāgāmino,",
  "atk-s0513a2:254_4": "keci arahattaṃ pāpuṇiṃsu.",
  "atk-s0513a2:254_5": "“Tadā mātā mahāmāyā ahosi,",
  "atk-s0513a2:254_6": "pitā suddhodanamahārājā,",
  "atk-s0513a2:254_7": "susīmo rājā ānando,",
  "atk-s0513a2:254_8": "disāpāmokkho ācariyo sāriputto,",
  "atk-s0513a2:254_9": "māṇavo pana ahameva ahosi”nti.",
  "atk-s0513a2:255_0": "Susīmajātakavaṇṇanā tatiyā.",
  "atk-s0513a2:257_0": "[164] 4. Gijjhajātakavaṇṇanā",
  "atk-s0513a2:258_0": "Yaṃ nu gijjho yojanasatanti idaṃ satthā jetavane viharanto ekaṃ mātuposakabhikkhuṃ ārabbha kathesi.",
  "atk-s0513a2:258_1": "Vatthu sāmajātake āvibhavissati.",
  "atk-s0513a2:258_2": "Satthā pana taṃ bhikkhuṃ “saccaṃ kira tvaṃ, bhikkhu,",
  "atk-s0513a2:258_3": "gihī posesī”ti pucchitvā “sacca”nti vutte “kiṃ pana te hontī”ti pucchitvā “mātāpitaro me,",
  "atk-s0513a2:258_4": "bhante”ti vutte “sādhu sādhū”ti tassa sādhukāraṃ datvā “mā,",
  "atk-s0513a2:258_5": "bhikkhave,",
  "atk-s0513a2:258_6": "imaṃ bhikkhuṃ ujjhāyittha,",
  "atk-s0513a2:258_7": "porāṇakapaṇḍitāpi guṇavasena aññātakānampi upakāraṃ akaṃsu,",
  "atk-s0513a2:258_8": "imassa pana mātāpitūnaṃ upakārakaraṇaṃ bhāroyevā”ti vatvā atītaṃ āhari.",
  "atk-s0513a2:259_0": "Atīte bārāṇasiyaṃ brahmadatte rajjaṃ kārente bodhisatto gijjhakūṭapabbate gijjhayoniyaṃ nibbattitvā mātāpitaro poseti.",
  "atk-s0513a2:259_1": "Athekasmiṃ kāle mahatī vātavuṭṭhi ahosi.",
  "atk-s0513a2:259_2": "Gijjhā vātavuṭṭhiṃ sahituṃ asakkontā sītabhayena bārāṇasiṃ gantvā pākārasamīpe ca parikhāsamīpe ca sītena kampamānā nisīdiṃsu.",
  "atk-s0513a2:259_3": "Tadā bārāṇasiseṭṭhi nagarā nikkhamitvā nhāyituṃ gacchanto te gijjhe kilamante disvā ekasmiṃ anovassakaṭṭhāne",
  "atk-s0513a2:259_4": "sannipātetvā aggiṃ kārāpetvā gosusānaṃ pesetvā gomaṃsaṃ āharāpetvā tesaṃ dāpetvā ārakkhaṃ ṭhapesi.",
  "atk-s0513a2:259_5": "Gijjhā vūpasantāya vātavuṭṭhiyā kallasarīrā hutvā pabbatameva agamaṃsu.",
  "atk-s0513a2:259_6": "Te tattheva sannipatitvā evaṃ mantayiṃsu –",
  "atk-s0513a2:259_7": "“bārāṇasiseṭṭhinā amhākaṃ upakāro kato,",
  "atk-s0513a2:259_8": "katūpakārassa ca nāma paccupakāraṃ kātuṃ vaṭṭati,",
  "atk-s0513a2:259_9": "tasmā ito paṭṭhāya tumhesu yo yaṃ vatthaṃ vā ābharaṇaṃ vā labhati,",
  "atk-s0513a2:259_10": "tena taṃ bārāṇasiseṭṭhissa gehe ākāsaṅgaṇe pātetabba”nti.",
  "atk-s0513a2:260_0": "Tato paṭṭhāya gijjhā manussānaṃ vatthābharaṇāni ātape sukkhāpentānaṃ pamādaṃ oloketvā senā viya maṃsapesiṃ",
  "atk-s0513a2:260_1": "sahasā gahetvā bārāṇasiseṭṭhissa gehe ākāsaṅgaṇe pātenti.",
  "atk-s0513a2:260_2": "So gijjhānaṃ āharaṇabhāvaṃ ñatvā sabbāni tāni visuṃyeva ṭhapesi.",
  "atk-s0513a2:260_3": "“Gijjhā nagaraṃ vilumpantī”ti rañño ārocesuṃ.",
  "atk-s0513a2:260_4": "Rājā “ekaṃ gijjhampi tāva gaṇhatha,",
  "atk-s0513a2:260_5": "sabbaṃ āharāpessāmī”ti tattha tattha pāse ceva jālāni ca oḍḍāpesi.",
  "atk-s0513a2:260_6": "Mātuposakagijjho pāse bajjhi,",
  "atk-s0513a2:260_7": "taṃ gahetvā “rañño dassessāmā”ti nenti.",
  "atk-s0513a2:260_8": "Bārāṇasiseṭṭhi rājupaṭṭhānaṃ gacchanto te manusse gijjhaṃ gahetvā gacchante disvā “mā imaṃ gijjhaṃ bādhayiṃsū”ti saddhiññeva agamāsi.",
  "atk-s0513a2:260_9": "Gijjhaṃ rañño dassesuṃ.",
  "atk-s0513a2:260_10": "Atha naṃ rājā pucchi –",
  "atk-s0513a2:260_11": "“tumhe nagaraṃ vilumpitvā vatthādīni gaṇhathā”ti. “Āma,",
  "atk-s0513a2:260_12": "mahārājā”ti.",
  "atk-s0513a2:260_13": "“Kassa tāni dinnānī”ti?",
  "atk-s0513a2:260_14": "“Bārāṇasiseṭṭhissā”ti.",
  "atk-s0513a2:260_15": "“Kiṃkāraṇā”ti?",
  "atk-s0513a2:260_16": "“Amhākaṃ tena jīvitaṃ dvinnaṃ,",
  "atk-s0513a2:260_17": "upakārassa nāma paccupakāraṃ kātuṃ vaṭṭati,",
  "atk-s0513a2:260_18": "tasmā adamhā”ti.",
  "atk-s0513a2:260_19": "Atha naṃ rājā “gijjhā kira yojanasatamatthake ṭhatvā kuṇapaṃ passanti,",
  "atk-s0513a2:260_20": "kasmā tvaṃ attano oḍḍitaṃ pāsaṃ na passasī”ti vatvā paṭhamaṃ gāthamāha –",
  "atk-s0513a2:261_0": "27.",
  "atk-s0513a2:262_0": "“Yaṃ nu gijjho yojanasataṃ, kuṇapāni avekkhati;",
  "atk-s0513a2:263_0": "Kasmā jālañca pāsañca, āsajjāpi na bujjhasī”ti.",
  "atk-s0513a2:264_0": "Tattha yanti nipātamattaṃ,",
  "atk-s0513a2:264_1": "nūti nāmatthe nipāto.",
  "atk-s0513a2:264_2": "Gijjho nāma yojanasataṃ atikkamitvā ṭhitāni kuṇapāni avekkhati,",
  "atk-s0513a2:264_3": "passatīti attho.",
  "atk-s0513a2:264_4": "Āsajjāpīti āsādetvāpi,",
  "atk-s0513a2:264_5": "sampāpuṇitvāpīti attho.",
  "atk-s0513a2:264_6": "“Tvaṃ attano atthāya oḍḍitaṃ jālañca pāsañca patvāpi kasmā na bujjhasī”ti pucchi.",
  "atk-s0513a2:265_0": "Gijjho tassa vacanaṃ sutvā dutiyaṃ gāthamāha –",
  "atk-s0513a2:266_0": "28.",
  "atk-s0513a2:267_0": "“Yadā parābhavo hoti, poso jīvitasaṅkhaye;",
  "atk-s0513a2:268_0": "Atha jālañca pāsañca, āsajjāpi na bujjhatī”ti.",
  "atk-s0513a2:269_0": "Tattha parābhavoti vināso. Posoti satto.",
  "atk-s0513a2:270_0": "Gijjhassa vacanaṃ sutvā rājā seṭṭhiṃ pucchi –",
  "atk-s0513a2:270_1": "“saccaṃ kira,",
  "atk-s0513a2:270_2": "mahāseṭṭhi,",
  "atk-s0513a2:270_3": "gijjhehi tumhākaṃ gehe vatthādīni ābhatānī”ti. “Saccaṃ, devā”ti.",
  "atk-s0513a2:270_4": "“Kahaṃ tānī”ti? “Deva,",
  "atk-s0513a2:270_5": "mayā tāni sabbāni visuṃ ṭhapitāni,",
  "atk-s0513a2:270_6": "yaṃ yesaṃ santakaṃ,",
  "atk-s0513a2:270_7": "taṃ tesaṃ dassāmi,",
  "atk-s0513a2:270_8": "imaṃ gijjhaṃ vissajjethā”ti gijjhaṃ vissajjāpetvā mahāseṭṭhiṃ sabbesaṃ santakāni dāpesi.",
  "atk-s0513a2:271_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a2:271_1": "saccapariyosāne mātuposakabhikkhu sotāpattiphale patiṭṭhahi.",
  "atk-s0513a2:271_2": "“Tadā rājā ānando ahosi,",
  "atk-s0513a2:271_3": "bārāṇasiseṭṭhi sāriputto,",
  "atk-s0513a2:271_4": "mātuposakagijjho pana ahameva ahosi”nti.",
  "atk-s0513a2:272_0": "Gijjhajātakavaṇṇanā catutthā.",
  "atk-s0513a2:274_0": "[165] 5. Nakulajātakavaṇṇanā",
  "atk-s0513a2:275_0": "Saddhiṃ katvā amittenāti idaṃ satthā jetavane viharanto seṇibhaṇḍanaṃ ārabbha kathesi.",
  "atk-s0513a2:275_1": "Vatthu heṭṭhā uragajātake kathitasadisameva.",
  "atk-s0513a2:275_2": "Idhāpi satthā “na,",
  "atk-s0513a2:275_3": "bhikkhave,",
  "atk-s0513a2:275_4": "ime dve mahāmattā idāneva mayā samaggā katā,",
  "atk-s0513a2:275_5": "pubbepāhaṃ ime samagge akāsiṃyevā”ti vatvā atītaṃ āhari.",
  "atk-s0513a2:276_0": "Atīte bārāṇasiyaṃ brahmadatte rajjaṃ kārente bodhisatto ekasmiṃ gāmake brāhmaṇakule nibbattitvā vayappatto",
  "atk-s0513a2:276_1": "takkasilāyaṃ sabbasippāni uggahetvā gharāvāsaṃ pahāya isipabbajjaṃ pabbajitvā abhiññā ca samāpattiyo",
  "atk-s0513a2:276_2": "ca nibbattetvā uñchācariyāya vanamūlaphalāhāro himavantapadese vāsaṃ kappesi.",
  "atk-s0513a2:276_3": "Tassa caṅkamanakoṭiyaṃ ekasmiṃ vammike nakulo,",
  "atk-s0513a2:276_4": "tasseva santike ekasmiṃ rukkhabile sappo ca vāsaṃ kappesi.",
  "atk-s0513a2:276_5": "Te ubhopi ahinakulā niccakālaṃ kalahaṃ karonti.",
  "atk-s0513a2:276_6": "Bodhisatto tesaṃ kalahe ādīnavañca mettābhāvanāya ca ānisaṃsaṃ kathetvā “kalahaṃ nāma akatvā samaggavāsaṃ",
  "atk-s0513a2:276_7": "vasituṃ vaṭṭatī”ti ovaditvā ubhopi te samagge akāsi.",
  "atk-s0513a2:276_8": "Atha sappassa bahinikkhantakāle nakulo caṅkamanakoṭiyaṃ vammikassa biladvāre sīsaṃ nīharitvā mukhaṃ vivaritvā",
  "atk-s0513a2:276_9": "nipanno assasanto passasanto niddaṃ upagañchi.",
  "atk-s0513a2:276_10": "Bodhisatto taṃ tathā niddāyamānaṃ disvā “kiṃ nu kho te nissāya bhayaṃ uppanna”nti pucchanto paṭhamaṃ gāthamāha –",
  "atk-s0513a2:277_0": "29.",
  "atk-s0513a2:278_0": "“Sandhiṃ katvā amittena, aṇḍajena jalābuja;",
  "atk-s0513a2:279_0": "Vivariya dāṭhaṃ sesi, kuto te bhayamāgata”nti.",
  "atk-s0513a2:280_0": "Tattha sandhiṃ katvāti mittabhāvaṃ karitvā.",
  "atk-s0513a2:280_1": "Aṇḍajenāti aṇḍakose nibbattena nāgena.",
  "atk-s0513a2:280_2": "Jalābujāti nakulaṃ ālapati.",
  "atk-s0513a2:280_3": "So hi jalābumhi jātattā “jalābujo”ti vuccati.",
  "atk-s0513a2:280_4": "Vivariyāti vivaritvā.",
  "atk-s0513a2:281_0": "Evaṃ bodhisattena vutto nakulo “ayya,",
  "atk-s0513a2:281_1": "paccāmitto nāma na avajānitabbo āsaṅkitabboyevā”ti vatvā dutiyaṃ gāthamāha –",
  "atk-s0513a2:282_0": "30.",
  "atk-s0513a2:283_0": "“Saṅketheva amittasmiṃ, mittasmimpi na vissase;",
  "atk-s0513a2:284_0": "Abhayā bhayamuppannaṃ, api mūlāni kantatī”ti.",
  "atk-s0513a2:285_0": "Tattha abhayā bhayamuppannanti na ito te bhayamuppannanti abhayo, ko so? Mitto.",
  "atk-s0513a2:285_1": "Yañhi mittasmimpi vissāse sati tato bhayaṃ uppajjati,",
  "atk-s0513a2:285_2": "taṃ mūlānipi kantati,",
  "atk-s0513a2:285_3": "mittassa sabbarandhānaṃ viditattā mūlaghaccāya saṃvattatīti attho.",
  "atk-s0513a2:286_0": "Atha naṃ bodhisatto “mā bhāyi,",
  "atk-s0513a2:286_1": "yathā sappo tayi na dubbhati,",
  "atk-s0513a2:286_2": "evamahaṃ karissāmi,",
  "atk-s0513a2:286_3": "tvaṃ ito paṭṭhāya tasmiṃ āsaṅkaṃ mā karī”ti ovaditvā cattāro brahmavihāre bhāvetvā brahmalokaparāyaṇo ahosi.",
  "atk-s0513a2:286_4": "Tepi yathākammaṃ gatā.",
  "atk-s0513a2:287_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a2:287_1": "“tadā sappo ca nakulo ca ime dve mahāmattā ahesuṃ,",
  "atk-s0513a2:287_2": "tāpaso pana ahameva ahosi”nti.",
  "atk-s0513a2:288_0": "Nakulajātakavaṇṇanā pañcamā.",
  "atk-s0513a2:290_0": "[166] 6. Upasāḷakajātakavaṇṇanā",
  "atk-s0513a2:291_0": "Upasāḷakanāmānīti idaṃ satthā veḷuvane viharanto ekaṃ upasāḷakaṃ nāma susānasuddhikaṃ brāhmaṇaṃ ārabbha kathesi.",
  "atk-s0513a2:291_1": "So kira aḍḍho ahosi mahaddhano,",
  "atk-s0513a2:291_2": "diṭṭhigatikattā pana dhuravihāre vasantānampi buddhānaṃ saṅgahaṃ nāma na akāsi.",
  "atk-s0513a2:291_3": "Putto panassa paṇḍito ahosi ñāṇasampanno.",
  "atk-s0513a2:291_4": "So mahallakakāle puttaṃ āha –",
  "atk-s0513a2:291_5": "“mā kho maṃ, tāta,",
  "atk-s0513a2:291_6": "aññassa vasalassa jhāpitasusāne jhāpehi,",
  "atk-s0513a2:291_7": "ekasmiṃ pana anucchiṭṭhasusāneyeva maṃ jhāpeyyāsī”ti. “Tāta,",
  "atk-s0513a2:291_8": "ahaṃ tumhākaṃ jhāpetabbayuttakaṃ ṭhānaṃ na jānāmi,",
  "atk-s0513a2:291_9": "sādhu vata maṃ ādāya gantvā ‘imasmiṃ ṭhāne maṃ jhāpeyyāsī’ti tumheva ācikkhathā”ti.",
  "atk-s0513a2:291_10": "Brāhmaṇo “sādhu,",
  "atk-s0513a2:291_11": "tātā”ti taṃ ādāya nagarā nikkhamitvā gijjhakūṭamatthakaṃ abhiruhitvā “tāta,",
  "atk-s0513a2:291_12": "idaṃ aññassa vasalassa ajhāpitaṭṭhānaṃ,",
  "atk-s0513a2:291_13": "ettha maṃ jhāpeyyāsī”ti vatvā puttena saddhiṃ pabbatā otarituṃ ārabhi.",
  "atk-s0513a2:292_0": "Satthā pana taṃ divasaṃ paccūsakāle bodhaneyyabandhave olokento tesaṃ pitāputtānaṃ sotāpattimaggassa upanissayaṃ addasa.",
  "atk-s0513a2:292_1": "Tasmā maggaṃ gahetvā ṭhitaluddako viya pabbatapādaṃ gantvā tesaṃ pabbatamatthakā otarantānaṃ āgamayamāno nisīdi,",
  "atk-s0513a2:292_2": "te otarantā satthāraṃ addasaṃsu.",
  "atk-s0513a2:292_3": "Satthā paṭisanthāraṃ karonto “kahaṃ gamissatha brāhmaṇā”ti pucchi.",
  "atk-s0513a2:292_4": "Māṇavo tamatthaṃ ārocesi.",
  "atk-s0513a2:292_5": "Satthā “tena hi ehi,",
  "atk-s0513a2:292_6": "tava pitarā ācikkhitaṭṭhānaṃ gacchāmā”ti ubho pitāputte gahetvā pabbatamatthakaṃ āruyha “kataraṃ ṭhāna”nti pucchi.",
  "atk-s0513a2:292_7": "Māṇavo “imesaṃ tiṇṇaṃ pabbatānaṃ antaraṃ ācikkhi,",
  "atk-s0513a2:292_8": "bhante”ti āha.",
  "atk-s0513a2:292_9": "Satthā “na kho, māṇava,",
  "atk-s0513a2:292_10": "tava pitā idāneva susānasuddhiko,",
  "atk-s0513a2:292_11": "pubbepi susānasuddhikova,",
  "atk-s0513a2:292_12": "na cesa idāneva ‘imasmiṃ ṭhāne maṃ jhāpeyyāsī’ti tava ācikkhati,",
  "atk-s0513a2:292_13": "pubbepi imasmiṃyeva ṭhāne attano jhāpitabhāvaṃ ācikkhī”ti vatvā tena yācito atītaṃ āhari.",
  "atk-s0513a2:293_0": "Atīte imasmiññeva rājagahe ayameva upasāḷako brāhmaṇo ayamevassa putto ahosi.",
  "atk-s0513a2:293_1": "Tadā bodhisatto magadharaṭṭhe brāhmaṇakule nibbattitvā paripuṇṇasippo isipabbajjaṃ pabbajitvā abhiññā",
  "atk-s0513a2:293_2": "ca samāpattiyo ca nibbattetvā jhānakīḷaṃ kīḷanto himavantapadese ciraṃ vasitvā loṇambilasevanatthāya",
  "atk-s0513a2:293_3": "gijjhakūṭe paṇṇasālāyaṃ vihāsi.",
  "atk-s0513a2:293_4": "Tadā so brāhmaṇo imināva niyāmena puttaṃ vatvā puttena “tumheyeva me tathārūpaṃ ṭhānaṃ ācikkhathā”ti",
  "atk-s0513a2:293_5": "vutte “idameva ṭhāna”nti ācikkhitvā puttena saddhiṃ otaranto bodhisattaṃ disvā tassa santikaṃ upasaṅkami.",
  "atk-s0513a2:293_6": "Bodhisatto imināva niyāmena pucchitvā māṇavassa vacanaṃ sutvā “ehi,",
  "atk-s0513a2:293_7": "tava pitarā ācikkhitaṭṭhānassa ucchiṭṭhabhāvaṃ vā anucchiṭṭhabhāvaṃ vā jānissāmā”ti tehi saddhiṃ pabbatamatthakaṃ",
  "atk-s0513a2:293_8": "āruyha “idaṃ tiṇṇaṃ pabbatānaṃ antaraṃ anucchiṭṭhaṭṭhāna”nti māṇavena vutte “māṇava,",
  "atk-s0513a2:293_9": "imasmiṃyeva ṭhāne jhāpitakānaṃ pamāṇaṃ natthi,",
  "atk-s0513a2:293_10": "taveva pitā imasmiṃyeva rājagahe brāhmaṇakuleyeva nibbattitvā upasāḷakoyeva nāma hutvā imasmiṃyeva pabbatantare cuddasa jātisahassāni jhāpito.",
  "atk-s0513a2:293_11": "Pathaviyañhi ajhāpitaṭṭhānaṃ vā asusānaṭṭhānaṃ vā sīsānaṃ anivesitaṭṭhānaṃ vā laddhuṃ na sakkā”ti pubbenivāsañāṇena",
  "atk-s0513a2:293_12": "paricchinditvā imaṃ gāthādvayamāha –",
  "atk-s0513a2:294_0": "31.",
  "atk-s0513a2:295_0": "“Upasāḷakanāmāni, sahassāni catuddasa;",
  "atk-s0513a2:296_0": "Asmiṃ padese daḍḍhāni, natthi loke anāmataṃ.",
  "atk-s0513a2:297_0": "32.",
  "atk-s0513a2:298_0": "“Yamhi saccañca dhammo ca, ahiṃsā saṃyamo damo;",
  "atk-s0513a2:299_0": "Etaṃ ariyā sevanti, etaṃ loke anāmata”nti.",
  "atk-s0513a2:300_0": "Tattha anāmatanti mataṭṭhānaṃ.",
  "atk-s0513a2:300_1": "Tañhi upacāravasena “amata”nti vuccati,",
  "atk-s0513a2:300_2": "taṃ paṭisedhento “anāmata”nti āha.",
  "atk-s0513a2:300_3": "“Anamata”ntipi pāṭho,",
  "atk-s0513a2:300_4": "lokasmiñhi anamataṭṭhānaṃ asusānaṃ nāma natthīti attho.",
  "atk-s0513a2:300_5": "Yamhi saccañca dhammo cāti yasmiṃ puggale catusaccavatthukaṃ pubbabhāgasaccañāṇañca lokuttaradhammo ca atthi.",
  "atk-s0513a2:300_6": "Ahiṃsāti paresaṃ avihesā aviheṭhanā.",
  "atk-s0513a2:300_7": "Saṃyamoti sīlasaṃyamo.",
  "atk-s0513a2:300_8": "Damoti indriyadamanaṃ.",
  "atk-s0513a2:300_9": "Idañca guṇajātaṃ yamhi puggale atthi,",
  "atk-s0513a2:300_10": "etaṃ ariyā sevantīti,",
  "atk-s0513a2:300_11": "ariyā buddhā ca paccekabuddhā ca buddhasāvakā ca etaṃ ṭhānaṃ sevanti,",
  "atk-s0513a2:300_12": "evarūpaṃ puggalaṃ upasaṅkamanti bhajantīti attho.",
  "atk-s0513a2:300_13": "Etaṃ loke anāmatanti etaṃ guṇajātaṃ loke amatabhāvasādhanato anāmataṃ nāma.",
  "atk-s0513a2:301_0": "Evaṃ bodhisatto pitāputtānaṃ dhammaṃ desetvā cattāro brahmavihāre bhāvetvā brahmalokaparāyaṇo ahosi.",
  "atk-s0513a2:302_0": "Satthā imaṃ dhammaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a2:302_1": "saccapariyosāne ubho pitāputtā sotāpattiphale patiṭṭhahiṃsu.",
  "atk-s0513a2:302_2": "“Tadā pitāputtāva etarahi pitāputtā ahesuṃ,",
  "atk-s0513a2:302_3": "tāpaso pana ahameva ahosi”nti.",
  "atk-s0513a2:303_0": "Upasāḷakajātakavaṇṇanā chaṭṭhā.",
  "atk-s0513a2:305_0": "[167] 7. Samiddhijātakavaṇṇanā",
  "atk-s0513a2:306_0": "Abhutvā bhikkhasi bhikkhūti idaṃ satthā rājagahaṃ upanissāya tapodārāme viharanto samiddhitheraṃ ārabbha kathesi.",
  "atk-s0513a2:306_1": "Ekadivasañhi āyasmā samiddhi sabbarattiṃ padhānaṃ padahitvā aruṇuggamanavelāya nhatvā suvaṇṇavaṇṇaṃ attabhāvaṃ",
  "atk-s0513a2:306_2": "sukkhāpayamāno antaravāsakaṃ nivāsetvā uttarāsaṅgaṃ hatthena gahetvā aṭṭhāsi suparikammakatā viya suvaṇṇapaṭimā.",
  "atk-s0513a2:306_3": "Attabhāvasamiddhiyāyeva hissa “samiddhī”ti nāmaṃ ahosi.",
  "atk-s0513a2:306_4": "Athassa sarīrasobhaggaṃ disvā ekā devadhītā paṭibaddhacittā theraṃ evamāha –",
  "atk-s0513a2:306_5": "“tvaṃ khosi, bhikkhu,",
  "atk-s0513a2:306_6": "daharo yuvā susu kāḷakeso bhadrena yobbanena samannāgato abhirūpo dassanīyo pāsādiko,",
  "atk-s0513a2:306_7": "evarūpassa tava kāme aparibhuñjitvā ko attho pabbajjāya,",
  "atk-s0513a2:306_8": "kāme tāva paribhuñjassu,",
  "atk-s0513a2:306_9": "pacchā pabbajitvā samaṇadhammaṃ karissasī”ti.",
  "atk-s0513a2:306_10": "Atha naṃ thero āha –",
  "atk-s0513a2:306_11": "“devadhīte,",
  "atk-s0513a2:306_12": "‘asukasmiṃ nāma vaye ṭhito marissāmī’ti mama maraṇakālaṃ na jānāmi,",
  "atk-s0513a2:306_13": "esa me kālo paṭicchanno,",
  "atk-s0513a2:306_14": "tasmā taruṇakāleyeva samaṇadhammaṃ katvā dukkhassantaṃ karissāmī”ti.",
  "atk-s0513a2:306_15": "Sā therassa santikā paṭisanthāraṃ alabhitvā tattheva antaradhāyi.",
  "atk-s0513a2:306_16": "Thero satthāraṃ upasaṅkamitvā etamatthaṃ ārocesi.",
  "atk-s0513a2:306_17": "Satthā “na kho, samiddhi,",
  "atk-s0513a2:306_18": "tvaññeva etarahi devadhītāya palobhito,",
  "atk-s0513a2:306_19": "pubbepi devadhītaro pabbajite palobhiṃsuyevā”ti vatvā tena yācito atītaṃ āhari.",
  "atk-s0513a2:307_0": "Atīte bārāṇasiyaṃ brahmadatte rajjaṃ kārente bodhisatto ekasmiṃ kāsigāmake brāhmaṇakule nibbattitvā vayappatto",
  "atk-s0513a2:307_1": "sabbasippesu nipphattiṃ patvā isipabbajjaṃ pabbajitvā abhiññā ca samāpattiyo ca nibbattetvā himavantapadese",
  "atk-s0513a2:307_2": "ekaṃ jātassaraṃ nissāya vāsaṃ kappesi.",
  "atk-s0513a2:307_3": "So sabbarattiṃ padhānaṃ padahitvā aruṇuggamanavelāya nhatvā ekaṃ vakkalaṃ nivāsetvā ekaṃ hatthena gahetvā sarīraṃ vodakaṃ karonto aṭṭhāsi.",
  "atk-s0513a2:307_4": "Athassa rūpasobhaggappattaṃ attabhāvaṃ oloketvā paṭibaddhacittā ekā devadhītā bodhisattaṃ palobhayamānā paṭhamaṃ gāthamāha –",
  "atk-s0513a2:308_0": "33.",
  "atk-s0513a2:309_0": "“Abhutvā bhikkhasi bhikkhu, na hi bhutvāna bhikkhasi;",
  "atk-s0513a2:310_0": "Bhutvāna bhikkhu bhikkhassu, mā taṃ kālo upaccagā”ti.",
  "atk-s0513a2:311_0": "Tattha abhutvā bhikkhasi bhikkhūti bhikkhu tvaṃ daharakāle kilesakāmavasena vatthukāme abhutvāva bhikkhāya carasi.",
  "atk-s0513a2:311_1": "Na hi bhutvāna bhikkhasīti nanu nāma pañca kāmaguṇe bhutvā bhikkhāya caritabbaṃ,",
  "atk-s0513a2:311_2": "kāme abhutvāva bhikkhācariyaṃ upagatosi.",
  "atk-s0513a2:311_3": "Bhutvāna bhikkhu bhikkhassūti bhikkhu daharakāle tāva kāme bhuñjitvā pacchā mahallakakāle bhikkhassu.",
  "atk-s0513a2:311_4": "Mā taṃ kālo upaccagāti ayaṃ kāme bhuñjanakālo daharakālo,",
  "atk-s0513a2:311_5": "taṃ mā atikkamatūti.",
  "atk-s0513a2:312_0": "Bodhisatto devatāya vacanaṃ sutvā attano ajjhāsayaṃ pakāsento dutiyaṃ gāthamāha –",
  "atk-s0513a2:313_0": "34.",
  "atk-s0513a2:314_0": "“Kālaṃ vohaṃ na jānāmi, channo kālo na dissati;",
  "atk-s0513a2:315_0": "Tasmā abhutvā bhikkhāmi, mā maṃ kālo upaccagā”ti.",
  "atk-s0513a2:316_0": "Tattha kālaṃ vohaṃ na jānāmīti voti nipātamattaṃ.",
  "atk-s0513a2:316_1": "Ahaṃ pana “paṭhamavaye vā mayā maritabbaṃ majjhimavaye vā pacchimavaye vā”ti evaṃ attano maraṇakālaṃ na jānāmi.",
  "atk-s0513a2:316_2": "Paṇḍitena hi puggalena –",
  "atk-s0513a2:317_0": "“Jīvitaṃ byādhi kālo ca, dehanikkhepanaṃ gati;",
  "atk-s0513a2:318_0": "Pañcete jīvalokasmiṃ, animittā na nāyare”ti.",
  "atk-s0513a2:319_0": "Channo kālo na dissatīti yasmā “asukasmiṃ nāma vayakāle hemantādiutukāle vā mayā maritabba”nti mayhampesa channo hutvā kālo na dissati,",
  "atk-s0513a2:319_1": "suppaṭicchanno hutvā ṭhito na paññāyati.",
  "atk-s0513a2:319_2": "Tasmā abhutvā bhikkhāmīti tena kāraṇena pañca kāmaguṇe abhutvā bhikkhāmi.",
  "atk-s0513a2:319_3": "Mā maṃ kālo upaccagāti maṃ samaṇadhammakaraṇakālo mā atikkamatūti attho.",
  "atk-s0513a2:319_4": "Iminā kāraṇena daharova samāno pabbajitvā samaṇadhammaṃ karomīti.",
  "atk-s0513a2:319_5": "Devadhītā bodhisattassa vacanaṃ sutvā tattheva antaradhāyi.",
  "atk-s0513a2:320_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a2:320_1": "“tadā devadhītā ayaṃ devadhītā ahosi,",
  "atk-s0513a2:320_2": "ahameva tena samayena tāpaso ahosi”nti.",
  "atk-s0513a2:321_0": "Samiddhijātakavaṇṇanā sattamā.",
  "atk-s0513a2:323_0": "[168] 8. Sakuṇagghijātakavaṇṇanā",
  "atk-s0513a2:324_0": "Seno balasā patamānoti idaṃ satthā jetavane viharanto attajjhāsayaṃ sakuṇovādasuttaṃ ārabbha kathesi.",
  "atk-s0513a2:324_1": "Ekadivasañhi satthā bhikkhū āmantetvā “gocare,",
  "atk-s0513a2:324_2": "bhikkhave,",
  "atk-s0513a2:324_3": "caratha sake pettike visaye”ti imaṃ saṃyuttamahāvagge suttantaṃ kathento “tumhe tāva tiṭṭhatha,",
  "atk-s0513a2:324_4": "pubbe tiracchānagatāpi sakaṃ pettikavisayaṃ pahāya agocare carantā paccāmittānaṃ hatthapathaṃ gantvāpi",
  "atk-s0513a2:324_5": "attano paññāsampattiyā upāyakosallena paccāmittānaṃ hatthā mucciṃsū”ti vatvā atītaṃ āhari.",
  "atk-s0513a2:325_0": "Atīte bārāṇasiyaṃ brahmadatte rajjaṃ kārente bodhisatto lāpasakuṇayoniyaṃ nibbattitvā naṅgalakaṭṭhakaraṇe leḍḍuṭṭhāne vāsaṃ kappesi.",
  "atk-s0513a2:325_1": "So ekadivasaṃ “sakavisaye gocaragahaṇaṃ pahāya paravisaye gocaraṃ gaṇhissāmī”ti aṭavipariyantaṃ agamāsi.",
  "atk-s0513a2:325_2": "Atha naṃ tattha gocaraṃ gaṇhantaṃ disvā sakuṇagghi sahasā ajjhappattā aggahesi.",
  "atk-s0513a2:325_3": "So sakuṇagghiyā hariyamāno evaṃ paridevasi –",
  "atk-s0513a2:325_4": "“mayamevamha alakkhikā,",
  "atk-s0513a2:325_5": "mayaṃ appapuññā,",
  "atk-s0513a2:325_6": "ye mayaṃ agocare carimha paravisaye,",
  "atk-s0513a2:325_7": "sacejja mayaṃ gocare careyyāma sake pettike visaye,",
  "atk-s0513a2:325_8": "na myāyaṃ sakuṇagghi alaṃ abhavissa yadidaṃ yuddhāyā”ti. “Ko pana, te lāpa,",
  "atk-s0513a2:325_9": "gocaro sako pettiko visayo”ti?",
  "atk-s0513a2:325_10": "“Yadidaṃ naṅgalakaṭṭhakaraṇaṃ leḍḍuṭṭhāna”nti.",
  "atk-s0513a2:325_11": "Atha naṃ sakuṇagghi sake bale apatthaddhā amuñci –",
  "atk-s0513a2:325_12": "“gaccha kho,",
  "atk-s0513a2:325_13": "tvaṃ lāpa,",
  "atk-s0513a2:325_14": "tatrapi me gantvā na mokkhasī”ti.",
  "atk-s0513a2:325_15": "So tattha gantvā mahantaṃ leḍḍuṃ abhiruhitvā “ehi kho dāni sakuṇagghī”ti senaṃ avhayanto aṭṭhāsi.",
  "atk-s0513a2:325_16": "Sakuṇagghi sake bale apatthaddhā ubho pakkhe sannayha lāpasakuṇaṃ sahasā ajjhappattā.",
  "atk-s0513a2:325_17": "Yadā pana taṃ lāpo “bahuāgatā kho myāyaṃ sakuṇagghī”ti aññāsi,",
  "atk-s0513a2:325_18": "atha parivattitvā tasseva leḍḍussa antaraṃ paccāpādi.",
  "atk-s0513a2:325_19": "Sakuṇagghi vegaṃ sandhāretuṃ asakkontī tattheva uraṃ paccatāḷesi.",
  "atk-s0513a2:325_20": "Evaṃ sā bhinnena hadayena nikkhantehi akkhīhi jīvitakkhayaṃ pāpuṇi.",
  "atk-s0513a2:326_0": "Satthā imaṃ atītaṃ dassetvā “evaṃ,",
  "atk-s0513a2:326_1": "bhikkhave,",
  "atk-s0513a2:326_2": "tiracchānagatāpi agocare carantā sapattahatthaṃ gacchanti,",
  "atk-s0513a2:326_3": "gocare pana sake pettike visaye carantā sapatte niggaṇhanti,",
  "atk-s0513a2:326_4": "tasmā tumhepi mā agocare caratha paravisaye. Agocare,",
  "atk-s0513a2:326_5": "bhikkhave,",
  "atk-s0513a2:326_6": "carataṃ paravisaye lacchati māro otāraṃ,",
  "atk-s0513a2:326_7": "lacchati māro ārammaṇaṃ. Ko ca,",
  "atk-s0513a2:326_8": "bhikkhave,",
  "atk-s0513a2:326_9": "bhikkhuno agocaro paravisayo?",
  "atk-s0513a2:326_10": "Yadidaṃ pañca kāmaguṇā.",
  "atk-s0513a2:326_11": "Katame pañca?",
  "atk-s0513a2:326_12": "Cakkhuviññeyyā rūpā…pe… ayaṃ,",
  "atk-s0513a2:326_13": "bhikkhave,",
  "atk-s0513a2:326_14": "bhikkhuno agocaro paravisayo”ti vatvā abhisambuddho hutvā paṭhamaṃ gāthamāha –",
  "atk-s0513a2:327_0": "35.",
  "atk-s0513a2:328_0": "“Seno balasā patamāno, lāpaṃ gocaraṭhāyinaṃ;",
  "atk-s0513a2:329_0": "Sahasā ajjhappattova, maraṇaṃ tenupāgamī”ti.",
  "atk-s0513a2:330_0": "Tattha balasā patamānoti “lāpaṃ gaṇhissāmī”ti balena thāmena patamāno.",
  "atk-s0513a2:330_1": "Gocaraṭhāyinanti sakavisayā nikkhamitvā gocaratthāya aṭavipariyante ṭhitaṃ.",
  "atk-s0513a2:330_2": "Ajjhappattoti sampatto.",
  "atk-s0513a2:330_3": "Maraṇaṃ tenupāgamīti tena kāraṇena maraṇaṃ patto.",
  "atk-s0513a2:331_0": "Tasmiṃ pana maraṇaṃ patte lāpo nikkhamitvā “diṭṭhā vata me paccāmittassa piṭṭhī”ti tassa hadaye ṭhatvā udānaṃ udānento dutiyaṃ gāthamāha –",
  "atk-s0513a2:332_0": "36.",
  "atk-s0513a2:333_0": "“Sohaṃ nayena sampanno, pettike gocare rato;",
  "atk-s0513a2:334_0": "Apetasattu modāmi, sampassaṃ atthamattano”ti.",
  "atk-s0513a2:335_0": "Tattha nayenāti upāyena. Atthamattanoti attano arogabhāvasaṅkhātaṃ vuḍḍhiṃ.",
  "atk-s0513a2:336_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a2:336_1": "saccapariyosāne bahū bhikkhū sotāpattiphalādīni pāpuṇiṃsu.",
  "atk-s0513a2:336_2": "“Tadā seno devadatto ahosi,",
  "atk-s0513a2:336_3": "lāpo pana ahameva ahosi”nti.",
  "atk-s0513a2:337_0": "Sakuṇagghijātakavaṇṇanā aṭṭhamā.",
  "atk-s0513a2:339_0": "[169] 9. Arakajātakavaṇṇanā",
  "atk-s0513a2:340_0": "Yo ve mettena cittenāti idaṃ satthā jetavane viharanto mettasuttaṃ ārabbha kathesi.",
  "atk-s0513a2:340_1": "Ekasmiñhi samaye satthā bhikkhū āmantesi – “mettāya,",
  "atk-s0513a2:340_2": "bhikkhave,",
  "atk-s0513a2:340_3": "cetovimuttiyā āsevitāya bhāvitāya bahulīkatāya yānīkatāya vatthukatāya anuṭṭhitāya paricitāya susamāraddhāya ekādasānisaṃsā pāṭikaṅkhā.",
  "atk-s0513a2:340_4": "Katame ekādasa?",
  "atk-s0513a2:340_5": "Sukhaṃ supati,",
  "atk-s0513a2:340_6": "sukhaṃ paṭibujjhati,",
  "atk-s0513a2:340_7": "na pāpakaṃ supinaṃ passati,",
  "atk-s0513a2:340_8": "manussānaṃ piyo hoti,",
  "atk-s0513a2:340_9": "amanussānaṃ piyo hoti,",
  "atk-s0513a2:340_10": "devatā rakkhanti,",
  "atk-s0513a2:340_11": "nāssa aggi vā visaṃ vā satthaṃ vā kamati,",
  "atk-s0513a2:340_12": "tuvaṭaṃ cittaṃ samādhiyati,",
  "atk-s0513a2:340_13": "mukhavaṇṇo vippasīdati,",
  "atk-s0513a2:340_14": "asammūḷho kālaṃ karoti,",
  "atk-s0513a2:340_15": "uttari appaṭivijjhanto brahmalokūpago hoti. Mettāya,",
  "atk-s0513a2:340_16": "bhikkhave,",
  "atk-s0513a2:340_17": "cetovimuttiyā āsevitāya…pe…",
  "atk-s0513a2:340_18": "susamāraddhāya ime ekādasānisaṃsā pāṭikaṅkhā”ti.",
  "atk-s0513a2:340_19": "Ime ekādasānisaṃse gahetvā ṭhitaṃ mettābhāvanaṃ vaṇṇetvā “bhikkhave,",
  "atk-s0513a2:340_20": "bhikkhunā nāma sabbasattesu odissakānodissakavasena mettā bhāvetabbā,",
  "atk-s0513a2:340_21": "hitopi hitena pharitabbo,",
  "atk-s0513a2:340_22": "ahitopi hitena pharitabbo,",
  "atk-s0513a2:340_23": "majjhattopi hitena pharitabbo.",
  "atk-s0513a2:340_24": "Evaṃ sabbasattesu odissakānodissakavasena mettā bhāvetabbā,",
  "atk-s0513a2:340_25": "karuṇā muditā upekkhā bhāvetabbā,",
  "atk-s0513a2:340_26": "catūsu brahmavihāresu kammaṃ kātabbameva.",
  "atk-s0513a2:340_27": "Evaṃ karonto hi maggaṃ vā phalaṃ vā alabhantopi brahmalokaparāyaṇo ahosi,",
  "atk-s0513a2:340_28": "porāṇakapaṇḍitāpi satta vassāni mettaṃ bhāvetvā satta saṃvaṭṭavivaṭṭakappe brahmalokasmiṃyeva vasiṃsū”ti vatvā atītaṃ āhari.",
  "atk-s0513a2:341_0": "Atīte ekasmiṃ kappe bodhisatto brāhmaṇakule nibbattitvā vayappatto kāme pahāya isipabbajjaṃ pabbajitvā",
  "atk-s0513a2:341_1": "catunnaṃ brahmavihārānaṃ lābhī arako nāma satthā hutvā himavantapadese vāsaṃ kappesi,",
  "atk-s0513a2:341_2": "tassa mahā parivāro ahosi.",
  "atk-s0513a2:341_3": "So isigaṇaṃ ovadanto “pabbajitena nāma mettā bhāvetabbā,",
  "atk-s0513a2:341_4": "karuṇā muditā upekkhā bhāvetabbā.",
  "atk-s0513a2:341_5": "Mettacittañhi nāmetaṃ appanāppattaṃ brahmalokaparāyaṇataṃ sādhetī”ti mettāya ānisaṃsaṃ pakāsento imā gāthā āha –",
  "atk-s0513a2:342_0": "37.",
  "atk-s0513a2:343_0": "“Yo ve mettena cittena, sabbalokānukampati;",
  "atk-s0513a2:344_0": "Uddhaṃ adho ca tiriyaṃ, appamāṇena sabbaso.",
  "atk-s0513a2:345_0": "38.",
  "atk-s0513a2:346_0": "“Appamāṇaṃ hitaṃ cittaṃ, paripuṇṇaṃ subhāvitaṃ;",
  "atk-s0513a2:347_0": "Yaṃ pamāṇakataṃ kammaṃ, na taṃ tatrāvasissatī”ti.",
  "atk-s0513a2:348_0": "Tattha yo ve mettena cittena,",
  "atk-s0513a2:348_1": "sabbalokānukampatīti khattiyādīsu vā samaṇabrāhmaṇesu vā yo koci appamāṇena mettena cittena sakalaṃ sattalokaṃ anukampati.",
  "atk-s0513a2:348_2": "Uddhanti pathavito yāva nevasaññānāsaññāyatanabrahmalokā.",
  "atk-s0513a2:348_3": "Adhoti pathaviyā heṭṭhā ussade mahāniraye.",
  "atk-s0513a2:348_4": "Tiriyanti manussaloke,",
  "atk-s0513a2:348_5": "yattakāni cakkavāḷāni ca tesu sabbesu ettake ṭhāne nibbattā sabbe sattā averā hontu,",
  "atk-s0513a2:348_6": "abyāpajjhā anīghā,",
  "atk-s0513a2:348_7": "sukhī attānaṃ pariharantūti evaṃ bhāvitena mettena cittenāti attho.",
  "atk-s0513a2:348_8": "Appamāṇenāti appamāṇasattānaṃ appamāṇārammaṇattā appamāṇena.",
  "atk-s0513a2:348_9": "Sabbasoti sabbākārena,",
  "atk-s0513a2:348_10": "uddhaṃ adho tiriyanti evaṃ sabbasugatiduggativasenāti attho.",
  "atk-s0513a2:349_0": "Appamāṇaṃ hitaṃ cittanti appamāṇaṃ katvā bhāvitaṃ sabbasattesu hitacittaṃ.",
  "atk-s0513a2:349_1": "Paripuṇṇanti avikalaṃ.",
  "atk-s0513a2:349_2": "Subhāvitanti suvaḍḍhitaṃ,",
  "atk-s0513a2:349_3": "appanācittassetaṃ nāmaṃ.",
  "atk-s0513a2:349_4": "Yaṃ pamāṇakataṃ kammanti yaṃ “appamāṇaṃ appamāṇārammaṇa”nti evaṃ ārammaṇattikavasena ca vasībhāvappattivasena",
  "atk-s0513a2:349_5": "ca avaḍḍhitvā kataṃ parittaṃ kāmāvacarakammaṃ.",
  "atk-s0513a2:349_6": "Na taṃ tatrāvasissatīti taṃ parittaṃ kammaṃ yaṃ taṃ “appamāṇaṃ hitaṃ citta”nti saṅkhagataṃ rūpāvacarakammaṃ,",
  "atk-s0513a2:349_7": "tatra na avasissati.",
  "atk-s0513a2:349_8": "Yathā nāma mahoghena ajjhotthaṭaṃ parittodakaṃ oghassa abbhantare tena asaṃhīramānaṃ nāvasissati na tiṭṭhati,",
  "atk-s0513a2:349_9": "atha kho mahoghova taṃ ajjhottharitvā tiṭṭhati,",
  "atk-s0513a2:349_10": "evameva taṃ parittakammaṃ tassa mahaggatakammassa abbhantare tena mahaggatakammena acchinditvā aggahitavipākokāsaṃ hutvā na avasissati na tiṭṭhati,",
  "atk-s0513a2:349_11": "na sakkoti attano vipākaṃ dātuṃ,",
  "atk-s0513a2:349_12": "atha kho mahaggatakammameva taṃ ajjhottharitvā tiṭṭhati vipākaṃ detīti.",
  "atk-s0513a2:350_0": "Evaṃ bodhisatto antevāsikānaṃ mettābhāvanāya ānisaṃsaṃ kathetvā aparihīnajjhāno brahmaloke nibbattitvā",
  "atk-s0513a2:350_1": "satta saṃvaṭṭavivaṭṭakappe na imaṃ lokaṃ puna agamāsi.",
  "atk-s0513a2:351_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a2:351_1": "“tadā isigaṇo buddhaparisā ahosi,",
  "atk-s0513a2:351_2": "arako pana satthā ahameva ahosi”nti.",
  "atk-s0513a2:352_0": "Arakajātakavaṇṇanā navamā.",
  "atk-s0513a2:354_0": "[170] 10. Kakaṇṭakajātakavaṇṇanā",
  "atk-s0513a2:355_0": "Nāyaṃ pure uṇṇamatīti idaṃ kakaṇṭakajātakaṃ mahāumaṅgajātake āvibhavissati.",
  "atk-s0513a2:356_0": "Kakaṇṭakajātakavaṇṇanā dasamā.",
  "atk-s0513a2:357_0": "Santhavavaggo dutiyo.",
  "atk-s0513a2:358_0": "Tassuddānaṃ –",
  "atk-s0513a2:359_0": "Indasamānagottañca, santhavaṃ susīmaṃ gijjhaṃ;",
  "atk-s0513a2:360_0": "Nakulaṃ upasāḷakaṃ, samiddhi ca sakuṇagghi;",
  "atk-s0513a2:361_0": "Arakañca kakaṇṭakaṃ.",
  "atk-s0513a2:362_0": "3. Kalyāṇavaggo",
  "atk-s0513a2:364_0": "[171] 1. Kalyāṇadhammajātakavaṇṇanā",
  "atk-s0513a2:365_0": "Kalyāṇadhammoti idaṃ satthā jetavane viharanto ekaṃ badhirasassuṃ ārabbha kathesi.",
  "atk-s0513a2:365_1": "Sāvatthiyañhi eko kuṭumbiko saddho pasanno tisaraṇagato pañcasīlena samannāgato.",
  "atk-s0513a2:365_2": "So ekadivasaṃ bahūni sappiādīni bhesajjāni ceva pupphagandhavatthādīni ca gahetvā “jetavane satthu santike dhammaṃ sossāmī”ti agamāsi.",
  "atk-s0513a2:365_3": "Tassa tattha gatakāle sassu khādanīyabhojanīyaṃ gahetvā dhītaraṃ daṭṭhukāmā taṃ gehaṃ agamāsi,",
  "atk-s0513a2:365_4": "sā ca thokaṃ badhiradhātukā hoti.",
  "atk-s0513a2:365_5": "Sā dhītarā saddhiṃ bhuttabhojanā bhattasammadaṃ vinodayamānā dhītaraṃ pucchi – “kiṃ, amma,",
  "atk-s0513a2:365_6": "bhattā te sammodamāno avivadamāno piyasaṃvāsaṃ vasatī”ti. “Kiṃ, amma,",
  "atk-s0513a2:365_7": "kathetha yādiso tumhākaṃ jāmātā sīlena ceva ācārasampadāya ca,",
  "atk-s0513a2:365_8": "tādiso pabbajitopi dullabho”ti.",
  "atk-s0513a2:365_9": "Upāsikā dhītu vacanaṃ sādhukaṃ asallakkhetvā “pabbajito”ti padameva gahetvā “amma,",
  "atk-s0513a2:365_10": "kasmā te bhattā pabbajito”ti mahāsaddaṃ akāsi.",
  "atk-s0513a2:365_11": "Taṃ sutvā sakalagehavāsino “amhākaṃ kira kuṭumbiko pabbajito”ti viraviṃsu.",
  "atk-s0513a2:365_12": "Tesaṃ saddaṃ sutvā dvārena sañcarantā “kiṃ nāma kireta”nti pucchiṃsu.",
  "atk-s0513a2:365_13": "“Imasmiṃ kira gehe kuṭumbiko pabbajito”ti.",
  "atk-s0513a2:365_14": "Sopi kho kuṭumbiko dasabalassa dhammaṃ sutvā vihārā nikkhamma nagaraṃ pāvisi.",
  "atk-s0513a2:366_0": "Atha naṃ antarāmaggeyeva eko puriso disvā “samma,",
  "atk-s0513a2:366_1": "tvaṃ kira pabbajitoti tava gehe puttadāraparijano paridevatī”ti āha.",
  "atk-s0513a2:366_2": "Athassa etadahosi –",
  "atk-s0513a2:366_3": "“ayaṃ apabbajitameva kira maṃ ‘pabbajito’ti vadati,",
  "atk-s0513a2:366_4": "uppanno kho pana me kalyāṇasaddo na antaradhāpetabbo,",
  "atk-s0513a2:366_5": "ajjeva mayā pabbajituṃ vaṭṭatī”ti tatova nivattitvā satthu santikaṃ gantvā “kiṃ nu kho, upāsaka,",
  "atk-s0513a2:366_6": "idāneva buddhupaṭṭhānaṃ katvā gantvā idāneva paccāgatosī”ti vutte tamatthaṃ ārocetvā “bhante,",
  "atk-s0513a2:366_7": "kalyāṇasaddo nāma uppanno na antaradhāpetuṃ vaṭṭati,",
  "atk-s0513a2:366_8": "tasmā pabbajitukāmo hutvā āgatomhī”ti āha.",
  "atk-s0513a2:366_9": "So pabbajjañca upasampadañca labhitvā sammā paṭipanno nacirasseva arahattaṃ pāpuṇi.",
  "atk-s0513a2:366_10": "Idaṃ kira kāraṇaṃ bhikkhusaṅghe pākaṭaṃ jātaṃ.",
  "atk-s0513a2:366_11": "Athekadivasaṃ dhammasabhāyaṃ bhikkhū kathaṃ samuṭṭhāpesuṃ – “āvuso,",
  "atk-s0513a2:366_12": "asuko nāma kuṭumbiko ‘uppanno kalyāṇasaddo na antaradhāpetabbo’ti pabbajitvā idāni arahattaṃ patto”ti.",
  "atk-s0513a2:366_13": "Satthā āgantvā “kāya nuttha,",
  "atk-s0513a2:366_14": "bhikkhave,",
  "atk-s0513a2:366_15": "etarahi kathāya sannisinnā”ti pucchitvā “imāya nāmā”ti vutte “bhikkhave,",
  "atk-s0513a2:366_16": "porāṇakapaṇḍitāpi ‘uppanno kalyāṇasaddo virādhetuṃ na vaṭṭatī’ti pabbajiṃsuyevā”ti vatvā atītaṃ āhari.",
  "atk-s0513a2:367_0": "Atīte bārāṇasiyaṃ brahmadatte rajjaṃ kārente bodhisatto seṭṭhikule nibbattitvā vayappatto pitu accayena seṭṭhiṭṭhānaṃ pāpuṇi.",
  "atk-s0513a2:367_1": "So ekadivasaṃ nivesanā nikkhamitvā rājupaṭṭhānaṃ agamāsi.",
  "atk-s0513a2:367_2": "Athassa sassu “dhītaraṃ passissāmī”ti taṃ gehaṃ agamāsi,",
  "atk-s0513a2:367_3": "sā thokaṃ badhiradhātukāti sabbaṃ paccuppannavatthusadisameva.",
  "atk-s0513a2:367_4": "Taṃ pana rājupaṭṭhānaṃ gantvā attano gharaṃ āgacchantaṃ disvā eko puriso “tumhe kira pabbajitāti tumhākaṃ gehe mahāparidevo pavattatī”ti āha.",
  "atk-s0513a2:367_5": "Bodhisatto “uppanno kalyāṇasaddo nāma na antaradhāpetuṃ vaṭṭatī”ti tatova nivattitvā rañño santikaṃ gantvā “kiṃ,",
  "atk-s0513a2:367_6": "mahāseṭṭhi,",
  "atk-s0513a2:367_7": "idāneva gantvā puna āgatosī”ti vutte “deva,",
  "atk-s0513a2:367_8": "gehajano kira maṃ apabbajitameva ‘pabbajito’ti vatvā paridevati,",
  "atk-s0513a2:367_9": "uppanno kho pana kalyāṇasaddo na antaradhāpetabbo,",
  "atk-s0513a2:367_10": "pabbajissāmahaṃ,",
  "atk-s0513a2:367_11": "pabbajjaṃ me anujānāhī”ti etamatthaṃ pakāsetuṃ imā gāthā āha –",
  "atk-s0513a2:368_0": "41.",
  "atk-s0513a2:369_0": "“Kalyāṇadhammoti yadā janinda, loke samaññaṃ anupāpuṇāti;",
  "atk-s0513a2:370_0": "Tasmā na hiyyetha naro sapañño, hiriyāpi santo ghuramādiyanti.",
  "atk-s0513a2:371_0": "42.",
  "atk-s0513a2:372_0": "“Sāyaṃ samaññā idha majja pattā, kalyāṇadhammoti janinda loke;",
  "atk-s0513a2:373_0": "Tāhaṃ samekkhaṃ idha pabbajissaṃ, na hi matthi chando idha kāmabhoge”ti.",
  "atk-s0513a2:374_0": "Tattha kalyāṇadhammoti sundaradhammo.",
  "atk-s0513a2:374_1": "Samaññaṃ anupāpuṇātīti yadā sīlavā kalyāṇadhammo pabbajitoti idaṃ paññattivohāraṃ pāpuṇāti.",
  "atk-s0513a2:374_2": "Tasmā na hiyyethāti tato sāmaññato na parihāyetha.",
  "atk-s0513a2:374_3": "Hiriyāpi santo dhuramādiyantīti, mahārāja,",
  "atk-s0513a2:374_4": "sappurisā nāma ajjhattasamuṭṭhitāya hiriyā bahiddhasamuṭṭhitena ottappenapi etaṃ pabbajitadhuraṃ gaṇhanti.",
  "atk-s0513a2:374_5": "Idha majja pattāti idha mayā ajja pattā.",
  "atk-s0513a2:374_6": "Tāhaṃ samekkhanti taṃ ahaṃ guṇavasena laddhasamaññaṃ samekkhanto passanto.",
  "atk-s0513a2:374_7": "Na hi matthi chandoti na hi me atthi chando.",
  "atk-s0513a2:374_8": "Idha kāmabhogeti imasmiṃ loke kilesakāmavatthukāmaparibhogehi.",
  "atk-s0513a2:375_0": "Bodhisatto evaṃ vatvā rājānaṃ pabbajjaṃ anujānāpetvā himavantapadesaṃ gantvā isipabbajjaṃ pabbajitvā",
  "atk-s0513a2:375_1": "abhiññā ca samāpattiyo ca nibbattetvā brahmalokaparāyaṇo ahosi.",
  "atk-s0513a2:376_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a2:376_1": "“tadā rājā ānando ahosi,",
  "atk-s0513a2:376_2": "bārāṇasiseṭṭhi pana ahameva ahosi”nti.",
  "atk-s0513a2:377_0": "Kalyāṇadhammajātakavaṇṇanā paṭhamā.",
  "atk-s0513a2:379_0": "[172] 2. Daddarajātakavaṇṇanā",
  "atk-s0513a2:380_0": "Ko nu saddena mahatāti idaṃ satthā jetavane viharanto kokālikaṃ ārabbha kathesi.",
  "atk-s0513a2:380_1": "Tasmiñhi kāle bahū bahussutā bhikkhū manosilātale nadamānā taruṇasīhā viya ākāsagaṅgaṃ otārentā viya saṅghamajjhe sarabhāṇaṃ bhaṇanti.",
  "atk-s0513a2:380_2": "Kokāliko tesu sarabhāṇaṃ bhaṇantesu attano tucchabhāvaṃ ajānitvāva “ahampi sarabhāṇaṃ bhaṇissāmī”ti bhikkhūnaṃ",
  "atk-s0513a2:380_3": "antaraṃ pavisitvā “amhākaṃ sarabhāṇaṃ na pāpenti.",
  "atk-s0513a2:380_4": "Sace amhākampi pāpeyyuṃ,",
  "atk-s0513a2:380_5": "mayampi bhaṇeyyāmā”ti bhikkhusaṅghassa nāmaṃ aggahetvāva tattha tattha kathento āhiṇḍati.",
  "atk-s0513a2:380_6": "Tassa sā kathā bhikkhusaṅghe pākaṭā jātā.",
  "atk-s0513a2:380_7": "Bhikkhū “vīmaṃsissāma tāva na”nti saññāya evamāhaṃsu –",
  "atk-s0513a2:380_8": "“āvuso kokālika,",
  "atk-s0513a2:380_9": "ajja saṅghassa sarabhāṇaṃ bhaṇāhī”ti.",
  "atk-s0513a2:380_10": "So attano balaṃ ajānitvāva “sādhū”ti sampaṭicchitvā “ajja sarabhāṇaṃ bhaṇissāmī”ti attano sappāyaṃ yāguṃ pivi,",
  "atk-s0513a2:380_11": "khajjakaṃ khādi,",
  "atk-s0513a2:380_12": "sappāyeneva sūpena bhuñji.",
  "atk-s0513a2:381_0": "Sūriye atthaṅgate dhammassavanakāle ghosite bhikkhusaṅgho sannipati.",
  "atk-s0513a2:381_1": "So kaṇṭakuraṇḍakavaṇṇaṃ kāsāvaṃ nivāsetvā kaṇikārapupphavaṇṇaṃ cīvaraṃ pārupitvā saṅghamajjhaṃ pavisitvā",
  "atk-s0513a2:381_2": "there vanditvā alaṅkataratanamaṇḍape paññattavaradhammāsanaṃ abhiruhitvā citrabījaniṃ gahetvā “sarabhāṇaṃ",
  "atk-s0513a2:381_3": "bhaṇissāmī”ti nisīdi,",
  "atk-s0513a2:381_4": "tāvadevassa sarīrā sedā mucciṃsu,",
  "atk-s0513a2:381_5": "sārajjaṃ okkami,",
  "atk-s0513a2:381_6": "pubbagāthāya paṭhamaṃ padaṃ udāharitvā anantaraṃ na passi.",
  "atk-s0513a2:381_7": "So kampamāno āsanā oruyha lajjito saṅghamajjhato apakkamma attano pariveṇaṃ agamāsi.",
  "atk-s0513a2:381_8": "Añño bahussuto bhikkhu sarabhāṇaṃ bhaṇi.",
  "atk-s0513a2:381_9": "Tato paṭṭhāya bhikkhū tassa tucchabhāvaṃ jāniṃsu.",
  "atk-s0513a2:381_10": "Athekadivasaṃ dhammasabhāyaṃ bhikkhū kathaṃ samuṭṭhāpesuṃ – “āvuso,",
  "atk-s0513a2:381_11": "paṭhamaṃ kokālikassa tucchabhāvo dujjāno,",
  "atk-s0513a2:381_12": "idāni panesa sayaṃ naditvā pākaṭo jāto”ti.",
  "atk-s0513a2:381_13": "Satthā āgantvā “kāya nuttha,",
  "atk-s0513a2:381_14": "bhikkhave,",
  "atk-s0513a2:381_15": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a2:381_16": "bhikkhave,",
  "atk-s0513a2:381_17": "kokāliko idāneva naditvā pākaṭo jāto,",
  "atk-s0513a2:381_18": "pubbepi naditvā pākaṭo ahosī”ti vatvā atītaṃ āhari.",
  "atk-s0513a2:382_0": "Atīte bārāṇasiyaṃ brahmadatte rajjaṃ kārente bodhisatto himavantapadese sīhayoniyaṃ nibbattitvā bahūnaṃ sīhānaṃ rājā ahosi.",
  "atk-s0513a2:382_1": "So anekasīhaparivāro rajataguhāyaṃ vāsaṃ kappesi.",
  "atk-s0513a2:382_2": "Tassa avidūre ekissāya guhāya eko siṅgālopi vasati.",
  "atk-s0513a2:382_3": "Athekadivasaṃ deve vassitvā vigate sabbe sīhā sīharājasseva guhadvāre sannipatitvā sīhanādaṃ nadantā sīhakīḷaṃ kīḷiṃsu.",
  "atk-s0513a2:382_4": "Tesaṃ evaṃ naditvā kīḷanakāle sopi siṅgālo nadati.",
  "atk-s0513a2:382_5": "Sīhā tassa saddaṃ sutvā “ayaṃ siṅgālo amhehi saddhiṃ nadatī”ti lajjitā tuṇhī ahesuṃ.",
  "atk-s0513a2:382_6": "Tesaṃ tuṇhībhūtakāle bodhisattassa putto sīhapotako “tāta,",
  "atk-s0513a2:382_7": "ime sīhā naditvā sīhakīḷaṃ kīḷantā etassa saddaṃ sutvā lajjāya tuṇhī jātā,",
  "atk-s0513a2:382_8": "ko nāmesa attano saddena attānaṃ jānāpetī”ti pitaraṃ pucchanto paṭhamaṃ gāthamāha –",
  "atk-s0513a2:383_0": "43.",
  "atk-s0513a2:384_0": "“Ko nu saddena mahatā, abhinādeti daddaraṃ;",
  "atk-s0513a2:385_0": "Taṃ sīhā nappaṭinadanti, ko nāmeso migādhibhū”ti.",
  "atk-s0513a2:386_0": "Tattha abhinādeti daddaranti daddaraṃ rajatapabbataṃ ekanādaṃ karoti.",
  "atk-s0513a2:386_1": "Migādhibhūti pitaraṃ ālapati.",
  "atk-s0513a2:386_2": "Ayañhettha attho –",
  "atk-s0513a2:386_3": "migādhibhū migajeṭṭhaka sīharāja pucchāmi taṃ “ko nāmeso”ti.",
  "atk-s0513a2:387_0": "Athassa vacanaṃ sutvā pitā dutiyaṃ gāthamāha –",
  "atk-s0513a2:388_0": "44.",
  "atk-s0513a2:389_0": "“Adhamo migajātānaṃ, siṅgālo tāta vassati;",
  "atk-s0513a2:390_0": "Jātimassa jigucchantā, tuṇhī sīhā samaccare”ti.",
  "atk-s0513a2:391_0": "Tattha samaccareti santi upasaggamattaṃ,",
  "atk-s0513a2:391_1": "accantīti attho,",
  "atk-s0513a2:391_2": "tuṇhī hutvā nisīdantīti vuttaṃ hoti.",
  "atk-s0513a2:391_3": "Potthakesu pana “samacchare”ti likhanti.",
  "atk-s0513a2:392_0": "Satthā “na,",
  "atk-s0513a2:392_1": "bhikkhave,",
  "atk-s0513a2:392_2": "kokāliko idāneva attano nādena attānaṃ pākaṭaṃ karoti,",
  "atk-s0513a2:392_3": "pubbepi akāsiyevā”ti vatvā imaṃ dhammadesanaṃ āharitvā jātakaṃ samodhānesi –",
  "atk-s0513a2:392_4": "“tadā siṅgālo kokāliko ahosi,",
  "atk-s0513a2:392_5": "sīhapotako rāhulo,",
  "atk-s0513a2:392_6": "sīharājā pana ahameva ahosi”nti.",
  "atk-s0513a2:393_0": "Daddarajātakavaṇṇanā dutiyā.",
  "atk-s0513a2:395_0": "[173] 3. Makkaṭajātakavaṇṇanā",
  "atk-s0513a2:396_0": "Tātamāṇavako esoti idaṃ satthā jetavane viharanto ekaṃ kuhakabhikkhuṃ ārabbha kathesi.",
  "atk-s0513a2:396_1": "Vatthu pakiṇṇakanipāte uddālakajātake āvibhavissati.",
  "atk-s0513a2:396_2": "Tadā pana satthā “bhikkhave,",
  "atk-s0513a2:396_3": "nāyaṃ bhikkhu idāneva kuhako,",
  "atk-s0513a2:396_4": "pubbepi makkaṭo hutvā aggissa kāraṇā kohaññaṃ akāsiyevā”ti vatvā atītaṃ āhari.",
  "atk-s0513a2:397_0": "Atīte bārāṇasiyaṃ brahmadatte rajjaṃ kārente bodhisatto ekasmiṃ kāsigāmake brāhmaṇakule nibbattitvā vayappatto",
  "atk-s0513a2:397_1": "takkasilāyaṃ sippaṃ uggaṇhitvā gharāvāsaṃ saṇṭhapesi.",
  "atk-s0513a2:397_2": "Athassa brāhmaṇī ekaṃ puttaṃ vijāyitvā puttassa ādhāvitvā paridhāvitvā vicaraṇakāle kālamakāsi.",
  "atk-s0513a2:397_3": "Bodhisatto tassā petakiccaṃ katvā “kiṃ me dāni gharāvāsena,",
  "atk-s0513a2:397_4": "puttaṃ gahetvā pabbajissāmī”ti assumukhaṃ ñātimittavaggaṃ pahāya puttaṃ ādāya himavantaṃ pavisitvā isipabbajjaṃ",
  "atk-s0513a2:397_5": "pabbajitvā tattha vanamūlaphalāhāro vāsaṃ kappesi.",
  "atk-s0513a2:397_6": "So ekadivasaṃ vassānakāle deve vassante sāradārūni aggiṃ jāletvā visibbanto phalakatthare nipajji,",
  "atk-s0513a2:397_7": "puttopissa tāpasakumārako pitu pāde sambāhantova nisīdi.",
  "atk-s0513a2:398_0": "Atheko vanamakkaṭo sītena pīḷiyamāno tassa paṇṇasālāya taṃ aggiṃ disvā “sacāhaṃ ettha pavisissāmi,",
  "atk-s0513a2:398_1": "‘makkaṭo makkaṭo’ti maṃ pothetvā nīharissanti,",
  "atk-s0513a2:398_2": "aggiṃ visibbetuṃ na labhissāmi,",
  "atk-s0513a2:398_3": "atthi dāni me upāyo,",
  "atk-s0513a2:398_4": "tāpasavesaṃ gahetvā kohaññaṃ katvā pavisissāmī”ti cintetvā ekassa matatāpasassa vakkalāni nivāsetvā pacchiñca",
  "atk-s0513a2:398_5": "aṅkusayaṭṭhiñca gahetvā paṇṇasāladvāre ekaṃ tālarukkhaṃ nissāya saṃkuṭito aṭṭhāsi.",
  "atk-s0513a2:398_6": "Tāpasakumārako taṃ disvā makkaṭabhāvaṃ ajānanto “eko mahallakatāpaso sītena pīḷito aggiṃ visibbetuṃ āgato",
  "atk-s0513a2:398_7": "bhavissatī”ti pitu tāpasassa kathetvā “etaṃ paṇṇasālaṃ pavesetvā visibbāpessāmī”ti cintetvā pitaraṃ ālapanto",
  "atk-s0513a2:398_8": "paṭhamaṃ gāthamāha –",
  "atk-s0513a2:399_0": "45.",
  "atk-s0513a2:400_0": "“Tāta māṇavako eso, tālamūlaṃ apassito;",
  "atk-s0513a2:401_0": "Agārakañcidaṃ atthi, handa demassagāraka”nti.",
  "atk-s0513a2:402_0": "Tattha māṇavakoti sattādhivacanaṃ.",
  "atk-s0513a2:402_1": "Tena “tāta,",
  "atk-s0513a2:402_2": "eso eko māṇavako satto eko tāpaso”ti dīpeti.",
  "atk-s0513a2:402_3": "Tālamūlaṃ apassitoti tālakkhandhaṃ nissāya ṭhito.",
  "atk-s0513a2:402_4": "Agārakañcidaṃ atthīti idañca amhākaṃ pabbajitāgāraṃ atthi,",
  "atk-s0513a2:402_5": "paṇṇasālaṃ sandhāya vadati.",
  "atk-s0513a2:402_6": "Handāti vavassaggatthe nipāto.",
  "atk-s0513a2:402_7": "Demassagārakanti etassa ekamante vasanatthāya agārakaṃ dema.",
  "atk-s0513a2:403_0": "Bodhisatto puttassa vacanaṃ sutvā uṭṭhāya paṇṇasāladvāre ṭhatvā olokento tassa makkaṭabhāvaṃ ñatvā “tāta,",
  "atk-s0513a2:403_1": "manussānaṃ nāma na evarūpaṃ mukhaṃ hoti,",
  "atk-s0513a2:403_2": "makkaṭo esa,",
  "atk-s0513a2:403_3": "nayidha pakkositabbo”ti vatvā dutiyaṃ gāthamāha –",
  "atk-s0513a2:404_0": "46.",
  "atk-s0513a2:405_0": "“Mā kho tvaṃ tāta pakkosi, dūseyya no agārakaṃ;",
  "atk-s0513a2:406_0": "Netādisaṃ mukhaṃ hoti, brāhmaṇassa susīlino”ti.",
  "atk-s0513a2:407_0": "Tattha dūseyya no agārakanti ayañhi idha paviṭṭho samāno imaṃ kicchena kataṃ paṇṇasālaṃ agginā vā jhāpento uccārādīni vā karonto dūseyya.",
  "atk-s0513a2:407_1": "Netādisanti “etādisaṃ brāhmaṇassa susīlino mukhaṃ na hoti,",
  "atk-s0513a2:407_2": "makkaṭo eso”ti vatvā bodhisatto ekaṃ ummukaṃ gahetvā “kiṃ ettha tiṭṭhasī”ti khipitvā taṃ palāpesi.",
  "atk-s0513a2:407_3": "Makkaṭo vakkalāni chaḍḍetvā rukkhaṃ abhiruhitvā vanasaṇḍaṃ pāvisi.",
  "atk-s0513a2:407_4": "Bodhisatto cattāro brahmavihāre bhāvetvā brahmalokūpago ahosi.",
  "atk-s0513a2:408_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a2:408_1": "“tadā makkaṭo ayaṃ kuhakabhikkhu ahosi,",
  "atk-s0513a2:408_2": "tāpasakumāro rāhulo,",
  "atk-s0513a2:408_3": "tāpaso pana ahameva ahosi”nti.",
  "atk-s0513a2:409_0": "Makkaṭajātakavaṇṇanā tatiyā.",
  "atk-s0513a2:411_0": "[174] 4. Dubbhiyamakkaṭajātakaṇṇanā",
  "atk-s0513a2:412_0": "Adamha te vāri pahūtarūpanti idaṃ satthā veḷuvane viharanto devadattaṃ ārabbha kathesi.",
  "atk-s0513a2:412_1": "Ekadivasañhi dhammasabhāyaṃ bhikkhū devadattassa akataññumittadubbhibhāvaṃ kathentā nisīdiṃsu.",
  "atk-s0513a2:412_2": "Satthā āgantvā “na,",
  "atk-s0513a2:412_3": "bhikkhave,",
  "atk-s0513a2:412_4": "devadatto idāneva akataññū mittadubbhī,",
  "atk-s0513a2:412_5": "pubbepi evarūpo ahosī”ti vatvā atītaṃ āhari.",
  "atk-s0513a2:413_0": "Atīte bārāṇasiyaṃ brahmadatte rajjaṃ kārente bodhisatto ekasmiṃ kāsigāmake brāhmaṇakule nibbattitvā vayappatto gharāvāsaṃ saṇṭhapesi.",
  "atk-s0513a2:413_1": "Tasmiṃ pana samaye kāsiraṭṭhe vattanimahāmagge eko gambhīro udapāno hoti anotaraṇīyo tiracchānānaṃ,",
  "atk-s0513a2:413_2": "maggappaṭipannā puññatthikā manussā dīgharajjukena vārakena udakaṃ ussiñcitvā ekissā doṇiyā pūretvā tiracchānānaṃ pānīyaṃ denti.",
  "atk-s0513a2:413_3": "Tassa sāmantato mahantaṃ araññaṃ,",
  "atk-s0513a2:413_4": "tattha bahū makkaṭā vasanti.",
  "atk-s0513a2:413_5": "Atha tasmiṃ magge dve tīṇi divasāni manussasañcāro pacchijji,",
  "atk-s0513a2:413_6": "tiracchānā pānīyaṃ na labhiṃsu.",
  "atk-s0513a2:413_7": "Eko makkaṭo pipāsāturo hutvā pānīyaṃ pariyesanto udapānassa santike vicarati.",
  "atk-s0513a2:413_8": "Bodhisatto kenacideva karaṇīyena taṃ maggaṃ paṭipajjitvā tattha gacchanto pānīyaṃ uttāretvā pivitvā hatthapāde dhovitvā ṭhito taṃ makkaṭaṃ addasa.",
  "atk-s0513a2:413_9": "Athassa pipāsitabhāvaṃ ñatvā pānīyaṃ ussiñcitvā doṇiyaṃ ākiritvā adāsi,",
  "atk-s0513a2:413_10": "datvā ca pana “vissamissāmī”ti ekasmiṃ rukkhamūle nipajji.",
  "atk-s0513a2:413_11": "Makkaṭo pānīyaṃ pivitvā avidūre nisīditvā mukhamakkaṭikaṃ karonto bodhisattaṃ bhiṃsāpesi.",
  "atk-s0513a2:413_12": "Bodhisatto tassa taṃ kiriyaṃ disvā “are duṭṭhamakkaṭa,",
  "atk-s0513a2:413_13": "ahaṃ tava pipāsitassa kilantassa bahuṃ pānīyaṃ adāsiṃ,",
  "atk-s0513a2:413_14": "idāni tvaṃ mayhaṃ mukhamakkaṭikaṃ karosi,",
  "atk-s0513a2:413_15": "aho pāpajanassa nāma kato upakāro niratthako”ti vatvā paṭhamaṃ gāthamāha –",
  "atk-s0513a2:414_0": "47.",
  "atk-s0513a2:415_0": "“Adamha te vāri pahūtarūpaṃ, ghammābhitattassa pipāsitassa;",
  "atk-s0513a2:416_0": "So dāni pitvāna kiriṅkarosi, asaṅgamo pāpajanena seyyo”ti.",
  "atk-s0513a2:417_0": "Tattha so dāni pitvāna kiriṅkarosīti so idāni tvaṃ mayā dinnapānīyaṃ pivitvā mukhamakkaṭikaṃ karonto “kiri kirī”ti saddaṃ karosi.",
  "atk-s0513a2:417_1": "Asaṅgamo pāpajanena seyyoti pāpajanena saddhiṃ saṅgamo na seyyo,",
  "atk-s0513a2:417_2": "asaṅgamova seyyoti.",
  "atk-s0513a2:418_0": "Taṃ sutvā so mittadubbhī makkaṭo “tvaṃ ‘ettakenavetaṃ niṭṭhita’nti saññaṃ karosi,",
  "atk-s0513a2:418_1": "idāni te sīse vaccaṃ pātetvā gamissāmī”ti vatvā dutiyaṃ gāthamāha –",
  "atk-s0513a2:419_0": "48.",
  "atk-s0513a2:420_0": "“Ko te suto vā diṭṭho vā, sīlavā nāma makkaṭo;",
  "atk-s0513a2:421_0": "Idāni kho taṃ ohacchaṃ, esā asmāka dhammatā”ti.",
  "atk-s0513a2:422_0": "Tatrāyaṃ saṅkhepattho –",
  "atk-s0513a2:422_1": "bho brāhmaṇa,",
  "atk-s0513a2:422_2": "“makkaṭo kataguṇajānanako ācārasampanno sīlavā nāma atthī”ti kahaṃ tayā suto vā diṭṭho vā,",
  "atk-s0513a2:422_3": "idāni kho ahaṃ taṃ ohacchaṃ vaccaṃ te sīse katvā pakkamissāmi,",
  "atk-s0513a2:422_4": "asmākañhi makkaṭānaṃ nāma esā dhammatā ayaṃ jātisabhāvo,",
  "atk-s0513a2:422_5": "yadidaṃ upakārakassa sīse vaccaṃ kātabbanti.",
  "atk-s0513a2:423_0": "Taṃ sutvā bodhisatto uṭṭhāya gantuṃ ārabhi.",
  "atk-s0513a2:423_1": "Makkaṭo taṅkhaṇaññeva uppatitvā sākhāyaṃ nisīditvā olambakaṃ otaranto viya tassa sīse vaccaṃ pātetvā viravanto vanasaṇḍaṃ pāvisi.",
  "atk-s0513a2:423_2": "Bodhisatto nhatvā agamāsi.",
  "atk-s0513a2:424_0": "Satthā “na,",
  "atk-s0513a2:424_1": "bhikkhave,",
  "atk-s0513a2:424_2": "idāneva devadatto,",
  "atk-s0513a2:424_3": "pubbepi mayā kataguṇaṃ na jānāsiyevā”ti vatvā imaṃ dhammadesanaṃ āharitvā jātakaṃ samodhānesi –",
  "atk-s0513a2:424_4": "“tadā makkaṭo devadatto ahosi,",
  "atk-s0513a2:424_5": "brāhmaṇo pana ahameva ahosi”nti.",
  "atk-s0513a2:425_0": "Dubbhiyamakkaṭajātakavaṇṇanā catutthā.",
  "atk-s0513a2:427_0": "[175] 5. Ādiccupaṭṭhānajātakavaṇṇanā",
  "atk-s0513a2:428_0": "Sabbesu kira bhūtesūti idaṃ satthā jetavane viharanto ekaṃ kuhakabhikkhuṃ ārabbha kathesi.",
  "atk-s0513a2:428_1": "Vatthu heṭṭhā kathitasadisameva.",
  "atk-s0513a2:429_0": "Atīte bārāṇasiyaṃ brahmadatte rajjaṃ kārente bodhisatto kāsiraṭṭhe brāhmaṇakule nibbattitvā vayappatto",
  "atk-s0513a2:429_1": "takkasilāyaṃ sabbasippāni uggaṇhitvā isipabbajjaṃ pabbajitvā abhiññā ca samāpattiyo ca nibbattetvā mahāparivāro",
  "atk-s0513a2:429_2": "gaṇasatthā hutvā himavante vāsaṃ kappesi.",
  "atk-s0513a2:429_3": "So tattha ciraṃ vasitvā loṇambilasevanatthāya pabbatā oruyha paccante ekaṃ gāmaṃ nissāya paṇṇasālāyaṃ vāsaṃ upagañchi.",
  "atk-s0513a2:429_4": "Atheko lolamakkaṭo isigaṇe bhikkhācāraṃ gate assamapadaṃ āgantvā paṇṇasālā uttiṇṇā karoti,",
  "atk-s0513a2:429_5": "pānīyaghaṭesu udakaṃ chaḍḍeti,",
  "atk-s0513a2:429_6": "kuṇḍikaṃ bhindati,",
  "atk-s0513a2:429_7": "aggisālāyaṃ vaccaṃ karoti.",
  "atk-s0513a2:429_8": "Tāpasā vassaṃ vasitvā “idāni himavanto pupphaphalasamiddho ramaṇīyo,",
  "atk-s0513a2:429_9": "tattheva gamissāmā”ti paccantagāmavāsike āpucchiṃsu.",
  "atk-s0513a2:429_10": "Manussā “sve, bhante,",
  "atk-s0513a2:429_11": "mayaṃ bhikkhaṃ gahetvā assamapadaṃ āgamissāma,",
  "atk-s0513a2:429_12": "taṃ paribhuñjitvāva gamissathā”ti vatvā dutiyadivase pahūtaṃ khādanīyabhojanīyaṃ gahetvā tattha agamaṃsu.",
  "atk-s0513a2:429_13": "Taṃ disvā so makkaṭo cintesi –",
  "atk-s0513a2:429_14": "“kohaññaṃ katvā manusse ārādhetvā mayhampi khādanīyabhojanīyaṃ āharāpessāmī”ti.",
  "atk-s0513a2:429_15": "So tāpasacaraṇaṃ caranto viya sīlavā viya ca hutvā tāpasānaṃ avidūre sūriyaṃ namassamāno aṭṭhāsi.",
  "atk-s0513a2:429_16": "Manussā taṃ disvā “sīlavantānaṃ santike vasantā sīlavantā hontī”ti vatvā paṭhamaṃ gāthamāha –",
  "atk-s0513a2:430_0": "49.",
  "atk-s0513a2:431_0": "“Sabbesu kira bhūtesu, santi sīlasamāhitā;",
  "atk-s0513a2:432_0": "Passa sākhamigaṃ jammaṃ, ādiccamupatiṭṭhatī”ti.",
  "atk-s0513a2:433_0": "Tattha santi sīlasamāhitāti sīlena samannāgatā saṃvijjanti,",
  "atk-s0513a2:433_1": "sīlavantā ca samāhitā ca ekaggacittā saṃvijjantītipi attho.",
  "atk-s0513a2:433_2": "Jammanti lāmakaṃ.",
  "atk-s0513a2:433_3": "Ādiccamupatiṭṭhatīti sūriyaṃ namassamāno tiṭṭhati.",
  "atk-s0513a2:434_0": "Evaṃ te manusse tassa guṇaṃ kathente disvā bodhisatto “tumhe imassa lolamakkaṭassa sīlācāraṃ ajānitvā",
  "atk-s0513a2:434_1": "avatthusmiṃyeva pasannā”ti vatvā dutiyaṃ gāthamāha –",
  "atk-s0513a2:435_0": "50.",
  "atk-s0513a2:436_0": "“Nāssa sīlaṃ vijānātha, anaññāya pasaṃsatha;",
  "atk-s0513a2:437_0": "Aggihuttañca uhannaṃ, dve ca bhinnā kamaṇḍalū”ti.",
  "atk-s0513a2:438_0": "Tattha anaññāyāti ajānitvā.",
  "atk-s0513a2:438_1": "Uhannanti iminā pāpamakkaṭena ūhadaṃ.",
  "atk-s0513a2:438_2": "Kamaṇḍalūti kuṇḍikā.",
  "atk-s0513a2:438_3": "“Dve ca kuṇḍikā tena bhinnā”ti evamassa aguṇaṃ kathesi.",
  "atk-s0513a2:439_0": "Manussā makkaṭassa kuhakabhāvaṃ ñatvā leḍḍuñca yaṭṭhiñca gahetvā pothetvā palāpetvā isigaṇassa bhikkhaṃ adaṃsu.",
  "atk-s0513a2:439_1": "Isayopi himavantameva gantvā aparihīnajjhānā brahmalokaparāyaṇā ahesuṃ.",
  "atk-s0513a2:440_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a2:440_1": "“tadā makkaṭo ayaṃ kuhako bhikkhu ahosi,",
  "atk-s0513a2:440_2": "isigaṇo buddhaparisā,",
  "atk-s0513a2:440_3": "gaṇasatthā pana ahameva ahosi”nti.",
  "atk-s0513a2:441_0": "Ādiccupaṭṭhānajātakavaṇṇanā pañcamā.",
  "atk-s0513a2:443_0": "[176] 6. Kaḷāyamuṭṭhijātakavaṇṇanā",
  "atk-s0513a2:444_0": "Bālo vatāyaṃ dumasākhagocaroti idaṃ satthā jetavane viharanto kosalarājānaṃ ārabbha kathesi.",
  "atk-s0513a2:444_1": "Ekasmiñhi samaye vassakāle kosalarañño paccanto kupi.",
  "atk-s0513a2:444_2": "Tattha ṭhitā yodhā dve tīṇi yuddhāni katvā paccatthike abhibhavituṃ asakkontā rañño sāsanaṃ pesesuṃ.",
  "atk-s0513a2:444_3": "Rājā akāle vassāneyeva nikkhamitvā jetavanasamīpe khandhāvāraṃ bandhitvā cintesi –",
  "atk-s0513a2:444_4": "“ahaṃ akāle nikkhanto,",
  "atk-s0513a2:444_5": "kandarapadarādayo udakapūrā,",
  "atk-s0513a2:444_6": "duggamo maggo,",
  "atk-s0513a2:444_7": "satthāraṃ upasaṅkamissāmi,",
  "atk-s0513a2:444_8": "so maṃ ‘kahaṃ gacchasi,",
  "atk-s0513a2:444_9": "mahārājā’ti pucchissati,",
  "atk-s0513a2:444_10": "athāhaṃ etamatthaṃ ārocessāmi,",
  "atk-s0513a2:444_11": "na kho pana maṃ satthā samparāyikenevatthena anuggaṇhāti,",
  "atk-s0513a2:444_12": "diṭṭhadhammikenāpi anuggaṇhātiyeva,",
  "atk-s0513a2:444_13": "tasmiṃ sace me gamanena avuḍḍhi bhavissati, ‘akālo,",
  "atk-s0513a2:444_14": "mahārājā’ti vakkhati.",
  "atk-s0513a2:444_15": "Sace pana vuḍḍi bhavissati,",
  "atk-s0513a2:444_16": "tuṇhī bhavissatī”ti.",
  "atk-s0513a2:444_17": "So jetavanaṃ pavisitvā satthāraṃ vanditvā ekamantaṃ nisīdi.",
  "atk-s0513a2:444_18": "Satthā “handa kuto nu tvaṃ, mahārāja,",
  "atk-s0513a2:444_19": "āgacchasi divā divassā”ti pucchi. “Bhante,",
  "atk-s0513a2:444_20": "ahaṃ paccantaṃ vūpasametuṃ nikkhanto ‘tumhe vanditvā gamissāmī’ti āgatomhī”ti.",
  "atk-s0513a2:444_21": "Satthā “pubbepi, mahārāja,",
  "atk-s0513a2:444_22": "rājāno senāya abbhuggacchamānāya paṇḍitānaṃ kathaṃ sutvā akāle abbhuggamanaṃ nāma na gamiṃsū”ti vatvā tena yācito atītaṃ āhari.",
  "atk-s0513a2:445_0": "Atīte bārāṇasiyaṃ brahmadatte rajjaṃ kārente bodhisatto tassa atthadhammānusāsako sabbatthakaamacco ahosi.",
  "atk-s0513a2:445_1": "Atha rañño paccante kupite paccantayodhā paṇṇaṃ pesesuṃ.",
  "atk-s0513a2:445_2": "Rājā vassakāle nikkhamitvā uyyāne khandhāvāraṃ bandhi,",
  "atk-s0513a2:445_3": "bodhisatto rañño santike aṭṭhāsi.",
  "atk-s0513a2:445_4": "Tasmiṃ khaṇe assānaṃ kaḷāye sedetvā āharitvā doṇiyaṃ pakkhipiṃsu.",
  "atk-s0513a2:445_5": "Uyyāne makkaṭesu eko makkaṭo rukkhā otaritvā tato kaḷāye gahetvā mukhaṃ pūretvā hatthehipi gahetvā uppatitvā rukkhe nisīditvā khādituṃ ārabhi,",
  "atk-s0513a2:445_6": "athassa khādamānassa hatthako eko kaḷāyo bhūmiyaṃ pati.",
  "atk-s0513a2:445_7": "So mukhena ca hatthehi ca gahite sabbe kaḷāye chaḍḍetvā rukkhā oruyha tameva kaḷāyaṃ olokento taṃ kaḷāyaṃ",
  "atk-s0513a2:445_8": "adisvāva puna rukkhaṃ abhiruhitvā aḍḍe sahassaparājito viya socamāno dummukho rukkhasākhāyaṃ nisīdi.",
  "atk-s0513a2:445_9": "Rājā makkaṭassa kiriyaṃ disvā bodhisattaṃ āmantetvā “passatha,",
  "atk-s0513a2:445_10": "kiṃ nāmetaṃ makkaṭena kata”nti pucchi.",
  "atk-s0513a2:445_11": "Bodhisatto “mahārāja,",
  "atk-s0513a2:445_12": "bahuṃ anavaloketvā appaṃ oloketvā dubbuddhino bālā evarūpaṃ karontiyevā”ti vatvā paṭhamaṃ gāthamāha –",
  "atk-s0513a2:446_0": "51.",
  "atk-s0513a2:447_0": "“Bālo vatāyaṃ dumasākhagocaro, paññā janinda nayimassa vijjati;",
  "atk-s0513a2:448_0": "Kaḷāyamuṭṭhiṃ avakiriya kevalaṃ, ekaṃ kaḷāyaṃ patitaṃ gavesatī”ti.",
  "atk-s0513a2:449_0": "Tattha dumasākhagocaroti makkaṭo.",
  "atk-s0513a2:449_1": "So hi dumasākhāsu gocaraṃ gaṇhāti,",
  "atk-s0513a2:449_2": "sāva assa gocaro sañcaraṇabhūmibhūtā,",
  "atk-s0513a2:449_3": "tasmā “dumasākhagocaro”ti vuccati.",
  "atk-s0513a2:449_4": "Janindāti rājānaṃ ālapati.",
  "atk-s0513a2:449_5": "Rājā hi paramissarabhāvena janassa indoti janindo.",
  "atk-s0513a2:449_6": "Kaḷāyamuṭṭhinti caṇakamuṭṭhiṃ.",
  "atk-s0513a2:449_7": "“Kāḷarājamāsamuṭṭhi”ntipi vadantiyeva.",
  "atk-s0513a2:449_8": "Avakiriyāti avakiritvā.",
  "atk-s0513a2:449_9": "Kevalanti sabbaṃ.",
  "atk-s0513a2:449_10": "Gavesatīti bhūmiyaṃ patitaṃ ekameva pariyesati.",
  "atk-s0513a2:450_0": "Evaṃ vatvā puna bodhisatto taṃ upasaṅkamitvā rājānaṃ āmantetvā dutiyaṃ gāthamāha –",
  "atk-s0513a2:451_0": "52.",
  "atk-s0513a2:452_0": "“Evameva mayaṃ rāja, ye caññe atilobhino;",
  "atk-s0513a2:453_0": "Appena bahuṃ jiyyāma, kaḷāyeneva vānaro”ti.",
  "atk-s0513a2:454_0": "Tatrāyaṃ saṅkhepattho – mahārāja,",
  "atk-s0513a2:454_1": "evameva mayañca ye caññe lobhābhibhūtā janā sabbepi appena bahuṃ jiyyāma.",
  "atk-s0513a2:454_2": "Mayañhi etarahi akāle vassānasamaye maggaṃ gacchantā appakassa atthassa kāraṇā bahukā atthā parihāyāma.",
  "atk-s0513a2:454_3": "Kaḷāyeneva vānaroti yathā ayaṃ vānaro ekaṃ kaḷāyaṃ pariyesamāno tenekena kaḷāyena sabbakaḷāyehi parihīno,",
  "atk-s0513a2:454_4": "evaṃ mayampi akālena kandarapadarādīsu pūresu gacchamānā appamattakaṃ atthaṃ pariyesamānā bahūhi hatthivāhanaassavāhanādīhi",
  "atk-s0513a2:454_5": "ceva balakāyena ca parihāyissāma.",
  "atk-s0513a2:454_6": "Tasmā akāle gantuṃ na vaṭṭatīti rañño ovādaṃ adāsi.",
  "atk-s0513a2:455_0": "Rājā tassa kathaṃ sutvā tato nivattitvā bārāṇasimeva pāvisi.",
  "atk-s0513a2:455_1": "Corāpi “rājā kira coramaddanaṃ karissāmīti nagarā nikkhanto”ti sutvā paccantato palāyiṃsu.",
  "atk-s0513a2:455_2": "Paccuppannepi corā “kosalarājā kira nikkhanto”ti sutvā palāyiṃsu.",
  "atk-s0513a2:455_3": "Rājā satthu dhammadesanaṃ sutvā uṭṭhāyāsanā vanditvā padakkhiṇaṃ katvā sāvatthimeva pāvisi.",
  "atk-s0513a2:456_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a2:456_1": "“tadā rājā ānando ahosi,",
  "atk-s0513a2:456_2": "paṇḍitāmacco pana ahameva ahosi”nti.",
  "atk-s0513a2:457_0": "Kaḷāyamuṭṭhijātakavaṇṇanā chaṭṭhā.",
  "atk-s0513a2:459_0": "[177] 7. Tindukajātakavaṇṇanā",
  "atk-s0513a2:460_0": "Dhanuhatthakalāpehīti idaṃ satthā jetavane viharanto paññāpāramiṃ ārabbha kathesi.",
  "atk-s0513a2:460_1": "Satthā hi mahābodhijātake viya umaṅgajātake viya ca attano paññāya vaṇṇaṃ vaṇṇitaṃ sutvā “na,",
  "atk-s0513a2:460_2": "bhikkhave,",
  "atk-s0513a2:460_3": "idāneva tathāgato paññavā,",
  "atk-s0513a2:460_4": "pubbepi paññavā upāyakusaloyevā”ti vatvā atītaṃ āhari.",
  "atk-s0513a2:461_0": "Atīte bārāṇasiyaṃ brahmadatte rajjaṃ kārente bodhisatto vānarayoniyaṃ nibbattitvā asītisahassavānaragaṇaparivāro himavantapadese vāsaṃ kappesi.",
  "atk-s0513a2:461_1": "Tassāsanne eko paccantagāmako kadāci vasati,",
  "atk-s0513a2:461_2": "kadāci ubbasati.",
  "atk-s0513a2:461_3": "Tassa pana gāmassa majjhe sākhāviṭapasampanno madhuraphalo eko tindukarukkho atthi,",
  "atk-s0513a2:461_4": "vānaragaṇo ubbasitakāle āgantvā tassa phalāni khādati.",
  "atk-s0513a2:461_5": "Athāparasmiṃ phalavāre so gāmo puna āvāso ahosi daḷhaparikkhitto dvārayutto,",
  "atk-s0513a2:461_6": "sopi rukkho phalabhāranamitasākho aṭṭhāsi.",
  "atk-s0513a2:461_7": "Vānaragaṇo cintesi –",
  "atk-s0513a2:461_8": "“mayaṃ pubbe asukagāme tindukaphalāni khādāma,",
  "atk-s0513a2:461_9": "phalito nu kho so etarahi rukkho, udāhu no,",
  "atk-s0513a2:461_10": "āvasito so gāmo,",
  "atk-s0513a2:461_11": "udāhu no”ti.",
  "atk-s0513a2:461_12": "Evañca pana cintetvā “gaccha imaṃ pavattiṃ jānāhī”ti ekaṃ vānaraṃ pesesi.",
  "atk-s0513a2:461_13": "So gantvā rukkhassa ca phalitabhāvaṃ gāmassa ca gāḷhavāsabhāvaṃ ñatvā āgantvā vānarānaṃ ārocesi.",
  "atk-s0513a2:462_0": "Vānarā tassa phalitabhāvaṃ sutvā “madhurāni tindukaphalāni khādissāmā”ti ussāhajātā vānarindassa tamatthaṃ ārocesuṃ.",
  "atk-s0513a2:462_1": "Vānarindo “gāmo āvāso anāvāso”ti pucchi. “Āvāso, devā”ti.",
  "atk-s0513a2:462_2": "“Tena hi na gantabbaṃ.",
  "atk-s0513a2:462_3": "Manussā hi bahumāyā hontī”ti. “Deva,",
  "atk-s0513a2:462_4": "manussānaṃ paṭisallānavelāya aḍḍharattasamaye khādissāmā”ti bahū gantvā vānarindaṃ sampaṭicchāpetvā himavantā",
  "atk-s0513a2:462_5": "otaritvā tassa gāmassa avidūre manussānaṃ paṭisallānakālaṃ āgamayamānā mahāpāsāṇapiṭṭhe sayitvā majjhimayāme",
  "atk-s0513a2:462_6": "manussesu niddaṃ okkamantesu rukkhaṃ āruyha phalāni khādiṃsu.",
  "atk-s0513a2:462_7": "Atheko puriso sarīrakiccena gehā nikkhamitvā gāmamajjhagato vānare disvā manussānaṃ ācikkhi.",
  "atk-s0513a2:462_8": "Bahū manussā dhanukalāpaṃ sannayhitvā nānāvudhahatthā leḍḍudaṇḍādīni ādāya “pabhātāya rattiyā vānare gaṇhissāmā”ti rukkhaṃ parivāretvā aṭṭhaṃsu.",
  "atk-s0513a2:462_9": "Asītisahassavānarā manusse disvā maraṇabhayatajjitā “natthi no aññaṃ paṭissaraṇaṃ aññatra vānarindenā”ti tassa santikaṃ gantvā paṭhamaṃ gāthamāhaṃsu –",
  "atk-s0513a2:463_0": "53.",
  "atk-s0513a2:464_0": "“Dhanuhatthakalāpehi, nettiṃsavaradhāribhi;",
  "atk-s0513a2:465_0": "Samantā parikiṇṇamha, kathaṃ mokkho bhavissatī”ti.",
  "atk-s0513a2:466_0": "Tattha dhanuhatthakalāpehīti dhanukalāpahatthehi,",
  "atk-s0513a2:466_1": "dhanūni ceva sarakalāpe ca gahetvā ṭhitehīti attho.",
  "atk-s0513a2:466_2": "Nettiṃsavaradhāribhīti nettiṃsā vuccanti khaggā,",
  "atk-s0513a2:466_3": "uttamakhaggadhārīhīti attho.",
  "atk-s0513a2:466_4": "Parikiṇṇamhāti parivāritamha.",
  "atk-s0513a2:466_5": "Kathanti kena nu kho upāyena amhākaṃ mokkho bhavissatīti.",
  "atk-s0513a2:467_0": "Tesaṃ kathaṃ sutvā vānarindo “mā bhāyittha,",
  "atk-s0513a2:467_1": "manussā nāma bahukiccā,",
  "atk-s0513a2:467_2": "ajjapi majjhimayāmo vattati,",
  "atk-s0513a2:467_3": "api nāma tesaṃ ‘amhe māressāmā’ti parivāritānaṃ imassa kiccassa antarāyakaraṃ aññaṃ kiccaṃ uppajjeyyā”ti vānare samassāsetvā dutiyaṃ gāthamāha –",
  "atk-s0513a2:468_0": "54.",
  "atk-s0513a2:469_0": "“Appeva bahukiccānaṃ, attho jāyetha koci naṃ;",
  "atk-s0513a2:470_0": "Atthi rukkhassa acchinnaṃ, khajjathaññeva tinduka”nti.",
  "atk-s0513a2:471_0": "Tattha nanti nipātamattaṃ,",
  "atk-s0513a2:471_1": "appeva bahukiccānaṃ manussānaṃ añño koci attho uppajjeyyāti ayamevettha attho.",
  "atk-s0513a2:471_2": "Atthi rukkhassa acchinnanti imassa rukkhassa phalānaṃ ākaḍḍhanaparikaḍḍhanavasena acchinnaṃ bahu ṭhānaṃ atthi.",
  "atk-s0513a2:471_3": "Khajjathaññeva tindukanti tindukaphalaṃ khajjathaññeva.",
  "atk-s0513a2:471_4": "Tumhe hi yāvatakena vo attho atthi,",
  "atk-s0513a2:471_5": "tattakaṃ khādatha,",
  "atk-s0513a2:471_6": "amhākaṃ paharaṇakālaṃ jānissāmāti.",
  "atk-s0513a2:472_0": "Evaṃ mahāsatto kapigaṇaṃ samassāsesi.",
  "atk-s0513a2:472_1": "Ettakañhi assāsaṃ alabhamānā sabbepi te phalitena hadayena jīvitakkhayaṃ pāpuṇeyyuṃ.",
  "atk-s0513a2:472_2": "Mahāsatto pana evaṃ vānaragaṇaṃ assāsetvā “sabbe vānare samānethā”ti āha.",
  "atk-s0513a2:472_3": "Samānentā tassa bhāgineyyaṃ senakaṃ nāma vānaraṃ adisvā “senako nāgato”ti ārocesuṃ.",
  "atk-s0513a2:472_4": "“Sace senako nāgato,",
  "atk-s0513a2:472_5": "tumhe mā bhāyittha,",
  "atk-s0513a2:472_6": "idāni vo so sotthiṃ karissatī”ti.",
  "atk-s0513a2:472_7": "Senakopi kho vānaragaṇassa gamanakāle niddāyitvā pacchā pabuddho kañci adisvā padānupadiko hutvā āgacchanto",
  "atk-s0513a2:472_8": "manusse disvā “vānaragaṇassa bhayaṃ uppanna”nti ñatvā ekasmiṃ pariyante gehe aggiṃ jāletvā suttaṃ kantantiyā",
  "atk-s0513a2:472_9": "mahallakitthiyā santikaṃ gantvā khettaṃ gacchanto gāmadārako viya ekaṃ ummukaṃ gahetvā uparivāte ṭhatvā",
  "atk-s0513a2:472_10": "gāmaṃ padīpesi.",
  "atk-s0513a2:472_11": "Manussā makkaṭe chaḍḍetvā aggiṃ nibbāpetuṃ agamaṃsu.",
  "atk-s0513a2:472_12": "Vānarā palāyantā senakassatthāya ekekaṃ phalaṃ gahetvā palāyiṃsu.",
  "atk-s0513a2:473_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a2:473_1": "“tadā bhāgineyyo senako mahānāmo sakko ahosi,",
  "atk-s0513a2:473_2": "vānaragaṇo buddhaparisā,",
  "atk-s0513a2:473_3": "vānarindo pana ahameva ahosi”nti.",
  "atk-s0513a2:474_0": "Tindukajātakavaṇṇanā sattamā.",
  "atk-s0513a2:476_0": "[178] 8. Kacchapajātakavaṇṇanā",
  "atk-s0513a2:477_0": "Janittaṃ me bhavittaṃ meti idaṃ satthā jetavane viharanto ekaṃ ahivātakarogamuttaṃ ārabbha kathesi.",
  "atk-s0513a2:477_1": "Sāvatthiyaṃ kira ekasmiṃ kule ahivātakarogo uppajji.",
  "atk-s0513a2:477_2": "Mātāpitaro puttaṃ āhaṃsu – “tāta,",
  "atk-s0513a2:477_3": "mā imasmiṃ gehe vasa,",
  "atk-s0513a2:477_4": "bhittiṃ bhinditvā palāyitvā yattha katthaci gantvā jīvitaṃ rakkha,",
  "atk-s0513a2:477_5": "pacchā āgantvā imasmiṃ nāma ṭhāne mahānidhānaṃ atthi,",
  "atk-s0513a2:477_6": "taṃ uddharitvā kuṭumbaṃ saṇṭhapetvā sukhena jīveyyāsī”ti.",
  "atk-s0513a2:477_7": "Putto tesaṃ vacanaṃ sampaṭicchitvā bhittiṃ bhinditvā palāyitvā attano roge vūpasante āgantvā mahānidhānaṃ",
  "atk-s0513a2:477_8": "uddharitvā kuṭumbaṃ saṇṭhapetvā gharāvāsaṃ vasi.",
  "atk-s0513a2:477_9": "So ekadivasaṃ sappitelādīni ceva vatthacchādanādīni ca gāhāpetvā jetavanaṃ gantvā satthāraṃ vanditvā nisīdi.",
  "atk-s0513a2:477_10": "Satthā tena saddhiṃ paṭisanthāraṃ katvā “tumhākaṃ gehe ahivātakarogo uppannoti assumha,",
  "atk-s0513a2:477_11": "kinti katvā muttosī”ti pucchi,",
  "atk-s0513a2:477_12": "so taṃ pavattiṃ ācikkhi.",
  "atk-s0513a2:477_13": "Satthā “pubbepi kho, upāsaka,",
  "atk-s0513a2:477_14": "bhaye uppanne attano vasanaṭṭhāne ālayaṃ katvā aññattha agatā jīvitakkhayaṃ pāpuṇiṃsu,",
  "atk-s0513a2:477_15": "anālayaṃ pana katvā aññattha gatā jīvitaṃ labhiṃsū”ti vatvā tena yācito atītaṃ āhari.",
  "atk-s0513a2:478_0": "Atīte bārāṇasiyaṃ brahmadatte rajjaṃ kārente bodhisatto kāsigāmake kumbhakārakule nibbattitvā kumbhakārakammaṃ katvā puttadāraṃ posesi.",
  "atk-s0513a2:478_1": "Tadā pana bārāṇasiyaṃ mahānadiyā saddhiṃ ekābaddho mahājātassaro ahosi.",
  "atk-s0513a2:478_2": "So bahuudakakāle nadiyā saddhiṃ ekodako hoti,",
  "atk-s0513a2:478_3": "udake mandībhūte visuṃ hoti.",
  "atk-s0513a2:478_4": "Macchakacchapā pana “imasmiṃ saṃvacchare suvuṭṭhikā bhavissati,",
  "atk-s0513a2:478_5": "imasmiṃ saṃvacchare dubbuṭṭhikā”ti jānanti.",
  "atk-s0513a2:478_6": "Atha tasmiṃ sare nibbattamacchakacchapā “imasmiṃ saṃvacchare dubbuṭṭhikā bhavissatī”ti ñatvā udakassa",
  "atk-s0513a2:478_7": "ekābaddhakāleyeva tamhā sarā nikkhamitvā nadiṃ agamiṃsu.",
  "atk-s0513a2:478_8": "Eko pana kacchapo “idaṃ me jātaṭṭhānaṃ vaḍḍhitaṭṭhānaṃ,",
  "atk-s0513a2:478_9": "mātāpitūhi vasitaṭṭhānaṃ,",
  "atk-s0513a2:478_10": "na sakkomi imaṃ jahitu”nti nadiṃ na agamāsi.",
  "atk-s0513a2:478_11": "Atha nidāghasamaye tattha udakaṃ chijji,",
  "atk-s0513a2:478_12": "so kacchapo bodhisattassa mattikagahaṇaṭṭhāne bhūmiṃ khaṇitvā pāvisi.",
  "atk-s0513a2:478_13": "Bodhisatto “mattikaṃ gahessāmī”ti tattha gantvā mahākuddālena bhūmiṃ khaṇanto kacchapassa piṭṭhiṃ bhinditvā",
  "atk-s0513a2:478_14": "mattikapiṇḍaṃ viya kuddāleneva naṃ uddharitvā thale pātesi.",
  "atk-s0513a2:478_15": "So vedanāppatto hutvā “vasanaṭṭhāne ālayaṃ jahituṃ asakkonto evaṃ vināsaṃ pāpuṇi”nti vatvā paridevamāno imā gāthā avoca –",
  "atk-s0513a2:479_0": "55.",
  "atk-s0513a2:480_0": "“Janittaṃ me bhavittaṃ me, iti paṅke avassayiṃ;",
  "atk-s0513a2:481_0": "Taṃ maṃ paṅko ajjhabhavi, yathā dubbalakaṃ tathā;",
  "atk-s0513a2:482_0": "Taṃ taṃ vadāmi bhaggava, suṇohi vacanaṃ mama.",
  "atk-s0513a2:483_0": "56.",
  "atk-s0513a2:484_0": "“Gāme vā yadi vāraññe, sukhaṃ yatrādhigacchati;",
  "atk-s0513a2:485_0": "Taṃ janittaṃ bhavittañca, purisassa pajānato;",
  "atk-s0513a2:486_0": "Yamhi jīve tamhi gacche, na niketahato siyā”ti.",
  "atk-s0513a2:487_0": "Tattha janittaṃ me bhavittaṃ meti idaṃ mama jātaṭṭhānaṃ,",
  "atk-s0513a2:487_1": "idaṃ mama vaḍḍhitaṭṭhānaṃ.",
  "atk-s0513a2:487_2": "Iti paṅke avassayinti iminā kāraṇenāhaṃ imasmiṃ kaddame avassayiṃ nipajjiṃ,",
  "atk-s0513a2:487_3": "vāsaṃ kappesinti attho.",
  "atk-s0513a2:487_4": "Ajjhabhavīti adhiabhavi vināsaṃ pāpesi.",
  "atk-s0513a2:487_5": "Bhaggavāti kumbhakāraṃ ālapati.",
  "atk-s0513a2:487_6": "Kumbhakārānañhi nāmagottapaññatti esā,",
  "atk-s0513a2:487_7": "yadidaṃ bhaggavāti.",
  "atk-s0513a2:487_8": "Sukhanti kāyikacetasikassādaṃ.",
  "atk-s0513a2:487_9": "Taṃ janittaṃ bhavittañcāti taṃ jātaṭṭhānañca vaḍḍhitaṭṭhānañca.",
  "atk-s0513a2:487_10": "“Jānittaṃ bhāvitta”nti dīghavasenapi pāṭho,",
  "atk-s0513a2:487_11": "soyevattho.",
  "atk-s0513a2:487_12": "Pajānatoti atthānatthaṃ kāraṇākāraṇaṃ jānantassa.",
  "atk-s0513a2:487_13": "Na niketahato siyāti nikete ālayaṃ katvā aññattha agantvā niketena hato,",
  "atk-s0513a2:487_14": "evarūpaṃ maraṇadukkhaṃ pāpito na bhaveyyāti.",
  "atk-s0513a2:488_0": "Evaṃ so bodhisattena saddhiṃ kathento kālamakāsi.",
  "atk-s0513a2:488_1": "Bodhisatto taṃ gahetvā sakalagāmavāsino sannipātāpetvā te manusse ovadanto evamāha –",
  "atk-s0513a2:488_2": "“passatha imaṃ kacchapaṃ,",
  "atk-s0513a2:488_3": "ayaṃ aññesaṃ macchakacchapānaṃ mahānadiṃ gamanakāle attano vasanaṭṭhāne ālayaṃ chindituṃ asakkonto tehi",
  "atk-s0513a2:488_4": "saddhiṃ agantvā mama mattikagahaṇaṭṭhānaṃ pavisitvā nipajji.",
  "atk-s0513a2:488_5": "Athassāhaṃ mattikaṃ gaṇhanto mahākuddālena piṭṭhiṃ bhinditvā mattikapiṇḍaṃ viya naṃ thale pātesiṃ,",
  "atk-s0513a2:488_6": "ayaṃ attanā katakammaṃ saritvā dvīhi gāthāhi paridevitvā kālamakāsi.",
  "atk-s0513a2:488_7": "Evamesa attano vasanaṭṭhāne ālayaṃ katvā maraṇaṃ patto,",
  "atk-s0513a2:488_8": "tumhepi mā iminā kacchapena sadisā ahuvattha,",
  "atk-s0513a2:488_9": "ito paṭṭhāya ‘mayhaṃ rūpaṃ mayhaṃ saddo mayhaṃ gandho mayhaṃ raso mayhaṃ phoṭṭhabbo mayhaṃ putto mayhaṃ",
  "atk-s0513a2:488_10": "dhītā mayhaṃ dāsadāsiparicchedo mayhaṃ hiraññasuvaṇṇa’nti taṇhāvasena upabhogavasena mā gaṇhittha,",
  "atk-s0513a2:488_11": "ekakovesa satto tīsu bhavesu parivattatī”ti.",
  "atk-s0513a2:488_12": "Evaṃ buddhalīlāya mahājanassa ovādamadāsi,",
  "atk-s0513a2:488_13": "so ovādo sakalajambudīpaṃ pattharitvā saṭṭhimattāni vassasahassāni aṭṭhāsi.",
  "atk-s0513a2:488_14": "Mahājano bodhisattassa ovāde ṭhatvā dānādīni puññāni katvā āyupariyosāne saggapuraṃ pūresi,",
  "atk-s0513a2:488_15": "bodhisattopi tatheva puññāni katvā saggapuraṃ pūresi.",
  "atk-s0513a2:489_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a2:489_1": "saccapariyosāne so kulaputto sotāpattiphale patiṭṭhāsi.",
  "atk-s0513a2:489_2": "“Tadā kacchapo ānando ahosi,",
  "atk-s0513a2:489_3": "kumbhakāro pana ahameva ahosi”nti.",
  "atk-s0513a2:490_0": "Kacchapajātakavaṇṇanā aṭṭhamā.",
  "atk-s0513a2:492_0": "[179] 9. Satadhammajātakavaṇṇanā",
  "atk-s0513a2:493_0": "Tañca appanti idaṃ satthā jetavane viharanto ekavīsatividhaṃ anesanaṃ ārabbha kathesi.",
  "atk-s0513a2:493_1": "Ekasmiñhi kāle bahū bhikkhū vejjakammena dūtakammena pahiṇakammena jaṅghapesanikena piṇḍapaṭipiṇḍenāti",
  "atk-s0513a2:493_2": "evarūpāya ekavīsatividhāya anesanāya jīvikaṃ kappesuṃ.",
  "atk-s0513a2:493_3": "Sā sāketajātake āvibhavissati.",
  "atk-s0513a2:493_4": "Satthā tesaṃ tathā jīvikakappanabhāvaṃ ñatvā “etarahi kho bahū bhikkhū anesanāya jīvikaṃ kappenti,",
  "atk-s0513a2:493_5": "te pana evaṃ jīvikaṃ kappetvā yakkhattabhāvā petattabhāvā na muccissanti,",
  "atk-s0513a2:493_6": "dhuragoṇā hutvāva nibbattissanti,",
  "atk-s0513a2:493_7": "niraye paṭisandhiṃ gaṇhissanti,",
  "atk-s0513a2:493_8": "etesaṃ hitatthāya sukhatthāya attajjhāsayaṃ sakapaṭibhānaṃ ekaṃ dhammadesanaṃ kathetuṃ vaṭṭatī”ti bhikkhusaṅghaṃ sannipātāpetvā “na,",
  "atk-s0513a2:493_9": "bhikkhave,",
  "atk-s0513a2:493_10": "ekavīsatividhāya anesanāya paccayā uppādetabbā.",
  "atk-s0513a2:493_11": "Anesanāya hi uppanno piṇḍapāto ādittalohaguḷasadiso halāhalavisūpamo.",
  "atk-s0513a2:493_12": "Anesanā hi nāmesā buddhapaccekabuddhasāvakehi garahitabbā paṭikuṭṭhā.",
  "atk-s0513a2:493_13": "Anesanāya uppannaṃ piṇḍapātaṃ bhuñjantassa hi hāso vā somanassaṃ vā natthi.",
  "atk-s0513a2:493_14": "Evaṃ uppanno hi piṇḍapāto mama sāsane caṇḍālassa ucchiṭṭhabhojanasadiso,",
  "atk-s0513a2:493_15": "tassa paribhogo satadhammamāṇavassa caṇḍālucchiṭṭhabhattaparibhogo viya hotī”ti vatvā atītaṃ āhari.",
  "atk-s0513a2:494_0": "Atīte bārāṇasiyaṃ brahmadatte rajjaṃ kārente bodhisatto caṇḍālayoniyaṃ nibbattitvā vayappatto kenacideva",
  "atk-s0513a2:494_1": "karaṇīyena pātheyyataṇḍule ca bhattapuṭañca gahetvā maggaṃ paṭipajji.",
  "atk-s0513a2:494_2": "Tasmiñhi kāle bārāṇasiyaṃ eko māṇavo atthi satadhammo nāma udiccabrāhmaṇamahāsālakule nibbatto.",
  "atk-s0513a2:494_3": "Sopi kenacideva karaṇīyena taṇḍule ca bhattapuṭañca agahetvāva maggaṃ paṭipajji,",
  "atk-s0513a2:494_4": "te ubhopi mahāmagge samāgacchiṃsu.",
  "atk-s0513a2:494_5": "Māṇavo bodhisattaṃ “kiṃjātikosī”ti pucchi.",
  "atk-s0513a2:494_6": "So “ahaṃ caṇḍālo”ti vatvā “tvaṃ kiṃjātikosī”ti māṇavaṃ pucchi.",
  "atk-s0513a2:494_7": "“Udiccabrāhmaṇo aha”nti.",
  "atk-s0513a2:494_8": "“Sādhu gacchāmā”ti te ubhopi maggaṃ agamaṃsu.",
  "atk-s0513a2:494_9": "Bodhisatto pātarāsavelāya udakaphāsukaṭṭhāne nisīditvā hatthe dhovitvā bhattapuṭaṃ mocetvā “māṇava,",
  "atk-s0513a2:494_10": "bhattaṃ bhuñjāhī”ti āha. “Natthi,",
  "atk-s0513a2:494_11": "are caṇḍāla,",
  "atk-s0513a2:494_12": "mama bhattena attho”ti.",
  "atk-s0513a2:494_13": "Bodhisatto “sādhū”ti puṭakabhattaṃ ucchiṭṭhaṃ akatvāva attano yāpanamattaṃ aññasmiṃ paṇṇe pakkhipitvā",
  "atk-s0513a2:494_14": "puṭakabhattaṃ bandhitvā ekamante ṭhapetvā bhuñjitvā pānīyaṃ pivitvā dhotahatthapādo taṇḍule ca sesabhattañca",
  "atk-s0513a2:494_15": "ādāya “gacchāma,",
  "atk-s0513a2:494_16": "māṇavā”ti maggaṃ paṭipajji.",
  "atk-s0513a2:495_0": "Te sakaladivasaṃ gantvā sāyaṃ ubhopi ekasmiṃ udakaphāsukaṭṭhāne nhatvā paccuttariṃsu.",
  "atk-s0513a2:495_1": "Bodhisatto phāsukaṭṭhāne nisīditvā bhattapuṭaṃ mocetvā māṇavaṃ anāpucchitvā bhuñjituṃ ārabhi.",
  "atk-s0513a2:495_2": "Māṇavo sakaladivasaṃ maggagamanena kilanto chātajjhatto “sace me bhattaṃ dassati,",
  "atk-s0513a2:495_3": "bhuñjissāmī”ti olokento aṭṭhāsi.",
  "atk-s0513a2:495_4": "Itaro kiñci avatvā bhuñjateva.",
  "atk-s0513a2:495_5": "Māṇavo cintesi –",
  "atk-s0513a2:495_6": "“ayaṃ caṇḍālo mayhaṃ avatvāva sabbaṃ bhuñjati nippīḷetvāpi taṃ gahetvā upari ucchiṭṭhabhattaṃ chaḍḍetvā sesaṃ bhuñjituṃ vaṭṭatī”ti.",
  "atk-s0513a2:495_7": "So tathā katvā ucchiṭṭhabhattaṃ bhuñji.",
  "atk-s0513a2:495_8": "Athassa bhuttamattasseva “mayā attano jātigottakulapadesānaṃ ananucchavikaṃ kataṃ,",
  "atk-s0513a2:495_9": "caṇḍālassa nāma me ucchiṭṭhabhattaṃ bhutta”nti balavavippaṭisāro uppajji,",
  "atk-s0513a2:495_10": "tāvadevassa salohitaṃ bhattaṃ mukhato uggacchi.",
  "atk-s0513a2:495_11": "So “appamattakassa vata me kāraṇā ananucchavikaṃ kammaṃ kata”nti uppannabalavasokatāya paridevamāno paṭhamaṃ gāthamāha –",
  "atk-s0513a2:496_0": "57.",
  "atk-s0513a2:497_0": "“Tañca appañca ucchiṭṭhaṃ, tañca kicchena no adā;",
  "atk-s0513a2:498_0": "Sohaṃ brāhmaṇajātiko, yaṃ bhuttaṃ tampi uggata”nti.",
  "atk-s0513a2:499_0": "Tatrāyaṃ saṅkhepattho –",
  "atk-s0513a2:499_1": "yaṃ mayā bhuttaṃ,",
  "atk-s0513a2:499_2": "taṃ appañca ucchiṭṭhañca,",
  "atk-s0513a2:499_3": "tañca so caṇḍālo na attano ruciyā maṃ adāsi,",
  "atk-s0513a2:499_4": "atha kho nippīḷiyamāno kicchena kasirena adāsi,",
  "atk-s0513a2:499_5": "sohaṃ parisuddhabrāhmaṇajātiko,",
  "atk-s0513a2:499_6": "teneva me yaṃ bhuttaṃ,",
  "atk-s0513a2:499_7": "tampi saddhiṃ lohitena uggatanti.",
  "atk-s0513a2:500_0": "Evaṃ māṇavo paridevitvā “kiṃ dāni me evarūpaṃ ananucchavikaṃ kammaṃ katvā jīvitenā”ti araññaṃ pavisitvā",
  "atk-s0513a2:500_1": "kassaci attānaṃ adassetvāva anāthamaraṇaṃ patto.",
  "atk-s0513a2:501_0": "Satthā imaṃ atītaṃ dassetvā “seyyathāpi,",
  "atk-s0513a2:501_1": "bhikkhave,",
  "atk-s0513a2:501_2": "satadhammamāṇavassa taṃ caṇḍālucchiṭṭhakaṃ bhuñjitvā attano ayuttabhojanassa bhuttattā neva hāso,",
  "atk-s0513a2:501_3": "na somanassaṃ uppajji,",
  "atk-s0513a2:501_4": "evameva yo imasmiṃ sāsane pabbajito anesanāya jīvikaṃ kappento tathāladdhapaccayaṃ paribhuñjati,",
  "atk-s0513a2:501_5": "tassa buddhapaṭikuṭṭhagarahitajīvitabhāvato neva hāso,",
  "atk-s0513a2:501_6": "na somanassaṃ uppajjatī”ti vatvā abhisambuddho hutvā dutiyaṃ gāthamāha –",
  "atk-s0513a2:502_0": "58.",
  "atk-s0513a2:503_0": "“Evaṃ dhammaṃ niraṃkatvā, yo adhammena jīvati;",
  "atk-s0513a2:504_0": "Satadhammova lābhena, laddhenapi na nandatī”ti.",
  "atk-s0513a2:505_0": "Tattha dhammanti ājīvapārisuddhisīladhammaṃ.",
  "atk-s0513a2:505_1": "Niraṃkatvāti nīharitvā chaḍḍetvā.",
  "atk-s0513a2:505_2": "Adhammenāti ekavīsatiyā anesanasaṅkhātena micchājīvena.",
  "atk-s0513a2:505_3": "Satadhammoti tassa nāmaṃ,",
  "atk-s0513a2:505_4": "“santadhammo”tipi pāṭho.",
  "atk-s0513a2:505_5": "Na nandatīti yathā satadhammo māṇavo “caṇḍālucchiṭṭhakaṃ me laddha”nti tena lābhena na nandati,",
  "atk-s0513a2:505_6": "evaṃ imasmimpi sāsane pabbajito kulaputto anesanāya laddhalābhaṃ paribhuñjanto na nandati na tussati,",
  "atk-s0513a2:505_7": "“buddhagarahitajīvikāya jīvāmī”ti domanassappatto hoti.",
  "atk-s0513a2:505_8": "Tasmā anesanāya jīvikaṃ kappentassa satadhammamāṇavasseva araññaṃ pavisitvā anāthamaraṇaṃ marituṃ varanti.",
  "atk-s0513a2:506_0": "Evaṃ satthā imaṃ dhammadesanaṃ desetvā saccāni pakāsetvā jātakaṃ samodhānesi,",
  "atk-s0513a2:506_1": "saccapariyosāne bahū bhikkhū sotāpattiphalādīni pāpuṇiṃsu.",
  "atk-s0513a2:506_2": "“Tadā māṇavo ānando ahosi,",
  "atk-s0513a2:506_3": "ahameva caṇḍālaputto ahosi”nti.",
  "atk-s0513a2:507_0": "Satadhammajātakavaṇṇanā navamā.",
  "atk-s0513a2:509_0": "[180] 10. Duddadajātakavaṇṇanā",
  "atk-s0513a2:510_0": "Duddadaṃ dadamānānanti idaṃ satthā jetavane viharanto gaṇadānaṃ ārabbha kathesi.",
  "atk-s0513a2:510_1": "Sāvatthiyaṃ kira dve sahāyakā kuṭumbiyaputtā chandakaṃ saṃharitvā sabbaparikkhāradānaṃ sajjetvā buddhappamukhaṃ",
  "atk-s0513a2:510_2": "bhikkhusaṅghaṃ nimantetvā sattāhaṃ mahādānaṃ pavattetvā sattame divase sabbaparikkhāre adaṃsu.",
  "atk-s0513a2:510_3": "Tesu gaṇajeṭṭhako satthāraṃ vanditvā ekamantaṃ nisīditvā “bhante,",
  "atk-s0513a2:510_4": "imasmiṃ dāne bahudāyakāpi atthi appadāyakāpi,",
  "atk-s0513a2:510_5": "tesaṃ sabbesampi ‘idaṃ dānaṃ mahapphalaṃ hotū”’ti dānaṃ niyyādesi.",
  "atk-s0513a2:510_6": "Satthā “tumhehi kho upāsakā buddhappamukhassa bhikkhusaṅghassa dānaṃ datvā evaṃ niyyādentehi mahākammaṃ kataṃ,",
  "atk-s0513a2:510_7": "porāṇakapaṇḍitāpi dānaṃ datvā evameva niyyādiṃsū”ti vatvā tena yācito atītaṃ āhari.",
  "atk-s0513a2:511_0": "Atīte bārāṇasiyaṃ brahmadatte rajjaṃ kārente bodhisatto kāsiraṭṭhe brāhmaṇakule nibbattitvā vayappatto",
  "atk-s0513a2:511_1": "takkasilāyaṃ sabbasippāni uggaṇhitvā gharāvāsaṃ pahāya isipabbajjaṃ pabbajitvā gaṇasatthā hutvā himavantapadese",
  "atk-s0513a2:511_2": "ciraṃ vasitvā loṇambilasevanatthāya janapadacārikaṃ caramāno bārāṇasiṃ patvā rājuyyāne vasitvā punadivase",
  "atk-s0513a2:511_3": "dvāragāme saparivāro bhikkhāya cari.",
  "atk-s0513a2:511_4": "Manussā bhikkhaṃ adaṃsu.",
  "atk-s0513a2:511_5": "Punadivase bārāṇasiyaṃ cari,",
  "atk-s0513a2:511_6": "manussā sampiyāyamānā bhikkhaṃ datvā gaṇabandhanena chandakaṃ saṃharitvā dānaṃ sajjetvā isigaṇassa mahādānaṃ pavattayiṃsu.",
  "atk-s0513a2:511_7": "Dānapariyosāne gaṇajeṭṭhako evameva vatvā imināva niyāmena dānaṃ niyyādesi.",
  "atk-s0513a2:511_8": "Bodhisatto “āvuso,",
  "atk-s0513a2:511_9": "cittappasāde sati appakaṃ nāma dānaṃ natthī”ti vatvā anumodanaṃ karonto imā gāthā avoca –",
  "atk-s0513a2:512_0": "59.",
  "atk-s0513a2:513_0": "“Duddadaṃ dadamānānaṃ, dukkaraṃ kamma kubbataṃ;",
  "atk-s0513a2:514_0": "Asanto nānukubbanti, sataṃ dhammo durannayo.",
  "atk-s0513a2:515_0": "60.",
  "atk-s0513a2:516_0": "“Tasmā satañca asataṃ, nānā hoti ito gati;",
  "atk-s0513a2:517_0": "Asanto nirayaṃ yanti, santo saggaparāyaṇā”ti.",
  "atk-s0513a2:518_0": "Tattha duddadanti dānaṃ nāma lobhadosavasikehi apaṇḍitehi dātuṃ na sakkā,",
  "atk-s0513a2:518_1": "tasmā “duddada”nti vuccati.",
  "atk-s0513a2:518_2": "Taṃ dadamānānaṃ.",
  "atk-s0513a2:518_3": "Dukkaraṃ kamma kubbatanti tadeva dānakammaṃ sabbehi kātuṃ na sakkāti dukkaraṃ.",
  "atk-s0513a2:518_4": "Taṃ kurumānānaṃ.",
  "atk-s0513a2:518_5": "Asantoti apaṇḍitā bālā.",
  "atk-s0513a2:518_6": "Nānukubbantīti taṃ kammaṃ nānukaronti.",
  "atk-s0513a2:518_7": "Sataṃ dhammoti paṇḍitānaṃ sabhāvo.",
  "atk-s0513a2:518_8": "Dānaṃ sandhāyetaṃ vuttaṃ.",
  "atk-s0513a2:518_9": "Durannayoti phalasambandhavasena dujjāno,",
  "atk-s0513a2:518_10": "evarūpassa dānassa evarūpo phalavipāko hotīti duranubodho.",
  "atk-s0513a2:518_11": "Apica durannayoti duradhigamo,",
  "atk-s0513a2:518_12": "apaṇḍitehi dānaṃ datvā dānaphalaṃ nāma laddhuṃ na sakkātipi attho.",
  "atk-s0513a2:518_13": "Nānā hoti ito gatīti ito cavitvā paralokaṃ gacchantānaṃ paṭisandhiggahaṇaṃ nānā hoti.",
  "atk-s0513a2:518_14": "Asanto nirayaṃ yantīti apaṇḍitā dussīlā dānaṃ adatvā sīlaṃ arakkhitvā nirayaṃ gacchanti.",
  "atk-s0513a2:518_15": "Santo saggaparāyaṇāti paṇḍitā pana dānaṃ datvā sīlaṃ rakkhitvā uposathakammaṃ karitvā tīṇi sucaritāni pūretvā saggaparāyaṇā honti,",
  "atk-s0513a2:518_16": "mahantaṃ saggasukhasampattiṃ anubhavantīti.",
  "atk-s0513a2:519_0": "Evaṃ bodhisatto anumodanaṃ katvā cattāro vassike māse tattheva vasitvā vassātikkame himavantaṃ gantvā",
  "atk-s0513a2:519_1": "jhānaṃ nibbattetvā aparihīnajjhāno brahmalokūpago ahosi.",
  "atk-s0513a2:520_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a2:520_1": "“tadā isigaṇo buddhaparisā ahosi,",
  "atk-s0513a2:520_2": "gaṇasatthā pana ahameva ahosi”nti.",
  "atk-s0513a2:521_0": "Duddadajātakavaṇṇanā dasamā.",
  "atk-s0513a2:522_0": "Kalyāṇavaggo tatiyo.",
  "atk-s0513a2:523_0": "Tassuddānaṃ –",
  "atk-s0513a2:524_0": "Kalyāṇadhammaṃ daddaraṃ, makkaṭi dubbhimakkaṭaṃ;",
  "atk-s0513a2:525_0": "Ādiccupaṭṭhānañceva, kaḷāyamuṭṭhi tindukaṃ;",
  "atk-s0513a2:526_0": "Kacchapaṃ satadhammañca, duddadanti ca te dasa.",
  "atk-s0513a2:527_0": "4. Asadisavaggo",
  "atk-s0513a2:529_0": "[181] 1. Asadisajātakavaṇṇanā",
  "atk-s0513a2:530_0": "Dhanuggaho asadisoti idaṃ satthā jetavane viharanto mahābhinikkhamanaṃ ārabbha kathesi.",
  "atk-s0513a2:530_1": "Ekadivasañhi bhikkhū dhammasabhāyaṃ sannisinnā bhagavato mahānikkhamapāramiṃ vaṇṇentā nisīdiṃsu.",
  "atk-s0513a2:530_2": "Satthā āgantvā “kāya nuttha,",
  "atk-s0513a2:530_3": "bhikkhave,",
  "atk-s0513a2:530_4": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a2:530_5": "bhikkhave,",
  "atk-s0513a2:530_6": "tathāgato idāneva mahābhinikkhamanaṃ nikkhanto,",
  "atk-s0513a2:530_7": "pubbepi setacchattaṃ pahāya nikkhantoyevā”ti vatvā atītaṃ āhari.",
  "atk-s0513a2:531_0": "Atīte bārāṇasiyaṃ brahmadatte rajjaṃ kārente bodhisatto tassa aggamahesiyā kucchimhi paṭisandhiṃ gaṇhi,",
  "atk-s0513a2:531_1": "tassa sotthinā jātassa nāmaggahaṇadivase “asadisakumāro”ti nāmaṃ akaṃsu.",
  "atk-s0513a2:531_2": "Athassa ādhāvitvā paridhāvitvā vicaraṇakāle añño puññavā satto deviyā kucchimhi paṭisandhiṃ gaṇhi,",
  "atk-s0513a2:531_3": "tassa sotthinā jātassa nāmaggahaṇadivase “brahmadattakumāro”ti nāmaṃ akaṃsu.",
  "atk-s0513a2:531_4": "Tesu bodhisatto soḷasavassakāle takkasilaṃ gantvā disāpāmokkhassa ācariyassa santike tayo vede aṭṭhārasa",
  "atk-s0513a2:531_5": "ca sippāni uggaṇhitvā tesu issāsasippe asadiso hutvā bārāṇasiṃ paccāgami.",
  "atk-s0513a2:531_6": "Rājā kālaṃ karonto “asadisakumārassa rajjaṃ datvā brahmadattassa oparajjaṃ dethā”ti vatvā kālamakāsi.",
  "atk-s0513a2:531_7": "Tasmiṃ kālakate bodhisatto attano rajje dīyamāne “na mayhaṃ rajjenattho”ti paṭikkhipi,",
  "atk-s0513a2:531_8": "brahmadattaṃ rajje abhisiñciṃsu.",
  "atk-s0513a2:531_9": "Bodhisatto “mayhaṃ rajjena attho natthī”ti kiñcipi na icchi,",
  "atk-s0513a2:531_10": "kaniṭṭhe rajjaṃ kārente pakatiyā vasanākāreneva vasi.",
  "atk-s0513a2:531_11": "Rājapādamūlikā “asadisakumāro rajjaṃ patthetī”ti vatvā rañño santike bodhisattaṃ paribhindiṃsu.",
  "atk-s0513a2:531_12": "Sopi tesaṃ vacanaṃ gahetvā paribhinnacitto “bhātaraṃ me gaṇhathā”ti manusse payojesi.",
  "atk-s0513a2:532_0": "Atheko bodhisattassa atthacarako taṃ kāraṇaṃ bodhisattassa ārocesi.",
  "atk-s0513a2:532_1": "Bodhisatto kaniṭṭhabhātikassa kujjhitvā nagarā nikkhamitvā aññaṃ raṭṭhaṃ gantvā “eko dhanuggaho āgantvā rājadvāre ṭhito”ti rañño ārocāpesi.",
  "atk-s0513a2:532_2": "Rājā “kittakaṃ bhogaṃ icchasī”ti pucchi.",
  "atk-s0513a2:532_3": "“Ekasaṃvaccharena satasahassa”nti.",
  "atk-s0513a2:532_4": "“Sādhu āgacchatū”ti.",
  "atk-s0513a2:532_5": "Atha naṃ āgantvā samīpe ṭhitaṃ pucchi –",
  "atk-s0513a2:532_6": "“tvaṃ dhanaggahosī”ti? “Āma, devā”ti.",
  "atk-s0513a2:532_7": "“Sādhu maṃ upaṭṭhahassū”ti.",
  "atk-s0513a2:532_8": "So tato paṭṭhāya rājānaṃ upaṭṭhahi.",
  "atk-s0513a2:532_9": "Tassa paribbayaṃ dīyamānaṃ disvā “atibahuṃ labhatī”ti porāṇakadhanuggahā ujjhāyiṃsu.",
  "atk-s0513a2:532_10": "Athekadivasaṃ rājā uyyānaṃ gantvā maṅgalasilāpaṭṭasamīpe sāṇipākāraṃ parikkhipāpetvā ambarukkhamūle mahāsayane",
  "atk-s0513a2:532_11": "nipanno uddhaṃ olokento rukkhagge ekaṃ ambapiṇḍiṃ disvā “imaṃ na sakkā abhiruhitvā gaṇhitu”nti dhanuggahe",
  "atk-s0513a2:532_12": "pakkosāpetvā “imaṃ ambapiṇḍiṃ sarena chinditvā pātetuṃ sakkhissathā”ti āha. Na taṃ, deva,",
  "atk-s0513a2:532_13": "amhākaṃ garu,",
  "atk-s0513a2:532_14": "devena pana no bahuvāre kammaṃ diṭṭhapubbaṃ,",
  "atk-s0513a2:532_15": "adhunāgato dhanuggaho amhehi bahutaraṃ labhati,",
  "atk-s0513a2:532_16": "taṃ pātāpethāti.",
  "atk-s0513a2:533_0": "Rājā bodhisattaṃ pakkosāpetvā “sakkhissasi, tāta,",
  "atk-s0513a2:533_1": "etaṃ pātetu”nti pucchi. “Āma, mahārāja,",
  "atk-s0513a2:533_2": "ekaṃ okāsaṃ labhamāno sakkhissāmī”ti.",
  "atk-s0513a2:533_3": "“Katarokāsa”nti?",
  "atk-s0513a2:533_4": "“Tumhākaṃ sayanassa antokāsa”nti.",
  "atk-s0513a2:533_5": "Rājā sayanaṃ harāpetvā okāsaṃ kāresi.",
  "atk-s0513a2:533_6": "Bodhisattassa hatthe dhanu natthi,",
  "atk-s0513a2:533_7": "nivāsanantare dhanuṃ sannayhitvā vicarati,",
  "atk-s0513a2:533_8": "tasmā “sāṇiṃ laddhuṃ vaṭṭatī”ti āha.",
  "atk-s0513a2:533_9": "Rājā “sādhū”ti sāṇiṃ āharāpetvā parikkhipāpesi.",
  "atk-s0513a2:533_10": "Bodhisatto antosāṇiṃ pavisitvā uparinivatthaṃ setavatthaṃ haritvā ekaṃ rattapaṭaṃ nivāsetvā kacchaṃ bandhitvā",
  "atk-s0513a2:533_11": "ekaṃ rattapaṭaṃ udare bandhitvā pasibbakato sandhiyuttaṃ khaggaṃ nīharitvā vāmapasse sannayhitvā suvaṇṇakañcukaṃ",
  "atk-s0513a2:533_12": "paṭimuñcitvā cāpanāḷiṃ piṭṭhiyaṃ sannayhitvā sandhiyuttameṇḍakamahādhanuṃ ādāya pavāḷavaṇṇaṃ jiyaṃ āropetvā",
  "atk-s0513a2:533_13": "uṇhīsaṃ sīse paṭimuñcitvā tikhiṇakhurappaṃ nakhehi parivattayamāno sāṇiṃ dvidhā katvā pathaviṃ phāletvā",
  "atk-s0513a2:533_14": "alaṅkatanāgakumāro viya nikkhamitvā sarakhipanaṭṭhānaṃ gantvā khurappaṃ sannayhitvā rājānaṃ āha – “kiṃ, mahārāja,",
  "atk-s0513a2:533_15": "etaṃ ambapiṇḍiṃ uddhaṃ ārohanakaṇḍena pātemi,",
  "atk-s0513a2:533_16": "udāhu adho orohanakaṇḍenā”ti. “Tāta,",
  "atk-s0513a2:533_17": "bahū mayā ārohanakaṇḍena pātentā diṭṭhapubbā,",
  "atk-s0513a2:533_18": "orohanakaṇḍena pana pātentā mayā na diṭṭhapubbā,",
  "atk-s0513a2:533_19": "orohanakaṇḍena pātehī”ti.",
  "atk-s0513a2:533_20": "“Mahārāja,",
  "atk-s0513a2:533_21": "idaṃ kaṇḍaṃ dūraṃ ārohissati,",
  "atk-s0513a2:533_22": "yāva cātumahārājikabhavanaṃ,",
  "atk-s0513a2:533_23": "tāva gantvā sayaṃ orohissati,",
  "atk-s0513a2:533_24": "yāvassa orohanaṃ,",
  "atk-s0513a2:533_25": "tāva tumhehi adhivāsetuṃ vaṭṭatī”ti.",
  "atk-s0513a2:533_26": "Rājā “sādhū”ti sampaṭicchi.",
  "atk-s0513a2:534_0": "Atha naṃ puna āha –",
  "atk-s0513a2:534_1": "“mahārāja,",
  "atk-s0513a2:534_2": "idaṃ kaṇḍaṃ pana ārohamānaṃ ambapiṇḍivaṇṭaṃ yāvamajjhaṃ kantamānaṃ ārohissati,",
  "atk-s0513a2:534_3": "orohamānaṃ kesaggamattampi ito vā etto vā agantvā ujuññeva patitvā ambapiṇḍiṃ gahetvā otarissati, passa,",
  "atk-s0513a2:534_4": "mahārājā”ti vegaṃ janetvā kaṇḍaṃ khipi.",
  "atk-s0513a2:534_5": "Taṃ kaṇḍaṃ ambapiṇḍivaṇṭaṃ yāvamajjhaṃ kantamānaṃ abhiruhi.",
  "atk-s0513a2:534_6": "Bodhisatto “idāni taṃ kaṇḍaṃ yāva cātumahārājikabhavanaṃ gataṃ bhavissatī”ti ñatvā paṭhamaṃ khittakaṇḍato",
  "atk-s0513a2:534_7": "adhikataraṃ vegaṃ janetvā aññaṃ kaṇḍaṃ khipi,",
  "atk-s0513a2:534_8": "taṃ gantvā purimakaṇḍapuṅkhe paharitvā nivattitvā sayaṃ tāvatiṃsabhavanaṃ abhiruhi.",
  "atk-s0513a2:534_9": "Tattha naṃ devatā aggahesuṃ,",
  "atk-s0513a2:534_10": "nivattanakaṇḍassa vātachinnasaddo asanisaddo viya ahosi.",
  "atk-s0513a2:534_11": "Mahājanena “kiṃ eso saddo”ti vutte bodhisatto “nivattanakaṇḍassa saddo”ti vatvā attano attano sarīre",
  "atk-s0513a2:534_12": "kaṇḍassa patanabhāvaṃ ñatvā bhītatasitaṃ mahājanaṃ “mā bhāyitthā”ti samassāsetvā “kaṇḍassa bhūmiyaṃ patituṃ",
  "atk-s0513a2:534_13": "na dassāmī”ti āha.",
  "atk-s0513a2:534_14": "Kaṇḍaṃ otaramānaṃ kesaggamattampi ito vā etto vā agantvā ujuññeva patitvā ambapiṇḍiṃ chindi.",
  "atk-s0513a2:534_15": "Bodhisatto ambapiṇḍiyā ca kaṇḍassa ca bhūmiyaṃ patituṃ adatvā ākāseyeva sampaṭicchanto ekena hatthena ambapiṇḍiṃ,",
  "atk-s0513a2:534_16": "ekena hatthena kaṇḍaṃ aggahesi.",
  "atk-s0513a2:534_17": "Mahājano taṃ acchariyaṃ disvā “na no evarūpaṃ diṭṭhapubba”nti mahāpurisaṃ pasaṃsati unnadati apphoṭeti aṅguliyo vidhūnati,",
  "atk-s0513a2:534_18": "celukkhepasahassāni pavatteti.",
  "atk-s0513a2:534_19": "Rājaparisāya tuṭṭhapahaṭṭhāya bodhisattassa dinnadhanaṃ koṭimattaṃ ahosi.",
  "atk-s0513a2:534_20": "Rājāpissa dhanavassaṃ vassento viya bahuṃ dhanaṃ mahantañca yasaṃ adāsi.",
  "atk-s0513a2:535_0": "Evaṃ bodhisatte tena raññā sakkate garukate tattha vasante “asadisakumāro kira bārāṇasiyaṃ natthī”ti",
  "atk-s0513a2:535_1": "satta rājāno āgantvā bārāṇasinagaraṃ parivāretvā “rajjaṃ vā detu yuddhaṃ vā”ti rañño paṇṇaṃ pesesuṃ.",
  "atk-s0513a2:535_2": "Rājā maraṇabhayabhīto “kuhiṃ me bhātā vasatī”ti pucchitvā “ekaṃ sāmantarājānaṃ upaṭṭhahatī”ti sutvā “mama bhātike anāgacchante mayhaṃ jīvitaṃ natthi,",
  "atk-s0513a2:535_3": "gacchatha tassa mama vacanena pāde vanditvā khamāpetvā gaṇhitvā āgacchathā”ti dūte pāhesi.",
  "atk-s0513a2:535_4": "Te gantvā bodhisattassa taṃ pavattiṃ ārocesuṃ.",
  "atk-s0513a2:535_5": "Bodhisatto taṃ rājānaṃ āpucchitvā bārāṇasiṃ paccāgantvā rājānaṃ “mā bhāyī”ti samassāsetvā kaṇḍe akkharāni chinditvā “ahaṃ asadisakumāro āgato,",
  "atk-s0513a2:535_6": "aññaṃ ekakaṇḍaṃ khipanto sabbesaṃ vo jīvitaṃ harissāmi,",
  "atk-s0513a2:535_7": "jīvitena atthikā palāyantū”ti aṭṭālake ṭhatvā sattannaṃ rājūnaṃ bhuñjantānaṃ kañcanapātimakuleyeva kaṇḍaṃ pātesi.",
  "atk-s0513a2:535_8": "Te akkharāni disvā maraṇabhayabhītā sabbeva palāyiṃsu.",
  "atk-s0513a2:535_9": "Evaṃ mahāsatto khuddakamakkhikāya pivanamattampi lohitaṃ anuppādetvā satta rājāno palāpetvā kaniṭṭhabhātaraṃ",
  "atk-s0513a2:535_10": "apaloketvā kāme pahāya isipabbajjaṃ pabbajitvā abhiññā ca samāpattiyo ca nibbattetvā jīvitapariyosāne",
  "atk-s0513a2:535_11": "brahmalokūpago ahosi.",
  "atk-s0513a2:536_0": "Satthā “evaṃ,",
  "atk-s0513a2:536_1": "bhikkhave,",
  "atk-s0513a2:536_2": "asadisakumāro satta rājāno palāpetvā vijitasaṅgāmo isipabbajjaṃ pabbajito”ti abhisambuddho hutvā imā gāthā avoca –",
  "atk-s0513a2:537_0": "61.",
  "atk-s0513a2:538_0": "“Dhanuggaho asadiso, rājaputto mahabbalo;",
  "atk-s0513a2:539_0": "Dūrepātī akkhaṇavedhī, mahākāyappadālano.",
  "atk-s0513a2:540_0": "62.",
  "atk-s0513a2:541_0": "“Sabbāmitte raṇaṃ katvā, na ca kañci viheṭhayi;",
  "atk-s0513a2:542_0": "Bhātaraṃ sotthiṃ katvāna, saṃyamaṃ ajjhupāgamī”ti.",
  "atk-s0513a2:543_0": "Tattha asadisoti na kevalaṃ nāmeneva,",
  "atk-s0513a2:543_1": "balavīriyapaññāhipi asadisova.",
  "atk-s0513a2:543_2": "Mahabbaloti kāyabalenapi paññābalenapi mahabbalo.",
  "atk-s0513a2:543_3": "Dūrepātīti yāva cātumahārājikabhavanā tāvatiṃsabhavanā ca kaṇḍaṃ pesetuṃ samatthatāya dūrepātī.",
  "atk-s0513a2:543_4": "Akkhaṇavedhīti avirādhitavedhī.",
  "atk-s0513a2:543_5": "Atha vā akkhaṇā vuccati vijju,",
  "atk-s0513a2:543_6": "yāva ekā vijju niccharati,",
  "atk-s0513a2:543_7": "tāva tenobhāsena sattaṭṭha vāre kaṇḍāni gahetvā vijjhatīti akkhaṇavedhī.",
  "atk-s0513a2:543_8": "Mahākāyappadālanoti mahante kāye padāleti.",
  "atk-s0513a2:543_9": "Cammakāyo, dārukāyo, lohakāyo, ayokāyo,",
  "atk-s0513a2:543_10": "vālikakāyo,",
  "atk-s0513a2:543_11": "udakakāyo,",
  "atk-s0513a2:543_12": "phalakakāyoti ime satta mahākāyā nāma.",
  "atk-s0513a2:543_13": "Tattha añño cammakāyapadālano mahiṃsacammaṃ vinivijjhati,",
  "atk-s0513a2:543_14": "so pana satampi mahiṃsacammānaṃ vinivijjhatiyeva.",
  "atk-s0513a2:543_15": "Añño aṭṭhaṅgulabahalaṃ udumbarapadaraṃ,",
  "atk-s0513a2:543_16": "caturaṅgulabahalaṃ asanapadaraṃ vinivijjhati,",
  "atk-s0513a2:543_17": "so pana phalakasatampi ekato baddhaṃ vinivijjhati,",
  "atk-s0513a2:543_18": "tathā dvaṅgulabahalaṃ tambalohapaṭṭaṃ,",
  "atk-s0513a2:543_19": "aṅgulabahalaṃ ayapaṭṭaṃ.",
  "atk-s0513a2:543_20": "Vālikasakaṭassa badarasakaṭassa palālasakaṭassa vā pacchābhāgena kaṇḍaṃ pavesetvā purebhāgena atipāteti,",
  "atk-s0513a2:543_21": "pakatiyā udake catuusabhaṭṭhānaṃ kaṇḍaṃ peseti,",
  "atk-s0513a2:543_22": "thale aṭṭhausabhanti evaṃ imesaṃ sattannaṃ mahākāyānaṃ padālanato mahākāyappadālano.",
  "atk-s0513a2:543_23": "Sabbāmitteti sabbe amitte.",
  "atk-s0513a2:543_24": "Raṇaṃ katvāti yuddhaṃ katvā palāpesīti attho.",
  "atk-s0513a2:543_25": "Na ca kañci viheṭhayīti ekampi na viheṭhesi.",
  "atk-s0513a2:543_26": "Aviheṭhayantoyeva pana tehi saddhiṃ kaṇḍapesaneneva raṇaṃ katvā.",
  "atk-s0513a2:543_27": "Saṃyamaṃ ajjhupāgamīti sīlasaṃyamaṃ pabbajjaṃ upagato.",
  "atk-s0513a2:544_0": "Evaṃ satthā imaṃ dhammadesanaṃ āharitvā jātakaṃ samodhānesi –",
  "atk-s0513a2:544_1": "“tadā kaniṭṭhabhātā ānando ahosi,",
  "atk-s0513a2:544_2": "asadisakumāro pana ahameva ahosi”nti.",
  "atk-s0513a2:545_0": "Asadisajātakavaṇṇanā paṭhamā.",
  "atk-s0513a2:547_0": "[182] 2. Saṅgāmāvacarajātakavaṇṇanā",
  "atk-s0513a2:548_0": "Saṅgāmāvacaro sūroti idaṃ satthā jetavane viharanto nandattheraṃ ārabbha kathesi.",
  "atk-s0513a2:548_1": "Satthari hi paṭhamagamanena kapilapuraṃ gantvā kaniṭṭhabhātikaṃ nandarājakumāraṃ pabbājetvā kapilapurā",
  "atk-s0513a2:548_2": "nikkhamma anupubbena sāvatthiṃ gantvā viharante āyasmā nando bhagavato pattaṃ ādāya tathāgatena saddhiṃ",
  "atk-s0513a2:548_3": "gehā nikkhamanakāle “nandakumāro kira satthārā saddhiṃ gacchatī”ti sutvā aḍḍhullikhitehi kesehi vātapānantarena",
  "atk-s0513a2:548_4": "oloketvā “tuvaṭaṃ kho,",
  "atk-s0513a2:548_5": "ayyaputta,",
  "atk-s0513a2:548_6": "āgaccheyyāsī”ti idaṃ janapadakalyāṇiyā vuttavacanaṃ anussaranto ukkaṇṭhito anabhirato uppaṇḍuppaṇḍukajāto dhamanisanthatagatto ahosi.",
  "atk-s0513a2:548_7": "Satthā tassa taṃ pavattiṃ ñatvā “yaṃnūnāhaṃ nandaṃ arahatte patiṭṭhāpeyya”nti cintetvā tassa vasanapariveṇaṃ gantvā paññattāsane nisinno “kacci, nanda,",
  "atk-s0513a2:548_8": "imasmiṃ sāsane abhiramasī”ti pucchi. “Bhante,",
  "atk-s0513a2:548_9": "janapadakalyāṇiyā paṭibaddhacitto hutvā nābhiramāmī”ti.",
  "atk-s0513a2:548_10": "“Himavantacārikaṃ gatapubbosi nandā”ti?",
  "atk-s0513a2:548_11": "“Na gatapubbo,",
  "atk-s0513a2:548_12": "bhante”ti.",
  "atk-s0513a2:548_13": "“Tena hi gacchāmā”ti.",
  "atk-s0513a2:548_14": "“Natthi me, bhante, iddhi,",
  "atk-s0513a2:548_15": "katāhaṃ gamissāmī”ti.",
  "atk-s0513a2:548_16": "Satthā “ahaṃ taṃ, nanda,",
  "atk-s0513a2:548_17": "mama iddhibalena nessāmī”ti theraṃ hatthe gahetvā ākāsaṃ pakkhandanto antarāmagge ekasmiṃ jhāmakhette",
  "atk-s0513a2:548_18": "jhāmakhāṇuke nisinnaṃ chinnakaṇṇanāsanaṅguṭṭhaṃ jhāmalomaṃ chinnachaviṃ cammamattaṃ lohitapaliguṇṭhitaṃ",
  "atk-s0513a2:548_19": "ekaṃ paluṭṭhamakkaṭiṃ dassesi – “passasi, nanda,",
  "atk-s0513a2:548_20": "etaṃ makkaṭi”nti. “Āma,",
  "atk-s0513a2:548_21": "bhante”ti.",
  "atk-s0513a2:548_22": "“Suṭṭhu paccakkhaṃ karohī”ti.",
  "atk-s0513a2:549_0": "Atha naṃ gahetvā saṭṭhiyojanikaṃ manosilātalaṃ,",
  "atk-s0513a2:549_1": "anotattadahādayo satta mahāsare,",
  "atk-s0513a2:549_2": "pañca mahānadiyo,",
  "atk-s0513a2:549_3": "suvaṇṇapabbatarajatapabbatamaṇipabbatapaṭimaṇḍitaṃ anekasatarāmaṇeyyakaṃ himavantapabbatañca dassetvā “tāvatiṃsabhavanaṃ te, nanda,",
  "atk-s0513a2:549_4": "diṭṭhapubba”nti pucchitvā “na,",
  "atk-s0513a2:549_5": "diṭṭhapubbaṃ,",
  "atk-s0513a2:549_6": "bhante”ti vutte “ehi, nanda,",
  "atk-s0513a2:549_7": "tāvatiṃsabhavanaṃ te dassayissāmī”ti tattha netvā paṇḍukambalasilāsane nisīdi.",
  "atk-s0513a2:549_8": "Sakko devarājā dvīsu devalokesu devasaṅghena saddhiṃ āgantvā vanditvā ekamantaṃ nisīdi.",
  "atk-s0513a2:549_9": "Aḍḍhatiyakoṭisaṅkhā tassa paricārikā pañcasatā kakuṭapādā devaccharāyopi āgantvā vanditvā ekamantaṃ nisīdiṃsu.",
  "atk-s0513a2:549_10": "Satthā āyasmantaṃ nandaṃ tā pañcasatā accharā kilesavasena punappunaṃ olokāpesi. “Passasi, nanda,",
  "atk-s0513a2:549_11": "imā kakuṭapādiniyo accharāyo”ti? “Āma,",
  "atk-s0513a2:549_12": "bhante”ti.",
  "atk-s0513a2:549_13": "“Kiṃ nu kho etā sobhanti,",
  "atk-s0513a2:549_14": "udāhu janapadakalyāṇī”ti.",
  "atk-s0513a2:549_15": "“Seyyathāpi, bhante,",
  "atk-s0513a2:549_16": "janapadakalyāṇiṃ upanidhāya sā paluṭṭhamakkaṭī,",
  "atk-s0513a2:549_17": "evameva imā upanidhāya janapadakalyāṇī”ti.",
  "atk-s0513a2:549_18": "“Idāni kiṃ karissasi nandā”ti?",
  "atk-s0513a2:549_19": "“Kiṃ kammaṃ katvā, bhante,",
  "atk-s0513a2:549_20": "imā accharā labhantī”ti?",
  "atk-s0513a2:549_21": "“Samaṇadhammaṃ katvā”ti. “Sace me, bhante,",
  "atk-s0513a2:549_22": "imāsaṃ paṭilābhatthāya bhagavā pāṭibhogo hoti,",
  "atk-s0513a2:549_23": "ahaṃ samaṇadhammaṃ karissāmī”ti. “Karohi, nanda,",
  "atk-s0513a2:549_24": "ahaṃ te pāṭibhogo”ti.",
  "atk-s0513a2:549_25": "Evaṃ thero devasaṅghassa majjhe tathāgataṃ pāṭibhogaṃ gahetvā “mā, bhante,",
  "atk-s0513a2:549_26": "atipapañcaṃ karotha,",
  "atk-s0513a2:549_27": "etha gacchāma,",
  "atk-s0513a2:549_28": "ahaṃ samaṇadhammaṃ karissāmī”ti āha.",
  "atk-s0513a2:549_29": "Satthā taṃ ādāya jetavanameva paccāgami.",
  "atk-s0513a2:549_30": "Thero samaṇadhammaṃ kātuṃ ārabhi.",
  "atk-s0513a2:550_0": "Satthā dhammasenāpatiṃ āmantetvā “sāriputta,",
  "atk-s0513a2:550_1": "mayhaṃ kaniṭṭhabhātā nando tāvatiṃsadevaloke devasaṅghassa majjhe devaccharānaṃ kāraṇā maṃ pāṭibhogaṃ aggahesī”ti tassa ācikkhi.",
  "atk-s0513a2:550_2": "Etenupāyena mahāmoggallānattherassa mahākassapattherassa anuruddhattherassa dhammabhaṇḍāgārikaānandattherassāti",
  "atk-s0513a2:550_3": "asītiyā mahāsāvakānaṃ yebhuyyena ca sesabhikkhūnaṃ ācikkhi.",
  "atk-s0513a2:550_4": "Dhammasenāpati sāriputtatthero nandattheraṃ upasaṅkamitvā “saccaṃ kira tvaṃ,",
  "atk-s0513a2:550_5": "āvuso nanda,",
  "atk-s0513a2:550_6": "tāvatiṃsadevaloke devasaṅghassa majjhe ‘devaccharā labhanto samaṇadhammaṃ karissāmī’ti dasabalaṃ pāṭibhogaṃ",
  "atk-s0513a2:550_7": "gaṇhī”ti vatvā “nanu evaṃ sante tava brahmacariyavāso mātugāmasannissito kilesasannissito,",
  "atk-s0513a2:550_8": "tassa te itthīnaṃ atthāya samaṇadhammaṃ karontassa bhatiyā kammaṃ karontena kammakārakena saddhiṃ kiṃ nānākaraṇa”nti theraṃ lajjāpesi nittejaṃ akāsi.",
  "atk-s0513a2:550_9": "Etenupāyena sabbepi asītimahāsāvakā avasesabhikkhū ca taṃ āyasmantaṃ nandaṃ lajjāpayiṃsu.",
  "atk-s0513a2:551_0": "So “ayuttaṃ vata me kata”nti hiriyā ca ottappena ca vīriyaṃ daḷhaṃ paggaṇhitvā vipassanaṃ vaḍḍhetvā arahattaṃ patvā satthāraṃ upasaṅkamitvā “ahaṃ, bhante,",
  "atk-s0513a2:551_1": "bhagavato paṭissavaṃ muñcāmī”ti āha.",
  "atk-s0513a2:551_2": "Satthāpi “yadā tvaṃ, nanda,",
  "atk-s0513a2:551_3": "arahattaṃ patto,",
  "atk-s0513a2:551_4": "tadāyevāhaṃ paṭissavā mutto”ti āha.",
  "atk-s0513a2:551_5": "Etamatthaṃ viditvā dhammasabhāyaṃ bhikkhū kathaṃ samuṭṭhāpesuṃ –",
  "atk-s0513a2:551_6": "“yāva ovādakkhamo cāyaṃ, āvuso,",
  "atk-s0513a2:551_7": "nandatthero ekovādeneva hirottappaṃ paccupaṭṭhapetvā samaṇadhammaṃ katvā arahattaṃ patto”ti.",
  "atk-s0513a2:551_8": "Satthā āgantvā “kāya nuttha,",
  "atk-s0513a2:551_9": "bhikkhave,",
  "atk-s0513a2:551_10": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a2:551_11": "bhikkhave, idāneva,",
  "atk-s0513a2:551_12": "pubbepi nando ovādakkhamoyevā”ti vatvā atītaṃ āhari.",
  "atk-s0513a2:552_0": "Atīte bārāṇasiyaṃ brahmadatte rajjaṃ kārente bodhisatto hatthācariyakule nibbattitvā vayappatto hatthācariyasippe",
  "atk-s0513a2:552_1": "nipphattiṃ patto ekaṃ bārāṇasirañño sapattarājānaṃ upaṭṭhāsi.",
  "atk-s0513a2:552_2": "So tassa maṅgalahatthiṃ susikkhitaṃ katvā sikkhāpesi.",
  "atk-s0513a2:552_3": "So rājā “bārāṇasirajjaṃ gaṇhissāmī”ti bodhisattaṃ gahetvā maṅgalahatthiṃ āruyha mahatiyā senāya bārāṇasiṃ",
  "atk-s0513a2:552_4": "gantvā parivāretvā “rajjaṃ vā detu yuddhaṃ vā”ti rañño paṇṇaṃ pesesi.",
  "atk-s0513a2:552_5": "Brahmadatto “yuddhaṃ dassāmī”ti pākāradvāraṭṭālakagopuresu balakāyaṃ āropetvā yuddhaṃ adāsi.",
  "atk-s0513a2:552_6": "Sapattarājā maṅgalahatthiṃ vammena chādetvā sayampi vammaṃ paṭimuñcitvā hattikkhandhavaragato tikhiṇaṃ",
  "atk-s0513a2:552_7": "aṅkusaṃ ādāya “nagaraṃ bhinditvā paccāmittaṃ jīvitakkhayaṃ pāpetvā rajjaṃ hatthagataṃ karissāmī”ti hatthiṃ",
  "atk-s0513a2:552_8": "nagarābhimukhaṃ pesesi.",
  "atk-s0513a2:552_9": "So uṇhakalalāni ceva yantapāsāṇe ca nānappakārāni ca paharaṇāni vissajjente disvā maraṇabhayabhīto upasaṅkamituṃ asakkonto paṭikkami.",
  "atk-s0513a2:552_10": "Atha naṃ hatthācariyo upasaṅkamitvā “tāta,",
  "atk-s0513a2:552_11": "tvaṃ sūro saṅgāmāvacaro,",
  "atk-s0513a2:552_12": "evarūpe ṭhāne paṭikkamanaṃ nāma tuyhaṃ nānucchavika”nti vatvā hatthiṃ ovadanto imā gāthā avoca –",
  "atk-s0513a2:553_0": "63.",
  "atk-s0513a2:554_0": "“Saṅgāmāvacaro sūro, balavā iti vissuto;",
  "atk-s0513a2:555_0": "Kiṃ nu toraṇamāsajja, paṭikkamasi kuñjara.",
  "atk-s0513a2:556_0": "64.",
  "atk-s0513a2:557_0": "“Omadda khippaṃ palighaṃ, esikāni ca abbaha;",
  "atk-s0513a2:558_0": "Toraṇāni ca madditvā, khippaṃ pavisa kuñjarā”ti.",
  "atk-s0513a2:559_0": "Tattha iti vissutoti, tāta,",
  "atk-s0513a2:559_1": "tvaṃ pavattasampahāraṃ saṅgāmaṃ madditvā avacaraṇato saṅgāmāvacaro,",
  "atk-s0513a2:559_2": "thirahadayatāya sūro,",
  "atk-s0513a2:559_3": "thāmasampattiyā balavāti evaṃ vissuto paññāto pākaṭo.",
  "atk-s0513a2:559_4": "Toraṇamāsajjāti nagaradvārasaṅkhātaṃ toraṇaṃ patvā.",
  "atk-s0513a2:559_5": "Paṭikkamasīti kiṃ nu kho osakkasi,",
  "atk-s0513a2:559_6": "kena kāraṇena nivattasīti vadati.",
  "atk-s0513a2:559_7": "Omaddāti avamadda adho pātaya.",
  "atk-s0513a2:559_8": "Esikāni ca abbahāti nagaradvāre soḷasaratanaṃ aṭṭharatanaṃ bhūmiyaṃ pavesetvā niccalaṃ katvā nikhātā esikatthambhā honti,",
  "atk-s0513a2:559_9": "te khippaṃ uddhara luñcāhīti āṇāpeti.",
  "atk-s0513a2:559_10": "Toraṇāni ca madditvāti nagaradvārassa piṭṭhasaṅghāṭe madditvā.",
  "atk-s0513a2:559_11": "Khippaṃ pavisāti sīghaṃ nagaraṃ pavisa.",
  "atk-s0513a2:559_12": "Kuñjarāti nāgaṃ ālapati.",
  "atk-s0513a2:560_0": "Taṃ sutvā nāgo bodhisattassa ekovādeneva nivattitvā esikatthambhe soṇḍāya paliveṭhetvā ahicchattakāni",
  "atk-s0513a2:560_1": "viya luñcitvā toraṇaṃ madditvā palighaṃ otāretvā nagaradvāraṃ bhinditvā nagaraṃ pavisitvā rajjaṃ gahetvā adāsi.",
  "atk-s0513a2:561_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a2:561_1": "“tadā hatthī nando ahosi,",
  "atk-s0513a2:561_2": "rājā ānando,",
  "atk-s0513a2:561_3": "hatthācariyo pana ahameva ahosi”nti.",
  "atk-s0513a2:562_0": "Saṅgāmāvacarajātakavaṇṇanā dutiyā.",
  "atk-s0513a2:564_0": "[183] 3. Vālodakajātakavaṇṇanā",
  "atk-s0513a2:565_0": "Vālodakaṃ apparasaṃ nihīnanti idaṃ satthā jetavane viharanto pañcasate vighāsāde ārabbha kathesi.",
  "atk-s0513a2:565_1": "Sāvatthiyaṃ kira pañcasatā upāsakā gharāvāsapalibodhaṃ puttadārassa niyyādetvā satthu dhammadesanaṃ suṇantā ekatova vicaranti.",
  "atk-s0513a2:565_2": "Tesu keci sotāpannā,",
  "atk-s0513a2:565_3": "keci sakadāgāmino,",
  "atk-s0513a2:565_4": "keci anāgāmino,",
  "atk-s0513a2:565_5": "ekopi puthujjano nāma natthi,",
  "atk-s0513a2:565_6": "satthāraṃ nimantentāpi te upāsake antokaritvāva nimantenti.",
  "atk-s0513a2:565_7": "Tesaṃ pana dantakaṭṭhamukhodakavatthagandhamāladāyakā pañcasatā cūḷupaṭṭhākā vighāsādā hutvā vasanti.",
  "atk-s0513a2:565_8": "Te bhuttapātarāsā niddāyitvā uṭṭhāya aciravatiṃ gantvā nadītīre unnadantā mallayuddhaṃ yujjhanti.",
  "atk-s0513a2:565_9": "Te pana pañcasatā upāsakā appasaddā appanigghosā paṭisallānamanuyuñjanti.",
  "atk-s0513a2:565_10": "Satthā tesaṃ vighāsādānaṃ uccāsaddaṃ sutvā “kiṃ eso, ānanda,",
  "atk-s0513a2:565_11": "saddo”ti theraṃ pucchitvā “vighāsādasaddo,",
  "atk-s0513a2:565_12": "bhante”ti vutte “na kho, ānanda,",
  "atk-s0513a2:565_13": "ime vighāsādā idāneva vighāsaṃ khāditvā unnadanti,",
  "atk-s0513a2:565_14": "pubbepi unnadantiyeva,",
  "atk-s0513a2:565_15": "imepi upāsakā na idāneva sannisinnā,",
  "atk-s0513a2:565_16": "pubbepi sannisinnāyevā”ti vatvā therena yācito atītaṃ āhari.",
  "atk-s0513a2:566_0": "Atīte bārāṇasiyaṃ brahmadatte rajjaṃ kārente bodhisatto amaccakule nibbattitvā vayappatto rañño atthadhammānusāsako ahosi.",
  "atk-s0513a2:566_1": "Athekasmiṃ kāle so rājā “paccanto kupito”ti sutvā pañcasate sindhave kappāpetvā caturaṅginiyā senāya",
  "atk-s0513a2:566_2": "gantvā paccantaṃ vūpasametvā bārāṇasimeva paccāgantvā “sindhavā kilantā allarasameva nesaṃ muddikapānaṃ",
  "atk-s0513a2:566_3": "dethā”ti āṇāpesi.",
  "atk-s0513a2:566_4": "Sindhavā gandhapānaṃ pivitvā assasālaṃ gantvā attano attano ṭhānesu aṭṭhaṃsu.",
  "atk-s0513a2:566_5": "Tesaṃ pana dinnāvasiṭṭhakaṃ apparasaṃ bahukasaṭaṃ ahosi.",
  "atk-s0513a2:566_6": "Manussā “idaṃ kiṃ karomā”ti rājānaṃ pucchiṃsu.",
  "atk-s0513a2:566_7": "Rājā udakena madditvā makacipilotikāhi parissāvetvā “ye gadrabhā sindhavānaṃ nivāpaṃ pahiṃsu,",
  "atk-s0513a2:566_8": "tesaṃ dāpethā”ti dāpesi.",
  "atk-s0513a2:566_9": "Gadrabhā kasaṭaudakaṃ pivitvā mattā hutvā viravantā rājaṅgaṇe vicariṃsu.",
  "atk-s0513a2:566_10": "Rājā mahāvātapānaṃ vivaritvā rājaṅgaṇaṃ olokayamāno samīpe ṭhitaṃ bodhisattaṃ āmantetvā “passa,",
  "atk-s0513a2:566_11": "ime gadrabhā kasaṭodakaṃ pivitvā mattā hutvā viravantā uppatantā vicaranti,",
  "atk-s0513a2:566_12": "sindhavakule jātasindhavā pana gandhapānaṃ pivitvā nissaddā sannisinnā na uppilavanti,",
  "atk-s0513a2:566_13": "kiṃ nu kho kāraṇa”nti pucchanto paṭhamaṃ gāthamāha –",
  "atk-s0513a2:567_0": "65.",
  "atk-s0513a2:568_0": "“Vālodakaṃ apparasaṃ nihīnaṃ, pitvā mado jāyati gadrabhānaṃ;",
  "atk-s0513a2:569_0": "Imañca pitvāna rasaṃ paṇītaṃ, mado na sañjāyati sindhavāna”nti.",
  "atk-s0513a2:570_0": "Tattha vālodakanti makacivālehi parissāvitaudakaṃ.",
  "atk-s0513a2:570_1": "“Vāludaka”ntipi pāṭho.",
  "atk-s0513a2:570_2": "Nihīnanti nihīnarasabhāvena nihīnaṃ.",
  "atk-s0513a2:570_3": "Na sañjāyatīti sindhavānaṃ mado na jāyati,",
  "atk-s0513a2:570_4": "kiṃ nu kho kāraṇanti pucchi.",
  "atk-s0513a2:571_0": "Athassa kāraṇaṃ ācikkhanto bodhisatto dutiyaṃ gāthamāha –",
  "atk-s0513a2:572_0": "66.",
  "atk-s0513a2:573_0": "“Appaṃ pivitvāna nihīnajacco, so majjatī tena janinda puṭṭho;",
  "atk-s0513a2:574_0": "Dhorayhasīlī ca kulamhi jāto, na majjatī aggarasaṃ pivitvā”ti.",
  "atk-s0513a2:575_0": "Tattha tena janinda puṭṭhoti janinda uttamarāja yo nihīnajacco,",
  "atk-s0513a2:575_1": "tena nihīnajaccabhāvena puṭṭho majjati pamajjati.",
  "atk-s0513a2:575_2": "Dhorayhasīlīti dhorayhasīlo dhuravahanakaācārena sampanno jātisindhavo.",
  "atk-s0513a2:575_3": "Aggarasanti sabbapaṭhamaṃ gahitaṃ muddikarasaṃ pivitvāpi na majjati.",
  "atk-s0513a2:576_0": "Rājā bodhisattassa vacanaṃ sutvā gadrabhe rājaṅgaṇā nīharāpetvā tasseva ovāde ṭhito dānādīni puññāni katvā yathākammaṃ gato.",
  "atk-s0513a2:577_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a2:577_1": "“tadā pañcasatā gadrabhā ime vighāsādā ahesuṃ,",
  "atk-s0513a2:577_2": "pañcasatā sindhavā ime upāsakā,",
  "atk-s0513a2:577_3": "rājā ānando,",
  "atk-s0513a2:577_4": "paṇḍitāmacco pana ahameva ahosi”nti.",
  "atk-s0513a2:578_0": "Vālodakajātakavaṇṇanā tatiyā.",
  "atk-s0513a2:580_0": "[184] 4. Giridattajātakavaṇṇanā",
  "atk-s0513a2:581_0": "Dūsito giridattenāti idaṃ satthā veḷuvane viharanto ekaṃ vipakkhaseviṃ bhikkhuṃ ārabbha kathesi.",
  "atk-s0513a2:581_1": "Vatthu heṭṭhā mahiḷāmukhajātake kathitameva.",
  "atk-s0513a2:581_2": "Satthā pana “na,",
  "atk-s0513a2:581_3": "bhikkhave,",
  "atk-s0513a2:581_4": "ayaṃ bhikkhu idāneva vipakkhaṃ sevati,",
  "atk-s0513a2:581_5": "pubbepesa vipakkhasevakoyevā”ti vatvā atītaṃ āhari.",
  "atk-s0513a2:582_0": "Atīte bārāṇasiyaṃ sāmarājā rajjaṃ kāresi.",
  "atk-s0513a2:582_1": "Tadā bodhisatto amaccakule nibbattitvā vayappatto tassa atthadhammānusāsako ahosi.",
  "atk-s0513a2:582_2": "Rañño pana paṇḍavo nāma maṅgalasso,",
  "atk-s0513a2:582_3": "tassa giridatto nāma assabandho,",
  "atk-s0513a2:582_4": "so khañjo ahosi.",
  "atk-s0513a2:582_5": "Asso mukharajjuke gahetvā taṃ purato purato gacchantaṃ disvā “maṃ esa sikkhāpetī”ti saññāya tassa anusikkhanto khañjo ahosi.",
  "atk-s0513a2:582_6": "Tassa assassa khañjabhāvaṃ rañño ārocesuṃ,",
  "atk-s0513a2:582_7": "rājā vejje pesesi.",
  "atk-s0513a2:582_8": "Te gantvā assassa sarīre rogaṃ apassantā “rogamassa na passāmā”ti rañño kathayiṃsu.",
  "atk-s0513a2:582_9": "Rājā bodhisattaṃ pesesi –",
  "atk-s0513a2:582_10": "“gaccha vayassa,",
  "atk-s0513a2:582_11": "ettha kāraṇaṃ jānāhī”ti.",
  "atk-s0513a2:582_12": "So gantvā khañjaassabandhasaṃsaggena tassa khañjabhūtabhāvaṃ ñatvā rañño tamatthaṃ ārocetvā “saṃsaggadosena",
  "atk-s0513a2:582_13": "nāma evaṃ hotī”ti dassento paṭhamaṃ gāthamāha –-",
  "atk-s0513a2:583_0": "67.",
  "atk-s0513a2:584_0": "“Dūsito giridattena, hayo sāmassa paṇḍavo;",
  "atk-s0513a2:585_0": "Porāṇaṃ pakatiṃ hitvā, tassevānuvidhiyyatī”ti.",
  "atk-s0513a2:586_0": "Tattha hayo sāmassāti sāmassa rañño maṅgalasso.",
  "atk-s0513a2:586_1": "Porāṇaṃ pakatiṃ hitvāti attano porāṇapakatiṃ siṅgārabhāvaṃ pahāya.",
  "atk-s0513a2:586_2": "Anuvidhiyyatīti anusikkhati.",
  "atk-s0513a2:587_0": "Atha naṃ rājā “idāni vayassa kiṃ kattabba”nti pucchi.",
  "atk-s0513a2:587_1": "Bodhisatto “sundaraṃ assabandhaṃ labhitvā yathā porāṇo bhavissatī”ti vatvā dutiyaṃ gāthamāha –",
  "atk-s0513a2:588_0": "68.",
  "atk-s0513a2:589_0": "“Sace ca tanujo poso, sikharākārakappito;",
  "atk-s0513a2:590_0": "Ānane naṃ gahetvāna, maṇḍale parivattaye;",
  "atk-s0513a2:591_0": "Khippameva pahantvāna, tassevānuvidhiyyatī”ti.",
  "atk-s0513a2:592_0": "Tattha tanujoti tassa anujo.",
  "atk-s0513a2:592_1": "Anurūpaṃ jāto hi anujo,",
  "atk-s0513a2:592_2": "tassa anujo tanujo.",
  "atk-s0513a2:592_3": "Idaṃ vuttaṃ hoti – sace hi, mahārāja,",
  "atk-s0513a2:592_4": "tassa siṅgārassa ācārasampannassa assassa anurūpaṃ jāto siṅgāro ācārasampanno poso.",
  "atk-s0513a2:592_5": "Sikharākārakappitoti sikharena sundarena ākārena kappitakesamassu taṃ assaṃ ānane gahetvā assamaṇḍale parivatteyya,",
  "atk-s0513a2:592_6": "khippamevesa taṃ khañjabhāvaṃ pahāya “ayaṃ siṅgāro ācārasampanno assagopako maṃ sikkhāpetī”ti saññāya khippameva tassa anuvidhiyyati anusikkhissati,",
  "atk-s0513a2:592_7": "pakatibhāveyeva ṭhassatīti attho.",
  "atk-s0513a2:592_8": "Rājā tathā kāresi,",
  "atk-s0513a2:592_9": "asso pakatibhāve patiṭṭhāsi.",
  "atk-s0513a2:592_10": "Rājā “tiracchānānampi nāma āsayaṃ jānissatī”ti tuṭṭhacitto bodhisattassa mahantaṃ yasaṃ adāsi.",
  "atk-s0513a2:593_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a2:593_1": "“tadā giridatto devadatto ahosi,",
  "atk-s0513a2:593_2": "asso vipakkhasevako bhikkhu,",
  "atk-s0513a2:593_3": "rājā ānando,",
  "atk-s0513a2:593_4": "amaccapaṇḍito pana ahameva ahosi”nti.",
  "atk-s0513a2:594_0": "Giridattajātakavaṇṇanā catutthā.",
  "atk-s0513a2:596_0": "[185] 5. Anabhiratijātakavaṇṇanā",
  "atk-s0513a2:597_0": "Yathodake āvile appasanneti idaṃ satthā jetavane viharanto aññataraṃ brāhmaṇakumāraṃ ārabbha kathesi.",
  "atk-s0513a2:597_1": "Sāvatthiyaṃ kira eko brāhmaṇakumāro tiṇṇaṃ vedānaṃ pāragū bahū khattiyakumāre ca brāhmaṇakumāre ca mante vācesi.",
  "atk-s0513a2:597_2": "So aparabhāge gharāvāsaṃ saṇṭhapetvā vatthālaṅkāradāsadāsikhettavatthugomahiṃsaputtadārādīnaṃ atthāya",
  "atk-s0513a2:597_3": "cintayamāno rāgadosamohavasiko hutvā āvilacitto ahosi,",
  "atk-s0513a2:597_4": "mante paṭipāṭiyā parivattetuṃ nāsakkhi,",
  "atk-s0513a2:597_5": "ito cito ca mantā na paṭibhaṃsu.",
  "atk-s0513a2:597_6": "So ekadivasaṃ bahuṃ gandhamālādiṃ gahetvā jetavanaṃ gantvā satthāraṃ pūjetvā vanditvā ekamantaṃ nisīdi.",
  "atk-s0513a2:597_7": "Satthā tena saddhiṃ paṭisanthāraṃ katvā “kiṃ, māṇava,",
  "atk-s0513a2:597_8": "mante vācesi,",
  "atk-s0513a2:597_9": "paguṇā te mantā”ti pucchi.",
  "atk-s0513a2:597_10": "“Pubbe me, bhante,",
  "atk-s0513a2:597_11": "mantā paguṇā ahesuṃ,",
  "atk-s0513a2:597_12": "gharāvāsassa pana gahitakālato paṭṭhāya cittaṃ me āvilaṃ jātaṃ,",
  "atk-s0513a2:597_13": "tena me mantā na paguṇā”ti.",
  "atk-s0513a2:597_14": "Atha naṃ satthā “na kho, māṇava, idāneva,",
  "atk-s0513a2:597_15": "pubbepi te cittassa anāvilakāle tava mantā paguṇā ahesuṃ,",
  "atk-s0513a2:597_16": "rāgādīhi pana āvilakāle tava mantā na paṭibhaṃsū”ti vatvā tena yācito atītaṃ āhari.",
  "atk-s0513a2:598_0": "Atīte bārāṇasiyaṃ brahmadatte rajjaṃ kārente bodhisatto brāhmaṇamahāsālakule nibbattitvā vayappatto takkasilāyaṃ",
  "atk-s0513a2:598_1": "mante uggaṇhitvā disāpāmokkho ācariyo hutvā bārāṇasiyaṃ bahū khattiyakumāre ca brāhmaṇakumāre ca mante vācesi.",
  "atk-s0513a2:598_2": "Tassa santike eko brāhmaṇamāṇavo tayo vede paguṇe akāsi,",
  "atk-s0513a2:598_3": "ekapadepi nikkaṅkho piṭṭhiācariyo hutvā mante vācesi.",
  "atk-s0513a2:598_4": "So aparena samayena gharāvāsaṃ gahetvā gharāvāsacintāya āvilacitto mante parivattetuṃ nāsakkhi.",
  "atk-s0513a2:598_5": "Atha naṃ ācariyo attano santikaṃ āgataṃ “kiṃ, māṇava,",
  "atk-s0513a2:598_6": "paguṇā te mantā”ti pucchitvā “gharāvāsagahitakālato paṭṭhāya me cittaṃ āvilaṃ jātaṃ,",
  "atk-s0513a2:598_7": "mante parivattetuṃ na sakkomī”ti vutte “tāta,",
  "atk-s0513a2:598_8": "āvile cittamhi paguṇāpi mantā na paṭibhanti,",
  "atk-s0513a2:598_9": "anāvile pana citte appaṭibhāṇaṃ nāma natthī”ti vatvā imā gāthā āha –",
  "atk-s0513a2:599_0": "69.",
  "atk-s0513a2:600_0": "“Yathodake āvile appasanne, na passati sippikasambukañca;",
  "atk-s0513a2:601_0": "Sakkharaṃ vālukaṃ macchagumbaṃ, evaṃ āvilamhi citte;",
  "atk-s0513a2:602_0": "Na so passati attadatthaṃ paratthaṃ.",
  "atk-s0513a2:603_0": "70.",
  "atk-s0513a2:604_0": "“Yathodake acche vippasanne, so passati sippikasambukañca;",
  "atk-s0513a2:605_0": "Sakkharaṃ vālukaṃ macchagumbaṃ, evaṃ anāvilamhi citte;",
  "atk-s0513a2:606_0": "So passati atthadatthaṃ parattha”nti.",
  "atk-s0513a2:607_0": "Tattha āvileti kaddamāluḷite.",
  "atk-s0513a2:607_1": "Appasanneti tāyeva āvilatāya avippasanne.",
  "atk-s0513a2:607_2": "Sippikasambukañcāti sippikañca sambukañca.",
  "atk-s0513a2:607_3": "Macchagumbanti macchaghaṭaṃ.",
  "atk-s0513a2:607_4": "Evaṃ āvilamhīti evameva rāgādīhi āvile citte.",
  "atk-s0513a2:607_5": "Attadatthaṃ paratthanti neva attadatthaṃ na paratthaṃ passatīti attho.",
  "atk-s0513a2:607_6": "So passatīti evameva anāvile citte so puriso attadatthaṃ paratthañca passatīti.",
  "atk-s0513a2:608_0": "Satthā imaṃ atītaṃ āharitvā saccāni pakāsetvā jātakaṃ samodhānesi,",
  "atk-s0513a2:608_1": "saccapariyosāne brāhmaṇakumāro sotāpattiphale patiṭṭhahi.",
  "atk-s0513a2:608_2": "“Tadā māṇavo ayameva māṇavo ahosi,",
  "atk-s0513a2:608_3": "ācariyo pana ahameva ahosi”nti.",
  "atk-s0513a2:609_0": "Anabhiratijātakavaṇṇanā pañcamā.",
  "atk-s0513a2:611_0": "[186] 6. Dadhivāhanajātakavaṇṇanā",
  "atk-s0513a2:612_0": "Vaṇṇagandharasūpetoti idaṃ satthā veḷuvane viharanto vipakkhaseviṃ bhikkhuṃ ārabbha kathesi.",
  "atk-s0513a2:612_1": "Vatthu heṭṭhā kathitameva.",
  "atk-s0513a2:612_2": "Satthā pana “bhikkhave,",
  "atk-s0513a2:612_3": "asādhusannivāso nāma pāpo anatthakaro,",
  "atk-s0513a2:612_4": "tattha manussabhūtānaṃ tāva pāpasannivāsassa anatthakaratāya kiṃ vattabbaṃ,",
  "atk-s0513a2:612_5": "pubbe pana asātena amadhurena nimbarukkhena saddhiṃ sannivāsamāgamma madhuraraso dibbarasapaṭibhāgo acetano",
  "atk-s0513a2:612_6": "ambarukkhopi amadhuro tittako jāto”ti vatvā atītaṃ āhari.",
  "atk-s0513a2:613_0": "Atīte bārāṇasiyaṃ brahmadatte rajjaṃ kārente kāsiraṭṭhe cattāro bhātaro brāhmaṇā isipabbajjaṃ pabbajitvā",
  "atk-s0513a2:613_1": "himavantapadese paṭipāṭiyā paṇṇasālā katvā vāsaṃ kappesuṃ.",
  "atk-s0513a2:613_2": "Tesaṃ jeṭṭhakabhātā kālaṃ katvā sakkattaṃ pāpuṇi.",
  "atk-s0513a2:613_3": "So taṃ kāraṇaṃ ñatvā antarantarā sattaṭṭhadivasaccayena tesaṃ upaṭṭhānaṃ gacchanto ekadivasaṃ jeṭṭhakatāpasaṃ vanditvā ekamantaṃ nisīditvā – “bhante,",
  "atk-s0513a2:613_4": "kena te attho”ti pucchi.",
  "atk-s0513a2:613_5": "Paṇḍurogo tāpaso “agginā me attho”ti āha.",
  "atk-s0513a2:613_6": "So taṃ sutvā tassa vāsipharasukaṃ adāsi.",
  "atk-s0513a2:613_7": "Vāsipharasuko nāma daṇḍe pavesanavasena vāsipi hoti pharasupi.",
  "atk-s0513a2:613_8": "Tāpaso “ko me imaṃ ādāya dārūni āharissatī”ti āha.",
  "atk-s0513a2:613_9": "Atha naṃ sakko evamāha – “yadā te, bhante,",
  "atk-s0513a2:613_10": "dārūhi attho,",
  "atk-s0513a2:613_11": "imaṃ pharasuṃ hatthena paharitvā ‘dārūni me āharitvā aggiṃ karohī’ti vadeyyāsi,",
  "atk-s0513a2:613_12": "dārūni āharitvā aggiṃ katvā dassatī”ti.",
  "atk-s0513a2:613_13": "Tassa vāsipharasukaṃ datvā dutiyampi upasaṅkamitvā “bhante,",
  "atk-s0513a2:613_14": "kena te attho”ti pucchi.",
  "atk-s0513a2:613_15": "Tassa paṇṇasālāya hatthimaggo hoti,",
  "atk-s0513a2:613_16": "so hatthīhi upadduto “hatthīnaṃ me vasena dukkhaṃ uppajjati,",
  "atk-s0513a2:613_17": "te palāpehī”ti āha.",
  "atk-s0513a2:613_18": "Sakko tassa ekaṃ bheriṃ upanāmetvā “bhante,",
  "atk-s0513a2:613_19": "imasmiṃ tale pahaṭe tumhākaṃ paccāmittā palāyissanti,",
  "atk-s0513a2:613_20": "imasmiṃ tale pahaṭe mettacittā hutvā caturaṅginiyā senāya parivāressantī”ti vatvā taṃ bheriṃ datvā kaniṭṭhassa santikaṃ gantvā “bhante,",
  "atk-s0513a2:613_21": "kena te attho”ti pucchi.",
  "atk-s0513a2:613_22": "Sopi paṇḍurogadhātukova,",
  "atk-s0513a2:613_23": "tasmā “dadhinā me attho”ti āha.",
  "atk-s0513a2:613_24": "Sakko tassa ekaṃ dadhighaṭaṃ datvā “sace tumhe icchamānā imaṃ āsiñceyyātha,",
  "atk-s0513a2:613_25": "mahānadī hutvā mahoghaṃ pavattetvā tumhākaṃ rajjaṃ gahetvā dātuṃ samatthopi bhavissatī”ti vatvā pakkāmi.",
  "atk-s0513a2:613_26": "Tato paṭṭhāya vāsipharasuko jeṭṭhabhātikassa aggiṃ karoti,",
  "atk-s0513a2:613_27": "itarena bheritale pahaṭe hatthī palāyanti,",
  "atk-s0513a2:613_28": "kaniṭṭho dadhiṃ paribhuñjati.",
  "atk-s0513a2:614_0": "Tasmiṃ kāle eko sūkaro ekasmiṃ purāṇagāmaṭṭhāne caranto ānubhāvasampannaṃ ekaṃ maṇikkhandhaṃ addasa.",
  "atk-s0513a2:614_1": "So taṃ maṇikkhandhaṃ mukhena ḍaṃsitvā tassānubhāvena ākāse uppatitvā samuddassa majjhe ekaṃ dīpakaṃ gantvā",
  "atk-s0513a2:614_2": "“ettha dāni mayā vasituṃ vaṭṭatī”ti otaritvā phāsukaṭṭhāne ekassa udumbararukkhassa heṭṭhā vāsaṃ kappesi.",
  "atk-s0513a2:614_3": "So ekadivasaṃ tasmiṃ rukkhamūle maṇikkhandhaṃ purato ṭhapetvā niddaṃ okkami.",
  "atk-s0513a2:614_4": "Atheko kāsiraṭṭhavāsī manusso “nirupakāro esa amhāka”nti mātāpitūhi gehā nikkaḍḍhito ekaṃ paṭṭanagāmaṃ",
  "atk-s0513a2:614_5": "gantvā nāvikānaṃ kammakāro hutvā nāvaṃ āruyha samuddamajjhe bhinnāya nāvāya phalake nipanno taṃ dīpakaṃ",
  "atk-s0513a2:614_6": "patvā phalāphalāni pariyesanto taṃ sūkaraṃ niddāyantaṃ disvā saṇikaṃ gantvā maṇikkhandhaṃ gaṇhitvā tassa",
  "atk-s0513a2:614_7": "ānubhāvena ākāse uppatitvā udumbararukkhe nisīditvā cintesi –",
  "atk-s0513a2:614_8": "“ayaṃ sūkaro imassa maṇikkhandhassa ānubhāvena ākāsacāriko hutvā idha vasati maññe,",
  "atk-s0513a2:614_9": "mayā paṭhamameva imaṃ sūkaraṃ māretvā maṃsaṃ khāditvā pacchā gantuṃ vaṭṭatī”ti.",
  "atk-s0513a2:614_10": "So ekaṃ daṇḍakaṃ bhañjitvā tassa sīse pāteti.",
  "atk-s0513a2:614_11": "Sūkaro pabujjhitvā maṇiṃ apassanto ito cito ca kampamāno vidhāvati,",
  "atk-s0513a2:614_12": "rukkhe nisinnapuriso hasi.",
  "atk-s0513a2:614_13": "Sūkaro olokento taṃ disvā taṃ rukkhaṃ sīsena paharitvā tattheva mato.",
  "atk-s0513a2:615_0": "So puriso otaritvā aggiṃ katvā tassa maṃsaṃ pacitvā khāditvā ākāse uppatitvā himavantamatthakena gacchanto",
  "atk-s0513a2:615_1": "assamapadaṃ disvā jeṭṭhabhātikassa tāpasassa assame otaritvā dvīhatīhaṃ vasitvā tāpasassa vattapaṭivattaṃ akāsi,",
  "atk-s0513a2:615_2": "vāsipharasukassa ānubhāvañca passi.",
  "atk-s0513a2:615_3": "So “imaṃ mayā gahetuṃ vaṭṭatī”ti maṇikkhandhassa ānubhāvaṃ tāpasassa dassetvā “bhante,",
  "atk-s0513a2:615_4": "imaṃ maṇiṃ gahetvā vāsipharasukaṃ dethā”ti āha.",
  "atk-s0513a2:615_5": "Tāpaso ākāsena caritukāmo taṃ gahetvā vāsipharasukaṃ adāsi.",
  "atk-s0513a2:615_6": "So taṃ gahetvā thokaṃ gantvā vāsipharasukaṃ paharitvā “vāsipharasuka tāpasassa sīsaṃ chinditvā maṇikkhandhaṃ me āharā”ti āha.",
  "atk-s0513a2:615_7": "So gantvā tāpasassa sīsaṃ chinditvā maṇikkhandhaṃ āhari.",
  "atk-s0513a2:615_8": "So vāsipharasukaṃ paṭicchannaṭṭhāne ṭhapetvā majjhimatāpasassa santikaṃ gantvā katipāhaṃ vasitvā bheriyā",
  "atk-s0513a2:615_9": "ānubhāvaṃ disvā maṇikkhandhaṃ datvā bheriṃ gaṇhitvā purimanayeneva tassapi sīsaṃ chindāpetvā kaniṭṭhaṃ",
  "atk-s0513a2:615_10": "upasaṅkamitvā dadhighaṭassa ānubhāvaṃ disvā maṇikkhandhaṃ datvā dadhighaṭaṃ gahetvā purimanayeneva tassa",
  "atk-s0513a2:615_11": "sīsaṃ chindāpetvā maṇikkhandhañca vāsipharasukañca bheriñca dadhighaṭañca gahetvā ākāse uppatitvā bārāṇasiyā",
  "atk-s0513a2:615_12": "avidūre ṭhatvā bārāṇasirañño “yuddhaṃ vā me detu rajjaṃ vā”ti ekassa purisassa hatthe paṇṇaṃ pāhesi.",
  "atk-s0513a2:616_0": "Rājā sāsanaṃ sutvāva “coraṃ gaṇhissāmī”ti nikkhami.",
  "atk-s0513a2:616_1": "So ekaṃ bheritalaṃ pahari,",
  "atk-s0513a2:616_2": "caturaṅginī senā parivāresi.",
  "atk-s0513a2:616_3": "Rañño avattharaṇabhāvaṃ ñatvā dadhighaṭaṃ vissajjesi,",
  "atk-s0513a2:616_4": "mahānadī pavatti.",
  "atk-s0513a2:616_5": "Mahājano dadhimhi osīditvā nikkhamituṃ nāsakkhi.",
  "atk-s0513a2:616_6": "Vāsipharasukaṃ paharitvā “rañño sīsaṃ āharā”ti āha,",
  "atk-s0513a2:616_7": "vāsipharasuko gantvā rañño sīsaṃ āharitvā pādamūle nikkhipi.",
  "atk-s0513a2:616_8": "Ekopi āvudhaṃ ukkhipituṃ nāsakkhi.",
  "atk-s0513a2:616_9": "So mahantena balena parivuto nagaraṃ pavisitvā abhisekaṃ kāretvā dadhivāhano nāma rājā hutvā dhammena samena rajjaṃ kāresi.",
  "atk-s0513a2:617_0": "Tassekadivasaṃ mahānadiyaṃ jālakaraṇḍake kīḷantassa kaṇṇamuṇḍadahato devaparibhogaṃ ekaṃ ambapakkaṃ āgantvā jāle laggi,",
  "atk-s0513a2:617_1": "jālaṃ ukkhipantā taṃ disvā rañño adaṃsu.",
  "atk-s0513a2:617_2": "Taṃ mahantaṃ ghaṭappamāṇaṃ parimaṇḍalaṃ suvaṇṇavaṇṇaṃ ahosi.",
  "atk-s0513a2:617_3": "Rājā “kissa phalaṃ nāmeta”nti vanacarake pucchitvā “ambaphala”nti sutvā paribhuñjitvā tassa aṭṭhiṃ attano uyyāne ropāpetvā khīrodakena siñcāpesi.",
  "atk-s0513a2:617_4": "Rukkho nibbattitvā tatiye saṃvacchare phalaṃ adāsi.",
  "atk-s0513a2:617_5": "Ambassa sakkāro mahā ahosi,",
  "atk-s0513a2:617_6": "khīrodakena siñcanti,",
  "atk-s0513a2:617_7": "gandhapañcaṅgulikaṃ denti,",
  "atk-s0513a2:617_8": "mālādāmāni parikkhipanti,",
  "atk-s0513a2:617_9": "gandhatelena dīpaṃ jālenti,",
  "atk-s0513a2:617_10": "parikkhepo panassa paṭasāṇiyā ahosi.",
  "atk-s0513a2:617_11": "Phalāni madhurāni suvaṇṇavaṇṇāni ahesuṃ.",
  "atk-s0513a2:617_12": "Dadhivāhanarājā aññesaṃ rājūnaṃ ambaphalaṃ pesento aṭṭhito rukkhanibbattanabhayena aṅkuranibbattanaṭṭhānaṃ maṇḍūkakaṇṭakena vijjhitvā pesesi.",
  "atk-s0513a2:617_13": "Tesaṃ ambaṃ khāditvā aṭṭhi ropitaṃ na sampajjati.",
  "atk-s0513a2:617_14": "Te “kiṃ nu kho ettha kāraṇa”nti pucchantā taṃ kāraṇaṃ jāniṃsu.",
  "atk-s0513a2:618_0": "Atheko rājā uyyānapālaṃ pakkositvā “dadhivāhanassa ambaphalānaṃ rasaṃ nāsetvā tittakabhāvaṃ kātuṃ sakkhissasī”ti pucchitvā “āma,",
  "atk-s0513a2:618_1": "devā”ti vutte “tena hi gacchāhī”ti sahassaṃ datvā pesesi.",
  "atk-s0513a2:618_2": "So bārāṇasiṃ gantvā “eko uyyānapālo āgato”ti rañño ārocāpetvā tena pakkosāpito pavisitvā rājānaṃ vanditvā “tvaṃ uyyānapālo”ti puṭṭho “āma,",
  "atk-s0513a2:618_3": "devā”ti vatvā attano ānubhāvaṃ vaṇṇesi.",
  "atk-s0513a2:618_4": "Rājā “gaccha amhākaṃ uyyānapālassa santike hohī”ti āha.",
  "atk-s0513a2:618_5": "Te tato paṭṭhāya dve janā uyyānaṃ paṭijagganti.",
  "atk-s0513a2:618_6": "Adhunāgato uyyānapālo akālapupphāni suṭṭhu pupphāpento akālaphalāni gaṇhāpento uyyānaṃ ramaṇīyaṃ akāsi.",
  "atk-s0513a2:618_7": "Rājā tassa pasīditvā porāṇakauyyānapālaṃ nīharitvā tasseva uyyānaṃ adāsi.",
  "atk-s0513a2:618_8": "So uyyānassa attano hatthagatabhāvaṃ ñatvā ambarukkhaṃ parivāretvā nimbe ca phaggavavalliyo ca ropesi,",
  "atk-s0513a2:618_9": "anupubbena nimbā vaḍḍhiṃsu,",
  "atk-s0513a2:618_10": "mūlehi mūlāni,",
  "atk-s0513a2:618_11": "sākhāhi ca sākhā saṃsaṭṭhā onaddhavinaddhā ahesuṃ.",
  "atk-s0513a2:618_12": "Tena asātaamadhurasaṃsaggena tāvamadhuraphalo ambo tittako jāto nimbapaṇṇasadisaraso,",
  "atk-s0513a2:618_13": "ambaphalānaṃ tittakabhāvaṃ ñatvā uyyānapālo palāyi.",
  "atk-s0513a2:619_0": "Dadhivāhano uyyānaṃ gantvā ambaphalaṃ khādanto mukhe paviṭṭhaṃ ambarasaṃ nimbakasaṭaṃ viya ajjhoharituṃ asakkonto kakkāretvā niṭṭhubhi.",
  "atk-s0513a2:619_1": "Tadā bodhisatto tassa atthadhammānusāsako amacco ahosi.",
  "atk-s0513a2:619_2": "Rājā bodhisattaṃ āmantetvā “paṇḍita,",
  "atk-s0513a2:619_3": "imassa rukkhassa porāṇakaparihārato parihīnaṃ natthi,",
  "atk-s0513a2:619_4": "evaṃ santepissa phalaṃ tittakaṃ jātaṃ,",
  "atk-s0513a2:619_5": "kiṃ nu kho kāraṇa”nti pucchanto paṭhamaṃ gāthamāha –",
  "atk-s0513a2:620_0": "71.",
  "atk-s0513a2:621_0": "“Vaṇṇagandharasūpeto, amboyaṃ ahuvā pure;",
  "atk-s0513a2:622_0": "Tameva pūjaṃ labhamāno, kenambo kaṭukapphalo”ti.",
  "atk-s0513a2:623_0": "Athassa kāraṇaṃ ācikkhanto bodhisatto dutiyaṃ gāthamāha –",
  "atk-s0513a2:624_0": "72.",
  "atk-s0513a2:625_0": "“Pucimandaparivāro, ambo te dadhivāhana;",
  "atk-s0513a2:626_0": "Mūlaṃ mūlena saṃsaṭṭhaṃ, sākhā sākhā nisevare;",
  "atk-s0513a2:627_0": "Asātasannivāsena, tenambo kaṭukapphalo”ti.",
  "atk-s0513a2:628_0": "Tattha pucimandaparivāroti nimbarukkhaparivāro.",
  "atk-s0513a2:628_1": "Sākhā sākhā nisevareti pucimandassa sākhāyo ambarukkhassa sākhāyo nisevanti.",
  "atk-s0513a2:628_2": "Asātasannivāsenāti amadhurehi pucimandehi saddhiṃ sannivāsena.",
  "atk-s0513a2:628_3": "Tenāti tena kāraṇena ayaṃ ambo kaṭukapphalo asātaphalo tittakaphalo jātoti.",
  "atk-s0513a2:629_0": "Rājā tassa vacanaṃ sutvā sabbepi pucimande ca phaggavavalliyo ca chindāpetvā mūlāni uddharāpetvā samantā",
  "atk-s0513a2:629_1": "amadhurapaṃsuṃ harāpetvā madhurapaṃsuṃ pakkhipāpetvā khīrodakasakkharodakagandhodakehi ambaṃ paṭijaggāpesi.",
  "atk-s0513a2:629_2": "So madhurasaṃsaggena puna madhurova ahosi.",
  "atk-s0513a2:629_3": "Rājā pakatiuyyānapālasseva uyyānaṃ niyyādetvā yāvatāyukaṃ ṭhatvā yathākammaṃ gato.",
  "atk-s0513a2:630_0": "Satthā imaṃ dhammadesanaṃ āharitvā jātakaṃ samodhānesi – “tadā ahameva paṇḍitāmacco ahosi”nti.",
  "atk-s0513a2:631_0": "Dadhivāhanajātakavaṇṇanā chaṭṭhā.",
  "atk-s0513a2:633_0": "[187] 7. Catumaṭṭhajātakavaṇṇanā",
  "atk-s0513a2:634_0": "Ucce viṭabhimāruyhāti idaṃ satthā jetavane viharanto aññataraṃ mahallakabhikkhuṃ ārabbha kathesi.",
  "atk-s0513a2:634_1": "Ekadivasaṃ kira dvīsu aggasāvakesu aññamaññaṃ pañhapucchanavissajjanakathāya nisinnesu eko mahallako",
  "atk-s0513a2:634_2": "bhikkhu tesaṃ santikaṃ gantvā tatiyo hutvā nisīditvā “bhante,",
  "atk-s0513a2:634_3": "mayampi tumhe pañhaṃ pucchissāma,",
  "atk-s0513a2:634_4": "tumhepi attano kaṅkhaṃ amhe pucchathā”ti āha.",
  "atk-s0513a2:634_5": "Therā taṃ jigucchitvā uṭṭhāya pakkamiṃsu.",
  "atk-s0513a2:634_6": "Therānaṃ dhammaṃ sotuṃ nisinnaparisā samāgamassa bhinnakāle satthu santikaṃ gantvā “kiṃ akāle āgatatthā”ti vutte taṃ kāraṇaṃ ārocayiṃsu.",
  "atk-s0513a2:634_7": "Satthā “na,",
  "atk-s0513a2:634_8": "bhikkhave,",
  "atk-s0513a2:634_9": "idāneva sāriputtamoggallānā etaṃ jigucchitvā akathetvā pakkamanti,",
  "atk-s0513a2:634_10": "pubbepi pakkamiṃsū”ti vatvā atītaṃ āhari.",
  "atk-s0513a2:635_0": "Atīte bārāṇasiyaṃ brahmadatte rajjaṃ kārente bodhisatto araññāyatane rukkhadevatā ahosi.",
  "atk-s0513a2:635_1": "Atha dve haṃsapotakā cittakūṭapabbatā nikkhamitvā tasmiṃ rukkhe nisīditvā gocarāya gantvā nivattantāpi tasmiṃyeva vissamitvā cittakūṭaṃ gacchanti.",
  "atk-s0513a2:635_2": "Gacchante gacchante kāle tesaṃ bodhisattena saddhiṃ vissāso ahosi.",
  "atk-s0513a2:635_3": "Gacchantā ca āgacchantā ca aññamaññaṃ sammoditvā dhammakathaṃ kathetvā pakkamiṃsu.",
  "atk-s0513a2:635_4": "Athekadivasaṃ tesu rukkhagge nisīditvā bodhisattena saddhiṃ kathentesu eko siṅgālo tassa rukkhassa heṭṭhā",
  "atk-s0513a2:635_5": "ṭhatvā tehi haṃsapotakehi saddhiṃ mantento paṭhamaṃ gāthamāha –",
  "atk-s0513a2:636_0": "73.",
  "atk-s0513a2:637_0": "“Ucce viṭabhimāruyha, mantayavho rahogatā;",
  "atk-s0513a2:638_0": "Nīce oruyha mantavho, migarājāpi sossatī”ti.",
  "atk-s0513a2:639_0": "Tattha ucce viṭabhimāruyhāti pakatiyā ca ucce imasmiṃ rukkhe uccataraṃ ekaṃ viṭapaṃ abhiruhitvā.",
  "atk-s0513a2:639_1": "Mantayavhoti mantetha kathetha.",
  "atk-s0513a2:639_2": "Nīce oruyhāti otaritvā nīce ṭhāne ṭhatvā mantetha.",
  "atk-s0513a2:639_3": "Migarājāpi sossatīti attānaṃ migarājānaṃ katvā āha.",
  "atk-s0513a2:639_4": "Haṃsapotakā jigucchitvā uṭṭhāya cittakūṭameva gatā.",
  "atk-s0513a2:640_0": "Tesaṃ gatakāle bodhisatto siṅgālassa dutiyaṃ gāthamāha –",
  "atk-s0513a2:641_0": "74.",
  "atk-s0513a2:642_0": "“Yaṃ suvaṇṇo suvaṇṇena, devo devena mantaye;",
  "atk-s0513a2:643_0": "Kiṃ tettha catumaṭṭhassa, bilaṃ pavisa jambukā”ti.",
  "atk-s0513a2:644_0": "Tattha suvaṇṇoti sundaravaṇṇo.",
  "atk-s0513a2:644_1": "Suvaṇṇenāti dutiyena haṃsapotakena.",
  "atk-s0513a2:644_2": "Devo devenāti teyeva dve deve katvā katheti.",
  "atk-s0513a2:644_3": "Catumaṭṭhassāti sarīrena jātiyā sarena guṇenāti imehi catūhi maṭṭhassa suddhassāti akkharattho.",
  "atk-s0513a2:644_4": "Asuddhaṃyeva pana taṃ pasaṃsāvacanena nindanto evamāha,",
  "atk-s0513a2:644_5": "catūhi lāmakassa kiṃ te ettha siṅgālassāti ayamettha adhippāyo.",
  "atk-s0513a2:644_6": "“Bilaṃ pavisā”ti idaṃ bodhisatto bheravārammaṇaṃ dassetvā taṃ palāpento āha.",
  "atk-s0513a2:645_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a2:645_1": "“tadā siṅgālo mahallako ahosi,",
  "atk-s0513a2:645_2": "dve haṃsapotakā sāriputtamoggallānā,",
  "atk-s0513a2:645_3": "rukkhadevatā pana ahameva ahosi”nti.",
  "atk-s0513a2:646_0": "Catumaṭṭhajātakavaṇṇanā sattamā.",
  "atk-s0513a2:648_0": "[188] 8. Sīhakotthujātakavaṇṇanā",
  "atk-s0513a2:649_0": "Sīhaṅgulī sīhanakhoti idaṃ satthā jetavane viharanto kokālikaṃ ārabbha kathesi.",
  "atk-s0513a2:649_1": "Ekadivasaṃ kira kokāliko aññesu bahussutesu dhammaṃ kathentesu sayampi kathetukāmo ahosīti sabbaṃ heṭṭhā vuttanayeneva vitthāretabbaṃ.",
  "atk-s0513a2:649_2": "Taṃ pana pavattiṃ sutvā satthā “na,",
  "atk-s0513a2:649_3": "bhikkhave,",
  "atk-s0513a2:649_4": "kokāliko idāneva attano saddena pākaṭo jāto,",
  "atk-s0513a2:649_5": "pubbepi pākaṭo ahosī”ti vatvā atītaṃ āhari.",
  "atk-s0513a2:650_0": "Atīte bārāṇasiyaṃ brahmadatte rajjaṃ kārente bodhisatto himavantapadese sīho hutvā ekāya siṅgāliyā saddhiṃ saṃvāsamanvāya puttaṃ paṭilabhi.",
  "atk-s0513a2:650_1": "So aṅgulīhi nakhehi kesarena vaṇṇena saṇṭhānenāti imehi ākārehi pitusadiso ahosi,",
  "atk-s0513a2:650_2": "saddena mātusadiso.",
  "atk-s0513a2:650_3": "Athekadivasaṃ deve vassitvā vigate sīhesu naditvā sīhakīḷaṃ kīḷantesu sopi tesaṃ antare naditukāmo hutvā siṅgālikaṃ nādaṃ nadi.",
  "atk-s0513a2:650_4": "Athassa saddaṃ sutvā sīhā tuṇhī ahesuṃ.",
  "atk-s0513a2:650_5": "Tassa saddaṃ sutvā aparo bodhisattassa sajātiputto “tāta,",
  "atk-s0513a2:650_6": "ayaṃ sīho vaṇṇādīhi amhehi samāno,",
  "atk-s0513a2:650_7": "saddo panassa aññādiso,",
  "atk-s0513a2:650_8": "ko nāmeso”ti pucchanto paṭhamaṃ gāthamāha –",
  "atk-s0513a2:651_0": "75.",
  "atk-s0513a2:652_0": "“Sīhaṅgulī sīhanakho, sīhapādapatiṭṭhito;",
  "atk-s0513a2:653_0": "So sīho sīhasaṅghamhi, eko nadati aññathā”ti.",
  "atk-s0513a2:654_0": "Tattha sīhapādapatiṭṭhitoti sīhapādeheva patiṭṭhito.",
  "atk-s0513a2:654_1": "Eko nadati aññathāti ekova avasesasīhehi asadisena siṅgālasaddena nadanto aññathā nadati.",
  "atk-s0513a2:655_0": "Taṃ sutvā bodhisatto “tāta,",
  "atk-s0513a2:655_1": "esa tava bhātā siṅgāliyā putto,",
  "atk-s0513a2:655_2": "rūpena mayā sadiso,",
  "atk-s0513a2:655_3": "saddena mātarā sadiso”ti vatvā siṅgāliputtaṃ āmantetvā “tāta,",
  "atk-s0513a2:655_4": "tvaṃ ito paṭṭhāya idha vasanto appasaddo vasa,",
  "atk-s0513a2:655_5": "sace puna nadissasi,",
  "atk-s0513a2:655_6": "siṅgālabhāvaṃ te jānissantī”ti ovadanto dutiyaṃ gāthamāha –",
  "atk-s0513a2:656_0": "76.",
  "atk-s0513a2:657_0": "“Mā tvaṃ nadi rājaputta, appasaddo vane vasa;",
  "atk-s0513a2:658_0": "Sarena kho taṃ jāneyyuṃ, na hi te pettiko saro”ti.",
  "atk-s0513a2:659_0": "Tattha rājaputtāti sīhassa migarañño putta. Imañca pana ovādaṃ sutvā puna so nadituṃ nāma na ussahi.",
  "atk-s0513a2:660_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a2:660_1": "“tadā siṅgālo kokāliko ahosi,",
  "atk-s0513a2:660_2": "sajātiputto rāhulo,",
  "atk-s0513a2:660_3": "migarājā pana ahameva ahosi”nti.",
  "atk-s0513a2:661_0": "Sīhakotthujātakavaṇṇanā aṭṭhamā.",
  "atk-s0513a2:663_0": "[189] 9. Sīhacammajātakavaṇṇanā",
  "atk-s0513a2:664_0": "Netaṃ sīhassa naditanti idaṃ satthā jetavane viharanto kokālikaññeva ārabbha kathesi.",
  "atk-s0513a2:664_1": "So imasmiṃ kāle sarabhaññaṃ bhaṇitukāmo ahosi.",
  "atk-s0513a2:664_2": "Satthā taṃ pavattiṃ sutvā atītaṃ āhari.",
  "atk-s0513a2:665_0": "Atīte bārāṇasiyaṃ brahmadatte rajjaṃ kārente bodhisatto kassakakule nibbattitvā vayappatto kasikammena jīvikaṃ kappesi.",
  "atk-s0513a2:665_1": "Tasmiṃ kāle eko vāṇijo gadrabhabhārakena vohāraṃ karonto vicarati.",
  "atk-s0513a2:665_2": "So gatagataṭṭhāne gadrabhassa piṭṭhito bhaṇḍikaṃ otāretvā gadrabhaṃ sīhacammena pārupitvā sāliyavakhettesu vissajjeti.",
  "atk-s0513a2:665_3": "Khettarakkhakā taṃ disvā “sīho”ti saññāya upasaṅkamituṃ na sakkonti.",
  "atk-s0513a2:665_4": "Athekadivasaṃ so vāṇijo ekasmiṃ gāmadvāre nivāsaṃ gahetvā pātarāsaṃ pacāpento tato gadrabhaṃ sīhacammaṃ pārupitvā yavakhette vissajjesi.",
  "atk-s0513a2:665_5": "Khettarakkhakā “sīho”ti saññāya taṃ upasaṅkamituṃ asakkontā gehaṃ gantvā ārocesuṃ.",
  "atk-s0513a2:665_6": "Sakalagāmavāsino āvudhāni gahetvā saṅkhe dhamentā bheriyo vādentā khettasamīpaṃ gantvā unnadiṃsu,",
  "atk-s0513a2:665_7": "gadrabho maraṇabhayabhīto gadrabharavaṃ ravi.",
  "atk-s0513a2:665_8": "Athassa gadrabhabhāvaṃ ñatvā bodhisatto paṭhamaṃ gāthamāha –",
  "atk-s0513a2:666_0": "77.",
  "atk-s0513a2:667_0": "“Netaṃ sīhassa naditaṃ, na byagghassa na dīpino;",
  "atk-s0513a2:668_0": "Pāruto sīhacammena, jammo nadati gadrabho”ti.",
  "atk-s0513a2:669_0": "Tattha jammoti lāmako.",
  "atk-s0513a2:669_1": "Gāmavāsinopi tassa gadrabhabhāvaṃ ñatvā taṃ aṭṭhīni bhañjantā pothetvā sīhacammaṃ ādāya agamaṃsu.",
  "atk-s0513a2:670_0": "Atha so vāṇijo āgantvā taṃ byasanabhāvappattaṃ gadrabhaṃ disvā dutiyaṃ gāthamāha –",
  "atk-s0513a2:671_0": "78.",
  "atk-s0513a2:672_0": "“Cirampi kho taṃ khādeyya, gadrabho haritaṃ yavaṃ;",
  "atk-s0513a2:673_0": "Pāruto sīhacammena, ravamānova dūsayī”ti.",
  "atk-s0513a2:674_0": "Tattha tanti nipātamattaṃ,",
  "atk-s0513a2:674_1": "ayaṃ gadrabho attano gadrabhabhāvaṃ ajānāpetvā sīhacammena pāruto cirampi kālaṃ haritaṃ yavaṃ khādeyyāti attho.",
  "atk-s0513a2:674_2": "Ravamānova dūsayīti attano pana gadrabharavaṃ ravamānovesa attānaṃ dūsayi,",
  "atk-s0513a2:674_3": "natthettha sīhacammassa dosoti.",
  "atk-s0513a2:674_4": "Tasmiṃ evaṃ kathenteyeva gadrabho tattheva nipanno mari,",
  "atk-s0513a2:674_5": "vāṇijopi taṃ pahāya pakkāmi.",
  "atk-s0513a2:675_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a2:675_1": "“tadā vāṇijo devadatto ahosi,",
  "atk-s0513a2:675_2": "gadrabho kokāliko,",
  "atk-s0513a2:675_3": "paṇḍitakassako pana ahameva ahosi”nti.",
  "atk-s0513a2:676_0": "Sīhacammajātakavaṇṇanā navamā.",
  "atk-s0513a2:678_0": "[190] 10. Sīlānisaṃsajātakavaṇṇanā",
  "atk-s0513a2:679_0": "Passa saddhāya sīlassāti idaṃ satthā jetavane viharanto ekaṃ saddhaṃ upāsakaṃ ārabbha kathesi.",
  "atk-s0513a2:679_1": "So kira saddho pasanno ariyasāvako ekadivasaṃ jetavanaṃ gacchanto sāyaṃ aciravatinadītīraṃ gantvā nāvike",
  "atk-s0513a2:679_2": "nāvaṃ tīre ṭhapetvā dhammassavanatthāya gate titthe nāvaṃ adisvā buddhārammaṇaṃ pītiṃ gahetvā nadiṃ otari,",
  "atk-s0513a2:679_3": "pādā udakamhi na osīdiṃsu.",
  "atk-s0513a2:679_4": "So pathavītale gacchanto viya vemajjhaṃ gatakāle vīciṃ passi.",
  "atk-s0513a2:679_5": "Athassa buddhārammaṇā pīti mandā jātā,",
  "atk-s0513a2:679_6": "pādā osīdituṃ ārabhiṃsu,",
  "atk-s0513a2:679_7": "so puna buddhārammaṇaṃ pītiṃ daḷhaṃ katvā udakapiṭṭheneva gantvā jetavanaṃ pavisitvā satthāraṃ vanditvā ekamantaṃ nisīdi.",
  "atk-s0513a2:679_8": "Satthā tena saddhiṃ paṭisanthāraṃ katvā “upāsaka,",
  "atk-s0513a2:679_9": "kacci maggaṃ āgacchanto appakilamathena āgatosī”ti pucchitvā “bhante,",
  "atk-s0513a2:679_10": "buddhārammaṇaṃ pītiṃ gahetvā udakapiṭṭhe patiṭṭhaṃ labhitvā pathaviṃ maddanto viya āgatomhī”ti vutte “na kho pana, upāsaka,",
  "atk-s0513a2:679_11": "tvaññeva buddhaguṇe anussaritvā patiṭṭhaṃ laddho,",
  "atk-s0513a2:679_12": "pubbepi upāsakā samuddamajjhe nāvāya bhinnāya buddhaguṇe anussarantā patiṭṭhaṃ labhiṃsū”ti vatvā tena yācito atītaṃ āhari.",
  "atk-s0513a2:680_0": "Atīte kassapasammāsambuddhakāle sotāpanno ariyasāvako ekena nhāpitakuṭumbikena saddhiṃ nāvaṃ abhiruhi,",
  "atk-s0513a2:680_1": "tassa nhāpitassa bhariyā “ayya,",
  "atk-s0513a2:680_2": "imassa sukhadukkhaṃ tava bhāro”ti nhāpitaṃ tassa upāsakassa hatthe nikkhipi.",
  "atk-s0513a2:680_3": "Atha sā nāvā sattame divase samuddamajjhe bhinnā,",
  "atk-s0513a2:680_4": "tepi dve janā ekasmiṃ phalake nipannā ekaṃ dīpakaṃ pāpuṇiṃsu.",
  "atk-s0513a2:680_5": "Tattha so nhāpito sakuṇe māretvā pacitvā khādanto upāsakassapi deti.",
  "atk-s0513a2:680_6": "Upāsako “alaṃ mayha”nti na khādati.",
  "atk-s0513a2:680_7": "So cintesi –",
  "atk-s0513a2:680_8": "“imasmiṃ ṭhāne amhākaṃ ṭhapetvā tīṇi saraṇāni aññā patiṭṭhā natthī”ti.",
  "atk-s0513a2:680_9": "So tiṇṇaṃ ratanānaṃ guṇe anussari.",
  "atk-s0513a2:680_10": "Athassānusarantassa tasmiṃ dīpake nibbatto nāgarājā attano sarīraṃ mahānāvaṃ katvā māpesi,",
  "atk-s0513a2:680_11": "samuddadevatā niyāmako ahosi,",
  "atk-s0513a2:680_12": "nāvā sattahi ratanehi pūrayittha,",
  "atk-s0513a2:680_13": "tayo kūpakā indanīlamaṇimayā ahesuṃ,",
  "atk-s0513a2:680_14": "suvaṇṇamayo laṅkāro,",
  "atk-s0513a2:680_15": "rajatamayāni yottāni,",
  "atk-s0513a2:680_16": "suvaṇṇamayāni yaṭṭhiphiyāni.",
  "atk-s0513a2:681_0": "Samuddadevatā nāvāya ṭhatvā “atthi jambudīpagamikā”ti ghosesi.",
  "atk-s0513a2:681_1": "Upāsako “mayaṃ gamissāmā”ti āha.",
  "atk-s0513a2:681_2": "Tena hi ehi,",
  "atk-s0513a2:681_3": "nāvaṃ abhiruhāti.",
  "atk-s0513a2:681_4": "So nāvaṃ abhiruhitvā nhāpitaṃ pakkosi,",
  "atk-s0513a2:681_5": "samuddadevatā –",
  "atk-s0513a2:681_6": "“tuyhaññeva labbhati,",
  "atk-s0513a2:681_7": "na etassā”ti āha.",
  "atk-s0513a2:681_8": "“Kiṃkāraṇā”ti?",
  "atk-s0513a2:681_9": "“Etassa sīlaguṇācāro natthi,",
  "atk-s0513a2:681_10": "taṃ kāraṇaṃ.",
  "atk-s0513a2:681_11": "Ahañhi tuyhaṃ nāvaṃ āhariṃ,",
  "atk-s0513a2:681_12": "na etassā”ti. “Hotu,",
  "atk-s0513a2:681_13": "ahaṃ attanā dinnadānena rakkhitasīlena bhāvitabhāvanāya etassa pattiṃ dammī”ti.",
  "atk-s0513a2:681_14": "Nhāpito “anumodāmi,",
  "atk-s0513a2:681_15": "sāmī”ti āha.",
  "atk-s0513a2:681_16": "Devatā “idāni gaṇhissāmī”ti tampi āropetvā ubhopi jane samuddā nikkhāmetvā nadiyā bārāṇasiṃ gantvā attano",
  "atk-s0513a2:681_17": "ānubhāvena dvinnampi tesaṃ gehe dhanaṃ patiṭṭhapetvā “paṇḍiteheva saddhiṃ saṃsaggo nāma kātabbo.",
  "atk-s0513a2:681_18": "Sace hi imassa nhāpitassa iminā upāsakena saddhiṃ saṃsaggo nābhavissa,",
  "atk-s0513a2:681_19": "samuddamajjheyeva nassissā”ti paṇḍitasaṃsaggaguṇaṃ kathayamānā imā gāthā avoca –",
  "atk-s0513a2:682_0": "79.",
  "atk-s0513a2:683_0": "“Passa saddhāya sīlassa, cāgassa ca ayaṃ phalaṃ;",
  "atk-s0513a2:684_0": "Nāgo nāvāya vaṇṇena, saddhaṃ vahatupāsakaṃ.",
  "atk-s0513a2:685_0": "80.",
  "atk-s0513a2:686_0": "“Sabbhireva samāsetha, sabbhi kubbetha santhavaṃ;",
  "atk-s0513a2:687_0": "Satañhi sannivāsena, sotthiṃ gacchati nhāpito”ti.",
  "atk-s0513a2:688_0": "Tattha passāti kañci aniyametvā passathāti ālapati.",
  "atk-s0513a2:688_1": "Saddhāyāti lokiyalokuttarāya saddhāya.",
  "atk-s0513a2:688_2": "Sīlepi eseva nayo.",
  "atk-s0513a2:688_3": "Cāgassāti deyyadhammapariccāgassa ceva kilesapariccāgassa ca.",
  "atk-s0513a2:688_4": "Ayaṃ phalanti idaṃ phalaṃ,",
  "atk-s0513a2:688_5": "guṇaṃ ānisaṃsanti attho.",
  "atk-s0513a2:688_6": "Atha vā cāgassa ca phalaṃ passa,",
  "atk-s0513a2:688_7": "ayaṃ nāgo nāvāya vaṇṇenāti evampettha attho daṭṭhabbo.",
  "atk-s0513a2:688_8": "Nāvāya vaṇṇenāti nāvāya saṇṭhānena.",
  "atk-s0513a2:688_9": "Saddhanti tīsu ratanesu patiṭṭhitasaddhaṃ.",
  "atk-s0513a2:688_10": "Sabbhirevāti paṇḍitehiyeva.",
  "atk-s0513a2:688_11": "Samāsethāti ekato āvaseyya,",
  "atk-s0513a2:688_12": "upavaseyyāti attho.",
  "atk-s0513a2:688_13": "Kubbethāti kareyya.",
  "atk-s0513a2:688_14": "Santhavanti mittasanthavaṃ.",
  "atk-s0513a2:688_15": "Taṇhāsanthavo pana kenacipi saddhiṃ na kātabbo.",
  "atk-s0513a2:688_16": "Nhāpitoti nhāpitakuṭumbiko.",
  "atk-s0513a2:688_17": "“Nahāpito”tipi pāṭho.",
  "atk-s0513a2:689_0": "Evaṃ samuddadevatā ākāse ṭhatvā dhammaṃ desetvā ovaditvā nāgarājānaṃ gaṇhitvā attano vimānameva agamāsi.",
  "atk-s0513a2:690_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi –",
  "atk-s0513a2:690_1": "saccapariyosāne upāsako sakadāgāmiphale patiṭṭhahi.",
  "atk-s0513a2:690_2": "“Tadā sotāpannaupāsako parinibbāyi,",
  "atk-s0513a2:690_3": "nāgarājā sāriputto ahosi,",
  "atk-s0513a2:690_4": "samuddadevatā pana ahameva ahosi”nti.",
  "atk-s0513a2:691_0": "Sīlānisaṃsajātakavaṇṇanā dasamā.",
  "atk-s0513a2:692_0": "Asadisavaggo catuttho.",
  "atk-s0513a2:693_0": "Tassuddānaṃ –",
  "atk-s0513a2:694_0": "Asadisañca saṅgāmaṃ, vālodakaṃ giridattaṃ;",
  "atk-s0513a2:695_0": "Nabhirati dadhivāhaṃ, catumaṭṭhaṃ sīhakoṭṭhaṃ;",
  "atk-s0513a2:696_0": "Sīhacammaṃ sīlānisaṃsaṃ.",
  "atk-s0513a2:697_0": "5. Ruhakavaggo",
  "atk-s0513a2:699_0": "[191] 1. Ruhakajātakavaṇṇanā",
  "atk-s0513a2:700_0": "Api ruhaka chinnāpīti idaṃ satthā jetavane viharanto purāṇadutiyikāpalobhanaṃ ārabbha kathesi.",
  "atk-s0513a2:700_1": "Vatthu aṭṭhakanipāte indriyajātake āvibhavissati.",
  "atk-s0513a2:700_2": "Satthā pana taṃ bhikkhuṃ “ayaṃ te bhikkhu itthī anatthakārikā,",
  "atk-s0513a2:700_3": "pubbepi te esā sarājikāya parisāya majjhe lajjāpetvā gehā nikkhamanākāraṃ kāresī”ti vatvā tena yācito atītaṃ āhari.",
  "atk-s0513a2:701_0": "Atīte bārāṇasiyaṃ brahmadatte rajjaṃ kārente bodhisatto tassa aggamahesiyā kucchimhi nibbattitvā vayappatto",
  "atk-s0513a2:701_1": "pitu accayena rajje patiṭṭhāya dhammena rajjaṃ kāresi.",
  "atk-s0513a2:701_2": "Tassa ruhako nāma purohito ahosi,",
  "atk-s0513a2:701_3": "tassa purāṇī nāma brāhmaṇī bhariyā.",
  "atk-s0513a2:701_4": "Rājā brāhmaṇassa assabhaṇḍakena alaṅkaritvā assaṃ adāsi.",
  "atk-s0513a2:701_5": "So taṃ assaṃ āruyha rañño upaṭṭhānaṃ gacchati.",
  "atk-s0513a2:701_6": "Atha naṃ alaṅkataassassa piṭṭhe nisīditvā gacchantaṃ āgacchantañca disvā tahiṃ tahiṃ ṭhitā manussā “aho assassa rūpaṃ,",
  "atk-s0513a2:701_7": "aho asso sobhatī”ti assameva pasaṃsanti.",
  "atk-s0513a2:701_8": "So gehaṃ āgantvā pāsādaṃ abhiruyha bhariyaṃ āmantesi – “bhadde,",
  "atk-s0513a2:701_9": "amhākaṃ asso ativiya sobhati,",
  "atk-s0513a2:701_10": "ubhosu passesu ṭhitā manussā amhākaṃ assameva vaṇṇentī”ti.",
  "atk-s0513a2:701_11": "Sā pana brāhmaṇī thokaṃ chinnikā dhuttikadhātukā,",
  "atk-s0513a2:701_12": "tena naṃ evamāha – “ayya,",
  "atk-s0513a2:701_13": "tvaṃ assassa sobhanakāraṇaṃ na jānāsi,",
  "atk-s0513a2:701_14": "ayaṃ asso attano alaṅkataṃ assabhaṇḍakaṃ nissāya sobhati,",
  "atk-s0513a2:701_15": "sace tvampi asso viya sobhitukāmo assabhaṇḍakaṃ piḷandhitvā antaravīthiṃ oruyha asso viya pāde koṭṭayamāno gantvā rājānaṃ passa,",
  "atk-s0513a2:701_16": "rājāpi taṃ vaṇṇayissati,",
  "atk-s0513a2:701_17": "manussāpi taññeva vaṇṇayissantī”ti.",
  "atk-s0513a2:702_0": "So ummattakajātiko brāhmaṇo tassā vacanaṃ sutvā “iminā nāma kāraṇena sā maṃ vadatī”ti ajānitvā tathāsaññī hutvā tathā akāsi.",
  "atk-s0513a2:702_1": "Ye ye passanti,",
  "atk-s0513a2:702_2": "te te parihāsaṃ karontā “sobhati ācariyo”ti vadiṃsu.",
  "atk-s0513a2:702_3": "Rājā pana naṃ “kiṃ, ācariya,",
  "atk-s0513a2:702_4": "pittaṃ te kupitaṃ,",
  "atk-s0513a2:702_5": "ummattakosi jāto”tiādīni vatvā lajjāpesi.",
  "atk-s0513a2:702_6": "Tasmiṃ kāle brāhmaṇo “ayuttaṃ mayā kata”nti lajjito brāhmaṇiyā kujjhitvā “tāyamhi sarājikāya parisāya antare lajjāpito,",
  "atk-s0513a2:702_7": "pothetvā taṃ nikkaḍḍhissāmī”ti gehaṃ agamāsi.",
  "atk-s0513a2:702_8": "Dhuttikabrāhmaṇī tassa kujjhitvā āgamanabhāvaṃ ñatvā puretaraññeva cūḷadvārena nikkhamitvā rājanivesanaṃ gantvā catūhapañcāhaṃ tattheva ahosi.",
  "atk-s0513a2:702_9": "Rājā taṃ kāraṇaṃ ñatvā purohitaṃ pakkosāpetvā “ācariya,",
  "atk-s0513a2:702_10": "mātugāmassa nāma doso hotiyeva,",
  "atk-s0513a2:702_11": "brāhmaṇiyā khamituṃ vaṭṭatī”ti khamāpanatthāya paṭhamaṃ gāthamāha –",
  "atk-s0513a2:703_0": "81.",
  "atk-s0513a2:704_0": "“Api ruhaka chinnāpi, jiyā sandhīyate puna;",
  "atk-s0513a2:705_0": "Sandhīyassu purāṇiyā, mā kodhassa vasaṃ gamī”ti.",
  "atk-s0513a2:706_0": "Tatrāyaṃ saṅkhepattho –",
  "atk-s0513a2:706_1": "bho ruhaka,",
  "atk-s0513a2:706_2": "nanu chinnāpi dhanujiyā puna sandhīyati ghaṭīyati,",
  "atk-s0513a2:706_3": "evameva tvampi purāṇiyā saddhiṃ sandhīyassu,",
  "atk-s0513a2:706_4": "kodhassa vasaṃ mā gamīti.",
  "atk-s0513a2:707_0": "Taṃ sutvā ruhako dutiyaṃ gāthamāha –",
  "atk-s0513a2:708_0": "82.",
  "atk-s0513a2:709_0": "“Vijjamānesu vākesu, vijjamānesu kārisu;",
  "atk-s0513a2:710_0": "Aññaṃ jiyaṃ karissāmi, alaññeva purāṇiyā”ti.",
  "atk-s0513a2:711_0": "Tassattho – mahārāja,",
  "atk-s0513a2:711_1": "dhanukāramuduvākesu ca jiyakārakesu ca manussesu vijjamānesu aññaṃ jiyaṃ karissāmi,",
  "atk-s0513a2:711_2": "imāya chinnāya purāṇiyā jiyāya alaṃ,",
  "atk-s0513a2:711_3": "natthi me koci atthoti.",
  "atk-s0513a2:711_4": "Evañca pana vatvā taṃ nīharitvā aññaṃ brāhmaṇiṃ ānesi.",
  "atk-s0513a2:712_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi –",
  "atk-s0513a2:712_1": "saccapariyosāne ukkaṇṭhitabhikkhu sotāpattiphale patiṭṭhahi. “Tadā, brāhmaṇī,",
  "atk-s0513a2:712_2": "purāṇadutiyikā ahosi,",
  "atk-s0513a2:712_3": "ruhako ukkaṇṭhitabhikkhu,",
  "atk-s0513a2:712_4": "bārāṇasirājā pana ahameva ahosi”nti.",
  "atk-s0513a2:713_0": "Ruhakajātakavaṇṇanā paṭhamā.",
  "atk-s0513a2:715_0": "[192] 2. Sirikāḷakaṇṇijātakavaṇṇanā",
  "atk-s0513a2:716_0": "Itthī siyā rūpavatīti idaṃ sirikāḷakaṇṇijātakaṃ mahāumaṅgajātake āvibhavissati.",
  "atk-s0513a2:717_0": "Sirikāḷakaṇṇijātakavaṇṇanā dutiyā.",
  "atk-s0513a2:719_0": "[193] 3. Cūḷapadumajātakavaṇṇanā",
  "atk-s0513a2:720_0": "Ayameva sā ahamapi so anaññoti idaṃ satthā jetavane viharanto ukkaṇṭhitabhikkhuṃ ārabbha kathesi.",
  "atk-s0513a2:720_1": "Vatthu ummādantījātake āvibhavissati.",
  "atk-s0513a2:720_2": "So pana bhikkhu satthārā “saccaṃ kira tvaṃ, bhikkhu,",
  "atk-s0513a2:720_3": "ukkaṇṭhito”ti vutte “saccaṃ,",
  "atk-s0513a2:720_4": "bhagavā”ti vatvā “kena pana tvaṃ ukkaṇṭhāpito”ti vutte “ahaṃ, bhante,",
  "atk-s0513a2:720_5": "ekaṃ alaṅkatapaṭiyattaṃ mātugāmaṃ disvā kilesānuvattako hutvā ukkaṇṭhitomhī”ti āha.",
  "atk-s0513a2:720_6": "Atha naṃ satthā “bhikkhu,",
  "atk-s0513a2:720_7": "mātugāmo nāma akataññū mittadubbhī bahumāyā,",
  "atk-s0513a2:720_8": "porāṇakapaṇḍitāpi attano dakkhiṇajāṇulohitaṃ pāyetvā yāvajīvitadānampi datvā mātugāmassa cittaṃ na labhiṃsū”ti vatvā atītaṃ āhari.",
  "atk-s0513a2:721_0": "Atīte bārāṇasiyaṃ brahmadatte rajjaṃ kārente bodhisatto tassa aggamahesiyā kucchimhi nibbatti,",
  "atk-s0513a2:721_1": "nāmaggahaṇadivase cassa “padumakumāro”ti nāmaṃ akaṃsu.",
  "atk-s0513a2:721_2": "Tassa aparena cha kaniṭṭhabhātikā ahesuṃ.",
  "atk-s0513a2:721_3": "Te sattapi janā anupubbena vuḍḍhippattā gharāvāsaṃ gahetvā rañño sahāyā viya vicaranti.",
  "atk-s0513a2:721_4": "Athekadivasaṃ rājā rājaṅgaṇaṃ olokento ṭhito te mahāparivārena rājupaṭṭhānaṃ āgacchante disvā “ime maṃ",
  "atk-s0513a2:721_5": "vadhitvā rajjampi gaṇheyyu”nti āsaṅkaṃ uppādetvā te pakkosāpetvā – “tātā,",
  "atk-s0513a2:721_6": "tumhe imasmiṃ nagare vasituṃ na labhatha,",
  "atk-s0513a2:721_7": "aññattha gantvā mama accayena āgantvā kulasantakaṃ rajjaṃ gaṇhathā”ti āha.",
  "atk-s0513a2:721_8": "Te pitu vacanaṃ sampaṭicchitvā roditvā kanditvā attano attano gharāni gantvā pajāpatiyo ādāya “yattha",
  "atk-s0513a2:721_9": "vā tattha vā gantvā jīvissāmā”ti nagarā nikkhamitvā maggaṃ gacchantā ekaṃ kantāraṃ patvā annapānaṃ alabhamānā",
  "atk-s0513a2:721_10": "khudaṃ adhivāsetuṃ asakkontā “mayaṃ jīvamānā itthiyo labhissāmā”ti kaniṭṭhassa bhariyaṃ māretvā terasa",
  "atk-s0513a2:721_11": "koṭṭhāse katvā maṃsaṃ khādiṃsu.",
  "atk-s0513a2:721_12": "Bodhisatto attano ca bhariyāya ca laddhakoṭṭhāsesu ekaṃ ṭhapetvā ekaṃ dvepi khādiṃsu.",
  "atk-s0513a2:721_13": "Evaṃ cha divase cha itthiyo māretvā maṃsaṃ khādiṃsu.",
  "atk-s0513a2:722_0": "Bodhisatto pana divase divase ekekaṃ ṭhapetvā cha koṭṭhāse ṭhapesi.",
  "atk-s0513a2:722_1": "Sattame divase “bodhisattassa bhariyaṃ māressāmā”ti vutte bodhisatto te cha koṭṭhāse tesaṃ datvā “ajja tāva ime cha koṭṭhāse khādatha,",
  "atk-s0513a2:722_2": "sve jānissāmā”ti vatvā tesaṃ maṃsaṃ khāditvā niddāyanakāle bhariyaṃ gahetvā palāyi.",
  "atk-s0513a2:722_3": "Sā thokaṃ gantvā “gantuṃ na sakkomi,",
  "atk-s0513a2:722_4": "sāmī”ti āha.",
  "atk-s0513a2:722_5": "Atha naṃ bodhisatto khandhenādāya aruṇuggamanavelāya kantārā nikkhami.",
  "atk-s0513a2:722_6": "Sā sūriye uggate “pipāsitāmhi,",
  "atk-s0513a2:722_7": "sāmī”ti āha.",
  "atk-s0513a2:722_8": "Bodhisatto “udakaṃ natthi,",
  "atk-s0513a2:722_9": "bhadde”ti vatvā punappunaṃ kathite khaggena dakkhiṇajāṇukaṃ paharitvā – “bhadde,",
  "atk-s0513a2:722_10": "pānīyaṃ natthi,",
  "atk-s0513a2:722_11": "idaṃ pana me dakkhiṇajāṇulohitaṃ pivamānā nisīdāhī”ti āha.",
  "atk-s0513a2:722_12": "Sā tathā akāsi.",
  "atk-s0513a2:722_13": "Te anupubbena mahāgaṅgaṃ patvā pivitvā ca nhatvā ca phalāphalaṃ khāditvā phāsukaṭṭhāne vissamitvā ekasmiṃ",
  "atk-s0513a2:722_14": "gaṅgānivattane assamapadaṃ māpetvā vāsaṃ kappesuṃ.",
  "atk-s0513a2:723_0": "Athekadivasaṃ uparigaṅgāya rājāparādhikaṃ coraṃ hatthapāde ca kaṇṇanāsañca chinditvā ekasmiṃ ambaṇake nipajjāpetvā mahāgaṅgāya pavāhesuṃ.",
  "atk-s0513a2:723_1": "So mahantaṃ aṭṭassaraṃ karonto taṃ ṭhānaṃ pāpuṇi.",
  "atk-s0513a2:723_2": "Bodhisatto tassa karuṇaṃ paridevitasaddaṃ sutvā “dukkhappatto satto mayi ṭhite mā nassī”ti gaṅgātīraṃ",
  "atk-s0513a2:723_3": "gantvā taṃ uttāretvā assamapadaṃ ānetvā kāsāvadhovanalepanādīhi vaṇapaṭikammaṃ akāsi.",
  "atk-s0513a2:723_4": "Bhariyā panassa “evarūpaṃ nāma dussīlaṃ kuṇṭhaṃ gaṅgāya āvāhetvā paṭijagganto vicaratī”ti vatvā taṃ kuṇṭhaṃ jigucchamānā niṭṭhubhantī vicarati.",
  "atk-s0513a2:723_5": "Bodhisatto tassa vaṇesu saṃviruḷhesu bhariyāya saddhiṃ taṃ assamapadeyeva ṭhapetvā aṭavito phalāphalāni āharitvā tañca bhariyañca posesi.",
  "atk-s0513a2:723_6": "Tesu evaṃ vasantesu sā itthī etasmiṃ kuṇṭhe paṭibaddhacittā hutvā tena saddhiṃ anācāraṃ caritvā ekenupāyena bodhisattaṃ māretukāmā hutvā evamāha – “sāmi,",
  "atk-s0513a2:723_7": "ahaṃ tumhākaṃ aṃse nisīditvā kantārā nikkhamamānā ekaṃ pabbataṃ oloketvā ayye pabbatamhi nibbattadevate",
  "atk-s0513a2:723_8": "‘sace ahaṃ sāmikena saddhiṃ arogā jīvitaṃ labhissāmi,",
  "atk-s0513a2:723_9": "balikammaṃ te karissāmī’ti āyāciṃ,",
  "atk-s0513a2:723_10": "sā maṃ idāni uttāseti,",
  "atk-s0513a2:723_11": "karomassā balikamma”nti.",
  "atk-s0513a2:723_12": "Bodhisatto taṃ māyaṃ ajānanto “sādhū”ti sampaṭicchitvā balikammaṃ sajjetvā tāya balibhājanaṃ gāhāpetvā pabbatamatthakaṃ abhiruhi.",
  "atk-s0513a2:723_13": "Atha naṃ sā evamāha – “sāmi,",
  "atk-s0513a2:723_14": "devatāyapi tvaññeva uttamadevatā,",
  "atk-s0513a2:723_15": "paṭhamaṃ tāva taṃ vanapupphehi pūjetvā padakkhiṇaṃ katvā vanditvā pacchā devatāya balikammaṃ karissāmī”ti.",
  "atk-s0513a2:723_16": "Sā bodhisattaṃ papātābhimukhaṃ ṭhapetvā vanapupphehi pūjetvā padakkhiṇaṃ katvā vanditukāmā viya hutvā",
  "atk-s0513a2:723_17": "piṭṭhipasse ṭhatvā piṭṭhiyaṃ paharitvā papāte pātetvā “diṭṭhā me paccāmittassa piṭṭhī”ti tuṭṭhamānasā",
  "atk-s0513a2:723_18": "pabbatā orohitvā kuṇṭhassa santikaṃ agamāsi.",
  "atk-s0513a2:724_0": "Bodhisattopi papātānusārena pabbatā patanto udumbararukkhamatthake ekasmiṃ akaṇṭake pattasañchanne gumbe laggi,",
  "atk-s0513a2:724_1": "heṭṭhāpabbataṃ pana orohituṃ na sakkā.",
  "atk-s0513a2:724_2": "So udumbaraphalāni khāditvā sākhantare nisīdi.",
  "atk-s0513a2:724_3": "Atheko mahāsarīro godharājā heṭṭhāpabbatapādato abhiruhitvā tasmiṃ udumbaraphalāni khādati.",
  "atk-s0513a2:724_4": "So taṃ divasaṃ bodhisattaṃ disvā palāyi,",
  "atk-s0513a2:724_5": "punadivase āgantvā ekasmiṃ passe phalāni khāditvā pakkāmi.",
  "atk-s0513a2:724_6": "So evaṃ punappunaṃ āgacchanto bodhisattena saddhiṃ vissāsaṃ āpajjitvā “tvaṃ imaṃ ṭhānaṃ kena kāraṇena",
  "atk-s0513a2:724_7": "āgatosī”ti pucchitvā “iminā nāma kāraṇenā”ti vutte “tena hi mā bhāyī”ti vatvā bodhisattaṃ attano piṭṭhiyaṃ",
  "atk-s0513a2:724_8": "nipajjāpetvā otāretvā araññato nikkhamitvā mahāmagge ṭhapetvā “tvaṃ iminā maggena gacchāhī”ti uyyojetvā",
  "atk-s0513a2:724_9": "araññameva pāvisi.",
  "atk-s0513a2:724_10": "Bodhisatto ekaṃ gāmakaṃ gantvā tattheva vasanto pitu kālakatabhāvaṃ sutvā bārāṇasiṃ gantvā kulasantake",
  "atk-s0513a2:724_11": "rajje patiṭṭhāya padumarājā nāma hutvā dasa rājadhamme akopetvā dhammena rajjaṃ kārento catūsu nagaradvāresu",
  "atk-s0513a2:724_12": "nagaramajjhe nivesanadvāreti cha dānasālāyo kāretvā devasikaṃ cha satasahassāni vissajjetvā dānaṃ adāsi.",
  "atk-s0513a2:725_0": "Sāpi kho itthī taṃ kuṇṭhaṃ khandhe nisīdāpetvā araññā nikkhamitvā manussapathe bhikkhaṃ caramānā yāgubhattaṃ saṃharitvā taṃ kuṇṭhaṃ posesi.",
  "atk-s0513a2:725_1": "Manussā “ayaṃ te kiṃ hotī”ti pucchiyamānā “ahaṃ etassa mātuladhītā,",
  "atk-s0513a2:725_2": "pitucchāputto me eso,",
  "atk-s0513a2:725_3": "etasseva maṃ adaṃsu,",
  "atk-s0513a2:725_4": "sāhaṃ vajjhappattampi attano sāmikaṃ ukkhipitvā pariharantī bhikkhaṃ caritvā posemī”ti.",
  "atk-s0513a2:725_5": "Manussā “ayaṃ patibbatā”ti tato paṭṭhāya bahutaraṃ yāgubhattaṃ adaṃsu.",
  "atk-s0513a2:725_6": "Apare pana janā evamāhaṃsu –",
  "atk-s0513a2:725_7": "“tvaṃ mā evaṃ vicari,",
  "atk-s0513a2:725_8": "padumarājā bārāṇasiyaṃ rajjaṃ kāreti,",
  "atk-s0513a2:725_9": "sakalajambudīpaṃ saṅkhobhetvā dānaṃ deti,",
  "atk-s0513a2:725_10": "so taṃ disvā tussissati,",
  "atk-s0513a2:725_11": "tuṭṭho te bahuṃ dhanaṃ dassati,",
  "atk-s0513a2:725_12": "tava sāmikaṃ idheva nisīdāpetvā gacchā”ti thiraṃ katvā vettapacchiṃ adaṃsu.",
  "atk-s0513a2:725_13": "Sā anācārā taṃ kuṇṭhaṃ vettapacchiyaṃ nisīdāpetvā pacchiṃ ukkhipitvā bārāṇasiṃ gantvā dānasālāsu bhuñjamānā vicarati.",
  "atk-s0513a2:725_14": "Bodhisatto alaṅkatahatthikkhandhavaragato dānaggaṃ gantvā aṭṭhannaṃ vā dasannaṃ vā sahatthā dānaṃ datvā puna gehaṃ gacchati.",
  "atk-s0513a2:725_15": "Sā anācārā taṃ kuṇṭhaṃ pacchiyaṃ nisīdāpetvā pacchiṃ ukkhipitvā tassa gamanamagge aṭṭhāsi.",
  "atk-s0513a2:726_0": "Rājā disvā “kiṃ eta”nti pucchi. “Ekā, deva,",
  "atk-s0513a2:726_1": "patibbatā”ti.",
  "atk-s0513a2:726_2": "Atha naṃ pakkosāpetvā sañjānitvā kuṇṭhaṃ pacchiyā nīharāpetvā “ayaṃ te kiṃ hotī”ti pucchi.",
  "atk-s0513a2:726_3": "Sā “pitucchāputto me, deva,",
  "atk-s0513a2:726_4": "kuladattiko sāmiko”ti āha.",
  "atk-s0513a2:726_5": "Manussā taṃ antaraṃ ajānantā “aho patibbatā”tiādīni vatvā taṃ anācāritthiṃ vaṇṇayiṃsu.",
  "atk-s0513a2:726_6": "Puna rājā “ayaṃ te kuṇṭho kuladattiko sāmiko”ti pucchi.",
  "atk-s0513a2:726_7": "Sā rājānaṃ asañjānantī “āma,",
  "atk-s0513a2:726_8": "devā”ti sūrā hutvā kathesi.",
  "atk-s0513a2:726_9": "Atha naṃ rājā “kiṃ esa bārāṇasirañño putto,",
  "atk-s0513a2:726_10": "nanu tvaṃ padumakumārassa bhariyā asukarañño dhītā,",
  "atk-s0513a2:726_11": "asukā nāma mama jāṇulohitaṃ pivitvā imasmiṃ kuṇṭhe paṭibaddhacittā maṃ papāte pātesi.",
  "atk-s0513a2:726_12": "Sā idāni tvaṃ nalāṭena maccuṃ gahetvā maṃ ‘mato’ti maññamānā imaṃ ṭhānaṃ āgatā,",
  "atk-s0513a2:726_13": "nanu ahaṃ jīvāmī”ti vatvā amacce āmantetvā “bho,",
  "atk-s0513a2:726_14": "amaccā nanu cāhaṃ tumhehi puṭṭho evaṃ kathesiṃ ‘mama kaniṭṭhabhātikā cha itthiyo māretvā maṃsaṃ khādiṃsu,",
  "atk-s0513a2:726_15": "ahaṃ pana mayhaṃ bhariyaṃ arogaṃ katvā gaṅgātīraṃ netvā assamapade vasanto ekaṃ vajjhappattaṃ kuṇṭhaṃ uttāretvā paṭijaggiṃ.",
  "atk-s0513a2:726_16": "Sā itthī etasmiṃ paṭibaddhacittā maṃ pabbatapāde pātesi.",
  "atk-s0513a2:726_17": "Ahaṃ attano mettacittatāya jīvitaṃ labhi’nti.",
  "atk-s0513a2:726_18": "Yāya ahaṃ pabbatā pātito,",
  "atk-s0513a2:726_19": "na sā aññā,",
  "atk-s0513a2:726_20": "esā dussīlā,",
  "atk-s0513a2:726_21": "sopi vajjhappatto kuṇṭho na añño,",
  "atk-s0513a2:726_22": "ayamevā”ti vatvā imā gāthā avoca –",
  "atk-s0513a2:727_0": "85.",
  "atk-s0513a2:728_0": "“Ayameva sā ahamapi so anañño, ayameva so hatthacchinno anañño;",
  "atk-s0513a2:729_0": "Yamāha ‘komārapatī mama’nti, vajjhitthiyo natthi itthīsu saccaṃ.",
  "atk-s0513a2:730_0": "86.",
  "atk-s0513a2:731_0": "“Imañca jammaṃ musalena hantvā, luddaṃ chavaṃ paradārūpaseviṃ;",
  "atk-s0513a2:732_0": "Imissā ca naṃ pāpapatibbatāya, jīvantiyā chindatha kaṇṇanāsa”nti.",
  "atk-s0513a2:733_0": "Tattha yamāha komārapatī mamanti yaṃ esā “ayaṃ me,",
  "atk-s0513a2:733_1": "komārapati,",
  "atk-s0513a2:733_2": "kuladattiko sāmiko”ti āha,",
  "atk-s0513a2:733_3": "ayameva so, na añño. “Yamāhu,",
  "atk-s0513a2:733_4": "komārapatī”tipi pāṭho.",
  "atk-s0513a2:733_5": "Ayameva hi potthakesu likhito,",
  "atk-s0513a2:733_6": "tassāpi ayamevattho,",
  "atk-s0513a2:733_7": "vacanavipallāso panettha veditabbo.",
  "atk-s0513a2:733_8": "Yañhi raññā vuttaṃ,",
  "atk-s0513a2:733_9": "tadeva idha āgataṃ.",
  "atk-s0513a2:733_10": "Vajjhitthiyoti itthiyo nāma vajjhā vadhitabbā eva.",
  "atk-s0513a2:733_11": "Natthi itthīsu saccanti etāsu sabhāvo nāmeko natthi.",
  "atk-s0513a2:733_12": "“Imañca jamma”ntiādi dvinnampi tesaṃ daṇḍāṇāpanavasena vuttaṃ.",
  "atk-s0513a2:733_13": "Tattha jammanti lāmakaṃ.",
  "atk-s0513a2:733_14": "Musalena hantvāti musalena hanitvā pothetvā aṭṭhīni bhañjitvā cuṇṇavicuṇṇaṃ katvā.",
  "atk-s0513a2:733_15": "Luddanti dāruṇaṃ.",
  "atk-s0513a2:733_16": "Chavanti guṇābhāvena nijjīvaṃ matasadisaṃ.",
  "atk-s0513a2:733_17": "Imissā ca nanti ettha nanti nipātamattaṃ,",
  "atk-s0513a2:733_18": "imissā ca pāpapatibbatāya anācārāya dussīlāya jīvantiyāva kaṇṇanāsaṃ chindathāti attho.",
  "atk-s0513a2:734_0": "Bodhisatto kodhaṃ adhivāsetuṃ asakkonto evaṃ tesaṃ daṇḍaṃ āṇāpetvāpi na tathā kāresi.",
  "atk-s0513a2:734_1": "Kopaṃ pana mandaṃ katvā yathā sā pacchiṃ sīsato oropetuṃ na sakkoti,",
  "atk-s0513a2:734_2": "evaṃ gāḷhataraṃ bandhāpetvā kuṇṭhaṃ tattha pakkhipāpetvā attano vijitā nīharāpesi.",
  "atk-s0513a2:735_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi –",
  "atk-s0513a2:735_1": "saccapariyosāne ukkaṇṭhitabhikkhu sotāpattiphale patiṭṭhahi.",
  "atk-s0513a2:735_2": "“Tadā cha bhātaro aññatarā therā ahesuṃ,",
  "atk-s0513a2:735_3": "bhariyā ciñcamāṇavikā,",
  "atk-s0513a2:735_4": "kuṇṭho devadatto,",
  "atk-s0513a2:735_5": "godharājā ānando,",
  "atk-s0513a2:735_6": "padumarājā pana ahameva ahosi”nti.",
  "atk-s0513a2:736_0": "Cūḷapadumajātakavaṇṇanā tatiyā.",
  "atk-s0513a2:738_0": "[194] 4. Maṇicorajātakavaṇṇanā",
  "atk-s0513a2:739_0": "Na santi devā pavasanti nūnāti idaṃ satthā veḷuvane viharanto vadhāya parisakkantaṃ devadattaṃ ārabbha kathesi.",
  "atk-s0513a2:739_1": "Tadā pana satthā “devadatto vadhāya parisakkatī”ti sutvā “na,",
  "atk-s0513a2:739_2": "bhikkhave, idāneva,",
  "atk-s0513a2:739_3": "pubbepi devadatto mayhaṃ vadhāya parisakkatiyeva,",
  "atk-s0513a2:739_4": "parisakkantopi pana maṃ vadhituṃ nāsakkhī”ti vatvā atītaṃ āhari.",
  "atk-s0513a2:740_0": "Atīte bārāṇasiyaṃ brahmadatte rajjaṃ kārente bodhisatto bārāṇasito avidūre gāmake gahapatikule nibbatti.",
  "atk-s0513a2:740_1": "Athassa vayappattassa bārāṇasito kuladhītaraṃ ānesuṃ,",
  "atk-s0513a2:740_2": "sā suvaṇṇavaṇṇā ahosi abhirūpā dassanīyā devaccharā viya pupphalatā viya laḷamānā mattakinnarī viya ca",
  "atk-s0513a2:740_3": "sujātāti nāmena patibbatā sīlācārasampannā vattasampannā.",
  "atk-s0513a2:740_4": "Niccakālampissā pativattaṃ sassuvattaṃ sasuravattañca katameva hoti,",
  "atk-s0513a2:740_5": "sā bodhisattassa piyā ahosi manāpā.",
  "atk-s0513a2:740_6": "Iti ubhopi te sammodamānā ekacittā samaggavāsaṃ vasiṃsu.",
  "atk-s0513a2:741_0": "Athekadivasaṃ sujātā “mātāpitaro daṭṭhukāmāmhī”ti bodhisattassa ārocesi. “Sādhu, bhadde,",
  "atk-s0513a2:741_1": "maggapātheyyaṃ pahonakaṃ paṭiyādehī”ti khajjavikatiṃ pacāpetvā khajjakādīni yānake ṭhapetvā yānakaṃ pājento yānakassa purato ahosi,",
  "atk-s0513a2:741_2": "itarā pacchato.",
  "atk-s0513a2:741_3": "Te nagarasamīpaṃ gantvā yānakaṃ mocetvā nhatvā bhuñjiṃsu.",
  "atk-s0513a2:741_4": "Puna bodhisatto yānakaṃ yojetvā purato nisīdi,",
  "atk-s0513a2:741_5": "sujātā vatthāni parivattetvā alaṅkaritvā pacchato nisīdi.",
  "atk-s0513a2:741_6": "Yānakassa antonagaraṃ paviṭṭhakāle bārāṇasirājā hatthikkhandhavaragato nagaraṃ padakkhiṇaṃ karonto taṃ padesaṃ agamāsi.",
  "atk-s0513a2:741_7": "Sujātā otaritvā yānakassa pacchato padasā pāyāsi.",
  "atk-s0513a2:741_8": "Rājā taṃ disvā tassā rūpasampattiyā ākaḍḍhiyamānalocano paṭibaddhacitto hutvā ekaṃ amaccaṃ āṇāpesi –",
  "atk-s0513a2:741_9": "“gaccha tvaṃ etissā sassāmikabhāvaṃ vā assāmikabhāvaṃ vā jānāhī”ti.",
  "atk-s0513a2:741_10": "So gantvā tassā sassāmikabhāvaṃ ñatvā “sassāmikā kira, deva,",
  "atk-s0513a2:741_11": "yānake nisinno puriso etissā sāmiko”ti āha.",
  "atk-s0513a2:742_0": "Rājā paṭibaddhacittaṃ vinodetuṃ asakkonto kilesāturo hutvā “ekena naṃ upāyena mārāpetvā itthiṃ gaṇhissāmī”ti cintetvā ekaṃ purisaṃ āmantetvā “gaccha, bho,",
  "atk-s0513a2:742_1": "imaṃ cūḷāmaṇiṃ vīthiṃ gacchanto viya hutvā etassa purisassa yānake pakkhipitvā ehī”ti cūḷāmaṇiṃ datvā uyyojesi.",
  "atk-s0513a2:742_2": "So “sādhū”ti taṃ gahetvā gantvā yānake ṭhapetvā “ṭhapito me,",
  "atk-s0513a2:742_3": "devā”ti āgantvā ārocesi.",
  "atk-s0513a2:742_4": "Rājā “cūḷāmaṇi me naṭṭho”ti āha,",
  "atk-s0513a2:742_5": "manussā ekakolāhalaṃ akaṃsu.",
  "atk-s0513a2:742_6": "Rājā “sabbadvārāni pidahitvā sañcāraṃ chinditvā coraṃ pariyesathā”ti āha,",
  "atk-s0513a2:742_7": "rājapurisā tathā akaṃsu,",
  "atk-s0513a2:742_8": "nagaraṃ ekasaṅkhobhaṃ ahosi.",
  "atk-s0513a2:742_9": "Itaro puriso manusse gahetvā bodhisattassa santikaṃ gantvā “bho,",
  "atk-s0513a2:742_10": "yānakaṃ ṭhapehi,",
  "atk-s0513a2:742_11": "rañño cūḷāmaṇi naṭṭho,",
  "atk-s0513a2:742_12": "yānakaṃ sodhessāmī”ti yānakaṃ sodhento attanā ṭhapitamaṇiṃ gahetvā bodhisattaṃ gahetvā “maṇicoro”ti hatthehi",
  "atk-s0513a2:742_13": "ca pādehi ca pothetvā pacchābāhaṃ bandhitvā netvā “ayaṃ maṇicoro”ti rañño dassesi.",
  "atk-s0513a2:742_14": "Rājāpi “sīsamassa chindathā”ti āṇāpesi.",
  "atk-s0513a2:743_0": "Atha naṃ rājapurisā catukke catukke kasāhi tāḷentā dakkhiṇadvārena nagarā nikkhamāpesuṃ.",
  "atk-s0513a2:743_1": "Sujātāpi yānakaṃ pahāya bāhā paggayha paridevamānā “sāmi,",
  "atk-s0513a2:743_2": "maṃ nissāya imaṃ dukkhaṃ pattosī”ti paridevamānā pacchato pacchato agamāsi.",
  "atk-s0513a2:743_3": "Rājapurisā “sīsamassa chindissāmā”ti bodhisattaṃ uttānaṃ nipajjāpesuṃ.",
  "atk-s0513a2:743_4": "Taṃ disvā sujātā attano sīlaguṇaṃ āvajjetvā “natthi vata maññe imasmiṃ loke sīlavantānaṃ viheṭhake pāpasāhasikamanusse",
  "atk-s0513a2:743_5": "nisedhetuṃ samatthā devatā nāmā”tiādīni vatvā paṭhamaṃ gāthamāha –",
  "atk-s0513a2:744_0": "87.",
  "atk-s0513a2:745_0": "“Na santi devā pavasanti nūna, na hi nūna santi idha lokapālā;",
  "atk-s0513a2:746_0": "Sahasā karontānamasaññatānaṃ, na hi nūna santi paṭisedhitāro”ti.",
  "atk-s0513a2:747_0": "Tattha na santi,",
  "atk-s0513a2:747_1": "devāti imasmiṃ loke sīlavantānaṃ olokanakā pāpānañca nisedhakā na santi nūna devā.",
  "atk-s0513a2:747_2": "Pavasanti nūnāti evarūpesu vā kiccesu uppannesu nūna pavasanti pavāsaṃ gacchanti. Idha,",
  "atk-s0513a2:747_3": "lokapālāti imasmiṃ loke lokapālasammatā samaṇabrāhmaṇāpi sīlavantānaṃ anuggāhakā na hi nūna santi.",
  "atk-s0513a2:747_4": "Sahasā karontānamasaññatānanti sahasā avīmaṃsitvā sāhasikaṃ dāruṇaṃ kammaṃ karontānaṃ dussīlānaṃ.",
  "atk-s0513a2:747_5": "Paṭisedhitāroti evarūpaṃ kammaṃ mā karittha,",
  "atk-s0513a2:747_6": "na labbhā etaṃ kātunti paṭisedhentā natthīti attho.",
  "atk-s0513a2:748_0": "Evaṃ tāya sīlasampannāya paridevamānāya sakkassa devarañño nisinnāsanaṃ uṇhākāraṃ dassesi,",
  "atk-s0513a2:748_1": "sakko “ko nu kho maṃ sakkattato cāvetukāmo”ti āvajjento imaṃ kāraṇaṃ ñatvā “bārāṇasirājā atipharusakammaṃ karoti,",
  "atk-s0513a2:748_2": "sīlasampannaṃ sujātaṃ kilameti,",
  "atk-s0513a2:748_3": "gantuṃ dāni me vaṭṭatī”ti devalokā oruyha attano ānubhāvena hatthipiṭṭhe nisinnaṃ taṃ pāparājānaṃ hatthikkhandhato",
  "atk-s0513a2:748_4": "otāretvā dhammagaṇḍikāya uttānaṃ nipajjāpetvā bodhisattaṃ ukkhipitvā sabbālaṅkārehi alaṅkaritvā rājavesaṃ",
  "atk-s0513a2:748_5": "gāhāpetvā hatthikkhandhe nisīdāpesi.",
  "atk-s0513a2:748_6": "Rājapurisā pharasuṃ ukkhipitvā sīsaṃ chindantā rañño sīsaṃ chindiṃsu,",
  "atk-s0513a2:748_7": "chinnakāleyeva cassa rañño sīsabhāvaṃ jāniṃsu.",
  "atk-s0513a2:748_8": "Sakko devarājā dissamānakasarīreneva bodhisattassa santikaṃ gantvā bodhisattassa rājābhisekaṃ katvā sujātāya ca aggamahesiṭṭhānaṃ dāpesi.",
  "atk-s0513a2:748_9": "Amaccā ceva brāhmaṇagahapatikādayo ca sakkaṃ devarājānaṃ disvā “adhammikarājā mārito,",
  "atk-s0513a2:748_10": "idāni amhehi sakkadattiko dhammikarājā laddho”ti somanassappattā ahesuṃ.",
  "atk-s0513a2:749_0": "Sakkopi ākāse ṭhatvā “ayaṃ vo sakkadattiko rājā,",
  "atk-s0513a2:749_1": "ito paṭṭhāya dhammena rajjaṃ kāressati.",
  "atk-s0513a2:749_2": "Sace hi rājā adhammiko hoti,",
  "atk-s0513a2:749_3": "devo akāle vassati,",
  "atk-s0513a2:749_4": "kāle na vassati,",
  "atk-s0513a2:749_5": "chātabhayaṃ rogabhayaṃ satthabhayanti imāni tīṇi bhayāni upagatāneva hontī”ti ovadanto dutiyaṃ gāthamāha –",
  "atk-s0513a2:750_0": "88.",
  "atk-s0513a2:751_0": "“Akāle vassatī tassa, kāle tassa na vassati;",
  "atk-s0513a2:752_0": "Saggā ca cavati ṭhānā, nanu so tāvatā hato”ti.",
  "atk-s0513a2:753_0": "Tattha akāleti adhammikarañño rajje ayuttakāle sassānaṃ pakkakāle vā lāyanamaddanādikāle vā devo vassati.",
  "atk-s0513a2:753_1": "Kāleti yuttapayuttakāle vapanakāle taruṇasassakāle gabbhaggahaṇakāle ca na vassati.",
  "atk-s0513a2:753_2": "Saggā ca cavati ṭhānāti saggasaṅkhātā ṭhānā devalokā cavatīti attho.",
  "atk-s0513a2:753_3": "Adhammikarājā hi appaṭilābhavasena devalokā cavati nāma,",
  "atk-s0513a2:753_4": "saggepi vā rajjaṃ kārento adhammikarājā tato cavatītipi attho.",
  "atk-s0513a2:753_5": "Nanu so tāvatā hatoti nanu so adhammiko rājā ettakena hato hoti.",
  "atk-s0513a2:753_6": "Atha vā ekaṃsavācī ettha nu- kāro,",
  "atk-s0513a2:753_7": "neso ekaṃsena ettāvatā hato,",
  "atk-s0513a2:753_8": "aṭṭhasu pana mahānirayesu soḷasasu ca ussadanirayesu dīgharattaṃ so haññissatīti ayamettha attho.",
  "atk-s0513a2:754_0": "Evaṃ sakko mahājanassa ovādaṃ datvā attano devaṭṭhānameva agamāsi.",
  "atk-s0513a2:754_1": "Bodhisattopi dhammena rajjaṃ kāretvā saggapuraṃ pūresi.",
  "atk-s0513a2:755_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi –",
  "atk-s0513a2:755_1": "“tadā adhammikarājā devadatto ahosi,",
  "atk-s0513a2:755_2": "sakko anuruddho,",
  "atk-s0513a2:755_3": "sujātā rāhulamātā,",
  "atk-s0513a2:755_4": "sakkadattiyarājā pana ahameva ahosi”nti.",
  "atk-s0513a2:756_0": "Maṇicorajātakavaṇṇanā catutthā.",
  "atk-s0513a2:758_0": "[195] 5. Pabbatūpattharajātakavaṇṇanā",
  "atk-s0513a2:759_0": "Pabbatūpatthare rammeti idaṃ satthā jetavane viharanto kosalarājānaṃ ārabbha kathesi.",
  "atk-s0513a2:759_1": "Kosalarañño kira eko amacco antepure padussi.",
  "atk-s0513a2:759_2": "Rājāpi parivīmaṃsamāno taṃ tathato ñatvā “satthu ārocessāmī”ti jetavanaṃ gantvā satthāraṃ vanditvā “bhante,",
  "atk-s0513a2:759_3": "amhākaṃ antepure eko amacco padussi,",
  "atk-s0513a2:759_4": "tassa kiṃ kātuṃ vaṭṭatī”ti pucchi.",
  "atk-s0513a2:759_5": "Atha naṃ satthā “upakārako te, mahārāja,",
  "atk-s0513a2:759_6": "so ca amacco sā ca itthī piyā”ti pucchitvā “āma, bhante,",
  "atk-s0513a2:759_7": "ativiya upakārako sakalaṃ rājakulaṃ sandhāreti,",
  "atk-s0513a2:759_8": "sāpi me itthī piyā”ti vutte “mahārāja,",
  "atk-s0513a2:759_9": "‘attano upakārakesu sevakesu piyāsu ca itthīsu dubbhituṃ na sakkā’ti pubbepi rājāno paṇḍitānaṃ kathaṃ",
  "atk-s0513a2:759_10": "sutvā majjhattāva ahesu”nti vatvā tena yācito atītaṃ āhari.",
  "atk-s0513a2:760_0": "Atīte bārāṇasiyaṃ brahmadatte rajjaṃ kārente bodhisatto amaccakule nibbattitvā vayappatto tassa atthadhammānusāsako ahosi.",
  "atk-s0513a2:760_1": "Athassa rañño eko amacco antepure padussi.",
  "atk-s0513a2:760_2": "Rājā naṃ tathato ñatvā “amaccopi me bahūpakāro,",
  "atk-s0513a2:760_3": "ayaṃ itthīpi me piyā,",
  "atk-s0513a2:760_4": "dvepi ime nāsetuṃ na sakkā,",
  "atk-s0513a2:760_5": "paṇḍitāmaccaṃ pañhaṃ pucchitvā sace sahitabbaṃ bhavissati,",
  "atk-s0513a2:760_6": "sahissāmi, no ce,",
  "atk-s0513a2:760_7": "na sahissāmī”ti bodhisattaṃ pakkosāpetvā āsanaṃ datvā “paṇḍita,",
  "atk-s0513a2:760_8": "pañhaṃ pucchissāmī”ti vatvā “pucchatha, mahārāja,",
  "atk-s0513a2:760_9": "vissajjessāmī”ti vutte pañhaṃ pucchanto paṭhamaṃ gāthamāha –",
  "atk-s0513a2:761_0": "89.",
  "atk-s0513a2:762_0": "“Pabbatūpatthare ramme, jātā pokkharaṇī sivā;",
  "atk-s0513a2:763_0": "Taṃ siṅgālo apāpāyi, jānaṃ sīhena rakkhita”nti.",
  "atk-s0513a2:764_0": "Tattha pabbatūpatthare rammeti himavantapabbatapāde pattharitvā ṭhite aṅgaṇaṭṭhāneti attho.",
  "atk-s0513a2:764_1": "Jātā pokkharaṇī sivāti sivā sītalā madhurodakā pokkharaṇī nibbattā,",
  "atk-s0513a2:764_2": "apica kho pokkharasañchannā nadīpi pokkharaṇīyeva.",
  "atk-s0513a2:764_3": "Apāpāyīti apa-",
  "atk-s0513a2:764_4": "iti upasaggo,",
  "atk-s0513a2:764_5": "apāyīti attho.",
  "atk-s0513a2:764_6": "Jānaṃ sīhena rakkhitanti sā pokkharaṇī sīhaparibhogā sīhena rakkhitā,",
  "atk-s0513a2:764_7": "sopi naṃ siṅgālo “sīhena rakkhitā aya”nti jānantova apāyi.",
  "atk-s0513a2:764_8": "Taṃ kiṃ maññati,",
  "atk-s0513a2:764_9": "bālo siṅgālo sīhassa abhāyitvā piveyya evarūpaṃ pokkharaṇinti ayametthādhippāyo.",
  "atk-s0513a2:765_0": "Bodhisatto “addhā etassa antepure eko amacco paduṭṭho bhavissatī”ti ñatvā dutiyaṃ gāthamāha –",
  "atk-s0513a2:766_0": "90.",
  "atk-s0513a2:767_0": "“Pivanti ce mahārāja, sāpadāni mahānadiṃ;",
  "atk-s0513a2:768_0": "Na tena anadī hoti, khamassu yadi te piyā”ti.",
  "atk-s0513a2:769_0": "Tattha sāpadānīti na kevalaṃ siṅgālova,",
  "atk-s0513a2:769_1": "avasesāni sunakhapasadabiḷāramigādīni sabbasāpadāni taṃ pokkharasañchannattā “pokkharaṇī”ti laddhanāmaṃ nadiṃ pivanti ce.",
  "atk-s0513a2:769_2": "Na tena anadī hotīti nadiyañhi dvipadacatuppadāpi ahimacchāpi sabbe pipāsitā pānīyaṃ pivanti,",
  "atk-s0513a2:769_3": "na sā tena kāraṇena anadī nāma hoti,",
  "atk-s0513a2:769_4": "nāpi ucchiṭṭhanadī. Kasmā?",
  "atk-s0513a2:769_5": "Sabbesaṃ sādhāraṇattā.",
  "atk-s0513a2:769_6": "Yathā nadī yena kenaci pītā na dussati,",
  "atk-s0513a2:769_7": "evaṃ itthīpi kilesavasena sāmikaṃ atikkamitvā aññena saddhiṃ saṃvāsaṃ gatā neva anitthī hoti. Kasmā?",
  "atk-s0513a2:769_8": "Sabbesaṃ sādhāraṇabhāvena.",
  "atk-s0513a2:769_9": "Nāpi ucchiṭṭhitthī. Kasmā?",
  "atk-s0513a2:769_10": "Odakantikatāya suddhabhāvena.",
  "atk-s0513a2:769_11": "Khamassu yadi te piyāti yadi pana te sā itthī piyā,",
  "atk-s0513a2:769_12": "so ca amacco bahūpakāro,",
  "atk-s0513a2:769_13": "tesaṃ ubhinnampi khamassu majjhattabhāvena tiṭṭhāhīti.",
  "atk-s0513a2:770_0": "Evaṃ mahāsatto rañño ovādaṃ adāsi.",
  "atk-s0513a2:770_1": "Rājā tassa ovāde ṭhatvā “puna evarūpaṃ pāpakammaṃ mā karitthā”ti vatvā ubhinnampi khami.",
  "atk-s0513a2:770_2": "Tato paṭṭhāya te oramiṃsu.",
  "atk-s0513a2:770_3": "Rājāpi dānādīni puññāni katvā jīvitapariyosāne saggapuraṃ pūresi.",
  "atk-s0513a2:770_4": "Kosalarājāpi imaṃ dhammadesanaṃ sutvā tesaṃ ubhinnampi khamitvā majjhatto ahosi.",
  "atk-s0513a2:771_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a2:771_1": "“tadā rājā ānando ahosi,",
  "atk-s0513a2:771_2": "paṇḍitāmacco pana ahameva ahosi”nti.",
  "atk-s0513a2:772_0": "Pabbatūpattharajātakavaṇṇanā pañcamā.",
  "atk-s0513a2:774_0": "[196] 6. Valāhakassajātakavaṇṇanā",
  "atk-s0513a2:775_0": "Ye na kāhanti ovādanti idaṃ satthā jetavane viharanto ekaṃ ukkaṇṭhitabhikkhuṃ ārabbha kathesi.",
  "atk-s0513a2:775_1": "So hi bhikkhu satthārā “saccaṃ kira tvaṃ, bhikkhu,",
  "atk-s0513a2:775_2": "ukkaṇṭhitosī”ti puṭṭho “sacca”nti vatvā “kiṃ kāraṇā”ti vutte “ekaṃ alaṅkataṃ mātugāmaṃ disvā kilesavasenā”ti āha.",
  "atk-s0513a2:775_3": "Atha naṃ satthā “itthiyo nāmetā bhikkhu attano rūpasaddagandharasaphoṭṭhabbehi ceva itthikuttavilāsehi",
  "atk-s0513a2:775_4": "ca purise palobhetvā attano vase katvā vasaṃ upagatabhāvaṃ ñatvā sīlavināsañceva dhanavināsañca pāpanaṭṭhena",
  "atk-s0513a2:775_5": "‘yakkhiniyo’ti vuccanti.",
  "atk-s0513a2:775_6": "Pubbepi hi yakkhiniyo itthikuttena ekaṃ purisasatthaṃ upasaṅkamitvā vāṇije palobhetvā attano vase katvā",
  "atk-s0513a2:775_7": "puna aññe purise disvā te sabbepi jīvitakkhayaṃ pāpetvā ubhohi hanukapassehi lohitena paggharantena mukhaṃ",
  "atk-s0513a2:775_8": "pūrāpetvā khādiṃsū”ti vatvā atītaṃ āhari.",
  "atk-s0513a2:776_0": "Atīte tambapaṇṇidīpe sirīsavatthu nāma yakkhanagaraṃ ahosi,",
  "atk-s0513a2:776_1": "tattha yakkhiniyo vasiṃsu.",
  "atk-s0513a2:776_2": "Tā bhinnanāvānaṃ vāṇijānaṃ āgatakāle alaṅkatapaṭiyattā khādanīyabhojanīyaṃ gāhāpetvā dāsigaṇaparivutā dārake aṅkenādāya vāṇije upasaṅkamanti.",
  "atk-s0513a2:776_3": "Tesaṃ “manussāvāsaṃ āgatamhā”ti sañjānanatthaṃ tattha tattha kasigorakkhādīni karonte manusse gogaṇe sunakheti evamādīni dassenti,",
  "atk-s0513a2:776_4": "vāṇijānaṃ santikaṃ gantvā “imaṃ yāguṃ pivatha,",
  "atk-s0513a2:776_5": "bhattaṃ bhuñjatha,",
  "atk-s0513a2:776_6": "khādanīyaṃ khādathā”ti vadanti.",
  "atk-s0513a2:776_7": "Vāṇijā ajānantā tāhi dinnaṃ paribhuñjanti.",
  "atk-s0513a2:776_8": "Atha tesaṃ khāditvā bhuñjitvā pivitvā vissamitakāle paṭisanthāraṃ karonti,",
  "atk-s0513a2:776_9": "“tumhe kattha vāsikā,",
  "atk-s0513a2:776_10": "kuto āgatā,",
  "atk-s0513a2:776_11": "kahaṃ gacchissatha,",
  "atk-s0513a2:776_12": "kena kammena idhāgatatthā”ti pucchanti.",
  "atk-s0513a2:776_13": "“Bhinnanāvā hutvā idhāgatamhā”ti vutte “sādhu, ayyā,",
  "atk-s0513a2:776_14": "amhākampi sāmikānaṃ nāvaṃ abhiruhitvā gatānaṃ tīṇi saṃvaccharāni atikkantāni,",
  "atk-s0513a2:776_15": "te matā bhavissanti;",
  "atk-s0513a2:776_16": "tumhepi vāṇijāyeva,",
  "atk-s0513a2:776_17": "mayaṃ tumhākaṃ pādaparicārikā bhavissāmā”ti vatvā te vāṇije itthikuttahāvabhāvavilāsehi palobhetvā yakkhanagaraṃ",
  "atk-s0513a2:776_18": "netvā sace paṭhamagahitā manussā atthi,",
  "atk-s0513a2:776_19": "te devasaṅkhalikāya bandhitvā kāraṇaghare pakkhipanti,",
  "atk-s0513a2:776_20": "attano vasanaṭṭhāne bhinnanāve manusse alabhantiyo pana parato kalyāṇiṃ orato nāgadīpanti evaṃ samuddatīraṃ anusañcaranti.",
  "atk-s0513a2:776_21": "Ayaṃ tāsaṃ dhammatā.",
  "atk-s0513a2:777_0": "Athekadivasaṃ pañcasatā bhinnanāvā vāṇijā tāsaṃ nagarasamīpe uttariṃsu.",
  "atk-s0513a2:777_1": "Tā tesaṃ santikaṃ gantvā palobhetvā yakkhanagaraṃ netvā paṭhamaṃ gahite manusse devasaṅkhalikāya bandhitvā",
  "atk-s0513a2:777_2": "kāraṇaghare pakkhipitvā jeṭṭhayakkhinī jeṭṭhakavāṇijaṃ,",
  "atk-s0513a2:777_3": "sesā seseti tā pañcasatā yakkhiniyo te pañcasate vāṇije attano sāmike akaṃsu.",
  "atk-s0513a2:777_4": "Atha sā jeṭṭhayakkhinī rattibhāge vāṇije niddaṃ upagate uṭṭhāya gantvā kāraṇaghare manusse māretvā maṃsaṃ khāditvā āgacchati,",
  "atk-s0513a2:777_5": "sesāpi tatheva karonti.",
  "atk-s0513a2:777_6": "Jeṭṭhayakkhiniyā manussamaṃsaṃ khāditvā āgatakāle sarīraṃ sītalaṃ hoti.",
  "atk-s0513a2:777_7": "Jeṭṭhavāṇijo pariggaṇhanto tassā yakkhinibhāvaṃ ñatvā “imā pañcasatā yakkhiniyo bhavissanti,",
  "atk-s0513a2:777_8": "amhehi palāyituṃ vaṭṭatī”ti punadivase pātova mukhadhovanatthāya gantvā sesavāṇijānaṃ ārocesi –",
  "atk-s0513a2:777_9": "“imā yakkhiniyo,",
  "atk-s0513a2:777_10": "na manussitthiyo,",
  "atk-s0513a2:777_11": "aññesaṃ bhinnanāvānaṃ āgatakāle te sāmike katvā amhepi khādissanti,",
  "atk-s0513a2:777_12": "etha ito palāyissāmā”ti tesu pañcasatesu aḍḍhateyyasatā “na mayaṃ etā vijahituṃ sakkhissāma,",
  "atk-s0513a2:777_13": "tumhe gacchatha,",
  "atk-s0513a2:777_14": "mayaṃ na palāyissāmā”ti āhaṃsu.",
  "atk-s0513a2:777_15": "Jeṭṭhavāṇijo attano vacanakāre aḍḍhateyyasate gahetvā tāsaṃ bhīto palāyi.",
  "atk-s0513a2:778_0": "Tasmiṃ pana kāle bodhisatto valāhakassayoniyaṃ nibbatti,",
  "atk-s0513a2:778_1": "sabbaseto kāḷasīso muñjakeso iddhimā vehāsaṅgamo ahosi.",
  "atk-s0513a2:778_2": "So himavantato ākāse uppatitvā tambapaṇṇidīpaṃ gantvā tattha tambapaṇṇisare pallale sayaṃjātasāliṃ khāditvā gacchati.",
  "atk-s0513a2:778_3": "Evaṃ gacchanto ca “janapadaṃ gantukāmā atthī”ti tikkhattuṃ karuṇāparibhāvitaṃ mānusiṃ vācaṃ bhāsati.",
  "atk-s0513a2:778_4": "Te bodhisattassa vacanaṃ sutvā upasaṅkamitvā añjaliṃ paggayha “sāmi,",
  "atk-s0513a2:778_5": "mayaṃ janapadaṃ gamissāmā”ti āhaṃsu.",
  "atk-s0513a2:778_6": "Tena hi mayhaṃ piṭṭhiṃ abhiruhathāti.",
  "atk-s0513a2:778_7": "Appekacce abhiruhiṃsu,",
  "atk-s0513a2:778_8": "tesu ekacce vāladhiṃ gaṇhiṃsu,",
  "atk-s0513a2:778_9": "ekacce añjaliṃ paggahetvā aṭṭhaṃsuyeva.",
  "atk-s0513a2:778_10": "Bodhisatto antamaso añjaliṃ paggahetvā ṭhite sabbepi te aḍḍhateyyasate vāṇije attano ānubhāvena janapadaṃ",
  "atk-s0513a2:778_11": "netvā sakasakaṭṭhānesu patiṭṭhapetvā attano vasanaṭṭhānaṃ āgamāsi.",
  "atk-s0513a2:778_12": "Tāpi kho yakkhiniyo aññesaṃ āgatakāle tattha ohīnake aḍḍhateyyasate manusse vadhitvā khādiṃsu.",
  "atk-s0513a2:779_0": "Satthā bhikkhū āmantetvā “bhikkhave,",
  "atk-s0513a2:779_1": "yathā te yakkhinīnaṃ vasaṃ gatā vāṇijā jīvitakkhayaṃ pattā,",
  "atk-s0513a2:779_2": "valāhakassarājassa vacanakarā vāṇijā sakasakaṭṭhānesu patiṭṭhitā,",
  "atk-s0513a2:779_3": "evameva buddhānaṃ ovādaṃ akarontā bhikkhūpi bhikkhuniyopi upāsakāpi upāsikāyopi catūsu apāyesu pañcavidhabandhanakammakaraṇaṭṭhānādīsu",
  "atk-s0513a2:779_4": "mahādukkhaṃ pāpuṇanti.",
  "atk-s0513a2:779_5": "Ovādakarā pana tisso kulasampattiyo ca cha kāmasagge vīsati brahmaloketi imāni ca ṭhānāni patvā amatamahānibbānaṃ",
  "atk-s0513a2:779_6": "sacchikatvā mahantaṃ sukhaṃ anubhavantī”ti vatvā abhisambuddho hutvā imā gāthā avoca –",
  "atk-s0513a2:780_0": "91.",
  "atk-s0513a2:781_0": "“Ye na kāhanti ovādaṃ, narā buddhena desitaṃ;",
  "atk-s0513a2:782_0": "Byasanaṃ te gamissanti, rakkhasīhiva vāṇijā.",
  "atk-s0513a2:783_0": "92.",
  "atk-s0513a2:784_0": "“Ye ca kāhanti ovādaṃ, narā buddhena desitaṃ;",
  "atk-s0513a2:785_0": "Sotthiṃ pāraṃ gamissanti, valāheneva vāṇijā”ti.",
  "atk-s0513a2:786_0": "Tattha ye na kāhantīti ye na karissanti.",
  "atk-s0513a2:786_1": "Byasanaṃ te gamissantīti te mahāvināsaṃ pāpuṇissanti.",
  "atk-s0513a2:786_2": "Rakkhasīhiva vāṇijāti rakkhasīhi palobhitavāṇijā viya.",
  "atk-s0513a2:786_3": "Sotthiṃ pāraṃ gamissantīti anantarāyena nibbānaṃ pāpuṇissanti.",
  "atk-s0513a2:786_4": "Valāheneva vāṇijāti valāheneva “āgacchathā”ti vuttā tassa vacanakarā vāṇijā viya.",
  "atk-s0513a2:786_5": "Yathā hi te samuddapāraṃ gantvā sakasakaṭṭhānaṃ agamaṃsu,",
  "atk-s0513a2:786_6": "evaṃ buddhānaṃ ovādakarā saṃsārapāraṃ nibbānaṃ gacchantīti amatamahānibbānena dhammadesanāya kūṭaṃ gaṇhi.",
  "atk-s0513a2:787_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi –",
  "atk-s0513a2:787_1": "saccapariyosāne ukkaṇṭhitabhikkhu sotāpattiphale patiṭṭhahi,",
  "atk-s0513a2:787_2": "aññepi bahū sotāpattiphalasakadāgāmiphalaanāgāmiphalaarahattaphalāni pāpuṇiṃsu.",
  "atk-s0513a2:787_3": "“Tadā valāhakassarājassa vacanakarā aḍḍhateyyasatā vāṇijā buddhaparisā ahesuṃ,",
  "atk-s0513a2:787_4": "valāhakassarājā pana ahameva ahosi”nti.",
  "atk-s0513a2:788_0": "Valāhakassajātakavaṇṇanā chaṭṭhā.",
  "atk-s0513a2:790_0": "[197] 7. Mittāmittajātakavaṇṇanā",
  "atk-s0513a2:791_0": "Na naṃ umhayate disvāti idaṃ satthā jetavane viharanto aññataraṃ bhikkhuṃ ārabbha kathesi.",
  "atk-s0513a2:791_1": "Aññataro bhikkhu “mayā gahite mayhaṃ upajjhāyo na kujjhissatī”ti upajjhāyena ṭhapitaṃ vissāsena ekaṃ",
  "atk-s0513a2:791_2": "vatthakhaṇḍaṃ gahetvā upāhanatthavikaṃ katvā pacchā upajjhāyaṃ āpucchi.",
  "atk-s0513a2:791_3": "Atha taṃ upajjhāyo “kiṃkāraṇā gaṇhī”ti vatvā “mayā gahite na kujjhissatīti tumhākaṃ vissāsenā”ti vutte",
  "atk-s0513a2:791_4": "“ko mayā saddhiṃ tuyhaṃ vissāso nāmā”ti vatvā kuddho uṭṭhahitvā pahari.",
  "atk-s0513a2:791_5": "Tassa sā kiriyā bhikkhūsu pākaṭā jātā.",
  "atk-s0513a2:791_6": "Athekadivasaṃ bhikkhū dhammasabhāyaṃ kathaṃ samuṭṭhāpesuṃ – “āvuso,",
  "atk-s0513a2:791_7": "asuko kira daharo upajjhāyassa vissāsena vatthakhaṇḍaṃ gahetvā upāhanatthavikaṃ akāsi.",
  "atk-s0513a2:791_8": "Atha naṃ upajjhāyo ‘ko mayā saddhiṃ tuyhaṃ vissāso nāmā’ti vatvā kuddho uṭṭhahitvā paharī”ti.",
  "atk-s0513a2:791_9": "Satthā āgantvā “kāya nuttha,",
  "atk-s0513a2:791_10": "bhikkhave,",
  "atk-s0513a2:791_11": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a2:791_12": "bhikkhave,",
  "atk-s0513a2:791_13": "idānevesa bhikkhu attano saddhivihārikena saddhiṃ avissāsiko,",
  "atk-s0513a2:791_14": "pubbepi avissāsikoyevā”ti vatvā atītaṃ āhari.",
  "atk-s0513a2:792_0": "Atīte bārāṇasiyaṃ brahmadatte rajjaṃ kārente bodhisatto kāsiraṭṭhe brāhmaṇakule nibbattitvā vayappatto",
  "atk-s0513a2:792_1": "isipabbajjaṃ pabbajitvā abhiññā ca samāpattiyo ca nibbattetvā gaṇasatthā hutvā himavantapadese vāsaṃ kappesi.",
  "atk-s0513a2:792_2": "Tasmiṃ isigaṇe eko tāpaso bodhisattassa vacanaṃ akatvā ekaṃ matamātikaṃ hatthipotakaṃ paṭijaggi.",
  "atk-s0513a2:792_3": "Atha naṃ so vuddhippatto māretvā araññaṃ pāvisi.",
  "atk-s0513a2:792_4": "Tassa sarīrakiccaṃ katvā isigaṇo bodhisattaṃ parivāretvā – “bhante,",
  "atk-s0513a2:792_5": "kena nu ko kāraṇena mittabhāvo vā amittabhāvo vā sakkā jānitu”nti pucchi.",
  "atk-s0513a2:792_6": "Bodhisatto “iminā ca iminā ca kāraṇenā”ti ācikkhanto imā gāthā avoca –",
  "atk-s0513a2:793_0": "93.",
  "atk-s0513a2:794_0": "“Na naṃ umhayate disvā, na ca naṃ paṭinandati;",
  "atk-s0513a2:795_0": "Cakkhūni cassa na dadāti, paṭilomañca vattati.",
  "atk-s0513a2:796_0": "94.",
  "atk-s0513a2:797_0": "“Ete bhavanti ākārā, amittasmiṃ patiṭṭhitā;",
  "atk-s0513a2:798_0": "Yehi amittaṃ jāneyya, disvā sutvā ca paṇḍito”ti.",
  "atk-s0513a2:799_0": "Tattha na naṃ umhayate disvāti yo hi yassa amitto hoti,",
  "atk-s0513a2:799_1": "so taṃ puggalaṃ disvā na umhayate,",
  "atk-s0513a2:799_2": "hasitaṃ na karoti,",
  "atk-s0513a2:799_3": "pahaṭṭhākāraṃ na dasseti.",
  "atk-s0513a2:799_4": "Na ca naṃ paṭinandatīti tassa vacanaṃ sutvāpi taṃ puggalaṃ na paṭinandati,",
  "atk-s0513a2:799_5": "sādhu subhāsitanti na cānumodati.",
  "atk-s0513a2:799_6": "Cakkhūni cassa na dadātīti cakkhunā cakkhuṃ āhacca paṭimukho hutvā na oloketi,",
  "atk-s0513a2:799_7": "aññato cakkhūni harati.",
  "atk-s0513a2:799_8": "Paṭilomañca vattatīti tassa kāyakammampi vacīkammampi na roceti,",
  "atk-s0513a2:799_9": "paṭilomagāhaṃ gaṇhāti paccanīkagāhaṃ.",
  "atk-s0513a2:799_10": "Ākārāti kāraṇāni.",
  "atk-s0513a2:799_11": "Yehi amittanti yehi kāraṇehi tāni kāraṇāni disvā sutvā ca paṇḍito puggalo “ayaṃ me amitto”ti jāneyya,",
  "atk-s0513a2:799_12": "tato viparītehi pana mittabhāvo jānitabboti.",
  "atk-s0513a2:800_0": "Evaṃ bodhisatto mittāmittabhāvakāraṇāni ācikkhitvā brahmavihāre bhāvetvā brahmalokūpago ahosi.",
  "atk-s0513a2:801_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a2:801_1": "“tadā hatthiposakatāpaso saddhivihāriko ahosi,",
  "atk-s0513a2:801_2": "hatthī upajjhāyo,",
  "atk-s0513a2:801_3": "isigaṇo buddhaparisā,",
  "atk-s0513a2:801_4": "gaṇasatthā pana ahameva ahosi”nti.",
  "atk-s0513a2:802_0": "Mittāmittajātakavaṇṇanā sattamā.",
  "atk-s0513a2:804_0": "[198] 8. Rādhajātakavaṇṇanā",
  "atk-s0513a2:805_0": "Pavāsā āgato tātāti idaṃ satthā jetavane viharanto ekaṃ ukkaṇṭhitabhikkhuṃ ārabbha kathesi.",
  "atk-s0513a2:805_1": "So kira satthārā “saccaṃ kira,",
  "atk-s0513a2:805_2": "tvaṃ bhikkhu,",
  "atk-s0513a2:805_3": "ukkaṇṭhito”ti puṭṭho “saccaṃ,",
  "atk-s0513a2:805_4": "bhante”ti vatvā “kiṃkāraṇā”ti vutte “ekaṃ alaṅkataitthiṃ disvā kilesavasenā”ti āha.",
  "atk-s0513a2:805_5": "Atha naṃ satthā “mātugāmo nāma bhikkhu na sakkā rakkhituṃ,",
  "atk-s0513a2:805_6": "pubbepi dovārike ṭhapetvā rakkhantāpi rakkhituṃ na sakkhiṃsu,",
  "atk-s0513a2:805_7": "kiṃ te itthiyā,",
  "atk-s0513a2:805_8": "laddhāpi sā rakkhituṃ na sakkā”ti vatvā atītaṃ āhari.",
  "atk-s0513a2:806_0": "Atīte bārāṇasiyaṃ brahmadatte rajjaṃ kārente bodhisatto suvayoniyaṃ nibbatti,",
  "atk-s0513a2:806_1": "“rādho”tissa nāmaṃ,",
  "atk-s0513a2:806_2": "kaniṭṭhabhātā panassa poṭṭhapādo nāma.",
  "atk-s0513a2:806_3": "Te ubhopi taruṇakāleyeva eko luddako gahetvā bārāṇasiyaṃ aññatarassa brāhmaṇassa adāsi,",
  "atk-s0513a2:806_4": "brāhmaṇo te puttaṭṭhāne ṭhapetvā paṭijaggi.",
  "atk-s0513a2:806_5": "Brāhmaṇassa pana brāhmaṇī arakkhitā dussīlā.",
  "atk-s0513a2:806_6": "So vohārakaraṇatthāya gacchanto te suvapotake āmantetvā “tātā,",
  "atk-s0513a2:806_7": "ahaṃ vohārakaraṇatthāya gacchāmi,",
  "atk-s0513a2:806_8": "kāle vā vikāle vā tumhākaṃ mātu karaṇakammaṃ olokeyyātha,",
  "atk-s0513a2:806_9": "aññassa purisassa gamanabhāvaṃ vā agamanabhāvaṃ vā jāneyyāthā”ti brāhmaṇiṃ suvapotakānaṃ paṭicchāpetvā agamāsi.",
  "atk-s0513a2:806_10": "Sā tassa nikkhantakālato paṭṭhāya anācāraṃ cari,",
  "atk-s0513a2:806_11": "rattimpi divāpi āgacchantānañca gacchantānañca pamāṇaṃ natthi.",
  "atk-s0513a2:807_0": "Taṃ disvā poṭṭhapādo rādhaṃ pucchi –",
  "atk-s0513a2:807_1": "“brāhmaṇo imaṃ brāhmaṇiṃ amhākaṃ niyyādetvā gato,",
  "atk-s0513a2:807_2": "ayañca pāpakammaṃ karoti,",
  "atk-s0513a2:807_3": "vadāmi na”nti.",
  "atk-s0513a2:807_4": "Rādho “mā vadāhī”ti āha.",
  "atk-s0513a2:807_5": "So tassa vacanaṃ aggahetvā “amma,",
  "atk-s0513a2:807_6": "kiṃkāraṇā pāpakammaṃ karosī”ti āha.",
  "atk-s0513a2:807_7": "Sā taṃ māretukāmā hutvā “tāta,",
  "atk-s0513a2:807_8": "tvaṃ nāma mayhaṃ putto,",
  "atk-s0513a2:807_9": "ito paṭṭhāya na karissāmi, ehi, tāta,",
  "atk-s0513a2:807_10": "tāvā”ti piyāyamānā viya pakkositvā āgataṃ gahetvā “tvaṃ maṃ ovadasi,",
  "atk-s0513a2:807_11": "attano pamāṇaṃ na jānāsī”ti gīvaṃ parivattetvā māretvā uddhanantaresu pakkhipi.",
  "atk-s0513a2:807_12": "Brāhmaṇo āgantvā vissamitvā bodhisattaṃ “kiṃ,",
  "atk-s0513a2:807_13": "tāta rādha,",
  "atk-s0513a2:807_14": "mātā te anācāraṃ karoti,",
  "atk-s0513a2:807_15": "na karotī”ti pucchanto paṭhamaṃ gāthamāha –",
  "atk-s0513a2:808_0": "95.",
  "atk-s0513a2:809_0": "“Pavāsā āgato tāta, idāni nacirāgato;",
  "atk-s0513a2:810_0": "Kaccinnu tāta te mātā, na aññamupasevatī”ti.",
  "atk-s0513a2:811_0": "Tassattho – ahaṃ,",
  "atk-s0513a2:811_1": "tāta rādha,",
  "atk-s0513a2:811_2": "pavāsā āgato,",
  "atk-s0513a2:811_3": "so camhi idāneva āgato nacirāgato,",
  "atk-s0513a2:811_4": "tena pavattiṃ ajānanto taṃ pucchāmi –",
  "atk-s0513a2:811_5": "“kacci nu te, tāta,",
  "atk-s0513a2:811_6": "mātā aññaṃ purisaṃ na upasevatī”ti.",
  "atk-s0513a2:812_0": "Rādho “tāta,",
  "atk-s0513a2:812_1": "paṇḍitā nāma bhūtaṃ vā abhūtaṃ vā aniyyānikaṃ nāma na kathesu”nti ñāpento dutiyaṃ gāthamāha –",
  "atk-s0513a2:813_0": "96.",
  "atk-s0513a2:814_0": "“Na kho panetaṃ subhaṇaṃ, giraṃ saccupasaṃhitaṃ;",
  "atk-s0513a2:815_0": "Sayetha poṭṭhapādova, mummure upakūthito”ti.",
  "atk-s0513a2:816_0": "Tattha giranti vacanaṃ.",
  "atk-s0513a2:816_1": "Tañhi yathā idāni girā,",
  "atk-s0513a2:816_2": "evaṃ tadā “gira”nti vuccati,",
  "atk-s0513a2:816_3": "so suvapotako liṅgaṃ anādiyitvā evamāha.",
  "atk-s0513a2:816_4": "Ayaṃ panettha attho – tāta,",
  "atk-s0513a2:816_5": "paṇḍitena nāma saccupasaṃhitaṃ yathābhūtaṃ atthayuttaṃ sabhāvavacanampi aniyyānikaṃ na subhaṇaṃ.",
  "atk-s0513a2:816_6": "Aniyyānikañca saccaṃ bhaṇanto sayetha poṭṭhapādova,",
  "atk-s0513a2:816_7": "mummure upakūthito,",
  "atk-s0513a2:816_8": "yathā poṭṭhapādo kukkuḷe jhāmo sayati,",
  "atk-s0513a2:816_9": "evaṃ sayeyyāti.",
  "atk-s0513a2:816_10": "“Upakūdhito”tipi pāṭho,",
  "atk-s0513a2:816_11": "ayamevattho.",
  "atk-s0513a2:817_0": "Evaṃ bodhisatto brāhmaṇassa dhammaṃ desetvā “mayāpi imasmiṃ ṭhāne vasituṃ na sakkā”ti brāhmaṇaṃ āpucchitvā araññameva pāvisi.",
  "atk-s0513a2:818_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a2:818_1": "saccapariyosāne ukkaṇṭhitabhikkhu sotāpattiphale patiṭṭhahi.",
  "atk-s0513a2:818_2": "“Tadā poṭṭhapādo ānando ahosi,",
  "atk-s0513a2:818_3": "rādho pana ahameva ahosi”nti.",
  "atk-s0513a2:819_0": "Rādhajātakavaṇṇanā aṭṭhamā.",
  "atk-s0513a2:821_0": "[199] 9. Gahapatijātakavaṇṇanā",
  "atk-s0513a2:822_0": "Ubhayaṃ me na khamatīti idaṃ satthā jetavane viharanto ukkaṇṭhitameva bhikkhuṃ ārabbha kathesi.",
  "atk-s0513a2:822_1": "Kathento ca “mātugāmo nāma arakkhito,",
  "atk-s0513a2:822_2": "pāpakammaṃ katvā yena kenaci upāyena sāmikaṃ vañcetiyevā”ti vatvā atītaṃ āhari.",
  "atk-s0513a2:823_0": "Atīte bārāṇasiyaṃ brahmadatte rajjaṃ kārente bodhisatto kāsiraṭṭhe gahapatikule nibbattitvā vayappatto gharāvāsaṃ gaṇhi.",
  "atk-s0513a2:823_1": "Tassa bhariyā dussīlā gāmabhojakena saddhiṃ anācāraṃ carati.",
  "atk-s0513a2:823_2": "Bodhisatto taṃ ñatvā pariggaṇhanto carati.",
  "atk-s0513a2:823_3": "Tadā pana antovasse bījesu nīhaṭesu chātakaṃ ahosi,",
  "atk-s0513a2:823_4": "sassānaṃ gabbhagahaṇakālo jāto.",
  "atk-s0513a2:823_5": "Sakalagāmavāsino “ito māsadvayena sassāni uddharitvā vīhiṃ dassāmā”ti ekato hutvā gāmabhojakassa hatthato ekaṃ jaragoṇaṃ gahetvā maṃsaṃ khādiṃsu.",
  "atk-s0513a2:824_0": "Athekadivasaṃ gāmabhājako khaṇaṃ oloketvā bodhisattassa bahigatavelāyaṃ gehaṃ pāvisi.",
  "atk-s0513a2:824_1": "Tesaṃ sukhanipannakkhaṇeyeva bodhisatto gāmadvārena pavisitvā gehābhimukho pāyāsi.",
  "atk-s0513a2:824_2": "Sā itthī gāmadvārābhimukhī taṃ disvā “ko nu kho eso”ti ummāre ṭhatvā olokentī “soyevā”ti ñatvā gāmabhojakassa ācikkhi,",
  "atk-s0513a2:824_3": "gāmabhojako bhīto pakampi.",
  "atk-s0513a2:824_4": "Atha naṃ sā “mā bhāyi,",
  "atk-s0513a2:824_5": "attheko upāyo,",
  "atk-s0513a2:824_6": "amhehi tava hatthato goṇamaṃsaṃ khāditaṃ,",
  "atk-s0513a2:824_7": "tvaṃ maṃsamūlaṃ sodhento viya hohi,",
  "atk-s0513a2:824_8": "ahaṃ koṭṭhaṃ āruyha koṭṭhadvāre ṭhatvā ‘vīhi natthī’ti vakkhāmi.",
  "atk-s0513a2:824_9": "Tvaṃ gehamajjhe ṭhatvā ‘amhākaṃ ghare dārakā chātā,",
  "atk-s0513a2:824_10": "maṃsamūlaṃ me dehī’ti punappunaṃ codeyyāsī”ti vatvā koṭṭhaṃ āruyha koṭṭhadvāre nisīdi.",
  "atk-s0513a2:824_11": "Itaro gehamajjhe ṭhatvā “maṃsamūlaṃ dehī”ti vadati.",
  "atk-s0513a2:824_12": "Sā koṭṭhadvāre nisinnā “koṭṭhe vīhi natthi,",
  "atk-s0513a2:824_13": "sasse uddharante dassāmi gacchāhī”ti āha.",
  "atk-s0513a2:825_0": "Bodhisatto gehaṃ pavisitvā tesaṃ kiriyaṃ disvā “imāya pāpāya kataupāyo esa bhavissatī”ti ñatvā gāmabhojakaṃ",
  "atk-s0513a2:825_1": "āmantetvā “so gāmabhojaka amhe tava jaragoṇassa maṃsaṃ khādantā ‘ito māsadvayena vīhiṃ dassāmā’ti khādimha,",
  "atk-s0513a2:825_2": "tvaṃ aḍḍhamāsampi anatikkamitvā idāneva kasmā āharāpesi,",
  "atk-s0513a2:825_3": "na tvaṃ iminā kāraṇena āgato,",
  "atk-s0513a2:825_4": "aññena kāraṇena āgato bhavissasi,",
  "atk-s0513a2:825_5": "mayhaṃ tava kiriyā na ruccati,",
  "atk-s0513a2:825_6": "ayampi anācārā pāpadhammā koṭṭhe vīhīnaṃ abhāvaṃ jānāti,",
  "atk-s0513a2:825_7": "sā dāni koṭṭhaṃ āruyha ‘vīhi natthī’ti vadati,",
  "atk-s0513a2:825_8": "tvampi ‘dehī’ti vadati,",
  "atk-s0513a2:825_9": "ubhinnampi vo karaṇaṃ mayhaṃ na ruccatī”ti etamatthaṃ pakāsento imā gāthā avoca –",
  "atk-s0513a2:826_0": "97.",
  "atk-s0513a2:827_0": "“Ubhayaṃ me na khamati, ubhayaṃ me na ruccati;",
  "atk-s0513a2:828_0": "Yācāyaṃ koṭṭhamotiṇṇā, nadassaṃ iti bhāsati.",
  "atk-s0513a2:829_0": "98.",
  "atk-s0513a2:830_0": "“Taṃ taṃ gāmapati brūmi, kadare appasmi jīvite;",
  "atk-s0513a2:831_0": "Dve māse saṅgaraṃ katvā, maṃsaṃ jaraggavaṃ kisaṃ;",
  "atk-s0513a2:832_0": "Appattakāle codesi, tampi mayhaṃ na ruccatī”ti.",
  "atk-s0513a2:833_0": "Tattha taṃ taṃ gāmapati brūmīti,",
  "atk-s0513a2:833_1": "ambho gāmajeṭṭhaka,",
  "atk-s0513a2:833_2": "tena kāraṇena taṃ vadāmi.",
  "atk-s0513a2:833_3": "Kadare appasmi jīviteti amhākaṃ jīvitaṃ nāma kadarañceva thaddhaṃ lūkhaṃ kasiraṃ appañca mandaṃ parittaṃ,",
  "atk-s0513a2:833_4": "tasmiṃ no evarūpe jīvite vattamāne.",
  "atk-s0513a2:833_5": "Dve māse saṅgaraṃ katvā,",
  "atk-s0513a2:833_6": "maṃsaṃ jaraggavaṃ kisanti amhākaṃ maṃsaṃ gaṇhantānaṃ jaraggavaṃ kisaṃ dubbalaṃ jaragoṇaṃ dadamāno tvaṃ",
  "atk-s0513a2:833_7": "“dvīhi māsehi mūlaṃ dātabba”nti evaṃ dve māse saṅgaraṃ paricchedaṃ katvā.",
  "atk-s0513a2:833_8": "Appattakāle codesīti tasmiṃ kāle asampatte antarāva codesi.",
  "atk-s0513a2:833_9": "Tampi mayhaṃ na ruccatīti yā cāyaṃ pāpadhammā dussīlā antokoṭṭhe vīhīnaṃ natthibhāvaṃ jānamānāva ajānantī",
  "atk-s0513a2:833_10": "viya hutvā koṭṭhamotiṇṇā koṭṭhadvāre ṭhatvā na dassaṃ iti bhāsati,",
  "atk-s0513a2:833_11": "yañca tvaṃ akāle codesi,",
  "atk-s0513a2:833_12": "tampīti idaṃ ubhayampi mama neva khamati na ruccatīti.",
  "atk-s0513a2:834_0": "Evaṃ so kathentova gāmabhojakaṃ cūḷāya gahetvā kaḍḍhitvā gehamajjhe pātetvā “gāmabhojakomhīti parassa",
  "atk-s0513a2:834_1": "rakkhitagopitabhaṇḍe aparajjhasī”tiādīhi paribhāsitvā pothetvā dubbalaṃ katvā gīvāya gahetvā gehā nikkaḍḍhitvā",
  "atk-s0513a2:834_2": "tampi duṭṭhaitthiṃ kesesu gahetvā koṭṭhā otāretvā nippothetvā “sace puna evarūpaṃ karosi,",
  "atk-s0513a2:834_3": "jānissasī”ti santajjesi.",
  "atk-s0513a2:834_4": "Tato paṭṭhāya gāmabhojako taṃ gehaṃ oloketumpi na visahi,",
  "atk-s0513a2:834_5": "sāpi pāpā puna manasāpi aticarituṃ nāsakkhi.",
  "atk-s0513a2:835_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a2:835_1": "saccapariyosāne ukkaṇṭhitabhikkhu sotāpattiphale patiṭṭhahi.",
  "atk-s0513a2:835_2": "“Tadā gāmabhojako devadatto,",
  "atk-s0513a2:835_3": "niggahakārako gahapati pana ahameva ahosi”nti.",
  "atk-s0513a2:836_0": "Gahapatijātakavaṇṇanā navamā.",
  "atk-s0513a2:838_0": "[200] 10. Sādhusīlajātakavaṇṇanā",
  "atk-s0513a2:839_0": "Sarīradabyanti idaṃ satthā jetavane viharanto aññataraṃ brāhmaṇaṃ ārabbha kathesi.",
  "atk-s0513a2:839_1": "Tassa kira catasso dhītaro ahesuṃ.",
  "atk-s0513a2:839_2": "Tā cattāro janā patthenti,",
  "atk-s0513a2:839_3": "tesu eko abhirūpo sarīrasampanno,",
  "atk-s0513a2:839_4": "eko vayappatto mahallako,",
  "atk-s0513a2:839_5": "eko jātisampanno,",
  "atk-s0513a2:839_6": "eko sīlavā.",
  "atk-s0513a2:839_7": "Brāhmaṇo cintesi –",
  "atk-s0513a2:839_8": "“dhītaro nivesentena patiṭṭhāpentena kassa nu kho dātabbā,",
  "atk-s0513a2:839_9": "kiṃ rūpasampannassa,",
  "atk-s0513a2:839_10": "udāhu vayappattassa,",
  "atk-s0513a2:839_11": "jātisampannasīlavantānaṃ aññatarassā”ti.",
  "atk-s0513a2:839_12": "So cintentopi ajānitvā “imaṃ kāraṇaṃ sammāsambuddho jānissati,",
  "atk-s0513a2:839_13": "taṃ pucchitvā etesaṃ antare anucchavikassa dassāmī”ti gandhamālādīni gāhāpetvā vihāraṃ gantvā satthāraṃ",
  "atk-s0513a2:839_14": "vanditvā ekamantaṃ nisinno ādito paṭṭhāya tamatthaṃ ārocetvā “bhante,",
  "atk-s0513a2:839_15": "imesu catūsu janesu kassa dātuṃ vaṭṭatī”ti pucchi.",
  "atk-s0513a2:839_16": "Satthā “pubbepi paṇḍitā etaṃ pañhaṃ kathayiṃsu,",
  "atk-s0513a2:839_17": "bhavasaṅkhepagatattā pana sallakkhetuṃ na sakkosī”ti vatvā tena yācito atītaṃ āhari.",
  "atk-s0513a2:840_0": "Atīte bārāṇasiyaṃ brahmadatte rajjaṃ kārente bodhisatto brāhmaṇakule nibbattitvā vayappatto takkasilāyaṃ",
  "atk-s0513a2:840_1": "sippaṃ uggaṇhitvā āgantvā bārāṇasiyaṃ disāpāmokkho ācariyo ahosi.",
  "atk-s0513a2:840_2": "Athekassa brāhmaṇassa catasso dhītaro ahesuṃ,",
  "atk-s0513a2:840_3": "tā evameva cattāro janā patthayiṃsu.",
  "atk-s0513a2:840_4": "Brāhmaṇo “kassa nu kho dātabbā”ti ajānanto “ācariyaṃ pucchitvā dātabbayuttakassa dassāmī”ti tassa santikaṃ",
  "atk-s0513a2:840_5": "gantvā tamatthaṃ pucchanto paṭhamaṃ gāthamāha –",
  "atk-s0513a2:841_0": "99.",
  "atk-s0513a2:842_0": "“Sarīradabyaṃ vuḍḍhabyaṃ, sojaccaṃ sādhusīliyaṃ;",
  "atk-s0513a2:843_0": "Brāhmaṇaṃ teva pucchāma, kannu tesaṃ vanimhase”ti.",
  "atk-s0513a2:844_0": "Tattha “sarīradabya”ntiādīhi tesaṃ catunnaṃ vijjamāne guṇe pakāseti.",
  "atk-s0513a2:844_1": "Ayañhettha adhippāyo –",
  "atk-s0513a2:844_2": "dhītaro me cattāro janā patthenti,",
  "atk-s0513a2:844_3": "tesu ekassa sarīradabyamatthi,",
  "atk-s0513a2:844_4": "sarīrasampadā abhirūpabhāvo saṃvijjati.",
  "atk-s0513a2:844_5": "Ekassa vuḍḍhabyaṃ vuḍḍhibhāvo mahallakatā atthi.",
  "atk-s0513a2:844_6": "Ekassa sojaccaṃ sujātitā jātisampadā atthi.",
  "atk-s0513a2:844_7": "“Sujacca”ntipi pāṭho.",
  "atk-s0513a2:844_8": "Ekassa sādhusīliyaṃ sundarasīlabhāvo sīlasampadā atthi.",
  "atk-s0513a2:844_9": "Brāhmaṇaṃ teva pucchāmāti tesu asukassa nāmetā dātabbāti ajānantā mayaṃ bhavantaṃ brāhmaṇaññeva pucchāma.",
  "atk-s0513a2:844_10": "Kannu tesaṃ vanimhaseti tesaṃ catunnaṃ janānaṃ kaṃ vanimhase,",
  "atk-s0513a2:844_11": "kaṃ icchāma,",
  "atk-s0513a2:844_12": "kassa tā kumārikā dadāmāti pucchati.",
  "atk-s0513a2:845_0": "Taṃ sutvā ācariyo “rūpasampadādīsu vijjamānāsupi vipannasīlo gārayho,",
  "atk-s0513a2:845_1": "tasmā taṃ nappamāṇaṃ,",
  "atk-s0513a2:845_2": "amhākaṃ sīlavantabhāvo ruccatī”ti imamatthaṃ pakāsento dutiyaṃ gāthamāha –",
  "atk-s0513a2:846_0": "100.",
  "atk-s0513a2:847_0": "“Attho atthi sarīrasmiṃ, vuḍḍhabyassa namo kare;",
  "atk-s0513a2:848_0": "Attho atthi sujātasmiṃ, sīlaṃ asmāka ruccatī”ti.",
  "atk-s0513a2:849_0": "Tattha attho atthi sarīrasminti rūpasampanne sarīrepi attho viseso vuddhi atthiyeva,",
  "atk-s0513a2:849_1": "“natthī”ti na vadāmi.",
  "atk-s0513a2:849_2": "Vuḍḍhabyassa namo kareti vuḍḍhabhāvassa pana namakkārameva karomi.",
  "atk-s0513a2:849_3": "Vuḍḍhabhāvo hi vandanamānanaṃ labhati.",
  "atk-s0513a2:849_4": "Attho atthi sujātasminti sujātepi purise vuḍḍhi atthi,",
  "atk-s0513a2:849_5": "jātisampattipi icchitabbāyeva.",
  "atk-s0513a2:849_6": "Sīlaṃ asmāka ruccatīti amhākaṃ pana sīlameva ruccati.",
  "atk-s0513a2:849_7": "Sīlavā hi ācārasampanno sarīradabyavirahitopi pujjo pāsaṃsoti.",
  "atk-s0513a2:849_8": "Brāhmaṇo tassa vacanaṃ sutvā sīlavantasseva dhītaro adāsi.",
  "atk-s0513a2:850_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi –",
  "atk-s0513a2:850_1": "saccapariyosāne brāhmaṇo sotāpattiphale patiṭṭhahi.",
  "atk-s0513a2:850_2": "“Tadā brāhmaṇo ayameva brāhmaṇo ahosi,",
  "atk-s0513a2:850_3": "disāpāmokkho ācariyo pana ahameva ahosi”nti.",
  "atk-s0513a2:851_0": "Sādhusīlajātakavaṇṇanā dasamā.",
  "atk-s0513a2:852_0": "Ruhakavaggo pañcamo.",
  "atk-s0513a2:853_0": "Tassuddānaṃ –",
  "atk-s0513a2:854_0": "Ruhakaṃ sirikāḷakaṃ, padumaṃ maṇicorakaṃ;",
  "atk-s0513a2:855_0": "Pabbatūpattharavalāhaṃ, mittāmittañca rādhañca;",
  "atk-s0513a2:856_0": "Gahapati sādhusīlaṃ.",
  "atk-s0513a2:857_0": "6. Nataṃdaḷhavaggo",
  "atk-s0513a2:859_0": "[201] 1. Bandhanāgārajātakavaṇṇanā",
  "atk-s0513a2:860_0": "Na taṃ daḷhaṃ bandhanamāhu dhīrāti idaṃ satthā jetavane viharanto bandhanāgāraṃ ārabbha kathesi.",
  "atk-s0513a2:860_1": "Tasmiṃ kira kāle bahū sandhicchedakapanthaghātakacore ānetvā kosalarañño dassesuṃ.",
  "atk-s0513a2:860_2": "Te rājā addubandhanarajjubandhanasaṅkhalikabandhanehi bandhāpesi.",
  "atk-s0513a2:860_3": "Tiṃsamattā jānapadā bhikkhū satthāraṃ daṭṭhukāmā āgantvā disvā vanditvā punadivase piṇḍāya carantā bandhanāgāraṃ",
  "atk-s0513a2:860_4": "gantvā te core disvā piṇḍapātapaṭikkantā sāyanhasamaye tathāgataṃ upasaṅkamitvā “bhante,",
  "atk-s0513a2:860_5": "ajja amhehi piṇḍāya carantehi bandhanāgāre bahū corā addubandhanādīhi baddhā mahādukkhaṃ anubhavantā diṭṭhā,",
  "atk-s0513a2:860_6": "te tāni bandhanāni chinditvā palāyituṃ na sakkonti,",
  "atk-s0513a2:860_7": "atthi nu kho tehi bandhanehi thirataraṃ nāma aññaṃ bandhana”nti pucchiṃsu.",
  "atk-s0513a2:860_8": "Satthā “bhikkhave,",
  "atk-s0513a2:860_9": "kiṃ bandhanāni nāmetāni,",
  "atk-s0513a2:860_10": "yaṃ panetaṃ dhanadhaññaputtadārādīsu taṇhāsaṅkhātaṃ kilesabandhanaṃ,",
  "atk-s0513a2:860_11": "etaṃ etehi bandhanehi sataguṇena sahassaguṇena thirataraṃ,",
  "atk-s0513a2:860_12": "evaṃ mahantampi panetaṃ ducchindaniyaṃ bandhanaṃ porāṇakapaṇḍitā chinditvā himavantaṃ pavisitvā pabbajiṃsū”ti vatvā atītaṃ āhari.",
  "atk-s0513a2:861_0": "Atīte bārāṇasiyaṃ brahmadatte rajjaṃ kārente bodhisatto ekasmiṃ duggatagahapatikule nibbatti,",
  "atk-s0513a2:861_1": "tassa vayappattassa pitā kālamakāsi.",
  "atk-s0513a2:861_2": "So bhatiṃ katvā mātaraṃ posesi,",
  "atk-s0513a2:861_3": "athassa mātā anicchamānasseva ekaṃ kuladhītaraṃ gehe katvā aparabhāge kālamakāsi.",
  "atk-s0513a2:861_4": "Bhariyāyapissa kucchiyaṃ gabbho patiṭṭhāsi.",
  "atk-s0513a2:861_5": "So gabbhassa patiṭṭhitabhāvaṃ ajānanto “bhadde,",
  "atk-s0513a2:861_6": "tvaṃ bhatiṃ katvā jīvāhi,",
  "atk-s0513a2:861_7": "ahaṃ pabbajissāmī”ti āha.",
  "atk-s0513a2:861_8": "Sāpi “gabbho me patiṭṭhito,",
  "atk-s0513a2:861_9": "mayi vijātāya dārakaṃ disvā pabbajissasī”ti āha.",
  "atk-s0513a2:861_10": "So “sādhū”ti sampaṭicchitvā tassā vijātakāle “bhadde,",
  "atk-s0513a2:861_11": "tvaṃ sotthinā vijātā,",
  "atk-s0513a2:861_12": "idānāhaṃ pabbajissāmī”ti āpucchi.",
  "atk-s0513a2:861_13": "Atha naṃ sā “puttakassa tāva thanapānato apagamanakālaṃ āgamehī”ti vatvā puna gabbhaṃ gaṇhi.",
  "atk-s0513a2:862_0": "So cintesi –",
  "atk-s0513a2:862_1": "“imaṃ sampaṭicchāpetvā gantuṃ na sakkā,",
  "atk-s0513a2:862_2": "imissā anācikkhitvāva palāyitvā pabbajissāmī”ti.",
  "atk-s0513a2:862_3": "So tassā anācikkhitvā ratthibhāge uṭṭhāya palāyi.",
  "atk-s0513a2:862_4": "Atha naṃ nagaraguttikā aggahesuṃ. So “ahaṃ, sāmi,",
  "atk-s0513a2:862_5": "mātuposako nāma,",
  "atk-s0513a2:862_6": "vissajjetha ma”nti tehi attānaṃ vissajjāpetvā ekasmiṃ ṭhāne vasitvā aggadvāreneva nikkhamitvā himavantaṃ",
  "atk-s0513a2:862_7": "pavisitvā isipabbajjaṃ pabbajitvā abhiññā ca samāpattiyo ca nibbattetvā jhānakīḷaṃ kīḷanto vihāsi.",
  "atk-s0513a2:862_8": "So tattha vasanto “evarūpampi nāma me ducchindaniyaṃ puttadārabandhanaṃ kilesabandhanaṃ chindita”nti udānaṃ udānento imā gāthā avoca –",
  "atk-s0513a2:863_0": "101.",
  "atk-s0513a2:864_0": "“Na taṃ daḷhaṃ bandhanamāhu dhīrā, yadāyasaṃ dārujapabbajañca;",
  "atk-s0513a2:865_0": "Sārattarattā maṇikuṇḍalesu, puttesu dāresu ca yā apekkhā.",
  "atk-s0513a2:866_0": "102.",
  "atk-s0513a2:867_0": "“Etaṃ daḷhaṃ bandhanamāhu dhīrā, ohārinaṃ sīthilaṃ duppamuñcaṃ;",
  "atk-s0513a2:868_0": "Etampi chetvāna vajanti dhīrā, anapekkhino kāmasukhaṃ pahāyā”ti.",
  "atk-s0513a2:869_0": "Tattha dhīrāti dhitimantā,",
  "atk-s0513a2:869_1": "dhikkatapāpāti dhīrā.",
  "atk-s0513a2:869_2": "Atha vā dhī vuccati paññā,",
  "atk-s0513a2:869_3": "tāya paññāya samannāgatāti dhīrā,",
  "atk-s0513a2:869_4": "buddhā paccekabuddhā buddhasāvakā bodhisattā ca ime dhīrā nāma.",
  "atk-s0513a2:869_5": "Yadāyasantiādīsu yaṃ saṅkhalikasaṅkhātaṃ ayasā nibbattaṃ āyasaṃ,",
  "atk-s0513a2:869_6": "yaṃ addubandhanasaṅkhātaṃ dārujaṃ,",
  "atk-s0513a2:869_7": "yañca pabbajatiṇehi vā aññehi vā vākādīhi rajjuṃ katvā katarajjubandhanaṃ,",
  "atk-s0513a2:869_8": "taṃ āyasādiṃ chindituṃ sakkuṇeyyabhāvena dhīrā daḷhaṃ thiranti nāhu na kathenti.",
  "atk-s0513a2:869_9": "Sārattarattāti sārattā hutvā rattā,",
  "atk-s0513a2:869_10": "balavarāgarattāti attho.",
  "atk-s0513a2:869_11": "Maṇikuṇḍalesūti maṇīsu ca kuṇḍalesu ca,",
  "atk-s0513a2:869_12": "maṇiyuttesu vā kuṇḍalesu.",
  "atk-s0513a2:870_0": "Etaṃ daḷhanti ye maṇikuṇḍalesu sārattarattā,",
  "atk-s0513a2:870_1": "tesaṃ yo ca sārāgo,",
  "atk-s0513a2:870_2": "yā ca tesaṃ puttadāresu apekkhā taṇhā,",
  "atk-s0513a2:870_3": "etaṃ kilesamayaṃ bandhanaṃ daḷhaṃ thiranti dhīrā āhu.",
  "atk-s0513a2:870_4": "Ohārinanti ākaḍḍhitvā catūsu apāyesu pātanato avaharati heṭṭhā haratīti ohārinaṃ.",
  "atk-s0513a2:870_5": "Sithilanti bandhanaṭṭhāne chavicammamaṃsāni na chindati,",
  "atk-s0513a2:870_6": "lohitaṃ na nīharati,",
  "atk-s0513a2:870_7": "bandhanabhāvampi na jānāpeti,",
  "atk-s0513a2:870_8": "thalapathajalapathādīsu kammāni kātuṃ detīti sithilaṃ.",
  "atk-s0513a2:870_9": "Duppamuñcanti taṇhālobhavasena hi ekavārampi uppannaṃ kilesabandhanaṃ daṭṭhaṭṭhānato kacchapo viya dummocayaṃ hotīti duppamuñcaṃ.",
  "atk-s0513a2:870_10": "Etampi chetvānāti etaṃ evaṃ daḷhampi kilesabandhanaṃ ñāṇakhaggena chinditvā ayadāmāni chinditvā mattavaravāraṇā",
  "atk-s0513a2:870_11": "viya pañjare chinditvā sīhapotakā viya ca dhīrā vatthukāmakilesakāme ukkārabhūmiṃ viya jigucchamānā anapekkhino",
  "atk-s0513a2:870_12": "hutvā kāmasukhaṃ pahāya vajanti pakkamanti,",
  "atk-s0513a2:870_13": "pakkamitvā ca pana himavantaṃ pavisitvā isipabbajjaṃ pabbajitvā jhānasukhena vītināmentīti.",
  "atk-s0513a2:871_0": "Evaṃ bodhisatto imaṃ udānaṃ udānetvā aparihīnajjhāno brahmalokaparāyaṇo ahosi.",
  "atk-s0513a2:872_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a2:872_1": "saccapariyosāne keci sotāpannā,",
  "atk-s0513a2:872_2": "keci sakadāgāmino,",
  "atk-s0513a2:872_3": "keci anāgāmino,",
  "atk-s0513a2:872_4": "keci arahanto ahesuṃ.",
  "atk-s0513a2:872_5": "“Tadā mātā mahāmāyā ahosi,",
  "atk-s0513a2:872_6": "pitā suddhodanamahārājā,",
  "atk-s0513a2:872_7": "bhariyā rāhulamātā,",
  "atk-s0513a2:872_8": "putto rāhulo,",
  "atk-s0513a2:872_9": "puttadāraṃ pahāya nikkhamitvā pabbajito puriso pana ahameva ahosi”nti.",
  "atk-s0513a2:873_0": "Bandhanāgārajātakavaṇṇanā paṭhamā.",
  "atk-s0513a2:875_0": "[202] 2. Keḷisīlajātakavaṇṇanā",
  "atk-s0513a2:876_0": "Haṃsā koñcā mayūrā cāti idaṃ satthā jetavane viharanto āyasmantaṃ lakuṇḍakabhaddiyaṃ ārabbha kathesi.",
  "atk-s0513a2:876_1": "So kirāyasmā buddhasāsane pākaṭo ahosi paññāto madhurassaro madhuradhammakathiko paṭisambhidāppatto mahākhīṇāsavo",
  "atk-s0513a2:876_2": "asītiyā mahātherānaṃ antaro pamāṇena omako lakuṇḍako sāmaṇero viya,",
  "atk-s0513a2:876_3": "khuddako kīḷanatthāya kato viya.",
  "atk-s0513a2:876_4": "Tasmiṃ ekadivasaṃ tathāgataṃ vanditvā jetavanakoṭṭhakaṃ gate janapadā tiṃsamattā bhikkhū “dasabalaṃ vandissāmā”ti",
  "atk-s0513a2:876_5": "jetavanaṃ pavisantā vihārakoṭṭhake theraṃ disvā “sāmaṇero eso”ti saññāya theraṃ cīvarakaṇṇe gaṇhantā",
  "atk-s0513a2:876_6": "hatthe gaṇhantā sīsaṃ gaṇhantā nāsāya parāmasantā kaṇṇesu gahetvā cāletvā hatthakukkuccaṃ katvā pattacīvaraṃ",
  "atk-s0513a2:876_7": "paṭisāmetvā satthāraṃ upasaṅkamitvā vanditvā nisīditvā satthārā madhurapaṭisanthāre kate pucchiṃsu –  “bhante,",
  "atk-s0513a2:876_8": "lakuṇḍakabhaddiyatthero kira nāmeko tumhākaṃ sāvako madhuradhammakathiko atthi,",
  "atk-s0513a2:876_9": "kahaṃ so idānī”ti.",
  "atk-s0513a2:876_10": "“Kiṃ pana,",
  "atk-s0513a2:876_11": "bhikkhave,",
  "atk-s0513a2:876_12": "daṭṭhukāmatthā”ti? “Āma,",
  "atk-s0513a2:876_13": "bhante”ti. “Yaṃ,",
  "atk-s0513a2:876_14": "bhikkhave,",
  "atk-s0513a2:876_15": "tumhe dvārakoṭṭhake disvā cīvarakaṇṇādīsu gaṇhantā hatthakukkuccaṃ katvā āgatā,",
  "atk-s0513a2:876_16": "esa so”ti. “Bhante,",
  "atk-s0513a2:876_17": "evarūpo patthitapatthano abhinīhārasampanno sāvako kiṃkāraṇā appesakkho jāto”ti?",
  "atk-s0513a2:876_18": "Satthā “attanā katapāpakammaṃ nissāyā”ti vatvā tehi yācito atītaṃ āhari.",
  "atk-s0513a2:877_0": "Atīte bārāṇasiyaṃ brahmadatte rajjaṃ kārente bodhisatto sakko devarājā ahosi.",
  "atk-s0513a2:877_1": "Tadā brahmadattassa jiṇṇaṃ jarāppattaṃ hatthiṃ vā assaṃ vā goṇaṃ vā dassetuṃ na sakkā,",
  "atk-s0513a2:877_2": "keḷisīlo hutvā tathārūpaṃ disvāva anubandhāpeti,",
  "atk-s0513a2:877_3": "jiṇṇasakaṭampi disvā bhindāpeti,",
  "atk-s0513a2:877_4": "jiṇṇamātugāme disvā pakkosāpetvā udare paharāpetvā pātāpetvā puna uṭṭhāpetvā bhāyāpeti,",
  "atk-s0513a2:877_5": "jiṇṇapurise disvā laṅghake viya bhūmiyaṃ saṃparivattakādikīḷaṃ kīḷāpeti,",
  "atk-s0513a2:877_6": "apassanto “asukaghare kira mahallako atthī”ti sutvāpi pakkosāpetvā kīḷati.",
  "atk-s0513a2:877_7": "Manussā lajjantā attano mātāpitaro tiroraṭṭhāni pesenti,",
  "atk-s0513a2:877_8": "mātupaṭṭhānadhammo pitupaṭṭhānadhammo pacchijji,",
  "atk-s0513a2:877_9": "rājasevakāpi keḷisīlāva ahesuṃ.",
  "atk-s0513a2:877_10": "Matamatā cattāro apāye pūrenti,",
  "atk-s0513a2:877_11": "devaparisā parihāyati.",
  "atk-s0513a2:878_0": "Sakko abhinave devaputte apassanto “kiṃ nu kho kāraṇa”nti āvajjento taṃ kāraṇaṃ ñatvā “damessāmi na”nti",
  "atk-s0513a2:878_1": "mahallakavaṇṇaṃ abhinimminitvā jiṇṇayānake dve takkacāṭiyo āropetvā dve jaragoṇe yojetvā ekasmiṃ chaṇadivase",
  "atk-s0513a2:878_2": "alaṅkatahatthiṃ abhiruhitvā brahmadatte alaṅkatanagaraṃ padakkhiṇaṃ karonte pilotikanivattho taṃ yānakaṃ",
  "atk-s0513a2:878_3": "pājento rañño abhimukho agamāsi.",
  "atk-s0513a2:878_4": "Rājā jiṇṇayānakaṃ disvā “etaṃ yānakaṃ apanethā”ti vadati.",
  "atk-s0513a2:878_5": "Manussā “kahaṃ, deva,",
  "atk-s0513a2:878_6": "na passāmā”ti āhaṃsu.",
  "atk-s0513a2:878_7": "Sakko attano ānubhāvena raññoyeva dassesi.",
  "atk-s0513a2:878_8": "Atha naṃ bahusampatte tasmiṃ tassa uparibhāgena pājento rañño matthake ekaṃ cāṭiṃ bhinditvā nivattāpento dutiyaṃ bhindi.",
  "atk-s0513a2:878_9": "Athassa sīsato paṭṭhāya ito cito ca takkaṃ paggharati,",
  "atk-s0513a2:878_10": "so tena aṭṭīyati harāyati jigucchati.",
  "atk-s0513a2:878_11": "Athassa taṃ upaddutabhāvaṃ ñatvā sakko yānakaṃ antaradhāpetvā sakkattabhāvaṃ māpetvā vajirahattho ākāse ṭhatvā “pāpa adhammikarāja,",
  "atk-s0513a2:878_12": "kiṃ tvaṃ mahallako na bhavissasi,",
  "atk-s0513a2:878_13": "tava sarīraṃ jarā na paharissati,",
  "atk-s0513a2:878_14": "keḷisīlo hutvā vuḍḍhe viheṭhanakammaṃ karosi,",
  "atk-s0513a2:878_15": "ekakaṃ taṃ nissāya etaṃ kammaṃ katvā matamatā apāye paripūrenti,",
  "atk-s0513a2:878_16": "manussā mātāpitaro paṭijaggituṃ na labhanti.",
  "atk-s0513a2:878_17": "Sace imamhā kammā na viramissasi,",
  "atk-s0513a2:878_18": "vajirena te sīsaṃ padālessāmi,",
  "atk-s0513a2:878_19": "mā ito paṭṭhāyetaṃ kammaṃ akatthā”ti santajjetvā mātāpitūnaṃ guṇaṃ kathetvā vuḍḍhāpacāyikakammassa ānisaṃsaṃ",
  "atk-s0513a2:878_20": "pakāsetvā ovaditvā sakaṭṭhānameva agamāsi.",
  "atk-s0513a2:878_21": "Rājā tato paṭṭhāya tathārūpaṃ kammaṃ kātuṃ cittampi na uppādesi.",
  "atk-s0513a2:879_0": "Satthā imaṃ atītaṃ āharitvā abhisambuddho hutvā imā gāthā avoca –",
  "atk-s0513a2:880_0": "103.",
  "atk-s0513a2:881_0": "“Haṃsā koñcā mayūrā ca, hatthayo pasadā migā;",
  "atk-s0513a2:882_0": "Sabbe sīhassa bhāyanti, natthi kāyasmi tulyatā.",
  "atk-s0513a2:883_0": "104.",
  "atk-s0513a2:884_0": "“Evameva manussesu, daharo cepi paññavā;",
  "atk-s0513a2:885_0": "So hi tattha mahā hoti, neva bālo sarīravā”ti.",
  "atk-s0513a2:886_0": "Tattha pasadā migāti pasadasaṅkhātā migā,",
  "atk-s0513a2:886_1": "pasadā migā ca avasesā migā cātipi attho.",
  "atk-s0513a2:886_2": "“Pasadamigā”tipi pāṭho,",
  "atk-s0513a2:886_3": "pasadā migāti attho.",
  "atk-s0513a2:886_4": "Natthi kāyasmi tulyatāti sarīre pamāṇaṃ nāma natthi.",
  "atk-s0513a2:886_5": "Yadi bhaveyya,",
  "atk-s0513a2:886_6": "mahāsarīrā hatthino ceva pasadamigā ca sīhaṃ māreyyuṃ,",
  "atk-s0513a2:886_7": "sīho haṃsādayo khuddakasarīreyeva māreyya,",
  "atk-s0513a2:886_8": "khuddakāyeva sīhassa bhāyeyyuṃ,",
  "atk-s0513a2:886_9": "na mahantā.",
  "atk-s0513a2:886_10": "Yasmā panetaṃ natthi,",
  "atk-s0513a2:886_11": "tasmā sabbepi te sīhassa bhāyanti.",
  "atk-s0513a2:886_12": "Sarīravāti bālo mahāsarīropi mahā nāma na hoti,",
  "atk-s0513a2:886_13": "tasmā lakuṇḍakabhaddiyo sarīrena khuddakopi mā taṃ ñāṇenapi khuddakoti maññitthāti attho.",
  "atk-s0513a2:887_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a2:887_1": "saccapariyosāne tesu bhikkhūsu keci sotāpannā,",
  "atk-s0513a2:887_2": "keci sakadāgāmino,",
  "atk-s0513a2:887_3": "keci anāgāmino,",
  "atk-s0513a2:887_4": "keci arahanto ahesuṃ.",
  "atk-s0513a2:887_5": "“Tadā rājā lakuṇḍakabhaddiyo ahosi,",
  "atk-s0513a2:887_6": "so tāya keḷisīlatāya paresaṃ keḷinissayo jāto,",
  "atk-s0513a2:887_7": "sakko pana ahameva ahosi”nti.",
  "atk-s0513a2:888_0": "Keḷisīlajātakavaṇṇanā dutiyā.",
  "atk-s0513a2:890_0": "[203] 3. Khandhajātakavaṇṇanā",
  "atk-s0513a2:891_0": "Virūpakkhehi me mettanti idaṃ satthā jetavane viharanto aññataraṃ bhikkhuṃ ārabbha kathesi.",
  "atk-s0513a2:891_1": "Taṃ kira jantāgharadvāre kaṭṭhāni phālentaṃ pūtirukkhantarā nikkhamitvā eko sappo pādaṅguliyaṃ ḍaṃsi,",
  "atk-s0513a2:891_2": "so tattheva mato.",
  "atk-s0513a2:891_3": "Tassa matabhāvo sakalavihāre pākaṭo ahosi.",
  "atk-s0513a2:891_4": "Dhammasabhāyaṃ bhikkhū kathaṃ samuṭṭhāpesuṃ – “āvuso,",
  "atk-s0513a2:891_5": "asuko kira bhikkhu jantāgharadvāre kaṭṭhāni phālento sappena daṭṭho tattheva mato”ti.",
  "atk-s0513a2:891_6": "Satthā āgantvā “kāya nuttha,",
  "atk-s0513a2:891_7": "bhikkhave,",
  "atk-s0513a2:891_8": "etarahi kathāya sannisinnā”ti pucchitvā “imāya nāmā”ti vutte “sace so,",
  "atk-s0513a2:891_9": "bhikkhave,",
  "atk-s0513a2:891_10": "bhikkhu cattāri ahirājakulāni ārabbha mettaṃ abhāvayissa,",
  "atk-s0513a2:891_11": "na naṃ sappo ḍaṃseyya.",
  "atk-s0513a2:891_12": "Porāṇakatāpasāpi anuppanne buddhe catūsu ahirājakulesu mettaṃ bhāvetvā tāni ahirājakulāni nissāya uppajjanakabhayato mucciṃsū”ti vatvā atītaṃ āhari.",
  "atk-s0513a2:892_0": "Atīte bārāṇasiyaṃ brahmadatte rajjaṃ kārente bodhisatto kāsiraṭṭhe brāhmaṇakule nibbattitvā vayappatto",
  "atk-s0513a2:892_1": "kāme pahāya isipabbajjaṃ pabbajitvā abhiññā ca samāpattiyo ca nibbattetvā himavantapadese ekasmiṃ gaṅgānivattane",
  "atk-s0513a2:892_2": "assamapadaṃ māpetvā jhānakīḷaṃ kīḷanto isigaṇaparivuto vihāsi.",
  "atk-s0513a2:892_3": "Tadā gaṅgātīre nānappakārā dīghajātikā isīnaṃ paripanthaṃ karonti,",
  "atk-s0513a2:892_4": "yebhuyyena isayo jīvitakkhayaṃ pāpuṇanti.",
  "atk-s0513a2:892_5": "Tāpasā tamatthaṃ bodhisattassa ārocesuṃ.",
  "atk-s0513a2:892_6": "Bodhisatto sabbe tāpase sannipātāpetvā “sace tumhe catūsu ahirājakulesu mettaṃ bhāveyyātha,",
  "atk-s0513a2:892_7": "na vo sappā ḍaṃseyyuṃ,",
  "atk-s0513a2:892_8": "tasmā ito paṭṭhāya catūsu ahirājakulesu evaṃ mettaṃ bhāvethā”ti vatvā imaṃ gāthamāha –",
  "atk-s0513a2:893_0": "105.",
  "atk-s0513a2:894_0": "“Virūpakkhehi me mettaṃ, mettaṃ erāpathehi me;",
  "atk-s0513a2:895_0": "Chabyāputtehi me mettaṃ, mettaṃ kaṇhāgotamakehi cā”ti.",
  "atk-s0513a2:896_0": "Tattha virūpakkhehi me mettanti virūpakkhanāgarājakulehi saddhiṃ mayhaṃ mettaṃ.",
  "atk-s0513a2:896_1": "Erāpathādīsupi eseva nayo.",
  "atk-s0513a2:896_2": "Etānipi hi erāpathanāgarājakulaṃ chabyāputtanāgarājakulaṃ kaṇhāgotamakanāgarājakulanti nāgarājakulāneva.",
  "atk-s0513a2:897_0": "Evaṃ cattāri nāgarājakulāni dassetvā “sace tumhe etesu mettaṃ bhāvetuṃ sakkhissatha,",
  "atk-s0513a2:897_1": "dīghajātikā vo na ḍaṃsissanti na viheṭhessantī”ti vatvā dutiyaṃ gāthamāha –",
  "atk-s0513a2:898_0": "“Apādakehi me mettaṃ, mettaṃ dvipādakehi me;",
  "atk-s0513a2:899_0": "Catuppadehi me mettaṃ, mettaṃ bahuppadehi me”ti.",
  "atk-s0513a2:900_0": "Tattha paṭhamapadena odissakaṃ katvā sabbesu apādakesu dīghajātikesu ceva macchesu ca mettābhāvanā dassitā,",
  "atk-s0513a2:900_1": "dutiyapadena manussesu ceva pakkhijātesu ca,",
  "atk-s0513a2:900_2": "tatiyapadena hatthiassādīsu sabbacatuppadesu,",
  "atk-s0513a2:900_3": "catutthapadena vicchikasatapadiuccāliṅgapāṇakamakkaṭakādīsu.",
  "atk-s0513a2:901_0": "Evaṃ sarūpena mettābhāvanaṃ dassetvā idāni āyācanavasena dassento imaṃ gāthamāha –",
  "atk-s0513a2:902_0": "“Mā maṃ apādako hiṃsi, mā maṃ hiṃsi dvipādako;",
  "atk-s0513a2:903_0": "Mā maṃ catuppado hiṃsi, mā maṃ hiṃsi bahuppado”ti.",
  "atk-s0513a2:904_0": "Tattha mā manti etesu apādakādīsu koci ekopi mā maṃ hiṃsatu,",
  "atk-s0513a2:904_1": "mā viheṭhetūti evaṃ āyācantā mettaṃ bhāvethāti attho.",
  "atk-s0513a2:905_0": "Idāni anodissakavasena mettābhāvanaṃ dassento imaṃ gāthamāha –",
  "atk-s0513a2:906_0": "“Sabbe sattā sabbe pāṇā, sabbe bhūtā ca kevalā;",
  "atk-s0513a2:907_0": "Sabbe bhadrāni passantu, mā kañci pāpamāgamā”ti.",
  "atk-s0513a2:908_0": "Tattha taṇhādiṭṭhivasena vaṭṭe pañcasu khandhesu āsattā visattā laggā laggitāti sattā,",
  "atk-s0513a2:908_1": "assāsapassāsapavattanasaṅkhātena pāṇanavasena pāṇā,",
  "atk-s0513a2:908_2": "bhūtabhāvitanibbattanavasena bhūtāti evaṃ vacanamattaviseso veditabbo.",
  "atk-s0513a2:908_3": "Avisesena pana sabbānipetāni padāni sabbasattasaṅgāhakāneva.",
  "atk-s0513a2:908_4": "Kevalāti sakalā.",
  "atk-s0513a2:908_5": "Idaṃ sabbasaddasseva hi pariyāyavacanaṃ.",
  "atk-s0513a2:908_6": "Bhadrāni passantūti sabbepete sattā bhadrāni sādhūni kalyāṇāneva passantu.",
  "atk-s0513a2:908_7": "Mā kañci pāpamāgamāti etesu kañci ekaṃ sattampi pāpaṃ lāmakaṃ dukkhaṃ mā āgamā,",
  "atk-s0513a2:908_8": "mā āgacchatu mā pāpuṇātu,",
  "atk-s0513a2:908_9": "sabbe averā abyāpajjā sukhī niddukkhā hontūti.",
  "atk-s0513a2:909_0": "Evaṃ “sabbasattesu anodissakavasena mettaṃ bhāvethā”ti vatvā puna tiṇṇaṃ ratanānaṃ guṇe anussarāpetuṃ –",
  "atk-s0513a2:910_0": "106.",
  "atk-s0513a2:911_0": "“Appamāṇo buddho, appamāṇo dhammo;",
  "atk-s0513a2:912_0": "Appamāṇo saṅgho”ti āha.",
  "atk-s0513a2:913_0": "Tattha pamāṇakarānaṃ kilesānaṃ abhāvena guṇānañca pamāṇābhāvena buddharatanaṃ appamāṇaṃ.",
  "atk-s0513a2:913_1": "Dhammoti navavidho lokuttaradhammo.",
  "atk-s0513a2:913_2": "Tassapi pamāṇaṃ kātuṃ na sakkāti appamāṇo.",
  "atk-s0513a2:913_3": "Tena appamāṇena dhammena samannāgatattā saṅghopi appamāṇo.",
  "atk-s0513a2:914_0": "Iti bodhisatto “imesaṃ tiṇṇaṃ ratanānaṃ guṇe anussarathā”ti vatvā tiṇṇaṃ ratanānaṃ appamāṇaguṇataṃ dassetvā sappamāṇe satte dassetuṃ –",
  "atk-s0513a2:915_0": "“Pamāṇavantāni sarīsapāni, ahi vicchika satapadī;",
  "atk-s0513a2:916_0": "Uṇṇanābhi sarabū mūsikā”ti āha.",
  "atk-s0513a2:917_0": "Tattha sarīsapānīti sappadīghajātikānaṃ nāmaṃ.",
  "atk-s0513a2:917_1": "Te hi sarantā gacchanti,",
  "atk-s0513a2:917_2": "sirena vā sapantīti sarīsapā.",
  "atk-s0513a2:917_3": "“Ahī”tiādi tesaṃ sarūpato nidassanaṃ.",
  "atk-s0513a2:917_4": "Tattha uṇṇanābhīti makkaṭako.",
  "atk-s0513a2:917_5": "Tassa hi nābhito uṇṇāsadisaṃ suttaṃ nikkhamati,",
  "atk-s0513a2:917_6": "tasmā “uṇṇanābhī”ti vuccati.",
  "atk-s0513a2:917_7": "Sarabūti gharagoḷikā.",
  "atk-s0513a2:918_0": "Iti bodhisatto “yasmā etesaṃ antorāgādayo pamāṇakarā dhammā atthi,",
  "atk-s0513a2:918_1": "tasmā tāni sarīsapādīni pamāṇavantānī”ti dassetvā “appamāṇānaṃ tiṇṇaṃ ratanānaṃ ānubhāvena ime pamāṇavantā",
  "atk-s0513a2:918_2": "sattā rattindivaṃ parittakammaṃ karontūti evaṃ tiṇṇaṃ ratanānaṃ guṇe anussarathā”ti vatvā tato uttari",
  "atk-s0513a2:918_3": "kattabbaṃ dassetuṃ imaṃ gāthamāha –",
  "atk-s0513a2:919_0": "“Katā me rakkhā katā me parittā, paṭikkamantu bhūtāni;",
  "atk-s0513a2:920_0": "Sohaṃ namo bhagavato, namo sattannaṃ sammāsambuddhāna”nti.",
  "atk-s0513a2:921_0": "Tattha katā me rakkhāti mayā ratanattayaguṇe anussarantena attano rakkhā gutti katā.",
  "atk-s0513a2:921_1": "Katā me parittāti parittāṇampi me attano kataṃ.",
  "atk-s0513a2:921_2": "Paṭikkamantu bhūtānīti mayi ahitajjhāsayāni bhūtāni paṭikkamantu apagacchantu.",
  "atk-s0513a2:921_3": "Sohaṃ namo bhagavatoti so ahaṃ evaṃ kataparitto atītassa parinibbutassa sabbassapi buddhassa bhagavato namo karomi.",
  "atk-s0513a2:921_4": "Namo sattannaṃ sammāsambuddhānanti visesena pana atīte paṭipāṭiyā parinibbutānaṃ sattannaṃ sammāsambuddhānaṃ namo karomīti.",
  "atk-s0513a2:922_0": "Evaṃ “namakkāraṃ karontāpi satta buddhe anussarathā”ti bodhisatto isigaṇassa imaṃ parittaṃ bandhitvā adāsi.",
  "atk-s0513a2:922_1": "Ādito pana paṭṭhāya dvīhi gāthāhi catūsu ahirājakulesu mettāya dīpitattā odissakānodissakavasena vā dvinnaṃ",
  "atk-s0513a2:922_2": "mettābhāvanānaṃ dīpitattā idaṃ parittaṃ idha vuttanti veditabbaṃ,",
  "atk-s0513a2:922_3": "aññaṃ vā kāraṇaṃ pariyesitabbaṃ.",
  "atk-s0513a2:922_4": "Tato paṭṭhāya isigaṇo bodhisattassa ovāde ṭhatvā mettaṃ bhāvesi,",
  "atk-s0513a2:922_5": "buddhaguṇe anussari.",
  "atk-s0513a2:922_6": "Evametesu buddhaguṇe anussarantesuyeva sabbe dīghajātikā paṭikkamiṃsu.",
  "atk-s0513a2:922_7": "Bodhisattopi brahmavihāre bhāvetvā brahmalokaparāyaṇo ahosi.",
  "atk-s0513a2:923_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a2:923_1": "“tadā isigaṇo buddhaparisā ahosi,",
  "atk-s0513a2:923_2": "gaṇasatthā pana ahameva ahosi”nti.",
  "atk-s0513a2:924_0": "Khandhajātakavaṇṇanā tatiyā.",
  "atk-s0513a2:926_0": "[204] 4. Vīrakajātakavaṇṇanā",
  "atk-s0513a2:927_0": "Api vīraka passesīti idaṃ satthā jetavane viharanto sugatālayaṃ ārabbha kathesi.",
  "atk-s0513a2:927_1": "Devadattassa parisaṃ gahetvā āgatesu hi theresu satthā “sāriputta,",
  "atk-s0513a2:927_2": "devadatto tumhe disvā kiṃ akāsī”ti pucchitvā “sugatālayaṃ, bhante,",
  "atk-s0513a2:927_3": "dassesī”ti vutte “na kho,",
  "atk-s0513a2:927_4": "sāriputta,",
  "atk-s0513a2:927_5": "idāneva devadatto mama anukiriyaṃ karonto vināsaṃ patto,",
  "atk-s0513a2:927_6": "pubbepi vināsaṃ pāpuṇī”ti vatvā therena yācito atītaṃ āhari.",
  "atk-s0513a2:928_0": "Atīte bārāṇasiyaṃ brahmadatte rajjaṃ kārente bodhisatto himavantapadese udakakākayoniyaṃ nibbattitvā ekaṃ saraṃ upanissāya vasi,",
  "atk-s0513a2:928_1": "“vīrako”tissa nāmaṃ ahosi.",
  "atk-s0513a2:928_2": "Tadā kāsiraṭṭhe dubbhikkhaṃ ahosi,",
  "atk-s0513a2:928_3": "manussā kākabhattaṃ vā dātuṃ yakkhanāgabalikammaṃ vā kātuṃ nāsakkhiṃsu.",
  "atk-s0513a2:928_4": "Chātakaraṭṭhato kākā yebhuyyena araññaṃ pavisiṃsu.",
  "atk-s0513a2:928_5": "Tattheko bārāṇasivāsī saviṭṭhako nāma kāko kākiṃ ādāya vīrakassa vasanaṭṭhānaṃ gantvā taṃ saraṃ nissāya ekamante vāsaṃ kappesi.",
  "atk-s0513a2:928_6": "So ekadivasaṃ tasmiṃ sare gocaraṃ gaṇhanto vīrakaṃ saraṃ otaritvā macche khāditvā paccuttaritvā sarīraṃ",
  "atk-s0513a2:928_7": "sukkhāpentaṃ disvā “imaṃ udakakākaṃ nissāya sakkā bahū macche laddhuṃ,",
  "atk-s0513a2:928_8": "imaṃ upaṭṭhahissāmī”ti taṃ upasaṅkamitvā “kiṃ,",
  "atk-s0513a2:928_9": "sammā”ti vutte “icchāmi taṃ sāmi upaṭṭhahitu”nti vatvā “sādhū”ti tena sampaṭicchito tato paṭṭhāya upaṭṭhāsi.",
  "atk-s0513a2:928_10": "Vīrakopi tato paṭṭhāya attano yāpanamattaṃ khāditvā macche uddharitvā saviṭṭhakassa deti.",
  "atk-s0513a2:928_11": "Sopi attano yāpanamattaṃ khāditvā sesaṃ kākiyā deti.",
  "atk-s0513a2:929_0": "Tassa aparabhāge māno uppajji –",
  "atk-s0513a2:929_1": "“ayampi udakakāko kāḷako,",
  "atk-s0513a2:929_2": "ahampi kāḷako,",
  "atk-s0513a2:929_3": "akkhituṇḍapādehipi etassa ca mayhañca nānākaraṇaṃ natthi,",
  "atk-s0513a2:929_4": "ito paṭṭhāya iminā gahitamacchehi mayhaṃ kammaṃ natthi,",
  "atk-s0513a2:929_5": "ahameva gaṇhissāmī”ti.",
  "atk-s0513a2:929_6": "So vīrakaṃ upasaṅkamitvā “samma,",
  "atk-s0513a2:929_7": "ito paṭṭhāya ahameva saraṃ otaritvā macche gaṇhissāmī”ti vatvā “na tvaṃ, samma,",
  "atk-s0513a2:929_8": "udakaṃ otaritvā macche gaṇhanakakule nibbatto,",
  "atk-s0513a2:929_9": "mā nassī”ti tena vāriyamānopi vacanaṃ anādiyitvā saraṃ oruyha udakaṃ pavisitvā ummujjamāno sevālaṃ chinditvā nikkhamituṃ nāsakkhi,",
  "atk-s0513a2:929_10": "sevālantare laggi,",
  "atk-s0513a2:929_11": "aggatuṇḍameva paññāyi.",
  "atk-s0513a2:929_12": "So nirassāso antoudakeyeva jīvitakkhayaṃ pāpuṇi.",
  "atk-s0513a2:929_13": "Athassa bhariyā āgamanaṃ apassamānā taṃ pavattiṃ jānanatthaṃ vīrakassa santikaṃ gantvā “sāmi,",
  "atk-s0513a2:929_14": "saviṭṭhako na paññāyati,",
  "atk-s0513a2:929_15": "kahaṃ nu kho so”ti pucchamānā paṭhamaṃ gāthamāha –",
  "atk-s0513a2:930_0": "107.",
  "atk-s0513a2:931_0": "“Api vīraka passesi, sakuṇaṃ mañjubhāṇakaṃ;",
  "atk-s0513a2:932_0": "Mayūragīvasaṅkāsaṃ, patiṃ mayhaṃ saviṭṭhaka”nti.",
  "atk-s0513a2:933_0": "Tattha api, vīraka,",
  "atk-s0513a2:933_1": "passesīti,",
  "atk-s0513a2:933_2": "sāmi vīraka,",
  "atk-s0513a2:933_3": "api passasi.",
  "atk-s0513a2:933_4": "Mañjubhāṇakanti mañjubhāṇinaṃ.",
  "atk-s0513a2:933_5": "Sā hi rāgavasena “madhurassaro me patī”ti maññati,",
  "atk-s0513a2:933_6": "tasmā evamāha.",
  "atk-s0513a2:933_7": "Mayūragīvasaṅkāsanti moragīvasamānavaṇṇaṃ.",
  "atk-s0513a2:934_0": "Taṃ sutvā vīrako “āma, jānāmi te sāmikassa gataṭṭhāna”nti vatvā dutiyaṃ gāthamāha –",
  "atk-s0513a2:935_0": "108.",
  "atk-s0513a2:936_0": "“Udakathalacarassa pakkhino, niccaṃ āmakamacchabhojino;",
  "atk-s0513a2:937_0": "Tassānukaraṃ saviṭṭhako, sevāle paliguṇṭhito mato”ti.",
  "atk-s0513a2:938_0": "Tattha udakathalacarassāti udake ca thale ca carituṃ samatthassa.",
  "atk-s0513a2:938_1": "Pakkhinoti attānaṃ sandhāya vadati.",
  "atk-s0513a2:938_2": "Tassānukaranti tassa anukaronto.",
  "atk-s0513a2:938_3": "Sevāle paliguṇṭhito matoti udakaṃ pavisitvā sevālaṃ chinditvā nikkhamituṃ asakkonto sevālapariyonaddho antoudakeyeva mato, passa,",
  "atk-s0513a2:938_4": "etassa tuṇḍaṃ dissatīti.",
  "atk-s0513a2:938_5": "Taṃ sutvā kākī paridevitvā bārāṇasimeva agamāsi.",
  "atk-s0513a2:939_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a2:939_1": "“tadā saviṭṭhako devadatto ahosi,",
  "atk-s0513a2:939_2": "vīrako pana ahameva ahosi”nti.",
  "atk-s0513a2:940_0": "Vīrakajātakavaṇṇanā catutthā.",
  "atk-s0513a2:942_0": "[205] 5. Gaṅgeyyajātakavaṇṇanā",
  "atk-s0513a2:943_0": "Sobhati maccho gaṅgeyyoti idaṃ satthā jetavane viharanto dve daharabhikkhū ārabbha kathesi.",
  "atk-s0513a2:943_1": "Te kira sāvatthivāsino kulaputtā sāsane pabbajitvā asubhabhāvanaṃ anunuyuñjitvā rūpapasaṃsakā hutvā rūpaṃ upalāḷentā vicariṃsu.",
  "atk-s0513a2:943_2": "Te ekadivasaṃ “tvaṃ na sobhasi,",
  "atk-s0513a2:943_3": "ahaṃ sobhāmī”ti rūpaṃ nissāya uppannavivādā avidūre nisinnaṃ ekaṃ mahallakattheraṃ disvā “eso amhākaṃ",
  "atk-s0513a2:943_4": "sobhanabhāvaṃ vā asobhanabhāvaṃ vā jānissatī”ti taṃ upasaṅkamitvā “bhante,",
  "atk-s0513a2:943_5": "ko amhesu sobhano”ti pucchiṃsu.",
  "atk-s0513a2:943_6": "So “āvuso,",
  "atk-s0513a2:943_7": "tumhehi ahameva sobhanataro”ti āha.",
  "atk-s0513a2:943_8": "Daharā “ayaṃ mahallako amhehi pucchitaṃ akathetvā apucchitaṃ kathetī”ti taṃ paribhāsitvā pakkamiṃsu.",
  "atk-s0513a2:943_9": "Sā tesaṃ kiriyā bhikkhusaṅghe pākaṭā jātā.",
  "atk-s0513a2:943_10": "Athekadivasaṃ dhammasabhāyaṃ kathaṃ samuṭṭhāpesuṃ – “āvuso,",
  "atk-s0513a2:943_11": "asuko mahallako thero kira te rūpanissitake dahare lajjāpesī”ti.",
  "atk-s0513a2:943_12": "Satthā āgantvā “kāya nuttha,",
  "atk-s0513a2:943_13": "bhikkhave,",
  "atk-s0513a2:943_14": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a2:943_15": "bhikkhave,",
  "atk-s0513a2:943_16": "ime dve daharā idāneva rūpapasaṃsakā,",
  "atk-s0513a2:943_17": "pubbepete rūpameva upalāḷentā vicariṃsū”ti vatvā atītaṃ āhari.",
  "atk-s0513a2:944_0": "Atīte bārāṇasiyaṃ brahmadatte rajjaṃ kārente bodhisatto gaṅgātīre rukkhadevatā ahosi.",
  "atk-s0513a2:944_1": "Tadā gaṅgāyamunānaṃ samāgamaṭṭhāne gaṅgeyyo ca yāmuneyyo ca dve macchā “ahaṃ sobhāmi,",
  "atk-s0513a2:944_2": "tvaṃ na sobhasī”ti rūpaṃ nissāya vivadamānā avidūre gaṅgātīre kacchapaṃ nipannaṃ disvā “eso amhākaṃ sobhanabhāvaṃ",
  "atk-s0513a2:944_3": "vā asobhanabhāvaṃ vā jānissatī”ti taṃ upasaṅkamitvā “kiṃ nu kho,",
  "atk-s0513a2:944_4": "samma kacchapa,",
  "atk-s0513a2:944_5": "gaṅgeyyo sobhati,",
  "atk-s0513a2:944_6": "udāhu yāmuneyyo”ti pucchiṃsu.",
  "atk-s0513a2:944_7": "Kacchapo “gaṅgeyyopi sobhati,",
  "atk-s0513a2:944_8": "yāmuneyyopi sobhati,",
  "atk-s0513a2:944_9": "tumhehi pana dvīhi ahameva atirekataraṃ sobhāmī”ti imamatthaṃ pakāsento paṭhamaṃ gāthamāha –",
  "atk-s0513a2:945_0": "109.",
  "atk-s0513a2:946_0": "“Sobhati maccho gaṅgeyyo, atho sobhati yāmuno;",
  "atk-s0513a2:947_0": "Catuppadoyaṃ puriso, nigrodhaparimaṇḍalo;",
  "atk-s0513a2:948_0": "Īsakāyatagīvo ca, sabbeva atirocatī”ti.",
  "atk-s0513a2:949_0": "Tattha catuppadoyanti catuppado ayaṃ.",
  "atk-s0513a2:949_1": "Purisoti attānaṃ sandhāya vadati.",
  "atk-s0513a2:949_2": "Nigrodhaparimaṇḍaloti sujāto nigrodho viya parimaṇḍalo.",
  "atk-s0513a2:949_3": "Īsakāyatagīvoti rathīsā viya āyatagīvo.",
  "atk-s0513a2:949_4": "Sabbeva atirocatīti evaṃ saṇṭhānasampanno kacchapo sabbeva atirocati,",
  "atk-s0513a2:949_5": "ahameva sabbe tumhe atikkamitvā sobhāmīti vadati.",
  "atk-s0513a2:950_0": "Macchā tassa kathaṃ hutvā “ambho! Pāpakacchapa amhehi pucchitaṃ akathetvā aññameva kathesī”ti vatvā dutiyaṃ gāthamāha –",
  "atk-s0513a2:951_0": "110.",
  "atk-s0513a2:952_0": "“Yaṃ pucchito na taṃ akkhāsi, aññaṃ akkhāsi pucchito;",
  "atk-s0513a2:953_0": "Atthappasaṃsako poso, nāyaṃ asmāka ruccatī”ti.",
  "atk-s0513a2:954_0": "Tattha attappasaṃsakoti attānaṃ pasaṃsanasīlo attukkaṃsako poso.",
  "atk-s0513a2:954_1": "Nāyaṃ asmāka ruccatīti ayaṃ pāpakacchapo amhākaṃ na ruccati na khamatīti kacchapassa upari udakaṃ khipitvā sakaṭṭhānameva gamiṃsu.",
  "atk-s0513a2:955_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a2:955_1": "“tadā dve macchā dve daharabhikkhū ahesuṃ,",
  "atk-s0513a2:955_2": "kacchapo mahallako,",
  "atk-s0513a2:955_3": "imassa kāraṇassa paccakkhakārikā gaṅgātīre nibbattarukkhadevatā pana ahameva ahosi”nti.",
  "atk-s0513a2:956_0": "Gaṅgeyyajātakavaṇṇanā pañcamā.",
  "atk-s0513a2:958_0": "[206] 6. Kuruṅgamigajātakavaṇṇanā",
  "atk-s0513a2:959_0": "Iṅgha vaṭṭamayaṃ pāsanti idaṃ satthā veḷuvane viharanto devadattaṃ ārabbha kathesi.",
  "atk-s0513a2:959_1": "Tadā hi satthā “devadatto vadhāya parisakkatī”ti sutvā “na,",
  "atk-s0513a2:959_2": "bhikkhave,",
  "atk-s0513a2:959_3": "devadatto idāneva mayhaṃ vadhāya parisakkati,",
  "atk-s0513a2:959_4": "pubbepi parisakkiyevā”ti vatvā atītaṃ āhari.",
  "atk-s0513a2:960_0": "Atīte bārāṇasiyaṃ brahmadatte rajjaṃ kārente bodhisatto kuruṅgamigo hutvā araññe ekassa sarassa avidūre ekasmiṃ gumbe vāsaṃ kappesi.",
  "atk-s0513a2:960_1": "Tasseva sarassa avidūre ekasmiṃ rukkhagge satapatto,",
  "atk-s0513a2:960_2": "sarasmiṃ pana kacchapo vāsaṃ kappesi.",
  "atk-s0513a2:960_3": "Evaṃ te tayopi sahāyakā aññamaññaṃ piyasaṃvāsaṃ vasiṃsu.",
  "atk-s0513a2:960_4": "Atheko migaluddako araññe caranto pānīyatitthe bodhisattassa padavalañjaṃ disvā lohanigaḷasadisaṃ vaṭṭamayaṃ pāsaṃ oḍḍetvā agamāsi.",
  "atk-s0513a2:960_5": "Bodhisatto pānīyaṃ pātuṃ āgato paṭhamayāmeyeva pāse bajjhitvā baddharavaṃ ravi.",
  "atk-s0513a2:960_6": "Tassa tena saddena rukkhaggato satapatto udakato ca kacchapo āgantvā “kiṃ nu kho kātabba”nti mantayiṃsu.",
  "atk-s0513a2:960_7": "Atha satapatto kacchapaṃ āmantetvā “samma,",
  "atk-s0513a2:960_8": "tava dantā atthi,",
  "atk-s0513a2:960_9": "tvaṃ imaṃ pāsaṃ chinda,",
  "atk-s0513a2:960_10": "ahaṃ gantvā yathā so nāgacchati,",
  "atk-s0513a2:960_11": "tathā karissāmi,",
  "atk-s0513a2:960_12": "evaṃ amhehi dvīhipi kataparakkamena sahāyo no jīvitaṃ labhissatī”ti imamatthaṃ pakāsento paṭhamaṃ gāthamāha –",
  "atk-s0513a2:961_0": "111.",
  "atk-s0513a2:962_0": "“Iṅgha vaṭṭamayaṃ pāsaṃ, chinda dantehi kacchapa;",
  "atk-s0513a2:963_0": "Ahaṃ tathā karissāmi, yathā nehiti luddako”ti.",
  "atk-s0513a2:964_0": "Atha kacchapo cammavarattaṃ khādituṃ ārabhi,",
  "atk-s0513a2:964_1": "satapatto luddakassa vasanagāmaṃ gato avidūre rukkhe nisīdi.",
  "atk-s0513a2:964_2": "Luddako paccūsakāleyeva sattiṃ gahetvā nikkhami.",
  "atk-s0513a2:964_3": "Sakuṇo tassa nikkhamanabhāvaṃ ñatvā vassitvā pakkhe papphoṭetvā taṃ purimadvārena nikkhamantaṃ mukhe pahari.",
  "atk-s0513a2:964_4": "Luddo “kāḷakaṇṇinā sakuṇenamhi pahaṭo”ti nivattitvā thokaṃ sayitvā puna sattiṃ gahetvā uṭṭhāsi.",
  "atk-s0513a2:964_5": "Sakuṇo “ayaṃ paṭhamaṃ purimadvārena nikkhanto idāni pacchimadvārena nikkhamissatī”ti ñatvā gantvā pacchimagehe nisīdi.",
  "atk-s0513a2:964_6": "Luddopi “purimadvārena me nikkhantena kāḷakaṇṇī sakuṇo diṭṭho,",
  "atk-s0513a2:964_7": "idāni pacchimadvārena nikkhamissāmī”ti pacchimadvārena nikkhami,",
  "atk-s0513a2:964_8": "sakuṇo puna vassitvā gantvā mukhe pahari.",
  "atk-s0513a2:964_9": "Luddo “punapi kāḷakaṇṇīsakuṇena pahaṭo,",
  "atk-s0513a2:964_10": "na dāni me esa nikkhamituṃ detī”ti nivattitvā yāva aruṇuggamanā sayitvā aruṇuggamanavelāya sattiṃ gahetvā nikkhami.",
  "atk-s0513a2:964_11": "Sakuṇo vegena gantvā “luddo āgacchatī”ti bodhisattassa kathesi.",
  "atk-s0513a2:965_0": "Tasmiṃ khaṇe kacchapena ekameva cammavaddhaṃ ṭhapetvā sesavarattā khāditā honti.",
  "atk-s0513a2:965_1": "Dantā panassa patanākārappattā jātā,",
  "atk-s0513a2:965_2": "mukhato lohitaṃ paggharati.",
  "atk-s0513a2:965_3": "Bodhisatto luddaputtaṃ sattiṃ gahetvā asanivegena āgacchantaṃ disvā taṃ vaddhaṃ chinditvā vanaṃ pāvisi,",
  "atk-s0513a2:965_4": "sakuṇo rukkhagge nisīdi,",
  "atk-s0513a2:965_5": "kacchapo pana dubbalattā tattheva nipajji.",
  "atk-s0513a2:965_6": "Luddo kacchapaṃ gahetvā pasibbake pakkhipitvā ekasmiṃ khāṇuke laggesi.",
  "atk-s0513a2:965_7": "Bodhisatto nivattitvā olokento kacchapassa gahitabhāvaṃ ñatvā “sahāyassa jīvitadānaṃ dassāmī”ti dubbalo viya hutvā luddassa attānaṃ dassesi.",
  "atk-s0513a2:965_8": "So “dubbalo esa bhavissati,",
  "atk-s0513a2:965_9": "māressāmi na”nti sattiṃ ādāya anubandhi.",
  "atk-s0513a2:965_10": "Bodhisatto nātidūre nāccāsanne gacchanto taṃ ādāya araññaṃ pāvisi,",
  "atk-s0513a2:965_11": "dūraṃ gatabhāvaṃ ñatvā padaṃ vañcetvā aññena maggena vātavegena gantvā siṅgena pasibbakaṃ ukkhipitvā bhūmiyaṃ pātetvā phāletvā kacchapaṃ nīhari.",
  "atk-s0513a2:965_12": "Satapattopi rukkhā otari.",
  "atk-s0513a2:965_13": "Bodhisatto dvinnampi ovādaṃ dadamāno “ahaṃ tumhe nissāya jīvitaṃ labhiṃ,",
  "atk-s0513a2:965_14": "tumhehi sahāyakassa kattabbaṃ mayhaṃ kataṃ,",
  "atk-s0513a2:965_15": "idāni luddo āgantvā tumhe gaṇheyya, tasmā,",
  "atk-s0513a2:965_16": "samma satapatta,",
  "atk-s0513a2:965_17": "tvaṃ attano puttake gahetvā aññattha yāhi, tvampi,",
  "atk-s0513a2:965_18": "samma kacchapa,",
  "atk-s0513a2:965_19": "udakaṃ pavisāhī”ti āha.",
  "atk-s0513a2:965_20": "Te tathā akaṃsu.",
  "atk-s0513a2:966_0": "Satthā abhisambuddho hutvā dutiyaṃ gāthamāha –",
  "atk-s0513a2:967_0": "112.",
  "atk-s0513a2:968_0": "“Kacchapo pāvisī vāriṃ, kuruṅgo pāvisī vanaṃ;",
  "atk-s0513a2:969_0": "Satapatto dumaggamhā, dūre putte apānayī”ti.",
  "atk-s0513a2:970_0": "Tattha apānayīti ānayi, gahetvā agamāsīti attho;",
  "atk-s0513a2:971_0": "Luddopi taṃ ṭhānaṃ āgantvā kañci apassitvā chinnapasibbakaṃ gahetvā domanassappatto attano gehaṃ agamāsi.",
  "atk-s0513a2:971_1": "Te tayopi sahāyā yāvajīvaṃ vissāsaṃ acchinditvā yathākammaṃ gatā.",
  "atk-s0513a2:972_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a2:972_1": "“tadā luddako devadatto ahosi,",
  "atk-s0513a2:972_2": "satapatto sāriputto,",
  "atk-s0513a2:972_3": "kacchapo moggallāno,",
  "atk-s0513a2:972_4": "kuruṅgamigo pana ahameva ahosi”nti.",
  "atk-s0513a2:973_0": "Kuruṅgamigajātakavaṇṇanā chaṭṭhā.",
  "atk-s0513a2:975_0": "[207] 7. Assakajātakavaṇṇanā",
  "atk-s0513a2:976_0": "Ayamassakarājenāti idaṃ satthā jetavane viharanto purāṇadutiyikāpalobhanaṃ ārabbha kathesi.",
  "atk-s0513a2:976_1": "So hi bhikkhu satthārā “saccaṃ kira,",
  "atk-s0513a2:976_2": "tvaṃ bhikkhu,",
  "atk-s0513a2:976_3": "ukkaṇṭhitosī”ti puṭṭho “sacca”nti vatvā “kena ukkaṇṭhāpitosī”ti vutte “purāṇadutiyikāyā”ti āha.",
  "atk-s0513a2:976_4": "Atha naṃ satthā “na idāneva tassā bhikkhu itthiyā tayi sineho atthi,",
  "atk-s0513a2:976_5": "pubbepi tvaṃ taṃ nissāya mahādukkhaṃ patto”ti vatvā atītaṃ āhari.",
  "atk-s0513a2:977_0": "Atīte kāsiraṭṭhe pāṭalinagare assako nāma rājā rajjaṃ kāresi.",
  "atk-s0513a2:977_1": "Tassa uparī nāma aggamahesī piyā ahosi manāpā abhirūpā dassanīyā pāsādikā atikkantā mānusavaṇṇaṃ,",
  "atk-s0513a2:977_2": "apattā dibbavaṇṇaṃ.",
  "atk-s0513a2:977_3": "Sā kālamakāsi,",
  "atk-s0513a2:977_4": "tassā kālakiriyāya rājā sokābhibhūto ahosi dukkhī dummano.",
  "atk-s0513a2:977_5": "So tassā sarīraṃ doṇiyaṃ nipajjāpetvā telakalalaṃ pakkhipāpetvā heṭṭhāmañce ṭhapāpetvā nirāhāro rodamāno paridevamāno nipajji.",
  "atk-s0513a2:977_6": "Mātāpitaro avasesañātakā mittāmaccabrāhmaṇagahapatikādayopi “mā soci, mahārāja,",
  "atk-s0513a2:977_7": "aniccā saṅkhārā”tiādīni vadantā saññāpetuṃ nāsakkhiṃsu.",
  "atk-s0513a2:977_8": "Tassa vilapantasseva satta divasā atikkantā.",
  "atk-s0513a2:977_9": "Tadā bodhisatto pañcābhiññaaṭṭhasamāpattilābhī tāpaso hutvā himavantapadese viharanto ālokaṃ vaḍḍhetvā",
  "atk-s0513a2:977_10": "dibbena cakkhunā jambudīpaṃ olokento taṃ rājānaṃ tathā paridevamānaṃ disvā “etassa mayā avassayena bhavitabba”nti",
  "atk-s0513a2:977_11": "iddhānubhāvena ākāse uppatitvā rañño uyyāne otaritvā maṅgalasilāpaṭṭe kañcanapaṭimā viya nisīdi.",
  "atk-s0513a2:978_0": "Atheko pāṭalinagaravāsī brāhmaṇamāṇavo uyyānaṃ gato bodhisattaṃ disvā vanditvā nisīdi.",
  "atk-s0513a2:978_1": "Bodhisatto tena saddhiṃ paṭisanthāraṃ katvā “kiṃ, māṇava,",
  "atk-s0513a2:978_2": "rājā dhammiko”ti pucchi. “Āma, bhante,",
  "atk-s0513a2:978_3": "dhammiko rājā,",
  "atk-s0513a2:978_4": "bhariyā panassa kālakatā,",
  "atk-s0513a2:978_5": "so tassā sarīraṃ doṇiyaṃ pakkhipāpetvā vilapamāno nipanno,",
  "atk-s0513a2:978_6": "ajja sattamo divaso,",
  "atk-s0513a2:978_7": "kissa tumhe rājānaṃ evarūpā dukkhā na mocetha,",
  "atk-s0513a2:978_8": "yuttaṃ nu kho tumhādisesu sīlavantesu saṃvijjamānesu rañño evarūpaṃ dukkhaṃ anubhavitu”nti.",
  "atk-s0513a2:978_9": "“Na kho ahaṃ, māṇava,",
  "atk-s0513a2:978_10": "rājānaṃ jānāmi,",
  "atk-s0513a2:978_11": "sace pana so āgantvā maṃ puccheyya,",
  "atk-s0513a2:978_12": "ahamevassa tassā nibbattaṭṭhānaṃ ācikkhitvā rañño santikeyeva taṃ kathāpeyya”nti. “Tena hi, bhante,",
  "atk-s0513a2:978_13": "yāva rājānaṃ ānemi,",
  "atk-s0513a2:978_14": "tāva imeva nisīdathā”ti māṇavo bodhisattassa paṭiññaṃ gahetvā rañño santikaṃ gantvā tamatthaṃ ārocetvā",
  "atk-s0513a2:978_15": "“tassa dibbacakkhukassa santikaṃ gantuṃ vaṭṭatī”ti āha.",
  "atk-s0513a2:979_0": "Rājā “upariṃ kira daṭṭhuṃ labhissāmī”ti tuṭṭhamānaso rathaṃ abhiruhitvā tattha gantvā bodhisattaṃ vanditvā ekamantaṃ nisinno –",
  "atk-s0513a2:979_1": "“saccaṃ kira tumhe deviyā nibbattaṭṭhānaṃ jānāthā”ti pucchi. “Āma,",
  "atk-s0513a2:979_2": "mahārājā”ti.",
  "atk-s0513a2:979_3": "“Kattha nibbattā”ti? “Sā kho, mahārāja,",
  "atk-s0513a2:979_4": "rūpasmiṃyeva mattā pamādamāgamma kalyāṇakammaṃ akatvā imasmiṃyeva uyyāne gomayapāṇakayoniyaṃ nibbattā”ti.",
  "atk-s0513a2:979_5": "“Nāhaṃ saddahāmī”ti.",
  "atk-s0513a2:979_6": "“Tena hi te dassetvā kathāpemī”ti.",
  "atk-s0513a2:979_7": "“Sādhu kathāpethā”ti.",
  "atk-s0513a2:979_8": "Bodhisatto attano ānubhāvena “ubhopi gomayapiṇḍaṃ vaṭṭayamānā rañño purato āgacchantū”ti tesaṃ āgamanaṃ akāsi.",
  "atk-s0513a2:979_9": "Te tatheva āgamiṃsu.",
  "atk-s0513a2:979_10": "Bodhisatto taṃ dassento “ayaṃ te, mahārāja,",
  "atk-s0513a2:979_11": "uparidevī,",
  "atk-s0513a2:979_12": "taṃ jahitvā gomayapāṇakassa pacchato pacchato gacchati,",
  "atk-s0513a2:979_13": "passatha na”nti āha.",
  "atk-s0513a2:979_14": "Bhante “‘uparī nāma gomayapāṇakayoniyaṃ nibbattissatī’ti na saddahāmaha”nti.",
  "atk-s0513a2:979_15": "“Kathāpemi naṃ,",
  "atk-s0513a2:979_16": "mahārājā”ti.",
  "atk-s0513a2:979_17": "“Kathāpetha,",
  "atk-s0513a2:979_18": "bhante”ti.",
  "atk-s0513a2:980_0": "Bodhisatto attano ānubhāvena taṃ kathāpento “uparī”ti āha.",
  "atk-s0513a2:980_1": "Sā manussabhāsāya “kiṃ,",
  "atk-s0513a2:980_2": "bhante”ti āha.",
  "atk-s0513a2:980_3": "“Tvaṃ atītabhave kā nāma ahosī”ti? “Bhante,",
  "atk-s0513a2:980_4": "assakarañño aggamahesī uparī nāma ahosi”nti.",
  "atk-s0513a2:980_5": "“Kiṃ pana te idāni assakarājā piyo,",
  "atk-s0513a2:980_6": "udāhu gomayapāṇako”ti? “Bhante,",
  "atk-s0513a2:980_7": "so mayhaṃ purimajātiyā sāmiko,",
  "atk-s0513a2:980_8": "tadā ahaṃ imasmiṃ uyyāne tena saddhiṃ rūpasaddagandharasaphoṭṭhabbe anubhavamānā vicariṃ.",
  "atk-s0513a2:980_9": "Idāni pana me bhavasaṅkhepagatakālato paṭṭhāya so kiṃ hoti,",
  "atk-s0513a2:980_10": "ahañhi idāni assakarājānaṃ māretvā tassa galalohitena mayhaṃ sāmikassa gomayapāṇakassa pāde makkheyya”nti",
  "atk-s0513a2:980_11": "vatvā parisamajjhe manussabhāsāya imā gāthā avoca –",
  "atk-s0513a2:981_0": "113.",
  "atk-s0513a2:982_0": "“Ayamassakarājena, deso vicarito mayā;",
  "atk-s0513a2:983_0": "Anukāmaya kāmena, piyena patinā saha.",
  "atk-s0513a2:984_0": "114.",
  "atk-s0513a2:985_0": "“Navena sukhadukkhena, porāṇaṃ apidhīyati;",
  "atk-s0513a2:986_0": "Tasmā assakaraññāva, kīṭo piyataro mamā”ti.",
  "atk-s0513a2:987_0": "Tattha ayamassakarājena,",
  "atk-s0513a2:987_1": "deso vicarito mayāti ayaṃ ramaṇīyo uyyānapadeso pubbe mayā assakarājena saddhiṃ vicarito.",
  "atk-s0513a2:987_2": "Anukāmaya kāmenāti anūti nipātamattaṃ,",
  "atk-s0513a2:987_3": "mayā taṃ kāmayamānāya tena maṃ kāmayamānena sahāti attho.",
  "atk-s0513a2:987_4": "Piyenāti tasmiṃ attabhāve piyena.",
  "atk-s0513a2:987_5": "Navena sukhadukkhena,",
  "atk-s0513a2:987_6": "porāṇaṃ apidhīyatīti, bhante,",
  "atk-s0513a2:987_7": "navena hi sukhena porāṇaṃ sukhaṃ,",
  "atk-s0513a2:987_8": "navena ca dukkhena porāṇaṃ dukkhaṃ pidhīyati paṭicchādīyati,",
  "atk-s0513a2:987_9": "esā lokassa dhammatāti dīpeti.",
  "atk-s0513a2:987_10": "Tasmā assakaraññāva,",
  "atk-s0513a2:987_11": "kīṭo piyataro mamāti yasmā navena porāṇaṃ pidhīyati,",
  "atk-s0513a2:987_12": "tasmā mama assakarājato sataguṇena sahassaguṇena kīṭova piyataroti.",
  "atk-s0513a2:988_0": "Taṃ sutvā assakarājā vippaṭisārī hutvā tattha ṭhitova kuṇapaṃ nīharāpetvā sīsaṃ nhatvā bodhisattaṃ vanditvā",
  "atk-s0513a2:988_1": "nagaraṃ pavisitvā aññaṃ aggamahesiṃ katvā dhammena rajjaṃ kāresi.",
  "atk-s0513a2:988_2": "Bodhisattopi rājānaṃ ovaditvā nissokaṃ katvā himavantameva agamāsi.",
  "atk-s0513a2:989_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a2:989_1": "saccapariyosāne ukkaṇṭhitabhikkhu sotāpattiphale patiṭṭhahi.",
  "atk-s0513a2:989_2": "“Tadā uparī purāṇadutiyikā ahosi,",
  "atk-s0513a2:989_3": "assakarājā ukkaṇṭhito bhikkhu,",
  "atk-s0513a2:989_4": "māṇavo sāriputto,",
  "atk-s0513a2:989_5": "tāpaso pana ahameva ahosi”nti.",
  "atk-s0513a2:990_0": "Assakajātakavaṇṇanā sattamā.",
  "atk-s0513a2:992_0": "[208] 8. Susumārajātakavaṇṇanā",
  "atk-s0513a2:993_0": "Alaṃ metehi ambehīti idaṃ satthā jetavane viharanto devadattassa vadhāya parisakkanaṃ ārabbha kathesi.",
  "atk-s0513a2:993_1": "Tadā hi satthā “devadatto vadhāya parisakkatī”ti sutvā “na,",
  "atk-s0513a2:993_2": "bhikkhave,",
  "atk-s0513a2:993_3": "idāneva devadatto mayhaṃ vadhāya parisakkati,",
  "atk-s0513a2:993_4": "pubbepi parisakkiyeva,",
  "atk-s0513a2:993_5": "santāsamattampi pana kātuṃ na sakkhī”ti vatvā atītaṃ āhari.",
  "atk-s0513a2:994_0": "Atīte bārāṇasiyaṃ brahmadatte rajjaṃ kārente himavantapadese bodhisatto kapiyoniyaṃ nibbattitvā nāgabalo",
  "atk-s0513a2:994_1": "thāmasampanno mahāsarīro sobhaggappatto hutvā gaṅgānivattane araññāyatane vāsaṃ kappesi.",
  "atk-s0513a2:994_2": "Tadā gaṅgāya eko susumāro vasi.",
  "atk-s0513a2:994_3": "Athassa bhariyā bodhisattassa sarīraṃ disvā tassa hadayamaṃse dohaḷaṃ uppādetvā susumāraṃ āha –",
  "atk-s0513a2:994_4": "“ahaṃ sāmi,",
  "atk-s0513a2:994_5": "etassa kapirājassa hadayamaṃsaṃ khāditukāmā”ti. “Bhadde,",
  "atk-s0513a2:994_6": "mayaṃ jalagocarā,",
  "atk-s0513a2:994_7": "eso thalagocaro,",
  "atk-s0513a2:994_8": "kinti naṃ gaṇhituṃ sakkhissāmā”ti.",
  "atk-s0513a2:994_9": "“Yena kenaci upāyena gaṇha,",
  "atk-s0513a2:994_10": "sace na labhissāmi,",
  "atk-s0513a2:994_11": "marissāmī”ti.",
  "atk-s0513a2:994_12": "“Tena hi mā soci,",
  "atk-s0513a2:994_13": "attheko upāyo,",
  "atk-s0513a2:994_14": "khādāpessāmi taṃ tassa hadayamaṃsa”nti susumāriṃ samassāsetvā bodhisattassa gaṅgāya pānīyaṃ pivitvā gaṅgātīre nisinnakāle santikaṃ gantvā evamāha –",
  "atk-s0513a2:994_15": "“vānarinda,",
  "atk-s0513a2:994_16": "imasmiṃ padese kasāyaphalāni khādanto kiṃ tvaṃ niviṭṭhaṭṭhāneyeva carasi,",
  "atk-s0513a2:994_17": "pāragaṅgāya ambalabujādīnaṃ madhuraphalānaṃ anto natthi,",
  "atk-s0513a2:994_18": "kiṃ te tattha gantvā phalāphalaṃ khādituṃ na vaṭṭatī”ti?",
  "atk-s0513a2:994_19": "“Kumbhīlarāja,",
  "atk-s0513a2:994_20": "gaṅgā mahodakā vitthiṇṇā,",
  "atk-s0513a2:994_21": "kathaṃ tattha gamissāmī”ti?",
  "atk-s0513a2:994_22": "“Sace icchasi,",
  "atk-s0513a2:994_23": "ahaṃ taṃ mama piṭṭhiṃ āropetvā nessāmī”ti.",
  "atk-s0513a2:994_24": "So saddahitvā “sādhū”ti sampaṭicchi.",
  "atk-s0513a2:994_25": "“Tena hi ehi piṭṭhiṃ me abhirūhā”ti ca vutte taṃ abhiruhi.",
  "atk-s0513a2:994_26": "Susumāro thokaṃ netvā udake osīdāpesi.",
  "atk-s0513a2:995_0": "Bodhisatto “samma,",
  "atk-s0513a2:995_1": "udake maṃ osīdāpesi,",
  "atk-s0513a2:995_2": "kiṃ nu kho eta”nti āha.",
  "atk-s0513a2:995_3": "“Nāhaṃ taṃ dhammasudhammatāya gahetvā gacchāmi,",
  "atk-s0513a2:995_4": "bhariyāya pana me tava hadayamaṃse dohaḷo uppanno,",
  "atk-s0513a2:995_5": "tamahaṃ tava hadayaṃ khādāpetukāmo”ti. “Samma,",
  "atk-s0513a2:995_6": "kathentena te sundaraṃ kataṃ.",
  "atk-s0513a2:995_7": "Sace hi amhākaṃ udare hadayaṃ bhaveyya,",
  "atk-s0513a2:995_8": "sākhaggesu carantānaṃ cuṇṇavicuṇṇaṃ bhaveyyā”ti.",
  "atk-s0513a2:995_9": "“Kahaṃ pana tumhe ṭhapethā”ti?",
  "atk-s0513a2:995_10": "Bodhisatto avidūre ekaṃ udumbaraṃ pakkaphalapiṇḍisañchannaṃ dassento “passetāni amhākaṃ hadayāni etasmiṃ udumbare olambantī”ti āha.",
  "atk-s0513a2:995_11": "“Sace me hadayaṃ dassasi,",
  "atk-s0513a2:995_12": "ahaṃ taṃ na māressāmī”ti.",
  "atk-s0513a2:995_13": "“Tena hi maṃ ettha nehi,",
  "atk-s0513a2:995_14": "ahaṃ te rukkhe olambantaṃ dassāmī”ti.",
  "atk-s0513a2:995_15": "So taṃ ādāya tattha agamāsi.",
  "atk-s0513a2:995_16": "Bodhisatto tassa piṭṭhito uppatitvā udumbararukkhe nisīditvā “samma,",
  "atk-s0513a2:995_17": "bāla susumāra,",
  "atk-s0513a2:995_18": "‘imesaṃ sattānaṃ hadayaṃ nāma rukkhagge hotī’ti saññī ahosi, bālosi,",
  "atk-s0513a2:995_19": "ahaṃ taṃ vañcesiṃ,",
  "atk-s0513a2:995_20": "tava phalāphalaṃ taveva hotu,",
  "atk-s0513a2:995_21": "sarīrameva pana te mahantaṃ paññā pana natthī”ti vatvā imamatthaṃ pakāsento imā gāthā avoca –",
  "atk-s0513a2:996_0": "115.",
  "atk-s0513a2:997_0": "“Alaṃ metehi ambehi, jambūhi panasehi ca;",
  "atk-s0513a2:998_0": "Yāni pāraṃ samuddassa, varaṃ mayhaṃ udumbaro.",
  "atk-s0513a2:999_0": "116.",
  "atk-s0513a2:1000_0": "“Mahatī vata te bondi, na ca paññā tadūpikā;",
  "atk-s0513a2:1001_0": "Susumāra vañcito mesi, gaccha dāni yathāsukha”nti.",
  "atk-s0513a2:1002_0": "Tattha alaṃ metehīti yāni tayā dīpake niddiṭṭhāni,",
  "atk-s0513a2:1002_1": "etehi mayhaṃ alaṃ.",
  "atk-s0513a2:1002_2": "Varaṃ mayhaṃ udumbaroti mayhaṃ ayameva udumbararukkho varaṃ.",
  "atk-s0513a2:1002_3": "Bondīti sarīraṃ.",
  "atk-s0513a2:1002_4": "Tadūpikāti paññā pana te tadūpikā tassa sarīrassa anucchavikā natthi.",
  "atk-s0513a2:1002_5": "Gaccha dāni yathāsukhanti idāni yathāsukhaṃ gaccha,",
  "atk-s0513a2:1002_6": "natthi te hadayamaṃsagahaṇūpāyoti attho.",
  "atk-s0513a2:1002_7": "Susumāro sahassaṃ parājito viya dukkhī dummano pajjhāyantova attano nivāsaṭṭhānameva gato.",
  "atk-s0513a2:1003_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a2:1003_1": "“tadā susumāro devadatto ahosi,",
  "atk-s0513a2:1003_2": "susumārī ciñcamāṇavikā,",
  "atk-s0513a2:1003_3": "kapirājā pana ahameva ahosi”nti.",
  "atk-s0513a2:1004_0": "Susumārajātakavaṇṇanā aṭṭhamā.",
  "atk-s0513a2:1006_0": "[209] 9. Kukkuṭajātakavaṇṇanā",
  "atk-s0513a2:1007_0": "Diṭṭhā mayā vane rukkhāti idaṃ satthā jetavane viharanto dhammasenāpatisāriputtattherassa saddhivihārikaṃ daharabhikkhuṃ ārabbha kathesi.",
  "atk-s0513a2:1007_1": "So kira attano sarīrassa guttikamme cheko ahosi.",
  "atk-s0513a2:1007_2": "“Sarīrassa me na sukhaṃ bhaveyyā”ti bhayena atisītaṃ accuṇhaṃ paribhogaṃ na karoti,",
  "atk-s0513a2:1007_3": "“sītuṇhehi sarīraṃ kilameyyā”ti bhayena bahi na nikkhamati,",
  "atk-s0513a2:1007_4": "atikilinnauttaṇḍulādīni na bhuñjati.",
  "atk-s0513a2:1007_5": "Tassa sā sarīraguttikusalatā saṅghamajjhe pākaṭā jātā.",
  "atk-s0513a2:1007_6": "Bhikkhū dhammasabhāyaṃ kathaṃ samuṭṭhāpesuṃ – “āvuso,",
  "atk-s0513a2:1007_7": "asuko daharo kira bhikkhu sarīraguttikamme cheko”ti.",
  "atk-s0513a2:1007_8": "Satthā āgantvā “kāya nuttha,",
  "atk-s0513a2:1007_9": "bhikkhave,",
  "atk-s0513a2:1007_10": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a2:1007_11": "bhikkhave,",
  "atk-s0513a2:1007_12": "ayaṃ daharo idāneva sarīraguttikamme cheko,",
  "atk-s0513a2:1007_13": "pubbepi chekova ahosī”ti vatvā atītaṃ āhari.",
  "atk-s0513a2:1008_0": "Atīte bārāṇasiyaṃ brahmadatte rajjaṃ kārente bodhisatto araññāyatane rukkhadevatā ahosi.",
  "atk-s0513a2:1008_1": "Atheko sakuṇaluddako ekaṃ dīpakakukkuṭamādāya vālarajjuñca yaṭṭhiñca gahetvā araññe kukkuṭe bandhanto",
  "atk-s0513a2:1008_2": "ekaṃ palāyitvā araññaṃ paviṭṭhaṃ porāṇakukkuṭaṃ bandhituṃ ārabhi.",
  "atk-s0513a2:1008_3": "So vālapāse kusalatāya attānaṃ bandhituṃ na deti,",
  "atk-s0513a2:1008_4": "uṭṭhāyuṭṭhāya nilīyati.",
  "atk-s0513a2:1008_5": "Luddako attānaṃ sākhāpallavehi paṭicchādetvā punappunaṃ yaṭṭhiñca pāsañca oḍḍeti.",
  "atk-s0513a2:1008_6": "Kukkuṭo taṃ lajjāpetukāmo mānusiṃ vācaṃ nicchāretvā paṭhamaṃ gāthamāha –",
  "atk-s0513a2:1009_0": "117.",
  "atk-s0513a2:1010_0": "“Diṭṭhā mayā vane rukkhā, assakaṇṇā vibhīṭakā;",
  "atk-s0513a2:1011_0": "Na tāni evaṃ sakkanti, yathā tvaṃ rukkha sakkasī”ti.",
  "atk-s0513a2:1012_0": "Tassattho –",
  "atk-s0513a2:1012_1": "samma luddaka,",
  "atk-s0513a2:1012_2": "mayā imasmiṃ vane jātā bahū assakaṇṇā ca vibhīṭakā ca rukkhā diṭṭhapubbā,",
  "atk-s0513a2:1012_3": "tāni pana rukkhāni yathā tvaṃ sakkasi saṅkamasi ito cito ca vicarasi,",
  "atk-s0513a2:1012_4": "evaṃ na sakkanti na saṅkamanti na vicarantīti.",
  "atk-s0513a2:1013_0": "Evaṃ vatvā ca pana so kukkuṭo palāyitvā aññattha agamāsi.",
  "atk-s0513a2:1013_1": "Tassa palāyitvā gatakāle luddako dutiyaṃ gāthamāha –",
  "atk-s0513a2:1014_0": "118.",
  "atk-s0513a2:1015_0": "“Porāṇakukkuṭo ayaṃ, bhetvā pañjaramāgato;",
  "atk-s0513a2:1016_0": "Kusalo vālapāsānaṃ, apakkamati bhāsatī”ti.",
  "atk-s0513a2:1017_0": "Tattha kusalo vālapāsānanti vālamayesu pāsesu kusalo attānaṃ bandhituṃ adatvā apakkamati ceva bhāsati ca,",
  "atk-s0513a2:1017_1": "bhāsitvā ca pana palātoti evaṃ vatvā luddako araññe caritvā yathāladdhamādāya gehameva gato.",
  "atk-s0513a2:1018_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a2:1018_1": "“tadā luddako devadatto ahosi,",
  "atk-s0513a2:1018_2": "kukkuṭo kāyaguttikusalo daharabhikkhu,",
  "atk-s0513a2:1018_3": "tassa pana kāraṇassa paccakkhakārikā rukkhadevatā pana ahameva ahosi”nti.",
  "atk-s0513a2:1019_0": "Kukkuṭajātakavaṇṇanā navamā.",
  "atk-s0513a2:1021_0": "[210] 10. Kandagalakajātakavaṇṇanā",
  "atk-s0513a2:1022_0": "Ambho ko nāmayaṃ rukkhoti idaṃ satthā veḷuvane viharanto sugatālayaṃ ārabbha kathesi.",
  "atk-s0513a2:1022_1": "Tadā hi satthā “devadatto sugatālayaṃ akāsī”ti sutvā “na,",
  "atk-s0513a2:1022_2": "bhikkhave,",
  "atk-s0513a2:1022_3": "idāneva devadatto mayhaṃ anukiriyaṃ karonto vināsaṃ patto,",
  "atk-s0513a2:1022_4": "pubbepi pāpuṇiyevā”ti vatvā atītaṃ āhari.",
  "atk-s0513a2:1023_0": "Atīte bārāṇasiyaṃ brahmadatte rajjaṃ kārente bodhisatto himavantapadese rukkhakoṭṭakasakuṇayoniyaṃ nibbatti,",
  "atk-s0513a2:1023_1": "“khadiravaniyo”tissa nāmaṃ ahosi.",
  "atk-s0513a2:1023_2": "So khadiravaneyeva gocaraṃ gaṇhi,",
  "atk-s0513a2:1023_3": "tasseko kandagalako nāma sahāyo ahosi,",
  "atk-s0513a2:1023_4": "so simbalipālibhaddakavane gocaraṃ gaṇhāti.",
  "atk-s0513a2:1023_5": "So ekadivasaṃ khadiravaniyassa santikaṃ agamāsi.",
  "atk-s0513a2:1023_6": "Khadiravaniyo “sahāyo me āgato”ti kandagalakaṃ gahetvā khadiravanaṃ pavisitvā khadirakhandhaṃ tuṇḍena paharitvā rukkhato pāṇake nīharitvā adāsi.",
  "atk-s0513a2:1023_7": "Kandagalako dinne dinne madhurapūve viya chinditvā chinditvā khādi.",
  "atk-s0513a2:1023_8": "Tassa khādantasseva māno uppajji –",
  "atk-s0513a2:1023_9": "“ayampi rukkhakoṭṭakayoniyaṃ nibbatto, ahampi,",
  "atk-s0513a2:1023_10": "kiṃ me etena dinnagocarena,",
  "atk-s0513a2:1023_11": "sayameva khadiravane gocaraṃ gaṇhissāmī”ti.",
  "atk-s0513a2:1023_12": "So khadiravaniyaṃ āha – “samma,",
  "atk-s0513a2:1023_13": "mā tvaṃ dukkhaṃ anubhavi,",
  "atk-s0513a2:1023_14": "ahameva khadiravane gocaraṃ gaṇhissāmī”ti.",
  "atk-s0513a2:1024_0": "Atha naṃ so “handa tvaṃ samma,",
  "atk-s0513a2:1024_1": "simbalipālibhaddakādivane nissāre gocaraggahaṇakule jāto,",
  "atk-s0513a2:1024_2": "khadirā nāma jātasārā thaddhā,",
  "atk-s0513a2:1024_3": "mā te etaṃ ruccī”ti āha.",
  "atk-s0513a2:1024_4": "Kandagalako “kiṃ dānāhaṃ na rukkhakoṭṭakayoniyaṃ nibbatto”ti tassa vacanaṃ anādiyitvā vegena gantvā khadirarukkhaṃ tuṇḍena pahari.",
  "atk-s0513a2:1024_5": "Tāvadevassa tuṇḍaṃ bhijji,",
  "atk-s0513a2:1024_6": "akkhīni nikkhamanākārappattāni jātāni,",
  "atk-s0513a2:1024_7": "sīsaṃ phalitaṃ.",
  "atk-s0513a2:1024_8": "So khandhe patiṭṭhātuṃ asakkonto bhūmiyaṃ patitvā paṭhamaṃ gāthamāha –",
  "atk-s0513a2:1025_0": "119.",
  "atk-s0513a2:1026_0": "“Ambho ko nāmayaṃ rukkho, sinnapatto sakaṇṭako;",
  "atk-s0513a2:1027_0": "Yattha ekappahārena, uttamaṅgaṃ vibhijjita”nti.",
  "atk-s0513a2:1028_0": "Tattha ambho ko nāmayaṃ rukkhoti,",
  "atk-s0513a2:1028_1": "bho khadiravaniya,",
  "atk-s0513a2:1028_2": "ko nāma ayaṃ rukkho.",
  "atk-s0513a2:1028_3": "“Ko nāma so”tipi pāṭho.",
  "atk-s0513a2:1028_4": "Sinnapattoti sukhumapatto.",
  "atk-s0513a2:1028_5": "Yattha ekappahārenāti yasmiṃ rukkhe ekeneva pahārena.",
  "atk-s0513a2:1028_6": "Uttamaṅgaṃ vibhijjitanti sīsaṃ bhinnaṃ,",
  "atk-s0513a2:1028_7": "na kevalañca sīsaṃ,",
  "atk-s0513a2:1028_8": "tuṇḍampi bhinnaṃ.",
  "atk-s0513a2:1028_9": "So vedanāppattatāya khadirarukkhaṃ “kiṃ rukkho nāmeso”ti jānituṃ asakkonto vedanāppatto hutvā imāya gāthāya vippalapi.",
  "atk-s0513a2:1029_0": "Taṃ vacanaṃ sutvā khadiravaniyo dutiyaṃ gāthamāha –",
  "atk-s0513a2:1030_0": "120.",
  "atk-s0513a2:1031_0": "“Acāri vatāyaṃ vitudaṃ vanāni, kaṭṭhaṅgarukkhesu asārakesu;",
  "atk-s0513a2:1032_0": "Athāsadā khadiraṃ jātasāraṃ, yatthabbhidā garuḷo uttamaṅga”nti.",
  "atk-s0513a2:1033_0": "Tattha acāri vatāyanti acari vata ayaṃ.",
  "atk-s0513a2:1033_1": "Vitudaṃ vanānīti nissārasimbalipālibhaddakavanāni vitudanto vijjhanto.",
  "atk-s0513a2:1033_2": "Kaṭṭhaṅgarukkhesūti vanakaṭṭhakoṭṭhāsesu rukkhesu.",
  "atk-s0513a2:1033_3": "Asārakesūti nissāresu pālibhaddakasimbaliādīsu.",
  "atk-s0513a2:1033_4": "Athāsadā khadiraṃ jātasāranti atha potakakālato paṭṭhāya jātasāraṃ khadiraṃ sampāpuṇi.",
  "atk-s0513a2:1033_5": "Yatthabbhidā garuḷo uttamaṅganti yatthabbhidāti yasmiṃ khadire abhindi padālayi.",
  "atk-s0513a2:1033_6": "Garuḷoti sakuṇo.",
  "atk-s0513a2:1033_7": "Sabbasakuṇānañhetaṃ sagāravasappatissa vacanaṃ.",
  "atk-s0513a2:1034_0": "Iti naṃ khadiravaniyo vatvā “bho kandagalaka,",
  "atk-s0513a2:1034_1": "yattha tvaṃ uttamaṅgaṃ abhindi,",
  "atk-s0513a2:1034_2": "khadiro nāmeso sārarukkho”ti āha.",
  "atk-s0513a2:1034_3": "So tattheva jīvitakkhayaṃ pāpuṇi.",
  "atk-s0513a2:1035_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a2:1035_1": "“tadā kandagalako devadatto ahosi,",
  "atk-s0513a2:1035_2": "khadiravaniyo pana ahameva ahosi”nti.",
  "atk-s0513a2:1036_0": "Kandagalakajātakavaṇṇanā dasamā.",
  "atk-s0513a2:1037_0": "Nataṃdaḷhavaggo chaṭṭho.",
  "atk-s0513a2:1038_0": "Tassuddānaṃ –",
  "atk-s0513a2:1039_0": "Bandhanāgāraṃ keḷisīlaṃ, khaṇḍaṃ vīrakagaṅgeyyaṃ;",
  "atk-s0513a2:1040_0": "Kuruṅgamassakañceva, susumārañca kukkuṭaṃ;",
  "atk-s0513a2:1041_0": "Kandagalakanti te dasa.",
  "atk-s0513a2:1042_0": "7. Bīraṇathambhavaggo",
  "atk-s0513a2:1044_0": "[211] 1. Somadattajātakavaṇṇanā",
  "atk-s0513a2:1045_0": "Akāsi yogganti idaṃ satthā jetavane viharanto lāḷudāyittheraṃ ārabbha kathesi.",
  "atk-s0513a2:1045_1": "So hi dvinnaṃ tiṇṇaṃ janānaṃ antare ekavacanampi sampādetvā kathesuṃ na sakkoti,",
  "atk-s0513a2:1045_2": "sārajjabahulo “aññaṃ kathessāmī”ti aññameva kathesi.",
  "atk-s0513a2:1045_3": "Tassa taṃ pavattiṃ bhikkhū dhammasabhāyaṃ kathentā nisīdiṃsu.",
  "atk-s0513a2:1045_4": "Satthā āgantvā “kāya nuttha,",
  "atk-s0513a2:1045_5": "bhikkhave,",
  "atk-s0513a2:1045_6": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a2:1045_7": "bhikkhave,",
  "atk-s0513a2:1045_8": "lāḷudāyī idāneva sārajjabahulo,",
  "atk-s0513a2:1045_9": "pubbepi sārajjabahuloyevā”ti vatvā atītaṃ āhari.",
  "atk-s0513a2:1046_0": "Atīte bārāṇasiyaṃ brahmadatte rajjaṃ kārente bodhisatto kāsiraṭṭhe aññatarasmiṃ brāhmaṇakule nibbattitvā",
  "atk-s0513a2:1046_1": "vayappatto takkasilāyaṃ sippaṃ uggaṇhitvā puna gehaṃ āgantvā mātāpitūnaṃ duggatabhāvaṃ ñatvā “parihīnakulato",
  "atk-s0513a2:1046_2": "seṭṭhikulaṃ patiṭṭhapessāmī”ti mātāpitaro āpucchitvā bārāṇasiṃ gantvā rājānaṃ upaṭṭhāsi.",
  "atk-s0513a2:1046_3": "So raññā piyo ahosi manāpo.",
  "atk-s0513a2:1046_4": "Athassa pituno “dvīhiyeva goṇehi kasiṃ katvā jīvikaṃ kappentassa eko goṇo mato.",
  "atk-s0513a2:1046_5": "So bodhisattaṃ upasaṅkamitvā “tāta,",
  "atk-s0513a2:1046_6": "eko goṇo mato,",
  "atk-s0513a2:1046_7": "kasikammaṃ na pavattati,",
  "atk-s0513a2:1046_8": "rājānaṃ ekaṃ goṇaṃ yācāhī”ti āha. “Tāta,",
  "atk-s0513a2:1046_9": "nacirasseva me rājā diṭṭho,",
  "atk-s0513a2:1046_10": "idāneva goṇaṃ yācituṃ na yuttaṃ,",
  "atk-s0513a2:1046_11": "tumhe yācathā”ti. “Tāta,",
  "atk-s0513a2:1046_12": "tvaṃ mayhaṃ sārajjabahulabhāvaṃ na jānāsi,",
  "atk-s0513a2:1046_13": "ahañhi dvinnaṃ tiṇṇaṃ sammukhe kathaṃ sampādetuṃ na sakkomi.",
  "atk-s0513a2:1046_14": "Sace ahaṃ rañño santikaṃ goṇaṃ yācituṃ gamissāmi,",
  "atk-s0513a2:1046_15": "imampi datvā āgamissāmī”ti. “Tāta, yaṃ hoti, taṃ hotu,",
  "atk-s0513a2:1046_16": "na sakkā mayā rājānaṃ yācituṃ,",
  "atk-s0513a2:1046_17": "apica kho panāhaṃ tumhe yoggaṃ kāressāmī”ti.",
  "atk-s0513a2:1046_18": "“Tena hi sādhu maṃ yoggaṃ kārehī”ti.",
  "atk-s0513a2:1047_0": "Bodhisatto pitaraṃ ādāya bīraṇatthambhakasusānaṃ gantvā tattha tattha tiṇakalāpe bandhitvā “ayaṃ rājā,",
  "atk-s0513a2:1047_1": "ayaṃ uparājā,",
  "atk-s0513a2:1047_2": "ayaṃ senāpatī”ti nāmāni katvā paṭipāṭiyā pitu dassetvā “tāta,",
  "atk-s0513a2:1047_3": "tvaṃ rañño santikaṃ gantvā ‘jayatu,",
  "atk-s0513a2:1047_4": "mahārājā’ti evaṃ imaṃ gāthaṃ vatvā goṇaṃ yāceyyāsī”ti gāthaṃ uggaṇhāpesi –",
  "atk-s0513a2:1048_0": "“Dve me goṇā mahārāja, yehi khettaṃ kasāmase;",
  "atk-s0513a2:1049_0": "Tesu eko mato deva, dutiyaṃ dehi khattiyā”ti.",
  "atk-s0513a2:1050_0": "Brāhmaṇo ekena saṃvaccharena imaṃ gāthaṃ paguṇaṃ katvā bodhisattaṃ āha – “tāta,",
  "atk-s0513a2:1050_1": "somadatta,",
  "atk-s0513a2:1050_2": "gāthā me paguṇā jātā,",
  "atk-s0513a2:1050_3": "idāni ahaṃ yassa kassaci santike vattuṃ sakkomi,",
  "atk-s0513a2:1050_4": "maṃ rañño santikaṃ nehī”ti.",
  "atk-s0513a2:1050_5": "So “sādhu,",
  "atk-s0513a2:1050_6": "tātā”ti tathārūpaṃ paṇṇākāraṃ gāhāpetvā pitaraṃ rañño santikaṃ nesi.",
  "atk-s0513a2:1050_7": "Brāhmaṇo “jayatu,",
  "atk-s0513a2:1050_8": "mahārājā”ti vatvā paṇṇākāraṃ adāsi.",
  "atk-s0513a2:1050_9": "Rājā “ayaṃ te somadatta brāhmaṇo kiṃ hotī”ti āha. “Pitā me,",
  "atk-s0513a2:1050_10": "mahārājā”ti.",
  "atk-s0513a2:1050_11": "“Kenaṭṭhenāgato”ti?",
  "atk-s0513a2:1050_12": "Tasmiṃ khaṇe brāhmaṇo goṇayācanatthāya gāthaṃ vadanto –",
  "atk-s0513a2:1051_0": "“Dve me goṇā mahārāja, yehi khettaṃ kasāmase;",
  "atk-s0513a2:1052_0": "Tesu eko mato deva, dutiyaṃ gaṇha khattiyā”ti. – āha;",
  "atk-s0513a2:1053_0": "Rājā brāhmaṇena virajjhitvā kathitabhāvaṃ ñatvā sitaṃ katvā “somadatta,",
  "atk-s0513a2:1053_1": "tumhākaṃ gehe bahū maññe goṇā”ti āha.",
  "atk-s0513a2:1053_2": "“Tumhehi dinnā bhavissanti,",
  "atk-s0513a2:1053_3": "mahārājā”ti.",
  "atk-s0513a2:1053_4": "Rājā bodhisattassa tussitvā brāhmaṇassa soḷasa goṇe alaṅkārabhaṇḍake nivāsanagāmañcassa brahmadeyyaṃ datvā mahantena yasena brāhmaṇaṃ uyyojesi.",
  "atk-s0513a2:1053_5": "Brāhmaṇo sabbasetasindhavayuttaṃ rathaṃ abhiruyha mahantena parivārena gāmaṃ agamāsi.",
  "atk-s0513a2:1053_6": "Bodhisatto pitarā saddhiṃ rathe nisīditvā gacchanto “tāta,",
  "atk-s0513a2:1053_7": "ahaṃ tumhe sakalasaṃvaccharaṃ yoggaṃ kāresiṃ,",
  "atk-s0513a2:1053_8": "sanniṭṭhānakāle pana tumhākaṃ goṇaṃ rañño adatthā”ti vatvā paṭhamaṃ gāthamāha –",
  "atk-s0513a2:1054_0": "121.",
  "atk-s0513a2:1055_0": "“Akāsi yoggaṃ dhuvamappamatto, saṃvaccharaṃ bīraṇathambhakasmiṃ;",
  "atk-s0513a2:1056_0": "Byākāsi saññaṃ parisaṃ vigayha, na niyyamo tāyati appapañña”nti.",
  "atk-s0513a2:1057_0": "Tattha akāsi yoggaṃ dhuvamappamatto,",
  "atk-s0513a2:1057_1": "saṃvaccharaṃ bīraṇathambhakasminti, tāta,",
  "atk-s0513a2:1057_2": "tvaṃ niccaṃ appamatto bīraṇatthambhamaye susāne yoggaṃ akāsi.",
  "atk-s0513a2:1057_3": "Byākāsi saññaṃ parisaṃ vigayhāti atha ca pana parisaṃ vigāhitvā taṃ saññaṃ viakāsi vikāraṃ āpādesi,",
  "atk-s0513a2:1057_4": "parivattesīti attho.",
  "atk-s0513a2:1057_5": "Na niyyamo tāyati appapaññanti appahaññaṃ nāma puggalaṃ niyyamo yoggāciṇṇaṃ caraṇaṃ na tāyati na rakkhatīti.",
  "atk-s0513a2:1058_0": "Athassa vacanaṃ sutvā brāhmaṇo dutiyaṃ gāthamāha –",
  "atk-s0513a2:1059_0": "122.",
  "atk-s0513a2:1060_0": "“Dvayaṃ yācanako tāta, somadatta nigacchati;",
  "atk-s0513a2:1061_0": "Alābhaṃ dhanalābhaṃ vā, evaṃdhammā hi yācanā”ti.",
  "atk-s0513a2:1062_0": "Tattha evaṃdhammā hi yācanāti yācanā hi evaṃsabhāvāti.",
  "atk-s0513a2:1063_0": "Satthā “na,",
  "atk-s0513a2:1063_1": "bhikkhave,",
  "atk-s0513a2:1063_2": "lāḷudāyī idāneva sārajjabahulo,",
  "atk-s0513a2:1063_3": "pubbepi sārajjabahuloyevā”ti vatvā imaṃ dhammadesanaṃ āharitvā jātakaṃ samodhānesi –",
  "atk-s0513a2:1063_4": "“tadā rājā ānando,",
  "atk-s0513a2:1063_5": "somadattassa pitā lāḷudāyī ahosi,",
  "atk-s0513a2:1063_6": "somadatto pana ahameva ahosi”nti.",
  "atk-s0513a2:1064_0": "Somadattajātakavaṇṇanā paṭhamā.",
  "atk-s0513a2:1066_0": "[212] 2. Ucchiṭṭhabhattajātakavaṇṇanā",
  "atk-s0513a2:1067_0": "Añño uparimo vaṇṇoti idaṃ satthā jetavane viharanto purāṇadutiyikāpalobhanaṃ ārabbha kathesi.",
  "atk-s0513a2:1067_1": "So hi bhikkhu satthārā “saccaṃ kira,",
  "atk-s0513a2:1067_2": "tvaṃ bhikkhu,",
  "atk-s0513a2:1067_3": "ukkaṇṭhitosī”ti puṭṭho “sacca”nti vatvā “ko taṃ ukkaṇṭhāpesī”ti vutte “purāṇadutiyikā”ti āha.",
  "atk-s0513a2:1067_4": "Atha naṃ satthā “bhikkhu ayaṃ te itthī anatthakārikā,",
  "atk-s0513a2:1067_5": "pubbepi attano jārassa ucchiṭṭhakaṃ bhojesī”ti vatvā atītaṃ āhari.",
  "atk-s0513a2:1068_0": "Atīte bārāṇasiyaṃ brahmadatte rajjaṃ kārente bodhisatto ekasmiṃ ṭhāne bhikkhaṃ caritvā jīvikakappake",
  "atk-s0513a2:1068_1": "kapaṇe naṭakakule nibbattitvā vayappatto duggato durūpako hutvā bhikkhaṃ caritvā jīvikaṃ kappesi.",
  "atk-s0513a2:1068_2": "Tadā kāsiraṭṭhe ekasmiṃ gāmake ekassa brāhmaṇassa brāhmaṇī dussīlā pāpadhammā aticāraṃ carati.",
  "atk-s0513a2:1068_3": "Athekadivasaṃ brāhmaṇe kenacideva karaṇīyena bahi gate tassā jāro taṃ khaṇaṃ oloketvā taṃ gehaṃ pāvisi.",
  "atk-s0513a2:1068_4": "Sā tena saddhiṃ aticaritvā “muhuttaṃ accha,",
  "atk-s0513a2:1068_5": "bhuñjitvāva gamissasī”ti bhattaṃ sampādetvā sūpabyañjanasampannaṃ uṇhabhattaṃ vaḍḍhetvā “tvaṃ bhuñjā”ti",
  "atk-s0513a2:1068_6": "tassa datvā sayaṃ brāhmaṇassa āgamanaṃ olokayamānā dvāre aṭṭhāsi.",
  "atk-s0513a2:1068_7": "Bodhisatto brāhmaṇiyā jārassa bhuñjanaṭṭhāne piṇḍaṃ paccāsīsanto aṭṭhāsi.",
  "atk-s0513a2:1069_0": "Tasmiṃ khaṇe brāhmaṇo gehābhimukho āgacchati.",
  "atk-s0513a2:1069_1": "Brāhmaṇī taṃ āgacchantaṃ disvā vegena pavisitvā “uṭṭhehi,",
  "atk-s0513a2:1069_2": "brāhmaṇo āgacchatī”ti jāraṃ koṭṭhe otāretvā brāhmaṇassa pavisitvā nisinnakāle phalakaṃ upanetvā hatthadhovanaṃ",
  "atk-s0513a2:1069_3": "datvā itarena bhuttāvasiṭṭhassa sītabhattassa upari uṇhabhattaṃ vaḍḍhetvā brāhmaṇassa adāsi.",
  "atk-s0513a2:1069_4": "So bhatte hatthaṃ otāretvā upari uṇhaṃ heṭṭhā ca bhattaṃ sītalaṃ disvā cintesi –",
  "atk-s0513a2:1069_5": "“iminā aññassa bhuttādhikena ucchiṭṭhabhattena bhavitabba”nti.",
  "atk-s0513a2:1069_6": "So brāhmaṇiṃ pucchanto paṭhamaṃ gāthamāha –",
  "atk-s0513a2:1070_0": "123.",
  "atk-s0513a2:1071_0": "“Añño uparimo vaṇṇo, añño vaṇṇo ca heṭṭhimo;",
  "atk-s0513a2:1072_0": "Brāhmaṇī tveva pucchāmi, kiṃ heṭṭhā kiñca upparī”ti.",
  "atk-s0513a2:1073_0": "Tattha vaṇṇoti ākāro.",
  "atk-s0513a2:1073_1": "Ayañhi uparimassa uṇhabhāvaṃ heṭṭhimassa ca sītabhāvaṃ pucchanto evamāha.",
  "atk-s0513a2:1073_2": "Kiṃ heṭṭhā kiñca upparīti vuḍḍhitabhattena nāma upari sītalena,",
  "atk-s0513a2:1073_3": "heṭṭhā uṇhena bhavitabbaṃ,",
  "atk-s0513a2:1073_4": "idañca pana na tādisaṃ,",
  "atk-s0513a2:1073_5": "tena taṃ pucchāmi –",
  "atk-s0513a2:1073_6": "“kena kāraṇena upari bhattaṃ uṇhaṃ,",
  "atk-s0513a2:1073_7": "heṭṭhimaṃ sītala”nti.",
  "atk-s0513a2:1074_0": "Brāhmaṇī attanā katakammassa uttānabhāvabhayena brāhmaṇe punappunaṃ kathentepi tuṇhīyeva ahosi.",
  "atk-s0513a2:1074_1": "Tasmiṃ khaṇe naṭaputtassa etadahosi –",
  "atk-s0513a2:1074_2": "“koṭṭhe nisīdāpitapāpapurisena jārena bhavitabbaṃ,",
  "atk-s0513a2:1074_3": "iminā gehassāmikena,",
  "atk-s0513a2:1074_4": "brāhmaṇī pana attanā katakammassa pākaṭabhāvabhayena kiñci na katheti,",
  "atk-s0513a2:1074_5": "handāhaṃ imissā katakammaṃ pakāsetvā jārassa koṭṭhake nisīdāpitabhāvaṃ brāhmaṇassa kathemī”ti.",
  "atk-s0513a2:1074_6": "So brāhmaṇassa gehā nikkhantakālato paṭṭhāya itarassa gehapavesanaṃ aticaraṇaṃ aggabhattabhuñjanaṃ brāhmaṇiyā",
  "atk-s0513a2:1074_7": "dvāre ṭhatvā maggaṃ olokanaṃ itarassa koṭṭhe otāritabhāvanti sabbaṃ taṃ pavattiṃ ācikkhitvā dutiyaṃ gāthamāha –",
  "atk-s0513a2:1075_0": "124.",
  "atk-s0513a2:1076_0": "“Ahaṃ naṭosmi bhaddante, bhikkhakosmi idhāgato;",
  "atk-s0513a2:1077_0": "Ayañhi koṭṭhamotiṇṇo, ayaṃ so yaṃ gavesasī”ti.",
  "atk-s0513a2:1078_0": "Tattha ahaṃ naṭosmi,",
  "atk-s0513a2:1078_1": "bhaddanteti, sāmi,",
  "atk-s0513a2:1078_2": "ahaṃ naṭajātiko.",
  "atk-s0513a2:1078_3": "Bhikkhakosmi idhāgatoti svāhaṃ imaṃ ṭhānaṃ bhikkhako bhikkhaṃ pariyesamāno āgatosmi.",
  "atk-s0513a2:1078_4": "Ayañhi koṭṭhamotiṇṇoti ayaṃ pana etissā jāro imaṃ bhattaṃ bhuñjanto tava bhayena koṭṭhaṃ otiṇṇo.",
  "atk-s0513a2:1078_5": "Ayaṃ so yaṃ gavesasīti yaṃ tvaṃ kassa nu kho iminā ucchiṭṭhakena bhavitabbanti gavesasi, ayaṃ so.",
  "atk-s0513a2:1078_6": "Cūḷāya naṃ gahetvā koṭṭhā nīharitvā yathā na punevarūpaṃ pāpaṃ karoti,",
  "atk-s0513a2:1078_7": "tathā assa satiṃ janehīti vatvā pakkāmi.",
  "atk-s0513a2:1078_8": "Brāhmaṇo ubhopi te yathā naṃ na punevarūpaṃ pāpaṃ karonti,",
  "atk-s0513a2:1078_9": "tajjanapothanehi tathā sikkhāpetvā yathākammaṃ gato.",
  "atk-s0513a2:1079_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a2:1079_1": "saccapariyosāne ukkaṇṭhito bhikkhu sotāpattiphale patiṭṭhahi.",
  "atk-s0513a2:1079_2": "“Tadā brāhmaṇī purāṇadutiyikā ahosi,",
  "atk-s0513a2:1079_3": "brāhmaṇo ukkaṇṭhito bhikkhu,",
  "atk-s0513a2:1079_4": "naṭaputto pana ahameva ahosi”nti.",
  "atk-s0513a2:1080_0": "Ucchiṭṭhabhattajātakavaṇṇanā dutiyā.",
  "atk-s0513a2:1082_0": "[213] 3. Bharujātakavaṇṇanā",
  "atk-s0513a2:1083_0": "Isīnamantaraṃ katvāti idaṃ satthā jetavane viharanto kosalarājānaṃ ārabbha kathesi.",
  "atk-s0513a2:1083_1": "Bhagavato hi bhikkhusaṅghassa ca lābhasakkāro mahā ahosi. Yathāha –",
  "atk-s0513a2:1084_0": "“Tena kho pana samayena bhagavā sakkato hoti garukato mānito pūjito apacito lābhī cīvarapiṇḍapātasenāsanagilānapaccayabhesajjaparikkhārānaṃ.",
  "atk-s0513a2:1084_1": "Bhikkhusaṅghopi kho sakkato hoti…pe…",
  "atk-s0513a2:1084_2": "parikkhārānaṃ.",
  "atk-s0513a2:1084_3": "Aññatitthiyā pana paribbājakā asakkatā honti…pe…",
  "atk-s0513a2:1084_4": "parikkhārāna”nti.",
  "atk-s0513a2:1085_0": "Te evaṃ parihīnalābhasakkārā ahorattaṃ guḷhasannipātaṃ katvā mantayanti “samaṇassa gotamassa uppannakālato paṭṭhāya mayaṃ hatalābhasakkārā jātā,",
  "atk-s0513a2:1085_1": "samaṇo gotamo lābhaggayasaggappatto jāto,",
  "atk-s0513a2:1085_2": "kena nu kho kāraṇenassa esā sampattī”ti.",
  "atk-s0513a2:1085_3": "Tatreke evamāhaṃsu –",
  "atk-s0513a2:1085_4": "“samaṇo gotamo sakalajambudīpassa uttamaṭṭhāne bhūmisīse vasati.",
  "atk-s0513a2:1085_5": "Tenassa lābhasakkāro uppajjatī”ti,",
  "atk-s0513a2:1085_6": "sesā “atthetaṃ kāraṇaṃ,",
  "atk-s0513a2:1085_7": "mayampi jetavanapiṭṭhe titthiyārāmaṃ kāremu,",
  "atk-s0513a2:1085_8": "evaṃ lābhino bhavissāmā”ti āhaṃsu.",
  "atk-s0513a2:1085_9": "Te sabbepi “evameta”nti sanniṭṭhānaṃ katvā “sacepi mayaṃ rañño anārocetvā ārāmaṃ kāressāma,",
  "atk-s0513a2:1085_10": "bhikkhū vāressanti,",
  "atk-s0513a2:1085_11": "lañjaṃ labhitvā abhijjanako nāma natthi,",
  "atk-s0513a2:1085_12": "tasmā rañño lañjaṃ datvā ārāmaṭṭhānaṃ gaṇhissāmā”ti sammantetvā upaṭṭhāke yācitvā rañño satasahassaṃ datvā “mahārāja,",
  "atk-s0513a2:1085_13": "mayaṃ jetavanapiṭṭhiyaṃ titthiyārāmaṃ karissāma,",
  "atk-s0513a2:1085_14": "sace bhikkhū ‘kātuṃ na dassāmā’ti tumhākaṃ ārocenti,",
  "atk-s0513a2:1085_15": "nesaṃ paṭivacanaṃ na dātabba”nti āhaṃsu.",
  "atk-s0513a2:1085_16": "Rājā lañjalobhena “sādhū”ti sampaṭicchi.",
  "atk-s0513a2:1086_0": "Titthiyā rājānaṃ saṅgaṇhitvā vaḍḍhakiṃ pakkosāpetvā kammaṃ paṭṭhapesuṃ,",
  "atk-s0513a2:1086_1": "mahāsaddo ahosi.",
  "atk-s0513a2:1086_2": "Satthā “ke panete, ānanda,",
  "atk-s0513a2:1086_3": "uccāsaddamahāsaddā”ti pucchi.",
  "atk-s0513a2:1086_4": "“Aññatitthiyā, bhante,",
  "atk-s0513a2:1086_5": "jetavanapiṭṭhiyaṃ titthiyārāmaṃ kārenti,",
  "atk-s0513a2:1086_6": "tattheso saddo”ti. “Ānanda,",
  "atk-s0513a2:1086_7": "netaṃ ṭhānaṃ titthiyārāmassa anucchavikaṃ,",
  "atk-s0513a2:1086_8": "titthiyā uccāsaddakāmā,",
  "atk-s0513a2:1086_9": "na sakkā tehi saddhiṃ vasitu”nti vatvā bhikkhusaṅghaṃ sannipātetvā “gacchatha,",
  "atk-s0513a2:1086_10": "bhikkhave,",
  "atk-s0513a2:1086_11": "rañño ācikkhitvā titthiyārāmakaraṇaṃ nivārethā”ti āha.",
  "atk-s0513a2:1086_12": "Bhikkhusaṅgho gantvā rañño nivesanadvāre aṭṭhāsi.",
  "atk-s0513a2:1086_13": "Rājā saṅghassa āgatabhāvaṃ sutvāpi “titthiyārāmaṃ nissāya āgatā bhavissantī”ti lañjassa gahitattā “rājā gehe natthī”ti vadāpesi.",
  "atk-s0513a2:1086_14": "Bhikkhū gantvā satthu ārocesuṃ.",
  "atk-s0513a2:1086_15": "Satthā “lañjaṃ nissāya evaṃ karotī”ti dve aggasāvake pesesi.",
  "atk-s0513a2:1086_16": "Rājā tesampi āgatabhāvaṃ sutvā tatheva vadāpesi.",
  "atk-s0513a2:1086_17": "Tepi āgantvā satthu ārācesuṃ.",
  "atk-s0513a2:1086_18": "Satthā “na idāni,",
  "atk-s0513a2:1086_19": "sāriputta,",
  "atk-s0513a2:1086_20": "rājā gehe nisīdituṃ labhissati,",
  "atk-s0513a2:1086_21": "bahi nikkhamissatī”ti punadivase pubbaṇhasamayaṃ nivāsetvā pattacīvaramādāya pañcahi bhikkhusatehi saddhiṃ rañño nivesanadvāraṃ agamāsi.",
  "atk-s0513a2:1086_22": "Rājā sutvā pāsādā otaritvā pattaṃ gahetvā satthāraṃ pavesetvā buddhappamukhassa saṅghassa yāgukhajjakaṃ datvā satthāraṃ vanditvā ekamantaṃ nisīdi.",
  "atk-s0513a2:1086_23": "Satthā rañño ekaṃ pariyāyadhammadesanaṃ ārabhanto “mahārāja,",
  "atk-s0513a2:1086_24": "porāṇakarājāno lañjaṃ gahetvā sīlavante aññamaññaṃ kalahaṃ kāretvā attano raṭṭhassa assāmino hutvā mahāvināsaṃ",
  "atk-s0513a2:1086_25": "pāpuṇiṃsū”ti vatvā tena yācito atītaṃ āhari.",
  "atk-s0513a2:1087_0": "Atīte bharuraṭṭhe bharurājā nāma rajjaṃ kāresi.",
  "atk-s0513a2:1087_1": "Tadā bodhisatto pañcābhiñño aṭṭhasamāpattilābhī gaṇasatthā tāpaso hutvā himavantapadese ciraṃ vasitvā",
  "atk-s0513a2:1087_2": "loṇambilasevanatthāya pañcasatatāpasaparivuto himavantā otaritvā anupubbena bharunagaraṃ patvā tattha",
  "atk-s0513a2:1087_3": "piṇḍāya caritvā nagarā nikkhamitvā uttaradvāre sākhāviṭapasampannassa vaṭarukkhassa mūle nisīditvā bhattakiccaṃ",
  "atk-s0513a2:1087_4": "katvā tattheva rukkhamūle vāsaṃ kappesi.",
  "atk-s0513a2:1087_5": "Evaṃ tasmiṃ isigaṇe tattha vasante aḍḍhamāsaccayena añño gaṇasatthā pañcasataparivāro āgantvā nagare",
  "atk-s0513a2:1087_6": "bhikkhāya caritvā nagarā nikkhamitvā dakkhiṇadvāre tādisasseva vaṭarukkhassa mūle nisīditvā bhattakiccaṃ",
  "atk-s0513a2:1087_7": "katvā tattha rukkhamūle vāsaṃ kappesi.",
  "atk-s0513a2:1087_8": "Iti te dvepi isigaṇā tattha yathābhirantaṃ viharitvā himavantameva agamaṃsu.",
  "atk-s0513a2:1088_0": "Tesaṃ gatakāle dakkhiṇadvāre vaṭarukkho sukkho.",
  "atk-s0513a2:1088_1": "Punavāre tesu āgacchantesu dakkhiṇadvāre vaṭarukkhavāsino paṭhamataraṃ āgantvā attano vaṭarukkhassa sukkhabhāvaṃ",
  "atk-s0513a2:1088_2": "ñatvā bhikkhāya caritvā nagarā nikkhamitvā uttaradvāre vaṭarukkhamūlaṃ gantvā bhattakiccaṃ katvā tattha",
  "atk-s0513a2:1088_3": "vāsaṃ kappesuṃ.",
  "atk-s0513a2:1088_4": "Itare pana isayo pacchā āgantvā nagare bhikkhāya caritvā attano rukkhamūlameva gantvā bhattakiccaṃ katvā vāsaṃ kappesuṃ.",
  "atk-s0513a2:1088_5": "Te “na so tumhākaṃ rukkho,",
  "atk-s0513a2:1088_6": "amhākaṃ rukkho”ti rukkhaṃ nissāya aññamaññaṃ kalahaṃ kariṃsu,",
  "atk-s0513a2:1088_7": "kalaho mahā ahosi.",
  "atk-s0513a2:1088_8": "Eke “amhākaṃ paṭhamaṃ vasitaṭṭhānaṃ tumhe na labhissathā”ti vadanti.",
  "atk-s0513a2:1088_9": "Eke “mayaṃ imasmiṃ vāre paṭhamataraṃ idhāgatā,",
  "atk-s0513a2:1088_10": "tumhe na labhissathā”ti vadanti.",
  "atk-s0513a2:1088_11": "Iti te “mayaṃ sāmino,",
  "atk-s0513a2:1088_12": "mayaṃ sāmino”ti kalahaṃ karontā rukkhamūlassatthāya rājakulaṃ agamaṃsu.",
  "atk-s0513a2:1088_13": "Rājā paṭhamaṃ vutthaisigaṇaññeva sāmikaṃ akāsi.",
  "atk-s0513a2:1088_14": "Itare “na dāni mayaṃ imehi parājitāti attānaṃ vadāpessāmā”ti dibbacakkhunā oloketvā ekaṃ cakkavattiparibhogaṃ",
  "atk-s0513a2:1088_15": "rathapañjaraṃ disvā āharitvā rañño lañjaṃ datvā “mahārāja,",
  "atk-s0513a2:1088_16": "amhepi sāmike karohī”ti āhaṃsu.",
  "atk-s0513a2:1089_0": "Rājā lañjaṃ gahetvā “dvepi gaṇā vasantū”ti dvepi sāmike akāsi.",
  "atk-s0513a2:1089_1": "Itare isayo tassa rathapañjarassa rathacakkāni nīharitvā lañjaṃ datvā “mahārāja,",
  "atk-s0513a2:1089_2": "amheyeva sāmike karohī”ti āhaṃsu.",
  "atk-s0513a2:1089_3": "Rājā tathā akāsi.",
  "atk-s0513a2:1089_4": "Isigaṇā “amhehi vatthukāme ca kilesakāme ca pahāya pabbajitehi rukkhamūlassa kāraṇā kalahaṃ karontehi",
  "atk-s0513a2:1089_5": "lañjaṃ dadantehi ayuttaṃ kata”nti vippaṭisārino hutvā vegena palāyitvā himavantameva agamaṃsu.",
  "atk-s0513a2:1089_6": "Sakalabharuraṭṭhavāsino devatā ekato hutvā “sīlavante kalahaṃ karontena raññā ayuttaṃ kata”nti bharurañño",
  "atk-s0513a2:1089_7": "kujjhitvā tiyojanasatikaṃ bharuraṭṭhaṃ samuddaṃ ubbattetvā araṭṭhamakaṃsu.",
  "atk-s0513a2:1089_8": "Iti ekaṃ bharurājānaṃ nissāya sakalaraṭṭhavāsinopi vināsaṃ pattāti.",
  "atk-s0513a2:1090_0": "Satthā imaṃ atītaṃ āharitvā abhisambuddho hutvā imā gāthā avoca –",
  "atk-s0513a2:1091_0": "125.",
  "atk-s0513a2:1092_0": "“Isīnamantaraṃ katvā, bharurājāti me sutaṃ;",
  "atk-s0513a2:1093_0": "Ucchinno saha raṭṭhehi, sa rājā vibhavaṅgato.",
  "atk-s0513a2:1094_0": "126.",
  "atk-s0513a2:1095_0": "“Tasmā hi chandāgamanaṃ, nappasaṃsanti paṇḍitā;",
  "atk-s0513a2:1096_0": "Aduṭṭhacitto bhāseyya, giraṃ saccupasaṃhita”nti.",
  "atk-s0513a2:1097_0": "Tattha antaraṃ katvāti chandāgativasena vivaraṃ katvā.",
  "atk-s0513a2:1097_1": "Bharurājāti bharuraṭṭhe rājā.",
  "atk-s0513a2:1097_2": "Iti me sutanti iti mayā pubbe etaṃ sutaṃ.",
  "atk-s0513a2:1097_3": "Tasmā hi chandāgamananti yasmā hi chandāgamanaṃ gantvā bharurājā saha raṭṭhena ucchinno,",
  "atk-s0513a2:1097_4": "tasmā chandāgamanaṃ paṇḍitā nappasaṃsanti.",
  "atk-s0513a2:1097_5": "Aduṭṭhacittoti kilesehi adūsitacitto hutvā.",
  "atk-s0513a2:1097_6": "Bhāseyya giraṃ saccupasaṃhitanti sabhāvanissitaṃ atthanissitaṃ kāraṇanissitameva giraṃ bhāseyya.",
  "atk-s0513a2:1097_7": "Ye hi tattha bharurañño lañjaṃ gaṇhantassa ayuttaṃ etanti paṭikkosantā saccupasaṃhitaṃ giraṃ bhāsiṃsu,",
  "atk-s0513a2:1097_8": "tesaṃ ṭhitaṭṭhānaṃ nāḷikeradīpe ajjāpi dīpakasahassaṃ paññāyatīti.",
  "atk-s0513a2:1098_0": "Satthā imaṃ dhammadesanaṃ āharitvā “mahārāja,",
  "atk-s0513a2:1098_1": "chandavasikena nāma na bhavitabbaṃ,",
  "atk-s0513a2:1098_2": "dve pabbajitagaṇe kalahaṃ kāretuṃ na vaṭṭatī”ti vatvā jātakaṃ samodhānesi –",
  "atk-s0513a2:1098_3": "“ahaṃ tena samayena jeṭṭhakaisi ahosi”nti,",
  "atk-s0513a2:1098_4": "rājā tathāgatassa bhattakiccaṃ katvā gatakāle manusse pesetvā titthiyārāmaṃ viddhaṃsāpesi,",
  "atk-s0513a2:1098_5": "titthiyā appatiṭṭhā ahesuṃ.",
  "atk-s0513a2:1099_0": "Bharujātakavaṇṇanā tatiyā.",
  "atk-s0513a2:1101_0": "[214] 4. Puṇṇanadījātakavaṇṇanā",
  "atk-s0513a2:1102_0": "Puṇṇaṃ nadinti idaṃ satthā jetavane viharanto paññāpāramiṃ ārabbha kathesi.",
  "atk-s0513a2:1102_1": "Ekasmiñhi divase dhammasabhāyaṃ bhikkhū tathāgatassa paññaṃ ārabbha kathaṃ samuṭṭhāpesuṃ – “āvuso,",
  "atk-s0513a2:1102_2": "sammāsambuddho mahāpañño puthupañño hāsapañño javanapañño tikkhapañño gambhīrapañño nibbedhikapañño upāyapaññāya samannāgato”ti.",
  "atk-s0513a2:1102_3": "Satthā āgantvā “kāya nuttha,",
  "atk-s0513a2:1102_4": "bhikkhave,",
  "atk-s0513a2:1102_5": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a2:1102_6": "bhikkhave, idāneva,",
  "atk-s0513a2:1102_7": "pubbepi tathāgato paññavā upāyakusaloyevā”ti vatvā atītaṃ āhari.",
  "atk-s0513a2:1103_0": "Atīte bārāṇasiyaṃ brahmadatte rajjaṃ kārente bodhisatto purohitakule nibbattitvā vayappatto takkasilāyaṃ",
  "atk-s0513a2:1103_1": "sabbasippāni uggaṇhitvā pitu accayena purohitaṭṭhānaṃ labhitvā bārāṇasirañño atthadhammānusāsako ahosi.",
  "atk-s0513a2:1103_2": "Aparabhāge rājā paribhedakānaṃ kathaṃ gahetvā bodhisattassa kuddho “mā mama santike vasī”ti bodhisattaṃ bārāṇasito pabbājesi.",
  "atk-s0513a2:1103_3": "Bodhisatto puttadāraṃ gahetvā ekasmiṃ kāsikagāmake vāsaṃ kappesi.",
  "atk-s0513a2:1103_4": "Aparabhāge rājā tassa guṇaṃ saritvā “mayhaṃ kañci pesetvā ācariyaṃ pakkosituṃ na yuttaṃ,",
  "atk-s0513a2:1103_5": "ekaṃ pana gāthaṃ bandhitvā paṇṇaṃ likhitvā kākamaṃsaṃ pacāpetvā paṇṇañca maṃsañca setavatthena paliveṭhetvā rājamuddikāya lañchetvā pesessāmi.",
  "atk-s0513a2:1103_6": "Yadi paṇḍito bhavissati,",
  "atk-s0513a2:1103_7": "paṇṇaṃ vācetvā kākamaṃsabhāvaṃ ñatvā āgamissati, no ce,",
  "atk-s0513a2:1103_8": "nāgamissatī”ti “puṇṇaṃ nadi”nti imaṃ gāthaṃ paṇṇe likhi –",
  "atk-s0513a2:1104_0": "127.",
  "atk-s0513a2:1105_0": "“Puṇṇaṃ nadiṃ yena ca peyyamāhu, jātaṃ yavaṃ yena ca guyhamāhu;",
  "atk-s0513a2:1106_0": "Dūraṃ gataṃ yena ca avhayanti, so tyāgato handa ca bhuñja brāhmaṇā”ti.",
  "atk-s0513a2:1107_0": "Tattha puṇṇaṃ nadiṃ yena ca peyyamāhūti kākapeyyā nadīhi vadantā yena puṇṇaṃ nadiṃ kākapeyyamāhu,",
  "atk-s0513a2:1107_1": "na hi apuṇṇā nadī “kākapeyyā”ti vuccati.",
  "atk-s0513a2:1107_2": "Yadāpi nadītīre ṭhatvā gīvaṃ pasāretvā kākena pātuṃ sakkā hoti,",
  "atk-s0513a2:1107_3": "tadā naṃ “kākapeyyā”ti vadanti.",
  "atk-s0513a2:1107_4": "Jātaṃ yavaṃ yena ca guyhamāhūti yavanti desanāsīsamattaṃ,",
  "atk-s0513a2:1107_5": "idha pana sabbampi jātaṃ uggataṃ sampannataruṇasassaṃ adhippetaṃ.",
  "atk-s0513a2:1107_6": "Tañhi yadā anto paviṭṭhakākaṃ paṭicchādetuṃ sakkoti,",
  "atk-s0513a2:1107_7": "tadā guyhatīti guyhaṃ.",
  "atk-s0513a2:1107_8": "Kiṃ guyhati? Kākaṃ.",
  "atk-s0513a2:1107_9": "Iti kākassa guyhaṃ kākaguyhanti taṃ vadamānā kākena guyhavacanassa kāraṇabhūtena “guyha”nti vadanti.",
  "atk-s0513a2:1107_10": "Tena vuttaṃ “yena ca guyhamāhū”ti.",
  "atk-s0513a2:1107_11": "Dūraṃ gataṃ yena ca avhayantīti dūraṃ gataṃ vippavutthaṃ piyapuggalaṃ yaṃ āgantvā nisinnaṃ disvā sace itthannāmo āgacchati,",
  "atk-s0513a2:1107_12": "vassa kākāti vā vassantaññeva vā sutvā “yathā kāko vassati,",
  "atk-s0513a2:1107_13": "itthannāmo āgamissatī”ti evaṃ vadantā yena ca avhayanti kathenti mantenti,",
  "atk-s0513a2:1107_14": "udāharantīti attho.",
  "atk-s0513a2:1107_15": "So tyāgatoti so te ānīto.",
  "atk-s0513a2:1107_16": "Handa ca bhuñja,",
  "atk-s0513a2:1107_17": "brāhmaṇāti gaṇha, brāhmaṇa,",
  "atk-s0513a2:1107_18": "bhuñjassu naṃ,",
  "atk-s0513a2:1107_19": "khāda idaṃ kākamaṃsanti attho.",
  "atk-s0513a2:1108_0": "Iti rājā imaṃ gāthaṃ paṇṇe likhitvā bodhisattassa pesesi.",
  "atk-s0513a2:1108_1": "So paṇṇaṃ vācetvā “rājā maṃ daṭṭhukāmo”ti ñatvā dutiyaṃ gāthamāha –",
  "atk-s0513a2:1109_0": "128.",
  "atk-s0513a2:1110_0": "“Yato maṃ saratī rājā, vāyasampi pahetave;",
  "atk-s0513a2:1111_0": "Haṃsā koñcā mayūrā ca, asatīyeva pāpiyā”ti.",
  "atk-s0513a2:1112_0": "Tattha yato maṃ saratī rājā,",
  "atk-s0513a2:1112_1": "vāyasampi pahetaveti yadā rājā vāyasamaṃsaṃ labhitvā tampi pahetuṃ maṃ sarati.",
  "atk-s0513a2:1112_2": "Haṃsā koñcā mayūrā cāti yadā panassa ete haṃsādayo upanītā bhavissanti,",
  "atk-s0513a2:1112_3": "ekāni haṃsamaṃsādīni lacchati,",
  "atk-s0513a2:1112_4": "tadā maṃ kasmā na sarissatīti attho?",
  "atk-s0513a2:1112_5": "Aṭṭhakathāyaṃ pana “haṃsakoñcamayūrāna”nti pāṭho.",
  "atk-s0513a2:1112_6": "So sundaratarā,",
  "atk-s0513a2:1112_7": "imesaṃ haṃsādīnaṃ maṃsaṃ labhitvā kasmā maṃ na sarissati,",
  "atk-s0513a2:1112_8": "sarissatiyevāti attho.",
  "atk-s0513a2:1112_9": "Asatīyeva pāpiyāti yaṃ vā taṃ vā labhitvā saraṇaṃ nāma sundaraṃ,",
  "atk-s0513a2:1112_10": "lokasmiṃ pana asatiyeva pāpiyā,",
  "atk-s0513a2:1112_11": "asatikaraṇaṃyeva hīnaṃ lāmakaṃ,",
  "atk-s0513a2:1112_12": "tañca amhākaṃ rañño natthi.",
  "atk-s0513a2:1112_13": "Sarati maṃ rājā,",
  "atk-s0513a2:1112_14": "āgamanaṃ me paccāsīsati,",
  "atk-s0513a2:1112_15": "tasmā gamissāmīti yānaṃ yojāpetvā gantvā rājānaṃ passi,",
  "atk-s0513a2:1112_16": "rājā tussitvā purohitaṭṭhāneyeva patiṭṭhāpesi.",
  "atk-s0513a2:1113_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a2:1113_1": "“tadā rājā ānando ahosi,",
  "atk-s0513a2:1113_2": "purohito pana ahameva ahosi”nti.",
  "atk-s0513a2:1114_0": "Puṇṇanadījātakavaṇṇanā catutthā.",
  "atk-s0513a2:1116_0": "[215] 5. Kacchapajātakavaṇṇanā",
  "atk-s0513a2:1117_0": "Avadhī vata attānanti idaṃ satthā jetavane viharanto kokālikaṃ ārabbha kathesi.",
  "atk-s0513a2:1117_1": "Vatthu mahātakkārijātake āvi-",
  "atk-s0513a2:1117_2": "bhavissati.",
  "atk-s0513a2:1117_3": "Tadā pana satthā “na,",
  "atk-s0513a2:1117_4": "bhikkhave,",
  "atk-s0513a2:1117_5": "kokāliko idāneva vācāya hato,",
  "atk-s0513a2:1117_6": "pubbepi vācāya hatoyevā”ti vatvā atītaṃ āhari.",
  "atk-s0513a2:1118_0": "Atīte bārāṇasiyaṃ brahmadatte rajjaṃ kārente bodhisatto amaccakule nibbattitvā vayappatto tassa atthadhammānusāsako ahosi.",
  "atk-s0513a2:1118_1": "So pana rājā bahubhāṇī ahosi,",
  "atk-s0513a2:1118_2": "tasmiṃ kathente aññesaṃ vacanassa okāso nāma natthi.",
  "atk-s0513a2:1118_3": "Bodhisatto tassa taṃ bahubhāṇitaṃ vāretukāmo ekaṃ upāyaṃ upadhārento vicarati.",
  "atk-s0513a2:1118_4": "Tasmiñca kāle himavantapadese ekasmiṃ sare kacchapo vasati,",
  "atk-s0513a2:1118_5": "dve haṃsapotakā gocarāya carantā tena saddhiṃ vissāsaṃ akaṃsu.",
  "atk-s0513a2:1118_6": "Te daḷhavissāsikā hutvā ekadivasaṃ kacchapaṃ āhaṃsu –",
  "atk-s0513a2:1118_7": "“samma kacchapa,",
  "atk-s0513a2:1118_8": "amhākaṃ himavante cittakūṭapabbatatale kañcanaguhāyaṃ vasanaṭṭhānaṃ ramaṇīyo padeso,",
  "atk-s0513a2:1118_9": "gacchasi amhākaṃ saddhi”nti.",
  "atk-s0513a2:1118_10": "“Ahaṃ kinti katvā gamissāmī”ti?",
  "atk-s0513a2:1118_11": "“Mayaṃ taṃ gahetvā gamissāma,",
  "atk-s0513a2:1118_12": "sace tvaṃ mukhaṃ rakkhituṃ sakkhissasi,",
  "atk-s0513a2:1118_13": "kassaci kiñci na kathessasī”ti.",
  "atk-s0513a2:1118_14": "“Rakkhissāmi, sāmi,",
  "atk-s0513a2:1118_15": "gahetvā maṃ gacchathā”ti.",
  "atk-s0513a2:1118_16": "Te “sādhū”ti vatvā ekaṃ daṇḍakaṃ kacchapena ḍaṃsāpetvā sayaṃ tassa ubho koṭiyo ḍaṃsitvā ākāsaṃ pakkhandiṃsu.",
  "atk-s0513a2:1118_17": "Taṃ tathā haṃsehi nīyamānaṃ gāmadārakā disvā “dve haṃsā kacchapaṃ daṇḍakena harantī”ti āhaṃsu.",
  "atk-s0513a2:1119_0": "Kacchapo “yadi maṃ sahāyakā nenti,",
  "atk-s0513a2:1119_1": "tumhākaṃ ettha kiṃ duṭṭhaceṭakā”ti vattukāmo haṃsānaṃ sīghavegatāya bārāṇasinagare rājanivesanassa uparibhāgaṃ",
  "atk-s0513a2:1119_2": "sampattakāle daṭṭhaṭṭhānato daṇḍakaṃ vissajjetvā ākāsaṅgaṇe patitvā dvebhāgo ahosi,",
  "atk-s0513a2:1119_3": "“kacchapo ākāsato patitvā dvedhā bhinno”ti ekakolāhalaṃ ahosi.",
  "atk-s0513a2:1119_4": "Rājā bodhisattaṃ ādāya amaccagaṇaparivuto taṃ ṭhānaṃ gantvā kacchapaṃ disvā bodhisattaṃ pucchi – “paṇḍita,",
  "atk-s0513a2:1119_5": "kinti katvā esa patito”ti?",
  "atk-s0513a2:1119_6": "Bodhisatto “cirapaṭikaṅkhohaṃ rājānaṃ ovaditukāmo upāyaṃ upadhārento carāmi,",
  "atk-s0513a2:1119_7": "iminā kacchapena haṃsehi saddhiṃ vissāso kato bhavissati,",
  "atk-s0513a2:1119_8": "tehi imaṃ ‘himavantaṃ nesssāmā’ti daṇḍakaṃ ḍaṃsāpetvā ākāsaṃ pakkhantehi bhavitabbaṃ,",
  "atk-s0513a2:1119_9": "atha iminā kassaci vacanaṃ sutvā arakkhitamukhatāya kiñci vattukāmena daṇḍakā vissaṭṭho bhavissati,",
  "atk-s0513a2:1119_10": "evaṃ ākāsato patitvā jīvitakkhayaṃ patteneva bhavitabba”nti cintetvā “āma mahārāja,",
  "atk-s0513a2:1119_11": "atimukharā nāma apariyantavacanā evarūpaṃ dukkhaṃ pāpuṇantiyevā”ti vatvā imā gāthā avoca –",
  "atk-s0513a2:1120_0": "129.",
  "atk-s0513a2:1121_0": "“Avadhī vata attānaṃ, kacchapo byāharaṃ giraṃ;",
  "atk-s0513a2:1122_0": "Suggahītasmiṃ kaṭṭhasmiṃ, vācāya sakiyāvadhi.",
  "atk-s0513a2:1123_0": "130.",
  "atk-s0513a2:1124_0": "“Etampi disvā naravīriyaseṭṭha, vācaṃ pamuñce kusalaṃ nātivelaṃ;",
  "atk-s0513a2:1125_0": "Passasi bahubhāṇena, kacchapaṃ byasanaṃ gata”nti.",
  "atk-s0513a2:1126_0": "Tattha avadhī vatāti ghātesi vata.",
  "atk-s0513a2:1126_1": "Byāharanti byāharanto.",
  "atk-s0513a2:1126_2": "Suggahītasmiṃ kaṭṭhasminti mukhena suṭṭhu ḍaṃsitvā gahite daṇḍake.",
  "atk-s0513a2:1126_3": "Vācāya sakiyāvadhīti atimukharatāya akāle vācaṃ nicchārento daṭṭhaṭṭhānaṃ vissajjetvā tāya sakāya vācāya attānaṃ avadhi ghātesi.",
  "atk-s0513a2:1126_4": "Evamesa jīvitakkhayaṃ patto,",
  "atk-s0513a2:1126_5": "na aññathāti.",
  "atk-s0513a2:1126_6": "Etampi disvāti etampi kāraṇaṃ disvā.",
  "atk-s0513a2:1126_7": "Naravīriyaseṭṭhāti naresu vīriyena seṭṭha uttamavīriya rājavara.",
  "atk-s0513a2:1126_8": "Vācaṃ pamuñce kusalaṃ nātivelanti saccādipaṭisaṃyuttaṃ kusalameva paṇḍito puriso muñceyya nicchāreyya,",
  "atk-s0513a2:1126_9": "tampi hitaṃ kālayuttaṃ,",
  "atk-s0513a2:1126_10": "na ativelaṃ,",
  "atk-s0513a2:1126_11": "atikkantakālaṃ apariyantavācaṃ na bhāseyya.",
  "atk-s0513a2:1126_12": "Passasīti nanu paccakkhato passasi.",
  "atk-s0513a2:1126_13": "Bahubhāṇenāti bahubhaṇanena.",
  "atk-s0513a2:1126_14": "Kacchapaṃ byasanaṃ gatanti etaṃ kacchapaṃ jīvitakkhayaṃ pattanti.",
  "atk-s0513a2:1127_0": "Rājā “maṃ sandhāya bhāsatī”ti ñatvā “amhe sandhāya kathesi,",
  "atk-s0513a2:1127_1": "paṇḍitā”ti āha.",
  "atk-s0513a2:1127_2": "Bodhisatto “mahārāja,",
  "atk-s0513a2:1127_3": "tvaṃ vā hohi añño vā,",
  "atk-s0513a2:1127_4": "yo koci pamāṇātikkantaṃ bhāsanto evarūpaṃ byasanaṃ pāpuṇātī”ti pākaṭaṃ katvā kathesi.",
  "atk-s0513a2:1127_5": "Rājā tato paṭṭhāya viramitvā mandabhāṇī ahosi.",
  "atk-s0513a2:1128_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a2:1128_1": "“tadā kacchapo kokāliko ahosi,",
  "atk-s0513a2:1128_2": "dve haṃsapotakā dve mahātherā,",
  "atk-s0513a2:1128_3": "rājā ānando,",
  "atk-s0513a2:1128_4": "amaccapaṇḍito pana ahameva ahosi”nti.",
  "atk-s0513a2:1129_0": "Kacchapajātakavaṇṇanā pañcamā.",
  "atk-s0513a2:1131_0": "[216] 6. Macchajātakavaṇṇanā",
  "atk-s0513a2:1132_0": "Na māyamaggi tapatīti idaṃ satthā jetavane viharanto purāṇadutiyikāpalobhanaṃ ārabbha kathesi.",
  "atk-s0513a2:1132_1": "Tañhi bhikkhuṃ satthā “saccaṃ kira tvaṃ, bhikkhu,",
  "atk-s0513a2:1132_2": "ukkaṇṭhitosī”ti pucchi. “Saccaṃ,",
  "atk-s0513a2:1132_3": "bhante”ti vutte “kena ukkaṇṭhāpitosī”ti puṭṭho “purāṇadutiyikāyā”ti āha.",
  "atk-s0513a2:1132_4": "Atha naṃ satthā “ayaṃ te bhikkhu itthī anatthakārikā,",
  "atk-s0513a2:1132_5": "pubbepi tvaṃ etaṃ nissāya sūlena vijjhitvā aṅgāresu pacitvā khāditabbataṃ patto paṇḍite nissāya jīvitaṃ alatthā”ti vatvā atītaṃ āhari.",
  "atk-s0513a2:1133_0": "Atīte bārāṇasiyaṃ brahmadatte rajjaṃ kārente bodhisatto tassa purohito ahosi.",
  "atk-s0513a2:1133_1": "Athekadivasaṃ kevaṭṭā jāle laggaṃ macchaṃ uddharitvā uṇhavālukāpiṭṭhe ṭhapetvā “aṅgāresu naṃ pacitvā khādissāmā”ti sūlaṃ tacchiṃsu.",
  "atk-s0513a2:1133_2": "Maccho macchiṃ ārabbha paridevamāno imā gāthā avoca –",
  "atk-s0513a2:1134_0": "131.",
  "atk-s0513a2:1135_0": "“Na māyamaggi tapati, na sūlo sādhutacchito;",
  "atk-s0513a2:1136_0": "Yañca maṃ maññate macchī, aññaṃ so ratiyā gato.",
  "atk-s0513a2:1137_0": "132.",
  "atk-s0513a2:1138_0": "“So maṃ dahati rāgaggi, cittaṃ cūpatapeti maṃ;",
  "atk-s0513a2:1139_0": "Jālino muñcathāyirā maṃ, na kāme haññate kvacī”ti.",
  "atk-s0513a2:1140_0": "Tattha na māyamaggi tapatīti na maṃ ayaṃ aggi tapati,",
  "atk-s0513a2:1140_1": "na tāpaṃ janeti,",
  "atk-s0513a2:1140_2": "na socayatīti attho.",
  "atk-s0513a2:1140_3": "Na sūloti ayaṃ sūlopi sādhutacchito maṃ na tapati,",
  "atk-s0513a2:1140_4": "na me sokaṃ uppādeti.",
  "atk-s0513a2:1140_5": "Yañca maṃ maññateti yaṃ pana maṃ macchī evaṃ maññati “aññaṃ macchiṃ so pañcakāmaguṇaratiyā gato”ti,",
  "atk-s0513a2:1140_6": "tadeva maṃ tapati socayati.",
  "atk-s0513a2:1140_7": "So maṃ dahatīti yo panesa rāgaggi,",
  "atk-s0513a2:1140_8": "so maṃ dahati jhāpeti.",
  "atk-s0513a2:1140_9": "Cittaṃ cūpatapeti manti rāgasampayuttakaṃ mama cittameva ca maṃ upatāpeti kilameti viheṭheti.",
  "atk-s0513a2:1140_10": "Jālinoti kevaṭṭe ālapati.",
  "atk-s0513a2:1140_11": "Te hi jālassa atthitāya “jālino”ti vuccanti.",
  "atk-s0513a2:1140_12": "Muñcathāyirā manti muñcatha maṃ sāminoti yācati.",
  "atk-s0513a2:1140_13": "Na kāme haññate kvacīti kāme patiṭṭhito kāmena nīyamāno satto na kvaci haññati.",
  "atk-s0513a2:1140_14": "Na hi taṃ tumhādisā hanituṃ anucchavikāti paridevati.",
  "atk-s0513a2:1140_15": "Atha vā kāmeti hetuvacane bhummaṃ,",
  "atk-s0513a2:1140_16": "kāmahetu macchiṃ anubandhamāno nāma na kvaci tumhādisehi haññatīti paridevati.",
  "atk-s0513a2:1140_17": "Tasmiṃ khaṇe bodhisatto nadītīraṃ gato tassa macchassa paridevitasaddaṃ sutvā kevaṭṭe upasaṅkamitvā taṃ macchaṃ mocesi.",
  "atk-s0513a2:1141_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a2:1141_1": "saccapariyosāne ukkaṇṭhitabhikkhu sotāpattiphale patiṭṭhahi.",
  "atk-s0513a2:1141_2": "“Tadā macchī purāṇadutiyikā ahosi,",
  "atk-s0513a2:1141_3": "maccho ukkaṇṭhitabhikkhu,",
  "atk-s0513a2:1141_4": "purohito pana ahameva ahosi”nti.",
  "atk-s0513a2:1142_0": "Macchajātakavaṇṇanā chaṭṭhā.",
  "atk-s0513a2:1144_0": "[217] 7. Seggujātakavaṇṇanā",
  "atk-s0513a2:1145_0": "Sabbo lokoti idaṃ satthā jetavane viharanto ekaṃ paṇṇikaupāsakaṃ ārabbha kathesi.",
  "atk-s0513a2:1145_1": "Vatthu ekakanipāte vitthāritameva.",
  "atk-s0513a2:1145_2": "Idhāpi satthā taṃ “kiṃ, upāsaka,",
  "atk-s0513a2:1145_3": "cirassaṃ āgatosī”ti pucchi.",
  "atk-s0513a2:1145_4": "Paṇṇikaupāsako “dhītā me, bhante,",
  "atk-s0513a2:1145_5": "niccaṃ pahaṃsitamukhī,",
  "atk-s0513a2:1145_6": "tamahaṃ vīmaṃsitvā ekassa kuladārakassa adāsiṃ,",
  "atk-s0513a2:1145_7": "tattha itikattabbatāya tumhākaṃ dassanāya āgantuṃ okāsaṃ na labhi”nti āha.",
  "atk-s0513a2:1145_8": "Atha naṃ satthā “na kho, upāsaka,",
  "atk-s0513a2:1145_9": "idānevesā sīlavatī,",
  "atk-s0513a2:1145_10": "pubbepi sīlavatī,",
  "atk-s0513a2:1145_11": "tvañca na idānevetaṃ vīmaṃsasi,",
  "atk-s0513a2:1145_12": "pubbepi vīmaṃsiyevā”ti vatvā tena yācito atītaṃ āhari.",
  "atk-s0513a2:1146_0": "Atīte bārāṇasiyaṃ brahmadatte rajjaṃ kārente bodhisatto rukkhadevatā ahosi.",
  "atk-s0513a2:1146_1": "Tadā ayameva paṇṇikaupāsako “dhītaraṃ vīmaṃsissāmī”ti araññaṃ netvā kilesavasena icchanto viya hatthe gaṇhi.",
  "atk-s0513a2:1146_2": "Atha naṃ paridevamānaṃ paṭhamagāthāya ajjhabhāsi –",
  "atk-s0513a2:1147_0": "133.",
  "atk-s0513a2:1148_0": "“Sabbo loko attamano ahosi, akovidā gāmadhammassa seggu;",
  "atk-s0513a2:1149_0": "Komāri ko nāma tavajja dhammo, yaṃ tvaṃ gahitā pavane parodasī”ti.",
  "atk-s0513a2:1150_0": "Tattha sabbo loko attamano ahosīti, amma,",
  "atk-s0513a2:1150_1": "sakalopi sattaloko etissā kāmasevanāya attamano jāto.",
  "atk-s0513a2:1150_2": "Akovidā gāmadhammassa seggūti seggūti tassā nāmaṃ.",
  "atk-s0513a2:1150_3": "Tena tvaṃ pana, amma,",
  "atk-s0513a2:1150_4": "seggu akovidā gāmadhammassa,",
  "atk-s0513a2:1150_5": "imasmiṃ gāmadhamme vasaladhamme akusalāsīti vuttaṃ hoti.",
  "atk-s0513a2:1150_6": "Komāri ko nāma tavajja dhammoti, amma,",
  "atk-s0513a2:1150_7": "kumāri ko nāmesa tava ajja sabhāvo.",
  "atk-s0513a2:1150_8": "Yaṃ tvaṃ gahitā pavane parodasīti tvaṃ mayā imasmiṃ pavane santhavavasena hatthe gahitā parodasi na sampaṭicchasi,",
  "atk-s0513a2:1150_9": "ko esa tava sabhāvo,",
  "atk-s0513a2:1150_10": "kiṃ kumārikāyeva tvanti pucchati.",
  "atk-s0513a2:1151_0": "Taṃ sutvā kumārikā “āma, tāta,",
  "atk-s0513a2:1151_1": "kumārikāyevāhaṃ,",
  "atk-s0513a2:1151_2": "nāhaṃ methunadhammaṃ nāma jānāmī”ti vatvā paridevamānā dutiyaṃ gāthamāha –",
  "atk-s0513a2:1152_0": "134.",
  "atk-s0513a2:1153_0": "“Yo dukkhaphuṭṭhāya bhaveyya tāṇaṃ, so me pitā dubbhi vane karoti;",
  "atk-s0513a2:1154_0": "Sā kassa kandāmi vanassa majjhe, yo tāyitā so sahasaṃ karotī”ti.",
  "atk-s0513a2:1155_0": "Sā heṭṭhā kathitāyeva.",
  "atk-s0513a2:1155_1": "Iti so paṇṇiko tadā dhītaraṃ vīmaṃsitvā gehaṃ netvā kuladārakassa datvā yathākammaṃ gato.",
  "atk-s0513a2:1156_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a2:1156_1": "saccapariyosāne paṇṇikaupāsako sotāpattiphale patiṭṭhahi.",
  "atk-s0513a2:1156_2": "“Tadā dhītā dhītāyeva,",
  "atk-s0513a2:1156_3": "pitā pitāyeva ahosi,",
  "atk-s0513a2:1156_4": "tassa kāraṇassa paccakkhakārikā rukkhadevatā pana ahameva ahosi”nti.",
  "atk-s0513a2:1157_0": "Seggujātakavaṇṇanā sattamā.",
  "atk-s0513a2:1159_0": "[218] 8. Kūṭavāṇijajātakavaṇṇanā",
  "atk-s0513a2:1160_0": "Saṭhassa sāṭheyyamidanti idaṃ satthā jetavane viharanto ekaṃ kūṭavāṇijaṃ ārabbha kathesi.",
  "atk-s0513a2:1160_1": "Sāvatthivāsino hi kūṭavāṇijo ca paṇḍitavāṇijo ca dve vāṇijā mittikā hutvā pañca sakaṭasatāni bhaṇḍassa",
  "atk-s0513a2:1160_2": "pūrāpetvā pubbantato aparantaṃ vicaramānā vohāraṃ katvā bahuṃ lābhaṃ labhitvā sāvatthiṃ paccāgamiṃsu.",
  "atk-s0513a2:1160_3": "Paṇḍitavāṇijo kūṭavāṇijaṃ āha – “samma,",
  "atk-s0513a2:1160_4": "bhaṇḍaṃ bhājemā”ti.",
  "atk-s0513a2:1160_5": "Kūṭavāṇijo “ayaṃ dīgharattaṃ dukkhaseyyāya dubbhojanena kilanto attano ghare nānaggarasaṃ bhattaṃ bhuñjitvā ajīrakena marissati,",
  "atk-s0513a2:1160_6": "atha sabbampetaṃ bhaṇḍaṃ mayhameva bhavissatī”ti cintetvā “nakkhattaṃ na manāpaṃ,",
  "atk-s0513a2:1160_7": "divaso na manāpo,",
  "atk-s0513a2:1160_8": "sve jānissāmi,",
  "atk-s0513a2:1160_9": "punadivase jānissāmī”ti kālaṃ khepeti.",
  "atk-s0513a2:1160_10": "Atha naṃ paṇḍitavāṇijo nippīḷetvā bhājāpetvā gandhamālaṃ ādāya satthu santikaṃ gantvā satthāraṃ pūjetvā vanditvā ekamantaṃ nisīdi.",
  "atk-s0513a2:1160_11": "Satthā “kadā āgatosī”ti pucchitvā “aḍḍhamāsamatto me, bhante,",
  "atk-s0513a2:1160_12": "āgatassā”ti vatvā “atha kasmā evaṃ papañcaṃ katvā buddhupaṭṭhānaṃ āgatosī”ti puṭṭho taṃ pavattiṃ ārocesi.",
  "atk-s0513a2:1160_13": "Satthā “na kho, upāsaka, idāneva,",
  "atk-s0513a2:1160_14": "pubbepesa kūṭavāṇijoyevā”ti vatvā tena yācito atītaṃ āhari.",
  "atk-s0513a2:1161_0": "Atīte bārāṇasiyaṃ brahmadatte rajjaṃ kārente bodhisatto amaccakule nibbattitvā vayappatto tassa vinicchayāmacco ahosi.",
  "atk-s0513a2:1161_1": "Tadā gāmavāsī ca nagaravāsī ca dve vāṇijā mittā ahesuṃ.",
  "atk-s0513a2:1161_2": "Gāmavāsī nagaravāsissa santike pañca phālasatāni ṭhapesi.",
  "atk-s0513a2:1161_3": "So te phāle vikkiṇitvā mūlaṃ gahetvā phālānaṃ ṭhapitaṭṭhāne mūsikavaccaṃ ākiritvā ṭhapesi.",
  "atk-s0513a2:1161_4": "Aparabhāge gāmavāsī āgantvā “phāle me dehī”ti āha.",
  "atk-s0513a2:1161_5": "Kūṭavāṇijo “phālā te mūsikāhi khāditā”ti mūsikavaccaṃ dassesi.",
  "atk-s0513a2:1161_6": "Itaro “khāditāva hontu,",
  "atk-s0513a2:1161_7": "mūsikāhi khādite kiṃ sakkā kātu”nti nhānatthāya tassa puttaṃ ādāya gacchanto ekassa sahāyakassa gehe",
  "atk-s0513a2:1161_8": "“imassa katthaci gantuṃ mā adatthā”ti vatvā antogabbhe nisīdāpetvā sayaṃ nhāyitvā kūṭavāṇijassa gehaṃ agamāsi.",
  "atk-s0513a2:1161_9": "So “putto me kaha”nti āha. “Samma,",
  "atk-s0513a2:1161_10": "tava puttaṃ tīre ṭhapetvā mama udake nimuggakāle eko kulalo āgantvā tava puttaṃ nakhapañjarena gahetvā ākāsaṃ pakkhanto,",
  "atk-s0513a2:1161_11": "ahaṃ pāṇiṃ paharitvā viravitvā vāyamantopi mocetuṃ nāsakkhi”nti.",
  "atk-s0513a2:1161_12": "“Tvaṃ musā bhaṇasi,",
  "atk-s0513a2:1161_13": "kulalā dārake gahetvā gantuṃ samatthā nāma natthī”ti. “Samma, hotu,",
  "atk-s0513a2:1161_14": "ayuttepi honte ahaṃ kiṃ karomi,",
  "atk-s0513a2:1161_15": "kulaleneva te putto nīto”ti.",
  "atk-s0513a2:1161_16": "So taṃ santajjetvā “are duṭṭhacora manussamāraka,",
  "atk-s0513a2:1161_17": "idāni taṃ vinicchayaṃ gantvā kaḍḍhāpessāmī”ti nikkhami.",
  "atk-s0513a2:1161_18": "So “mama ruccanakameva karosī”ti teneva saddhiṃ vinicchayaṭṭhānaṃ agamāsi.",
  "atk-s0513a2:1162_0": "Kūṭavāṇijo bodhisattaṃ āha – “ayaṃ, sāmi,",
  "atk-s0513a2:1162_1": "mama puttaṃ gahetvā nhāyituṃ gato,",
  "atk-s0513a2:1162_2": "‘kahaṃ me putto’ti vutte ‘kulalena haṭo’ti āha,",
  "atk-s0513a2:1162_3": "vinicchinatha me aḍḍa”nti.",
  "atk-s0513a2:1162_4": "Bodhisatto “saccaṃ bhaṇe”ti itaraṃ pucchi. So āha – “āma, sāmi,",
  "atk-s0513a2:1162_5": "ahaṃ taṃ ādāya gato,",
  "atk-s0513a2:1162_6": "senena pahaṭabhāvo saccameva, sāmī”ti.",
  "atk-s0513a2:1162_7": "“Kiṃ pana loke kulalā nāma dārake harantī”ti? “Sāmi,",
  "atk-s0513a2:1162_8": "ahampi tumhe pucchāmi –",
  "atk-s0513a2:1162_9": "“kulalā dārake gahetvā ākāse gantuṃ na sakkonti,",
  "atk-s0513a2:1162_10": "mūsikā pana ayaphāle khādantī”ti.",
  "atk-s0513a2:1162_11": "“Idaṃ kiṃ nāmā”ti? “Sāmi,",
  "atk-s0513a2:1162_12": "mayā etassa ghare pañca phālasatāni ṭhapitāni,",
  "atk-s0513a2:1162_13": "svāyaṃ ‘phālā te mūsikāhi khāditā’ti vatvā ‘idaṃ te phāle khāditamūsikānaṃ vacca’nti vaccaṃ dasseti, sāmi,",
  "atk-s0513a2:1162_14": "mūsikā ce phāle khādanti,",
  "atk-s0513a2:1162_15": "kulalāpi dārake harissanti.",
  "atk-s0513a2:1162_16": "Sace na khādanti,",
  "atk-s0513a2:1162_17": "senāpi taṃ na harissanti.",
  "atk-s0513a2:1162_18": "Eso pana ‘phālā te mūsikāhi khāditā’ti vadati,",
  "atk-s0513a2:1162_19": "tesaṃ khāditabhāvaṃ vā akhāditabhāvaṃ vā jānātha,",
  "atk-s0513a2:1162_20": "aḍḍaṃ me vinicchinathā”ti.",
  "atk-s0513a2:1162_21": "Bodhisatto “saṭhassa paṭisāṭheyyaṃ katvā jinissāmīti iminā cintitaṃ bhavissatī”ti ñatvā “suṭṭhu te cintita”nti vatvā imā gāthā avoca –",
  "atk-s0513a2:1163_0": "135.",
  "atk-s0513a2:1164_0": "“Saṭhassa sāṭheyyamiṃda sucintitaṃ, paccoḍḍitaṃ paṭikūṭassa kūṭaṃ;",
  "atk-s0513a2:1165_0": "Phālaṃ ce khādeyyuṃ mūsikā, kasmā kumāraṃ kulalā na hareyyuṃ.",
  "atk-s0513a2:1166_0": "136.",
  "atk-s0513a2:1167_0": "“Kūṭassa hi santi kūṭakūṭā, bhavati cāpi nikatino nikatyā;",
  "atk-s0513a2:1168_0": "Dehi puttanaṭṭha phālanaṭṭhassa phālaṃ, mā te puttamahāsi phālanaṭṭho”ti.",
  "atk-s0513a2:1169_0": "Tattha saṭhassāti saṭhabhāvena kerāṭikena “ekaṃ upāyaṃ katvā parasantakaṃ khādituṃ vaṭṭatī”ti saṭhassa.",
  "atk-s0513a2:1169_1": "Sāṭheyyamidaṃ sucintitanti idaṃ paṭisāṭheyyaṃ cintentena tayā suṭṭhu cintitaṃ.",
  "atk-s0513a2:1169_2": "Paccoḍḍitaṃ paṭikūṭassa kūṭanti kūṭassa puggalassa tayā paṭikūṭaṃ suṭṭhu paccoḍḍitaṃ,",
  "atk-s0513a2:1169_3": "paṭibhāgaṃ katvā oḍḍitasadisameva katanti attho.",
  "atk-s0513a2:1169_4": "Phālaṃ ce khādeyyuṃ mūsikāti yadi mūsikā phālaṃ khādeyyuṃ.",
  "atk-s0513a2:1169_5": "Kasmā kumāraṃ kulalā na hareyyunti mūsikāsu phāle khādantīsu kulalā kiṃ kāraṇā kumāraṃ no hareyyuṃ.",
  "atk-s0513a2:1170_0": "Kūṭassa hi santi kūṭakūṭāti tvaṃ “ahameva mūsikāhi phāle khādāpitapuriso kūṭo”ti maññasi,",
  "atk-s0513a2:1170_1": "tādisassa pana kūṭassa imasmiṃ loke bahū kūṭā santi,",
  "atk-s0513a2:1170_2": "kūṭassa kūṭāti kūṭapaṭikūṭānaṃ etaṃ nāmaṃ,",
  "atk-s0513a2:1170_3": "kūṭassa paṭikūṭā nāma santīti vuttaṃ hoti.",
  "atk-s0513a2:1170_4": "Bhavati cāpi nikatino nikatyāti nikatino nekatikassa vañcanakapuggalassa nikatyā aparo nikatikārako vañcanakapuriso bhavatiyeva.",
  "atk-s0513a2:1170_5": "Dehi puttanaṭṭha phālanaṭṭhassa phālanti ambho naṭṭhaputta purisa,",
  "atk-s0513a2:1170_6": "etassa naṭṭhaphālassa phālaṃ dehi.",
  "atk-s0513a2:1170_7": "Mā te puttamahāsi phālanaṭṭhoti sace hissa phālaṃ na dassasi,",
  "atk-s0513a2:1170_8": "puttaṃ te harissati,",
  "atk-s0513a2:1170_9": "taṃ te esa mā haratu,",
  "atk-s0513a2:1170_10": "phālamassa dehīti. “Demi, sāmi,",
  "atk-s0513a2:1170_11": "sace me puttaṃ detī”ti. “Demi, sāmi,",
  "atk-s0513a2:1170_12": "sace me phāle detī”ti.",
  "atk-s0513a2:1170_13": "Evaṃ naṭṭhaputto puttaṃ,",
  "atk-s0513a2:1170_14": "naṭṭhaphālo ca phālaṃ paṭilabhitvā ubhopi yathākammaṃ gatā.",
  "atk-s0513a2:1171_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a2:1171_1": "“tadā kūṭavāṇijo idāni kūṭavāṇijova,",
  "atk-s0513a2:1171_2": "paṇḍitavāṇijo paṇḍitavāṇijoyeva,",
  "atk-s0513a2:1171_3": "vinicchayāmacco pana ahameva ahosi”nti.",
  "atk-s0513a2:1172_0": "Kūṭavāṇijajātakavaṇṇanā aṭṭhamā.",
  "atk-s0513a2:1174_0": "[219] 9. Garahitajātakavaṇṇanā",
  "atk-s0513a2:1175_0": "Hiraññaṃ me suvaṇṇaṃ meti idaṃ satthā jetavane viharanto ekaṃ anabhiratiyā ukkaṇṭhitabhikkhuṃ ārabbha kathesi.",
  "atk-s0513a2:1175_1": "Etassa hi paccekaṃ gahitaṃ ārammaṇaṃ nāma natthi,",
  "atk-s0513a2:1175_2": "anabhirativāsaṃ vasantaṃ pana taṃ satthu santikaṃ ānesuṃ.",
  "atk-s0513a2:1175_3": "So satthārā “saccaṃ kira tvaṃ, bhikkhu,",
  "atk-s0513a2:1175_4": "ukkaṇṭhitosī”ti puṭṭho “sacca”nti vatvā “kiṃkāraṇā”ti vutte “kilesavasenā”ti āha.",
  "atk-s0513a2:1175_5": "Atha naṃ satthā “ayaṃ, bhikkhu,",
  "atk-s0513a2:1175_6": "kileso nāma pubbe tiracchānehipi garahito,",
  "atk-s0513a2:1175_7": "tvaṃ evarūpe sāsane pabbajito kasmā tiracchānehipi garahitakilesavasena ukkaṇṭhito”ti vatvā atītaṃ āhari.",
  "atk-s0513a2:1176_0": "Atīte bārāṇasiyaṃ brahmadatte rajjaṃ kārente bodhisatto himavantapadese vānarayoniyaṃ nibbatti.",
  "atk-s0513a2:1176_1": "Tamenaṃ eko vanacarako gahetvā ānetvā rañño adāsi.",
  "atk-s0513a2:1176_2": "So ciraṃ rājagehe vasamāno vattasampanno ahosi,",
  "atk-s0513a2:1176_3": "manussaloke vattamānaṃ kiriyaṃ yebhuyyena aññāsi.",
  "atk-s0513a2:1176_4": "Rājā tassa vatte pasīditvā vanacarakaṃ pakkosāpetvā “imaṃ vānaraṃ gahitaṭṭhāneyeva vissajjehī”ti āṇāpesi,",
  "atk-s0513a2:1176_5": "so tathā akāsi.",
  "atk-s0513a2:1176_6": "Vānaragaṇo bodhisattassa āgatabhāvaṃ ñatvā tassa dassanatthāya mahante pāsāṇapiṭṭhe sannipatitvā bodhisattena",
  "atk-s0513a2:1176_7": "saddhiṃ sammodanīyaṃ kathaṃ katvā “samma,",
  "atk-s0513a2:1176_8": "kahaṃ ettakaṃ kālaṃ vutthosī”ti āha.",
  "atk-s0513a2:1176_9": "“Bārāṇasiyaṃ rājanivesane”ti.",
  "atk-s0513a2:1176_10": "“Atha kathaṃ muttosī”ti?",
  "atk-s0513a2:1176_11": "“Rājā maṃ keḷimakkaṭaṃ katvā mama vatte pasanno maṃ vissajjesī”ti.",
  "atk-s0513a2:1177_0": "Atha naṃ te vānarā “manussaloke vattamānakiriyaṃ nāma tumhe jānissatha,",
  "atk-s0513a2:1177_1": "amhākampi tāva kathetha,",
  "atk-s0513a2:1177_2": "sotukāmamhā”ti āhaṃsu.",
  "atk-s0513a2:1177_3": "“Mā maṃ manussānaṃ kiriyaṃ pucchathā”ti.",
  "atk-s0513a2:1177_4": "“Kathetha sotukāmamhā”ti.",
  "atk-s0513a2:1177_5": "Bodhisattopi “manussā nāma khattiyāpi brāhmaṇāpi ‘mayhaṃ mayha’nti vadanti,",
  "atk-s0513a2:1177_6": "hutvā abhāvaṭṭhena aniccataṃ na jānanti,",
  "atk-s0513a2:1177_7": "suṇātha dāni tesaṃ andhabālānaṃ kāraṇa”nti vatvā imā gāthā avoca –",
  "atk-s0513a2:1178_0": "137.",
  "atk-s0513a2:1179_0": "“Hiraññaṃ me suvaṇṇaṃ me, esā rattiṃ divā kathā;",
  "atk-s0513a2:1180_0": "Dummedhānaṃ manussānaṃ, ariyadhammaṃ apassataṃ.",
  "atk-s0513a2:1181_0": "138.",
  "atk-s0513a2:1182_0": "“Dve dve gahapatayo gehe, eko tattha amassuko;",
  "atk-s0513a2:1183_0": "Lambatthano veṇikato, atho aṅkitakaṇṇako;",
  "atk-s0513a2:1184_0": "Kīto dhanena bahunā, so taṃ vitudate jana”nti.",
  "atk-s0513a2:1185_0": "Tattha hiraññaṃ me suvaṇṇaṃ meti desanāsīsamattametaṃ,",
  "atk-s0513a2:1185_1": "iminā pana padadvayena dasavidhampi ratanaṃ sabbaṃ,",
  "atk-s0513a2:1185_2": "pubbaṇṇāparaṇṇaṃ khettavatthuṃ dvipadacatuppadañca sabbaṃ dassento “idaṃ me idaṃ me”ti āha.",
  "atk-s0513a2:1185_3": "Esā rattiṃ divā kathāti esā manussānaṃ rattiñca divā ca niccakālaṃ kathā.",
  "atk-s0513a2:1185_4": "Aññaṃ pana te “pañcakkhandhā aniccā”ti vā “hutvā na bhavantī”ti vā na jānanti,",
  "atk-s0513a2:1185_5": "evameva paridevantā vicaranti.",
  "atk-s0513a2:1185_6": "Dummedhānanti appapaññānaṃ.",
  "atk-s0513a2:1185_7": "Ariyadhammaṃ apassatanti ariyānaṃ buddhādīnaṃ dhammaṃ,",
  "atk-s0513a2:1185_8": "ariyaṃ vā niddosaṃ navavidhaṃ lokuttaradhammaṃ apassantānaṃ esāva kathā.",
  "atk-s0513a2:1185_9": "Aññā pana “aniccaṃ vā dukkhaṃ vā”ti tesaṃ kathā nāma natthi.",
  "atk-s0513a2:1186_0": "Gahapatayoti gehe adhipatibhūtā.",
  "atk-s0513a2:1186_1": "Eko tatthāti tesu dvīsu gharasāmikesu “eko”ti mātugāmaṃ sandhāya vadati.",
  "atk-s0513a2:1186_2": "Tattha veṇikatoti kataveṇī,",
  "atk-s0513a2:1186_3": "nānappakārena saṇṭhāpitakesakalāpoti attho.",
  "atk-s0513a2:1186_4": "Atho aṅkitakaṇṇakoti atha sveva viddhakaṇṇo chiddakaṇṇoti lambakaṇṇataṃ sandhāyāha.",
  "atk-s0513a2:1186_5": "Kīto dhanena bahunāti so panesa amassuko lambatthano veṇikato aṅkitakaṇṇo mātāpitūnaṃ bahuṃ dhanaṃ datvā kīto,",
  "atk-s0513a2:1186_6": "maṇḍetvā pasādhetvā yānaṃ āropetvā mahantena parivārena gharaṃ ānīto.",
  "atk-s0513a2:1186_7": "So taṃ vitudate jananti so gahapati āgatakālato paṭṭhāya tasmiṃ gehe dāsakammakarādibhedaṃ janaṃ “are duṭṭhadāsa duṭṭhadāsi,",
  "atk-s0513a2:1186_8": "imaṃ na karosī”ti mukhasattīhi vitudati,",
  "atk-s0513a2:1186_9": "sāmiko viya hutvā mahājanaṃ vicāreti.",
  "atk-s0513a2:1186_10": "Evaṃ tāva “manussaloke ativiya ayutta”nti manussalokaṃ garahi.",
  "atk-s0513a2:1187_0": "Taṃ sutvā sabbe vānarā “mā kathetha,",
  "atk-s0513a2:1187_1": "mā kathetha,",
  "atk-s0513a2:1187_2": "asotabbayuttakaṃ assumhā”ti ubhohi hatthehi kaṇṇe daḷhaṃ pidahiṃsu.",
  "atk-s0513a2:1187_3": "“Imasmiṃ ṭhāne amhehi idaṃ ayuttaṃ suta”nti taṃ ṭhānampi garahitvā aññattha agamaṃsu.",
  "atk-s0513a2:1187_4": "So piṭṭhipāsāṇo garahitapiṭṭhipāsāṇoyeva kira nāma jāto.",
  "atk-s0513a2:1188_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a2:1188_1": "saccapariyosāne so bhikkhu sotāpattiphale patiṭṭhahi.",
  "atk-s0513a2:1188_2": "“Tadā vānaragaṇo buddhaparisā ahosi,",
  "atk-s0513a2:1188_3": "vānarindo pana ahameva ahosi”nti.",
  "atk-s0513a2:1189_0": "Garahitajātakavaṇṇanā navamā.",
  "atk-s0513a2:1191_0": "[220] 10. Dhammadhajajātakavaṇṇanā",
  "atk-s0513a2:1192_0": "Sukhaṃ jīvitarūposīti idaṃ satthā veḷuvane viharanto devadattassa vadhāya parisakkanaṃ ārabbha kathesi.",
  "atk-s0513a2:1192_1": "Tadā hi satthā “na,",
  "atk-s0513a2:1192_2": "bhikkhave, idāneva,",
  "atk-s0513a2:1192_3": "pubbepi devadatto mayhaṃ vadhāya parisakkiyeva,",
  "atk-s0513a2:1192_4": "santāsamattampi pana kātuṃ nāsakkhī”ti vatvā atītaṃ āhari.",
  "atk-s0513a2:1193_0": "Atīte bārāṇasiyaṃ yasapāṇi nāma rājā rajjaṃ kāresi,",
  "atk-s0513a2:1193_1": "kāḷako nāmassa senāpati ahosi.",
  "atk-s0513a2:1193_2": "Tadā bodhisatto tasseva purohito ahosi nāmena dhammadhajo nāma,",
  "atk-s0513a2:1193_3": "rañño pana sīsappasādhanakappako chattapāṇi nāma.",
  "atk-s0513a2:1193_4": "Rājā dhammena rajjaṃ kāreti,",
  "atk-s0513a2:1193_5": "senāpati panassa vinicchayaṃ karonto lañjaṃ khādati parapiṭṭhimaṃsiko,",
  "atk-s0513a2:1193_6": "lañjaṃ gahetvā assāmike sāmike karoti.",
  "atk-s0513a2:1193_7": "Athekadivasaṃ vinicchaye parājito manusso bāhā paggayha kandanto vinicchayā nikkhanto rājupaṭṭhānaṃ gacchantaṃ",
  "atk-s0513a2:1193_8": "bodhisattaṃ disvā tassa pādesu patitvā “tumhādisesu nāma, sāmi,",
  "atk-s0513a2:1193_9": "rañño atthañca dhammañca anusāsantesu kāḷakasenāpati lañjaṃ gahetvā assāmike sāmike karotī”ti attano parājitabhāvaṃ bodhisattassa kathesi.",
  "atk-s0513a2:1193_10": "Bodhisatto kāruññaṃ uppādetvā “ehi bhaṇe,",
  "atk-s0513a2:1193_11": "aḍḍaṃ te vinicchinissāmī”ti taṃ gahetvā vinicchayaṭṭhānaṃ agamāsi.",
  "atk-s0513a2:1193_12": "Mahājano sannipati,",
  "atk-s0513a2:1193_13": "bodhisatto taṃ aḍḍaṃ paṭivinicchinitvā sāmikaññeva sāmikaṃ akāsi.",
  "atk-s0513a2:1194_0": "Mahājano sādhukāraṃ adāsi,",
  "atk-s0513a2:1194_1": "so saddo mahā ahosi.",
  "atk-s0513a2:1194_2": "Rājā taṃ sutvā “kiṃ saddo nāmeso”ti pucchi. “Deva,",
  "atk-s0513a2:1194_3": "dhammadhajapaṇḍitena dubbinicchito aḍḍo suvinicchito,",
  "atk-s0513a2:1194_4": "tatresa sādhukārasaddo”ti.",
  "atk-s0513a2:1194_5": "Rājā tuṭṭho bodhisattaṃ pakkosāpetvā “aḍḍo kira te ācariya vinicchito”ti pucchi. “Āma, mahārāja,",
  "atk-s0513a2:1194_6": "kāḷakena dubbinicchitaṃ aḍḍaṃ vinicchini”nti vutte “ito dāni paṭṭhāya tumheva aḍḍaṃ vinicchinatha,",
  "atk-s0513a2:1194_7": "mayhañca kaṇṇasukhaṃ bhavissati lokassa ca vuḍḍhī”ti vatvā anicchantampi taṃ “sattānuddayāya vinicchaye nisīdathā”ti yācitvā sampaṭicchāpesi.",
  "atk-s0513a2:1194_8": "Tato paṭṭhāya bodhisatto vinicchaye nisīdati,",
  "atk-s0513a2:1194_9": "sāmikeyeva sāmike karoti.",
  "atk-s0513a2:1195_0": "Kāḷako tato paṭṭhāya lañjaṃ alabhanto lābhato parihāyitvā bodhisattassa āghātaṃ bandhitvā “mahārāja,",
  "atk-s0513a2:1195_1": "dhammadhajapaṇḍito tava rajjaṃ patthetī”ti bodhisattaṃ rañño antare paribhindi.",
  "atk-s0513a2:1195_2": "Rājā asaddahanto “mā evaṃ avacā”ti paṭikkhipitvā puna tena “sace me na saddahatha,",
  "atk-s0513a2:1195_3": "tassāgamanakāle vātapānena oloketha.",
  "atk-s0513a2:1195_4": "Athānena sakalanagarassa attano hatthe katabhāvaṃ passissathā”ti vutte rājā tassa aḍḍakārakaparisaṃ disvā",
  "atk-s0513a2:1195_5": "“etasseva parisā”ti saññāya bhijjitvā “kiṃ karoma senāpatī”ti pucchi. “Deva,",
  "atk-s0513a2:1195_6": "etaṃ māretuṃ vaṭṭatī”ti.",
  "atk-s0513a2:1195_7": "“Oḷārikadosaṃ apassantā kathaṃ māressāmā”ti?",
  "atk-s0513a2:1195_8": "“Attheko upāyo”ti.",
  "atk-s0513a2:1195_9": "“Katarūpāyo”ti.",
  "atk-s0513a2:1195_10": "“Asayhamassa kammaṃ āropetvā taṃ kātuṃ asakkontaṃ taṃ tena dosena māressāmā”ti.",
  "atk-s0513a2:1195_11": "“Kiṃ pana asayhakamma”nti?",
  "atk-s0513a2:1195_12": "“Mahārāja,",
  "atk-s0513a2:1195_13": "uyyānaṃ nāma sārabhūmiyaṃ ropitaṃ paṭijaggiyamānaṃ tīhi catūhi saṃvaccharehi phalaṃ deti.",
  "atk-s0513a2:1195_14": "Tumhe taṃ pakkosāpetvā ‘sve uyyānaṃ kīḷissāma,",
  "atk-s0513a2:1195_15": "uyyānaṃ me māpehī’ti vadatha,",
  "atk-s0513a2:1195_16": "so māpetuṃ na sakkhissati.",
  "atk-s0513a2:1195_17": "Atha naṃ tasmiṃ dose māressāmā”ti.",
  "atk-s0513a2:1196_0": "Rājā bodhisattaṃ āmantetvā “paṇḍita,",
  "atk-s0513a2:1196_1": "mayhaṃ purāṇauyyāne ciraṃ kīḷimha,",
  "atk-s0513a2:1196_2": "idāni navauyyāne kīḷitukāmamha,",
  "atk-s0513a2:1196_3": "sve kīḷissāma,",
  "atk-s0513a2:1196_4": "uyyānaṃ no māpehi,",
  "atk-s0513a2:1196_5": "sace māpetuṃ na sakkhissasi,",
  "atk-s0513a2:1196_6": "jīvitaṃ te natthī”ti.",
  "atk-s0513a2:1196_7": "Bodhisatto “kāḷakena lañjaṃ alabhamānena rājā antare paribhinno bhavissatī”ti ñatvā “sakkonto jānissāmi,",
  "atk-s0513a2:1196_8": "mahārājā”ti vatvā gehaṃ gantvā subhojanaṃ bhuñjitvā cintayamāno sayane nipajji,",
  "atk-s0513a2:1196_9": "sakkassa bhavanaṃ uṇhākāraṃ dassesi.",
  "atk-s0513a2:1196_10": "Sakko āvajjento bodhisattassa cittaṃ ñatvā vegenāgantvā sirigabbhaṃ pavisitvā ākāse ṭhatvā “kiṃ cintesi paṇḍitā”ti pucchi.",
  "atk-s0513a2:1196_11": "“Kosi tva”nti?",
  "atk-s0513a2:1196_12": "“Sakkohamasmī”ti.",
  "atk-s0513a2:1196_13": "“Rājā maṃ ‘uyyānaṃ māpehī’ti āha,",
  "atk-s0513a2:1196_14": "taṃ cintemī”ti. “Paṇḍita,",
  "atk-s0513a2:1196_15": "mā cintayi,",
  "atk-s0513a2:1196_16": "ahaṃ te nandanavanacittalatāvanasadisaṃ uyyānaṃ māpessāmi,",
  "atk-s0513a2:1196_17": "katarasmiṃ ṭhāne māpemī”ti?",
  "atk-s0513a2:1196_18": "“Asukaṭṭhāne māpehī”ti.",
  "atk-s0513a2:1196_19": "Sakko māpetvā devapurameva gato.",
  "atk-s0513a2:1197_0": "Punadivase bodhisatto uyyānaṃ paccakkhato disvā gantvā rañño ārocesi –",
  "atk-s0513a2:1197_1": "“niṭṭhitaṃ te, mahārāja, uyyānaṃ,",
  "atk-s0513a2:1197_2": "kīḷassū”ti.",
  "atk-s0513a2:1197_3": "Rājā gantvā aṭṭhārasahatthena manosilāvaṇṇena pākārena parikkhittaṃ dvāraṭṭālakasampannaṃ pupphaphalabhārabharitanānārukkhapaṭimaṇḍitaṃ",
  "atk-s0513a2:1197_4": "uyyānaṃ disvā kāḷakaṃ pucchi –",
  "atk-s0513a2:1197_5": "“paṇḍitena amhākaṃ vacanaṃ kataṃ,",
  "atk-s0513a2:1197_6": "idāni kiṃ karomā”ti.",
  "atk-s0513a2:1197_7": "“Mahārāja,",
  "atk-s0513a2:1197_8": "ekarattena uyyānaṃ māpetuṃ sakkonto rajjaṃ gahetuṃ kiṃ na sakkotī”ti?",
  "atk-s0513a2:1197_9": "“Idāni kiṃ karomā”ti?",
  "atk-s0513a2:1197_10": "“Aparampi naṃ asayhakammaṃ kāremā”ti.",
  "atk-s0513a2:1197_11": "“Kiṃ kammaṃ nāmā”ti?",
  "atk-s0513a2:1197_12": "“Sattaratanamayaṃ pokkharaṇiṃ māpemā”ti.",
  "atk-s0513a2:1197_13": "Rājā “sādhū”ti bodhisattaṃ āmantetvā “ācariya,",
  "atk-s0513a2:1197_14": "uyyānaṃ tāva te māpitaṃ,",
  "atk-s0513a2:1197_15": "etassa pana anucchavikaṃ sattaratanamayaṃ pokkharaṇiṃ māpehi.",
  "atk-s0513a2:1197_16": "Sace māpetuṃ na sakkhissasi,",
  "atk-s0513a2:1197_17": "jīvitaṃ te natthī”ti āha.",
  "atk-s0513a2:1197_18": "Bodhisatto “sādhu, mahārāja,",
  "atk-s0513a2:1197_19": "sakkonto māpessāmī”ti āha.",
  "atk-s0513a2:1197_20": "Athassa sakko pokkharaṇiṃ māpesi sobhaggappattaṃ satatitthaṃ sahassavaṅkaṃ pañcavaṇṇapadumasañchannaṃ nandanapokkharaṇisadisaṃ.",
  "atk-s0513a2:1198_0": "Punadivase bodhisatto tampi paccakkhaṃ katvā rañño ārocesi – “māpitā, deva,",
  "atk-s0513a2:1198_1": "pokkharaṇī”ti.",
  "atk-s0513a2:1198_2": "Rājā tampi disvā “idāni kiṃ karomā”ti kāḷakaṃ pucchi.",
  "atk-s0513a2:1198_3": "“Uyyānassa anucchavikaṃ gehaṃ māpetuṃ āṇāpehi, devā”ti.",
  "atk-s0513a2:1198_4": "Rājā bodhisattaṃ āmantetvā “idāni, ācariya,",
  "atk-s0513a2:1198_5": "imassa uyyānassa ceva pokkharaṇiyā ca anucchavikaṃ sabbadantamayaṃ gehaṃ māpehi,",
  "atk-s0513a2:1198_6": "no ce māpessasi,",
  "atk-s0513a2:1198_7": "jīvitaṃ te natthī”ti āha.",
  "atk-s0513a2:1198_8": "Athassa sakko gehampi māpesi.",
  "atk-s0513a2:1198_9": "Bodhisatto punadivase tampi paccakkhaṃ katvā rañño ārocesi.",
  "atk-s0513a2:1198_10": "Rājā tampi disvā “idāni kiṃ karomā”ti kāḷakaṃ pucchi.",
  "atk-s0513a2:1198_11": "“Gehassa anucchavikaṃ maṇiṃ māpetuṃ āṇāpehi,",
  "atk-s0513a2:1198_12": "mahārājā”ti āha.",
  "atk-s0513a2:1198_13": "Rājā bodhisattaṃ āmantetvā “paṇḍita,",
  "atk-s0513a2:1198_14": "imassa dantamayagehassa anucchavikaṃ maṇiṃ māpehi,",
  "atk-s0513a2:1198_15": "maṇiālokena vicarissāma.",
  "atk-s0513a2:1198_16": "Sace māpetuṃ na sakkosi,",
  "atk-s0513a2:1198_17": "jīvitaṃ te natthī”ti āha.",
  "atk-s0513a2:1198_18": "Athassa sakko maṇimpi māpesi.",
  "atk-s0513a2:1199_0": "Bodhisatto punadivase taṃ paccakkhaṃ katvā rañño ārocesi.",
  "atk-s0513a2:1199_1": "Rājā tampi disvā “idāni kiṃ karissāmā”ti kāḷakaṃ pucchi.",
  "atk-s0513a2:1199_2": "“Mahārāja,",
  "atk-s0513a2:1199_3": "dhammadhajabrāhmaṇassa icchiticchitadāyikā devatā atthi maññe,",
  "atk-s0513a2:1199_4": "idāni yaṃ devatāpi māpetuṃ na sakkoti,",
  "atk-s0513a2:1199_5": "taṃ āṇāpehi.",
  "atk-s0513a2:1199_6": "Caturaṅgasamannāgataṃ nāma manussaṃ devatāpi māpetuṃ na sakkoti,",
  "atk-s0513a2:1199_7": "tasmā ‘caturaṅgasamannāgataṃ me uyyānapālaṃ māpehī’ti taṃ vadāhī”ti.",
  "atk-s0513a2:1199_8": "Rājā bodhisattaṃ āmantetvā “ācariya,",
  "atk-s0513a2:1199_9": "tayā amhākaṃ uyyānaṃ,",
  "atk-s0513a2:1199_10": "pokkharaṇī,",
  "atk-s0513a2:1199_11": "dantamayapāsādo,",
  "atk-s0513a2:1199_12": "tassa ālokakaraṇatthāya maṇiratanañca māpitaṃ,",
  "atk-s0513a2:1199_13": "idāni me uyyānarakkhakaṃ caturaṅgasamannāgataṃ uyyānapālaṃ māpehi,",
  "atk-s0513a2:1199_14": "no ce māpessasi,",
  "atk-s0513a2:1199_15": "jīvitaṃ te natthī”ti āha.",
  "atk-s0513a2:1199_16": "Bodhisatto “hotu,",
  "atk-s0513a2:1199_17": "labhamāno jānissāmī”ti gehaṃ gantvā subhojanaṃ bhuñjitvā nipanno paccūsakāle pabujjhitvā sayanapīṭhe nisinno cintesi –",
  "atk-s0513a2:1199_18": "“sakko devarājā yaṃ attanā sakkā māpetuṃ,",
  "atk-s0513a2:1199_19": "taṃ māpesi,",
  "atk-s0513a2:1199_20": "caturaṅgasamannāgataṃ pana uyyānapālaṃ na sakkā māpetuṃ,",
  "atk-s0513a2:1199_21": "evaṃ sante paresaṃ hatthe maraṇato araññe anāthamaraṇameva varatara”nti.",
  "atk-s0513a2:1199_22": "So kassaci anārocetvā pāsādā otaritvā aggadvāreneva nagarā nikkhamitvā araññaṃ pavisitvā aññatarasmiṃ rukkhamūle sataṃ dhammaṃ āvajjamāno nisīdi.",
  "atk-s0513a2:1200_0": "Sakko taṃ kāraṇaṃ ñatvā vanacarako viya hutvā bodhisattaṃ upasaṅkamitvā “brāhmaṇa,",
  "atk-s0513a2:1200_1": "tvaṃ sukhumālo,",
  "atk-s0513a2:1200_2": "adiṭṭhapubbadukkharūpo viya imaṃ araññaṃ pavisitvā kiṃ karonto nisinnosī”ti imamatthaṃ pucchanto paṭhamaṃ gāthamāha –",
  "atk-s0513a2:1201_0": "136.",
  "atk-s0513a2:1202_0": "“Sukhaṃ jīvitarūposi, raṭṭhā vivanamāgato;",
  "atk-s0513a2:1203_0": "So ekako rukkhamūle, kapaṇo viya jhāyasī”ti.",
  "atk-s0513a2:1204_0": "Tattha sukhaṃ jīvitarūposīti tvaṃ sukhena jīvitasadiso sukhedhito sukhaparihato viya.",
  "atk-s0513a2:1204_1": "Raṭṭhāti ākiṇṇamanussaṭṭhānā.",
  "atk-s0513a2:1204_2": "Vivanamāgatoti nirudakaṭṭhānaṃ araññaṃ paviṭṭho.",
  "atk-s0513a2:1204_3": "Rukkhamūleti rukkhasamīpe.",
  "atk-s0513a2:1204_4": "Kapaṇo viya jhāyasīti kapaṇo viya ekako nisinno jhāyasi pajjhāyasi,",
  "atk-s0513a2:1204_5": "kiṃ nāmetaṃ cintesīti pucchi.",
  "atk-s0513a2:1205_0": "Taṃ sutvā bodhisatto dutiyaṃ gāthamāha –",
  "atk-s0513a2:1206_0": "140.",
  "atk-s0513a2:1207_0": "“Sukhaṃ jīvitarūposmi, raṭṭhā vivanamāgato;",
  "atk-s0513a2:1208_0": "So ekako rukkhamūle, kapaṇo viya jhāyāmi;",
  "atk-s0513a2:1209_0": "Sataṃ dhammaṃ anussara”nti.",
  "atk-s0513a2:1210_0": "Tattha sataṃ dhammaṃ anussaranti, samma,",
  "atk-s0513a2:1210_1": "saccametaṃ,",
  "atk-s0513a2:1210_2": "ahaṃ sukhaṃ jīvitarūpo raṭṭhā ca vivanamāgato,",
  "atk-s0513a2:1210_3": "sohaṃ ekakova imasmiṃ rukkhamūle nisīditvā kapaṇo viya jhāyāmi.",
  "atk-s0513a2:1210_4": "Yaṃ pana vadesi “kiṃ nāmetaṃ cintesī”ti,",
  "atk-s0513a2:1210_5": "taṃ te pavedemi “sataṃ dhamma”nti.",
  "atk-s0513a2:1210_6": "Ahañhi sataṃ dhammaṃ anussaranto idha nisinno.",
  "atk-s0513a2:1210_7": "Sataṃ dhammanti buddhapaccekabuddhabuddhasāvakānaṃ sataṃ sappurisānaṃ paṇḍitānaṃ dhammaṃ.",
  "atk-s0513a2:1210_8": "Lābho alābho yaso ayaso nindā pasaṃsā sukhaṃ dukkhanti ayañhi aṭṭhavidho lokadhammo.",
  "atk-s0513a2:1210_9": "Iminā pana abbhāhatā santo na kampanti na pavedhenti,",
  "atk-s0513a2:1210_10": "ayamettha akampanasaṅkhāto sataṃ dhammo imaṃ anussaranto nisinnomhīti dīpeti.",
  "atk-s0513a2:1211_0": "Atha naṃ sakko “evaṃ sante, brāhmaṇa,",
  "atk-s0513a2:1211_1": "imasmiṃ ṭhāne kasmā nisinnosī”ti.",
  "atk-s0513a2:1211_2": "“Rājā caturaṅgasamannāgataṃ uyyānapālaṃ āharāpeti,",
  "atk-s0513a2:1211_3": "tādisaṃ na sakkomi laddhuṃ,",
  "atk-s0513a2:1211_4": "sohaṃ ‘kiṃ me parassa hatthe maraṇena,",
  "atk-s0513a2:1211_5": "araññaṃ pavisitvā anāthamaraṇaṃ marissāmī’ti cintetvā idhāgantvā nisinno”ti.",
  "atk-s0513a2:1211_6": "“Brāhmaṇa,",
  "atk-s0513a2:1211_7": "ahaṃ sakko devarājā,",
  "atk-s0513a2:1211_8": "mayā te uyyānādīni māpitāni,",
  "atk-s0513a2:1211_9": "caturaṅgasamannāgataṃ uyyānapālaṃ māpetuṃ na sakkā,",
  "atk-s0513a2:1211_10": "tumhākaṃ rañño sīsappasādhanakappako chattapāṇi nāma,",
  "atk-s0513a2:1211_11": "so caturaṅgasamannāgato,",
  "atk-s0513a2:1211_12": "caturaṅgasamannāgatena uyyānapālena atthe sati etaṃ kappakaṃ uyyānapālaṃ kātuṃ vadehī”ti.",
  "atk-s0513a2:1211_13": "Iti sakko bodhisattassa ovādaṃ datvā “mā bhāyī”ti samassāsetvā attano devapurameva gato.",
  "atk-s0513a2:1212_0": "Bodhisatto gehaṃ gantvā bhuttapātarāso rājadvāraṃ gantvā chattapāṇimpi tattheva disvā hatthe gahetvā “tvaṃ kira,",
  "atk-s0513a2:1212_1": "samma chattapāṇi,",
  "atk-s0513a2:1212_2": "caturaṅgasamannāgatosī”ti pucchitvā “ko te mayhaṃ caturaṅgasamannāgatabhāvaṃ ācikkhī”ti vutte “sakko,",
  "atk-s0513a2:1212_3": "devarājā”ti vatvā “kiṃkāraṇā ācikkhī”ti puṭṭho “iminā nāma kāraṇenā”ti sabbaṃ ācikkhi. So “āma,",
  "atk-s0513a2:1212_4": "ahaṃ caturaṅgasamannāgato”ti āha.",
  "atk-s0513a2:1212_5": "Atha naṃ bodhisatto hatthe gahetvāva rañño santikaṃ gantvā “ayaṃ, mahārāja,",
  "atk-s0513a2:1212_6": "chattapāṇi,",
  "atk-s0513a2:1212_7": "caturaṅgasamannāgato,",
  "atk-s0513a2:1212_8": "caturaṅgasamannāgatena uyyānapālena atthe sati imaṃ uyyānapālaṃ karothā”ti āha.",
  "atk-s0513a2:1212_9": "Atha naṃ rājā “tvaṃ kira caturaṅgasamannāgatosī”ti pucchi. “Āma,",
  "atk-s0513a2:1212_10": "mahārājā”ti.",
  "atk-s0513a2:1212_11": "“Katamehi caturaṅgehi samannāgatosī”ti?",
  "atk-s0513a2:1213_0": "“Anusūyako ahaṃ deva, amajjapāyako ahaṃ;",
  "atk-s0513a2:1214_0": "Nisnehako ahaṃ deva, akkodhanaṃ adhiṭṭhito”ti.",
  "atk-s0513a2:1215_0": "“Mayhañhi, mahārāja,",
  "atk-s0513a2:1215_1": "usūyā nāma natthi,",
  "atk-s0513a2:1215_2": "majjaṃ me na pivitapubbaṃ,",
  "atk-s0513a2:1215_3": "paresu me sneho vā kodho vā na bhūtapūbbo.",
  "atk-s0513a2:1215_4": "Imehi catūhi aṅgehi samannāgatomhī”ti.",
  "atk-s0513a2:1216_0": "Atha naṃ rājā,",
  "atk-s0513a2:1216_1": "bho chattapāṇi,",
  "atk-s0513a2:1216_2": "“anusūyakosmī”ti vadasīti. “Āma, deva,",
  "atk-s0513a2:1216_3": "anusūyakomhī”ti.",
  "atk-s0513a2:1216_4": "“Kiṃ ārammaṇaṃ disvā anusūyako jātosī”ti?",
  "atk-s0513a2:1216_5": "“Suṇāhi devā”ti attano anusūyakakāraṇaṃ kathento imaṃ gāthamāha –",
  "atk-s0513a2:1217_0": "“Itthiyā kāraṇā rāja, bandhāpesiṃ purohitaṃ;",
  "atk-s0513a2:1218_0": "So maṃ atthe nivedesi, tasmāhaṃ anusūyako”ti.",
  "atk-s0513a2:1219_0": "Tassattho – ahaṃ, deva,",
  "atk-s0513a2:1219_1": "pubbe imasmiṃyeva bārāṇasinagare tādisova rājā hutvā itthiyā kāraṇā purohitaṃ bandhāpesiṃ.",
  "atk-s0513a2:1220_0": "“Abaddhā tattha bajjhanti, yattha bālā pabhāsare;",
  "atk-s0513a2:1221_0": "Baddhāpi tattha muccanti, yattha dhīrā pabhāsare”ti. –",
  "atk-s0513a2:1222_0": "Imasmiñhi jātake āgatanayeneva ekasmiṃ kāle ayaṃ chattapāṇi rājā hutvā catusaṭṭhiyā pādamūlikehi saddhiṃ",
  "atk-s0513a2:1222_1": "sampadussitvā bodhisattaṃ attano manorathaṃ apūrentaṃ nāsetukāmāya deviyā paribhinno bandhāpesi.",
  "atk-s0513a2:1222_2": "Tadā naṃ bandhitvā ānīto bodhisatto yathābhūtaṃ deviyā dosaṃ āropetvā sayaṃ mutto raññā bandhāpite sabbepi",
  "atk-s0513a2:1222_3": "te pādamūlike mocetvā “etesañca deviyā ca aparādhaṃ khamatha,",
  "atk-s0513a2:1222_4": "mahārājā”ti ovadi.",
  "atk-s0513a2:1222_5": "Sabbaṃ heṭṭhā vuttanayeneva vitthārato veditabbaṃ.",
  "atk-s0513a2:1222_6": "Taṃ sandhāyāha –",
  "atk-s0513a2:1223_0": "“Itthiyā kāraṇā rāja, bandhāpesiṃ purohitaṃ;",
  "atk-s0513a2:1224_0": "So maṃ atthe nivedesi, tasmāhaṃ anusūyako”ti.",
  "atk-s0513a2:1225_0": "Tadā pana sohaṃ cintesiṃ –",
  "atk-s0513a2:1225_1": "“ahaṃ soḷasa sahassaitthiyo pahāya etaṃ ekameva kilesavasena saṅgaṇhantopi santappetuṃ nāsakkhiṃ,",
  "atk-s0513a2:1225_2": "evaṃ duppūraṇīyānaṃ itthīnaṃ kujjhanaṃ nāma nivatthavatthe kilissante ‘kasmā kilissasī’ti kujjhanasadisaṃ hoti,",
  "atk-s0513a2:1225_3": "bhuttabhatte gūthabhāvaṃ āpajjante ‘kasmā etaṃ sabhāvaṃ āpajjasī’ti kujjhanasadisaṃ hoti.",
  "atk-s0513a2:1225_4": "‘Ito dāni paṭṭhāya yāva arahattaṃ na pāpuṇāmi,",
  "atk-s0513a2:1225_5": "tāva kilesaṃ nissāya mayi usūyā mā uppajjatū”’ti adhiṭṭhahiṃ.",
  "atk-s0513a2:1225_6": "Tato paṭṭhāya anusūyako jāto.",
  "atk-s0513a2:1225_7": "Idaṃ sandhāya –",
  "atk-s0513a2:1225_8": "“tasmāhaṃ anusūyako”ti āha.",
  "atk-s0513a2:1226_0": "Atha naṃ rājā “samma chattapāṇi,",
  "atk-s0513a2:1226_1": "kiṃ ārammaṇaṃ disvā amajjapo jātosī”ti pucchi.",
  "atk-s0513a2:1226_2": "So taṃ kāraṇaṃ ācikkhanto imaṃ gāthamāha –",
  "atk-s0513a2:1227_0": "“Matto ahaṃ mahārāja, puttamaṃsāni khādayiṃ;",
  "atk-s0513a2:1228_0": "Tassa sokenahaṃ phuṭṭho, majjapānaṃ vivajjayi”nti.",
  "atk-s0513a2:1229_0": "Ahaṃ, mahārāja,",
  "atk-s0513a2:1229_1": "pubbe tādiso bārāṇasirājā hutvā majjena vinā vattituṃ nāsakkhiṃ,",
  "atk-s0513a2:1229_2": "amaṃsakabhattampi bhuñjituṃ nāsakkhiṃ.",
  "atk-s0513a2:1229_3": "Nagare uposathadivasesu māghāto hoti,",
  "atk-s0513a2:1229_4": "bhattakārako pakkhassa terasiyaññeva maṃsaṃ gahetvā ṭhapesi,",
  "atk-s0513a2:1229_5": "taṃ dunnikkhittaṃ sunakhā khādiṃsu.",
  "atk-s0513a2:1229_6": "Bhattakārako uposathadivase maṃsaṃ alabhitvā rañño nānaggarasabhojanaṃ pacitvā pāsādaṃ āropetvā upanāmetuṃ asakkonto deviṃ upasaṅkamitvā “devi,",
  "atk-s0513a2:1229_7": "ajja me maṃsaṃ na laddhaṃ,",
  "atk-s0513a2:1229_8": "amaṃsakabhojanaṃ nāma upanāmetuṃ na sakkomi,",
  "atk-s0513a2:1229_9": "kinti karomī”ti āha. “Tāta,",
  "atk-s0513a2:1229_10": "mayhaṃ putto raññā piyo manāpo,",
  "atk-s0513a2:1229_11": "puttaṃ me disvā rājā tameva cumbanto parissajanto attano atthibhāvampi na jānāti,",
  "atk-s0513a2:1229_12": "ahaṃ puttaṃ maṇḍetvā rañño ūrumhi nisīdāpeyyaṃ,",
  "atk-s0513a2:1229_13": "rañño puttena saddhiṃ kīḷanakāle tvaṃ bhattaṃ upaneyyāsī”ti.",
  "atk-s0513a2:1229_14": "Sā evaṃ vatvā attano puttaṃ alaṅkatābharaṇaṃ maṇḍetvā rañño ūrumhi nisīdāpesi.",
  "atk-s0513a2:1229_15": "Rañño puttena saddhiṃ kīḷanakāle bhattakārako bhattaṃ upanāmesi.",
  "atk-s0513a2:1229_16": "Rājā surāmadamatto pātiyaṃ maṃsaṃ adisvā “maṃsaṃ kaha”nti pucchitvā “ajja, deva,",
  "atk-s0513a2:1229_17": "uposathadivasaṃ māghātatāya maṃsaṃ na laddha”nti vutte “mayhaṃ maṃsaṃ nāma dullabha”nti vatvā ūrumhi",
  "atk-s0513a2:1229_18": "nisinnassa piyaputtassa gīvaṃ vaṭṭetvā jīvitakkhayaṃ pāpetvā bhattakārakassa purato khipitvā “vegena",
  "atk-s0513a2:1229_19": "sampādetvā āharā”ti āha.",
  "atk-s0513a2:1229_20": "Bhattakārako tathā akāsi,",
  "atk-s0513a2:1229_21": "rājā puttamaṃsena bhattaṃ bhuñji.",
  "atk-s0513a2:1229_22": "Rañño bhayena ekopi kandituṃ vā rodituṃ vā kathetuṃ vā samattho nāma nāhosi.",
  "atk-s0513a2:1230_0": "Rājā bhuñjitvā sayanapiṭṭhe niddaṃ upagantvā paccūsakāle pabujjhitvā vigatamado “puttaṃ me ānethā”ti āha.",
  "atk-s0513a2:1230_1": "Tasmiṃ kāle devī kandamānā pādamūle pati. “Kiṃ,",
  "atk-s0513a2:1230_2": "bhadde”ti ca vutte, “deva,",
  "atk-s0513a2:1230_3": "hiyyo te puttaṃ māretvā puttamaṃsena bhattaṃ bhutta”nti āha.",
  "atk-s0513a2:1230_4": "Rājā puttasokena roditvā kanditvā “idaṃ me dukkhaṃ surāpānaṃ nissāya uppanna”nti surāpāne dosaṃ disvā “ito paṭṭhāya yāva arahattaṃ na pāpuṇāmi,",
  "atk-s0513a2:1230_5": "tāva evarūpaṃ vināsakārakaṃ suraṃ nāma na pivissāmī”ti paṃsuṃ gahetvā mukhaṃ puñchitvā adhiṭṭhāsi.",
  "atk-s0513a2:1230_6": "Tato paṭṭhāya majjaṃ nāma na piviṃ.",
  "atk-s0513a2:1230_7": "Imamatthaṃ sandhāya –",
  "atk-s0513a2:1230_8": "“matto ahaṃ,",
  "atk-s0513a2:1230_9": "mahārājā”ti imaṃ gāthamāha.",
  "atk-s0513a2:1231_0": "Atha naṃ rājā “kiṃ pana,",
  "atk-s0513a2:1231_1": "samma chattapāṇi,",
  "atk-s0513a2:1231_2": "ārammaṇaṃ disvā nisneho jātosī”ti pucchi.",
  "atk-s0513a2:1231_3": "So taṃ kāraṇaṃ ācikkhanto imaṃ gāthamāha –",
  "atk-s0513a2:1232_0": "“Kitavāso nāmahaṃ rāja, putto paccekabodhi me;",
  "atk-s0513a2:1233_0": "Pattaṃ bhinditvā cavito, nisneho tassa kāraṇā”ti.",
  "atk-s0513a2:1234_0": "Mahārāja,",
  "atk-s0513a2:1234_1": "pubbe ahaṃ bārāṇasiyaṃyeva kitavāso nāma rājā.",
  "atk-s0513a2:1234_2": "Tassa me putto vijāyi.",
  "atk-s0513a2:1234_3": "Lakkhaṇapāṭhakā taṃ disvā “mahārāja,",
  "atk-s0513a2:1234_4": "ayaṃ kumāro pānīyaṃ alabhitvā marissatī”ti āhaṃsu.",
  "atk-s0513a2:1234_5": "“Duṭṭhakumāro”tissa nāmaṃ ahosi.",
  "atk-s0513a2:1234_6": "So viññutaṃ patto oparajjaṃ kāresi,",
  "atk-s0513a2:1234_7": "rājā kumāraṃ purato vā pacchato vā katvā vicari,",
  "atk-s0513a2:1234_8": "pānīyaṃ alabhitvā maraṇabhayena cassa catūsu dvāresu antonagaresu ca tattha tattha pokkharaṇiyo kāresi,",
  "atk-s0513a2:1234_9": "catukkādīsu maṇḍape kāretvā pānīyacāṭiyo ṭhapāpesi.",
  "atk-s0513a2:1234_10": "So ekadivase alaṅkatapaṭiyatto pātova uyyānaṃ gacchanto antarāmagge paccekabuddhaṃ passi.",
  "atk-s0513a2:1234_11": "Mahājanopi paccekabuddhaṃ disvā tameva vandati pasaṃsati,",
  "atk-s0513a2:1234_12": "añjaliñcassa paggaṇhāti.",
  "atk-s0513a2:1235_0": "Kumāro cintesi –",
  "atk-s0513a2:1235_1": "“mādisena saddhiṃ gacchantā imaṃ muṇḍakaṃ vandanti pasaṃsanti,",
  "atk-s0513a2:1235_2": "añjaliñcassa paggaṇhantī”ti.",
  "atk-s0513a2:1235_3": "So kupito hatthikkhandhato oruyha paccekabuddhaṃ upasaṅkamitvā “laddhaṃ te, samaṇa,",
  "atk-s0513a2:1235_4": "bhatta”nti vatvā “āma,",
  "atk-s0513a2:1235_5": "kumārā”ti vutte tassa hatthato pattaṃ gahetvā bhūmiyaṃ pātetvā saddhiṃ bhattena madditvā pādappahārena cuṇṇavicuṇṇaṃ akāsi.",
  "atk-s0513a2:1235_6": "Paccekabuddho “naṭṭho vatāyaṃ satto”ti tassa mukhaṃ olokesi.",
  "atk-s0513a2:1235_7": "Kumāro “ahaṃ, samaṇa,",
  "atk-s0513a2:1235_8": "kitavāsarañño putto,",
  "atk-s0513a2:1235_9": "nāmena duṭṭhakumāro nāma,",
  "atk-s0513a2:1235_10": "tvaṃ me kuddho akkhīni ummīletvā olokento kiṃ karissasī”ti āha.",
  "atk-s0513a2:1236_0": "Paccekabuddho chinnabhatto hutvā vehāsaṃ abbhuggantvā uttarahimavante nandanamūlapabbhārameva gato.",
  "atk-s0513a2:1236_1": "Kumārassāpi taṅkhaṇaññeva pāpakammaṃ paripacci.",
  "atk-s0513a2:1236_2": "So “ḍayhāmi ḍayhāmī”ti samuggatasarīraḍāho tattheva pati.",
  "atk-s0513a2:1236_3": "Tattha tattheva yattakaṃ pānīyaṃ,",
  "atk-s0513a2:1236_4": "tattakaṃ pānīyaṃ sabbaṃ chijji,",
  "atk-s0513a2:1236_5": "mātikā sussiṃsu,",
  "atk-s0513a2:1236_6": "tattheva jīvitakkhayaṃ patvā avīcimhi nibbatti.",
  "atk-s0513a2:1236_7": "Rājā taṃ pavattiṃ sutvā puttasokena abhibhūto cintesi –",
  "atk-s0513a2:1236_8": "“ayaṃ me soko piyavatthuto uppajji,",
  "atk-s0513a2:1236_9": "sace me sneho nābhavissa,",
  "atk-s0513a2:1236_10": "soko na uppajjissa,",
  "atk-s0513a2:1236_11": "ito dāni me paṭṭhāya saviññāṇake vā aviññāṇake vā kismiñci vatthusmiṃ sneho nāma mā uppajjatū”ti adhiṭṭhāsi,",
  "atk-s0513a2:1236_12": "tato paṭṭhāya sneho nāma natthi.",
  "atk-s0513a2:1236_13": "Taṃ sandhāya “kitavāso nāmāha”nti gāthamāha.",
  "atk-s0513a2:1237_0": "Tattha putto paccekabodhi me.",
  "atk-s0513a2:1237_1": "Pattaṃ bhinditvā cavitoti mama putto paccekabodhipattaṃ bhinditvā cavitoti attho.",
  "atk-s0513a2:1237_2": "Nisneho tassa kāraṇāti tadā uppannasnehavatthussa kāraṇā ahaṃ nisneho jātoti attho.",
  "atk-s0513a2:1238_0": "Atha naṃ rājā “kiṃ pana, samma,",
  "atk-s0513a2:1238_1": "ārammaṇaṃ disvā nikkodho jātosī”ti pucchi.",
  "atk-s0513a2:1238_2": "So taṃ kāraṇaṃ ācikkhanto imaṃ gāthamāha –",
  "atk-s0513a2:1239_0": "“Arako hutvā mettacittaṃ, satta vassāni bhāvayiṃ;",
  "atk-s0513a2:1240_0": "Satta kappe brahmaloke, tasmā akkodhano aha”nti.",
  "atk-s0513a2:1241_0": "Tassattho – ahaṃ, mahārāja,",
  "atk-s0513a2:1241_1": "arako nāma tāpaso hutvā satta vassāni mettacittaṃ bhāvetvā satta saṃvaṭṭavivaṭṭakappe brahmaloke vasiṃ,",
  "atk-s0513a2:1241_2": "tasmā ahaṃ dīgharattaṃ mettābhāvanāya āciṇṇapariciṇṇattā akkodhano jātoti.",
  "atk-s0513a2:1242_0": "Evaṃ chattapāṇinā attano catūsu aṅgesu kathitesu rājā parisāya iṅgitasaññaṃ adāsi.",
  "atk-s0513a2:1242_1": "Taṅkhaṇaññeva amaccā ca brāhmaṇagahapatikādayo ca uṭṭhahitvā “are lañjakhādaka duṭṭhacora,",
  "atk-s0513a2:1242_2": "tvaṃ lañjaṃ alabhitvā paṇḍitaṃ upavaditvā māretukāmo jāto”ti kāḷakaṃ senāpatiṃ hatthapādesu gahetvā rājanivesanā",
  "atk-s0513a2:1242_3": "otāretvā gahitagahiteheva pāsāṇamuggarehi sīsaṃ bhinditvā jīvitakkhayaṃ pāpetvā pādesu gahetvā kaḍḍhantā",
  "atk-s0513a2:1242_4": "saṅkāraṭṭhāne chaḍḍesuṃ.",
  "atk-s0513a2:1242_5": "Tato paṭṭhāya rājā dhammena rajjaṃ kārento yathākammaṃ gato.",
  "atk-s0513a2:1243_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a2:1243_1": "“tadā kāḷakasenāpati devadatto ahosi,",
  "atk-s0513a2:1243_2": "chattapāṇikappako sāriputto,",
  "atk-s0513a2:1243_3": "sakko anuruddho,",
  "atk-s0513a2:1243_4": "dhammadhajo pana ahameva ahosi”nti.",
  "atk-s0513a2:1244_0": "Dhammadhajajātakavaṇṇanā dasamā.",
  "atk-s0513a2:1245_0": "Bīraṇathambhavaggo sattamo.",
  "atk-s0513a2:1246_0": "Tassuddānaṃ –",
  "atk-s0513a2:1247_0": "Somadattañca ucchiṭṭhaṃ, kuru puṇṇanadīpi ca;",
  "atk-s0513a2:1248_0": "Kacchapamacchaseggu ca, kūṭavāṇijagarahi;",
  "atk-s0513a2:1249_0": "Dhammadhajanti te dasa.",
  "atk-s0513a2:1250_0": "8. Kāsāvavaggo",
  "atk-s0513a2:1252_0": "[221] 1. Kāsāvajātakavaṇṇanā",
  "atk-s0513a2:1253_0": "Anikkasāvo kāsāvanti idaṃ satthā jetavane viharanto devadattaṃ ārabbha kathesi.",
  "atk-s0513a2:1253_1": "Vatthu pana rājagahe samuṭṭhitaṃ.",
  "atk-s0513a2:1253_2": "Ekasmiṃ samaye dhammasenāpati pañcahi bhikkhusatehi saddhiṃ veḷuvane viharati.",
  "atk-s0513a2:1253_3": "Devadattopi attano anurūpāya dussīlaparisāya parivuto gayāsīse viharati.",
  "atk-s0513a2:1253_4": "Tasmiṃ samaye rājagahavāsino chandakaṃ saṅgharitvā dānaṃ sajjayiṃsu.",
  "atk-s0513a2:1253_5": "Atheko vohāratthāya āgatavāṇijo imaṃ sāṭakaṃ vissajjetvā “mampi pattikaṃ karothā”ti mahagghaṃ gandhakāsāvaṃ adāsi.",
  "atk-s0513a2:1253_6": "Nāgarā mahādānaṃ pavattayiṃsu,",
  "atk-s0513a2:1253_7": "sabbaṃ chandakena saṅkaḍḍhitaṃ kahāpaṇeheva niṭṭhāsi.",
  "atk-s0513a2:1253_8": "So sāṭako atireko ahosi.",
  "atk-s0513a2:1253_9": "Mahājano sannipatitvā “ayaṃ gandhakāsāvasāṭako atireko.",
  "atk-s0513a2:1253_10": "Kassa naṃ dema,",
  "atk-s0513a2:1253_11": "kiṃ sāriputtattherassa,",
  "atk-s0513a2:1253_12": "udāhu devadattassā”ti mantayiṃsu.",
  "atk-s0513a2:1254_0": "Tattheke “sāriputtattherassā”ti āhaṃsu.",
  "atk-s0513a2:1254_1": "Apare “sāriputtatthero katipāhaṃ vasitvā yathāruci pakkamissati,",
  "atk-s0513a2:1254_2": "devadattatthero pana nibaddhaṃ amhākaṃ nagarameva upanissāya viharati,",
  "atk-s0513a2:1254_3": "maṅgalāmaṅgalesu ayameva amhākaṃ avassayo,",
  "atk-s0513a2:1254_4": "devadattassa dassāmā”ti āhaṃsu.",
  "atk-s0513a2:1254_5": "Sambahulikaṃ karontesupi “devadattassa dassāmā”ti vattāro bahutarā ahesuṃ,",
  "atk-s0513a2:1254_6": "atha naṃ devadattassa adaṃsu.",
  "atk-s0513a2:1254_7": "Devadatto tassa dasā chindāpetvā ovaṭṭikaṃ sibbāpetvā rajāpetvā suvaṇṇapaṭṭavaṇṇaṃ katvā pārupi.",
  "atk-s0513a2:1254_8": "Tasmiṃ kāle tiṃsamattā bhikkhū rājagahā nikkhamitvā sāvatthiṃ gantvā satthāraṃ vanditvā katapaṭisanthārā taṃ pavattiṃ ārocetvā “evaṃ, bhante,",
  "atk-s0513a2:1254_9": "attano ananucchavikaṃ arahaddhajaṃ pārupī”ti ārocesuṃ.",
  "atk-s0513a2:1254_10": "Satthā “na,",
  "atk-s0513a2:1254_11": "bhikkhave,",
  "atk-s0513a2:1254_12": "devadatto idāneva attano ananurūpaṃ arahaddhajaṃ paridahati,",
  "atk-s0513a2:1254_13": "pubbepi paridahiyevā”ti vatvā atītaṃ āhari.",
  "atk-s0513a2:1255_0": "Atīte bārāṇasiyaṃ brahmadatte rajjaṃ kārente bodhisatto himavantapadese hatthikule nibbattitvā vayappatto",
  "atk-s0513a2:1255_1": "asītisahassamattavāraṇaparivāro yūthapati hutvā araññāyatane vasati.",
  "atk-s0513a2:1255_2": "Atheko duggatamanusso bārāṇasiyaṃ viharanto dantakāravīthiyaṃ dantakāre dantavalayādīni karonte disvā “hatthidante labhitvā gaṇhissathā”ti pucchi.",
  "atk-s0513a2:1255_3": "Te “āma gaṇhissāmā”ti āhaṃsu.",
  "atk-s0513a2:1255_4": "So āvudhaṃ ādāya kāsāvavatthavasano paccekabuddhavesaṃ gaṇhitvā paṭisīsakaṃ paṭimuñcitvā hatthivīthiyaṃ",
  "atk-s0513a2:1255_5": "ṭhatvā āvudhena hatthiṃ māretvā dante ādāya bārāṇasiyaṃ vikkiṇanto jīvikaṃ kappesi.",
  "atk-s0513a2:1255_6": "So aparabhāge bodhisattassa parivārahatthīnaṃ sabbapacchimaṃ hatthiṃ māretuṃ ārabhi.",
  "atk-s0513a2:1255_7": "Hatthino devasikaṃ hatthīsu parihāyantesu “kena nu kho kāraṇena hatthino parihāyantī”ti bodhisattassa ārocesuṃ.",
  "atk-s0513a2:1256_0": "Bodhisatto pariggaṇhanto “paccekabuddhavesaṃ gahetvā hatthivīthipariyante eko puriso tiṭṭhati,",
  "atk-s0513a2:1256_1": "kacci nu kho so māreti,",
  "atk-s0513a2:1256_2": "pariggaṇhissāmi na”nti ekadivasaṃ hatthī purato katvā sayaṃ pacchato ahosi.",
  "atk-s0513a2:1256_3": "So bodhisattaṃ disvā āvudhaṃ ādāya pakkhandi.",
  "atk-s0513a2:1256_4": "Bodhisatto nivattitvā ṭhito “bhūmiyaṃ pothetvā māressāmi na”nti soṇḍaṃ pasāretvā tena paridahitāni kāsāvāni",
  "atk-s0513a2:1256_5": "disvā “imaṃ arahaddhajaṃ mayā garuṃ kātuṃ vaṭṭatī”ti soṇḍaṃ paṭisaṃharitvā “ambho purisa,",
  "atk-s0513a2:1256_6": "nanu esa arahaddhajo ananucchaviko tuyhaṃ,",
  "atk-s0513a2:1256_7": "kasmā etaṃ paridahasī”ti imā gāthā avoca –",
  "atk-s0513a2:1257_0": "141.",
  "atk-s0513a2:1258_0": "“Anikkasāvo kāsāvaṃ, yo vatthaṃ paridahissati;",
  "atk-s0513a2:1259_0": "Apeto damasaccena, na so kāsāvamarahati.",
  "atk-s0513a2:1260_0": "142.",
  "atk-s0513a2:1261_0": "“Yo ca vantakasāvassa, sīlesu susamāhito;",
  "atk-s0513a2:1262_0": "Upeto damasaccena, sa ve kāsāvamarahatī”ti.",
  "atk-s0513a2:1263_0": "Tattha anikkasāvoti kasāvo vuccati rāgo doso moho makkho paḷāso issā macchariyaṃ māyā sāṭheyyaṃ thambho sārambho māno atimāno mado pamādo,",
  "atk-s0513a2:1263_1": "sabbe akusalā dhammā sabbe duccaritā sabbaṃ bhavagāmikammaṃ diyaḍḍhakilesasahassaṃ,",
  "atk-s0513a2:1263_2": "eso kasāvo nāma.",
  "atk-s0513a2:1263_3": "So yassa puggalassa appahīno santānato anissaṭṭho anikkhanto,",
  "atk-s0513a2:1263_4": "so anikkasāvo nāma.",
  "atk-s0513a2:1263_5": "Kāsāvanti kasāyarasapītaṃ arahaddhajabhūtaṃ.",
  "atk-s0513a2:1263_6": "Yo vatthaṃ paridahissatīti yo evarūpo hutvā evarūpaṃ vatthaṃ paridahissati nivāseti ceva pārupati ca.",
  "atk-s0513a2:1263_7": "Apeto damasaccenāti indriyadamasaṅkhātena damena ca nibbānasaṅkhātena ca paramatthasaccena apeto parivajjito.",
  "atk-s0513a2:1263_8": "Nissakkatthe vā karaṇavacanaṃ,",
  "atk-s0513a2:1263_9": "etasmā damasaccā apetoti attho.",
  "atk-s0513a2:1263_10": "“Sacca”nti cettha vacīsaccaṃ catusaccampi vaṭṭatiyeva.",
  "atk-s0513a2:1263_11": "Na so kāsāvamarahatīti so puggalo anikkasāvattā arahaddhajaṃ kāsāvaṃ na arahati ananucchaviko etassa.",
  "atk-s0513a2:1264_0": "Yo ca vantakasāvassāti yo pana puggalo yathāvuttasseva kasāvassa vantattā vantakasāvo assa.",
  "atk-s0513a2:1264_1": "Sīlesu susamāhitoti maggasīlesu ceva phalasīlesu ca sammā āhito,",
  "atk-s0513a2:1264_2": "ānetvā ṭhapito viya tesu patiṭṭhito.",
  "atk-s0513a2:1264_3": "Tehi sīlehi samaṅgībhūtassetaṃ adhivacanaṃ.",
  "atk-s0513a2:1264_4": "Upetoti samannāgato.",
  "atk-s0513a2:1264_5": "Damasaccenāti vuttappakārena damena ca saccena ca.",
  "atk-s0513a2:1264_6": "Sa ve kāsāvamarahatīti so evarūpo puggalo imaṃ arahaddhajaṃ kāsāvaṃ arahati.",
  "atk-s0513a2:1265_0": "Evaṃ bodhisatto tassa purisassa imaṃ kāraṇaṃ kathetvā “ito paṭṭhāya mā idha āgami,",
  "atk-s0513a2:1265_1": "āgacchasi ce,",
  "atk-s0513a2:1265_2": "jīvitaṃ te natthī”’ti tajjetvā palāpesi.",
  "atk-s0513a2:1266_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a2:1266_1": "“tadā hatthimārakapuriso devadatto ahosi,",
  "atk-s0513a2:1266_2": "yūthapati pana ahameva ahosi”nti.",
  "atk-s0513a2:1267_0": "Kāsāvajātakavaṇṇanā paṭhamā.",
  "atk-s0513a2:1269_0": "[222] 2. Cūḷanandiyajātakavaṇṇanā",
  "atk-s0513a2:1270_0": "Idaṃ tadācariyavacoti idaṃ satthā veḷuvane viharanto devadattaṃ ārabbha kathesi.",
  "atk-s0513a2:1270_1": "Ekadivasañhi bhikkhū dhammasabhāyaṃ kathaṃ samuṭṭhāpesuṃ – “āvuso,",
  "atk-s0513a2:1270_2": "devadatto nāma kakkhaḷo pharuso sāhasiko sammāsambuddhe abhimāre payojesi,",
  "atk-s0513a2:1270_3": "silaṃ pavijjhi,",
  "atk-s0513a2:1270_4": "nāḷāgiriṃ payojesi,",
  "atk-s0513a2:1270_5": "khantimettānuddayamattampissa tathāgate natthī”ti.",
  "atk-s0513a2:1270_6": "Satthā āgantvā “kāya nuttha,",
  "atk-s0513a2:1270_7": "bhikkhave,",
  "atk-s0513a2:1270_8": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a2:1270_9": "bhikkhave, idāneva,",
  "atk-s0513a2:1270_10": "pubbepi devadatto kakkhaḷo pharuso nikkāruṇikoyevā”ti vatvā atītaṃ āhari.",
  "atk-s0513a2:1271_0": "Atīte bārāṇasiyaṃ brahmadatte rajjaṃ kārente bodhisatto himavantapadese mahānandiyo nāma vānaro ahosi,",
  "atk-s0513a2:1271_1": "kaniṭṭhabhātiko panassa cūḷanandiyo nāma.",
  "atk-s0513a2:1271_2": "Te ubhopi asītisahassavānaraparivārā himavantapadese andhamātaraṃ paṭijaggantā vāsaṃ kappesuṃ.",
  "atk-s0513a2:1271_3": "Te mātaraṃ sayanagumbe ṭhapetvā araññaṃ pavisitvā madhurāni phalāphalāni mātuyā pesenti.",
  "atk-s0513a2:1271_4": "Āharaṇakavānarā tassā na denti,",
  "atk-s0513a2:1271_5": "sā khudāpīḷitā aṭṭhicammāvasesā kisā ahosi.",
  "atk-s0513a2:1271_6": "Atha naṃ bodhisatto āha – “mayaṃ, amma,",
  "atk-s0513a2:1271_7": "tumhākaṃ madhuraphalāphalāni pesema,",
  "atk-s0513a2:1271_8": "tumhe kasmā milāyathā”ti. “Tāta,",
  "atk-s0513a2:1271_9": "nāhaṃ labhāmī”ti.",
  "atk-s0513a2:1271_10": "Bodhisatto cintesi –",
  "atk-s0513a2:1271_11": "“mayi yūthaṃ pariharante mātā me nassissati,",
  "atk-s0513a2:1271_12": "yūthaṃ pahāya mātaraṃyeva paṭijaggissāmī”ti.",
  "atk-s0513a2:1271_13": "So cūḷanandiyaṃ pakkositvā “tāta,",
  "atk-s0513a2:1271_14": "tvaṃ yūthaṃ parihara,",
  "atk-s0513a2:1271_15": "ahaṃ mātaraṃ paṭijaggissāmī”ti āha.",
  "atk-s0513a2:1271_16": "Sopi naṃ “bhātika,",
  "atk-s0513a2:1271_17": "mayhaṃ yūthapariharaṇena kammaṃ natthi,",
  "atk-s0513a2:1271_18": "ahampi mātarameva paṭijaggissāmī”ti āha.",
  "atk-s0513a2:1271_19": "Iti te ubhopi ekacchandā hutvā yūthaṃ pahāya mātaraṃ gahetvā himavantā oruyha paccante nigrodharukkhe vāsaṃ kappetvā mātaraṃ paṭijaggiṃsu.",
  "atk-s0513a2:1272_0": "Atheko bārāṇasivāsī brāhmaṇamāṇavo takkasilāyaṃ disāpāmokkhassa ācariyassa santike sabbasippāni uggaṇhitvā “gamissāmī”ti ācariyaṃ āpucchi.",
  "atk-s0513a2:1272_1": "Ācariyo aṅgavijjānubhāvena tassa kakkhaḷapharusasāhasikabhāvaṃ ñatvā “tāta,",
  "atk-s0513a2:1272_2": "tvaṃ kakkhaḷo pharuso sāhasiko,",
  "atk-s0513a2:1272_3": "evarūpānaṃ na sabbakālaṃ ekasadisameva ijjhati,",
  "atk-s0513a2:1272_4": "mahāvināsaṃ mahādukkhaṃ pāpuṇissasi,",
  "atk-s0513a2:1272_5": "mā tvaṃ kakkhaḷo hohi,",
  "atk-s0513a2:1272_6": "pacchānutāpanakāraṇaṃ kammaṃ mā karī”ti ovaditvā uyyojesi.",
  "atk-s0513a2:1272_7": "So ācariyaṃ vanditvā bārāṇasiṃ gantvā gharāvāsaṃ gahetvā aññehi sippehi jīvikaṃ kappetuṃ asakkonto “dhanukoṭiṃ nissāya jīvissāmi,",
  "atk-s0513a2:1272_8": "luddakammaṃ katvā jīvikaṃ kappessāmī”ti bārāṇasito nikkhamitvā paccantagāmake vasanto dhanukalāpasannaddho",
  "atk-s0513a2:1272_9": "araññaṃ pavisitvā nānāmige māretvā maṃsavikkayena jīvikaṃ kappesi.",
  "atk-s0513a2:1272_10": "So ekadivasaṃ araññe kiñci alabhitvā āgacchanto aṅgaṇapariyante ṭhitaṃ nigrodharukkhaṃ disvā “api nāmettha",
  "atk-s0513a2:1272_11": "kiñci bhaveyyā”ti nigrodharukkhābhimukho pāyāsi.",
  "atk-s0513a2:1273_0": "Tasmiṃ khaṇe ubhopi te bhātaro mātaraṃ phalāni khādāpetvā purato katvā viṭapabbhantare nisinnā taṃ āgacchantaṃ",
  "atk-s0513a2:1273_1": "disvā “kiṃ no mātaraṃ karissatī”ti sākhantare nilīyiṃsu.",
  "atk-s0513a2:1273_2": "Sopi kho sāhasikapuriso rukkhamūlaṃ āgantvā taṃ tesaṃ mātaraṃ jarādubbalaṃ andhaṃ disvā cintesi –",
  "atk-s0513a2:1273_3": "“kiṃ me tucchahatthagamanena imaṃ makkaṭiṃ vijjhitvā gahetvā gamissāmī”ti.",
  "atk-s0513a2:1273_4": "So tassā vijjhanatthāya dhanuṃ gaṇhi.",
  "atk-s0513a2:1273_5": "Taṃ disvā bodhisatto “tāta cūḷanandiya,",
  "atk-s0513a2:1273_6": "eso me puriso mātaraṃ vijjhitukāmo,",
  "atk-s0513a2:1273_7": "ahamassā jīvitadānaṃ dassāmi,",
  "atk-s0513a2:1273_8": "tvaṃ mamaccayena mātaraṃ paṭijaggeyyāsī”ti vatvā sākhantarā nikkhamitvā “bho purisa,",
  "atk-s0513a2:1273_9": "mā me mātaraṃ vijjhi,",
  "atk-s0513a2:1273_10": "esā andhā jarādubbalā,",
  "atk-s0513a2:1273_11": "ahamassā jīvitadānaṃ demi,",
  "atk-s0513a2:1273_12": "tvaṃ etaṃ amāretvā maṃ mārehī”ti tassa paṭiññaṃ gahetvā sarassa āsannaṭṭhāne nisīdi.",
  "atk-s0513a2:1273_13": "So nikkaruṇo bodhisattaṃ vijjhitvā pātetvā mātarampissa vijjhituṃ puna dhanuṃ sannayhi.",
  "atk-s0513a2:1273_14": "Taṃ disvā cūḷanandiyo “ayaṃ me mātaraṃ vijjhitukāmo,",
  "atk-s0513a2:1273_15": "ekadivasampi kho me mātā jīvamānā laddhajīvitāyeva nāma hoti,",
  "atk-s0513a2:1273_16": "jīvitadānamassā dassāmī”ti sākhantarā nikkhamitvā “bho purisa,",
  "atk-s0513a2:1273_17": "mā me mātaraṃ vijjhi,",
  "atk-s0513a2:1273_18": "ahamassā jīvitadānaṃ dammi,",
  "atk-s0513a2:1273_19": "tvaṃ maṃ vijjhitvā amhe dve bhātike gahetvā amhākaṃ mātu jīvitadānaṃ dehī”ti tassa paṭiññaṃ gahetvā sarassa āsannaṭṭhāne nisīdi.",
  "atk-s0513a2:1273_20": "So tampi vijjhitvā pātetvā “ayaṃ makkaṭī ghare dārakānaṃ bhavissatī”ti mātarampi tesaṃ vijjhitvā pātetvā tayopi kājenādāya gehābhimukho pāyāsi.",
  "atk-s0513a2:1274_0": "Athassa pāpapurisassa gehe asani patitvā bhariyañca dve dārake ca geheneva saddhiṃ jhāpesi,",
  "atk-s0513a2:1274_1": "piṭṭhivaṃsathūṇamattaṃ avasissi.",
  "atk-s0513a2:1274_2": "Athassa naṃ gāmadvāreyeva eko puriso disvā taṃ pavattiṃ ārocesi.",
  "atk-s0513a2:1274_3": "So puttadārasokena abhibhūto tasmiṃyeva ṭhāne maṃsakājañja dhanuñca chaḍḍetvā vatthaṃ pahāya naggo bāhā paggayha paridevamāno gantvā gharaṃ pāvisi.",
  "atk-s0513a2:1274_4": "Athassa sā thūṇā bhijjitvā sīse patitvā sīsaṃ bhindi,",
  "atk-s0513a2:1274_5": "pathavī vivaraṃ adāsi,",
  "atk-s0513a2:1274_6": "avīcito jālā uṭṭhahi.",
  "atk-s0513a2:1274_7": "So pathaviyā giliyamāno ācariyassa ovādaṃ saritvā “imaṃ vata kāraṇaṃ disvā pārāsariyabrāhmaṇo mayhaṃ ovādamadāsī”ti paridevamāno imaṃ gāthādvayamāha –",
  "atk-s0513a2:1275_0": "143.",
  "atk-s0513a2:1276_0": "“Idaṃ tadācariyavaco, pārāsariyo yadabravi;",
  "atk-s0513a2:1277_0": "Māsu tvaṃ akari pāpaṃ, yaṃ tvaṃ pacchā kataṃ tape.",
  "atk-s0513a2:1278_0": "144.",
  "atk-s0513a2:1279_0": "“Yāni karoti puriso, tāni attani passati;",
  "atk-s0513a2:1280_0": "Kalyāṇakārī kalyāṇaṃ, pāpakārī ca pāpakaṃ;",
  "atk-s0513a2:1281_0": "Yādisaṃ vapate bījaṃ, tādisaṃ harate phala”nti.",
  "atk-s0513a2:1282_0": "Tassattho –",
  "atk-s0513a2:1282_1": "yaṃ pārāsariyo brāhmaṇo abravi –",
  "atk-s0513a2:1282_2": "“māsu tvaṃ pāpaṃ akarī,",
  "atk-s0513a2:1282_3": "yaṃ kataṃ pacchā tvaññeva tapeyyā”ti,",
  "atk-s0513a2:1282_4": "idaṃ taṃ ācariyassa vacanaṃ.",
  "atk-s0513a2:1282_5": "Yāni kāyavacīmanodvārehi kammāni puriso karoti,",
  "atk-s0513a2:1282_6": "tesaṃ vipākaṃ paṭilabhanto tāniyeva attani passati.",
  "atk-s0513a2:1282_7": "Kalyāṇakammakārī kalyāṇaṃ phalamanubhoti,",
  "atk-s0513a2:1282_8": "pāpakārī ca pāpakameva hīnaṃ lāmakaṃ aniṭṭhaphalaṃ anubhoti.",
  "atk-s0513a2:1282_9": "Lokasmimpi hi yādisaṃ vapate bījaṃ,",
  "atk-s0513a2:1282_10": "tādisaṃ harate phalaṃ,",
  "atk-s0513a2:1282_11": "bījānurūpaṃ bījānucchavikameva phalaṃ harati gaṇhāti anubhavatīti.",
  "atk-s0513a2:1282_12": "Iti so paridevanto pathaviṃ pavisitvā avīcimahāniraye nibbatti.",
  "atk-s0513a2:1283_0": "Satthā “na,",
  "atk-s0513a2:1283_1": "bhikkhave,",
  "atk-s0513a2:1283_2": "devadatto idāneva,",
  "atk-s0513a2:1283_3": "pubbepi kakkhaḷo pharuso nikkāruṇikoyevā”ti vatvā imaṃ dhammadesanaṃ āharitvā jātakaṃ samodhānesi –",
  "atk-s0513a2:1283_4": "“tadā luddakapuriso devadatto ahosi,",
  "atk-s0513a2:1283_5": "disāpāmokkho ācariyo sāriputto,",
  "atk-s0513a2:1283_6": "cūḷanandiyo ānando,",
  "atk-s0513a2:1283_7": "mātā mahāpajāpatigotamī,",
  "atk-s0513a2:1283_8": "mahānandiyo pana ahameva ahosi”nti.",
  "atk-s0513a2:1284_0": "Cūḷanandiyajātakavaṇṇanā dutiyā.",
  "atk-s0513a2:1286_0": "[223] 3. Puṭabhattajātakavaṇṇanā",
  "atk-s0513a2:1287_0": "Name namantassa bhaje bhajantanti idaṃ satthā jetavane viharanto ekaṃ kuṭumbikaṃ ārabbha kathesi.",
  "atk-s0513a2:1287_1": "Sāvatthinagaravāsī kireko kuṭumbiko ekena janapadakuṭumbikena saddhiṃ vohāraṃ akāsi.",
  "atk-s0513a2:1287_2": "So attano bhariyaṃ ādāya tassa dhāraṇakassa santikaṃ agamāsi.",
  "atk-s0513a2:1287_3": "Dhāraṇako “dātuṃ na sakkomī”ti na kiñci adāsi,",
  "atk-s0513a2:1287_4": "itaro kujjhitvā bhattaṃ abhuñjitvāva nikkhami.",
  "atk-s0513a2:1287_5": "Atha naṃ antarāmagge chātajjhattaṃ disvā maggapaṭipannā purisā “bhariyāyapi datvā bhuñjāhī”ti bhattapuṭaṃ adaṃsu.",
  "atk-s0513a2:1287_6": "So taṃ gahetvā tassā adātukāmo hutvā “bhadde,",
  "atk-s0513a2:1287_7": "idaṃ corānaṃ tiṭṭhanaṭṭhānaṃ,",
  "atk-s0513a2:1287_8": "tvaṃ purato yāhī”ti uyyojetvā sabbaṃ bhattaṃ bhuñjitvā tucchapuṭaṃ dassetvā “bhadde,",
  "atk-s0513a2:1287_9": "abhattakaṃ tucchapuṭameva adaṃsū”ti āha.",
  "atk-s0513a2:1287_10": "Sā tena ekakeneva bhuttabhāvaṃ ñatvā domanassappattā ahosi.",
  "atk-s0513a2:1287_11": "Te ubhopi jetavanapiṭṭhivihārena gacchantā “pānīyaṃ pivissāmā”ti jetavanaṃ pavisiṃsu.",
  "atk-s0513a2:1288_0": "Satthāpi tesaññeva āgamanaṃ olokento maggaṃ gahetvā ṭhitaluddako viya gandhakuṭichāyāya nisīdi,",
  "atk-s0513a2:1288_1": "te satthāraṃ disvā upasaṅkamitvā vanditvā nisīdiṃsu.",
  "atk-s0513a2:1288_2": "Satthā tehi saddhiṃ paṭisanthāraṃ katvā “kiṃ, upāsike,",
  "atk-s0513a2:1288_3": "ayaṃ te bhattā hitakāmo sasneho”ti pucchi. “Bhante,",
  "atk-s0513a2:1288_4": "ahaṃ etassa sasnehā,",
  "atk-s0513a2:1288_5": "ayaṃ pana mayhaṃ nisneho,",
  "atk-s0513a2:1288_6": "tiṭṭhantu aññepi divasā,",
  "atk-s0513a2:1288_7": "ajjevesa antarāmagge puṭabhattaṃ labhitvā mayhaṃ adatvā attanāva bhuñjī”ti. “Upāsike,",
  "atk-s0513a2:1288_8": "niccakālampi tvaṃ etassa hitakāmā sasnehā,",
  "atk-s0513a2:1288_9": "ayaṃ pana nisnehova.",
  "atk-s0513a2:1288_10": "Yadā pana paṇḍite nissāya tava guṇe jānāti,",
  "atk-s0513a2:1288_11": "tadā te sabbissariyaṃ niyyādetī”ti vatvā tāya yācito atītaṃ āhari.",
  "atk-s0513a2:1289_0": "Atīte bārāṇasiyaṃ brahmadatte rajjaṃ kārente bodhisatto amaccakule nibbattitvā vayappatto tassa atthadhammānusāsako ahosi.",
  "atk-s0513a2:1289_1": "Atha rājā “padubbheyyāpi me aya”nti attano puttaṃ āsaṅkanto nīhari.",
  "atk-s0513a2:1289_2": "So attano bhariyaṃ gahetvā nagarā nikkhamma ekasmiṃ kāsikagāmake vāsaṃ kappesi.",
  "atk-s0513a2:1289_3": "So aparabhāge pitu kālakatabhāvaṃ sutvā “kulasantakaṃ rajjaṃ gaṇhissāmī”ti bārāṇasiṃ paccāgacchanto antarāmagge",
  "atk-s0513a2:1289_4": "“bhariyāyapi datvā bhuñjāhī”ti bhattapuṭaṃ labhitvā tassā adatvā sayameva taṃ bhuñji.",
  "atk-s0513a2:1289_5": "Sā “kakkhaḷo vatāyaṃ puriso”ti domanassappattā ahosi.",
  "atk-s0513a2:1289_6": "So bārāṇasiyaṃ rajjaṃ gahetvā taṃ aggamahesiṭṭhāne ṭhapetvā “ettakameva etissā ala”nti na aññaṃ sakkāraṃ vā sammānaṃ vā karoti,",
  "atk-s0513a2:1289_7": "“kathaṃ yāpesī”tipi naṃ na pucchati.",
  "atk-s0513a2:1290_0": "Bodhisatto cintesi –",
  "atk-s0513a2:1290_1": "“ayaṃ devī rañño bahūpakārā sasnehā,",
  "atk-s0513a2:1290_2": "rājā panetaṃ kismiñci na maññati,",
  "atk-s0513a2:1290_3": "sakkārasammānamassā kāressāmī”ti taṃ upasaṅkamitvā upacāraṃ katvā ekamantaṃ ṭhatvā “kiṃ,",
  "atk-s0513a2:1290_4": "tātā”ti vutte “kathaṃ samuṭṭhāpetuṃ mayaṃ, devi,",
  "atk-s0513a2:1290_5": "tumhe upaṭṭhahāma,",
  "atk-s0513a2:1290_6": "kiṃ nāma mahallakānaṃ pitūnaṃ vatthakhaṇḍaṃ vā bhattapiṇḍaṃ vā dātuṃ na vaṭṭatī”ti āha. “Tāta,",
  "atk-s0513a2:1290_7": "ahaṃ attanāva kiñci na labhāmi,",
  "atk-s0513a2:1290_8": "tumhākaṃ kiṃ dassāmi,",
  "atk-s0513a2:1290_9": "nanu labhanakāle adāsiṃ,",
  "atk-s0513a2:1290_10": "idāni pana me rājā na kiñci deti.",
  "atk-s0513a2:1290_11": "Tiṭṭhatu aññaṃ dānaṃ,",
  "atk-s0513a2:1290_12": "rajjaṃ gaṇhituṃ āgacchanto antarāmagge bhattapuṭaṃ labhitvā bhattamattampi me adatvā attanāva bhuñjī”ti.",
  "atk-s0513a2:1290_13": "“Kiṃ pana, amma,",
  "atk-s0513a2:1290_14": "rañño santike evaṃ kathetuṃ sakkhissathā”ti?",
  "atk-s0513a2:1290_15": "“Sakkhissāmi, tātā”ti.",
  "atk-s0513a2:1290_16": "“Tena hi ajjeva mama rañño santike ṭhitakāle mayi pucchante evaṃ kathetha ajjeva vo guṇaṃ jānāpessāmī”ti",
  "atk-s0513a2:1290_17": "evaṃ vatvā bodhisatto purimataraṃ gantvā rañño santike aṭṭhāsi.",
  "atk-s0513a2:1290_18": "Sāpi gantvā rañño samīpe aṭṭhāsi.",
  "atk-s0513a2:1291_0": "Atha naṃ bodhisatto “amma,",
  "atk-s0513a2:1291_1": "tumhe ativiya kakkhaḷā,",
  "atk-s0513a2:1291_2": "kiṃ nāma pitūnaṃ vatthakhaṇḍaṃ vā bhattapiṇḍamattaṃ vā dātuṃ na vaṭṭatī”ti āha. “Tāta,",
  "atk-s0513a2:1291_3": "ahameva rañño santikā kiñci na labhāmi,",
  "atk-s0513a2:1291_4": "tumhākaṃ kiṃ dassāmī”ti?",
  "atk-s0513a2:1291_5": "“Nanu aggamahesiṭṭhānaṃ te laddha”nti? “Tāta,",
  "atk-s0513a2:1291_6": "kismiñci sammāne asati aggamahesiṭṭhānaṃ kiṃ karissati,",
  "atk-s0513a2:1291_7": "idāni me tumhākaṃ rājā kiṃ dassati,",
  "atk-s0513a2:1291_8": "so antarāmagge bhattapuṭaṃ labhitvā tato kiñci adatvā sayameva bhuñjī”ti.",
  "atk-s0513a2:1291_9": "Bodhisatto “evaṃ kira,",
  "atk-s0513a2:1291_10": "mahārājā”ti pucchi.",
  "atk-s0513a2:1291_11": "Rājā adhivāsesi.",
  "atk-s0513a2:1291_12": "Bodhisatto tassa adhivāsanaṃ viditvā “tena hi, amma,",
  "atk-s0513a2:1291_13": "rañño appiyakālato paṭṭhāya kiṃ tumhākaṃ idha vāsena.",
  "atk-s0513a2:1291_14": "Lokasmiñhi appiyasampayogo ca dukkho,",
  "atk-s0513a2:1291_15": "tumhākaṃ idha vāse sati rañño appiyasampayogova dukkhaṃ bhavissati,",
  "atk-s0513a2:1291_16": "ime sattā nāma bhajante bhajanti,",
  "atk-s0513a2:1291_17": "abhajanabhāvaṃ ñatvā aññattha gantabbaṃ,",
  "atk-s0513a2:1291_18": "mahanto lokasannivāso”ti vatvā imā gāthā avoca –",
  "atk-s0513a2:1292_0": "145.",
  "atk-s0513a2:1293_0": "“Name namantassa bhaje bhajantaṃ, kiccānukubbassa kareyya kiccaṃ;",
  "atk-s0513a2:1294_0": "Nānatthakāmassa kareyya atthaṃ, asambhajantampi na sambhajeyya.",
  "atk-s0513a2:1295_0": "146.",
  "atk-s0513a2:1296_0": "“Caje cajantaṃ vanathaṃ na kayirā, apetacittena na sambhajeyya;",
  "atk-s0513a2:1297_0": "Dijo dumaṃ khīṇaphalanti ñatvā, aññaṃ samekkheyya mahā hi loko”ti.",
  "atk-s0513a2:1298_0": "Tattha name namantassa bhaje bhajantanti yo attano namati,",
  "atk-s0513a2:1298_1": "tasseva paṭinameyya.",
  "atk-s0513a2:1298_2": "Yo ca bhajati,",
  "atk-s0513a2:1298_3": "tameva bhajeyya.",
  "atk-s0513a2:1298_4": "Kiccānukubbassa kareyya kiccanti attano uppannakiccaṃ anukubbantasseva tassapi uppannakiccaṃ paṭikareyya.",
  "atk-s0513a2:1298_5": "Caje cajantaṃ vanathaṃ na kayirāti attānaṃ jahantaṃ jaheyyeva,",
  "atk-s0513a2:1298_6": "tasmiṃ taṇhāsaṅkhātaṃ vanathaṃ na kareyya.",
  "atk-s0513a2:1298_7": "Apetacittenāti vigatacittena vipallatthacittena.",
  "atk-s0513a2:1298_8": "Na sambhajeyyāti tathārūpena saddhiṃ na samāgaccheyya.",
  "atk-s0513a2:1298_9": "Dijo dumanti yathā sakuṇo pubbe phalitampi rukkhaṃ phale khīṇe “khīṇaphalo aya”nti ñatvā taṃ chaḍḍetvā aññaṃ samekkhati pariyesati,",
  "atk-s0513a2:1298_10": "evaṃ aññaṃ samekkheyya.",
  "atk-s0513a2:1298_11": "Mahā hi esa loko,",
  "atk-s0513a2:1298_12": "atha tumhe sasnehaṃ ekaṃ purisaṃ labhissathāti.",
  "atk-s0513a2:1299_0": "Taṃ sutvā bārāṇasirājā deviyā sabbissariyaṃ adāsi. Tato paṭṭhāya samaggā sammodamānā vasiṃsu.",
  "atk-s0513a2:1300_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a2:1300_1": "saccapariyosāne dve jayampatikā sotāpattiphale patiṭṭhahiṃsu.",
  "atk-s0513a2:1300_2": "“Tadā jayampatikā ime dve jayampatikā ahesuṃ,",
  "atk-s0513a2:1300_3": "paṇḍitāmacco pana ahameva ahosi”nti.",
  "atk-s0513a2:1301_0": "Puṭabhattajātakavaṇṇanā tatiyā.",
  "atk-s0513a2:1303_0": "[224] 4. Kumbhilajātakavaṇṇanā",
  "atk-s0513a2:1304_0": "Yassete caturo dhammāti idaṃ satthā veḷuvane viharanto devadattaṃ ārabbha kathesi.",
  "atk-s0513a2:1305_0": "147.",
  "atk-s0513a2:1306_0": "“Yassete caturo dhammā, vānarinda yathā tava;",
  "atk-s0513a2:1307_0": "Saccaṃ dhammo dhiti cāgo, diṭṭhaṃ so ativattati.",
  "atk-s0513a2:1308_0": "148.",
  "atk-s0513a2:1309_0": "“Yassa cete na vijjanti, guṇā paramabhaddakā;",
  "atk-s0513a2:1310_0": "Saccaṃ dhammo dhiti cāgo, diṭṭhaṃ so nātivattatī”ti.",
  "atk-s0513a2:1311_0": "Tattha guṇā paramabhaddakāti yassa ete paramabhaddakā cattāro rāsaṭṭhena piṇḍaṭṭhena guṇā na vijjanti,",
  "atk-s0513a2:1311_1": "so paccāmittaṃ atikkamituṃ na sakkotīti.",
  "atk-s0513a2:1311_2": "Sesamettha sabbaṃ heṭṭhā kumbhilajātake vuttanayameva saddhiṃ samodhānenāti.",
  "atk-s0513a2:1312_0": "Kumbhilajātakavaṇṇanā catutthā.",
  "atk-s0513a2:1314_0": "[225] 5. Khantivaṇṇajātakavaṇṇanā",
  "atk-s0513a2:1315_0": "Atthi me puriso,",
  "atk-s0513a2:1315_1": "devāti idaṃ satthā jetavane viharanto kosalarājānaṃ ārabbha kathesi.",
  "atk-s0513a2:1315_2": "Tassa kireko bahūpakāro amacco antepure padussi.",
  "atk-s0513a2:1315_3": "Rājā “upakārako me”ti ñatvāpi adhivāsetvā satthu ārocesi.",
  "atk-s0513a2:1315_4": "Satthā “porāṇakarājānopi, mahārāja,",
  "atk-s0513a2:1315_5": "evaṃ adhivāsesuṃyevā”ti vatvā tena yācito atītaṃ āhari.",
  "atk-s0513a2:1316_0": "Atīte bārāṇasiyaṃ brahmadatte rajjaṃ kārente eko amacco tassa antepure padussi,",
  "atk-s0513a2:1316_1": "amaccassāpi sevako tassa gehe padussi.",
  "atk-s0513a2:1316_2": "So tassa aparādhaṃ adhivāsetuṃ asakkonto taṃ ādāya rañño santikaṃ gantvā “deva,",
  "atk-s0513a2:1316_3": "eko me upaṭṭhāko sabbakiccakārako,",
  "atk-s0513a2:1316_4": "so mayhaṃ gehe padussi,",
  "atk-s0513a2:1316_5": "tassa kiṃ kātuṃ vaṭṭatī”ti pucchanto paṭhamaṃ gāthamāha –",
  "atk-s0513a2:1317_0": "149.",
  "atk-s0513a2:1318_0": "“Atthi me puriso deva, sabbakiccesu byāvaṭo;",
  "atk-s0513a2:1319_0": "Tassa cekoparādhatthi, tattha tvaṃ kinti maññasī”ti.",
  "atk-s0513a2:1320_0": "Tattha tassa cekoparādhatthīti tassa ca purisassa eko aparādho atthi.",
  "atk-s0513a2:1320_1": "Tattha tvaṃ kinti maññasīti tattha tassa purisassa aparādhe tvaṃ “kiṃ kātabba”nti maññasi,",
  "atk-s0513a2:1320_2": "yathā te cittaṃ uppajjati,",
  "atk-s0513a2:1320_3": "tadanurūpamassa daṇḍaṃ paṇehīti dīpeti.",
  "atk-s0513a2:1321_0": "Taṃ sutvā rājā dutiyaṃ gāthamāha –",
  "atk-s0513a2:1322_0": "150.",
  "atk-s0513a2:1323_0": "“Amhākampatthi puriso, ediso idha vijjati;",
  "atk-s0513a2:1324_0": "Dullabho aṅgasampanno, khantirasmāka ruccatī”ti.",
  "atk-s0513a2:1325_0": "Tassattho –",
  "atk-s0513a2:1325_1": "amhākampi rājūnaṃ sataṃ ediso bahūpakāro agāre dussanakapuriso atthi,",
  "atk-s0513a2:1325_2": "so ca kho idha vijjati,",
  "atk-s0513a2:1325_3": "idānipi idheva saṃvijjati,",
  "atk-s0513a2:1325_4": "mayaṃ rājānopi samānā tassa bahūpakārataṃ sandhāya adhivāsema,",
  "atk-s0513a2:1325_5": "tuyhaṃ pana araññopi sato adhivāsanabhāro jāto.",
  "atk-s0513a2:1325_6": "Aṅgasampanno hi sabbehi guṇakoṭṭhāsehi samannāgato puriso nāma dullabho,",
  "atk-s0513a2:1325_7": "tena kāraṇena asmākaṃ evarūpesu ṭhānesu adhivāsanakhantiyeva ruccatīti.",
  "atk-s0513a2:1326_0": "Amacco attānaṃ sandhāya rañño vuttabhāvaṃ ñatvā tato paṭṭhāya antepure padussituṃ na visahi,",
  "atk-s0513a2:1326_1": "sopissa sevako rañño ārocitabhāvaṃ ñatvā tato paṭṭhāya taṃ kammaṃ kātuṃ na visahi.",
  "atk-s0513a2:1327_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a2:1327_1": "“tadā ahameva bārāṇasirājā ahosi”nti.",
  "atk-s0513a2:1327_2": "Sopi amacco rañño satthu kathitabhāvaṃ ñatvā tato paṭṭhāya taṃ kammaṃ kātuṃ nāsakkhīti.",
  "atk-s0513a2:1328_0": "Khantivaṇṇajātakavaṇṇanā pañcamā.",
  "atk-s0513a2:1330_0": "[226] 6. Kosiyajātakavaṇṇanā",
  "atk-s0513a2:1331_0": "Kāle nikkhamanā sādhūti idaṃ satthā jetavane viharanto kosalarājānaṃ ārabbha kathesi.",
  "atk-s0513a2:1331_1": "Kosalarājā paccantavūpasamanatthāya akāle nikkhami.",
  "atk-s0513a2:1331_2": "Vatthu heṭṭhā vuttanayameva.",
  "atk-s0513a2:1332_0": "Satthā pana atītaṃ āharitvā āha –",
  "atk-s0513a2:1332_1": "“mahārāja,",
  "atk-s0513a2:1332_2": "atīte bārāṇasirājā akāle nikkhamitvā uyyāne khandhāvāraṃ nivesayi.",
  "atk-s0513a2:1332_3": "Tasmiṃ kāle eko ulūkasakuṇo veḷugumbaṃ pavisitvā nilīyi.",
  "atk-s0513a2:1332_4": "Kākasenā āgantvā ‘nikkhantameva taṃ gaṇhissāmā”’ti parivāresi.",
  "atk-s0513a2:1332_5": "So sūriyatthaṅgamanaṃ anoloketvā akāleyeva nikkhamitvā palāyituṃ ārabhi.",
  "atk-s0513a2:1332_6": "Atha naṃ kākā parivāretvā tuṇḍehi koṭṭentā paripātesuṃ.",
  "atk-s0513a2:1332_7": "Rājā bodhisattaṃ āmantetvā “kiṃ nu kho, paṇḍita,",
  "atk-s0513a2:1332_8": "ime kākā kosiyaṃ paripātentī”ti pucchi.",
  "atk-s0513a2:1332_9": "Bodhisatto “akāle, mahārāja,",
  "atk-s0513a2:1332_10": "attano vasanaṭṭhānā nikkhamantā evarūpaṃ dukkhaṃ paṭilabhantiyeva,",
  "atk-s0513a2:1332_11": "tasmā akāle attano vasanaṭṭhānā nikkhamituṃ na vaṭṭatī”ti imamatthaṃ pakāsento imaṃ gāthādvayamāha –",
  "atk-s0513a2:1333_0": "151.",
  "atk-s0513a2:1334_0": "“Kāle nikkhamanā sādhu, nākāle sādhu nikkhamo;",
  "atk-s0513a2:1335_0": "Akālena hi nikkhamma, ekakampi bahujjano;",
  "atk-s0513a2:1336_0": "Na kiñci atthaṃ joteti, dhaṅkasenāva kosiyaṃ.",
  "atk-s0513a2:1337_0": "152.",
  "atk-s0513a2:1338_0": "“Dhīro ca vidhividhānaññū, paresaṃ vivarānugū;",
  "atk-s0513a2:1339_0": "Sabbāmitte vasīkatvā, kosiyova sukhī siyā”ti.",
  "atk-s0513a2:1340_0": "Tattha kāle nikkhamanā sādhūti, mahārāja,",
  "atk-s0513a2:1340_1": "nikkhamanā nāma nikkhamanaṃ vā parakkamanaṃ vā yuttapayuttakāle sādhu.",
  "atk-s0513a2:1340_2": "Nākāle sādhu nikkhamoti akāle pana attano vasanaṭṭhānato aññattha gantuṃ nikkhamo nāma nikkhamanaṃ vā parakkamanaṃ vā na sādhu.",
  "atk-s0513a2:1340_3": "“Akālena hī”tiādīsu catūsu padesu paṭhamena saddhiṃ tatiyaṃ,",
  "atk-s0513a2:1340_4": "dutiyena catutthaṃ yojetvā evaṃ attho veditabbo.",
  "atk-s0513a2:1340_5": "Attano vasanaṭṭhānato hi koci puriso akālena nikkhamitvā vā parakkamitvā vā na kiñci atthaṃ joteti,",
  "atk-s0513a2:1340_6": "attano appamattakampi vuḍḍhiṃ uppādetuṃ na sakkoti,",
  "atk-s0513a2:1340_7": "atha kho ekakampi bahujjano bahupi so paccatthikajano etaṃ akāle nikkhamantaṃ vā parakkamantaṃ vā ekakaṃ parivāretvā mahāvināsaṃ pāpeti.",
  "atk-s0513a2:1340_8": "Tatrāyaṃ upamā –",
  "atk-s0513a2:1340_9": "dhaṅkasenāva kosiyaṃ,",
  "atk-s0513a2:1340_10": "yathā ayaṃ dhaṅkasenā imaṃ akāle nikkhamantañca parakkamantañca kosiyaṃ tuṇḍehi vitudanti mahāvināsaṃ pāpenti,",
  "atk-s0513a2:1340_11": "tathā tasmā tiracchānagate ādiṃ katvā kenaci akāle attano vasanaṭṭhānato na nikkhamitabbaṃ na parakkamitabbanti.",
  "atk-s0513a2:1341_0": "Dutiyagāthāya dhīroti paṇḍito.",
  "atk-s0513a2:1341_1": "Vidhīti porāṇakapaṇḍitehi ṭhapitapaveṇī.",
  "atk-s0513a2:1341_2": "Vidhānanti koṭṭhāso vā saṃvidahanaṃ vā.",
  "atk-s0513a2:1341_3": "Vivarānugūti vivaraṃ anugacchanto jānanto.",
  "atk-s0513a2:1341_4": "Sabbāmitteti sabbe amitte.",
  "atk-s0513a2:1341_5": "Vasīkatvāti attano vase katvā.",
  "atk-s0513a2:1341_6": "Kosiyovāti imamhā bālakosiyā añño paṇḍitakosiyo viya.",
  "atk-s0513a2:1341_7": "Idaṃ vuttaṃ hoti –",
  "atk-s0513a2:1341_8": "yo ca kho paṇḍito “imasmiṃ kāle nikkhamitabbaṃ parakkamitabbaṃ,",
  "atk-s0513a2:1341_9": "imasmiṃ na nikkhamitabbaṃ na parakkamitabba”nti porāṇakapaṇḍitehi ṭhapitassa paveṇisaṅkhātassa vidhino",
  "atk-s0513a2:1341_10": "koṭṭhāsasaṅkhātaṃ vidhānaṃ vā tassa vā vidhino vidhānaṃ saṃvidahanaṃ anuṭṭhānaṃ jānāti,",
  "atk-s0513a2:1341_11": "so vidhividhānaññū paresaṃ attano paccāmittānaṃ vivaraṃ ñatvā yathā nāma paṇḍito kosiyo rattisaṅkhāte",
  "atk-s0513a2:1341_12": "attano kāle nikkhamitvā ca parakkamitvā ca tattha tattha sayitānaññeva kākānaṃ sīsāni chindamāno te sabbe",
  "atk-s0513a2:1341_13": "amitte vasīkatvā sukhī siyā,",
  "atk-s0513a2:1341_14": "evaṃ dhīropi kāle nikkhamitvā parakkamitvā attano paccāmitte vasīkatvā sukhī niddukkho bhaveyyāti.",
  "atk-s0513a2:1341_15": "Rājā bodhisattassa vacanaṃ sutvā nivatti.",
  "atk-s0513a2:1342_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a2:1342_1": "“tadā rājā ānando ahosi,",
  "atk-s0513a2:1342_2": "paṇḍitāmacco pana ahameva ahosi”nti.",
  "atk-s0513a2:1343_0": "Kosiyajātakavaṇṇanā chaṭṭhā.",
  "atk-s0513a2:1345_0": "[227] 7. Gūthapāṇajātakavaṇṇanā",
  "atk-s0513a2:1346_0": "Sūro sūrena saṅgammāti idaṃ satthā jetavane viharanto aññataraṃ bhikkhuṃ ārabbha kathesi.",
  "atk-s0513a2:1346_1": "Tasmiṃ kira kāle jetavanato tigāvutaḍḍhayojanamatte eko nigamagāmo,",
  "atk-s0513a2:1346_2": "tattha bahūni salākabhattapakkhiyabhattāni atthi.",
  "atk-s0513a2:1346_3": "Tatreko pañhapucchako koṇḍo vasati.",
  "atk-s0513a2:1346_4": "So salākabhattapakkhiyabhattānaṃ atthāya āgate dahare ca sāmaṇere ca “ke khādanti,",
  "atk-s0513a2:1346_5": "ke pivanti,",
  "atk-s0513a2:1346_6": "ke bhuñjantī”ti pañhaṃ pucchitvā kathetuṃ asakkonte lajjāpesi.",
  "atk-s0513a2:1346_7": "Te tassa bhayena salākabhattapakkhiyabhattatthāya taṃ gāmaṃ na gacchanti.",
  "atk-s0513a2:1346_8": "Athekadivasaṃ eko bhikkhu salākaggaṃ gantvā “bhante,",
  "atk-s0513a2:1346_9": "asukagāme salākabhattaṃ vā pakkhiyabhattaṃ vā atthī”ti pucchitvā “atthāvuso,",
  "atk-s0513a2:1346_10": "tattha paneko koṇḍo pañhaṃ pucchati,",
  "atk-s0513a2:1346_11": "taṃ kathetuṃ asakkonte akkosati paribhāsati,",
  "atk-s0513a2:1346_12": "tassa bhayena koci gantuṃ na sakkotī”ti vutte “bhante,",
  "atk-s0513a2:1346_13": "tattha bhattāni mayhaṃ pāpetha,",
  "atk-s0513a2:1346_14": "ahaṃ taṃ dametvā nibbisevanaṃ katvā tato paṭṭhāya tumhe disvā palāyanakaṃ karissāmī”ti āha.",
  "atk-s0513a2:1346_15": "Bhikkhū “sādhū”ti sampaṭicchitvā tassa tattha bhattāni pāpesuṃ.",
  "atk-s0513a2:1347_0": "So tattha gantvā gāmadvāre cīvaraṃ pārupi.",
  "atk-s0513a2:1347_1": "Taṃ disvā koṇḍo caṇḍameṇḍako viya vegena upagantvā “pañhaṃ me, samaṇa,",
  "atk-s0513a2:1347_2": "kathehī”ti āha. “Upāsaka,",
  "atk-s0513a2:1347_3": "gāme caritvā yāguṃ ādāya āsanasālaṃ tāva me āgantuṃ dehī”ti.",
  "atk-s0513a2:1347_4": "So yāguṃ ādāya āsanasālaṃ āgatepi tasmiṃ tatheva āha.",
  "atk-s0513a2:1347_5": "Sopi naṃ bhikkhu “yāguṃ tāva me pātuṃ dehi,",
  "atk-s0513a2:1347_6": "āsanasālaṃ tāva sammajjituṃ dehi,",
  "atk-s0513a2:1347_7": "salākabhattaṃ tāva me āharituṃ dehī”ti vatvā salākabhattaṃ āharitvā tameva pattaṃ gāhāpetvā “ehi,",
  "atk-s0513a2:1347_8": "pañhaṃ te kathessāmī”ti bahigāmaṃ netvā cīvaraṃ saṃharitvā aṃse ṭhapetvā tassa hatthato pattaṃ gahetvā aṭṭhāsi.",
  "atk-s0513a2:1347_9": "Tatrāpi naṃ so “samaṇa,",
  "atk-s0513a2:1347_10": "pañhaṃ me kathehī”ti āha.",
  "atk-s0513a2:1347_11": "Atha naṃ “kathemi te pañha”nti ekappahāreneva pātetvā aṭṭhīni saṃcuṇṇento viya pothetvā gūthaṃ mukhe",
  "atk-s0513a2:1347_12": "pakkhipitvā “ito dāni paṭṭhāya imaṃ gāmaṃ āgataṃ kañci bhikkhuṃ pañhaṃ pucchitakāle jānissāmī”ti santajjetvā pakkāmi.",
  "atk-s0513a2:1347_13": "So tato paṭṭhāya bhikkhū disvāva palāyati.",
  "atk-s0513a2:1347_14": "Aparabhāge tassa bhikkhuno sā kiriyā bhikkhusaṅghe pākaṭā jātā.",
  "atk-s0513a2:1347_15": "Athekadivasaṃ dhammasabhāyaṃ bhikkhū kathaṃ samuṭṭhāpesuṃ – “āvuso,",
  "atk-s0513a2:1347_16": "asukabhikkhu kira koṇḍassa mukhe gūthaṃ pakkhipitvā gato”ti.",
  "atk-s0513a2:1347_17": "Satthā āgantvā “kāya nuttha,",
  "atk-s0513a2:1347_18": "bhikkhave,",
  "atk-s0513a2:1347_19": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a2:1347_20": "bhikkhave,",
  "atk-s0513a2:1347_21": "so bhikkhu idāneva taṃ mīḷhena āsādeti,",
  "atk-s0513a2:1347_22": "pubbepi āsādesiyevā”ti vatvā atītaṃ āhari.",
  "atk-s0513a2:1348_0": "Atīte aṅgamagadhavāsino aññamaññassa raṭṭhaṃ gacchantā ekadivasaṃ dvinnaṃ raṭṭhānaṃ sīmantare ekaṃ saraṃ",
  "atk-s0513a2:1348_1": "nissāya vasitvā suraṃ pivitvā macchamaṃsaṃ khāditvā pātova yānāni yojetvā pakkamiṃsu.",
  "atk-s0513a2:1348_2": "Tesaṃ gatakāle eko gūthakhādako pāṇako gūthagandhena āgantvā tesaṃ pītaṭṭhāne chaḍḍitaṃ suraṃ disvā pipāsāya",
  "atk-s0513a2:1348_3": "pivitvā matto hutvā gūthapuñjaṃ abhiruhi,",
  "atk-s0513a2:1348_4": "allagūthaṃ tasmiṃ āruḷhe thokaṃ onami.",
  "atk-s0513a2:1348_5": "So “pathavī maṃ dhāretuṃ na sakkotī”ti viravi.",
  "atk-s0513a2:1348_6": "Tasmiññeva khaṇe eko mattavaravāraṇo taṃ padesaṃ patvā gūthagandhaṃ ghāyitvā jigucchanto paṭikkami.",
  "atk-s0513a2:1348_7": "So taṃ disvā “esa mama bhayena palāyatī”ti saññī hutvā “iminā me saddhiṃ saṅgāmaṃ kātuṃ vaṭṭatī”ti taṃ avhayanto paṭhamaṃ gāthamāha –",
  "atk-s0513a2:1349_0": "153.",
  "atk-s0513a2:1350_0": "“Sūro sūrena saṅgamma, vikkantena pahārinā;",
  "atk-s0513a2:1351_0": "Ehi nāga nivattassu, kiṃ nu bhīto palāyasi;",
  "atk-s0513a2:1352_0": "Passantu aṅgamagadhā, mama tuyhañca vikkama”nti.",
  "atk-s0513a2:1353_0": "Tassattho –",
  "atk-s0513a2:1353_1": "tvaṃ sūro mayā sūrena saddhiṃ samāgantvā vīriyavikkamena vikkantena pahāradānasamatthatāya pahārinā kiṃkāraṇā asaṅgāmetvāva gacchasi,",
  "atk-s0513a2:1353_2": "nanu nāma ekasampahāropi dātabbo siyā,",
  "atk-s0513a2:1353_3": "tasmā ehi nāga nivattassu,",
  "atk-s0513a2:1353_4": "ettakeneva maraṇabhayatajjito hutvā kiṃ nu bhīto palāyasi,",
  "atk-s0513a2:1353_5": "ime imaṃ sīmaṃ antaraṃ katvā vasantā passantu,",
  "atk-s0513a2:1353_6": "aṅgamagadhā mama tuyhañca vikkamaṃ ubhinnampi amhākaṃ parakkamaṃ passantūti.",
  "atk-s0513a2:1354_0": "So hatthī kaṇṇaṃ datvā tassa vacanaṃ sutvā nivattitvā tassa santikaṃ gantvā taṃ apasādento dutiyaṃ gāthamāha –",
  "atk-s0513a2:1355_0": "154.",
  "atk-s0513a2:1356_0": "“Na taṃ pādā vadhissāmi, na dantehi na soṇḍiyā;",
  "atk-s0513a2:1357_0": "Mīḷhena taṃ vadhissāmi, pūti haññatu pūtinā”ti.",
  "atk-s0513a2:1358_0": "Tassattho – na taṃ pādādīhi vadhissāmi, tuyhaṃ pana anucchavikena mīḷhena taṃ vadhissāmīti.",
  "atk-s0513a2:1359_0": "Evañca pana vatvā “pūtigūthapāṇako pūtināva haññatū”ti tassa matthake mahantaṃ laṇḍaṃ pātetvā udakaṃ",
  "atk-s0513a2:1359_1": "vissajjetvā tattheva taṃ jīvitakkhayaṃ pāpetvā koñcanādaṃ nadanto araññameva pāvisi.",
  "atk-s0513a2:1360_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a2:1360_1": "“tadā gūthapāṇako koṇḍo ahosi,",
  "atk-s0513a2:1360_2": "vāraṇo so bhikkhu,",
  "atk-s0513a2:1360_3": "taṃ kāraṇaṃ paccakkhato disvā tasmiṃ vanasaṇḍe nivutthadevatā pana ahameva ahosi”nti.",
  "atk-s0513a2:1361_0": "Gūthapāṇajātakavaṇṇanā sattamā.",
  "atk-s0513a2:1363_0": "[228] 8. Kāmanītajātakavaṇṇanā",
  "atk-s0513a2:1364_0": "Tayo girinti idaṃ satthā jetavane viharanto kāmanītabrāhmaṇaṃ nāma ārabbha kathesi.",
  "atk-s0513a2:1364_1": "Vatthu paccuppannañca atītañca dvādasakanipāte kāmajātake āvibhavissati.",
  "atk-s0513a2:1364_2": "Tesu pana dvīsu rājaputtesu jeṭṭhako āgantvā bārāṇasiyaṃ rājā ahosi,",
  "atk-s0513a2:1364_3": "kaniṭṭho uparājā.",
  "atk-s0513a2:1364_4": "Tesu rājā vatthukāmakilesakāmesu atitto dhanalolo ahosi.",
  "atk-s0513a2:1364_5": "Tadā bodhisatto sakko devarājā hutvā jambudīpaṃ olokento tassa rañño dvīsupi kāmesu atittabhāvaṃ ñatvā",
  "atk-s0513a2:1364_6": "“imaṃ rājānaṃ niggaṇhitvā lajjāpessāmī”ti brāhmaṇamāṇavavaṇṇena āgantvā rājānaṃ passi,",
  "atk-s0513a2:1364_7": "raññā ca “kenatthena āgatosi māṇavā”ti vutte “ahaṃ, mahārāja,",
  "atk-s0513a2:1364_8": "tīṇi nagarāni passāmi khemāni subhikkhāni pahūtahatthiassarathapattīni hiraññasuvaṇṇālaṅkārabharitāni,",
  "atk-s0513a2:1364_9": "sakkā ca pana tāni appakeneva balena gaṇhituṃ,",
  "atk-s0513a2:1364_10": "ahaṃ te tāni gahetvā dātuṃ āgato”ti āha.",
  "atk-s0513a2:1364_11": "“Kadā gacchāma,",
  "atk-s0513a2:1364_12": "māṇavā”ti vutte “sve mahārājā”ti.",
  "atk-s0513a2:1364_13": "“Tena hi gaccha,",
  "atk-s0513a2:1364_14": "pātova āgaccheyyāsī”ti. “Sādhu, mahārāja,",
  "atk-s0513a2:1364_15": "vegena balaṃ sajjehī”ti vatvā sakko sakaṭṭhānameva gato.",
  "atk-s0513a2:1365_0": "Rājā punadivase bheriṃ carāpetvā balasajjaṃ kāretvā amacce pakkosāpetvā hiyyo eko brāhmaṇamāṇavo “uttarapañcāle",
  "atk-s0513a2:1365_1": "indapatte kekaketi imesu tīsu nagaresu rajjaṃ gahetvā dassāmī”ti āha,",
  "atk-s0513a2:1365_2": "taṃ māṇavaṃ ādāya tīsu nagaresu rajjaṃ gaṇhissāma,",
  "atk-s0513a2:1365_3": "vegena naṃ pakkosathāti.",
  "atk-s0513a2:1365_4": "“Katthassa, deva,",
  "atk-s0513a2:1365_5": "nivāso dāpito”ti?",
  "atk-s0513a2:1365_6": "“Na me tassa nivāsagehaṃ dāpita”nti.",
  "atk-s0513a2:1365_7": "“Nivāsaparibbayo pana dinno”ti?",
  "atk-s0513a2:1365_8": "“Sopi na dinno”ti.",
  "atk-s0513a2:1365_9": "Atha “kahaṃ naṃ passissāmā”ti?",
  "atk-s0513a2:1365_10": "“Nagaravīthīsu olokethā”ti.",
  "atk-s0513a2:1365_11": "Te olokentā adisvā “na passāma,",
  "atk-s0513a2:1365_12": "mahārājā”ti āhaṃsu.",
  "atk-s0513a2:1365_13": "Rañño māṇavaṃ apassantassa “evaṃ mahantā nāma issariyā parihīnomhī”ti mahāsoko udapādi,",
  "atk-s0513a2:1365_14": "hadayavatthu uṇhaṃ ahosi,",
  "atk-s0513a2:1365_15": "vatthulohitaṃ kuppi,",
  "atk-s0513a2:1365_16": "lohitapakkhandikā udapādi,",
  "atk-s0513a2:1365_17": "vejjā tikicchituṃ nāsakkhiṃsu.",
  "atk-s0513a2:1366_0": "Tato tīhacatūhaccayena sakko āvajjamāno tassa taṃ ābādhaṃ ñatvā “tikicchissāmi na”nti brāhmaṇavaṇṇena",
  "atk-s0513a2:1366_1": "āgantvā dvāre ṭhatvā “vejjabrāhmaṇo tumhākaṃ tikicchanatthāya āgato”ti ārocāpesi.",
  "atk-s0513a2:1366_2": "Rājā taṃ sutvā “mahantamahantā rājavejjā maṃ tikicchituṃ nāsakkhiṃsu,",
  "atk-s0513a2:1366_3": "paribbayamassa dāpetvā uyyojethā”ti āha.",
  "atk-s0513a2:1366_4": "Sakko taṃ sutvā “mayhaṃ neva nivāsaparibbayena attho,",
  "atk-s0513a2:1366_5": "vejjalābhampi na gaṇhissāmi,",
  "atk-s0513a2:1366_6": "tikicchissāmi naṃ,",
  "atk-s0513a2:1366_7": "puna rājā maṃ passatū”ti āha.",
  "atk-s0513a2:1366_8": "Rājā taṃ sutvā “tena hi āgacchatū”ti āha.",
  "atk-s0513a2:1366_9": "Sakko pavisitvā jayāpetvā ekamantaṃ aṭṭhāsi,",
  "atk-s0513a2:1366_10": "rājā “tvaṃ maṃ tikicchasī”ti āha. “Āma, devā”ti.",
  "atk-s0513a2:1366_11": "“Tena hi tikicchassū”ti. “Sādhu, mahārāja,",
  "atk-s0513a2:1366_12": "byādhino me lakkhaṇaṃ kathetha,",
  "atk-s0513a2:1366_13": "kena kāraṇena uppanno,",
  "atk-s0513a2:1366_14": "kiṃ khāditaṃ vā pītaṃ vā nissāya,",
  "atk-s0513a2:1366_15": "udāhu diṭṭhaṃ vā sutaṃ vā”ti? “Tāta,",
  "atk-s0513a2:1366_16": "mayhaṃ byādhi sutaṃ nissāya uppanno”ti.",
  "atk-s0513a2:1366_17": "“Kiṃ te suta”nti.",
  "atk-s0513a2:1366_18": "“Tāta eko māṇavo āgantvā mayhaṃ ‘tīsu nagaresu rajjaṃ gaṇhitvā dassāmī’ti āha,",
  "atk-s0513a2:1366_19": "ahaṃ tassa nivāsaṭṭhānaṃ vā nivāsaparibbayaṃ vā na dāpesiṃ,",
  "atk-s0513a2:1366_20": "so mayhaṃ kujjhitvā aññassa rañño santikaṃ gato bhavissati.",
  "atk-s0513a2:1366_21": "Atha me ‘evaṃ mahantā nāma issariyā parihīnomhī’ti cintentassa ayaṃ byādhi uppanno.",
  "atk-s0513a2:1366_22": "Sace sakkosi tvaṃ me kāmacittaṃ nissāya uppannaṃ byādhiṃ tikicchituṃ,",
  "atk-s0513a2:1366_23": "tikicchāhī”ti etamatthaṃ pakāsento paṭhamaṃ gāthamāha –",
  "atk-s0513a2:1367_0": "155.",
  "atk-s0513a2:1368_0": "“Tayo giriṃ antaraṃ kāmayāmi, pañcālā kuruyo kekake ca;",
  "atk-s0513a2:1369_0": "Tatuttariṃ brāhmaṇa kāmayāmi, tikiccha maṃ brāhmaṇa kāmanīta”nti.",
  "atk-s0513a2:1370_0": "Tattha tayo girinti tayo girī,",
  "atk-s0513a2:1370_1": "ayameva vā pāṭho.",
  "atk-s0513a2:1370_2": "Yathā “sudassanassa girino,",
  "atk-s0513a2:1370_3": "dvārañhetaṃ pakāsatī”ti ettha sudassanaṃ devanagaraṃ yujjhitvā duggaṇhatāya duccalanatāya “sudassanagirī”ti vuttaṃ,",
  "atk-s0513a2:1370_4": "evamidhāpi tīṇi nagarāni “tayo giri”nti adhippetāni.",
  "atk-s0513a2:1370_5": "Tasmā ayamettha attho –",
  "atk-s0513a2:1370_6": "tīṇi ca nagarāni tesañca antaraṃ tividhampi raṭṭhaṃ kāmayāmi.",
  "atk-s0513a2:1370_7": "“Pañcālā kuruyo kekake cā”ti imāni tesaṃ raṭṭhānaṃ nāmāni.",
  "atk-s0513a2:1370_8": "Tesu pañcālāti uttarapañcālā,",
  "atk-s0513a2:1370_9": "tattha kapilaṃ nāma nagaraṃ.",
  "atk-s0513a2:1370_10": "Kuruyoti kururaṭṭhaṃ,",
  "atk-s0513a2:1370_11": "tattha indapattaṃ nāma nagaraṃ.",
  "atk-s0513a2:1370_12": "Kekake cāti paccatte upayogavacanaṃ,",
  "atk-s0513a2:1370_13": "tena kekakaraṭṭhaṃ dasseti.",
  "atk-s0513a2:1370_14": "Tattha kekakarājadhānīyeva nagaraṃ.",
  "atk-s0513a2:1370_15": "Tatuttarinti taṃ ahaṃ ito paṭiladdhā bārāṇasirajjā tatuttariṃ tividhaṃ rajjaṃ kāmayāmi.",
  "atk-s0513a2:1370_16": "Tikiccha maṃ, brāhmaṇa,",
  "atk-s0513a2:1370_17": "kāmanītanti imehi vatthukāmehi ca kilesakāmehi ca nītaṃ hataṃ pahataṃ sace sakkosi,",
  "atk-s0513a2:1370_18": "tikiccha maṃ brāhmaṇāti.",
  "atk-s0513a2:1371_0": "Atha naṃ sakko “mahārāja,",
  "atk-s0513a2:1371_1": "tvaṃ mūlosadhādīhi atekiccho.",
  "atk-s0513a2:1371_2": "Ñāṇosadheneva tikicchitabbo”ti vatvā dutiyaṃ gāthamāha –",
  "atk-s0513a2:1372_0": "156.",
  "atk-s0513a2:1373_0": "“Kaṇhāhidaṭṭhassa karonti heke, amanussapaviṭṭhassa karonti paṇḍitā;",
  "atk-s0513a2:1374_0": "Na kāmanītassa karoti koci, okkantasukkassa hi kā tikicchā”ti.",
  "atk-s0513a2:1375_0": "Tattha kaṇhāhidaṭṭhassa karonti heketi ekacce hi tikicchakā ghoravisena kāḷasappena daṭṭhassa mantehi ceva osadhehi ca tikicchaṃ karonti.",
  "atk-s0513a2:1375_1": "Amanussapaviṭṭhassa karonti paṇḍitāti apare paṇḍitā bhūtavejjā bhūtayakkhādīhi amanussehi paviṭṭhassa",
  "atk-s0513a2:1375_2": "abhibhūtassa gahitassa balikammaparittakaraṇaosadhaparibhāvitādīhi tikicchaṃ karonti.",
  "atk-s0513a2:1375_3": "Na kāmanītassa karoti kocīti kāmehi pana nītassa kāmavasikassa puggalassa aññatra paṇḍitehi añño koci tikicchaṃ na karoti,",
  "atk-s0513a2:1375_4": "karontopi kātuṃ samattho nāma natthi.",
  "atk-s0513a2:1375_5": "Kiṃkāraṇā?",
  "atk-s0513a2:1375_6": "Okkantasukkassa hi kā tikicchāti,",
  "atk-s0513a2:1375_7": "okkantasukkassa avakkantassa kusaladhammamariyādaṃ atikkantassa akusaladhamme patiṭṭhitassa puggalassa mantosadhādīhi kā nāma tikicchā,",
  "atk-s0513a2:1375_8": "na sakkā osadhehi tikicchitunti.",
  "atk-s0513a2:1376_0": "Itissa mahāsatto imaṃ kāraṇaṃ dassetvā uttari evamāha –",
  "atk-s0513a2:1376_1": "“mahārāja,",
  "atk-s0513a2:1376_2": "sace tvaṃ tāni tīṇi rajjāni lacchasi,",
  "atk-s0513a2:1376_3": "api nu kho imesu catūsu nagaresu rajjaṃ karonto ekappahāreneva cattāri sāṭakayugāni paridaheyyāsi,",
  "atk-s0513a2:1376_4": "catūsu vā suvaṇṇapātīsu bhuñjeyyāsi,",
  "atk-s0513a2:1376_5": "catūsu vā sayanesu sayeyyāsi, mahārāja,",
  "atk-s0513a2:1376_6": "taṇhāvasikena nāma bhavituṃ na vaṭṭati,",
  "atk-s0513a2:1376_7": "taṇhā hi nāmesā vipattimūlā.",
  "atk-s0513a2:1376_8": "Sā vaḍḍhamānā yo taṃ vaḍḍheti,",
  "atk-s0513a2:1376_9": "taṃ puggalaṃ aṭṭhasu mahānirayesu soḷasasu ussadanirayesu nānappakārabhedesu ca avasesesu apāyesu khipatī”ti.",
  "atk-s0513a2:1376_10": "Evaṃ rājānaṃ nirayādibhayena tajjetvā mahāsatto dhammaṃ desesi.",
  "atk-s0513a2:1376_11": "Rājāpissa dhammaṃ sutvā vigatasoko hutvā tāvadeva nibyādhitaṃ pāpuṇi.",
  "atk-s0513a2:1376_12": "Sakkopissa ovādaṃ datvā sīlesu patiṭṭhāpetvā devalokameva gato.",
  "atk-s0513a2:1376_13": "Sopi tato paṭṭhāya dānādīni puññāni katvā yathākammaṃ gato.",
  "atk-s0513a2:1377_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi –",
  "atk-s0513a2:1377_1": "“tadā rājā kāmanītabrāhmaṇo ahosi,",
  "atk-s0513a2:1377_2": "sakko pana ahameva ahosi”nti.",
  "atk-s0513a2:1378_0": "Kāmanītajātakavaṇṇanā aṭṭhamā.",
  "atk-s0513a2:1380_0": "[229] 9. Palāyitajātakavaṇṇanā",
  "atk-s0513a2:1381_0": "Gajaggameghehīti idaṃ satthā jetavane viharanto palāyitaparibbājakaṃ ārabbha kathesi.",
  "atk-s0513a2:1381_1": "So kira vādatthāya sakalajambudīpaṃ vicaritvā kañci paṭivādiṃ alabhitvā anupubbena sāvatthiṃ gantvā “atthi",
  "atk-s0513a2:1381_2": "nu kho koci mayā saddhiṃ vādaṃ kātuṃ samattho”ti manusse pucchi.",
  "atk-s0513a2:1381_3": "Manussā “tādisānaṃ sahassenapi saddhiṃ vādaṃ kātuṃ samattho sabbaññū dvipadānaṃ aggo mahāgotamo dhammissaro parappavādamaddano,",
  "atk-s0513a2:1381_4": "sakalepi jambudīpe uppanno parappavādo taṃ bhagavantaṃ atikkamituṃ samattho nāma natthi.",
  "atk-s0513a2:1381_5": "Velantaṃ patvā samuddaūmiyo viya hi sabbavādā tassa pādamūlaṃ patvā cuṇṇavicuṇṇā hontī”ti buddhaguṇe kathesuṃ.",
  "atk-s0513a2:1381_6": "Paribbājako “kahaṃ pana so etarahī”ti pucchitvā “jetavane”ti sutvā “idānissa vādaṃ āropessāmī”ti mahājanaparivuto",
  "atk-s0513a2:1381_7": "jetavanaṃ gacchanto jetena rājakumārena navakoṭidhanaṃ vissajjetvā kāritaṃ jetavanadvārakoṭṭhakaṃ disvā",
  "atk-s0513a2:1381_8": "“ayaṃ samaṇassa gotamassa vasanapāsādo”ti pucchitvā “dvārakoṭṭhako aya”nti sutvā “dvārakoṭṭhako tāva evarūpo,",
  "atk-s0513a2:1381_9": "vasanagehaṃ kīdisaṃ bhavissatī”ti vatvā “gandhakuṭi nāma appameyyā”ti vutte “evarūpena samaṇena saddhiṃ ko vādaṃ karissatī”ti tatova palāyi.",
  "atk-s0513a2:1381_10": "Manussā unnādino hutvā jetavanaṃ pavisitvā satthārā “kiṃ akāle āgatatthā”ti vuttā taṃ pavattiṃ kathayiṃsu.",
  "atk-s0513a2:1381_11": "Satthā “na kho upāsakā idāneva,",
  "atk-s0513a2:1381_12": "pubbepesa mama vasanaṭṭhānassa dvārakoṭṭhakaṃ disvā palāyatevā”ti vatvā tehi yācito atītaṃ āhari.",
  "atk-s0513a2:1382_0": "Atīte gandhāraraṭṭhe takkasilāyaṃ bodhisatto rajjaṃ kāresi,",
  "atk-s0513a2:1382_1": "bārāṇasiyaṃ brahmadatto.",
  "atk-s0513a2:1382_2": "So “takkasilaṃ gaṇhissāmī”ti mahantena balakāyena gantvā nagarato avidūre ṭhatvā “iminā niyāmena hatthī pesetha,",
  "atk-s0513a2:1382_3": "iminā asse,",
  "atk-s0513a2:1382_4": "iminā rathe,",
  "atk-s0513a2:1382_5": "iminā pattī,",
  "atk-s0513a2:1382_6": "evaṃ dhāvitvā āvudhehi paharatha,",
  "atk-s0513a2:1382_7": "evaṃ ghanavassavalāhakā viya saravassaṃ vassathā”ti tenaṃ vicārento imaṃ gāthādvayamāha –",
  "atk-s0513a2:1383_0": "157.",
  "atk-s0513a2:1384_0": "“Gajaggameghehi hayaggamālibhi, rathūmijātehi sarābhivassebhi;",
  "atk-s0513a2:1385_0": "Tharuggahāvaṭṭadaḷhappahāribhi, parivāritā takkasilā samantato.",
  "atk-s0513a2:1386_0": "158.",
  "atk-s0513a2:1387_0": "“Abhidhāvatha cūpadhāvatha ca, vividhā vināditā vadantibhi;",
  "atk-s0513a2:1388_0": "Vattatajja tumulo ghoso yathā, vijjulatā jaladharassa gajjato”ti.",
  "atk-s0513a2:1389_0": "Tattha gajaggameghehīti aggagajameghehi,",
  "atk-s0513a2:1389_1": "koñcanādaṃ gajjantehi mattavaravāraṇavalāhakehīti attho.",
  "atk-s0513a2:1389_2": "Hayaggamālibhīti aggahayamālīhi,",
  "atk-s0513a2:1389_3": "varasindhavavalāhakakulehi assānīkehīti attho.",
  "atk-s0513a2:1389_4": "Rathūmijātehīti sañjātaūmivegehi sāgarasalilehi viya sañjātarathūmīhi,",
  "atk-s0513a2:1389_5": "rathānīkehīti attho.",
  "atk-s0513a2:1389_6": "Sarābhivassebhīti tehiyeva rathānīkehi ghanavassamegho viya saravassaṃ vassantehi.",
  "atk-s0513a2:1389_7": "Tharuggahāvaṭṭadaḷhappahāribhīti tharuggahehi āvaṭṭadaḷhappahārīhi,",
  "atk-s0513a2:1389_8": "ito cito ca āvattitvā parivattitvā daḷhaṃ paharantehi gahitakhaggaratanatharudaṇḍehi pattiyodhehi cāti attho.",
  "atk-s0513a2:1389_9": "Parivāritā takkasilā samantatoti yathā ayaṃ takkasilā parivāritā hoti,",
  "atk-s0513a2:1389_10": "sīghaṃ tathā karothāti attho.",
  "atk-s0513a2:1390_0": "Abhidhāvatha cūpadhāvatha cāti vegena dhāvatha ceva upadhāvatha ca.",
  "atk-s0513a2:1390_1": "Vividhā vināditā vadantibhīti varavāraṇehi saddhiṃ vividhā vinaditā bhavatha,",
  "atk-s0513a2:1390_2": "selitagajjitavāditehi nānāviravā hothāti attho.",
  "atk-s0513a2:1390_3": "Vattatajja tumulo ghosoti vattatu ajja tumulo mahanto asanisaddasadiso ghoso.",
  "atk-s0513a2:1390_4": "Yathā vijjulatā jaladharassa gajjatoti yathā gajjantassa jaladharassa mukhato niggatā vijjulatā caranti,",
  "atk-s0513a2:1390_5": "evaṃ vicarantā nagaraṃ parivāretvā rajjaṃ gaṇhathāti vadati.",
  "atk-s0513a2:1391_0": "Iti so rājā gajjitvā senaṃ vicāretvā nagaradvārasamīpaṃ gantvā dvārakoṭṭhakaṃ disvā “idaṃ rañño vasanageha”nti",
  "atk-s0513a2:1391_1": "pucchitvā “ayaṃ nagaradvārakoṭṭhako”ti vutte “nagaradvārakoṭṭhako tāva evarūpo,",
  "atk-s0513a2:1391_2": "rañño nivesanaṃ kīdisaṃ bhavissatī”ti vatvā “vejayantapāsādasadisa”nti sutvā “evaṃ yasasampannena raññā",
  "atk-s0513a2:1391_3": "saddhiṃ yujjhituṃ na sakkhissāmā”ti dvārakoṭṭhakaṃ disvāva nivattitvā palāyitvā bārāṇasimeva agamāsi.",
  "atk-s0513a2:1392_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a2:1392_1": "“tadā bārāṇasirājā palāyitaparibbājako ahosi,",
  "atk-s0513a2:1392_2": "takkasilarājā pana ahameva ahosi”nti.",
  "atk-s0513a2:1393_0": "Palāyitajātakavaṇṇanā navamā.",
  "atk-s0513a2:1395_0": "[230] 10. Dutiyapalāyitajātakavaṇṇanā",
  "atk-s0513a2:1396_0": "Dhajamaparimitanti idaṃ satthā jetavane viharanto ekaṃ palāyitaparibbājakameva ārabbha kathesi.",
  "atk-s0513a2:1396_1": "Imasmiṃ pana vatthusmiṃ so paribbājako jetavanaṃ pāvisi.",
  "atk-s0513a2:1396_2": "Tasmiṃ khaṇe satthā mahājanaparivuto alaṅkatadhammāsane nisinno manosilātale sīhanādaṃ nadanto sīhapotako viya dhammaṃ deseti.",
  "atk-s0513a2:1396_3": "Paribbājako dasabalassa brahmasarīrapaṭibhāgaṃ rūpaṃ puṇṇacandasassirikaṃ mukhaṃ suvaṇṇapaṭṭasadisaṃ",
  "atk-s0513a2:1396_4": "nalāṭañca disvā “ko evarūpaṃ purisuttamaṃ jinituṃ sakkhissatī”ti nivattitvā parisantaraṃ pavisitvā palāyi.",
  "atk-s0513a2:1396_5": "Mahājano taṃ anubandhitvā nivattitvā satthussa taṃ pavattiṃ ārocesi.",
  "atk-s0513a2:1396_6": "Satthā “na so paribbājako idāneva,",
  "atk-s0513a2:1396_7": "pubbepi mama suvaṇṇavaṇṇaṃ mukhaṃ disvā palātoyevā”ti vatvā atītaṃ āhari.",
  "atk-s0513a2:1397_0": "Atīte bodhisatto bārāṇasiyaṃ rajjaṃ kāresi,",
  "atk-s0513a2:1397_1": "takkasilāyaṃ eko gandhārarājā.",
  "atk-s0513a2:1397_2": "So “bārāṇasiṃ gahessāmī”ti caturaṅginiyā senāya āgantvā nagaraṃ parivāretvā nagaradvāre ṭhito attano",
  "atk-s0513a2:1397_3": "balavāhanaṃ oloketvā “ko ettakaṃ balavāhanaṃ jinituṃ sakkhissatī”ti attano senaṃ saṃvaṇṇetvā paṭhamaṃ",
  "atk-s0513a2:1397_4": "gāthamāha –",
  "atk-s0513a2:1398_0": "159.",
  "atk-s0513a2:1399_0": "“Dhajamaparimitaṃ anantapāraṃ, duppasahaṃ dhaṅkehi sāgaraṃva;",
  "atk-s0513a2:1400_0": "Girimiva anilena duppasayho, duppasaho ahamajja tādisenā”ti.",
  "atk-s0513a2:1401_0": "Tattha dhajamaparimitanti idaṃ tāva me rathesu morachade ṭhapetvā ussāpitadhajameva aparimitaṃ bahuṃ anekasatasaṅkhyaṃ.",
  "atk-s0513a2:1401_1": "Anantapāranti balavāhanampi me “ettakā hatthī ettakā assā ettakā rathā ettakā pattī”ti gaṇanaparicchedarahitaṃ anantapāraṃ.",
  "atk-s0513a2:1401_2": "Duppasahanti na sakkā paṭisattūhi sahituṃ abhibhavituṃ.",
  "atk-s0513a2:1401_3": "Yathā kiṃ?",
  "atk-s0513a2:1401_4": "Dhaṅkehi sāgaraṃva,",
  "atk-s0513a2:1401_5": "yathā sāgaro bahūhi kākehi vegavikkhambhanavasena vā atikkamanavasena vā duppasaho,",
  "atk-s0513a2:1401_6": "evaṃ duppasahaṃ.",
  "atk-s0513a2:1401_7": "Girimiva anilena duppasayhoti apica me ayaṃ balakāyo yathā pabbato vātena akampanīyato duppasaho,",
  "atk-s0513a2:1401_8": "tathā aññena balakāyena duppasaho.",
  "atk-s0513a2:1401_9": "Duppasaho ahamajja tādisenāti svāhaṃ iminā balena samannāgato ajja tādisena duppasahoti aṭṭālake ṭhitaṃ bodhisattaṃ sandhāya vadati.",
  "atk-s0513a2:1402_0": "Athassa so puṇṇacandasassirikaṃ attano mukhaṃ dassetvā “bāla,",
  "atk-s0513a2:1402_1": "mā vippalapasi,",
  "atk-s0513a2:1402_2": "idāni te balavāhanaṃ mattavāraṇo viya naḷavanaṃ viddhaṃsessāmī”ti santajjetvā dutiyaṃ gāthamāha –",
  "atk-s0513a2:1403_0": "160.",
  "atk-s0513a2:1404_0": "“Mā bāliyaṃ vilapi na hissa tādisaṃ, viḍayhase na hi labhase nisedhakaṃ;",
  "atk-s0513a2:1405_0": "Āsajjasi gajamiva ekacārinaṃ, yo taṃ padā naḷamiva pothayissatī”ti.",
  "atk-s0513a2:1406_0": "Tattha mā bāliyaṃ vilapīti mā attano bālabhāvaṃ vippalapasi.",
  "atk-s0513a2:1406_1": "Na hissa tādisanti na hi assa tādiso,",
  "atk-s0513a2:1406_2": "ayameva vā pāṭho.",
  "atk-s0513a2:1406_3": "Tādiso “anantapāraṃ me balavāhana”nti evarūpaṃ takkento rajjañca gahetuṃ samattho nāma na hi assa,",
  "atk-s0513a2:1406_4": "na hotīti attho.",
  "atk-s0513a2:1406_5": "Viḍayhaseti tvaṃ bāla,",
  "atk-s0513a2:1406_6": "kevalaṃ rāgadosamohamānapariḷāhena viḍayhasiyeva.",
  "atk-s0513a2:1406_7": "Na hi labhase nisedhakanti mādisaṃ pana pasayha abhibhavitvā nisedhakaṃ na tāva labhasi,",
  "atk-s0513a2:1406_8": "ajja taṃ āgatamaggeneva palāpessāmi.",
  "atk-s0513a2:1406_9": "Āsajjasīti upagacchasi.",
  "atk-s0513a2:1406_10": "Gajamiva ekacārinanti ekacārinaṃ mattavaravāraṇaṃ viya.",
  "atk-s0513a2:1406_11": "Yo taṃ padā naḷamiva pothayissatīti yo taṃ yathā nāma mattavaravāraṇo pādā naḷaṃ potheti saṃcuṇṇeti,",
  "atk-s0513a2:1406_12": "evaṃ pothayissati,",
  "atk-s0513a2:1406_13": "taṃ tvaṃ āsajjasīti attānaṃ sandhāyāha.",
  "atk-s0513a2:1407_0": "Evaṃ tajjentassa panassa kathaṃ sutvā gandhārarājā ullokento kañcanapaṭṭasadisaṃ mahānalāṭaṃ disvā attano",
  "atk-s0513a2:1407_1": "gahaṇabhīto nivattitvā palāyanto sakanagarameva agamāsi.",
  "atk-s0513a2:1408_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a2:1408_1": "“tadā gandhārarājā palāyitaparibbājako ahosi,",
  "atk-s0513a2:1408_2": "bārāṇasirājā pana ahameva ahosi”nti.",
  "atk-s0513a2:1409_0": "Dutiyapalāyitajātakavaṇṇanā dasamā.",
  "atk-s0513a2:1410_0": "Kāsāvavaggo aṭṭhamo.",
  "atk-s0513a2:1411_0": "Tassuddānaṃ –",
  "atk-s0513a2:1412_0": "Kāsāvaṃ cūḷanandiyaṃ, puṭabhattañca kumbhilaṃ;",
  "atk-s0513a2:1413_0": "Khantivaṇṇaṃ kosiyañca, gūthapāṇaṃ kāmanītaṃ;",
  "atk-s0513a2:1414_0": "Palāyitadvayampi ca.",
  "atk-s0513a2:1415_0": "9. Upāhanavaggo",
  "atk-s0513a2:1417_0": "[231] 1. Upāhanajātakavaṇṇanā",
  "atk-s0513a2:1418_0": "Yathāpi kītāti idaṃ satthā jetavane viharanto devadattaṃ ārabbha kathesi.",
  "atk-s0513a2:1418_1": "Dhammasabhāyañhi bhikkhū kathaṃ samuṭṭhāpesuṃ – “āvuso,",
  "atk-s0513a2:1418_2": "devadatto ācariyaṃ paccakkhāya tathāgatassa paṭipakkho paṭisattu hutvā mahāvināsaṃ pāpuṇī”ti.",
  "atk-s0513a2:1418_3": "Satthā āgantvā “kāya nuttha,",
  "atk-s0513a2:1418_4": "bhikkhave,",
  "atk-s0513a2:1418_5": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a2:1418_6": "bhikkhave,",
  "atk-s0513a2:1418_7": "devadatto idāneva ācariyaṃ paccakkhāya mama paṭipakkho hutvā mahāvināsaṃ patto,",
  "atk-s0513a2:1418_8": "pubbepi pattoyevā”ti vatvā atītaṃ āhari.",
  "atk-s0513a2:1419_0": "Atīte bārāṇasiyaṃ brahmadatte rajjaṃ kārente bodhisatto hatthācariyakule nibbattitvā vayappatto hatthisippe nipphattiṃ pāpuṇi.",
  "atk-s0513a2:1419_1": "Atheko kāsigāmako māṇavako āgantvā tassa santike sippaṃ uggaṇhi.",
  "atk-s0513a2:1419_2": "Bodhisattā nāma sippaṃ vācentā ācariyamuṭṭhiṃ na karonti,",
  "atk-s0513a2:1419_3": "attano jānananiyāmena niravasesaṃ sikkhāpenti.",
  "atk-s0513a2:1419_4": "Tasmā so māṇavo bodhisattassa jānanasippaṃ niravasesamuggaṇhitvā bodhisattaṃ āha – “ācariya,",
  "atk-s0513a2:1419_5": "ahaṃ rājānaṃ upaṭṭhahissāmī”ti.",
  "atk-s0513a2:1419_6": "Bodhisatto “sādhu,",
  "atk-s0513a2:1419_7": "tātā”ti gantvā rañño ārocesi –",
  "atk-s0513a2:1419_8": "“mahārāja,",
  "atk-s0513a2:1419_9": "mama antevāsiko tumhe upaṭṭhātuṃ icchatī”ti. “Sādhu,",
  "atk-s0513a2:1419_10": "upaṭṭhātū”ti.",
  "atk-s0513a2:1419_11": "“Tena hissa paribbayaṃ jānāthā”ti?",
  "atk-s0513a2:1419_12": "“Tumhākaṃ antevāsiko tumhehi samakaṃ na lacchati,",
  "atk-s0513a2:1419_13": "tumhesu sataṃ labhantesu paṇṇāsaṃ lacchati,",
  "atk-s0513a2:1419_14": "dve labhantesu ekaṃ lacchatī”ti.",
  "atk-s0513a2:1419_15": "So gehaṃ gantvā taṃ pavattiṃ antevāsikassa ārocesi.",
  "atk-s0513a2:1419_16": "Antevāsiko “ahaṃ, ācariya,",
  "atk-s0513a2:1419_17": "tumhehi samaṃ sippaṃ jānāmi.",
  "atk-s0513a2:1419_18": "Sace samakaññeva paribbayaṃ labhissāmi,",
  "atk-s0513a2:1419_19": "upaṭṭhahissāmi. No ce,",
  "atk-s0513a2:1419_20": "na upaṭṭhahissāmī”ti āha.",
  "atk-s0513a2:1419_21": "Bodhisatto taṃ pavattiṃ rañño ārocesi.",
  "atk-s0513a2:1419_22": "Rājā “sace so tumhehi samappakāro,",
  "atk-s0513a2:1419_23": "tumhehi samakaññeva sippaṃ dassetuṃ sakkonto samakaṃ labhissatī”ti āha.",
  "atk-s0513a2:1419_24": "Bodhisatto taṃ pavattiṃ tassa ārocetvā tena “sādhu dassessāmī”ti vutte rañño ārocesi.",
  "atk-s0513a2:1419_25": "Rājā “tena hi sve sippaṃ dassethā”ti. “Sādhu,",
  "atk-s0513a2:1419_26": "dassessāma,",
  "atk-s0513a2:1419_27": "nagare bheriṃ carāpethā”ti.",
  "atk-s0513a2:1419_28": "Rājā “sve kira ācariyo ca antevāsiko ca ubho hatthisippaṃ dassessanti,",
  "atk-s0513a2:1419_29": "rājaṅgaṇe sannipatitvā daṭṭhukāmā passantū”ti bheriṃ carāpesi.",
  "atk-s0513a2:1420_0": "Ācariyo “na me antevāsiko upāyakosallaṃ jānātī”ti ekaṃ hatthiṃ gahetvā ekaratteneva vilomaṃ sikkhāpesi.",
  "atk-s0513a2:1420_1": "So taṃ “gacchā”ti vutte osakkituṃ,",
  "atk-s0513a2:1420_2": "“osakkā”ti vutte gantuṃ,",
  "atk-s0513a2:1420_3": "“tiṭṭhā”ti vutte nipajjituṃ,",
  "atk-s0513a2:1420_4": "“nipajjā”ti vutte ṭhātuṃ,",
  "atk-s0513a2:1420_5": "“gaṇhā”ti vutte ṭhapetuṃ,",
  "atk-s0513a2:1420_6": "“ṭhapehī”ti vutte gaṇhituṃ sikkhāpetvā punadivase taṃ hatthiṃ abhiruhitvā rājaṅgaṇaṃ agamāsi.",
  "atk-s0513a2:1420_7": "Antevāsikopi ekaṃ manāpaṃ hatthiṃ abhiruhi.",
  "atk-s0513a2:1420_8": "Mahājano sannipati.",
  "atk-s0513a2:1420_9": "Ubhopi samakaṃ sippaṃ dassesuṃ.",
  "atk-s0513a2:1420_10": "Puna bodhisatto attano hatthiṃ vilomaṃ kāresi,",
  "atk-s0513a2:1420_11": "so “gacchā”ti vutte osakki,",
  "atk-s0513a2:1420_12": "“osakkā”ti vutte purato dhāvi,",
  "atk-s0513a2:1420_13": "“tiṭṭhā”ti vutte nipajji,",
  "atk-s0513a2:1420_14": "“nipajjā”ti vutte aṭṭhāsi,",
  "atk-s0513a2:1420_15": "“gaṇhā”ti vutte nikkhipi,",
  "atk-s0513a2:1420_16": "“nikkhipā”ti vutte gaṇhi.",
  "atk-s0513a2:1420_17": "Mahājano “are duṭṭhaantevāsika,",
  "atk-s0513a2:1420_18": "tvaṃ ācariyena saddhiṃ sārambhaṃ karosi,",
  "atk-s0513a2:1420_19": "attano pamāṇaṃ na jānāsi,",
  "atk-s0513a2:1420_20": "‘ācariyena samakaṃ jānāmī’ti evaṃsaññī hosī”ti leḍḍudaṇḍādīhi paharitvā tattheva jīvitakkhayaṃ pāpesi.",
  "atk-s0513a2:1421_0": "Bodhisatto hatthimhā oruyha rājānaṃ upasaṅkamitvā “mahārāja,",
  "atk-s0513a2:1421_1": "sippaṃ nāma attano sukhatthāya gaṇhanti,",
  "atk-s0513a2:1421_2": "ekaccassa pana gahitasippaṃ dukkaṭaupāhanā viya vināsameva āvahatī”ti vatvā idaṃ gāthādvayamāha –",
  "atk-s0513a2:1422_0": "161.",
  "atk-s0513a2:1423_0": "“Yathāpi kītā purisassupāhanā, sukhassa atthāya dukhaṃ udabbahe;",
  "atk-s0513a2:1424_0": "Ghammābhitattā talasā papīḷitā, tasseva pāde purisassa khādare.",
  "atk-s0513a2:1425_0": "162.",
  "atk-s0513a2:1426_0": "“Evameva yo dukkulīno anariyo, tammāka vijjañca sutañca ādiya;",
  "atk-s0513a2:1427_0": "Tameva so tattha sutena khādati, anariyo vuccati pānadūpamo”ti.",
  "atk-s0513a2:1428_0": "Tattha udabbaheti udabbaheyya.",
  "atk-s0513a2:1428_1": "Ghammābhitattā talasā papīḷitāti ghammena abhitattā pādatalena ca pīḷitā.",
  "atk-s0513a2:1428_2": "Tassevāti yena tā sukhatthāya kiṇitvā pādesu paṭimukkā dukkaṭūpāhanā, tasseva.",
  "atk-s0513a2:1428_3": "Khādareti vaṇaṃ karontā pāde khādanti.",
  "atk-s0513a2:1429_0": "Dukkulīnoti dujjātiko akulaputto.",
  "atk-s0513a2:1429_1": "Anariyoti hirottappavajjito asappuriso.",
  "atk-s0513a2:1429_2": "Tammāka vijjañca sutañca ādiyāti ettha taṃ taṃ manatīti “tammo”ti vattabbe tammāko,",
  "atk-s0513a2:1429_3": "taṃ taṃ sippaṃ āsevati parivattetīti attho,",
  "atk-s0513a2:1429_4": "ācariyassetaṃ nāmaṃ.",
  "atk-s0513a2:1429_5": "Tasmā tammākā,",
  "atk-s0513a2:1429_6": "gāthābandhasukhatthaṃ panassa rassabhāvo kato.",
  "atk-s0513a2:1429_7": "Vijjanti aṭṭhārasasu vijjāṭṭhānesu yaṃkiñci.",
  "atk-s0513a2:1429_8": "Sutanti yaṃkiñci sutapariyatti.",
  "atk-s0513a2:1429_9": "Ādiyātiādiyitvā.",
  "atk-s0513a2:1429_10": "Tameva so tattha sutena khādatīti tamevāti attānameva.",
  "atk-s0513a2:1429_11": "Soti yo dukkulīno anariyo ācariyamhā vijjañca sutañca ādiyati, so.",
  "atk-s0513a2:1429_12": "Tattha sutena khādatīti tassa santike sutena so attānameva khādatīti attho.",
  "atk-s0513a2:1429_13": "Aṭṭhakathāyaṃ pana “teneva so tattha sutena khādatī”tipi pāṭho.",
  "atk-s0513a2:1429_14": "Tassāpi so tena tattha sutena attānameva khādatīti ayameva attho.",
  "atk-s0513a2:1429_15": "Anariyo vuccati pānadūpamoti iti anariyo dupāhanūpamo dukkaṭūpāhanūpamo vuccati.",
  "atk-s0513a2:1429_16": "Yathā hi dukkaṭūpāhanā purisaṃ khādanti,",
  "atk-s0513a2:1429_17": "evamesa sutena khādanto attanāva attānaṃ khādati.",
  "atk-s0513a2:1429_18": "Atha vā pānāya dutoti pānadu,",
  "atk-s0513a2:1429_19": "upāhanūpatāpitassa upāhanāya khāditapādassetaṃ nāmaṃ.",
  "atk-s0513a2:1429_20": "Tasmā yo so attānaṃ sutena khādati,",
  "atk-s0513a2:1429_21": "so tena sutena khāditattā “anariyo”ti vuccati pānadūpamo,",
  "atk-s0513a2:1429_22": "upāhanūpatāpitapādasadisoti vuccatīti ayamettha attho.",
  "atk-s0513a2:1429_23": "Rājā tuṭṭho bodhisattassa mahantaṃ yasaṃ adāsi.",
  "atk-s0513a2:1430_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a2:1430_1": "“tadā antevāsiko devadatto ahosi,",
  "atk-s0513a2:1430_2": "ācariyo pana ahameva ahosi”nti.",
  "atk-s0513a2:1431_0": "Upāhanajātakavaṇṇanā paṭhamā.",
  "atk-s0513a2:1433_0": "[232] 2. Vīṇāthūṇajātakavaṇṇanā",
  "atk-s0513a2:1434_0": "Ekacintitoyamatthoti idaṃ satthā jetavane viharanto aññataraṃ kumārikaṃ ārabbha kathesi.",
  "atk-s0513a2:1434_1": "Sā kirekā sāvatthiyaṃ seṭṭhidhītā attano gehe usabharājassa sakkāraṃ kayiramānaṃ disvā dhātiṃ pucchi – “amma,",
  "atk-s0513a2:1434_2": "ko nāmesa evaṃ sakkāraṃ labhatī”ti.",
  "atk-s0513a2:1434_3": "“Usabharājā nāma, ammā”ti.",
  "atk-s0513a2:1434_4": "Puna sā ekadivasaṃ pāsāde ṭhatvā antaravīthiṃ olokentī ekaṃ khujjaṃ disvā cintesi –",
  "atk-s0513a2:1434_5": "“gunnaṃ antare jeṭṭhakassa piṭṭhiyaṃ kakudhaṃ hoti,",
  "atk-s0513a2:1434_6": "manussajeṭṭhakassapi tena bhavitabbaṃ,",
  "atk-s0513a2:1434_7": "ayaṃ manussesu purisūsabho bhavissati,",
  "atk-s0513a2:1434_8": "etassa mayā pādaparicārikāya bhavituṃ vaṭṭatī”ti.",
  "atk-s0513a2:1434_9": "Sā dāsiṃ pesetvā “seṭṭhidhītā tayā saddhiṃ gantukāmā,",
  "atk-s0513a2:1434_10": "asukaṭṭhānaṃ kira gantvā tiṭṭhā”ti tassa ārocetvā sārabhaṇḍakaṃ ādāya aññātakavesena pāsādā otaritvā tena saddhiṃ palāyi.",
  "atk-s0513a2:1434_11": "Aparabhāge taṃ kammaṃ nagare ca bhikkhusaṅghe ca pākaṭaṃ jātaṃ.",
  "atk-s0513a2:1434_12": "Dhammasabhāyaṃ bhikkhū kathaṃ samuṭṭhāpesuṃ – “āvuso,",
  "atk-s0513a2:1434_13": "asukā kira seṭṭhidhītā khujjena saddhiṃ palātā”ti.",
  "atk-s0513a2:1434_14": "Satthā āgantvā “kāya nuttha,",
  "atk-s0513a2:1434_15": "bhikkhave,",
  "atk-s0513a2:1434_16": "etarahi kathāya sannisinnā”ti pucchitvā “imāya nāmā”ti vutte satthā “na,",
  "atk-s0513a2:1434_17": "bhikkhave,",
  "atk-s0513a2:1434_18": "idānevesā khujjaṃ kāmeti,",
  "atk-s0513a2:1434_19": "pubbepi kāmesiyevā”ti vatvā atītaṃ āhari.",
  "atk-s0513a2:1435_0": "Atīte bārāṇasiyaṃ brahmadatte rajjaṃ kārente bodhisatto ekasmiṃ nigamagāme seṭṭhikule nibbattitvā vayappatto",
  "atk-s0513a2:1435_1": "gharāvāsaṃ vasanto puttadhītāhi vaḍḍhamāno attano puttassa bārāṇasīseṭṭhissa dhītaraṃ vāretvā divasaṃ ṭhapesi.",
  "atk-s0513a2:1435_2": "Seṭṭhidhītā attano gehe usabhassa sakkārasammānaṃ disvā “ko nāmeso”ti dhātiṃ pucchitvā “usabho”ti sutvā",
  "atk-s0513a2:1435_3": "antaravīthiyā gacchantaṃ ekaṃ khujjaṃ disvā “ayaṃ purisūsabho bhavissatī”ti sārabhaṇḍakaṃ gahetvā tena",
  "atk-s0513a2:1435_4": "saddhiṃ palāyi.",
  "atk-s0513a2:1435_5": "Bodhisattopi kho “seṭṭhidhītaraṃ gehaṃ ānessāmī”ti mahantena parivārena bārāṇasiṃ gacchanto tameva maggaṃ paṭipajji.",
  "atk-s0513a2:1435_6": "Te ubhopi sabbarattiṃ maggaṃ agamaṃsu.",
  "atk-s0513a2:1435_7": "Atha khujjassa sabbarattiṃ sītāsihatassa aruṇodaye sarīre vāto kuppi,",
  "atk-s0513a2:1435_8": "mahantā vedanā vattanti.",
  "atk-s0513a2:1435_9": "So maggā okkamma vedanāppatto hutvā vīṇādaṇḍako viya saṃkuṭito nipajji,",
  "atk-s0513a2:1435_10": "seṭṭhidhītāpissa pādamūle nisīdi.",
  "atk-s0513a2:1435_11": "Bodhisatto seṭṭhidhītaraṃ khujjassa pādamūle nisinnaṃ disvā sañjānitvā upasaṅkamitvā seṭṭhidhītāya saddhiṃ sallapanto paṭhamaṃ gāthamāha –",
  "atk-s0513a2:1436_0": "163.",
  "atk-s0513a2:1437_0": "“Ekacintitoyamattho, bālo apariṇāyako;",
  "atk-s0513a2:1438_0": "Na hi khujjena vāmena, bhoti saṅgantumarahasī”ti.",
  "atk-s0513a2:1439_0": "Tattha ekacintitoyamatthoti amma,",
  "atk-s0513a2:1439_1": "yaṃ tvaṃ atthaṃ cintetvā iminā khujjena saddhiṃ palātā,",
  "atk-s0513a2:1439_2": "ayaṃ tayā ekikāya eva cintito bhavissati.",
  "atk-s0513a2:1439_3": "Bālo apariṇāyakoti ayaṃ khujjo bālo,",
  "atk-s0513a2:1439_4": "duppaññabhāvena mahallakopi bālova,",
  "atk-s0513a2:1439_5": "aññasmiṃ gahetvā gacchante asati gantuṃ asamatthatāya apariṇāyako.",
  "atk-s0513a2:1439_6": "Na hi khujjena vāmena,",
  "atk-s0513a2:1439_7": "bhoti saṅgantumarahasīti iminā hi khujjena vāmanattā vāmena bhoti tvaṃ mahākule jātā abhirūpā dassanīyā saṅgantuṃ saha gantuṃ nārahasīti.",
  "atk-s0513a2:1440_0": "Athassa taṃ vacanaṃ sutvā seṭṭhidhītā dutiyaṃ gāthamāha –",
  "atk-s0513a2:1441_0": "164.",
  "atk-s0513a2:1442_0": "“Purisūsabhaṃ maññamānā, ahaṃ khujjamakāmayiṃ;",
  "atk-s0513a2:1443_0": "Soyaṃ saṃkuṭito seti, chinnatanti yathā thuṇā”ti.",
  "atk-s0513a2:1444_0": "Tassattho – ahaṃ, ayya,",
  "atk-s0513a2:1444_1": "ekaṃ usabhaṃ disvā “gunnaṃ jeṭṭhakassa piṭṭhiyaṃ kakudhaṃ hoti,",
  "atk-s0513a2:1444_2": "imassapi taṃ atthi,",
  "atk-s0513a2:1444_3": "imināpi purisūsabhena bhavitabba”nti evamahaṃ khujjaṃ purisūsabhaṃ maññamānā akāmayiṃ.",
  "atk-s0513a2:1444_4": "Soyaṃ yathā nāma chinnatanti sadoṇiko vīṇādaṇḍako,",
  "atk-s0513a2:1444_5": "evaṃ saṃkuṭito setīti.",
  "atk-s0513a2:1445_0": "Bodhisatto tassā aññātakavesena nikkhantabhāvameva ñatvā taṃ nhāpetvā alaṅkaritvā rathaṃ āropetvā gehameva agamāsi.",
  "atk-s0513a2:1446_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a2:1446_1": "“tadā ayameva seṭṭhidhītā ahosi,",
  "atk-s0513a2:1446_2": "bārāṇasīseṭṭhi pana ahameva ahosi”nti.",
  "atk-s0513a2:1447_0": "Vīṇāthūṇajātakavaṇṇanā dutiyā.",
  "atk-s0513a2:1449_0": "[233] 3. Vikaṇṇakajātakavaṇṇanā",
  "atk-s0513a2:1450_0": "Kāmaṃ yahiṃ icchasi tena gacchāti idaṃ satthā jetavane viharanto ekaṃ ukkaṇṭhitabhikkhuṃ ārabbha kathesi.",
  "atk-s0513a2:1450_1": "So hi dhammasabhaṃ ānīto “saccaṃ kira,",
  "atk-s0513a2:1450_2": "tvaṃ bhikkhu,",
  "atk-s0513a2:1450_3": "ukkaṇṭhito”ti satthārā puṭṭho “sacca”nti vatvā “kasmā ukkaṇṭhitosī”ti vutte “kāmaguṇakāraṇā”ti āha.",
  "atk-s0513a2:1450_4": "Atha naṃ satthā “kāmaguṇā nāmete bhikkhu vikaṇṇakasallasadisā,",
  "atk-s0513a2:1450_5": "sakiṃ hadaye patiṭṭhaṃ labhamānā vikaṇṇakaṃ viya viddhaṃ suṃsumāraṃ maraṇameva pāpentī”ti vatvā atītaṃ āhari.",
  "atk-s0513a2:1451_0": "Atīte bodhisatto bārāṇasiyaṃ dhammena rajjaṃ kārento ekadivasaṃ uyyānaṃ gantvā pokkharaṇītīraṃ sampāpuṇi.",
  "atk-s0513a2:1451_1": "Naccagītāsu kusalā naccagītāni payojesuṃ,",
  "atk-s0513a2:1451_2": "pokkharaṇiyaṃ macchakacchapā gītasaddalolatāya sannipatitvā raññāva saddhiṃ gacchanti.",
  "atk-s0513a2:1451_3": "Rājā tālakkhandhappamāṇaṃ macchaghaṭaṃ disvā “kiṃ nu kho ime macchā mayā saddhiṃyeva carantī”ti amacce pucchi.",
  "atk-s0513a2:1451_4": "Amaccā “ete, deva,",
  "atk-s0513a2:1451_5": "upaṭṭhahantī”ti āhaṃsu.",
  "atk-s0513a2:1451_6": "Rājā “ete kira maṃ upaṭṭhahantī”ti tussitvā tesaṃ niccabhattaṃ paṭṭhapesi.",
  "atk-s0513a2:1451_7": "Devasikaṃ taṇḍulambaṇaṃ pācesi.",
  "atk-s0513a2:1451_8": "Macchā bhattavelāya ekacce āgacchanti,",
  "atk-s0513a2:1451_9": "ekacce nāgacchanti,",
  "atk-s0513a2:1451_10": "bhattaṃ nassati.",
  "atk-s0513a2:1451_11": "Rañño tamatthaṃ ārocesuṃ.",
  "atk-s0513a2:1451_12": "Rājā “ito paṭṭhāya sattavelāya bheriṃ paharitvā bherisaññāya macchesu sannipatitesu bhattaṃ dethā”ti āha.",
  "atk-s0513a2:1451_13": "Tato paṭṭhāya bhattakammiko bheriṃ paharāpetvā sannipatitānaṃ macchānaṃ bhattaṃ deti.",
  "atk-s0513a2:1451_14": "Tepi bherisaññāya sannipatitvā bhuñjanti.",
  "atk-s0513a2:1452_0": "Tesu evaṃ sannipatitvā bhuñjantesu eko suṃsumāro āgantvā macche khādi.",
  "atk-s0513a2:1452_1": "Bhattakammiko rañño ārocesi.",
  "atk-s0513a2:1452_2": "Rājā taṃ sutvā “suṃsumāraṃ macchānaṃ khādanakāle vikaṇṇakena vijjhitvā gaṇhā”ti āha.",
  "atk-s0513a2:1452_3": "So “sādhū”ti gantvā nāvāya ṭhatvā macche khādituṃ āgataṃ suṃsumāraṃ vikaṇṇakena pahari,",
  "atk-s0513a2:1452_4": "taṃ tassa antopiṭṭhiṃ pāvisi.",
  "atk-s0513a2:1452_5": "So vedanāppatto hutvā taṃ gahetvāva palāyi.",
  "atk-s0513a2:1452_6": "Bhattakammiko tassa viddhabhāvaṃ ñatvā taṃ ālapanto paṭhamaṃ gāthamāha –",
  "atk-s0513a2:1453_0": "165.",
  "atk-s0513a2:1454_0": "“Kāmaṃ yahiṃ icchasi tena gaccha, viddhosi mammamhi vikaṇṇakena;",
  "atk-s0513a2:1455_0": "Hatosi bhattena suvāditena, lolo ca macche anubandhamāno”ti.",
  "atk-s0513a2:1456_0": "Tattha kāmanti ekaṃsena.",
  "atk-s0513a2:1456_1": "Yahiṃ icchasi tena gacchāti yasmiṃ icchasi,",
  "atk-s0513a2:1456_2": "tasmiṃ gaccha.",
  "atk-s0513a2:1456_3": "Mammamhīti mammaṭṭhāne.",
  "atk-s0513a2:1456_4": "Vikaṇṇakenāti vikaṇṇakasallena.",
  "atk-s0513a2:1456_5": "Hatosi bhattena suvāditena,",
  "atk-s0513a2:1456_6": "lolo ca macche anubandhamānoti tvaṃ bherivāditasaññāya bhatte dīyamāne lolo hutvā khādanatthāya macche anubandhamāno tena savāditena bhattena hato,",
  "atk-s0513a2:1456_7": "gataṭṭhānepi te jīvitaṃ natthīti attho.",
  "atk-s0513a2:1456_8": "So attano vasanaṭṭhānaṃ gantvā jīvitakkhayaṃ patto.",
  "atk-s0513a2:1457_0": "Satthā imaṃ kāraṇaṃ dassetvā abhisambuddho hutvā dutiyaṃ gāthamāha –",
  "atk-s0513a2:1458_0": "166.",
  "atk-s0513a2:1459_0": "“Evampi lokāmisaṃ opatanto, vihaññatī cittavasānuvattī;",
  "atk-s0513a2:1460_0": "So haññatī ñātisakhāna majjhe, macchānugo soriva suṃsumāro”ti.",
  "atk-s0513a2:1461_0": "Tattha lokāmisanti pañca kāmaguṇā.",
  "atk-s0513a2:1461_1": "Te hi loko iṭṭhato kantato manāpato gaṇhāti,",
  "atk-s0513a2:1461_2": "tasmā “lokāmisa”nti vuccati.",
  "atk-s0513a2:1461_3": "Opatantoti taṃ lokāmisaṃ anupatanto kilesavasena cittavasānuvattī puggalo vihaññati kilamati,",
  "atk-s0513a2:1461_4": "so haññatīti so evarūpo puggalo ñātīnañca sakhānañca majjhe so vikaṇṇakena viddho macchānugo suṃsumāro",
  "atk-s0513a2:1461_5": "viya pañca kāmaguṇe manāpāti gahetvā haññati kilamati mahāvināsaṃ pāpuṇātiyevāti.",
  "atk-s0513a2:1462_0": "Evaṃ satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a2:1462_1": "saccapariyosāne ukkaṇṭhitabhikkhu sotāpattiphale patiṭṭhahi.",
  "atk-s0513a2:1462_2": "“Tadā suṃsumāro devadatto,",
  "atk-s0513a2:1462_3": "macchā buddhaparisā,",
  "atk-s0513a2:1462_4": "bārāṇasirājā pana ahameva ahosi”nti.",
  "atk-s0513a2:1463_0": "Vikaṇṇakajātakavaṇṇanā tatiyā.",
  "atk-s0513a2:1465_0": "[234] 4. Asitābhūjātakavaṇṇanā",
  "atk-s0513a2:1466_0": "Tvameva dānimakarāti idaṃ satthā jetavane viharanto aññataraṃ kumārikaṃ ārabbha kathesi.",
  "atk-s0513a2:1466_1": "Sāvatthiyaṃ kirekasmiṃ dvinnaṃ aggasāvakānaṃ upaṭṭhākakule ekā kumārikā abhirūpā sobhaggappattā,",
  "atk-s0513a2:1466_2": "sā vayappattā samānajātikaṃ kulaṃ agamāsi.",
  "atk-s0513a2:1466_3": "Sāmiko taṃ kismiñci amaññamāno aññattha cittavasena carati.",
  "atk-s0513a2:1466_4": "Sā tassa taṃ attani anādarataṃ agaṇetvā dve aggasāvake nimantetvā dānaṃ datvā dhammaṃ suṇantī sotāpattiphale patiṭṭhahi.",
  "atk-s0513a2:1466_5": "Sā tato paṭṭhāya maggaphalasukhena vītināmayamānā “sāmikopi maṃ na icchati,",
  "atk-s0513a2:1466_6": "gharāvāsena me kammaṃ natthi,",
  "atk-s0513a2:1466_7": "pabbajissāmī”ti cintetvā mātāpitūnaṃ ācikkhitvā pabbajitvā arahattaṃ pāpuṇi.",
  "atk-s0513a2:1466_8": "Tassā sā kiriyā bhikkhūsu pākaṭā jātā.",
  "atk-s0513a2:1466_9": "Athekadivasaṃ bhikkhū dhammasabhāyaṃ kathaṃ samuṭṭhāpesuṃ – “āvuso,",
  "atk-s0513a2:1466_10": "asukakulassa dhītā atthagavesikā sāmikassa anicchabhāvaṃ ñatvā aggasāvakānaṃ dhammaṃ sutvā sotāpattiphale",
  "atk-s0513a2:1466_11": "patiṭṭhāya puna mātāpitaro āpucchitvā pabbajitvā arahattaṃ pattā,",
  "atk-s0513a2:1466_12": "evaṃ atthagavesikā,",
  "atk-s0513a2:1466_13": "āvuso sā kumārikā”ti.",
  "atk-s0513a2:1466_14": "Satthā āgantvā “kāya nuttha,",
  "atk-s0513a2:1466_15": "bhikkhave,",
  "atk-s0513a2:1466_16": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a2:1466_17": "bhikkhave,",
  "atk-s0513a2:1466_18": "idānevesā kuladhītā atthagavesikā,",
  "atk-s0513a2:1466_19": "pubbepi atthagavesikāyevā”ti vatvā atītaṃ āhari.",
  "atk-s0513a2:1467_0": "Atīte bārāṇasiyaṃ brahmadatte rajjaṃ kārente bodhisatto isipabbajjaṃ pabbajitvā abhiññā ca samāpattiyo ca nibbattetvā himavantapadese vāsaṃ kappesi.",
  "atk-s0513a2:1467_1": "Tadā bārāṇasirājā attano puttassa brahmadattakumārassa parivārasampattiṃ disvā uppannāsaṅko puttaṃ raṭṭhā pabbājesi.",
  "atk-s0513a2:1467_2": "So asitābhuṃ nāma attano deviṃ ādāya himavantaṃ pavisitvā macchamaṃsaphalāphalāni khādanto paṇṇasālāya nivāsaṃ kappesi.",
  "atk-s0513a2:1467_3": "So ekaṃ kinnariṃ disvā paṭibaddhacitto “imaṃ pajāpatiṃ karissāmī”ti asitābhuṃ agaṇetvā tassā anupadaṃ agamāsi.",
  "atk-s0513a2:1467_4": "Sā taṃ kinnariṃ anubandhamānaṃ disvā “ayaṃ maṃ agaṇetvā kinnariṃ anubandhati,",
  "atk-s0513a2:1467_5": "kiṃ me iminā”ti virattacittā hutvā bodhisattaṃ upasaṅkamitvā vanditvā attano kasiṇaparikammaṃ kathāpetvā",
  "atk-s0513a2:1467_6": "kasiṇaṃ olokentī abhiññā ca samāpattiyo ca nibbattetvā bodhisattaṃ vanditvā āgantvā attano paṇṇasālāya",
  "atk-s0513a2:1467_7": "dvāre aṭṭhāsi.",
  "atk-s0513a2:1467_8": "Brahmadattopi kinnariṃ anubandhanto vicaritvā tassā gatamaggampi adisvā chinnāso hutvā paṇṇasālābhimukhova āgato.",
  "atk-s0513a2:1467_9": "Asitābhū taṃ āgacchantaṃ disvā vehāsaṃ abbhuggantvā maṇivaṇṇe gaganatale ṭhitā “ayyaputta,",
  "atk-s0513a2:1467_10": "taṃ nissāya mayā idaṃ jhānasukhaṃ laddha”nti vatvā imaṃ gāthamāha –",
  "atk-s0513a2:1468_0": "167.",
  "atk-s0513a2:1469_0": "“Tvameva dānimakara, yaṃ kāmo byagamā tayi;",
  "atk-s0513a2:1470_0": "Soyaṃ appaṭisandhiko, kharachinnaṃva renuka”nti.",
  "atk-s0513a2:1471_0": "Tattha tvameva dānimakarāti,",
  "atk-s0513a2:1471_1": "ayyaputta,",
  "atk-s0513a2:1471_2": "maṃ pahāya kinnariṃ anubandhanto tvaññeva idāni idaṃ akara.",
  "atk-s0513a2:1471_3": "Yaṃ kāmo byagamā tayīti yaṃ mama tayi kāmo vigato vikkhambhanappahānena pahīno,",
  "atk-s0513a2:1471_4": "yassa pahīnattā ahaṃ imaṃ visesaṃ pattāti dīpeti.",
  "atk-s0513a2:1471_5": "Soyaṃ appaṭisandhikoti so pana kāmo idāni appaṭisandhiko jāto,",
  "atk-s0513a2:1471_6": "na sakkā paṭisandhituṃ.",
  "atk-s0513a2:1471_7": "Kharachinnaṃva renukanti kharo vuccati kakaco,",
  "atk-s0513a2:1471_8": "renukaṃ vuccati hatthidanto.",
  "atk-s0513a2:1471_9": "Yathā kakacena chinno hatthidanto appaṭisandhiko hoti,",
  "atk-s0513a2:1471_10": "na puna purimanayena allīyati,",
  "atk-s0513a2:1471_11": "evaṃ puna mayhaṃ tayā saddhiṃ cittassa ghaṭanaṃ nāma natthīti vatvā tassa passantasseva uppatitvā aññattha agamāsi.",
  "atk-s0513a2:1472_0": "So tassā gatakāle paridevamāno dutiyaṃ gāthamāha –",
  "atk-s0513a2:1473_0": "168.",
  "atk-s0513a2:1474_0": "“Atricchaṃ atilobhena, atilobhamadena ca;",
  "atk-s0513a2:1475_0": "Evaṃ hāyati atthamhā, ahaṃva asitābhuyā”ti.",
  "atk-s0513a2:1476_0": "Tattha atricchaṃ atilobhenāti atricchā vuccati atra atra icchāsaṅkhātā apariyantataṇhā,",
  "atk-s0513a2:1476_1": "atilobho vuccati atikkamitvā pavattalobho.",
  "atk-s0513a2:1476_2": "Atilobhamadena cāti purisamadaṃ uppādanato atilobhamado nāma jāyati.",
  "atk-s0513a2:1476_3": "Idaṃ vuttaṃ hoti –",
  "atk-s0513a2:1476_4": "atricchāvasena atricchamāno puggalo atilobhena ca atilobhamadena ca yathā ahaṃ asitābhuyā rājadhītāya parihīno,",
  "atk-s0513a2:1476_5": "evaṃ atthā hāyatīti.",
  "atk-s0513a2:1477_0": "Iti so imāya gāthāya paridevitvā araññe ekakova vasitvā pitu accayena gantvā rajjaṃ gaṇhi.",
  "atk-s0513a2:1478_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a2:1478_1": "“tadā rājaputto ca rājadhītā ca ime dve janā ahesuṃ,",
  "atk-s0513a2:1478_2": "tāpaso pana ahameva ahosi”nti.",
  "atk-s0513a2:1479_0": "Asitābhūjātakavaṇṇanā catutthā.",
  "atk-s0513a2:1481_0": "[235] 5. Vacchanakhajātakavaṇṇanā",
  "atk-s0513a2:1482_0": "Sukhā gharā vacchanakhāti idaṃ satthā jetavane viharanto rojamallaṃ ārabbha kathesi.",
  "atk-s0513a2:1482_1": "So kirāyasmato ānandassa gihisahāyo.",
  "atk-s0513a2:1482_2": "So ekadivasaṃ āgamanatthāya therassa sāsanaṃ pāhesi,",
  "atk-s0513a2:1482_3": "thero satthāraṃ āpucchitvā agamāsi.",
  "atk-s0513a2:1482_4": "So theraṃ nānaggarasabhojanaṃ bhojetvā ekamantaṃ nisinno therena saddhiṃ paṭisanthāraṃ katvā theraṃ gihibhogehi",
  "atk-s0513a2:1482_5": "pañcahi kāmaguṇehi nimantento “bhante ānanda,",
  "atk-s0513a2:1482_6": "mama gehe pahūtaṃ saviññāṇakaaviññāṇakaratanaṃ,",
  "atk-s0513a2:1482_7": "idaṃ majjhe bhinditvā tuyhaṃ dammi,",
  "atk-s0513a2:1482_8": "ehi ubho agāraṃ ajjhāvasāmā”ti.",
  "atk-s0513a2:1482_9": "Thero tassa kāmaguṇesu ādīnavaṃ kathetvā uṭṭhāyāsanā vihāraṃ gantvā “diṭṭho te, ānanda,",
  "atk-s0513a2:1482_10": "rojo”ti satthārā pucchito “āma,",
  "atk-s0513a2:1482_11": "bhante”ti vatvā “kimassa kathesī”ti vutte “bhante,",
  "atk-s0513a2:1482_12": "maṃ rojo gharāvāsena nimantesi,",
  "atk-s0513a2:1482_13": "athassāhaṃ gharāvāse ceva kāmaguṇesu ca ādīnavaṃ kathesi”nti.",
  "atk-s0513a2:1482_14": "Satthā “na kho, ānanda,",
  "atk-s0513a2:1482_15": "rojo mallo idāneva pabbajite gharāvāsena nimantesi,",
  "atk-s0513a2:1482_16": "pubbepi nimantesiyevā”ti vatvā tena yācito atītaṃ āhari.",
  "atk-s0513a2:1483_0": "Atīte bārāṇasiyaṃ brahmadatte rajjaṃ kārente bodhisatto aññatarasmiṃ nigamagāme brāhmaṇakule nibbattitvā",
  "atk-s0513a2:1483_1": "vayappatto isipabbajjaṃ pabbajitvā himavantapadese ciraṃ vasitvā loṇambilasevanatthāya bārāṇasiṃ patvā",
  "atk-s0513a2:1483_2": "rājuyyāne vasitvā punadivase bārāṇasiṃ pāvisi.",
  "atk-s0513a2:1483_3": "Athassa bārāṇasiseṭṭhi ācāravihāre pasīditvā gehaṃ netvā bhojetvā uyyāne vasanatthāya paṭiññaṃ gahetvā taṃ paṭijagganto uyyāne vasāpesi.",
  "atk-s0513a2:1483_4": "Te aññamaññaṃ uppannasinehā ahesuṃ.",
  "atk-s0513a2:1484_0": "Athekadivasaṃ bārāṇasiseṭṭhi bodhisatte pemavissāsavasena evaṃ cintesi –",
  "atk-s0513a2:1484_1": "“pabbajjā nāma dukkhā,",
  "atk-s0513a2:1484_2": "mama sahāyaṃ vacchanakhaparibbājakaṃ uppabbājetvā sabbaṃ vibhavaṃ majjhe bhinditvā tassa datvā dvepi samaggavāsaṃ vasissāmā”ti.",
  "atk-s0513a2:1484_3": "So ekadivasaṃ bhattakiccapariyosāne tena saddhiṃ madhurapaṭisanthāraṃ katvā “bhante vacchanakha,",
  "atk-s0513a2:1484_4": "pabbajjā nāma dukkhā,",
  "atk-s0513a2:1484_5": "sukho gharāvāso,",
  "atk-s0513a2:1484_6": "ehi ubho samaggā kāme paribhuñjantā vasāmā”ti vatvā paṭhamaṃ gāthamāha –",
  "atk-s0513a2:1485_0": "169.",
  "atk-s0513a2:1486_0": "“Sukhā gharā vacchanakha, sahiraññā sabhojanā;",
  "atk-s0513a2:1487_0": "Yattha bhutvā pivitvā ca, sayeyyātha anussuko”ti.",
  "atk-s0513a2:1488_0": "Tattha sahiraññāti sattaratanasampannā.",
  "atk-s0513a2:1488_1": "Sabhojanāti bahukhādanīyabhojanīyā.",
  "atk-s0513a2:1488_2": "Yattha bhutvā pivitvā cāti yesu sahiraññabhojanesu gharesu nānaggarasāni bhojanāni paribhuñjitvā nānāpānāni ca pivitvā.",
  "atk-s0513a2:1488_3": "Sayeyyātha anussukoti yesu alaṅkatasirisayanapiṭṭhe anussuko hutvā sayeyyāsi,",
  "atk-s0513a2:1488_4": "te gharā nāma ativiya sukhāti.",
  "atk-s0513a2:1489_0": "Athassa taṃ sutvā bodhisatto “mahāseṭṭhi,",
  "atk-s0513a2:1489_1": "tvaṃ aññāṇatāya kāmagiddho hutvā gharāvāsassa guṇaṃ,",
  "atk-s0513a2:1489_2": "pabbajjāya ca aguṇaṃ kathesi,",
  "atk-s0513a2:1489_3": "gharāvāsassa te aguṇaṃ kathessāmi,",
  "atk-s0513a2:1489_4": "suṇāhi dānī”ti vatvā dutiyaṃ gāthamāha –",
  "atk-s0513a2:1490_0": "170.",
  "atk-s0513a2:1491_0": "“Gharā nānīhamānassa, gharā nābhaṇato musā;",
  "atk-s0513a2:1492_0": "Gharā nādinnadaṇḍassa, paresaṃ anikubbato;",
  "atk-s0513a2:1493_0": "Evaṃ chiddaṃ durabhisambhavaṃ, ko gharaṃ paṭipajjatī”ti.",
  "atk-s0513a2:1494_0": "Tattha gharā nānīhamānassāti niccakālaṃ kasigorakkhādikaraṇena anīhamānassa avāyamantassa gharā nāma natthi,",
  "atk-s0513a2:1494_1": "gharāvāso na patiṭṭhātīti attho.",
  "atk-s0513a2:1494_2": "Gharā nābhaṇato musāti khettavatthuhiraññasuvaṇṇādīnaṃ atthāya amusābhaṇatopi gharā nāma natthi.",
  "atk-s0513a2:1494_3": "Gharā nādinnadaṇḍassa,",
  "atk-s0513a2:1494_4": "paresaṃ anikubbatoti nādinnadaṇḍassāti aggahitadaṇḍassa,",
  "atk-s0513a2:1494_5": "nikkhittadaṇḍassa paresaṃ anikubbato gharā nāma natthi.",
  "atk-s0513a2:1494_6": "Yo pana ādinnadaṇḍo hutvā paresaṃ dāsakammakarādīnaṃ tasmiṃ tasmiṃ aparādhe aparādhānurūpaṃ vadhabandhanachedanatāḷanādivasena karoti,",
  "atk-s0513a2:1494_7": "tasseva gharāvāso saṇṭhahatīti attho.",
  "atk-s0513a2:1494_8": "Evaṃ chiddaṃ durabhisambhavaṃ,",
  "atk-s0513a2:1494_9": "ko gharaṃ paṭipajjatīti taṃ dāni evaṃ etesaṃ īhanādīnaṃ akaraṇe sati tāya tāya parihāniyā chiddaṃ karaṇepi",
  "atk-s0513a2:1494_10": "sati niccameva kātabbato durabhisambhavaṃ durārādhanīyaṃ,",
  "atk-s0513a2:1494_11": "niccaṃ karontassapi vā durabhisambhavameva duppūraṃ gharāvāsaṃ “ahaṃ nipparitasso hutvā ajjhāvasissāmī”ti ko paṭipajjatīti.",
  "atk-s0513a2:1495_0": "Evaṃ mahāsatto gharāvāsassa dosaṃ kathetvā uyyānameva agamāsi.",
  "atk-s0513a2:1496_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a2:1496_1": "“tadā bārāṇasiseṭṭhi rojo mallo ahosi,",
  "atk-s0513a2:1496_2": "vacchanakhaparibbājako pana ahameva ahosi”nti.",
  "atk-s0513a2:1497_0": "Vacchanakhajātakavaṇṇanā pañcamā.",
  "atk-s0513a2:1499_0": "[236] 6. Bakajātakavaṇṇanā",
  "atk-s0513a2:1500_0": "Bhaddako vatayaṃ pakkhīti idaṃ satthā jetavane viharanto ekaṃ kuhakabhikkhuṃ ārabbha kathesi.",
  "atk-s0513a2:1500_1": "Tañhi satthā ānetvā dassitaṃ disvā “na,",
  "atk-s0513a2:1500_2": "bhikkhave, idāneva,",
  "atk-s0513a2:1500_3": "pubbepesa kuhakoyevā”ti vatvā atītaṃ āhari.",
  "atk-s0513a2:1501_0": "Atīte bārāṇasiyaṃ brahmadatte rajjaṃ kārente bodhisatto himavantapadese ekasmiṃ sare maccho hutvā mahāparivāro vasi.",
  "atk-s0513a2:1501_1": "Atheko bako “macche khādissāmī”ti sarassa āsannaṭṭhāne sīsaṃ pātetvā pakkhe pasāretvā mandamando macche olokento aṭṭhāsi tesaṃ pamādaṃ āgamayamāno.",
  "atk-s0513a2:1501_2": "Tasmiṃ khaṇe bodhisatto macchagaṇaparivuto gocaraṃ gaṇhanto taṃ ṭhānaṃ pāpuṇi.",
  "atk-s0513a2:1501_3": "Macchagaṇo taṃ bakaṃ passitvā paṭhamaṃ gāthamāha –",
  "atk-s0513a2:1502_0": "171.",
  "atk-s0513a2:1503_0": "“Bhaddako vatayaṃ pakkhī, dijo kumudasannibho;",
  "atk-s0513a2:1504_0": "Vūpasantehi pakkhehi, mandamandova jhāyatī”ti.",
  "atk-s0513a2:1505_0": "Tattha mandamandova jhāyatīti abalabalo viya hutvā kiñci ajānanto viya ekakova jhāyatīti.",
  "atk-s0513a2:1506_0": "Atha naṃ bodhisatto oloketvā dutiyaṃ gāthamāha –",
  "atk-s0513a2:1507_0": "172.",
  "atk-s0513a2:1508_0": "“Nāssa sīlaṃ vijānātha, anaññāya pasaṃsatha;",
  "atk-s0513a2:1509_0": "Amhe dijo na pāleti, tena pakkhī na phandatī”ti.",
  "atk-s0513a2:1510_0": "Tattha anaññāyāti ajānitvā.",
  "atk-s0513a2:1510_1": "Amhe dijo na pāletīti esa dijo amhe na rakkhati na gopāyati,",
  "atk-s0513a2:1510_2": "“kataraṃ nu kho etesu kabaḷaṃ karissāmī”ti upadhāreti.",
  "atk-s0513a2:1510_3": "Tena pakkhī na phandatīti tenāyaṃ sakuṇo na phandati na calatīti.",
  "atk-s0513a2:1510_4": "Evaṃ vutte macchagaṇo udakaṃ khobhetvā bakaṃ palāpesi.",
  "atk-s0513a2:1511_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a2:1511_1": "“tadā bako kuhako bhikkhu ahosi,",
  "atk-s0513a2:1511_2": "maccharājā pana ahameva ahosi”nti.",
  "atk-s0513a2:1512_0": "Bakajātakavaṇṇanā chaṭṭhā.",
  "atk-s0513a2:1514_0": "[237] 7. Sāketajātakavaṇṇanā",
  "atk-s0513a2:1515_0": "Ko nu kho bhagavā hetūti idaṃ satthā sāketaṃ upanissāya viharanto sāketaṃ brāhmaṇaṃ ārabbha kathesi.",
  "atk-s0513a2:1515_1": "Vatthu panettha atītampi paccuppannampi heṭṭhā ekakanipāte kathitameva.",
  "atk-s0513a2:1515_2": "Tathāgatassa pana vihāraṃ gatakāle bhikkhū “sineho nāmesa, bhante,",
  "atk-s0513a2:1515_3": "kathaṃ patiṭṭhātī”ti pucchantā paṭhamaṃ gāthamāhaṃsu –",
  "atk-s0513a2:1516_0": "173.",
  "atk-s0513a2:1517_0": "“Ko nu kho bhagavā hetu, ekacce idha puggale;",
  "atk-s0513a2:1518_0": "Atīva hadayaṃ nibbāti, cittañcāpi pasīdatī”ti.",
  "atk-s0513a2:1519_0": "Tassattho –",
  "atk-s0513a2:1519_1": "ko nu kho hetu,",
  "atk-s0513a2:1519_2": "yena idhekacce puggale diṭṭhamatteyeva hadayaṃ ativiya nibbāti,",
  "atk-s0513a2:1519_3": "suvāsitassa sītassa udakassa ghaṭasahassena parisittaṃ viya sītalaṃ hoti,",
  "atk-s0513a2:1519_4": "ekacce na nibbāti.",
  "atk-s0513a2:1519_5": "Ekacce diṭṭhamatteyeva cittaṃ pasīdati,",
  "atk-s0513a2:1519_6": "mudu hoti,",
  "atk-s0513a2:1519_7": "pemavasena allīyati,",
  "atk-s0513a2:1519_8": "ekacce na allīyatīti.",
  "atk-s0513a2:1520_0": "Atha nesaṃ satthā pemakāraṇaṃ dassento dutiyaṃ gāthamāha –",
  "atk-s0513a2:1521_0": "174.",
  "atk-s0513a2:1522_0": "“Pubbeva sannivāsena, paccuppannahitena vā;",
  "atk-s0513a2:1523_0": "Evaṃ taṃ jāyate pemaṃ, uppalaṃva yathodake”ti.",
  "atk-s0513a2:1524_0": "Tassattho –",
  "atk-s0513a2:1524_1": "bhikkhave,",
  "atk-s0513a2:1524_2": "pemaṃ nāmetaṃ dvīhi kāraṇehi jāyati,",
  "atk-s0513a2:1524_3": "purimabhave mātā vā pitā vā putto vā dhītā vā bhātā vā bhaginī vā pati vā bhariyā vā sahāyo vā mitto vā hutvā yo yena saddhiṃ ekaṭṭhāne vutthapubbo,",
  "atk-s0513a2:1524_4": "tassa iminā pubbeva sannivāsena bhavantarepi anubandhanto so sineho na vijahati.",
  "atk-s0513a2:1524_5": "Imasmiṃ attabhāve katena paccuppannahitena vā evaṃ taṃ jāyate pemaṃ,",
  "atk-s0513a2:1524_6": "imehi dvīhi kāraṇehi pemaṃ nāma jāyati.",
  "atk-s0513a2:1524_7": "Yathā kiṃ?",
  "atk-s0513a2:1524_8": "Uppalaṃva yathodaketi. Vā-",
  "atk-s0513a2:1524_9": "kārassa rassattaṃ kataṃ.",
  "atk-s0513a2:1524_10": "Samuccayatthe cesa vutto,",
  "atk-s0513a2:1524_11": "tasmā uppalañca sesaṃ jalajapupphañca yathā udake jāyamānaṃ dve kāraṇāni nissāya jāyati udakañceva kalalañca,",
  "atk-s0513a2:1524_12": "tathā etehi dvīhi kāraṇehi pemaṃ jāyatīti evamettha attho daṭṭhabbo.",
  "atk-s0513a2:1525_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a2:1525_1": "“tadā brāhmaṇo ca brāhmaṇī ca ime dve janā ahesuṃ,",
  "atk-s0513a2:1525_2": "putto pana ahameva ahosi”nti.",
  "atk-s0513a2:1526_0": "Sāketajātakavaṇṇanā sattamā.",
  "atk-s0513a2:1528_0": "[238] 8. Ekapadajātakavaṇṇanā",
  "atk-s0513a2:1529_0": "Iṅgha ekapadaṃ,",
  "atk-s0513a2:1529_1": "tātāti idaṃ satthā jetavane viharanto ekaṃ kuṭumbikaṃ ārabbha kathesi.",
  "atk-s0513a2:1529_2": "Sāvatthivāsī kiresa kuṭumbiko,",
  "atk-s0513a2:1529_3": "athassa ekadivasaṃ aṅke nisinno putto atthassa dvāraṃ nāma pañhaṃ pucchi.",
  "atk-s0513a2:1529_4": "So “buddhavisayo esa pañho,",
  "atk-s0513a2:1529_5": "na taṃ añño kathetuṃ sakkhissatī”ti puttaṃ gahetvā jetavanaṃ gantvā satthāraṃ vanditvā “bhante,",
  "atk-s0513a2:1529_6": "ayaṃ me dārako ūrumhi nisinno atthassa dvāraṃ nāma pañhaṃ pucchi,",
  "atk-s0513a2:1529_7": "ahaṃ taṃ ajānanto idhāgato, kathetha, bhante,",
  "atk-s0513a2:1529_8": "imaṃ pañha”nti.",
  "atk-s0513a2:1529_9": "Satthā “na kho, upāsaka,",
  "atk-s0513a2:1529_10": "ayaṃ dārako idāneva atthagavesako,",
  "atk-s0513a2:1529_11": "pubbepi atthagavesakova hutvā imaṃ pañhaṃ paṇḍite pucchi,",
  "atk-s0513a2:1529_12": "porāṇakapaṇḍitāpissa kathesuṃ,",
  "atk-s0513a2:1529_13": "bhavasaṅkhepagatattā pana na sallakkhesī”ti vatvā tena yācito atītaṃ āhari.",
  "atk-s0513a2:1530_0": "Atīte bārāṇasiyaṃ brahmadatte rajjaṃ kārente bodhisatto seṭṭhikule nibbattitvā vayappatto pitu accayena seṭṭhiṭṭhānaṃ labhi.",
  "atk-s0513a2:1530_1": "Athassa putto daharo kumāro ūrumhi nisīditvā “tāta,",
  "atk-s0513a2:1530_2": "mayhaṃ ekapadaṃ anekatthanissitaṃ ekaṃ kāraṇaṃ kathethā”ti pucchanto paṭhamaṃ gāthamāha –",
  "atk-s0513a2:1531_0": "175.",
  "atk-s0513a2:1532_0": "“Iṅgha ekapadaṃ tāta, anekatthapadassitaṃ;",
  "atk-s0513a2:1533_0": "Kiñci saṅgāhikaṃ brūsi, yenatthe sādhayemase”ti.",
  "atk-s0513a2:1534_0": "Tattha iṅghāti yācanatthe codanatthe vā nipāto.",
  "atk-s0513a2:1534_1": "Ekapadanti ekaṃ kāraṇapadaṃ,",
  "atk-s0513a2:1534_2": "ekaṃ kāraṇūpasañhitaṃ vā byañjanapadaṃ.",
  "atk-s0513a2:1534_3": "Anekatthapadassitanti anekāni atthapadāni kāraṇapadāni nissitaṃ.",
  "atk-s0513a2:1534_4": "Kiñci saṅgāhikaṃ brūsīti kiñci ekapadaṃ bahūnaṃ padānaṃ saṅgāhikaṃ brūhi,",
  "atk-s0513a2:1534_5": "ayameva vā pāṭho.",
  "atk-s0513a2:1534_6": "Yenatthe sādhayemaseti yena ekena padena anekatthanissitena mayaṃ attano vuḍḍhiṃ sādheyyāma,",
  "atk-s0513a2:1534_7": "taṃ me kathehīti pucchi.",
  "atk-s0513a2:1535_0": "Athassa pitā kathento dutiyaṃ gāthamāha –",
  "atk-s0513a2:1536_0": "176.",
  "atk-s0513a2:1537_0": "“Dakkheyyekapadaṃ tāta, anekatthapadassitaṃ;",
  "atk-s0513a2:1538_0": "Tañca sīlena saññuttaṃ, khantiyā upapāditaṃ;",
  "atk-s0513a2:1539_0": "Alaṃ mitte sukhāpetuṃ, amittānaṃ dukhāya cā”ti.",
  "atk-s0513a2:1540_0": "Tattha dakkheyyekapadanti dakkheyyaṃ ekapadaṃ.",
  "atk-s0513a2:1540_1": "Dakkheyyaṃ nāma lābhuppādakassa chekassa kusalassa ñāṇasampayuttaṃ vīriyaṃ.",
  "atk-s0513a2:1540_2": "Anekatthapadassitanti evaṃ vuttappakāraṃ vīriyaṃ anekehi atthapadehi nissitaṃ.",
  "atk-s0513a2:1540_3": "Katarehīti? Sīlādīhi.",
  "atk-s0513a2:1540_4": "Teneva “tañca sīlena saññutta”ntiādimāha.",
  "atk-s0513a2:1540_5": "Tassattho –",
  "atk-s0513a2:1540_6": "tañca panetaṃ vīriyaṃ ācārasīlasampayuttaṃ adhivāsanakhantiyā upetaṃ mitte sukhāpetuṃ amittānañca dukkhāya alaṃ samatthaṃ.",
  "atk-s0513a2:1540_7": "Ko hi nāma lābhuppādakañāṇasampayuttakusalavīriyasamannāgato ācārakhantisampanno mitte sukhāpetuṃ,",
  "atk-s0513a2:1540_8": "amitte vā dukkhāpetuṃ na sakkotīti.",
  "atk-s0513a2:1541_0": "Evaṃ bodhisatto puttassa pañhaṃ kathesi.",
  "atk-s0513a2:1541_1": "Sopi pitu kathitanayeneva attano atthaṃ sādhetvā yathākammaṃ gato.",
  "atk-s0513a2:1542_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a2:1542_1": "saccapariyosāne pitāputtā sotāpattiphale patiṭṭhitā.",
  "atk-s0513a2:1542_2": "“Tadā putto ayameva putto ahosi,",
  "atk-s0513a2:1542_3": "bārāṇasiseṭṭhi pana ahameva ahosi”nti.",
  "atk-s0513a2:1543_0": "Ekapadajātakavaṇṇanā aṭṭhamā.",
  "atk-s0513a2:1545_0": "[239] 9. Haritamaṇḍūkajātakavaṇṇanā",
  "atk-s0513a2:1546_0": "Āsīvisampi maṃ santanti idaṃ satthā veḷuvane viharanto ajātasattuṃ ārabbha kathesi.",
  "atk-s0513a2:1546_1": "Kosalarājassa hi pitā mahākosalo bimbisārarañño dhītaraṃ dadamāno dhītu nhānamūlaṃ kāsigāmakaṃ nāma adāsi.",
  "atk-s0513a2:1546_2": "Sā ajātasattunā pitughātakakamme kate rañño sinehena nacirasseva kālamakāsi.",
  "atk-s0513a2:1546_3": "Ajātasattu mātari kālakatāyapi taṃ gāmaṃ bhuñjateva.",
  "atk-s0513a2:1546_4": "Kosalarājā “pitughātakassa corassa mama kulasantakaṃ gāmaṃ na dassāmī”ti tena saddhiṃ yujjhati.",
  "atk-s0513a2:1546_5": "Kadāci mātulassa jayo hoti,",
  "atk-s0513a2:1546_6": "kadāci bhāgineyyassa.",
  "atk-s0513a2:1546_7": "Yadā pana ajātasattu jināti,",
  "atk-s0513a2:1546_8": "tadā somanassappatto rathe dhajaṃ ussāpetvā mahantena yasena nagaraṃ pavisati.",
  "atk-s0513a2:1546_9": "Yadā pana parājayati,",
  "atk-s0513a2:1546_10": "tadā domanassappatto kañci ajānāpetvāva pavisati.",
  "atk-s0513a2:1546_11": "Athekadivasaṃ dhammasabhāyaṃ bhikkhū kathaṃ samuṭṭhāpesuṃ “āvuso,",
  "atk-s0513a2:1546_12": "ajātasattu mātulaṃ jinitvā tussati,",
  "atk-s0513a2:1546_13": "parājito domanassappatto hotī”ti.",
  "atk-s0513a2:1546_14": "Satthā āgantvā “kāya nuttha,",
  "atk-s0513a2:1546_15": "bhikkhave,",
  "atk-s0513a2:1546_16": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a2:1546_17": "bhikkhave, idāneva,",
  "atk-s0513a2:1546_18": "pubbepesa jinitvā tussati,",
  "atk-s0513a2:1546_19": "parājito domanassappatto hotī”ti vatvā atītaṃ āhari.",
  "atk-s0513a2:1547_0": "Atīte bārāṇasiyaṃ brahmadatte rajjaṃ kārente bodhisatto nīlamaṇḍūkayoniyaṃ nibbatti.",
  "atk-s0513a2:1547_1": "Tadā manussā nadīkandarādīsu tattha tattha macche gahaṇatthāya kumīnāni oḍḍesuṃ.",
  "atk-s0513a2:1547_2": "Ekasmiṃ kumīne bahū macchā pavisiṃsu.",
  "atk-s0513a2:1547_3": "Atheko udakāsīviso macche khādanto taṃ kumīnaṃ pāvisi,",
  "atk-s0513a2:1547_4": "bahū macchā ekato hutvā taṃ khādantā ekalohitaṃ akaṃsu.",
  "atk-s0513a2:1547_5": "So paṭisaraṇaṃ apassanto maraṇabhayatajjito kumīnamukhena nikkhamitvā vedanāppatto udakapariyante nipajji.",
  "atk-s0513a2:1547_6": "Nīlamaṇḍūkopi tasmiṃ khaṇe uppatitvā kumīnasūlamatthake nipanno hoti.",
  "atk-s0513a2:1547_7": "Āsīviso vinicchayaṭṭhānaṃ alabhanto tattha nipannaṃ taṃ disvā “samma nīlamaṇḍūka,",
  "atk-s0513a2:1547_8": "imesaṃ macchānaṃ kiriyā ruccati tuyha”nti pucchanto paṭhamaṃ gāthamāha –",
  "atk-s0513a2:1548_0": "177.",
  "atk-s0513a2:1549_0": "“Āsīvisampi maṃ santaṃ, paviṭṭhaṃ kumināmukhaṃ;",
  "atk-s0513a2:1550_0": "Ruccate haritāmātā, yaṃ maṃ khādanti macchakā”ti.",
  "atk-s0513a2:1551_0": "Tattha āsīvisampi maṃ santanti maṃ āgatavisaṃ samānaṃ.",
  "atk-s0513a2:1551_1": "Ruccate haritāmātā,",
  "atk-s0513a2:1551_2": "yaṃ maṃ khādanti macchakāti etaṃ tava ruccati haritamaṇḍūkaputtāti vadati.",
  "atk-s0513a2:1552_0": "Atha naṃ haritamaṇḍūko “āma, samma,",
  "atk-s0513a2:1552_1": "ruccatī”ti.",
  "atk-s0513a2:1552_2": "“Kiṃkāraṇā”ti?",
  "atk-s0513a2:1552_3": "“Sace tvampi tava padesaṃ āgate macche khādasi,",
  "atk-s0513a2:1552_4": "macchāpi attano padesaṃ āgataṃ taṃ khādanti,",
  "atk-s0513a2:1552_5": "attano visaye padese gocarabhūmiyaṃ abalavā nāma natthī”ti vatvā dutiyaṃ gāthamāha –",
  "atk-s0513a2:1553_0": "178.",
  "atk-s0513a2:1554_0": "“Vilumpateva puriso, yāvassa upakappati;",
  "atk-s0513a2:1555_0": "Yadā caññe vilumpanti, so vilutto vilumpatī”ti.",
  "atk-s0513a2:1556_0": "Tattha vilumpateva puriso,",
  "atk-s0513a2:1556_1": "yāvassa upakappatīti yāva assa purisassa issariyaṃ upakappati ijjhati pavattati,",
  "atk-s0513a2:1556_2": "tāva so aññaṃ vilumpatiyeva.",
  "atk-s0513a2:1556_3": "“Yāva so upakappatī”tipi pāṭho,",
  "atk-s0513a2:1556_4": "yattakaṃ kālaṃ so puriso sakkoti vilumpitunti attho.",
  "atk-s0513a2:1556_5": "Yadā caññe vilumpantīti yadā ca aññe issarā hutvā vilumpanti.",
  "atk-s0513a2:1556_6": "So vilutto vilumpatīti atha so vilumpako aññehi vilumpati.",
  "atk-s0513a2:1556_7": "“Vilumpate”tipi pāṭho,",
  "atk-s0513a2:1556_8": "ayamevattho.",
  "atk-s0513a2:1556_9": "“Vilumpana”ntipi paṭhanti,",
  "atk-s0513a2:1556_10": "tassattho na sameti.",
  "atk-s0513a2:1556_11": "Evaṃ “vilumpako puna vilumpaṃ pāpuṇātī”ti bodhisattena aḍḍe vinicchite udakāsīvisassa dubbalabhāvaṃ ñatvā",
  "atk-s0513a2:1556_12": "“paccāmittaṃ gaṇhissāmā”ti macchagaṇā kumīnamukhā nikkhamitvā tattheva naṃ jīvitakkhayaṃ pāpetvā pakkamuṃ.",
  "atk-s0513a2:1557_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a2:1557_1": "“tadā udakāsīviso ajātasattu ahosi,",
  "atk-s0513a2:1557_2": "nīlamaṇḍūko pana ahameva ahosi”nti.",
  "atk-s0513a2:1558_0": "Haritamaṇḍūkajātakavaṇṇanā navamā.",
  "atk-s0513a2:1560_0": "[240] 10. Mahāpiṅgalajātakavaṇṇanā",
  "atk-s0513a2:1561_0": "Sabbo janoti idaṃ satthā jetavane viharanto devadattaṃ ārabbha kathesi.",
  "atk-s0513a2:1561_1": "Devadatte satthari āghātaṃ bandhitvā navamāsaccayena jetavanadvārakoṭṭhake pathaviyaṃ nimugge jetavanavāsino",
  "atk-s0513a2:1561_2": "ca sakalaraṭṭhavāsino ca “buddhapaṭikaṇṭako devadatto pathaviyā gilito,",
  "atk-s0513a2:1561_3": "nihatapaccāmitto dāni sammāsambuddho jāto”ti tuṭṭhahaṭṭhā ahesuṃ.",
  "atk-s0513a2:1561_4": "Tesaṃ kathaṃ sutvā paramparaghosena sakalajambudīpavāsino yakkhabhūtadevagaṇā ca tuṭṭhahaṭṭhā eva ahesuṃ.",
  "atk-s0513a2:1561_5": "Athekadivasaṃ bhikkhū dhammasabhāyaṃ kathaṃ samuṭṭhāpesuṃ – “āvuso,",
  "atk-s0513a2:1561_6": "devadatte pathaviyaṃ nimugge ‘buddhapaṭikaṇṭako devadatto pathaviyā gilito’ti mahājano attamano jāto”ti.",
  "atk-s0513a2:1561_7": "Satthā āgantvā “kāya nuttha,",
  "atk-s0513a2:1561_8": "bhikkhave,",
  "atk-s0513a2:1561_9": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a2:1561_10": "bhikkhave,",
  "atk-s0513a2:1561_11": "idāneva devadatte mate mahājano tussati ceva hasati ca,",
  "atk-s0513a2:1561_12": "pubbepi tussi ceva hasi cā”ti vatvā atītaṃ āhari.",
  "atk-s0513a2:1562_0": "Atīte bārāṇasiyaṃ mahāpiṅgalo nāma rājā adhammena visamena rajjaṃ kāresi,",
  "atk-s0513a2:1562_1": "chandādivasena pāpakammāni karonto daṇḍabalijaṅghakahāpaṇādiggahaṇena ucchuyante ucchuṃ viya mahājanaṃ pīḷesi kakkhaḷo pharuso sāhasiko,",
  "atk-s0513a2:1562_2": "paresu anuddayāmattampi nāmassa natthi,",
  "atk-s0513a2:1562_3": "gehe itthīnampi puttadhītānampi amaccabrāhmaṇagahapatikādīnampi appiyo amanāpo,",
  "atk-s0513a2:1562_4": "akkhimhi patitarajaṃ viya,",
  "atk-s0513a2:1562_5": "bhattapiṇḍe sakkharā viya,",
  "atk-s0513a2:1562_6": "paṇhiṃ vijjhitvā paviṭṭhakaṇṭako viya ca ahosi.",
  "atk-s0513a2:1562_7": "Tadā bodhisatto mahāpiṅgalassa putto hutvā nibbatti.",
  "atk-s0513a2:1562_8": "Mahāpiṅgalo dīgharattaṃ rajjaṃ kāretvā kālamakāsi.",
  "atk-s0513a2:1562_9": "Tasmiṃ kālakate sakalabārāṇasivāsino haṭṭhatuṭṭhā mahāhasitaṃ hasitvā dārūnaṃ sakaṭasahassena mahāpiṅgalaṃ",
  "atk-s0513a2:1562_10": "jhāpetvā anekehi ghaṭasahassehi āḷāhanaṃ nibbāpetvā bodhisattaṃ rajje abhisiñcitvā “dhammiko no rājā",
  "atk-s0513a2:1562_11": "laddho”ti haṭṭhatuṭṭhā nagare ussavabheriṃ carāpetvā samussitadhajapaṭākaṃ nagaraṃ alaṅkaritvā dvāre",
  "atk-s0513a2:1562_12": "dvāre maṇḍapaṃ kāretvā vippakiṇṇalājakusumamaṇḍitatalesu alaṅkatamaṇḍapesu nisīditvā khādiṃsu ceva piviṃsu ca.",
  "atk-s0513a2:1563_0": "Bodhisattopi alaṅkate mahātale samussitasetacchattassa pallaṅkavarassa majjhe mahāyasaṃ anubhavanto nisīdi.",
  "atk-s0513a2:1563_1": "Amaccā ca brāhmaṇagahapatiraṭṭhikadovārikādayo ca rājānaṃ parivāretvā aṭṭhaṃsu.",
  "atk-s0513a2:1563_2": "Atheko dovāriko nātidūre ṭhatvā assasanto passasanto parodi.",
  "atk-s0513a2:1563_3": "Bodhisatto taṃ disvā “samma dovārika,",
  "atk-s0513a2:1563_4": "mama pitari kālakate sabbe tuṭṭhapahaṭṭhā ussavaṃ kīḷantā vicaranti,",
  "atk-s0513a2:1563_5": "tvaṃ pana rodamāno ṭhito,",
  "atk-s0513a2:1563_6": "kiṃ nu kho mama pitā taveva piyo ahosi manāpo”ti pucchanto paṭhamaṃ gāthamāha –",
  "atk-s0513a2:1564_0": "179.",
  "atk-s0513a2:1565_0": "“Sabbo jano hiṃsito piṅgalena, tasmiṃ mate paccayā vedayanti;",
  "atk-s0513a2:1566_0": "Piyo nu te āsi akaṇhanetto, kasmā nu tvaṃ rodasi dvārapālā”ti.",
  "atk-s0513a2:1567_0": "Tattha hiṃsitoti nānappakārehi daṇḍabaliādīhi pīḷito.",
  "atk-s0513a2:1567_1": "Piṅgalenāti piṅgalakkhena.",
  "atk-s0513a2:1567_2": "Tassa kira dvepi akkhīni nibbiddhapiṅgalāni biḷārakkhivaṇṇāni ahesuṃ,",
  "atk-s0513a2:1567_3": "tenevassa “piṅgalo”ti nāmaṃ akaṃsu.",
  "atk-s0513a2:1567_4": "Paccayā vedayantīti pītiyo pavedayanti.",
  "atk-s0513a2:1567_5": "Akaṇhanettoti piṅgalanetto.",
  "atk-s0513a2:1567_6": "Kasmā nu tvanti kena nu kāraṇena tvaṃ rodasi.",
  "atk-s0513a2:1567_7": "Aṭṭhakathāyaṃ pana “kasmā tuva”nti pāṭho.",
  "atk-s0513a2:1568_0": "So tassa vacanaṃ sutvā “nāhaṃ, mahārāja,",
  "atk-s0513a2:1568_1": "‘mahāpiṅgalo mato’ti sokena rodāmi,",
  "atk-s0513a2:1568_2": "sīsassa me sukhaṃ jātaṃ.",
  "atk-s0513a2:1568_3": "Piṅgalarājā hi pāsādā otaranto ca ārohanto ca kammāramuṭṭhikāya paharanto viya mayhaṃ sīse aṭṭhaṭṭha khaṭake deti,",
  "atk-s0513a2:1568_4": "so paralokaṃ gantvāpi mama sīse dadamāno viya nirayapālānampi yamassapi sīle khaṭake dassati,",
  "atk-s0513a2:1568_5": "atha naṃ te ‘ativiya ayaṃ amhe bādhatī’ti puna idheva ānetvā vissajjeyyuṃ,",
  "atk-s0513a2:1568_6": "atha me so punapi sīse khaṭake dadeyyāti bhayenāhaṃ rodāmī”ti imamatthaṃ pakāsento dutiyaṃ gāthamāha –",
  "atk-s0513a2:1569_0": "180.",
  "atk-s0513a2:1570_0": "“Na me piyo āsi akaṇhanetto, bhāyāmi paccāgamanāya tassa;",
  "atk-s0513a2:1571_0": "Ito gato hiṃseyya maccurājaṃ, so hiṃsito āneyya puna idhā”ti.",
  "atk-s0513a2:1572_0": "Atha naṃ bodhisatto “so rājā dārūnaṃ vāhasahassena daḍḍho udakaghaṭasatehi sitto,",
  "atk-s0513a2:1572_1": "sāpissa āḷāhanabhūmi samantato khatā,",
  "atk-s0513a2:1572_2": "pakatiyāpi ca paralokaṃ gatā nāma aññattha gativasā puna teneva sarīrena nāgacchanti,",
  "atk-s0513a2:1572_3": "mā tvaṃ bhāyī”ti taṃ samassāsento imaṃ gāthamāha –",
  "atk-s0513a2:1573_0": "181.",
  "atk-s0513a2:1574_0": "“Daḍḍho vāhasahassehi, sitto ghaṭasatehi so;",
  "atk-s0513a2:1575_0": "Parikkhatā ca sā bhūmi, mā bhāyi nāgamissatī”ti.",
  "atk-s0513a2:1576_0": "Tato paṭṭhāya dovāriko assāsaṃ paṭilabhi.",
  "atk-s0513a2:1576_1": "Bodhisatto dhammena rajjaṃ kāretvā dānādīni puññāni katvā yathākammaṃ gato.",
  "atk-s0513a2:1577_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a2:1577_1": "“tadā mahāpiṅgalo devadatto ahosi,",
  "atk-s0513a2:1577_2": "putto pana ahameva ahosi”nti.",
  "atk-s0513a2:1578_0": "Mahāpiṅgalajātakavaṇṇanā dasamā.",
  "atk-s0513a2:1579_0": "Upāhanavaggo navamo.",
  "atk-s0513a2:1580_0": "Tassuddānaṃ –",
  "atk-s0513a2:1581_0": "Upāhanaṃ vīṇāthūṇaṃ, vikaṇṇakaṃ asitābhu;",
  "atk-s0513a2:1582_0": "Vacchanakhaṃ bakañceva, sāketañca ekapadaṃ;",
  "atk-s0513a2:1583_0": "Haritamātu piṅgalaṃ.",
  "atk-s0513a2:1584_0": "10. Siṅgālavaggo",
  "atk-s0513a2:1586_0": "[241] 1. Sabbadāṭhajātakavaṇṇanā",
  "atk-s0513a2:1587_0": "Siṅgālo mānatthaddhoti idaṃ satthā veḷuvane viharanto devadattaṃ ārabbha kathesi.",
  "atk-s0513a2:1587_1": "Devadatto ajātasattuṃ pasādetvā uppāditaṃ lābhasakkāraṃ ciraṭṭhitikaṃ kātuṃ nāsakkhi,",
  "atk-s0513a2:1587_2": "nāḷāgiripayojane pāṭihāriyassa diṭṭhakālato paṭṭhāya tassa so lābhasakkāro antaradhāyi.",
  "atk-s0513a2:1587_3": "Athekadivasaṃ bhikkhū dhammasabhāyaṃ kathaṃ samuṭṭhāpesuṃ – “āvuso,",
  "atk-s0513a2:1587_4": "devadatto lābhasakkāraṃ uppādetvā ciraṭṭhitikaṃ kātuṃ nāsakkhī”ti.",
  "atk-s0513a2:1587_5": "Satthā āgantvā “kāya nuttha,",
  "atk-s0513a2:1587_6": "bhikkhave,",
  "atk-s0513a2:1587_7": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a2:1587_8": "bhikkhave,",
  "atk-s0513a2:1587_9": "devadatto idāneva attano uppannaṃ lābhasakkāraṃ antaradhāpeti,",
  "atk-s0513a2:1587_10": "pubbepi antaradhāpesiyevā”ti vatvā atītaṃ āhari.",
  "atk-s0513a2:1588_0": "Atīte bārāṇasiyaṃ brahmadatte rajjaṃ kārente bodhisatto tassa purohito ahosi tiṇṇaṃ vedānaṃ aṭṭhārasannañca sippānaṃ pāraṃ gato.",
  "atk-s0513a2:1588_1": "So pathavījayamantaṃ nāma jānāti.",
  "atk-s0513a2:1588_2": "Pathavījayamantoti āvaṭṭanamanto vuccati.",
  "atk-s0513a2:1588_3": "Athekadivasaṃ bodhisatto “taṃ mantaṃ sajjhāyissāmī”ti ekasmiṃ aṅgaṇaṭṭhāne piṭṭhipāsāṇe nisīditvā sajjhāyamakāsi.",
  "atk-s0513a2:1588_4": "Taṃ kira mantaṃ aññavihitaṃ dhitivirahitaṃ sāvetuṃ na sakkā,",
  "atk-s0513a2:1588_5": "tasmā naṃ so tathārūpe ṭhāne sajjhāyati.",
  "atk-s0513a2:1588_6": "Athassa sajjhāyanakāle eko siṅgālo ekasmiṃ bile nipanno taṃ mantaṃ sutvāva paguṇamakāsi.",
  "atk-s0513a2:1588_7": "So kira anantarātīte attabhāve paguṇapathavījayamanto eko brāhmaṇo ahosi.",
  "atk-s0513a2:1588_8": "Bodhisatto sajjhāyaṃ katvā uṭṭhāya “paguṇo vata me ayaṃ manto”ti āha.",
  "atk-s0513a2:1588_9": "Siṅgālo bilā nikkhamitvā “ambho brāhmaṇa,",
  "atk-s0513a2:1588_10": "ayaṃ manto tayāpi mameva paguṇataro”ti vatvā palāyi.",
  "atk-s0513a2:1588_11": "Bodhisatto “ayaṃ siṅgālo mahantaṃ akusalaṃ karissatī”ti “gaṇhatha gaṇhathā”ti thokaṃ anubandhi.",
  "atk-s0513a2:1588_12": "Siṅgālo palāyitvā araññaṃ pāvisi.",
  "atk-s0513a2:1589_0": "So gantvā ekaṃ siṅgāliṃ thokaṃ sarīre ḍaṃsi, “kiṃ,",
  "atk-s0513a2:1589_1": "sāmī”ti ca vutte “mayhaṃ jānāsi na jānāsī”ti āha. Sā “āma,",
  "atk-s0513a2:1589_2": "jānāmī”ti sampaṭicchi.",
  "atk-s0513a2:1589_3": "So pathavījayamantaṃ parivattetvā anekāni siṅgālasatāni āṇāpetvā sabbepi hatthiassasīhabyagghasūkaramigādayo catuppade attano santike akāsi.",
  "atk-s0513a2:1589_4": "Katvā ca pana sabbadāṭho nāma rājā hutvā ekaṃ siṅgāliṃ aggamahesiṃ akāsi.",
  "atk-s0513a2:1589_5": "Dvinnaṃ hatthīnaṃ piṭṭhe sīho tiṭṭhati,",
  "atk-s0513a2:1589_6": "sīhapiṭṭhe sabbadāṭho siṅgālo rājā siṅgāliyā aggamahesiyā saddhiṃ nisīdati,",
  "atk-s0513a2:1589_7": "mahanto yaso ahosi.",
  "atk-s0513a2:1589_8": "So yasamahantena pamajjitvā mānaṃ uppādetvā “bārāṇasirajjaṃ gaṇhissāmī”ti sabbacatuppadaparivuto bārāṇasiyā avidūraṭṭhānaṃ sampāpuṇi,",
  "atk-s0513a2:1589_9": "parisā dvādasayojanā ahosi.",
  "atk-s0513a2:1589_10": "So avidūre ṭhitoyeva “rajjaṃ vā detu,",
  "atk-s0513a2:1589_11": "yuddhaṃ vā”ti rañño sāsanaṃ pesesi.",
  "atk-s0513a2:1589_12": "Bārāṇasivāsino bhītatasitā nagaradvārāni pidahitvā aṭṭhaṃsu.",
  "atk-s0513a2:1590_0": "Bodhisatto rājānaṃ upasaṅkamitvā “mā bhāyi, mahārāja,",
  "atk-s0513a2:1590_1": "sabbadāṭhasiṅgālena saddhiṃ yuddhaṃ mama bhāro,",
  "atk-s0513a2:1590_2": "ṭhapetvā maṃ añño tena saddhiṃ yujjhituṃ samattho nāma natthī”ti rājānañca nāgare ca samassāsetvā “kinti katvā nu kho sabbadāṭho rajjaṃ gahessati,",
  "atk-s0513a2:1590_3": "pucchissāmi tāva na”nti dvāraṭṭālakaṃ abhiruhitvā “samma sabbadāṭha,",
  "atk-s0513a2:1590_4": "kinti katvā imaṃ rajjaṃ gaṇhissasī”ti pucchi.",
  "atk-s0513a2:1590_5": "“Sīhanādaṃ nadāpetvā mahājanaṃ saddena santāsetvā gaṇhissāmī”ti.",
  "atk-s0513a2:1590_6": "Bodhisatto “attheta”nti ñatvā aṭṭālakā oruyha “sakaladvādasayojanikabārāṇasinagaravāsino kaṇṇacchiddāni māsapiṭṭhena lañjantū”ti bheriṃ carāpesi.",
  "atk-s0513a2:1590_7": "Mahājano bheriyā āṇaṃ sutvā antamaso biḷāle upādāya sabbacatuppadānañceva attano ca kaṇṇacchiddāni yathā parassa saddaṃ sotuṃ na sakkā,",
  "atk-s0513a2:1590_8": "evaṃ māsapiṭṭhena lañji.",
  "atk-s0513a2:1591_0": "Atha bodhisatto puna aṭṭālakaṃ abhiruhitvā “sabbadāṭhā”ti āha. “Kiṃ,",
  "atk-s0513a2:1591_1": "brāhmaṇā”ti?",
  "atk-s0513a2:1591_2": "“Imaṃ rajjaṃ kinti katvā gaṇhissasī”ti?",
  "atk-s0513a2:1591_3": "“Sīhanādaṃ nadāpetvā manusse tāsetvā jīvitakkhayaṃ pāpetvā gaṇhissāmī”ti.",
  "atk-s0513a2:1591_4": "“Sīhanādaṃ nadāpetuṃ na sakkhissasi.",
  "atk-s0513a2:1591_5": "Jātisampannā hi surattahatthapādā kesarasīharājāno tādisassa jarasiṅgālassa āṇaṃ na karissantī”ti.",
  "atk-s0513a2:1591_6": "Siṅgālo mānatthaddho hutvā “aññe tāva sīhā tiṭṭhantu,",
  "atk-s0513a2:1591_7": "yassāhaṃ piṭṭhe nisinno,",
  "atk-s0513a2:1591_8": "taññeva nadāpessāmī”ti āha.",
  "atk-s0513a2:1591_9": "“Tena hi nadāpehi,",
  "atk-s0513a2:1591_10": "yadi sakkosī”ti.",
  "atk-s0513a2:1591_11": "So yasmiṃ sīhe nisinno,",
  "atk-s0513a2:1591_12": "tassa “nadāhī”ti pādena saññaṃ adāsi.",
  "atk-s0513a2:1591_13": "Sīho hatthikumbhe mukhaṃ uppīḷetvā tikkhattuṃ appaṭivattiyaṃ sīhanādaṃ nadi.",
  "atk-s0513a2:1591_14": "Hatthī santāsappattā hutvā siṅgālaṃ pādamūle pātetvā pādenassa sīsaṃ akkamitvā cuṇṇavicuṇṇaṃ akaṃsu,",
  "atk-s0513a2:1591_15": "sabbadāṭho tattheva jīvitakkhayaṃ patto.",
  "atk-s0513a2:1591_16": "Tepi hatthī sīhanādaṃ sutvā maraṇabhayatajjitā aññamaññaṃ ovijjhitvā tattheva jīvitakkhayaṃ pāpuṇiṃsu,",
  "atk-s0513a2:1591_17": "ṭhapetvā sīhe sesāpi migasūkarādayo sasabiḷārapariyosānā sabbe catuppādā tattheva jīvitakkhayaṃ pāpuṇiṃsu.",
  "atk-s0513a2:1591_18": "Sīhā palāyitvā araññaṃ pavisiṃsu,",
  "atk-s0513a2:1591_19": "dvādasayojaniko maṃsarāsi ahosi.",
  "atk-s0513a2:1591_20": "Bodhisatto aṭṭālakā otaritvā nagaradvārāni vivarāpetvā “sabbe attano kaṇṇesu māsapiṭṭhaṃ apanetvā maṃsatthikā",
  "atk-s0513a2:1591_21": "maṃsaṃ āharantū”ti nagare bheriṃ carāpesi.",
  "atk-s0513a2:1591_22": "Manussā allamaṃsaṃ khāditvā sesaṃ sukkhāpetvā vallūramakaṃsu.",
  "atk-s0513a2:1591_23": "Tasmiṃ kira kāle vallūrakaraṇaṃ udapādīti vadanti.",
  "atk-s0513a2:1592_0": "Satthā imaṃ dhammadesanaṃ āharitvā imā abhisambuddhagāthā vatvā jātakaṃ samodhānesi –",
  "atk-s0513a2:1593_0": "182.",
  "atk-s0513a2:1594_0": "“Siṅgālo mānatthaddho ca, parivārena atthiko;",
  "atk-s0513a2:1595_0": "Pāpuṇi mahatiṃ bhūmiṃ, rājāsi sabbadāṭhinaṃ.",
  "atk-s0513a2:1596_0": "183.",
  "atk-s0513a2:1597_0": "“Evameva manussesu, yo hoti parivāravā;",
  "atk-s0513a2:1598_0": "So hi tattha mahā hoti, siṅgālo viya dāṭhina”nti.",
  "atk-s0513a2:1599_0": "Tattha mānatthaddhoti parivāraṃ nissāya uppannena mānena thaddho.",
  "atk-s0513a2:1599_1": "Parivārena atthikoti uttarimpi parivārena atthiko hutvā.",
  "atk-s0513a2:1599_2": "Mahatiṃ bhūminti mahantaṃ sampattiṃ.",
  "atk-s0513a2:1599_3": "Rājāsi sabbadāṭhinanti sabbesaṃ dāṭhīnaṃ rājā āsi.",
  "atk-s0513a2:1599_4": "So hi tattha mahā hotīti so parivārasampanno puriso tesu parivāresu mahā nāma hoti.",
  "atk-s0513a2:1599_5": "Siṅgālo viya dāṭhinanti yathā siṅgālo dāṭhīnaṃ mahā ahosi,",
  "atk-s0513a2:1599_6": "evaṃ mahā hoti,",
  "atk-s0513a2:1599_7": "atha so siṅgālo viya pamādaṃ āpajjitvā taṃ parivāraṃ nissāya vināsaṃ pāpuṇātīti.",
  "atk-s0513a2:1600_0": "“Tadā siṅgālo devadatto ahosi, rājā sāriputto, purohito pana ahameva ahosi”nti.",
  "atk-s0513a2:1601_0": "Sabbadāṭhajātakavaṇṇanā paṭhamā.",
  "atk-s0513a2:1603_0": "[242] 2. Sunakhajātakavaṇṇanā",
  "atk-s0513a2:1604_0": "Bālo vatāyaṃ sunakhoti idaṃ satthā jetavane viharanto ambaṇakoṭṭhake āsanasālāya bhattabhuñjanasunakhaṃ ārabbha kathesi.",
  "atk-s0513a2:1604_1": "Taṃ kira jātakālato paṭṭhāya pānīyahārakā gahetvā tattha posesuṃ.",
  "atk-s0513a2:1604_2": "So aparabhāge tattha bhattaṃ bhuñjanto thūlasarīro ahosi.",
  "atk-s0513a2:1604_3": "Athekadivasaṃ eko gāmavāsī puriso taṃ ṭhānaṃ patto sunakhaṃ disvā pānīyahārakānaṃ uttarisāṭakañca kahāpaṇañca",
  "atk-s0513a2:1604_4": "datvā gaddūlena bandhitvā taṃ ādāya pakkāmi.",
  "atk-s0513a2:1604_5": "So gahetvā nīyamāno na vassi,",
  "atk-s0513a2:1604_6": "dinnaṃ dinnaṃ khādanto pacchato pacchato agamāsi.",
  "atk-s0513a2:1604_7": "Atha so puriso “ayaṃ idāni maṃ piyāyatī”ti gaddūlaṃ mocesi,",
  "atk-s0513a2:1604_8": "so vissaṭṭhamatto ekavegena āsanasālameva gato.",
  "atk-s0513a2:1604_9": "Bhikkhū taṃ disvā tena gatakāraṇaṃ jānitvā sāyanhasamaye dhammasabhāyaṃ kathaṃ samuṭṭhāpesuṃ – “āvuso,",
  "atk-s0513a2:1604_10": "āsanasālāya sunakho bandhanamokkhakusalo vissaṭṭhamattova puna āgato”ti.",
  "atk-s0513a2:1604_11": "Satthā āgantvā “kāya nuttha,",
  "atk-s0513a2:1604_12": "bhikkhave,",
  "atk-s0513a2:1604_13": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a2:1604_14": "bhikkhave,",
  "atk-s0513a2:1604_15": "so sunakho idāneva bandhanamokkhakusalo,",
  "atk-s0513a2:1604_16": "pubbepi kusaloyevā”ti vatvā atītaṃ āhari.",
  "atk-s0513a2:1605_0": "Atīte bārāṇasiyaṃ brahmadatte rajjaṃ kārente bodhisatto kāsiraṭṭhe ekasmiṃ mahābhogakule nibbattitvā vayappatto gharāvāsaṃ aggahesi.",
  "atk-s0513a2:1605_1": "Tadā bārāṇasiyaṃ ekassa manussassa sunakho ahosi,",
  "atk-s0513a2:1605_2": "so piṇḍibhattaṃ labhanto thūlasarīro jāto.",
  "atk-s0513a2:1605_3": "Atheko gāmavāsī bārāṇasiṃ āgato taṃ sunakhaṃ disvā tassa manussassa uttarisāṭakañca kahāpaṇañca datvā",
  "atk-s0513a2:1605_4": "sunakhaṃ gahetvā cammayottena bandhitvā yottakoṭiyaṃ gahetvā gacchanto aṭavimukhe ekaṃ sālaṃ pavisitvā",
  "atk-s0513a2:1605_5": "sunakhaṃ bandhitvā phalake nipajjitvā niddaṃ okkami.",
  "atk-s0513a2:1605_6": "Tasmiṃ kāle bodhisatto kenacideva karaṇīyena aṭaviṃ paṭipanno taṃ sunakhaṃ yottena bandhitvā ṭhapitaṃ disvā paṭhamaṃ gāthamāha –",
  "atk-s0513a2:1606_0": "184.",
  "atk-s0513a2:1607_0": "“Bālo vatāyaṃ sunakho, yo varattaṃ na khādati;",
  "atk-s0513a2:1608_0": "Bandhanā ca pamuñceyya, asito ca gharaṃ vaje”ti.",
  "atk-s0513a2:1609_0": "Tattha pamuñceyyāti pamoceyya,",
  "atk-s0513a2:1609_1": "ayameva vā pāṭho.",
  "atk-s0513a2:1609_2": "Asito ca gharaṃ vajeti asito suhito hutvā attano vasanaṭṭhānaṃ gaccheyya.",
  "atk-s0513a2:1610_0": "Taṃ sutvā sunakho dutiyaṃ gāthamāha –",
  "atk-s0513a2:1611_0": "185.",
  "atk-s0513a2:1612_0": "“Aṭṭhitaṃ me manasmiṃ me, atho me hadaye kataṃ;",
  "atk-s0513a2:1613_0": "Kālañca paṭikaṅkhāmi, yāva passupatū jano”ti.",
  "atk-s0513a2:1614_0": "Tattha aṭṭhitaṃ me manasmiṃ meti yaṃ tumhe kathetha,",
  "atk-s0513a2:1614_1": "taṃ mayā adhiṭṭhitameva,",
  "atk-s0513a2:1614_2": "manasmiṃyeva me etaṃ.",
  "atk-s0513a2:1614_3": "Atho me hadaye katanti atha ca pana me tumhākaṃ vacanaṃ hadaye katameva.",
  "atk-s0513a2:1614_4": "Kālañca paṭikaṅkhāmīti kālaṃ paṭimānemi.",
  "atk-s0513a2:1614_5": "Yāva passupatū janoti yāvāyaṃ mahājano pasupatu niddaṃ okkamatu,",
  "atk-s0513a2:1614_6": "tāvāhaṃ kālaṃ paṭimānemi.",
  "atk-s0513a2:1614_7": "Itarathā hi “ayaṃ sunakho palāyatī”ti ravo uppajjeyya,",
  "atk-s0513a2:1614_8": "tasmā rattibhāge sabbesaṃ suttakāle cammayottaṃ khāditvā palāyissāmīti.",
  "atk-s0513a2:1614_9": "So evaṃ vatvā mahājane niddaṃ okkante yottaṃ khāditvā suhito hutvā palāyitvā attano sāmikānaṃ gharameva gato.",
  "atk-s0513a2:1615_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a2:1615_1": "“tadā sunakhova etarahi sunakho,",
  "atk-s0513a2:1615_2": "paṇḍitapuriso pana ahameva ahosi”nti.",
  "atk-s0513a2:1616_0": "Sunakhajātakavaṇṇanā dutiyā.",
  "atk-s0513a2:1618_0": "[243] 3. Guttilajātakavaṇṇanā",
  "atk-s0513a2:1619_0": "Sattatantiṃ sumadhuranti idaṃ satthā veḷuvane viharanto devadattaṃ ārabbha kathesi.",
  "atk-s0513a2:1619_1": "Tasmiñhi kāle bhikkhū devadattaṃ āhaṃsu –",
  "atk-s0513a2:1619_2": "“āvuso devadatta,",
  "atk-s0513a2:1619_3": "sammāsambuddho tuyhaṃ ācariyo,",
  "atk-s0513a2:1619_4": "tvaṃ sammāsambuddhaṃ nissāya tīṇi piṭakāni uggaṇhi,",
  "atk-s0513a2:1619_5": "cattāri jhānāni uppādesi,",
  "atk-s0513a2:1619_6": "ācariyassa nāma paṭisattunā bhavituṃ na yutta”nti.",
  "atk-s0513a2:1619_7": "Devadatto “kiṃ pana me, āvuso,",
  "atk-s0513a2:1619_8": "samaṇo gotamo ācariyo,",
  "atk-s0513a2:1619_9": "nanu mayā attano baleneva tīṇi piṭakāni uggahitāni,",
  "atk-s0513a2:1619_10": "cattāri jhānāni uppāditānī”ti ācariyaṃ paccakkhāsi.",
  "atk-s0513a2:1619_11": "Bhikkhū dhammasabhāyaṃ kathaṃ samuṭṭhāpesuṃ “āvuso,",
  "atk-s0513a2:1619_12": "devadatto ācariyaṃ paccakkhāya sammāsambuddhassa paṭisattu hutvā mahāvināsaṃ patto”ti.",
  "atk-s0513a2:1619_13": "Satthā āgantvā “kāya nuttha,",
  "atk-s0513a2:1619_14": "bhikkhave,",
  "atk-s0513a2:1619_15": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a2:1619_16": "bhikkhave,",
  "atk-s0513a2:1619_17": "devadatto idāneva ācariyaṃ paccakkhāya mama paṭisattu hutvā vināsaṃ pāpuṇāti,",
  "atk-s0513a2:1619_18": "pubbepi pattoyevā”ti vatvā atītaṃ āhari.",
  "atk-s0513a2:1620_0": "Atīte bārāṇasiyaṃ brahmadatte rajjaṃ kārente bodhisatto gandhabbakule nibbatti,",
  "atk-s0513a2:1620_1": "“guttilakumāro”tissa nāmaṃ akaṃsu.",
  "atk-s0513a2:1620_2": "So vayappatto gandhabbasippe nipphattiṃ patvā guttilagandhabbo nāma sakalajambudīpe aggagandhabbo ahosi.",
  "atk-s0513a2:1620_3": "So dārābharaṇaṃ akatvā andhe mātāpitaro posesi.",
  "atk-s0513a2:1620_4": "Tadā bārāṇasivāsino vāṇijā vaṇijjāya ujjeninagaraṃ gantvā ussave ghuṭṭhe chandakaṃ saṃharitvā bahuṃ mālāgandhavilepanañca",
  "atk-s0513a2:1620_5": "khajjabhojjādīni ca ādāya kīḷanaṭṭhāne sannipatitvā “vetanaṃ datvā ekaṃ gandhabbaṃ ānethā”ti āhaṃsu.",
  "atk-s0513a2:1620_6": "Tena ca samayena ujjeniyaṃ mūsilo nāma jeṭṭhagandhabbo hoti,",
  "atk-s0513a2:1620_7": "te taṃ pakkosāpetvā attano gandhabbaṃ kāresuṃ.",
  "atk-s0513a2:1621_0": "Mūsilo vīṇaṃ vādanto vīṇaṃ uttamamucchanāya mucchitvā vādesi.",
  "atk-s0513a2:1621_1": "Tesaṃ guttilagandhabbassa gandhabbe jātaparicayānaṃ tassa gandhabbaṃ kilañjakaṇḍūvanaṃ viya hutvā upaṭṭhāsi,",
  "atk-s0513a2:1621_2": "ekopi pahaṭṭhākāraṃ na dassesi.",
  "atk-s0513a2:1621_3": "Mūsilo tesu tuṭṭhākāraṃ adassentesu “atikharaṃ katvā vādemi maññe”ti majjhimamucchanāya mucchitvā majjhimasarena vādesi,",
  "atk-s0513a2:1621_4": "te tatthapi majjhattāva ahesuṃ.",
  "atk-s0513a2:1621_5": "Atha so “ime na kiñci jānanti maññe”ti sayampi ajānanako viya hutvā tantiyo sithile vādesi,",
  "atk-s0513a2:1621_6": "te tatthapi na kiñci āhaṃsu.",
  "atk-s0513a2:1621_7": "Atha ne mūsilo “ambho vāṇijā,",
  "atk-s0513a2:1621_8": "kiṃ nu kho mayi vīṇaṃ vādente tumhe na tussathā”ti.",
  "atk-s0513a2:1621_9": "“Kiṃ pana tvaṃ vīṇaṃ vādesi,",
  "atk-s0513a2:1621_10": "mayañhi ‘ayaṃ vīṇaṃ mucchetī’ti saññaṃ akarimhā”ti.",
  "atk-s0513a2:1621_11": "“Kiṃ pana tumhe mayā uttaritaraṃ ācariyaṃ jānātha,",
  "atk-s0513a2:1621_12": "udāhu attano ajānanabhāvena na tussathā”ti.",
  "atk-s0513a2:1621_13": "Vāṇijā “bārāṇasiyaṃ guttilagandhabbassa vīṇāsaddaṃ sutapubbānaṃ tava vīṇāsaddo itthīnaṃ dārake tosāpanasaddo viya hotī”ti āhaṃsu. “Tena hi, handa,",
  "atk-s0513a2:1621_14": "tumhehi dinnaparibbayaṃ paṭiggaṇhatha,",
  "atk-s0513a2:1621_15": "na mayhaṃ etenattho,",
  "atk-s0513a2:1621_16": "apica kho pana bārāṇasiṃ gacchantā maṃ gaṇhitvā gaccheyyāthā”ti.",
  "atk-s0513a2:1621_17": "Te “sādhū”ti sampaṭicchitvā gamanakāle taṃ ādāya bārāṇasiṃ gantvā tassa “etaṃ guttilassa vasanaṭṭhāna”nti ācikkhitvā sakasakanivesanaṃ agamiṃsu.",
  "atk-s0513a2:1622_0": "Mūsilo bodhisattassa gehaṃ pavisitvā laggetvā ṭhapitaṃ bodhisattassa jātivīṇaṃ disvā gahetvā vādesi,",
  "atk-s0513a2:1622_1": "atha bodhisattassa mātāpitaro andhabhāvena taṃ apassantā “mūsikā maññe vīṇaṃ khādantī”ti saññāya “susū”ti āhaṃsu.",
  "atk-s0513a2:1622_2": "Tasmiṃ kāle mūsilo vīṇaṃ ṭhapetvā bodhisattassa mātāpitaro vanditvā “kuto āgatosī”ti vutte “ācariyassa",
  "atk-s0513a2:1622_3": "santike sippaṃ uggaṇhituṃ ujjenito āgatomhī”ti āha.",
  "atk-s0513a2:1622_4": "So “sādhū”ti vutte “kahaṃ ācariyo”ti pucchitvā “vippavuttho, tāta,",
  "atk-s0513a2:1622_5": "ajja āgamissatī”ti sutvā tattheva nisīditvā bodhisattaṃ āgataṃ disvā tena katapaṭisanthāro attano āgatakāraṇaṃ ārocesi.",
  "atk-s0513a2:1622_6": "Bodhisatto aṅgavijjāpāṭhako,",
  "atk-s0513a2:1622_7": "so tassa asappurisabhāvaṃ ñatvā “gaccha tāta,",
  "atk-s0513a2:1622_8": "natthi tava sippa”nti paṭikkhipi.",
  "atk-s0513a2:1622_9": "So bodhisattassa mātāpitūnaṃ pāde gahetvā upakāraṃ karonto te ārādhetvā “sippaṃ me dāpethā”ti yāci.",
  "atk-s0513a2:1622_10": "Bodhisatto mātāpitūhi punappunaṃ vuccamāno te atikkamituṃ asakkonto sippaṃ adāsi.",
  "atk-s0513a2:1622_11": "So bodhisatteneva saddhiṃ rājanivesanaṃ gacchati.",
  "atk-s0513a2:1622_12": "Rājā taṃ disvā “ko esa,",
  "atk-s0513a2:1622_13": "ācariyā”ti pucchi.",
  "atk-s0513a2:1622_14": "“Mayhaṃ antevāsiko,",
  "atk-s0513a2:1622_15": "mahārājā”ti.",
  "atk-s0513a2:1622_16": "So anukkamena rañño vissāsiko ahosi.",
  "atk-s0513a2:1622_17": "Bodhisatto ācariyamuṭṭhiṃ akatvā attano jānananiyāmena sabbaṃ sippaṃ sikkhāpetvā “niṭṭhitaṃ te, tāta,",
  "atk-s0513a2:1622_18": "sippa”nti āha.",
  "atk-s0513a2:1623_0": "So cintesi –",
  "atk-s0513a2:1623_1": "“mayhaṃ sippaṃ paguṇaṃ,",
  "atk-s0513a2:1623_2": "idañca bārāṇasinagaraṃ sakalajambudīpe agganagaraṃ,",
  "atk-s0513a2:1623_3": "ācariyopi mahallako,",
  "atk-s0513a2:1623_4": "idheva mayā vasituṃ vaṭṭatī”ti.",
  "atk-s0513a2:1623_5": "So ācariyaṃ āha –",
  "atk-s0513a2:1623_6": "“ācariya ahaṃ rājānaṃ upaṭṭhahissāmī”ti.",
  "atk-s0513a2:1623_7": "Ācariyo “sādhu, tāta,",
  "atk-s0513a2:1623_8": "rañño ārocessāmī”ti gantvā “amhākaṃ antevāsiko devaṃ upaṭṭhātuṃ icchati,",
  "atk-s0513a2:1623_9": "deyyadhammamassa jānāthā”ti rañño ārocetvā raññā “tumhākaṃ deyyadhammato upaḍḍhaṃ labhissatī”ti vutte taṃ pavattiṃ mūsilassa ārocesi.",
  "atk-s0513a2:1623_10": "Mūsilo “ahaṃ tumhehi samakaññeva labhanto upaṭṭhahissāmi,",
  "atk-s0513a2:1623_11": "na alabhanto”ti āha.",
  "atk-s0513a2:1623_12": "“Kiṃkāraṇā”ti?",
  "atk-s0513a2:1623_13": "“Nanu ahaṃ tumhākaṃ jānanasippaṃ sabbaṃ jānāmī”ti? “Āma,",
  "atk-s0513a2:1623_14": "jānāsī”ti.",
  "atk-s0513a2:1623_15": "“Evaṃ sante kasmā mayhaṃ upaḍḍhaṃ detī”ti?",
  "atk-s0513a2:1623_16": "Bodhisatto rañño ārocesi.",
  "atk-s0513a2:1623_17": "Rājā “yadi evaṃ tumhehi samakaṃ sippaṃ dassetuṃ sakkonto samakaṃ labhissatī”ti āha.",
  "atk-s0513a2:1623_18": "Bodhisatto rañño vacanaṃ tassa ārocetvā tena “sādhu dassessāmī”ti vutte rañño taṃ pavattiṃ ārocetvā “sādhu dassetu,",
  "atk-s0513a2:1623_19": "kataradivasaṃ sākacchā hotū”ti vutte “ito sattame divase hotu,",
  "atk-s0513a2:1623_20": "mahārājā”ti āha.",
  "atk-s0513a2:1624_0": "Rājā mūsilaṃ pakkosāpetvā “saccaṃ kira tvaṃ ācariyena saddhiṃ sākacchaṃ karissasī”ti pucchitvā “saccaṃ,",
  "atk-s0513a2:1624_1": "devā”ti vutte “ācariyena saddhiṃ viggaho nāma na vaṭṭati,",
  "atk-s0513a2:1624_2": "mā karī”ti vāriyamānopi “alaṃ, mahārāja,",
  "atk-s0513a2:1624_3": "hotuyeva me ācariyena saddhiṃ sattame divase sākacchā,",
  "atk-s0513a2:1624_4": "katarassa jānibhāvaṃ jānissāmā”ti āha.",
  "atk-s0513a2:1624_5": "Rājā “sādhū”ti sampaṭicchitvā “ito kira sattame divase ācariyaguttilo ca antevāsikamūsilo ca rājadvāre aññamaññaṃ sākacchaṃ katvā sippaṃ dassessanti,",
  "atk-s0513a2:1624_6": "nāgarā sannipatitvā sippaṃ passantū”ti bheriṃ carāpesi.",
  "atk-s0513a2:1625_0": "Bodhisatto cintesi –",
  "atk-s0513a2:1625_1": "“ayaṃ mūsilo daharo taruṇo,",
  "atk-s0513a2:1625_2": "ahaṃ mahallako parihīnathāmo,",
  "atk-s0513a2:1625_3": "mahallakassa kiriyā nāma na sampajjati.",
  "atk-s0513a2:1625_4": "Antevāsike nāma parājitepi viseso natthi,",
  "atk-s0513a2:1625_5": "antevāsikassa pana jaye sati pattabbalajjato araññaṃ pavisitvā maraṇaṃ varatara”nti.",
  "atk-s0513a2:1625_6": "So araññaṃ pavisitvā maraṇabhayena nivattati,",
  "atk-s0513a2:1625_7": "lajjābhayena gacchati.",
  "atk-s0513a2:1625_8": "Evamassa gamanāgamanaṃ karontasseva cha divasā atikkantā,",
  "atk-s0513a2:1625_9": "tiṇāni matāni,",
  "atk-s0513a2:1625_10": "jaṅghamaggo nibbatti.",
  "atk-s0513a2:1625_11": "Tasmiṃ khaṇe sakkassa bhavanaṃ uṇhākāraṃ dassesi.",
  "atk-s0513a2:1625_12": "Sakko āvajjamāno taṃ kāraṇaṃ ñatvā “guttilagandhabbo antevāsikassa bhayena araññe mahādukkhaṃ anubhoti,",
  "atk-s0513a2:1625_13": "etassa mayā avassayena bhavituṃ vaṭṭatī”ti vegena gantvā bodhisattassa purato ṭhatvā “ācariya,",
  "atk-s0513a2:1625_14": "kasmā araññaṃ paviṭṭhosī”ti pucchitvā “kosi tva”nti vutte “sakkohamasmī”ti āha.",
  "atk-s0513a2:1625_15": "Atha naṃ bodhisatto “ahaṃ kho, devarāja,",
  "atk-s0513a2:1625_16": "antevāsikato parājayabhayena araññaṃ paviṭṭho”ti vatvā paṭhamaṃ gāthamāha –",
  "atk-s0513a2:1626_0": "186.",
  "atk-s0513a2:1627_0": "“Sattatantiṃ sumadhuraṃ, rāmaṇeyyaṃ avācayiṃ;",
  "atk-s0513a2:1628_0": "So maṃ raṅgamhi avheti, saraṇaṃ me hoti kosiyā”ti.",
  "atk-s0513a2:1629_0": "Tassattho – ahaṃ, devarāja,",
  "atk-s0513a2:1629_1": "mūsilaṃ nāma antevāsikaṃ sattatantiṃ sumadhuraṃ rāmaṇeyyaṃ vīṇaṃ attano jānananiyāmena sikkhāpesiṃ,",
  "atk-s0513a2:1629_2": "so maṃ idāni raṅgamaṇḍale pakkosati,",
  "atk-s0513a2:1629_3": "tassa me tvaṃ,",
  "atk-s0513a2:1629_4": "kosiyagotta,",
  "atk-s0513a2:1629_5": "saraṇaṃ hohīti.",
  "atk-s0513a2:1630_0": "Sakko tassa vacanaṃ sutvā “mā bhāyi, ahaṃ te tāṇañca leṇañcā”ti vatvā dutiyaṃ gāthamāha –",
  "atk-s0513a2:1631_0": "187.",
  "atk-s0513a2:1632_0": "“Ahaṃ taṃ saraṇaṃ samma, ahamācariyapūjako;",
  "atk-s0513a2:1633_0": "Na taṃ jayissati sisso, sissamācariya jessasī”ti.",
  "atk-s0513a2:1634_0": "Tattha ahaṃ taṃ saraṇanti ahaṃ saraṇaṃ avassayo patiṭṭhā hutvā taṃ tāyissāmi.",
  "atk-s0513a2:1634_1": "Sammāti piyavacanametaṃ.",
  "atk-s0513a2:1634_2": "Sissamācariya,",
  "atk-s0513a2:1634_3": "jessasīti, ācariya,",
  "atk-s0513a2:1634_4": "tvaṃ vīṇaṃ vādayamāno sissaṃ jinissasi.",
  "atk-s0513a2:1634_5": "Apica tvaṃ vīṇaṃ vādento ekaṃ tantiṃ chinditvā cha vādeyyāsi,",
  "atk-s0513a2:1634_6": "vīṇāya te pakatisaddo bhavissati.",
  "atk-s0513a2:1634_7": "Mūsilopi tantiṃ chindissati,",
  "atk-s0513a2:1634_8": "athassa vīṇāya saddo na bhavissati.",
  "atk-s0513a2:1634_9": "Tasmiṃ khaṇe so parājayaṃ pāpuṇissati.",
  "atk-s0513a2:1634_10": "Athassa parājayabhāvaṃ ñatvā dutiyampi tatiyampi catutthampi pañcamampi sattamampi tantiṃ chinditvā suddhadaṇḍakameva vādeyyāsi,",
  "atk-s0513a2:1634_11": "chinnatantikoṭīhi saro nikkhamitvā sakalaṃ dvādasayojanikaṃ bārāṇasinagaraṃ chādetvā ṭhassatīti.",
  "atk-s0513a2:1635_0": "Evaṃ vatvā sakko bodhisattassa tisso pāsakaghaṭikā datvā evamāha –",
  "atk-s0513a2:1635_1": "“vīṇāsaddeneva pana sakalanagare chādite ito ekaṃ pāsakaghaṭikaṃ ākāse khipeyyāsi,",
  "atk-s0513a2:1635_2": "atha te purato otaritvā tīṇi accharāsatāni naccissanti.",
  "atk-s0513a2:1635_3": "Tāsaṃ naccanakāle ca dutiyaṃ khipeyyāsi,",
  "atk-s0513a2:1635_4": "athāparānipi tīṇi satāni otaritvā tava vīṇādhure naccissanti.",
  "atk-s0513a2:1635_5": "Tato tatiyaṃ khipeyyāsi,",
  "atk-s0513a2:1635_6": "athāparāni tīṇi satāni otaritvā raṅgamaṇḍale naccissanti.",
  "atk-s0513a2:1635_7": "Ahampi te santikaṃ āgamissāmi,",
  "atk-s0513a2:1635_8": "gaccha mā bhāyī”ti bodhisattaṃ assāsesi.",
  "atk-s0513a2:1635_9": "Bodhisatto pubbaṇhasamaye gehaṃ agamāsi.",
  "atk-s0513a2:1635_10": "Nāgarā rājadvārasamīpe maṇḍapaṃ katvā rañño āsanaṃ paññapesuṃ.",
  "atk-s0513a2:1635_11": "Rājā pāsādā otaritvā alaṅkatamaṇḍape pallaṅkamajjhe nisīdi,",
  "atk-s0513a2:1635_12": "dvādasasahassā alaṅkatitthiyo amaccabrāhmaṇagahapatikādayo ca rājānaṃ parivārayiṃsu,",
  "atk-s0513a2:1635_13": "sabbe nāgarā sannipatiṃsu,",
  "atk-s0513a2:1635_14": "rājaṅgaṇe cakkāticakke mañcātimañce bandhiṃsu.",
  "atk-s0513a2:1636_0": "Bodhisattopi nhātānulitto nānaggarasabhojanaṃ bhuñjitvā vīṇaṃ gāhāpetvā attano paññattāsane nisīdi.",
  "atk-s0513a2:1636_1": "Sakko adissamānakāyena āgantvā ākāse aṭṭhāsi,",
  "atk-s0513a2:1636_2": "bodhisattoyeva naṃ passati.",
  "atk-s0513a2:1636_3": "Mūsilopi āgantvā attano āsane nisīdi.",
  "atk-s0513a2:1636_4": "Mahājano parivāresi,",
  "atk-s0513a2:1636_5": "āditova dvepi samasamaṃ vādayiṃsu.",
  "atk-s0513a2:1636_6": "Mahājano dvinnampi vāditena tuṭṭho ukkuṭṭhisahassāni pavattesi.",
  "atk-s0513a2:1636_7": "Sakko ākāse ṭhatvā bodhisattaññeva sāvento “ekaṃ tantiṃ chindā”ti āha.",
  "atk-s0513a2:1636_8": "Bodhisatto tantiṃ chindi,",
  "atk-s0513a2:1636_9": "sā chinnāpi chinnakoṭiyā saraṃ muñcateva,",
  "atk-s0513a2:1636_10": "devagandhabbaṃ viya vattati.",
  "atk-s0513a2:1636_11": "Mūsilopi tantiṃ chindi,",
  "atk-s0513a2:1636_12": "tato saddo na nikkhami.",
  "atk-s0513a2:1636_13": "Ācariyo dutiyampi chindi …pe…",
  "atk-s0513a2:1636_14": "sattamampi chindi.",
  "atk-s0513a2:1636_15": "Suddhadaṇḍakaṃ vādentassa saddo nagaraṃ chādetvā aṭṭhāsi.",
  "atk-s0513a2:1636_16": "Celukkhepasahassāni ceva ukkuṭṭhisahassāni ca pavattayiṃsu.",
  "atk-s0513a2:1636_17": "Bodhisatto ekaṃ pāsakaṃ ākāse khipi,",
  "atk-s0513a2:1636_18": "tīṇi accharāsatāni otaritvā nacciṃsu.",
  "atk-s0513a2:1636_19": "Evaṃ dutiye ca tatiye ca khitte tīṇi tīṇi accharāsatāni otaritvā vuttanayeneva nacciṃsu.",
  "atk-s0513a2:1637_0": "Tasmiṃ khaṇe rājā mahājanassa iṅgitasaññaṃ adāsi,",
  "atk-s0513a2:1637_1": "mahājano uṭṭhāya “tvaṃ ācariyena saddhiṃ virujjhitvā ‘samakāraṃ karomī’ti vāyamasi,",
  "atk-s0513a2:1637_2": "attano pamāṇaṃ na jānāsī”ti mūsilaṃ tajjetvā gahitagahiteheva pāsāṇadaṇḍādīhi saṃcuṇṇetvā jīvitakkhayaṃ pāpetvā pāde gahetvā saṅkāraṭṭhāne chaḍḍesi.",
  "atk-s0513a2:1637_3": "Rājā tuṭṭhacitto ghanavassaṃ vassāpento viya bodhisattassa bahuṃ dhanaṃ adāsi,",
  "atk-s0513a2:1637_4": "tathā nāgarā.",
  "atk-s0513a2:1637_5": "Sakko bodhisattena saddhiṃ paṭisanthāraṃ katvā “ahaṃ te, paṇḍita,",
  "atk-s0513a2:1637_6": "sahassayuttaṃ ājaññarathaṃ gāhāpetvā pacchā mātaliṃ pesessāmi,",
  "atk-s0513a2:1637_7": "tvaṃ sahassayuttaṃ vejayantarathavaraṃ abhiruyha devalokaṃ āgaccheyyāsī”ti vatvā pakkāmi.",
  "atk-s0513a2:1638_0": "Atha naṃ gantvā paṇḍukambalasilāyaṃ nisinnaṃ “kahaṃ gatāttha,",
  "atk-s0513a2:1638_1": "mahārājā”ti devadhītaro pucchiṃsu.",
  "atk-s0513a2:1638_2": "Sakko tāsaṃ taṃ kāraṇaṃ vitthārena kathetvā bodhisattassa sīlañca guṇañca vaṇṇesi.",
  "atk-s0513a2:1638_3": "Devadhītaro “mahārāja,",
  "atk-s0513a2:1638_4": "mayampi ācariyaṃ daṭṭhukāmā,",
  "atk-s0513a2:1638_5": "idha naṃ ānehī”ti āhaṃsu.",
  "atk-s0513a2:1638_6": "Sakko mātaliṃ āmantetvā “tāta,",
  "atk-s0513a2:1638_7": "devaccharā guttilagandhabbaṃ daṭṭhukāmā,",
  "atk-s0513a2:1638_8": "gaccha naṃ vejayantarathe nisīdāpetvā ānehī”ti.",
  "atk-s0513a2:1638_9": "So “sādhū”ti gantvā bodhisattaṃ ānesi.",
  "atk-s0513a2:1638_10": "Sakko bodhisattena saddhiṃ sammoditvā “devakaññā kira te, ācariya,",
  "atk-s0513a2:1638_11": "gandhabbaṃ sotukāmā”ti āha.",
  "atk-s0513a2:1638_12": "“Mayaṃ mahārāja,",
  "atk-s0513a2:1638_13": "gandhabbā nāma sippaṃ nissāya jīvāma,",
  "atk-s0513a2:1638_14": "mūlaṃ labhantā vādeyyāmā”ti. “Vādehi,",
  "atk-s0513a2:1638_15": "ahaṃ te mūlaṃ dassāmī”ti.",
  "atk-s0513a2:1638_16": "“Na mayhaṃ aññena mūlenattho,",
  "atk-s0513a2:1638_17": "imā pana devadhītaro attano attano kalyāṇakammaṃ kathentu,",
  "atk-s0513a2:1638_18": "evāhaṃ vādessāmī”ti.",
  "atk-s0513a2:1638_19": "Atha naṃ devadhītaro āhaṃsu –",
  "atk-s0513a2:1638_20": "“amhehi kataṃ kalyāṇakammaṃ pacchā tumhākaṃ kathessāma,",
  "atk-s0513a2:1638_21": "gandhabbaṃ karohi ācariyā”ti.",
  "atk-s0513a2:1638_22": "Bodhisatto sattāhaṃ devatānaṃ gandhabbaṃ akāsi,",
  "atk-s0513a2:1638_23": "taṃ dibbagandhabbaṃ abhibhavitvā pavatti.",
  "atk-s0513a2:1638_24": "Sattame divase ādito paṭṭhāya devadhītānaṃ kalyāṇakammaṃ pucchi.",
  "atk-s0513a2:1638_25": "Ekaṃ kassapasammāsambuddhakāle ekassa bhikkhuno uttamavatthaṃ datvā sakkassa paricārikā hutvā nibbattaṃ",
  "atk-s0513a2:1638_26": "accharāsahassaparivāraṃ uttamavatthadevakaññaṃ “tvaṃ purimabhave kiṃ kammaṃ katvā nibbattā”ti pucchi.",
  "atk-s0513a2:1638_27": "Tassa pucchanākāro ca vissajjanā ca vimānavatthumhi āgatameva.",
  "atk-s0513a2:1638_28": "Vuttañhi tattha –",
  "atk-s0513a2:1639_0": "“Abhikkantena vaṇṇena, yā tvaṃ tiṭṭhasi devate;",
  "atk-s0513a2:1640_0": "Obhāsentī disā sabbā, osadhī viya tārakā.",
  "atk-s0513a2:1641_0": "“Kena tetādiso vaṇṇo, kena te idha mijjhati;",
  "atk-s0513a2:1642_0": "Uppajjanti ca te bhogā, ye keci manaso piyā.",
  "atk-s0513a2:1643_0": "“Pucchāmi taṃ devi mahānubhāve, manussabhūtā kimakāsi puññaṃ;",
  "atk-s0513a2:1644_0": "Kenāsi evaṃ jalitānubhāvā, vaṇṇo ca te sabbadisā pabhāsatī”ti.",
  "atk-s0513a2:1645_0": "“Vatthuttamadāyikā nārī, pavarā hoti naresu nārīsu;",
  "atk-s0513a2:1646_0": "Evaṃ piyarūpadāyikā manāpaṃ, dibbaṃ sā labhate upecca ṭhānaṃ.",
  "atk-s0513a2:1647_0": "“Tassā me passa vimānaṃ, accharā kāmavaṇṇinīhamasmi;",
  "atk-s0513a2:1648_0": "Accharāsahassassāhaṃ, pavarā passa puññānaṃ vipākaṃ.",
  "atk-s0513a2:1649_0": "“Tena metādiso vaṇṇo, tena me idha mijjhati;",
  "atk-s0513a2:1650_0": "Uppajjanti ca me bhogā, ye keci manaso piyā.",
  "atk-s0513a2:1651_0": "“Tenamhi evaṃ jalitānubhāvā;",
  "atk-s0513a2:1652_0": "Vaṇṇo ca me sabbadisā pabhāsatī”ti. ;",
  "atk-s0513a2:1653_0": "Aparā piṇḍāya caramānassa bhikkhuno pūjanatthāya pupphāni adāsi,",
  "atk-s0513a2:1653_1": "aparā “cetiye gandhapañcaṅgulikaṃ dethā”ti gandhe adāsi,",
  "atk-s0513a2:1653_2": "aparā madhurāni phalāphalāni adāsi,",
  "atk-s0513a2:1653_3": "aparā ucchurasaṃ adāsi,",
  "atk-s0513a2:1653_4": "aparā kassapadasabalassa cetiye gandhapañcaṅgulikaṃ adāsi,",
  "atk-s0513a2:1653_5": "aparā maggapaṭipannānaṃ bhikkhūnaṃ bhikkhunīnañca kulagehe vāsaṃ upagatānaṃ santike dhammaṃ assosi,",
  "atk-s0513a2:1653_6": "aparā nāvāya upakaṭṭhāya velāya bhuttassa bhikkhuno udake ṭhatvā udakaṃ adāsi,",
  "atk-s0513a2:1653_7": "aparā agāramajjhe vasamānā akkodhanā hutvā sassusasuravattaṃ akāsi,",
  "atk-s0513a2:1653_8": "aparā attano laddhakoṭṭhāsatopi saṃvibhāgaṃ katvāva paribhuñji,",
  "atk-s0513a2:1653_9": "sīlavatī ca ahosi,",
  "atk-s0513a2:1653_10": "aparā paragehe dāsī hutvā nikkodhanā nimmānā attano laddhakoṭṭhāsato saṃvibhāgaṃ katvā devarañño paricārikā hutvā nibbattā.",
  "atk-s0513a2:1653_11": "Evaṃ sabbāpi guttilavimānavatthusmiṃ āgatā chattiṃsa devadhītā yaṃ yaṃ kammaṃ katvā tattha nibbattā,",
  "atk-s0513a2:1653_12": "sabbaṃ bodhisatto pucchi.",
  "atk-s0513a2:1653_13": "Tāpissa attano katakammaṃ gāthāhiyeva kathesuṃ.",
  "atk-s0513a2:1653_14": "Taṃ sutvā bodhisatto “lābhā vata me,",
  "atk-s0513a2:1653_15": "suladdhaṃ vata me,",
  "atk-s0513a2:1653_16": "svāhaṃ idhāgantvā appamattakenapi kammena paṭiladdhadibbasampattiyo assosiṃ.",
  "atk-s0513a2:1653_17": "Ito dāni paṭṭhāya manussalokaṃ gantvā dānādīni kusalakammāneva karissāmī”ti vatvā imaṃ udānaṃ udānesi –",
  "atk-s0513a2:1654_0": "“Svāgataṃ vata me ajja, suppabhātaṃ suhuṭṭhitaṃ;",
  "atk-s0513a2:1655_0": "Yaṃ addasāmi devatāyo, accharākāmavaṇṇiyo.",
  "atk-s0513a2:1656_0": "“Imāsāhaṃ dhammaṃ sutvā, kāhāmi kusalaṃ bahuṃ;",
  "atk-s0513a2:1657_0": "Dānena samacariyāya, saṃyamena damena ca;",
  "atk-s0513a2:1658_0": "Svāhaṃ tattha gamissāmi, yattha gantvā na socare”ti. ;",
  "atk-s0513a2:1659_0": "Atha naṃ sattāhaccayena devarājā mātalisaṅgāhakaṃ āṇāpetvā rathe nisīdāpetvā bārāṇasimeva pesesi.",
  "atk-s0513a2:1659_1": "So bārāṇasiṃ gantvā devaloke attanā diṭṭhakāraṇaṃ manussānaṃ ācikkhi.",
  "atk-s0513a2:1659_2": "Tato paṭṭhāya manussā saussāhā puññāni kātuṃ maññiṃsu.",
  "atk-s0513a2:1660_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a2:1660_1": "“tadā mūsilo devadatto ahosi,",
  "atk-s0513a2:1660_2": "sakko anuruddho,",
  "atk-s0513a2:1660_3": "rājā ānando,",
  "atk-s0513a2:1660_4": "guttilagandhabbo pana ahameva ahosi”nti.",
  "atk-s0513a2:1661_0": "Guttilajātakavaṇṇanā tatiyā.",
  "atk-s0513a2:1663_0": "[244] 4. Vigaticchajātakavaṇṇanā",
  "atk-s0513a2:1664_0": "Yaṃ passati na taṃ icchatīti idaṃ satthā jetavane viharanto ekaṃ palāyikaṃ paribbājakaṃ ārabbha kathesi.",
  "atk-s0513a2:1664_1": "So kira sakalajambudīpe paṭivādaṃ alabhitvā sāvatthiṃ āgantvā “ko mayā saddhiṃ vādaṃ kātuṃ samattho”ti",
  "atk-s0513a2:1664_2": "pucchitvā “sammāsambuddho”ti sutvā mahājanaparivuto jetavanaṃ gantvā bhagavantaṃ catuparisamajjhe dhammaṃ",
  "atk-s0513a2:1664_3": "desentaṃ pañhaṃ pucchi.",
  "atk-s0513a2:1664_4": "Athassa satthā taṃ vissajjetvā “ekaṃ nāma ki”nti pañhaṃ pucchi,",
  "atk-s0513a2:1664_5": "so taṃ kathetuṃ asakkonto uṭṭhāya palāyi.",
  "atk-s0513a2:1664_6": "Nisinnaparisā “ekapadeneva vo, bhante,",
  "atk-s0513a2:1664_7": "paribbājako niggahito”ti āhaṃsu.",
  "atk-s0513a2:1664_8": "Satthā “nāhaṃ, upāsakā,",
  "atk-s0513a2:1664_9": "idānevetaṃ ekapadeneva niggaṇhāmi,",
  "atk-s0513a2:1664_10": "pubbepi niggaṇhiṃyevā”ti vatvā atītaṃ āhari.",
  "atk-s0513a2:1665_0": "Atīte bārāṇasiyaṃ brahmadatte rajjaṃ kārente bodhisatto kāsiraṭṭhe brāhmaṇakule nibbattitvā vayappatto",
  "atk-s0513a2:1665_1": "kāme pahāya isipabbajjaṃ pabbajitvā dīgharattaṃ himavante vasi.",
  "atk-s0513a2:1665_2": "So pabbatā oruyha ekaṃ nigamagāmaṃ nissāya gaṅgānivattane paṇṇasālāyaṃ vāsaṃ kappesi.",
  "atk-s0513a2:1665_3": "Atheko paribbājako sakalajambudīpe paṭivādaṃ alabhitvā taṃ nigamaṃ patvā “atthi nu kho koci mayā saddhiṃ",
  "atk-s0513a2:1665_4": "vādaṃ kātuṃ samattho”ti pucchitvā “atthī”ti bodhisattassa ānubhāvaṃ sutvā mahājanaparivuto tassa vasanaṭṭhānaṃ",
  "atk-s0513a2:1665_5": "gantvā paṭisanthāraṃ katvā nisīdi.",
  "atk-s0513a2:1665_6": "Atha naṃ bodhisatto “vaṇṇagandhaparibhāvitaṃ gaṅgāpānīyaṃ pivissatī”ti pucchi.",
  "atk-s0513a2:1665_7": "Paribbājako vādena ottharanto “kā gaṅgā,",
  "atk-s0513a2:1665_8": "vālukā gaṅgā,",
  "atk-s0513a2:1665_9": "udakaṃ gaṅgā,",
  "atk-s0513a2:1665_10": "orimatīraṃ gaṅgā,",
  "atk-s0513a2:1665_11": "pārimatīraṃ gaṅgā”ti āha.",
  "atk-s0513a2:1665_12": "Bodhisatto “tvaṃ pana,",
  "atk-s0513a2:1665_13": "paribbājaka,",
  "atk-s0513a2:1665_14": "ṭhapetvā udakaṃ vālukaṃ orimatīraṃ pārimatīrañca kahaṃ gaṅgaṃ labhissasī”ti āha.",
  "atk-s0513a2:1665_15": "Paribbājako appaṭibhāno hutvā uṭṭhāya palāyi.",
  "atk-s0513a2:1665_16": "Tasmiṃ palāte bodhisatto nisinnaparisāya dhammaṃ desento imā gāthā avoca –",
  "atk-s0513a2:1666_0": "188.",
  "atk-s0513a2:1667_0": "“Yaṃ passati na taṃ icchati, yañca na passati taṃ kiricchati;",
  "atk-s0513a2:1668_0": "Maññāmi ciraṃ carissati, na hi taṃ lacchati yaṃ sa icchati.",
  "atk-s0513a2:1669_0": "189.",
  "atk-s0513a2:1670_0": "“Yaṃ labhati na tena tussati, yañca pattheti laddhaṃ hīḷeti;",
  "atk-s0513a2:1671_0": "Icchā hi anantagocarā, vigaticchāna namo karomase”ti.",
  "atk-s0513a2:1672_0": "Tattha yaṃ passatīti yaṃ udakādiṃ passati,",
  "atk-s0513a2:1672_1": "taṃ gaṅgāti na icchati.",
  "atk-s0513a2:1672_2": "Yañca na passatīti yañca udakādivinimuttaṃ gaṅgaṃ na passati,",
  "atk-s0513a2:1672_3": "taṃ kiricchati.",
  "atk-s0513a2:1672_4": "Maññāmi ciraṃ carissatīti ahaṃ evaṃ maññāmi –",
  "atk-s0513a2:1672_5": "ayaṃ paribbājako evarūpaṃ gaṅgaṃ pariyesanto ciraṃ carissati.",
  "atk-s0513a2:1672_6": "Yathā vā udakādivinimuttaṃ gaṅgaṃ,",
  "atk-s0513a2:1672_7": "evaṃ rūpādivinimuttaṃ attānampi pariyesanto saṃsāre ciraṃ carissati.",
  "atk-s0513a2:1672_8": "Na hi taṃ lacchatīti ciraṃ carantopi yaṃ taṃ evarūpaṃ gaṅgaṃ vā attānaṃ vā icchati,",
  "atk-s0513a2:1672_9": "taṃ na lacchati.",
  "atk-s0513a2:1672_10": "Yaṃ labhatīti yaṃ udakaṃ vā rūpādiṃ vā labhati,",
  "atk-s0513a2:1672_11": "tena na tussati.",
  "atk-s0513a2:1672_12": "Yañca pattheti laddhaṃ hīḷetīti evaṃ laddhena atussanto yaṃ yaṃ sampattiṃ pattheti,",
  "atk-s0513a2:1672_13": "taṃ taṃ labhitvā “kiṃ etāyā”ti hīḷeti avamaññati.",
  "atk-s0513a2:1672_14": "Icchā hi anantagocarāti laddhaṃ hīḷetvā aññamaññaṃ ārammaṇaṃ icchanato ayaṃ icchā nāma taṇhā anantagocarā.",
  "atk-s0513a2:1672_15": "Vigaticchāna namo karomaseti tasmā ye vigaticchā buddhādayo,",
  "atk-s0513a2:1672_16": "tesaṃ mayaṃ namakkāraṃ karomāti.",
  "atk-s0513a2:1673_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a2:1673_1": "“tadā paribbājako etarahi paribbājako ahosi,",
  "atk-s0513a2:1673_2": "tāpaso pana ahameva ahosi”nti.",
  "atk-s0513a2:1674_0": "Vigaticchajātakavaṇṇanā catutthā.",
  "atk-s0513a2:1676_0": "[245] 5. Mūlapariyāyajātakavaṇṇanā",
  "atk-s0513a2:1677_0": "Kālo ghasati bhūtānīti idaṃ satthā ukkaṭṭhaṃ nissāya subhagavane viharanto mūlapariyāyasuttantaṃ ārabbha kathesi.",
  "atk-s0513a2:1677_1": "Tadā kira pañcasatā brāhmaṇā tiṇṇaṃ vedānaṃ pāragū sāsane pabbajitvā tīṇi piṭakāni uggaṇhitvā mānamadamattā",
  "atk-s0513a2:1677_2": "hutvā “sammāsambuddhopi tīṇeva piṭakāni jānāti,",
  "atk-s0513a2:1677_3": "mayampi tāni jānāma,",
  "atk-s0513a2:1677_4": "evaṃ sante kiṃ tassa amhehi nānākaraṇa”nti buddhupaṭṭhānaṃ na gacchanti,",
  "atk-s0513a2:1677_5": "paṭipakkhā hutvā caranti.",
  "atk-s0513a2:1678_0": "Athekadivasaṃ satthā tesu āgantvā attano santike nisinnesu aṭṭhahi bhūmīhi paṭimaṇḍetvā mūlapariyāyasuttantaṃ kathesi,",
  "atk-s0513a2:1678_1": "te na kiñci sallakkhesuṃ.",
  "atk-s0513a2:1678_2": "Atha nesaṃ etadahosi –",
  "atk-s0513a2:1678_3": "“mayaṃ amhehi sadisā paṇḍitā natthī’ti mānaṃ karoma,",
  "atk-s0513a2:1678_4": "idāni pana na kiñci jānāma,",
  "atk-s0513a2:1678_5": "buddhehi sadiso paṇḍito nāma natthi,",
  "atk-s0513a2:1678_6": "aho buddhaguṇā nāmā”ti.",
  "atk-s0513a2:1678_7": "Te tato paṭṭhāya nihatamānā hutvā uddhaṭadāṭhā viya sappā nibbisevanā jātā.",
  "atk-s0513a2:1678_8": "Satthā ukkaṭṭhāyaṃ yathābhirantaṃ viharitvā vesāliṃ gantvā gotamakacetiye gotamakasuttantaṃ nāma kathesi,",
  "atk-s0513a2:1678_9": "dasasahassilokadhātu kampi,",
  "atk-s0513a2:1678_10": "taṃ sutvā te bhikkhū arahattaṃ pāpuṇiṃsu.",
  "atk-s0513a2:1678_11": "Mūlapariyāyasuttantapariyosāne pana satthari ukkaṭṭhāyaṃ viharanteyeva bhikkhū dhammasabhāyaṃ kathaṃ samuṭṭhāpesuṃ – “āvuso,",
  "atk-s0513a2:1678_12": "aho buddhānaṃ ānubhāvo,",
  "atk-s0513a2:1678_13": "te nāma brāhmaṇapabbajitā tathā mānamadamattā bhagavatā mūlapariyāyadesanāya nihatamānā katā”ti.",
  "atk-s0513a2:1678_14": "Satthā āgantvā “kāya nuttha,",
  "atk-s0513a2:1678_15": "bhikkhave,",
  "atk-s0513a2:1678_16": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a2:1678_17": "bhikkhave, idāneva,",
  "atk-s0513a2:1678_18": "pubbepāhaṃ ime evaṃ mānapaggahitasire vicarante nihatamāne akāsiṃyevā”ti vatvā atītaṃ āhari.",
  "atk-s0513a2:1679_0": "Atīte bārāṇasiyaṃ brahmadatte rajjaṃ kārente bodhisatto brāhmaṇakule nibbattitvā vayappatto tiṇṇaṃ vedānaṃ",
  "atk-s0513a2:1679_1": "pāragū disāpāmokkho ācariyo hutvā pañca māṇavakasatāni mante vācesi.",
  "atk-s0513a2:1679_2": "Te pañcasatāpi niṭṭhitasippā sippe anuyogaṃ datvā “yattakaṃ mayaṃ jānāma,",
  "atk-s0513a2:1679_3": "ācariyopi tattakameva,",
  "atk-s0513a2:1679_4": "viseso natthī”ti mānatthaddhā hutvā ācariyassa santikaṃ na gacchanti,",
  "atk-s0513a2:1679_5": "vattapaṭivattaṃ na karonti.",
  "atk-s0513a2:1679_6": "Te ekadivasaṃ ācariye badarirukkhamūle nisinne taṃ vambhetukāmā badarirukkhaṃ nakhena ākoṭetvā “nissārovāyaṃ rukkho”ti āhaṃsu.",
  "atk-s0513a2:1679_7": "Bodhisatto attano vambhanabhāvaṃ ñatvā antevāsike “ekaṃ vo pañhaṃ pucchissāmī”ti āha.",
  "atk-s0513a2:1679_8": "Te haṭṭhatuṭṭhā “vadetha,",
  "atk-s0513a2:1679_9": "kathessāmā”ti.",
  "atk-s0513a2:1679_10": "Ācariyo pañhaṃ pucchanto paṭhamaṃ gāthamāha –",
  "atk-s0513a2:1680_0": "190.",
  "atk-s0513a2:1681_0": "“Kālo ghasati bhūtāni, sabbāneva sahattanā;",
  "atk-s0513a2:1682_0": "Yo ca kālaghaso bhūto, sa bhūtapacaniṃ pacī”ti.",
  "atk-s0513a2:1683_0": "Tattha kāloti purebhattakālopi pacchābhattakālopīti evamādi.",
  "atk-s0513a2:1683_1": "Bhūtānīti sattādhivacanametaṃ,",
  "atk-s0513a2:1683_2": "na kālo bhūtānaṃ cammamaṃsādīni luñcitvā khādati,",
  "atk-s0513a2:1683_3": "apica kho nesaṃ āyuvaṇṇabalāni khepento yobbaññaṃ maddanto ārogyaṃ vināsento ghasati khādatīti vuccati.",
  "atk-s0513a2:1683_4": "Evaṃ ghasanto ca na kiñci vajjeti,",
  "atk-s0513a2:1683_5": "sabbāneva ghasati.",
  "atk-s0513a2:1683_6": "Na kevalañca bhūtāneva,",
  "atk-s0513a2:1683_7": "apica kho sahattanā attānampi ghasati,",
  "atk-s0513a2:1683_8": "purebhattakālo pacchābhattakālaṃ na pāpuṇāti.",
  "atk-s0513a2:1683_9": "Esa nayo pacchābhattakālādīsu.",
  "atk-s0513a2:1683_10": "Yo ca kālaghaso bhūtoti khīṇāsavassetaṃ adhivacanaṃ.",
  "atk-s0513a2:1683_11": "So hi ariyamaggena āyatiṃ paṭisandhikālaṃ khepetvā khāditvā ṭhitattā “kālaghaso bhūto”ti vuccati.",
  "atk-s0513a2:1683_12": "Sa bhūtapacaniṃ pacīti so yāyaṃ taṇhā apāyesu bhūte pacati,",
  "atk-s0513a2:1683_13": "taṃ ñāṇagginā paci dahi bhasmamakāsi,",
  "atk-s0513a2:1683_14": "tena “bhūtapacaniṃ pacī”ti vuccati.",
  "atk-s0513a2:1683_15": "“Pajani”ntipi pāṭho,",
  "atk-s0513a2:1683_16": "janikaṃ nibbattakinti attho.",
  "atk-s0513a2:1684_0": "Imaṃ pañhaṃ sutvā māṇavesu ekopi jānituṃ samattho nāma nāhosi.",
  "atk-s0513a2:1684_1": "Atha ne bodhisatto “mā kho tumhe ‘ayaṃ pañho tīsu vedesu atthī’ti saññaṃ akattha,",
  "atk-s0513a2:1684_2": "tumhe ‘yamahaṃ jānāmi,",
  "atk-s0513a2:1684_3": "taṃ sabbaṃ jānāmā’ti maññamānā maṃ badarirukkhasadisaṃ karotha,",
  "atk-s0513a2:1684_4": "mama tumhehi aññātassa bahuno jānanabhāvaṃ na jānātha,",
  "atk-s0513a2:1684_5": "gacchatha sattame divase kālaṃ dammi,",
  "atk-s0513a2:1684_6": "ettakena kālena imaṃ pañhaṃ cintethā”ti.",
  "atk-s0513a2:1684_7": "Te bodhisattaṃ vanditvā attano attano vasanaṭṭhānaṃ gantvā sattāhaṃ cintetvāpi pañhassa neva antaṃ,",
  "atk-s0513a2:1684_8": "na koṭiṃ passiṃsu.",
  "atk-s0513a2:1684_9": "Te sattamadivase ācariyassa santikaṃ gantvā vanditvā nisīditvā “kiṃ,",
  "atk-s0513a2:1684_10": "bhadramukhā,",
  "atk-s0513a2:1684_11": "jānittha pañha”nti vutte “na jānāmā”ti vadiṃsu.",
  "atk-s0513a2:1684_12": "Atha bodhisatto te garahamāno dutiyaṃ gāthamāha –",
  "atk-s0513a2:1685_0": "191.",
  "atk-s0513a2:1686_0": "“Bahūni narasīsāni, lomasāni brahāni ca;",
  "atk-s0513a2:1687_0": "Gīvāsu paṭimukkāni, kocidevettha kaṇṇavā”ti.",
  "atk-s0513a2:1688_0": "Tassattho –",
  "atk-s0513a2:1688_1": "bahūni narānaṃ sīsāni dissanti,",
  "atk-s0513a2:1688_2": "sabbāni ca tāni lomasāni,",
  "atk-s0513a2:1688_3": "sabbāni mahantāni gīvāsuyeva ṭhapitāni,",
  "atk-s0513a2:1688_4": "na tālaphalaṃ viya hatthena gahitāni,",
  "atk-s0513a2:1688_5": "natthi tesaṃ imehi dhammehi nānākaraṇaṃ.",
  "atk-s0513a2:1688_6": "Ettha pana kocideva kaṇṇavāti attānaṃ sandhāyāha.",
  "atk-s0513a2:1688_7": "Kaṇṇavāti paññavā,",
  "atk-s0513a2:1688_8": "kaṇṇachiddaṃ pana na kassaci natthi.",
  "atk-s0513a2:1688_9": "Iti te māṇavake “kaṇṇachiddamattameva tumhākaṃ bālānaṃ atthi,",
  "atk-s0513a2:1688_10": "na paññā”ti garahitvā pañhaṃ vissajjesi.",
  "atk-s0513a2:1688_11": "Te sutvā –",
  "atk-s0513a2:1688_12": "“aho ācariyā nāma mahantā”ti khamāpetvā nihatamānā bodhisattaṃ upaṭṭhahiṃsu.",
  "atk-s0513a2:1689_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a2:1689_1": "“tadā pañcasatā māṇavakā ime bhikkhū ahesuṃ,",
  "atk-s0513a2:1689_2": "ācariyo pana ahameva ahosi”nti.",
  "atk-s0513a2:1690_0": "Mūlapariyāyajātakavaṇṇanā pañcamā.",
  "atk-s0513a2:1692_0": "[246] 6. Bālovādajātakavaṇṇanā",
  "atk-s0513a2:1693_0": "Hantvā chetvā vadhitvā cāti idaṃ satthā vesāliṃ upanissāya kūṭāgārasālāyaṃ viharanto sīhasenāpatiṃ ārabbha kathesi.",
  "atk-s0513a2:1693_1": "So hi bhagavantaṃ saraṇaṃ gantvā nimantetvā punadivase samaṃsakabhattaṃ adāsi.",
  "atk-s0513a2:1693_2": "Nigaṇṭhā taṃ sutvā kupitā anattamanā tathāgataṃ viheṭhetukāmā “samaṇo gotamo jānaṃ uddissakataṃ maṃsaṃ bhuñjatī”ti akkosiṃsu.",
  "atk-s0513a2:1693_3": "Bhikkhū dhammasabhāyaṃ kathaṃ samuṭṭhāpesuṃ – “āvuso,",
  "atk-s0513a2:1693_4": "nigaṇṭho nāṭaputto ‘samaṇo gotamo jānaṃ uddissakataṃ maṃsaṃ bhuñjatī’ti saddhiṃ parisāya akkosanto āhiṇḍatī”ti.",
  "atk-s0513a2:1693_5": "Taṃ sutvā satthā “na,",
  "atk-s0513a2:1693_6": "bhikkhave,",
  "atk-s0513a2:1693_7": "nigaṇṭho nāṭaputto idāneva maṃ uddissakatamaṃsakhādanena garahati,",
  "atk-s0513a2:1693_8": "pubbepi garahiyevā”ti vatvā atītaṃ āhari.",
  "atk-s0513a2:1694_0": "Atīte bārāṇasiyaṃ brahmadatte rajjaṃ kārente bodhisatto brāhmaṇakule nibbattitvā vayappatto isipabbajjaṃ",
  "atk-s0513a2:1694_1": "pabbajitvā loṇambilasevanatthāya himavantato bārāṇasiṃ gantvā punadivase nagaraṃ bhikkhāya pāvisi.",
  "atk-s0513a2:1694_2": "Atheko kuṭumbiko “tāpasaṃ viheṭhessāmī”ti gharaṃ pavesetvā paññattāsane nisīdāpetvā macchamaṃsena parivisitvā",
  "atk-s0513a2:1694_3": "bhattakiccāvasāne ekamantaṃ nisīditvā “imaṃ maṃsaṃ tumheyeva uddissa pāṇe māretvā kataṃ,",
  "atk-s0513a2:1694_4": "idaṃ akusalaṃ mā amhākameva,",
  "atk-s0513a2:1694_5": "tumhākampi hotū”ti vatvā paṭhamaṃ gāthamāha –",
  "atk-s0513a2:1695_0": "192.",
  "atk-s0513a2:1696_0": "“Hantvā chetvā vadhitvā ca, deti dānaṃ asaññato;",
  "atk-s0513a2:1697_0": "Edisaṃ bhattaṃ bhuñjamāno, sa pāpena upalippatī”ti.",
  "atk-s0513a2:1698_0": "Tattha hantvāti paharitvā.",
  "atk-s0513a2:1698_1": "Chetvāti kilametvā.",
  "atk-s0513a2:1698_2": "Vadhitvāti māretvā.",
  "atk-s0513a2:1698_3": "Deti dānaṃ asaññatoti asaññato dussīlo evaṃ katvā dānaṃ deti.",
  "atk-s0513a2:1698_4": "Edisaṃ bhattaṃ bhuñjamāno,",
  "atk-s0513a2:1698_5": "sa pāpena upalippatīti edisaṃ uddissakatabhattaṃ bhuñjamāno so samaṇopi pāpena upalippati saṃyujjatiyevāti.",
  "atk-s0513a2:1699_0": "Taṃ sutvā bodhisatto dutiyaṃ gāthamāha –",
  "atk-s0513a2:1700_0": "193.",
  "atk-s0513a2:1701_0": "“Puttadārampi ce hantvā, deti dānaṃ asaññato;",
  "atk-s0513a2:1702_0": "Bhuñjamānopi sappañño, na pāpena upalippatī”ti.",
  "atk-s0513a2:1703_0": "Tattha bhuñjamānopi sappaññoti tiṭṭhatu aññaṃ maṃsaṃ,",
  "atk-s0513a2:1703_1": "puttadāraṃ vadhitvāpi dussīlena dinnaṃ sappañño khantimettādiguṇasampanno taṃ bhuñjamānopi pāpena na upalippatīti.",
  "atk-s0513a2:1703_2": "Evamassa bodhisatto dhammaṃ kathetvā uṭṭhāyāsanā pakkāmi.",
  "atk-s0513a2:1704_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a2:1704_1": "“tadā kuṭumbiko nigaṇṭho nāṭaputto ahosi,",
  "atk-s0513a2:1704_2": "tāpaso pana ahameva ahosi”nti.",
  "atk-s0513a2:1705_0": "Bālovādajātakavaṇṇanā chaṭṭhā.",
  "atk-s0513a2:1707_0": "[247] 7. Pādañjalijātakavaṇṇanā",
  "atk-s0513a2:1708_0": "Addhā pādañjalī sabbeti idaṃ satthā jetavane viharanto lāḷudāyītheraṃ ārabbha kathesi.",
  "atk-s0513a2:1708_1": "Ekasmiñhi divase dve aggasāvakā pañhaṃ vinicchinanti,",
  "atk-s0513a2:1708_2": "bhikkhū pañhaṃ suṇantā there pasaṃsanti.",
  "atk-s0513a2:1708_3": "Lāḷudāyīthero pana parisantare nisinno “ete amhehi samaṃ kiṃ jānantī”ti oṭṭhaṃ bhañji.",
  "atk-s0513a2:1708_4": "Taṃ disvā therā uṭṭhāya pakkamiṃsu,",
  "atk-s0513a2:1708_5": "parisā bhijji.",
  "atk-s0513a2:1708_6": "Dhammasabhāyaṃ bhikkhū kathaṃ samuṭṭhāpesuṃ –",
  "atk-s0513a2:1708_7": "“āvuso lāḷudāyī,",
  "atk-s0513a2:1708_8": "dve aggasāvake garahitvā oṭṭhaṃ bhañjī”ti.",
  "atk-s0513a2:1708_9": "Taṃ sutvā satthā “na,",
  "atk-s0513a2:1708_10": "bhikkhave, idāneva,",
  "atk-s0513a2:1708_11": "pubbepi lāḷudāyī ṭhapetvā oṭṭhabhañjanaṃ tato uttari aññaṃ na jānātī”ti vatvā atītaṃ āhari.",
  "atk-s0513a2:1709_0": "Atīte bārāṇasiyaṃ brahmadatte rajjaṃ kārente bodhisatto tassa atthadhammānusāsako amacco ahosi.",
  "atk-s0513a2:1709_1": "Rañño pādañjalī nāma putto lālo dandhaparisakkano ahosi.",
  "atk-s0513a2:1709_2": "Aparabhāge rājā kālamakāsi.",
  "atk-s0513a2:1709_3": "Amaccā rañño matakiccāni katvā “taṃ rajje abhisiñcissāmā”ti mantayamānā rājaputtaṃ pādañjaliṃ āhaṃsu.",
  "atk-s0513a2:1709_4": "Bodhisatto pana “ayaṃ kumāro lālo dandhaparisakkano,",
  "atk-s0513a2:1709_5": "pariggahetvā naṃ abhisiñcissāmā”ti āha.",
  "atk-s0513a2:1709_6": "Amaccā vinicchayaṃ sajjetvā kumāraṃ samīpe nisīdāpetvā aḍḍaṃ vinicchinantā na sammā vinicchiniṃsu.",
  "atk-s0513a2:1709_7": "Te assāmikaṃ sāmikaṃ katvā kumāraṃ pucchiṃsu – “kīdisaṃ, kumāra,",
  "atk-s0513a2:1709_8": "suṭṭhu aḍḍaṃ vinicchinimhā”ti.",
  "atk-s0513a2:1709_9": "So oṭṭhaṃ bhañji.",
  "atk-s0513a2:1709_10": "Bodhisatto “paṇḍito vata maññe kumāro,",
  "atk-s0513a2:1709_11": "asammāvinicchitabhāvo tena ñāto bhavissatī”ti maññamāno paṭhamaṃ gāthamāha –",
  "atk-s0513a2:1710_0": "194.",
  "atk-s0513a2:1711_0": "“Addhā pādañjalī sabbe, paññāya atirocati;",
  "atk-s0513a2:1712_0": "Tathā hi oṭṭhaṃ bhañjati, uttariṃ nūna passatī”ti.",
  "atk-s0513a2:1713_0": "Tassattho –",
  "atk-s0513a2:1713_1": "ekaṃsena pādañjalikumāro sabbe amhe paññāya atirocati.",
  "atk-s0513a2:1713_2": "Tathā hi oṭṭhaṃ bhañjati,",
  "atk-s0513a2:1713_3": "nūna uttariṃ aññaṃ kāraṇaṃ passatīti.",
  "atk-s0513a2:1714_0": "Te aparasmimpi divase vinicchayaṃ sajjetvā aññaṃ aḍḍaṃ suṭṭhu vinicchinitvā “kīdisaṃ, deva,",
  "atk-s0513a2:1714_1": "suṭṭhu vinicchinita”nti pucchiṃsu.",
  "atk-s0513a2:1714_2": "So punapi oṭṭhameva bhañji.",
  "atk-s0513a2:1714_3": "Athassa andhabālabhāvaṃ ñatvā bodhisatto dutiyaṃ gāthamāha –",
  "atk-s0513a2:1715_0": "195.",
  "atk-s0513a2:1716_0": "“Nāyaṃ dhammaṃ adhammaṃ vā, atthānatthañca bujjhati;",
  "atk-s0513a2:1717_0": "Aññatra oṭṭhanibbhogā, nāyaṃ jānāti kiñcana”nti.",
  "atk-s0513a2:1718_0": "Amaccā pādañjalikumārassa lālabhāvaṃ ñatvā bodhisattaṃ rajje abhisiñciṃsu.",
  "atk-s0513a2:1719_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a2:1719_1": "“tadā pādañjalī lāḷudāyī ahosi,",
  "atk-s0513a2:1719_2": "paṇḍitāmacco pana ahameva ahosi”nti.",
  "atk-s0513a2:1720_0": "Pādañjalijātakavaṇṇanā sattamā.",
  "atk-s0513a2:1722_0": "[248] 8. Kiṃsukopamajātakavaṇṇanā",
  "atk-s0513a2:1723_0": "Sabbehi kiṃsuko diṭṭhoti idaṃ satthā jetavane viharanto kiṃsukopamasuttantaṃ ārabbha kathesi.",
  "atk-s0513a2:1723_1": "Cattāro hi bhikkhū tathāgataṃ upasaṅkamitvā kammaṭṭhānaṃ yāciṃsu,",
  "atk-s0513a2:1723_2": "satthā tesaṃ kammaṭṭhānaṃ kathesi.",
  "atk-s0513a2:1723_3": "Te kammaṭṭhānaṃ gahetvā attano rattiṭṭhānadivāṭṭhānāni agamiṃsu.",
  "atk-s0513a2:1723_4": "Tesu eko cha phassāyatanāni pariggaṇhitvā arahattaṃ pāpuṇi,",
  "atk-s0513a2:1723_5": "eko pañcakkhandhe,",
  "atk-s0513a2:1723_6": "eko cattāro mahābhūte,",
  "atk-s0513a2:1723_7": "eko aṭṭhārasa dhātuyo.",
  "atk-s0513a2:1723_8": "Te attano attano adhigatavisesaṃ satthu ārocesuṃ.",
  "atk-s0513a2:1723_9": "Athekassa bhikkhuno parivitakko udapādi –",
  "atk-s0513a2:1723_10": "“imesaṃ kammaṭṭhānāni nānā,",
  "atk-s0513a2:1723_11": "nibbānaṃ ekaṃ,",
  "atk-s0513a2:1723_12": "kathaṃ sabbehi arahattaṃ patta”nti.",
  "atk-s0513a2:1723_13": "So satthāraṃ pucchi.",
  "atk-s0513a2:1723_14": "Satthā “kiṃ te, bhikkhu,",
  "atk-s0513a2:1723_15": "kiṃsukadiṭṭhabhātikehi nānatta”nti vatvā “idaṃ no, bhante,",
  "atk-s0513a2:1723_16": "kāraṇaṃ kathethā”ti bhikkhūhi yācito atītaṃ āhari.",
  "atk-s0513a2:1724_0": "Atīte bārāṇasiyaṃ brahmadatte rajjaṃ kārente tassa cattāro puttā ahesuṃ.",
  "atk-s0513a2:1724_1": "Te ekadivasaṃ sārathiṃ pakkosetvā “mayaṃ, samma,",
  "atk-s0513a2:1724_2": "kiṃsukaṃ daṭṭhukāmā,",
  "atk-s0513a2:1724_3": "kiṃsukarukkhaṃ no dassehī”ti āhaṃsu.",
  "atk-s0513a2:1724_4": "Sārathi “sādhu,",
  "atk-s0513a2:1724_5": "dassessāmī”ti vatvā catunnampi ekato adassetvā jeṭṭharājaputtaṃ tāva rathe nisīdāpetvā araññaṃ netvā “ayaṃ kiṃsuko”ti khāṇukakāle kiṃsukaṃ dassesi.",
  "atk-s0513a2:1724_6": "Aparassa bahalapalāsakāle,",
  "atk-s0513a2:1724_7": "aparassa pupphitakāle,",
  "atk-s0513a2:1724_8": "aparassa phalitakāle.",
  "atk-s0513a2:1724_9": "Aparabhāge cattāropi bhātaro ekato nisinnā “kiṃsuko nāma kīdiso”ti kathaṃ samuṭṭhāpesuṃ.",
  "atk-s0513a2:1724_10": "Tato eko “seyyāthāpi jhāmathūṇo”ti āha.",
  "atk-s0513a2:1724_11": "Dutiyo “seyyathāpi nigrodharukkho”ti,",
  "atk-s0513a2:1724_12": "tatiyo “seyyathāpi maṃsapesī”ti,",
  "atk-s0513a2:1724_13": "catuttho “seyyathāpi sirīso”ti.",
  "atk-s0513a2:1724_14": "Te aññamaññassa kathāya aparituṭṭhā pitu santikaṃ gantvā “deva,",
  "atk-s0513a2:1724_15": "kiṃsuko nāma kīdiso”ti pucchitvā “tumhehi kiṃ kathita”nti vutte attanā kathitanīhāraṃ rañño kathesuṃ.",
  "atk-s0513a2:1724_16": "Rājā “catūhipi tumhehi kiṃsuko diṭṭho,",
  "atk-s0513a2:1724_17": "kevalaṃ vo kiṃsukassa dassento sārathi ‘imasmiṃ kāle kiṃsuko kīdiso,",
  "atk-s0513a2:1724_18": "imasmiṃ kīdiso’ti vibhajitvā na pucchito,",
  "atk-s0513a2:1724_19": "tena vo kaṅkhā uppannā”ti vatvā paṭhamaṃ gāthamāha –",
  "atk-s0513a2:1725_0": "196.",
  "atk-s0513a2:1726_0": "“Sabbehi kiṃsuko diṭṭho, kiṃ nvettha vicikicchatha;",
  "atk-s0513a2:1727_0": "Na hi sabbesu ṭhānesu, sārathī paripucchito”ti.",
  "atk-s0513a2:1728_0": "Tattha na hi sabbesu ṭhānesu,",
  "atk-s0513a2:1728_1": "sārathī paripucchitoti sabbehi vo kiṃsuko diṭṭho,",
  "atk-s0513a2:1728_2": "kiṃ nu tumhe ettha vicikicchatha,",
  "atk-s0513a2:1728_3": "sabbesu ṭhānesu kiṃsukoveso,",
  "atk-s0513a2:1728_4": "tumhehi pana na hi sabbesu ṭhānesu sārathi paripucchito,",
  "atk-s0513a2:1728_5": "tena vo kaṅkhā uppannāti.",
  "atk-s0513a2:1729_0": "Satthā imaṃ kāraṇaṃ dassetvā “yathā, bhikkhu,",
  "atk-s0513a2:1729_1": "te cattāro bhātikā vibhāgaṃ katvā apucchitattā kiṃsuke kaṅkhaṃ uppādesuṃ,",
  "atk-s0513a2:1729_2": "evaṃ tvampi imasmiṃ dhamme kaṅkhaṃ uppādesī”ti vatvā abhisambuddho hutvā dutiyaṃ gāthamāha –",
  "atk-s0513a2:1730_0": "197.",
  "atk-s0513a2:1731_0": "“Evaṃ sabbehi ñāṇehi, yesaṃ dhammā ajānitā;",
  "atk-s0513a2:1732_0": "Te ve dhammesu kaṅkhanti, kiṃsukasmiṃva bhātaro”ti.",
  "atk-s0513a2:1733_0": "Tassattho –",
  "atk-s0513a2:1733_1": "yathā te bhātaro sabbesu ṭhānesu kiṃsukassa adiṭṭhattā kaṅkhiṃsu,",
  "atk-s0513a2:1733_2": "evaṃ sabbehi vipassanāñāṇehi yesaṃ sabbe chaphassāyatanakhandhabhūtadhātubhedā dhammā ajānitā,",
  "atk-s0513a2:1733_3": "sotāpattimaggassa anadhigatattā appaṭividdhā,",
  "atk-s0513a2:1733_4": "te ve tesu phassāyatanādidhammesu kaṅkhanti yathā ekasmiṃyeva kiṃsukasmiṃ cattāro bhātaroti.",
  "atk-s0513a2:1734_0": "Satthā imaṃ dhammadesanaṃ āharitvā jātakaṃ samodhānesi – “tadā bārāṇasirājā ahameva ahosi”nti.",
  "atk-s0513a2:1735_0": "Kiṃsukopamajātakavaṇṇanā aṭṭhamā.",
  "atk-s0513a2:1737_0": "[249] 9. Sālakajātakavaṇṇanā",
  "atk-s0513a2:1738_0": "Ekaputtako bhavissasīti idaṃ satthā jetavane viharanto aññataraṃ mahātheraṃ ārabbha kathesi.",
  "atk-s0513a2:1738_1": "So kirekaṃ kumārakaṃ pabbājetvā pīḷento tattha viharati.",
  "atk-s0513a2:1738_2": "Sāmaṇero pīḷaṃ sahituṃ asakkonto uppabbaji.",
  "atk-s0513a2:1738_3": "Thero gantvā taṃ upalāpeti “kumāra,",
  "atk-s0513a2:1738_4": "tava cīvaraṃ taveva bhavissati pattopi,",
  "atk-s0513a2:1738_5": "mama santakaṃ pattacīvarampi taveva bhavissati,",
  "atk-s0513a2:1738_6": "ehi pabbajāhī”ti.",
  "atk-s0513a2:1738_7": "So “nāhaṃ pabbajissāmī”ti vatvāpi punappunaṃ vuccamāno pabbaji.",
  "atk-s0513a2:1738_8": "Atha naṃ pabbajitadivasato paṭṭhāya puna thero viheṭhesi.",
  "atk-s0513a2:1738_9": "So pīḷaṃ asahanto puna uppabbajitvā anekavāraṃ yācantepi tasmiṃ “tvaṃ neva maṃ sahasi,",
  "atk-s0513a2:1738_10": "na vinā vattituṃ sakkosi,",
  "atk-s0513a2:1738_11": "gaccha na pabbajissāmī”ti na pabbaji.",
  "atk-s0513a2:1738_12": "Bhikkhū dhammasabhāyaṃ kathaṃ samuṭṭhāpesuṃ – “āvuso,",
  "atk-s0513a2:1738_13": "suhadayo vata so dārako mahātherassa āsayaṃ ñatvā na pabbajī”ti.",
  "atk-s0513a2:1738_14": "Satthā āgantvā “kāya nuttha,",
  "atk-s0513a2:1738_15": "bhikkhave,",
  "atk-s0513a2:1738_16": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a2:1738_17": "bhikkhave,",
  "atk-s0513a2:1738_18": "idānevesa suhadayo,",
  "atk-s0513a2:1738_19": "pubbepi suhadayova,",
  "atk-s0513a2:1738_20": "ekavāraṃ etassa dosaṃ disvā na puna upagacchī”ti vatvā atītaṃ āhari.",
  "atk-s0513a2:1739_0": "Atīte bārāṇasiyaṃ brahmadatte rajjaṃ kārente bodhisatto kuṭumbikakule nibbattitvā vayappatto dhaññavikkayena jīvikaṃ kappesi.",
  "atk-s0513a2:1739_1": "Aññataropi ahituṇḍiko ekaṃ makkaṭaṃ sikkhāpetvā osadhaṃ gāhāpetvā tena sappaṃ kīḷāpento jīvikaṃ kappesi.",
  "atk-s0513a2:1739_2": "So bārāṇasiyaṃ ussave ghuṭṭhe ussavaṃ kīḷitukāmo “imaṃ mā pamajjī”ti taṃ makkaṭaṃ tassa dhaññavāṇijassa",
  "atk-s0513a2:1739_3": "hatthe ṭhapetvā ussavaṃ kīḷitvā sattame divase tassa santikaṃ gantvā “kahaṃ makkaṭo”ti pucchi.",
  "atk-s0513a2:1739_4": "Makkaṭo sāmikassa saddaṃ sutvāva dhaññāpaṇato vegena nikkhami.",
  "atk-s0513a2:1739_5": "Atha naṃ so veḷupesikāya piṭṭhiyaṃ pothetvā ādāya uyyānaṃ gantvā ekamante bandhitvā niddaṃ okkami.",
  "atk-s0513a2:1739_6": "Makkaṭo tassa niddāyanabhāvaṃ ñatvā attano bandhanaṃ mocetvā palāyitvā ambarukkhaṃ āruyha ambapakkaṃ khāditvā aṭṭhiṃ ahituṇḍikassa sarīre pātesi.",
  "atk-s0513a2:1739_7": "So pabujjhitvā ullokento taṃ disvā “madhuravacanena naṃ vañcetvā rukkhā otāretvā gaṇhissāmī”ti taṃ upalāpento paṭhamaṃ gāthamāha –",
  "atk-s0513a2:1740_0": "198.",
  "atk-s0513a2:1741_0": "“Ekaputtako bhavissasi, tvañca no hessasi issaro kule;",
  "atk-s0513a2:1742_0": "Oroha dumasmā sālaka, ehi dāni gharakaṃ vajemase”ti.",
  "atk-s0513a2:1743_0": "Tassattho –",
  "atk-s0513a2:1743_1": "tvaṃ mayhaṃ ekaputtako bhavissasi,",
  "atk-s0513a2:1743_2": "kule ca me bhogānaṃ issaro,",
  "atk-s0513a2:1743_3": "etamhā rukkhā otara,",
  "atk-s0513a2:1743_4": "ehi amhākaṃ gharaṃ gamissāma.",
  "atk-s0513a2:1743_5": "Sālakāti nāmena ālapanto āha.",
  "atk-s0513a2:1744_0": "Taṃ sutvā makkaṭo dutiyaṃ gāthamāha –",
  "atk-s0513a2:1745_0": "199.",
  "atk-s0513a2:1746_0": "“Nanu maṃ suhadayoti maññasi, yañca maṃ hanasi veḷuyaṭṭhiyā;",
  "atk-s0513a2:1747_0": "Pakkambavane ramāmase, gaccha tvaṃ gharakaṃ yathāsukha”nti.",
  "atk-s0513a2:1748_0": "Tattha nanu maṃ suhadayoti maññasīti nanu tvaṃ maṃ “suhadayo”ti maññasi,",
  "atk-s0513a2:1748_1": "“suhadayo aya”nti maññasīti attho.",
  "atk-s0513a2:1748_2": "Yañca maṃ hanasi veḷuyaṭṭhiyāti yaṃ maṃ evaṃ atimaññasi,",
  "atk-s0513a2:1748_3": "yañca veḷupesikāya hanasi,",
  "atk-s0513a2:1748_4": "tenāhaṃ nāgacchāmīti dīpeti.",
  "atk-s0513a2:1748_5": "Atha naṃ “mayaṃ imasmiṃ pakkambavane ramāmase,",
  "atk-s0513a2:1748_6": "gaccha tvaṃ gharakaṃ yathāsukha”nti vatvā uppatitvā vanaṃ pāvisi.",
  "atk-s0513a2:1748_7": "Ahituṇḍikopi anattamano attano gehaṃ agamāsi.",
  "atk-s0513a2:1749_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a2:1749_1": "“tadā makkaṭo sāmaṇero ahosi,",
  "atk-s0513a2:1749_2": "ahituṇḍiko mahāthero,",
  "atk-s0513a2:1749_3": "dhaññavāṇijo pana ahameva ahosi”nti.",
  "atk-s0513a2:1750_0": "Sālakajātakavaṇṇanā navamā.",
  "atk-s0513a2:1752_0": "[250] 10. Kapijātakavaṇṇanā",
  "atk-s0513a2:1753_0": "Ayaṃ isī upasamasaṃyame ratoti idaṃ satthā jetavane viharanto ekaṃ kuhakaṃ bhikkhuṃ ārabbha kathesi.",
  "atk-s0513a2:1753_1": "Tassa hi kuhakabhāvo bhikkhūsu pākaṭo jāto.",
  "atk-s0513a2:1753_2": "Bhikkhū dhammasabhāyaṃ kathaṃ samuṭṭhāpesuṃ – “āvuso,",
  "atk-s0513a2:1753_3": "asuko bhikkhu niyyānike buddhasāsane pabbajitvā kuhakavattaṃ pūretī”ti.",
  "atk-s0513a2:1753_4": "Satthā āgantvā “kāya nuttha,",
  "atk-s0513a2:1753_5": "bhikkhave,",
  "atk-s0513a2:1753_6": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a2:1753_7": "bhikkhave,",
  "atk-s0513a2:1753_8": "esa bhikkhu idāneva,",
  "atk-s0513a2:1753_9": "pubbepi kuhakoyeva,",
  "atk-s0513a2:1753_10": "aggimattassa kāraṇā makkaṭo hutvā kohaññamakāsī”ti vatvā atītaṃ āhari.",
  "atk-s0513a2:1754_0": "Atīte bārāṇasiyaṃ brahmadatte rajjaṃ kārente bodhisatto kāsiraṭṭhe brāhmaṇakule nibbattitvā vayappatto",
  "atk-s0513a2:1754_1": "puttassa ādhāvitvā paridhāvitvā vicaraṇakāle brāhmaṇiyā matāya puttaṃ aṅkenādāya himavantaṃ pavisitvā",
  "atk-s0513a2:1754_2": "isipabbajjaṃ pabbajitvā tampi puttaṃ tāpasakumārakaṃ katvā paṇṇasālāya vāsaṃ kappesi.",
  "atk-s0513a2:1754_3": "Vassārattasamaye acchinnadhāre deve vassante eko makkaṭo sītapīḷito dante khādanto kampanto vicarati.",
  "atk-s0513a2:1754_4": "Bodhisatto mahante dārukkhandhe āharitvā aggiṃ katvā mañcake nipajji,",
  "atk-s0513a2:1754_5": "puttakopissa pāde parimajjamāno nisīdi.",
  "atk-s0513a2:1754_6": "So makkaṭo ekassa matatāpasassa santakāni vakkalāni nivāsetvā ca pārupitvā ca ajinacammaṃ aṃse katvā",
  "atk-s0513a2:1754_7": "kājakamaṇḍaluṃ ādāya isivesenāgantvā paṇṇasāladvāre aggissa kāraṇā kuhakakammaṃ katvā aṭṭhāsi.",
  "atk-s0513a2:1754_8": "Tāpasakumārako taṃ disvā “tāta,",
  "atk-s0513a2:1754_9": "tāpaso eko sītapīḷito kampamāno tiṭṭhati,",
  "atk-s0513a2:1754_10": "idha naṃ pakkosatha,",
  "atk-s0513a2:1754_11": "visibbessatī”ti pitaraṃ āyācanto paṭhamaṃ gāthamāha –",
  "atk-s0513a2:1755_0": "200.",
  "atk-s0513a2:1756_0": "“Ayaṃ isī upasamasaṃyame rato, sa tiṭṭhati sisirabhayena aṭṭito;",
  "atk-s0513a2:1757_0": "Handa ayaṃ pavisatumaṃ agārakaṃ, vinetu sītaṃ darathañca kevala”nti.",
  "atk-s0513a2:1758_0": "Tattha upasamasaṃyame ratoti rāgādikilesaupasame ca sīlasaṃyame ca rato.",
  "atk-s0513a2:1758_1": "Sa tiṭṭhatīti so tiṭṭhati.",
  "atk-s0513a2:1758_2": "Sisirabhayenāti vātavuṭṭhijanitassa sisirassa bhayena.",
  "atk-s0513a2:1758_3": "Aṭṭitoti pīḷito.",
  "atk-s0513a2:1758_4": "Pavisatumanti pavisatu imaṃ.",
  "atk-s0513a2:1758_5": "Kevalanti sakalaṃ anavasesaṃ.",
  "atk-s0513a2:1759_0": "Bodhisatto puttassa vacanaṃ sutvā uṭṭhāya olokento makkaṭabhāvaṃ ñatvā dutiyaṃ gāthamāha –",
  "atk-s0513a2:1760_0": "201.",
  "atk-s0513a2:1761_0": "“Nāyaṃ isī upasamasaṃyame rato, kapī ayaṃ dumavarasākhagocaro;",
  "atk-s0513a2:1762_0": "So dūsako rosako cāpi jammo, sace vajemampi dūseyyagāra”nti.",
  "atk-s0513a2:1763_0": "Tattha dumavarasākhagocaroti dumavarānaṃ sākhagocaro.",
  "atk-s0513a2:1763_1": "So dūsako rosako cāpi jammoti so evaṃ gatagataṭṭhānassa dūsanato dūsako,",
  "atk-s0513a2:1763_2": "ghaṭṭanatāya rosako,",
  "atk-s0513a2:1763_3": "lāmakabhāvena jammo.",
  "atk-s0513a2:1763_4": "Sace vajeti yadi imaṃ paṇṇasālaṃ vaje paviseyya,",
  "atk-s0513a2:1763_5": "sabbaṃ uccārapassāvakaraṇena ca aggidānena ca dūseyyāti.",
  "atk-s0513a2:1764_0": "Evañca pana vatvā bodhisatto ummukaṃ gahetvā taṃ santāsetvā palāpesi.",
  "atk-s0513a2:1764_1": "So uppatitvā vanaṃ pakkhanto tathā pakkhantova ahosi,",
  "atk-s0513a2:1764_2": "na puna taṃ ṭhānaṃ agamāsi.",
  "atk-s0513a2:1764_3": "Bodhisatto abhiññā ca samāpattiyo ca nibbattetvā tāpasakumārassa kasiṇaparikammaṃ ācikkhi,",
  "atk-s0513a2:1764_4": "sopi abhiññā ca samāpattiyo ca uppādesi.",
  "atk-s0513a2:1764_5": "Te ubhopi aparihīnajjhānā brahmalokaparāyaṇā ahesuṃ.",
  "atk-s0513a2:1765_0": "Satthā “na,",
  "atk-s0513a2:1765_1": "bhikkhave, idāneva,",
  "atk-s0513a2:1765_2": "porāṇato paṭṭhāyapesa kuhakoyevā”ti imaṃ dhammadesanaṃ āharitvā saccāni pakāsetvā jātakaṃ samodhānesi.",
  "atk-s0513a2:1765_3": "Saccapariyosāne keci sotāpannā,",
  "atk-s0513a2:1765_4": "keci sakadāgāmino,",
  "atk-s0513a2:1765_5": "keci anāgāmino keci arahanto ahesuṃ.",
  "atk-s0513a2:1765_6": "“Tadā makkaṭo kuhakabhikkhu ahosi,",
  "atk-s0513a2:1765_7": "putto rāhulo,",
  "atk-s0513a2:1765_8": "pitā pana ahameva ahosi”nti.",
  "atk-s0513a2:1766_0": "Kapijātakavaṇṇanā dasamā.",
  "atk-s0513a2:1767_0": "Siṅgālavaggo dasamo.",
  "atk-s0513a2:1768_0": "Tassuddānaṃ –",
  "atk-s0513a2:1769_0": "Sabbadāṭhī ca sunakho, guttilo vigaticchā ca;",
  "atk-s0513a2:1770_0": "Mūlapariyāyaṃ bālovādaṃ, pādañjali kiṃ sukopamaṃ;",
  "atk-s0513a2:1771_0": "Sālakaṃ kapi te dasa.",
  "atk-s0513a2:1772_0": "Atha vagguddānaṃ –",
  "atk-s0513a2:1773_0": "Daḷhavaggo ca santhavo, kalyāṇadhammāsadiso;",
  "atk-s0513a2:1774_0": "Rūhako daḷhavaggo ca, bīraṇathambhakāsāvo;",
  "atk-s0513a2:1775_0": "Upāhano siṅgālo ca, dasavaggā duke siyuṃ.",
  "atk-s0513a2:1776_0": "Dukanipātavaṇṇanā niṭṭhitā.",
  "atk-s0513a2:1777_0": "3. Tikanipāto",
  "atk-s0513a2:1778_0": "1. Saṅkappavaggo",
  "atk-s0513a2:1780_0": "[251] 1. Saṅkapparāgajātakavaṇṇanā",
  "atk-s0513a2:1781_0": "Saṅkapparāgadhotenāti idaṃ satthā jetavane viharanto ukkaṇṭhitabhikkhuṃ ārabbha kathesi.",
  "atk-s0513a2:1781_1": "Sāvatthinagaravāsī kireko kulaputto sāsane uraṃ datvā pabbajitvā ekadivasaṃ sāvatthiyaṃ piṇḍāya caranto",
  "atk-s0513a2:1781_2": "ekaṃ alaṅkatapaṭiyattaṃ itthiṃ disvā uppannakāmarāgo anabhirato vicari.",
  "atk-s0513a2:1781_3": "Tamenaṃ ācariyupajjhāyādayo disvā anabhiratikāraṇaṃ pucchitvā vibbhamitukāmabhāvamassa ñatvā “āvuso,",
  "atk-s0513a2:1781_4": "satthā nāma kāmarāgādikilesapīḷitānaṃ kilese hāretvā saccāni pakāsetvā sotāpattiphalādīni deti,",
  "atk-s0513a2:1781_5": "ehi taṃ satthu santikaṃ nessāmā”ti ādāya agamaṃsu.",
  "atk-s0513a2:1781_6": "Satthārā ca “kiṃ nu kho,",
  "atk-s0513a2:1781_7": "bhikkhave,",
  "atk-s0513a2:1781_8": "anicchamānakaññeva bhikkhuṃ gahetvā āgatatthā”ti vutte tamatthaṃ ārocesuṃ.",
  "atk-s0513a2:1781_9": "Satthā “saccaṃ kira tvaṃ, bhikkhu,",
  "atk-s0513a2:1781_10": "ukkaṇṭhito”ti pucchitvā “saccaṃ,",
  "atk-s0513a2:1781_11": "bhante”ti vutte “kiṃkāraṇā”ti pucchi.",
  "atk-s0513a2:1781_12": "So tamatthaṃ ārocesi.",
  "atk-s0513a2:1781_13": "Atha naṃ satthā “itthiyo nāmetā, bhikkhu,",
  "atk-s0513a2:1781_14": "pubbe jhānabalena vikkhambhitakilesānaṃ visuddhasattānampi saṃkilesaṃ uppādesuṃ,",
  "atk-s0513a2:1781_15": "tādisaṃ tucchapuggalaṃ kiṃkāraṇā na saṃkilesissanti,",
  "atk-s0513a2:1781_16": "visuddhāpi sattā saṃkilissanti,",
  "atk-s0513a2:1781_17": "uttamayasasamaṅginopi āyasakyaṃ pāpuṇanti,",
  "atk-s0513a2:1781_18": "pageva aparisuddhā.",
  "atk-s0513a2:1781_19": "Sinerukampanakavāto purāṇapaṇṇakasaṭaṃ kiṃ na kampessati,",
  "atk-s0513a2:1781_20": "bodhitale nisīditvā abhisambujjhanakasattaṃ ayaṃ kileso āloḷesi,",
  "atk-s0513a2:1781_21": "tādisaṃ kiṃ na āloḷessatī”ti vatvā tehi yācito atītaṃ āhari.",
  "atk-s0513a2:1782_0": "Atīte bārāṇasiyaṃ brahmadatte rajjaṃ kārente bodhisatto asītikoṭivibhave brāhmaṇamahāsālakule nibbattitvā",
  "atk-s0513a2:1782_1": "vayappatto takkasilāyaṃ sabbasippāni uggaṇhitvā bārāṇasiṃ paccāgantvā katadārapariggaho mātāpitūnaṃ accayena",
  "atk-s0513a2:1782_2": "tesaṃ matakiccāni katvā hiraññolokanakammaṃ karonto “idaṃ dhanaṃ paññāyati,",
  "atk-s0513a2:1782_3": "yehi panetaṃ sambhataṃ,",
  "atk-s0513a2:1782_4": "te na paññāyantī”ti āvajjento saṃvegappatto ahosi,",
  "atk-s0513a2:1782_5": "sarīrā sedā mucciṃsu.",
  "atk-s0513a2:1782_6": "So gharāvāse ciraṃ vasanto mahādānaṃ datvā kāme pahāya assumukhaṃ ñātisaṅghaṃ pariccajitvā himavantaṃ",
  "atk-s0513a2:1782_7": "pavisitvā isipabbajjaṃ pabbajitvā ramaṇīye padese paṇṇasālaṃ māpetvā uñchācariyāya vanamūlaphalādīhi",
  "atk-s0513a2:1782_8": "yāpento nacirasseva abhiññā ca samāpattiyo ca uppādetvā jhānakīḷaṃ kīḷanto ciraṃ vasitvā cintesi –",
  "atk-s0513a2:1782_9": "“manussapathaṃ gantvā loṇambilaṃ upasevissāmi,",
  "atk-s0513a2:1782_10": "evaṃ me sarīrañceva thiraṃ bhavissati,",
  "atk-s0513a2:1782_11": "jaṅghavihāro ca kato bhavissati,",
  "atk-s0513a2:1782_12": "ye ca mādisassa sīlasampannassa bhikkhaṃ vā dassanti,",
  "atk-s0513a2:1782_13": "abhivādanādīni vā karissanti,",
  "atk-s0513a2:1782_14": "te saggapuraṃ pūressantī”ti.",
  "atk-s0513a2:1783_0": "So himavantā otaritvā anupubbena cārikaṃ caramāno bārāṇasiṃ patvā sūriyatthaṅgamanavelāya vasanaṭṭhānaṃ",
  "atk-s0513a2:1783_1": "olokento rājuyyānaṃ disvā “idaṃ paṭisallānasāruppaṃ,",
  "atk-s0513a2:1783_2": "ettha vasissāme”ti uyyānaṃ pavisitvā aññatarasmiṃ rukkhamūle nisinno jhānasukhena rattiṃ khepetvā punadivase",
  "atk-s0513a2:1783_3": "katasarīrapaṭijaggano pubbaṇhasamaye jaṭājinavakkalāni saṇṭhapetvā bhikkhābhājanaṃ ādāya santindriyo",
  "atk-s0513a2:1783_4": "santamānaso iriyāpathasampanno yugamattadassano hutvā sabbākārasampannāya attano rūpasiriyā lokassa locanāni",
  "atk-s0513a2:1783_5": "ākaḍḍhento nagaraṃ pavisitvā bhikkhāya caranto rañño nivesanadvāraṃ pāpuṇi.",
  "atk-s0513a2:1783_6": "Rājā mahātale caṅkamanto vātapānantarena bodhisattaṃ disvā iriyāpathasmiññeva pasīditvā “sace santadhammo nāma atthi,",
  "atk-s0513a2:1783_7": "imassa tena abbhantare bhavitabba”nti cintetvā “gaccha,",
  "atk-s0513a2:1783_8": "taṃ tāpasaṃ ānehī”ti ekaṃ amaccaṃ āṇāpesi.",
  "atk-s0513a2:1783_9": "So gantvā vanditvā bhikkhābhājanaṃ gahetvā “rājā, bhante,",
  "atk-s0513a2:1783_10": "taṃ pakkosatī”ti āha.",
  "atk-s0513a2:1783_11": "Bodhisatto “mahāpuñña,",
  "atk-s0513a2:1783_12": "amhe rājā na jānātī”ti āha. “Tena hi, bhante,",
  "atk-s0513a2:1783_13": "yāvāhaṃ āgacchāmi,",
  "atk-s0513a2:1783_14": "tāva idheva hothā”ti gantvā rañño ārocesi.",
  "atk-s0513a2:1783_15": "Rājā “amhākaṃ kulūpakatāpaso natthi, gaccha,",
  "atk-s0513a2:1783_16": "naṃ ānehī”ti sayampi vātapānena hatthaṃ pasāretvā vandanto “ito etha,",
  "atk-s0513a2:1783_17": "bhante”ti āha.",
  "atk-s0513a2:1783_18": "Bodhisatto amaccassa hatthe bhikkhābhājanaṃ datvā mahātalaṃ abhiruhi.",
  "atk-s0513a2:1784_0": "Atha naṃ rājā vanditvā rājapallaṅke nisīdāpetvā attano sampāditehi yāgukhajjakabhattehi parivisitvā katabhattakiccaṃ pañhaṃ pucchi.",
  "atk-s0513a2:1784_1": "Pañhabyākaraṇena bhiyyosomattāya pasīditvā vanditvā “bhante,",
  "atk-s0513a2:1784_2": "tumhe katthavāsikā,",
  "atk-s0513a2:1784_3": "kuto āgatatthā”ti pucchitvā “himavantavāsikā mayaṃ, mahārāja,",
  "atk-s0513a2:1784_4": "himavantato āgatā”ti vutte puna “kiṃkāraṇā”ti pucchitvā “vassārattakāle, mahārāja,",
  "atk-s0513a2:1784_5": "nibaddhavāso nāma laddhuṃ vaṭṭatī”ti vutte “tena hi, bhante,",
  "atk-s0513a2:1784_6": "rājuyyāne vasatha,",
  "atk-s0513a2:1784_7": "tumhe ca catūhi paccayehi na kilamissatha,",
  "atk-s0513a2:1784_8": "ahañca saggasaṃvattanikaṃ puññaṃ pāpuṇissāmī”ti paṭiññaṃ gahetvā bhuttapātarāso bodhisattena saddhiṃ",
  "atk-s0513a2:1784_9": "uyyānaṃ gantvā paṇṇasālaṃ kāretvā caṅkamaṃ māpetvā sesānipi rattiṭṭhānadivāṭṭhānādīni sampādetvā pabbajitaparikkhāre",
  "atk-s0513a2:1784_10": "paṭiyādetvā “sukhena vasatha,",
  "atk-s0513a2:1784_11": "bhante”ti uyyānapālaṃ sampaṭicchāpesi.",
  "atk-s0513a2:1784_12": "Bodhisatto tato paṭṭhāya dvādasa saṃvaccharāni tattheva vasi.",
  "atk-s0513a2:1785_0": "Athekadivasaṃ rañño paccanto kupito.",
  "atk-s0513a2:1785_1": "So tassa vūpasamanatthāya gantukāmo deviṃ āmantetvā “bhadde,",
  "atk-s0513a2:1785_2": "tayā nagare ohīyituṃ vaṭṭatī”ti āha.",
  "atk-s0513a2:1785_3": "“Kiṃ nissāya kathetha, devā”ti.",
  "atk-s0513a2:1785_4": "“Sīlavantaṃ tāpasaṃ,",
  "atk-s0513a2:1785_5": "bhadde”ti. “Deva,",
  "atk-s0513a2:1785_6": "nāhaṃ tasmiṃ pamajjissāmi,",
  "atk-s0513a2:1785_7": "amhākaṃ ayyassa paṭijagganaṃ mama bhāro,",
  "atk-s0513a2:1785_8": "tumhe nirāsaṅkā gacchathā”ti.",
  "atk-s0513a2:1785_9": "Rājā nikkhamitvā gato,",
  "atk-s0513a2:1785_10": "devīpi bodhisattaṃ tatheva sakkaccaṃ upaṭṭhāti.",
  "atk-s0513a2:1785_11": "Bodhisatto pana rañño gatakāle nibaddhavelāyaṃ āgantvā attano rucitāya velāya rājanivesanaṃ gantvā bhattakiccaṃ karoti.",
  "atk-s0513a2:1786_0": "Athekadivasaṃ bodhisatte aticirāyante devī sabbaṃ khādanīyabhojanīyaṃ paṭiyādetvā nhatvā alaṅkaritvā",
  "atk-s0513a2:1786_1": "nīcamañcakaṃ paññāpetvā bodhisattassa āgamanaṃ olokayamānā maṭṭhasāṭakaṃ sithilaṃ katvā nivāsetvā nipajji.",
  "atk-s0513a2:1786_2": "Bodhisattopi velaṃ sallakkhetvā bhikkhābhājanaṃ ādāya ākāsenāgantvā mahāvātapānadvāraṃ pāpuṇi.",
  "atk-s0513a2:1786_3": "Tassa vakkalasaddaṃ sutvā sahasā uṭṭhahamānāya deviyā sarīrā maṭṭhasāṭako bhassittha,",
  "atk-s0513a2:1786_4": "bodhisatto visabhāgārammaṇaṃ disvā indriyāni bhinditvā subhavasena olokesi.",
  "atk-s0513a2:1786_5": "Athassa jhānabalena sannisinnopi kileso karaṇḍake pakkhittaāsīviso viya phaṇaṃ katvā uṭṭhahi,",
  "atk-s0513a2:1786_6": "khīrarukkhassa vāsiyā ākoṭitakālo viya ahosi.",
  "atk-s0513a2:1786_7": "Kilesuppādanena saheva jhānaṅgāni parihāyiṃsu,",
  "atk-s0513a2:1786_8": "indriyāni aparipuṇṇāni ahesuṃ,",
  "atk-s0513a2:1786_9": "sayaṃ pakkhacchinnakāko viya ahosi.",
  "atk-s0513a2:1786_10": "So pubbe viya nisīditvā bhattakiccaṃ kātuṃ nāsakkhi,",
  "atk-s0513a2:1786_11": "nisīdāpiyamānopi na nisīdi.",
  "atk-s0513a2:1786_12": "Athassa devī sabbaṃ khādanīyabhojanīyaṃ bhikkhābhājaneyeva pakkhipi.",
  "atk-s0513a2:1786_13": "Yathā ca pubbe bhattakiccaṃ katvā sīhapañjarena nikkhamitvā ākāseneva gacchati,",
  "atk-s0513a2:1786_14": "evaṃ taṃ divasaṃ gantuṃ nāsakkhi.",
  "atk-s0513a2:1786_15": "Bhattaṃ pana gahetvā mahānisseṇiyā otaritvā uyyānaṃ agamāsi.",
  "atk-s0513a2:1786_16": "Devīpi assa attani paṭibaddhacittataṃ aññāsi.",
  "atk-s0513a2:1786_17": "So uyyānaṃ gantvā bhattaṃ abhuñjitvāva heṭṭhāmañcake nikkhipitvā “deviyā evarūpā hatthasobhā pādasobhā,",
  "atk-s0513a2:1786_18": "evarūpaṃ kaṭipariyosānaṃ,",
  "atk-s0513a2:1786_19": "evarūpaṃ ūrulakkhaṇa”ntiādīni vippalapanto sattāhaṃ nipajji,",
  "atk-s0513a2:1786_20": "bhattaṃ pūtikaṃ ahosi nīlamakkhikāparipuṇṇaṃ.",
  "atk-s0513a2:1787_0": "Atha rājā paccantaṃ vūpasametvā paccāgato alaṅkatapaṭiyattaṃ nagaraṃ padakkhiṇaṃ katvā rājanivesanaṃ",
  "atk-s0513a2:1787_1": "agantvāva “bodhisattaṃ passissāmī”ti uyyānaṃ gantvā uklāpaṃ assamapadaṃ disvā “pakkanto bhavissatī”ti",
  "atk-s0513a2:1787_2": "paṇṇasālāya dvāraṃ vivaritvā antopaviṭṭho taṃ nipannakaṃ disvā “kenaci aphāsukena bhavitabba”nti pūtibhattaṃ",
  "atk-s0513a2:1787_3": "chaḍḍāpetvā paṇṇasālaṃ paṭijaggāpetvā “bhante,",
  "atk-s0513a2:1787_4": "kiṃ te aphāsuka”nti pucchi.",
  "atk-s0513a2:1787_5": "“Viddhosmi,",
  "atk-s0513a2:1787_6": "mahārājā”ti.",
  "atk-s0513a2:1787_7": "Rājā “mama paccāmittehi mayi okāsaṃ alabhantehi ‘mamāyanaṭṭhānamassa dubbalaṃ karissāmā’ti āgantvā esa",
  "atk-s0513a2:1787_8": "viddho bhavissati maññe”ti sarīraṃ parivattetvā viddhaṭṭhānaṃ olokento viddhaṭṭhānaṃ adisvā “kattha viddhosi,",
  "atk-s0513a2:1787_9": "bhante”ti pucchi.",
  "atk-s0513a2:1787_10": "Bodhisatto “nāhaṃ, mahārāja,",
  "atk-s0513a2:1787_11": "aññena viddho,",
  "atk-s0513a2:1787_12": "ahaṃ pana attanāva attānaṃ hadaye vijjhi”nti vatvā uṭṭhāya nisīditvā imā gāthā avoca –",
  "atk-s0513a2:1788_0": "1.",
  "atk-s0513a2:1789_0": "“Saṅkapparāgadhotena, vitakkanisitena ca;",
  "atk-s0513a2:1790_0": "Nālaṅkatena bhadrena, usukārākatena ca.",
  "atk-s0513a2:1791_0": "2.",
  "atk-s0513a2:1792_0": "“Na kaṇṇāyatamuttena, nāpi morūpasevinā;",
  "atk-s0513a2:1793_0": "Tenamhi hadaye viddho, sabbaṅgaparidāhinā.",
  "atk-s0513a2:1794_0": "3.",
  "atk-s0513a2:1795_0": "“Āvedhañca na passāmi, yato ruhiramassave;",
  "atk-s0513a2:1796_0": "Yāva ayoniso cittaṃ, sayaṃ me dukkhamābhata”nti.",
  "atk-s0513a2:1797_0": "Tattha saṅkapparāgadhotenāti kāmavitakkasampayuttarāgadhotena.",
  "atk-s0513a2:1797_1": "Vitakkanisitena cāti teneva rāgodakena vitakkapāsāṇe nisitena.",
  "atk-s0513a2:1797_2": "Nālaṅkatena bhadrenāti neva alaṅkatena bhadrena,",
  "atk-s0513a2:1797_3": "analaṅkatena bībhacchenāti attho.",
  "atk-s0513a2:1797_4": "Usukārākatena cāti usukārehipi akatena.",
  "atk-s0513a2:1797_5": "Na kaṇṇāyatamuttenāti yāva dakkhiṇakaṇṇacūḷakaṃ ākaḍḍhitvā amuttakena.",
  "atk-s0513a2:1797_6": "Nāpi morūpasevināti morapattagijjhapattādīhi akatūpasevanena.",
  "atk-s0513a2:1797_7": "Tenamhi hadaye viddhoti tena kilesakaṇḍenāhaṃ hadaye viddho amhi.",
  "atk-s0513a2:1797_8": "Sabbaṅgaparidāhināti sabbāni aṅgāni paridahanasamatthena. Mahārāja,",
  "atk-s0513a2:1797_9": "tena hi kilesakaṇḍena hadaye viddhakālato paṭṭhāya mama aggi padittāniva sabbāni aṅgāni ḍayhantīti dasseti.",
  "atk-s0513a2:1798_0": "Āvedhañca na passāmīti viddhaṭṭhāne vaṇañca na passāmi.",
  "atk-s0513a2:1798_1": "Yato ruhiramassaveti yato me āvedhato lohitaṃ pagghareyya,",
  "atk-s0513a2:1798_2": "taṃ na passāmīti attho.",
  "atk-s0513a2:1798_3": "Yāva ayoniso cittanti ettha yāvāti daḷhatthe nipāto,",
  "atk-s0513a2:1798_4": "ativiya daḷhaṃ katvā ayoniso cittaṃ vaḍḍhitanti attho.",
  "atk-s0513a2:1798_5": "Sayaṃ me dukkhamābhatanti attanāva mayā attano dukkhaṃ ānītanti.",
  "atk-s0513a2:1799_0": "Evaṃ bodhisatto imāhi tīhi gāthāhi rañño dhammaṃ desetvā rājānaṃ paṇṇasālato bahi katvā kasiṇaparikammaṃ",
  "atk-s0513a2:1799_1": "katvā naṭṭhaṃ jhānaṃ uppādetvā paṇṇasālāya nikkhamitvā ākāse nisinno rājānaṃ ovaditvā “mahārāja,",
  "atk-s0513a2:1799_2": "ahaṃ himavantameva gamissāmī”ti vatvā “na sakkā, bhante,",
  "atk-s0513a2:1799_3": "gantu”nti vuccamānopi “mahārāja,",
  "atk-s0513a2:1799_4": "mayā idha vasantena evarūpo vippakāro patto,",
  "atk-s0513a2:1799_5": "idāni na sakkā idha vasitu”nti rañño yācantasseva ākāse uppatitvā himavantaṃ gantvā tattha yāvatāyukaṃ ṭhatvā brahmalokūpago ahosi.",
  "atk-s0513a2:1800_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a2:1800_1": "saccapariyosāne ukkaṇṭhitabhikkhu arahatte patiṭṭhahi.",
  "atk-s0513a2:1800_2": "Keci sotāpannā,",
  "atk-s0513a2:1800_3": "keci sakadāgāmino,",
  "atk-s0513a2:1800_4": "keci anāgāmino,",
  "atk-s0513a2:1800_5": "keci arahanto ahesuṃ.",
  "atk-s0513a2:1800_6": "“Tadā rājā ānando ahosi,",
  "atk-s0513a2:1800_7": "tāpaso pana ahameva ahosi”nti.",
  "atk-s0513a2:1801_0": "Saṅkapparāgajātakavaṇṇanā paṭhamā.",
  "atk-s0513a2:1803_0": "[252] 2. Tilamuṭṭhijātakavaṇṇanā",
  "atk-s0513a2:1804_0": "Ajjāpi me taṃ manasīti idaṃ satthā jetavane viharanto aññataraṃ kodhanaṃ bhikkhuṃ ārabbha kathesi.",
  "atk-s0513a2:1804_1": "Aññataro kira, bhikkhu,",
  "atk-s0513a2:1804_2": "kodhano ahosi upāyāsabahulo,",
  "atk-s0513a2:1804_3": "appampi vutto samāno kuppi abhisajji,",
  "atk-s0513a2:1804_4": "kopañca dosañca appaccayañca pātvākāsi.",
  "atk-s0513a2:1804_5": "Athekadivasaṃ bhikkhū dhammasabhāyaṃ kathaṃ samuṭṭhāpesuṃ – “āvuso,",
  "atk-s0513a2:1804_6": "asuko nāma bhikkhu kodhano upāyāsabahulo uddhane pakkhittaloṇaṃ viya taṭataṭāyanto vicarati,",
  "atk-s0513a2:1804_7": "evarūpe nikkodhane buddhasāsane pabbajito samāno kodhamattampi niggaṇhituṃ na sakkotī”ti.",
  "atk-s0513a2:1804_8": "Satthā tesaṃ kathaṃ sutvā ekaṃ bhikkhuṃ pesetvā taṃ bhikkhuṃ pakkosāpetvā “saccaṃ kira tvaṃ, bhikkhu,",
  "atk-s0513a2:1804_9": "kodhano”ti pucchitvā “saccaṃ,",
  "atk-s0513a2:1804_10": "bhante”ti vutte “na,",
  "atk-s0513a2:1804_11": "bhikkhave, idāneva,",
  "atk-s0513a2:1804_12": "pubbepi ayaṃ kodhano ahosī”ti vatvā atītaṃ āhari.",
  "atk-s0513a2:1805_0": "Atīte bārāṇasiyaṃ brahmadatte rajjaṃ kārente tassa putto brahmadattakumāro nāma ahosi.",
  "atk-s0513a2:1805_1": "Porāṇakarājāno ca attano putte “evaṃ ete nihatamānadappā sītuṇhakkhamā lokacārittaññū ca bhavissantī”ti",
  "atk-s0513a2:1805_2": "attano nagare disāpāmokkhaācariye vijjamānepi sippuggahaṇatthāya dūre tiroraṭṭhaṃ pesenti,",
  "atk-s0513a2:1805_3": "tasmā sopi rājā soḷasavassuddesikaṃ puttaṃ pakkosāpetvā ekapaṭalikaupāhanā ca paṇṇacchattañca kahāpaṇasahassañca datvā “tāta,",
  "atk-s0513a2:1805_4": "takkasilaṃ gantvā sippaṃ uggaṇhā”ti pesesi.",
  "atk-s0513a2:1805_5": "So “sādhū”ti mātāpitaro vanditvā nikkhamitvā anupubbena takkasilaṃ patvā ācariyassa gehaṃ pucchitvā ācariye",
  "atk-s0513a2:1805_6": "māṇavakānaṃ sippaṃ vācetvā uṭṭhāya gharadvāre caṅkamante gehaṃ gantvā yasmiṃ ṭhāne ṭhito ācariyaṃ addasa,",
  "atk-s0513a2:1805_7": "tattheva upāhanā omuñcitvā chattañca apanetvā ācariyaṃ vanditvā aṭṭhāsi.",
  "atk-s0513a2:1805_8": "So tassa kilantabhāvaṃ ñatvā āgantukasaṅgahaṃ kāresi.",
  "atk-s0513a2:1805_9": "Kumāro bhuttabhojano thokaṃ vissamitvā ācariyaṃ upasaṅkamitvā vanditvā aṭṭhāsi,",
  "atk-s0513a2:1805_10": "“kuto āgatosi,",
  "atk-s0513a2:1805_11": "tātā”ti ca vutte “bārāṇasito”ti āha.",
  "atk-s0513a2:1805_12": "“Kassa puttosī”ti?",
  "atk-s0513a2:1805_13": "“Bārāṇasirañño”ti.",
  "atk-s0513a2:1805_14": "“Kenatthenāgatosī”ti?",
  "atk-s0513a2:1805_15": "“Sippaṃ uggaṇhatthāyā”ti.",
  "atk-s0513a2:1805_16": "“Kiṃ te ācariyabhāgo ābhato,",
  "atk-s0513a2:1805_17": "udāhu dhammantevāsiko hotukāmosī”ti?",
  "atk-s0513a2:1805_18": "So “ācariyabhāgo me ābhato”ti vatvā ācariyassa pādamūle sahassatthavikaṃ ṭhapetvā vandi.",
  "atk-s0513a2:1806_0": "Dhammantevāsikā divā ācariyassa kammaṃ katvā rattiṃ sippaṃ uggaṇhanti,",
  "atk-s0513a2:1806_1": "ācariyabhāgadāyakā gehe jeṭṭhaputtā viya hutvā sippameva uggaṇhanti.",
  "atk-s0513a2:1806_2": "Tasmā sopi ācariyo sallahukena subhanakkhattena kumārassa sippaṃ paṭṭhapesi.",
  "atk-s0513a2:1806_3": "Kumāropi sippaṃ uggaṇhanto ekadivasaṃ ācariyena saddhiṃ nhāyituṃ agamāsi.",
  "atk-s0513a2:1806_4": "Athekā mahallikā itthī tilāni sete katvā pattharitvā rakkhamānā nisīdi.",
  "atk-s0513a2:1806_5": "Kumāro setatile disvā khāditukāmo hutvā ekaṃ tilamuṭṭhiṃ gahetvā khādi,",
  "atk-s0513a2:1806_6": "mahallikā “taṇhāluko eso”ti kiñci avatvā tuṇhī ahosi.",
  "atk-s0513a2:1806_7": "So punadivasepi tāya velāya tatheva akāsi,",
  "atk-s0513a2:1806_8": "sāpi naṃ na kiñci āha.",
  "atk-s0513a2:1806_9": "Itaro tatiyadivasepi tathevākāsi,",
  "atk-s0513a2:1806_10": "tadā mahallikā “disāpāmokkho ācariyo attano antevāsikehi maṃ vilumpāpetī”ti bāhā paggayha kandi.",
  "atk-s0513a2:1806_11": "Ācariyo nivattitvā “kiṃ etaṃ,",
  "atk-s0513a2:1806_12": "ammā”ti pucchi. “Sāmi,",
  "atk-s0513a2:1806_13": "antevāsiko te mayā katānaṃ setatilānaṃ ajjekaṃ muṭṭhiṃ khādi,",
  "atk-s0513a2:1806_14": "hiyyo ekaṃ,",
  "atk-s0513a2:1806_15": "pare ekaṃ,",
  "atk-s0513a2:1806_16": "nanu evaṃ khādanto mama santakaṃ sabbaṃ nāsessatī”ti. “Amma, mā rodi,",
  "atk-s0513a2:1806_17": "mūlaṃ te dāpessāmī”ti. “Na me, sāmi,",
  "atk-s0513a2:1806_18": "mūlenattho,",
  "atk-s0513a2:1806_19": "yathā panesa kumāro puna evaṃ na karoti,",
  "atk-s0513a2:1806_20": "tathā taṃ sikkhāpehī”ti.",
  "atk-s0513a2:1806_21": "Ācariyo “tena hi passa,",
  "atk-s0513a2:1806_22": "ammā”ti dvīhi māṇavehi taṃ kumāraṃ dvīsu hatthesu gāhāpetvā veḷupesikaṃ gahetvā “puna evarūpaṃ mā akāsī”ti tikkhattuṃ piṭṭhiyaṃ pahari.",
  "atk-s0513a2:1806_23": "Kumāro ācariyassa kujjhitvā rattāni akkhīni katvā pādapiṭṭhito yāva kesamatthakā olokesi.",
  "atk-s0513a2:1806_24": "Sopissa kujjhitvā olokitabhāvaṃ aññāsi.",
  "atk-s0513a2:1806_25": "Kumāro sippaṃ niṭṭhāpetvā “anuyogaṃ datvā mārāpetabbo esa mayā”ti tena katadosaṃ hadaye ṭhapetvā gamanakāle ācariyaṃ vanditvā “yadāhaṃ, ācariya,",
  "atk-s0513a2:1806_26": "bārāṇasirajjaṃ patvā tumhākaṃ santikaṃ pesessāmi,",
  "atk-s0513a2:1806_27": "tadā tumhe āgaccheyyāthā”ti sasineho viya paṭiññaṃ gahetvā pakkāmi.",
  "atk-s0513a2:1807_0": "So bārāṇasiṃ patvā mātāpitaro vanditvā sippaṃ dassesi.",
  "atk-s0513a2:1807_1": "Rājā “jīvamānena me putto diṭṭho,",
  "atk-s0513a2:1807_2": "jīvamānovassa rajjasiriṃ passāmī”ti puttaṃ rajje patiṭṭhāpesi.",
  "atk-s0513a2:1807_3": "So rajjasiriṃ anubhavamāno ācariyena katadosaṃ saritvā uppannakodho “mārāpessāmi na”nti pakkosanatthāya ācariyassa dūtaṃ pāhesi.",
  "atk-s0513a2:1807_4": "Ācariyo “taruṇakāle naṃ saññāpetuṃ na sakkhissāmī”ti agantvā tassa rañño majjhimavayakāle “idāni naṃ",
  "atk-s0513a2:1807_5": "saññāpetuṃ sakkhissāmī”ti gantvā rājadvāre ṭhatvā “takkasilācariyo āgato”ti ārocāpesi.",
  "atk-s0513a2:1807_6": "Rājā tuṭṭho brāhmaṇaṃ pakkosāpetvā taṃ attano santikaṃ āgataṃ disvāva kodhaṃ uppādetvā rattāni akkhīni katvā amacce āmantetvā “bho,",
  "atk-s0513a2:1807_7": "ajjāpi me ācariyena pahaṭaṭṭhānaṃ rujjati,",
  "atk-s0513a2:1807_8": "ācariyo nalāṭena maccuṃ ādāya ‘marissāmī’ti āgato,",
  "atk-s0513a2:1807_9": "ajjassa jīvitaṃ natthī”ti vatvā purimā dve gāthā avoca –",
  "atk-s0513a2:1808_0": "4.",
  "atk-s0513a2:1809_0": "“Ajjāpi me taṃ manasi, yaṃ maṃ tvaṃ tilamuṭṭhiyā;",
  "atk-s0513a2:1810_0": "Bāhāya maṃ gahetvāna, laṭṭhiyā anutāḷayi.",
  "atk-s0513a2:1811_0": "5.",
  "atk-s0513a2:1812_0": "“Nanu jīvite na ramasi, yenāsi brāhmaṇāgato;",
  "atk-s0513a2:1813_0": "Yaṃ maṃ bāhā gahetvāna, tikkhattuṃ anutāḷayī”ti.",
  "atk-s0513a2:1814_0": "Tattha yaṃ maṃ bāhāya manti dvīsu padesu upayogavacanaṃ anutāḷanagahaṇāpekkhaṃ.",
  "atk-s0513a2:1814_1": "Yaṃ maṃ tvaṃ tilamuṭṭhiyā kāraṇā anutāḷayi,",
  "atk-s0513a2:1814_2": "anutāḷento ca maṃ bāhāya gahetvā anutāḷayi,",
  "atk-s0513a2:1814_3": "taṃ anutāḷanaṃ ajjāpi me manasīti ayañhettha attho.",
  "atk-s0513a2:1814_4": "Nanu jīvite na ramasīti maññe tvaṃ attano jīvitamhi nābhiramasi.",
  "atk-s0513a2:1814_5": "Yenāsi brāhmaṇāgatoti yasmā brāhmaṇa idha mama santikaṃ āgatosi.",
  "atk-s0513a2:1814_6": "Yaṃ maṃ bāhā gahetvānāti yaṃ mama bāhā gahetvā,",
  "atk-s0513a2:1814_7": "yaṃ maṃ bāhāya gahetvātipi attho.",
  "atk-s0513a2:1814_8": "Tikkhattuṃ anutāḷayīti tayo vāre veḷulaṭṭhiyā tāḷesi,",
  "atk-s0513a2:1814_9": "ajja dāni tassa phalaṃ vindāhīti naṃ maraṇena santajjento evamāha.",
  "atk-s0513a2:1815_0": "Taṃ sutvā ācariyo tatiyaṃ gāthamāha –",
  "atk-s0513a2:1816_0": "6.",
  "atk-s0513a2:1817_0": "“Ariyo anariyaṃ kubbantaṃ, yo daṇḍena nisedhati;",
  "atk-s0513a2:1818_0": "Sāsanaṃ taṃ na taṃ veraṃ, iti naṃ paṇḍitā vidū”ti.",
  "atk-s0513a2:1819_0": "Tattha ariyoti sundarādhivacanametaṃ.",
  "atk-s0513a2:1819_1": "So pana ariyo catubbidho hoti ācāraariyo dassanaariyo liṅgaariyo paṭivedhaariyoti.",
  "atk-s0513a2:1819_2": "Tattha manusso vā hotu tiracchāno vā,",
  "atk-s0513a2:1819_3": "ariyācāre ṭhito ācāraariyo nāma.",
  "atk-s0513a2:1819_4": "Vuttampi cetaṃ –",
  "atk-s0513a2:1820_0": "“Ariyavattasi vakkaṅga, yo piṇḍamapacāyati;",
  "atk-s0513a2:1821_0": "Cajāmi te taṃ bhattāraṃ, gacchathūbho yathāsukha”nti. ;",
  "atk-s0513a2:1822_0": "Rūpena pana iriyāpathena ca pāsādikena dassanīyena samannāgato dassanaariyo nāma. Vuttampi cetaṃ –",
  "atk-s0513a2:1823_0": "“Ariyāvakāsosi pasannanetto, maññe bhavaṃ pabbajito kulamhā;",
  "atk-s0513a2:1824_0": "Kathaṃ nu cittāni pahāya bhoge, pabbaji nikkhamma gharā sapaññā”ti. ;",
  "atk-s0513a2:1825_0": "Nivāsanapārupanaliṅgaggahaṇena pana samaṇasadiso hutvā vicaranto dussīlopi liṅgaariyo nāma.",
  "atk-s0513a2:1825_1": "Yaṃ sandhāya vuttaṃ –",
  "atk-s0513a2:1826_0": "“Chadanaṃ katvāna subbatānaṃ, pakkhandī kuladūsako pagabbho;",
  "atk-s0513a2:1827_0": "Māyāvī asaññato palāpo, patirūpena caraṃ sa maggadūsī”ti.",
  "atk-s0513a2:1828_0": "Buddhādayo pana paṭivedhaariyā nāma.",
  "atk-s0513a2:1828_1": "Tena vuttaṃ –",
  "atk-s0513a2:1828_2": "“ariyā vuccanti buddhā ca paccekabuddhā ca buddhasāvakā cā”ti.",
  "atk-s0513a2:1828_3": "Tesu idha ācāraariyova adhippeto.",
  "atk-s0513a2:1829_0": "Anariyanti dussīlaṃ pāpadhammaṃ.",
  "atk-s0513a2:1829_1": "Kubbantanti pāṇātipātādikaṃ pañcavidhadussīlyakammaṃ karontaṃ,",
  "atk-s0513a2:1829_2": "ekameva vā etaṃ atthapadaṃ,",
  "atk-s0513a2:1829_3": "anariyaṃ hīnaṃ lāmakaṃ pañcaverabhayakammaṃ karontaṃ puggalaṃ.",
  "atk-s0513a2:1829_4": "Yoti khattiyādīsu yo koci.",
  "atk-s0513a2:1829_5": "Daṇḍenāti yena kenaci paharaṇakena.",
  "atk-s0513a2:1829_6": "Nisedhatīti “mā puna evarūpaṃ karī”ti paharanto nivāreti.",
  "atk-s0513a2:1829_7": "Sāsanaṃ taṃ na taṃ veranti taṃ, mahārāja,",
  "atk-s0513a2:1829_8": "akattabbaṃ karonte puttadhītaro vā antevāsike vā evaṃ paharitvā nisedhanaṃ nāma imasmiṃ loke sāsanaṃ anusiṭṭhi ovādo, na veraṃ.",
  "atk-s0513a2:1829_9": "Iti naṃ paṇḍitā vidūti evametaṃ paṇḍitā jānanti. Tasmā, mahārāja,",
  "atk-s0513a2:1829_10": "tvampi evaṃ jāna,",
  "atk-s0513a2:1829_11": "na evarūpe ṭhāne veraṃ kātuṃ arahasi.",
  "atk-s0513a2:1829_12": "Sace hi tvaṃ, mahārāja,",
  "atk-s0513a2:1829_13": "mayā evaṃ sikkhāpito nābhavissa,",
  "atk-s0513a2:1829_14": "atha gacchante kāle pūvasakkhaliādīni ceva phalāphalādīni ca haranto corakammesu paluddho anupubbena",
  "atk-s0513a2:1829_15": "sandhicchedanapanthadūhanagāmaghātakādīni katvā “rājāparādhiko coro”ti sahoḍḍhaṃ gahetvā rañño dassito",
  "atk-s0513a2:1829_16": "“gacchathassa dosānurūpaṃ daṇḍaṃ upanethā”ti daṇḍabhayaṃ pāpuṇissa,",
  "atk-s0513a2:1829_17": "kuto te evarūpā sampatti abhavissa,",
  "atk-s0513a2:1829_18": "nanu maṃ nissāya idaṃ issariyaṃ tayā laddhanti evaṃ ācariyo rājānaṃ saññāpesi.",
  "atk-s0513a2:1829_19": "Parivāretvā ṭhitā amaccāpissa kathaṃ sutvā “saccaṃ, deva,",
  "atk-s0513a2:1829_20": "idaṃ issariyaṃ tumhākaṃ ācariyasseva santaka”nti āhaṃsu.",
  "atk-s0513a2:1830_0": "Tasmiṃ khaṇe rājā ācariyassa guṇaṃ sallakkhetvā “sabbissariyaṃ te, ācariya, dammi,",
  "atk-s0513a2:1830_1": "rajjaṃ paṭicchā”ti āha.",
  "atk-s0513a2:1830_2": "Ācariyo “na me, mahārāja,",
  "atk-s0513a2:1830_3": "rajjenattho”ti paṭikkhipi.",
  "atk-s0513a2:1830_4": "Rājā takkasilaṃ pesetvā ācariyassa puttadāraṃ āharāpetvā mahantaṃ issariyaṃ datvā tameva purohitaṃ katvā",
  "atk-s0513a2:1830_5": "pituṭṭhāne ṭhapetvā tassovāde ṭhito dānādīni puññāni katvā saggaparāyaṇo ahosi.",
  "atk-s0513a2:1831_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a2:1831_1": "saccapariyosāne kodhano bhikkhu anāgāmiphale patiṭṭhahi,",
  "atk-s0513a2:1831_2": "bahū janā sotāpannasakadāgāmianāgāmino ahesuṃ.",
  "atk-s0513a2:1831_3": "“Tadā rājā kodhano bhikkhu ahosi,",
  "atk-s0513a2:1831_4": "ācariyo pana ahameva ahosi”nti.",
  "atk-s0513a2:1832_0": "Tilamuṭṭhijātakavaṇṇanā dutiyā.",
  "atk-s0513a2:1834_0": "[253] 3. Maṇikaṇṭhajātakavaṇṇanā",
  "atk-s0513a2:1835_0": "Mamannapānanti idaṃ satthā āḷaviṃ nissāya aggāḷave cetiye viharanto kuṭikārasikkhāpadaṃ ārabbha kathesi.",
  "atk-s0513a2:1835_1": "Āḷavakā hi bhikkhū saññācikāya kuṭiyo kārayamānā yācanabahulā viññattibahulā vihariṃsu “purisaṃ detha,",
  "atk-s0513a2:1835_2": "purisatthakaraṃ dethā”tiādīni vadantā.",
  "atk-s0513a2:1835_3": "Manussā upaddutā yācanāya upaddutā viññattiyā bhikkhū disvā ubbijjiṃsupi uttasiṃsupi palāyiṃsupi.",
  "atk-s0513a2:1835_4": "Athāyasmā mahākassapo āḷaviṃ upasaṅkamitvā piṇḍāya pāvisi,",
  "atk-s0513a2:1835_5": "manussā therampi disvā tatheva paṭipajjiṃsu.",
  "atk-s0513a2:1835_6": "So pacchābhattaṃ piṇḍapātapaṭikkanto bhikkhū āmantetvā “pubbāyaṃ, āvuso,",
  "atk-s0513a2:1835_7": "āḷavī sulabhapiṇḍā,",
  "atk-s0513a2:1835_8": "idāni kasmā dullabhapiṇḍā jātā”ti pucchitvā taṃ kāraṇaṃ sutvā bhagavati āḷaviṃ āgantvā aggāḷavacetiye",
  "atk-s0513a2:1835_9": "viharante bhagavantaṃ upasaṅkamitvā etamatthaṃ ārocesi.",
  "atk-s0513a2:1835_10": "Satthā etasmiṃ kāraṇe bhikkhusaṅghaṃ sannipātāpetvā āḷavake bhikkhū paṭipucchi –",
  "atk-s0513a2:1835_11": "“saccaṃ kira tumhe,",
  "atk-s0513a2:1835_12": "bhikkhave,",
  "atk-s0513a2:1835_13": "saññācikāya kuṭiyo kārethā”ti. “Saccaṃ,",
  "atk-s0513a2:1835_14": "bhante”ti vutte te bhikkhū garahitvā “bhikkhave,",
  "atk-s0513a2:1835_15": "yācanā nāmesā sattaratanaparipuṇṇe nāgabhavane vasantānaṃ nāgānampi amanāpā,",
  "atk-s0513a2:1835_16": "pageva manussānaṃ,",
  "atk-s0513a2:1835_17": "yesaṃ ekaṃ kahāpaṇakaṃ uppādentānaṃ pāsāṇato maṃsaṃ uppāṭanakālo viya hotī”ti vatvā atītaṃ āhari.",
  "atk-s0513a2:1836_0": "Atīte bārāṇasiyaṃ brahmadatte rajjaṃ kārente bodhisatto mahāvibhave brāhmaṇakule nibbatti.",
  "atk-s0513a2:1836_1": "Tassa ādhāvitvā paridhāvitvā vicaraṇakāle aññopi puññavā satto tassa mātu kucchismiṃ nibbatti.",
  "atk-s0513a2:1836_2": "Te ubhopi bhātaro vayappattā mātāpitūnaṃ kālakiriyāya saṃviggahadayā isipabbajjaṃ pabbajitvā gaṅgātīre paṇṇasālaṃ māpetvā vasiṃsu.",
  "atk-s0513a2:1836_3": "Tesu jeṭṭhassa uparigaṅgāya paṇṇasālā ahosi,",
  "atk-s0513a2:1836_4": "kaniṭṭhassa adhogaṅgāya.",
  "atk-s0513a2:1836_5": "Athekadivasaṃ maṇikaṇṭho nāma nāgarājā nāgabhavanā nikkhamitvā gaṅgātīre māṇavakavesena vicaranto kaniṭṭhassa",
  "atk-s0513a2:1836_6": "assamaṃ gantvā vanditvā ekamantaṃ nisīdi,",
  "atk-s0513a2:1836_7": "te aññamaññaṃ sammodanīyakathaṃ kathetvā vissāsikā ahesuṃ,",
  "atk-s0513a2:1836_8": "vinā vattituṃ nāsakkhiṃsu.",
  "atk-s0513a2:1836_9": "Maṇikaṇṭho abhiṇhaṃ kaniṭṭhatāpasassa santikaṃ āgantvā kathāsallāpena nisīditvā gamanakāle tāpase sinehena",
  "atk-s0513a2:1836_10": "attabhāvaṃ vijahitvā bhogehi tāpasaṃ parikkhipanto parissajitvā uparimuddhani mahantaṃ phaṇaṃ dhāretvā",
  "atk-s0513a2:1836_11": "thokaṃ vasitvā taṃ sinehaṃ vinodetvā sarīraṃ viniveṭhetvā tāpasaṃ vanditvā sakaṭṭhānameva gacchati.",
  "atk-s0513a2:1836_12": "Tāpaso tassa bhayena kiso ahosi lūkho dubbaṇṇo uppaṇḍuppaṇḍukajāto dhamanisanthatagatto.",
  "atk-s0513a2:1837_0": "So ekadivasaṃ bhātu santikaṃ agamāsi.",
  "atk-s0513a2:1837_1": "Atha naṃ so pucchi – “kissa, tvaṃ bho,",
  "atk-s0513a2:1837_2": "kiso lūkho dubbaṇṇo uppaṇḍuppaṇḍukajāto dhamanisanthatagatto”ti.",
  "atk-s0513a2:1837_3": "So tassa taṃ pavattiṃ ārocetvā “kiṃ pana, tvaṃ bho,",
  "atk-s0513a2:1837_4": "tassa nāgarājassa āgamanaṃ icchasi,",
  "atk-s0513a2:1837_5": "na icchasī”ti puṭṭho “na icchāmī”ti vatvā “so pana nāgarājā tava santikaṃ āgacchanto kiṃ piḷandhanaṃ",
  "atk-s0513a2:1837_6": "piḷandhitvā āgacchatī”ti vutte “maṇiratana”nti āha.",
  "atk-s0513a2:1837_7": "Tena hi tvaṃ tasmiṃ nāgarāje tava santikaṃ āgantvā anisinneyeva “maṇiṃ me dehī”ti yāca,",
  "atk-s0513a2:1837_8": "evaṃ so nāgo taṃ bhogehi aparikkhipitvāva gamissati.",
  "atk-s0513a2:1837_9": "Punadivase assamapadadvāre ṭhatvā āgacchantameva naṃ yāceyyāsi,",
  "atk-s0513a2:1837_10": "tatiyadivase gaṅgātīre ṭhatvā udakā ummujjantameva naṃ yāceyyāsi,",
  "atk-s0513a2:1837_11": "evaṃ so tava santikaṃ puna na āgamissatīti.",
  "atk-s0513a2:1838_0": "Tāpaso “sādhū”ti paṭissuṇitvā attano paṇṇasālaṃ gantvā punadivase nāgarājānaṃ āgantvā ṭhitamattameva “etaṃ attano piḷandhanamaṇiṃ me dehī”ti yāci,",
  "atk-s0513a2:1838_1": "so anisīditvāva palāyi.",
  "atk-s0513a2:1838_2": "Atha naṃ dutiyadivase assamapadadvāre ṭhatvā āgacchantameva “hiyyo me maṇiratanaṃ nādāsi,",
  "atk-s0513a2:1838_3": "ajja dānaṃ laddhuṃ vaṭṭatī”ti āha.",
  "atk-s0513a2:1838_4": "Nāgo assamapadaṃ apavisitvāva palāyi.",
  "atk-s0513a2:1838_5": "Tatiyadivase udakato ummujjantameva naṃ “ajja me tatiyo divaso yācantassa,",
  "atk-s0513a2:1838_6": "dehi dāni me etaṃ maṇiratana”nti āha.",
  "atk-s0513a2:1838_7": "Nāgarājā udake ṭhatvāva tāpasaṃ paṭikkhipanto dve gāthā āha –",
  "atk-s0513a2:1839_0": "7.",
  "atk-s0513a2:1840_0": "“Mamannapānaṃ vipulaṃ uḷāraṃ, uppajjatīmassa maṇissa hetu;",
  "atk-s0513a2:1841_0": "Taṃ te na dassaṃ atiyācakosi, na cāpi te assamamāgamissaṃ.",
  "atk-s0513a2:1842_0": "8.",
  "atk-s0513a2:1843_0": "“Susū yathā sakkharadhotapāṇī, tāsesimaṃ selaṃ yācamāno;",
  "atk-s0513a2:1844_0": "Taṃ te na dassaṃ atiyācakosi, na cāpi te assamamāgamissa”nti.",
  "atk-s0513a2:1845_0": "Tattha mamannapānanti mama yāgubhattādidibbabhojanaṃ aṭṭhapānakabhedañca dibbapānaṃ.",
  "atk-s0513a2:1845_1": "Vipulanti bahu.",
  "atk-s0513a2:1845_2": "Uḷāranti seṭṭhaṃ paṇītaṃ.",
  "atk-s0513a2:1845_3": "Taṃ teti taṃ maṇiṃ tuyhaṃ.",
  "atk-s0513a2:1845_4": "Atiyācakosīti kālañca pamāṇañca atikkamitvā ajja tīṇi divasāni mayhaṃ piyaṃ manāpaṃ maṇiratanaṃ yācamāno atikkamma yācakosi.",
  "atk-s0513a2:1845_5": "Na cāpi teti na kevalaṃ na dassaṃ,",
  "atk-s0513a2:1845_6": "assamampi te nāgamissaṃ.",
  "atk-s0513a2:1845_7": "Susū yathāti yathā nāma yuvā taruṇamanusso.",
  "atk-s0513a2:1845_8": "Sakkharadhotapāṇīti sakkharāya dhotapāṇi,",
  "atk-s0513a2:1845_9": "telena pāsāṇe dhotaasihattho.",
  "atk-s0513a2:1845_10": "Tāsesimaṃ selaṃ yācamānoti imaṃ maṇiṃ yācanto tvaṃ kañcanatharukhaggaṃ abbāhitvā “sīsaṃ te chindāmī”ti vadanto taruṇapuriso viya maṃ tāsesi.",
  "atk-s0513a2:1846_0": "Evaṃ vatvā so nāgarājā udake nimujjitvā attano nāgabhavanameva gantvā na paccāgañchi.",
  "atk-s0513a2:1846_1": "Atha so tāpaso tassa dassanīyassa nāgarājassa adassanena bhiyyosomattāya kiso ahosi lūkho dubbaṇṇo uppaṇḍuppaṇḍukajāto dhamanisanthatagatto.",
  "atk-s0513a2:1846_2": "Atha jeṭṭhatāpaso “kaniṭṭhassa pavattiṃ jānissāmī”ti tassa santikaṃ āgantvā taṃ bhiyyosomattāya paṇḍuroginaṃ disvā “kiṃ nu kho, bho,",
  "atk-s0513a2:1846_3": "tvaṃ bhiyyosomattāya paṇḍurogī jāto”ti vatvā “tassa dassanīyassa nāgarājassa adassanenā”ti sutvā “ayaṃ",
  "atk-s0513a2:1846_4": "tāpaso nāgarājānaṃ vinā vattituṃ na sakkotī”ti sallakkhetvā tatiyaṃ gāthamāha –",
  "atk-s0513a2:1847_0": "9.",
  "atk-s0513a2:1848_0": "“Na taṃ yāce yassa piyaṃ jigīse, desso hoti atiyācanāya;",
  "atk-s0513a2:1849_0": "Nāgo maṇiṃ yācito brāhmaṇena, adassanaṃyeva tadajjhagamā”ti.",
  "atk-s0513a2:1850_0": "Tattha na taṃ yāceti taṃ bhaṇḍaṃ na yāceyya.",
  "atk-s0513a2:1850_1": "Yassa piyaṃ jigīseti yaṃ bhaṇḍaṃ assa puggalassa piyanti jāneyya.",
  "atk-s0513a2:1850_2": "Desso hotīti appiyo hoti.",
  "atk-s0513a2:1850_3": "Atiyācanāyāti pamāṇaṃ atikkamitvā varabhaṇḍaṃ yācanto tāya atiyācanāya.",
  "atk-s0513a2:1850_4": "Adassanaṃyeva tadajjhagamāti tato paṭṭhāya adassanameva gatoti.",
  "atk-s0513a2:1851_0": "Evaṃ pana taṃ vatvā “ito dāni paṭṭhāya mā socī”ti samassāsetvā jeṭṭhabhātā attano assamameva gato.",
  "atk-s0513a2:1851_1": "Athāparabhāge te dvepi bhātaro abhiññā ca samāpattiyo ca nibbattetvā brahmalokaparāyaṇā ahesuṃ.",
  "atk-s0513a2:1852_0": "Satthā “evaṃ,",
  "atk-s0513a2:1852_1": "bhikkhave,",
  "atk-s0513a2:1852_2": "sattaratanaparipuṇṇe nāgabhavane vasantānaṃ nāgānampi yācanā nāma amanāpā,",
  "atk-s0513a2:1852_3": "kimaṅgaṃ pana manussāna”nti imaṃ dhammadesanaṃ āharitvā jātakaṃ samodhānesi –",
  "atk-s0513a2:1852_4": "“tadā kaniṭṭho ānando ahosi,",
  "atk-s0513a2:1852_5": "jeṭṭho pana ahameva ahosi”nti.",
  "atk-s0513a2:1853_0": "Maṇikaṇṭhajātakavaṇṇanā tatiyā.",
  "atk-s0513a2:1855_0": "[254] 4. Kuṇḍakakucchisindhavajātakavaṇṇanā",
  "atk-s0513a2:1856_0": "Bhutvā tiṇaparighāsanti idaṃ satthā jetavane viharanto sāriputtattheraṃ ārabbha kathesi.",
  "atk-s0513a2:1856_1": "Ekasmiñhi samaye sammāsambuddhe sāvatthiyaṃ vassaṃ vasitvā cārikaṃ caritvā puna paccāgate manussā “āgantukasakkāraṃ",
  "atk-s0513a2:1856_2": "karissāmā”ti buddhappamukhassa bhikkhusaṅghassa mahādānaṃ dadanti.",
  "atk-s0513a2:1856_3": "Vihāre ekaṃ dhammaghosakabhikkhuṃ ṭhapesuṃ,",
  "atk-s0513a2:1856_4": "so ye ye āgantvā yattake bhikkhū icchanti,",
  "atk-s0513a2:1856_5": "tesaṃ tesaṃ bhikkhū vicāretvā deti.",
  "atk-s0513a2:1857_0": "Athekā duggatamahallikā itthī ekameva paṭivīsaṃ sajjetvā tesaṃ tesaṃ manussānaṃ bhikkhūsu vicāretvā dinnesu",
  "atk-s0513a2:1857_1": "ussūre dhammaghosakassa santikaṃ āgantvā “mayhaṃ ekaṃ bhikkhuṃ dethā”ti āha.",
  "atk-s0513a2:1857_2": "So “mayā sabbe bhikkhū vicāretvā dinnā,",
  "atk-s0513a2:1857_3": "sāriputtatthero pana vihāreyeva,",
  "atk-s0513a2:1857_4": "tvaṃ tassa bhikkhaṃ dehī”ti āha.",
  "atk-s0513a2:1857_5": "Sā “sādhū”ti tuṭṭhacittā jetavanadvārakoṭṭhake ṭhatvā therassa āgatakāle vanditvā hatthato pattaṃ gahetvā gharaṃ netvā nisīdāpesi.",
  "atk-s0513a2:1857_6": "“Ekāya kira mahallikāya dhammasenāpati attano ghare nisīdāpito”ti bahūni saddhāni kulāni assosuṃ.",
  "atk-s0513a2:1857_7": "Tesu rājā passenadī kosalo taṃ pavattiṃ sutvā tassā sāṭakena ceva sahassatthavikāya ca saddhiṃ bhattabhājanāni",
  "atk-s0513a2:1857_8": "pahiṇi “mayhaṃ ayyaṃ parivisamānā imaṃ sāṭakaṃ nivāsetvā ime kahāpaṇe vaḷañjetvā theraṃ parivisatū”ti.",
  "atk-s0513a2:1857_9": "Yathā ca rājā,",
  "atk-s0513a2:1857_10": "evaṃ anāthapiṇḍiko cūḷaanāthapiṇḍiko visākhā ca mahāupāsikā pahiṇi.",
  "atk-s0513a2:1857_11": "Aññānipi pana kulāni ekasatadvisatādivasena attano attano balānurūpena kahāpaṇe pahiṇiṃsu.",
  "atk-s0513a2:1857_12": "Evaṃ ekāheneva sā mahallikā satasahassamattaṃ labhi.",
  "atk-s0513a2:1857_13": "Thero pana tāya dinnayāgumeva pivitvā tāya katakhajjakameva pakkabhattameva ca paribhuñjitvā anumodanaṃ",
  "atk-s0513a2:1857_14": "katvā taṃ mahallikaṃ sotāpattiphale patiṭṭhāpetvā vihārameva agamāsi.",
  "atk-s0513a2:1858_0": "Dhammasabhāyaṃ bhikkhū therassa guṇakathaṃ samuṭṭhāpesuṃ – “āvuso,",
  "atk-s0513a2:1858_1": "dhammasenāpati mahallikagahapatāniṃ duggatabhāvato mocesi,",
  "atk-s0513a2:1858_2": "patiṭṭhā ahosi.",
  "atk-s0513a2:1858_3": "Tāya dinnamāhāraṃ ajigucchanto paribhuñjī”ti.",
  "atk-s0513a2:1858_4": "Satthā āgantvā “kāya nuttha,",
  "atk-s0513a2:1858_5": "bhikkhave,",
  "atk-s0513a2:1858_6": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a2:1858_7": "bhikkhave,",
  "atk-s0513a2:1858_8": "sāriputto idāneva etissā mahallikāya avassayo jāto,",
  "atk-s0513a2:1858_9": "na ca idāneva tāya dinnaṃ āhāraṃ ajigucchanto paribhuñjati,",
  "atk-s0513a2:1858_10": "pubbepi paribhuñjiyevā”ti vatvā atītaṃ āhari.",
  "atk-s0513a2:1859_0": "Atīte bārāṇasiyaṃ brahmadatte rajjaṃ kārente bodhisatto uttarāpathe assavāṇijakule nibbatti.",
  "atk-s0513a2:1859_1": "Uttarāpathajanapadato pañcasatā assavāṇijā asse bārāṇasiṃ ānetvā vikkiṇanti.",
  "atk-s0513a2:1859_2": "Aññataropi assavāṇijo pañcaassasatāni ādāya bārāṇasimaggaṃ paṭipajji.",
  "atk-s0513a2:1859_3": "Antarāmagge ca bārāṇasito avidūre eko nigamagāmo atthi,",
  "atk-s0513a2:1859_4": "tattha pubbe mahāvibhavo seṭṭhi ahosi.",
  "atk-s0513a2:1859_5": "Tassa mahantaṃ nivesanaṃ,",
  "atk-s0513a2:1859_6": "taṃ pana kulaṃ anukkamena parikkhayaṃ gataṃ,",
  "atk-s0513a2:1859_7": "ekāva mahallikā avasiṭṭhā,",
  "atk-s0513a2:1859_8": "sā tasmiṃ nivesane vasati.",
  "atk-s0513a2:1859_9": "Atha so assavāṇijo taṃ nigamagāmaṃ patvā “vetanaṃ dassāmī”ti tassā nivesane nivāsaṃ gaṇhitvā asse ekamante ṭhapesi.",
  "atk-s0513a2:1859_10": "Taṃdivasamevassa ekissā ājānīyāvaḷavāya gabbhavuṭṭhānaṃ ahosi.",
  "atk-s0513a2:1859_11": "So dve tayo divase vasitvā asse balaṃ gāhāpetvā “rājānaṃ passissāmī”ti asse ādāya pāyāsi.",
  "atk-s0513a2:1859_12": "Atha naṃ mahallikā “gehavetanaṃ dehī”ti vatvā “sādhu, amma,",
  "atk-s0513a2:1859_13": "demī”ti vutte “tāta,",
  "atk-s0513a2:1859_14": "vetanaṃ me dadamāno imampi assapotakaṃ vetanato khaṇḍetvā dehī”ti āha.",
  "atk-s0513a2:1859_15": "Vāṇijo tathā katvā pakkāmi.",
  "atk-s0513a2:1859_16": "Sā tasmiṃ assapotake puttasinehaṃ paccupaṭṭhapetvā avassāvanajhāmakabhattavighāsatiṇāni datvā taṃ paṭijaggi.",
  "atk-s0513a2:1860_0": "Athāparabhāge bodhisatto pañca assasatāni ādāya āgacchanto tasmiṃ gehe nivāsaṃ gaṇhi.",
  "atk-s0513a2:1860_1": "Kuṇḍakakhādakassa sindhavapotakassa ṭhitaṭṭhānato gandhaṃ ghāyitvā ekaassopi gehaṃ pavisituṃ nāsakkhi.",
  "atk-s0513a2:1860_2": "Bodhisatto mahallikaṃ pucchi – “amma,",
  "atk-s0513a2:1860_3": "kacci imasmiṃ gehe asso atthī”ti. “Tāta,",
  "atk-s0513a2:1860_4": "añño asso nāma natthi,",
  "atk-s0513a2:1860_5": "ahaṃ pana puttaṃ katvā ekaṃ assapotakaṃ paṭijaggāmi,",
  "atk-s0513a2:1860_6": "so ettha atthī”ti.",
  "atk-s0513a2:1860_7": "“Kahaṃ so, ammā”ti?",
  "atk-s0513a2:1860_8": "“Carituṃ gato, tātā”ti.",
  "atk-s0513a2:1860_9": "“Kāya velāya āgamissati, ammā”ti? “Sāyanhe, tātā”ti.",
  "atk-s0513a2:1860_10": "Bodhisatto tassa āgamanaṃ paṭimānento asse bahi ṭhapetvāva nisīdi.",
  "atk-s0513a2:1860_11": "Sindhavapotakopi vicaritvā kāleyeva āgami.",
  "atk-s0513a2:1860_12": "Bodhisatto kuṇḍakakucchisindhavapotakaṃ disvā lakkhaṇāni samānetvā “ayaṃ sindhavo anaggho,",
  "atk-s0513a2:1860_13": "mahallikāya mūlaṃ datvā gahetuṃ vaṭṭatī”ti cintesi.",
  "atk-s0513a2:1860_14": "Sindhavapotakopi gehaṃ pavisitvā attano vasanaṭṭhāneyeva ṭhito.",
  "atk-s0513a2:1860_15": "Tasmiṃ khaṇe te assā gehaṃ pavisituṃ sakkhiṃsu.",
  "atk-s0513a2:1861_0": "Bodhisatto dvīhatīhaṃ vasitvā asse santappetvā gacchanto “amma,",
  "atk-s0513a2:1861_1": "imaṃ assapotakaṃ mūlaṃ gahetvā mayhaṃ dehī”ti āha.",
  "atk-s0513a2:1861_2": "“Kiṃ vadesi, tāta,",
  "atk-s0513a2:1861_3": "puttaṃ vikkiṇantā nāma atthī”ti. “Amma,",
  "atk-s0513a2:1861_4": "tvaṃ etaṃ kiṃ khādāpetvā paṭijaggasī”ti?",
  "atk-s0513a2:1861_5": "“Odanakañjikañca jhāmakabhattañca vighāsatiṇañca khādāpetvā kuṇḍakayāguñca pāyetvā paṭijaggāmi, tātā”ti. “Amma,",
  "atk-s0513a2:1861_6": "ahaṃ etaṃ labhitvā piṇḍarasabhojanaṃ bhojessāmi,",
  "atk-s0513a2:1861_7": "ṭhitaṭṭhāne celavitānaṃ pasāretvā attharaṇapiṭṭhe ṭhapessāmī”ti. “Tāta,",
  "atk-s0513a2:1861_8": "evaṃ sante mama putto ca sukhaṃ anubhavatu,",
  "atk-s0513a2:1861_9": "taṃ gahetvā gacchā”ti.",
  "atk-s0513a2:1861_10": "Atha bodhisatto tassa catunnaṃ pādānaṃ naṅguṭṭhassa mukhassa ca mūlaṃ ekekaṃ katvā cha sahassatthavikāyo",
  "atk-s0513a2:1861_11": "ṭhapetvā mahallikaṃ navavatthaṃ nivāsāpetvā sindhavapotakassa purato ṭhapesi.",
  "atk-s0513a2:1861_12": "So akkhīni ummīletvā mātaraṃ oloketvā assūni pavattesi.",
  "atk-s0513a2:1861_13": "Sāpi tassa piṭṭhiṃ parimajjitvā āha –",
  "atk-s0513a2:1861_14": "“mayā puttaposāvanikaṃ laddhaṃ, tvaṃ, tāta,",
  "atk-s0513a2:1861_15": "gacchāhī”ti,",
  "atk-s0513a2:1861_16": "tadā so agamāsi.",
  "atk-s0513a2:1862_0": "Bodhisatto punadivase assapotakassa piṇḍarasabhojanaṃ sajjetvā “vīmaṃsissāmi tāva naṃ,",
  "atk-s0513a2:1862_1": "jānāti nu kho attano balaṃ,",
  "atk-s0513a2:1862_2": "udāhu na jānātī”ti doṇiyaṃ kuṇḍakayāguṃ ākirāpetvā dāpesi.",
  "atk-s0513a2:1862_3": "So “nāhaṃ imaṃ bhojanaṃ bhuñjissāmī”ti taṃ yāguṃ pāyituṃ na icchi.",
  "atk-s0513a2:1862_4": "Bodhisatto tassa vīmaṃsanavasena paṭhamaṃ gāthamāha –",
  "atk-s0513a2:1863_0": "10.",
  "atk-s0513a2:1864_0": "“Bhutvā tiṇaparighāsaṃ, bhutvā ācāmakuṇḍakaṃ;",
  "atk-s0513a2:1865_0": "Etaṃ te bhojanaṃ āsi, kasmā dāni na bhuñjasī”ti.",
  "atk-s0513a2:1866_0": "Tattha bhutvā tiṇaparighāsanti tvaṃ pubbe mahallikāya dinnaṃ tesaṃ tesaṃ khāditāvasesaṃ vighāsatiṇasaṅkhātaṃ parighāsaṃ bhuñjitvā vaḍḍhito.",
  "atk-s0513a2:1866_1": "Bhutvā ācāmakuṇḍakanti ettha ācāmo vuccati odanāvasesaṃ.",
  "atk-s0513a2:1866_2": "Kuṇḍakanti kuṇḍakameva.",
  "atk-s0513a2:1866_3": "Etañca bhuñjitvā vaḍḍhitosīti dīpeti.",
  "atk-s0513a2:1866_4": "Etaṃ teti etaṃ tava pubbe bhojanaṃ āsi.",
  "atk-s0513a2:1866_5": "Kasmā dāni na bhuñjasīti mayāpi te tameva dinnaṃ,",
  "atk-s0513a2:1866_6": "tvaṃ taṃ kasmā idāni na bhuñjasīti.",
  "atk-s0513a2:1867_0": "Taṃ sutvā sindhavapotako itarā dve gāthā avoca –",
  "atk-s0513a2:1868_0": "11.",
  "atk-s0513a2:1869_0": "“Yattha posaṃ na jānanti, jātiyā vinayena vā;",
  "atk-s0513a2:1870_0": "Bahu tattha mahābrahme, api ācāmakuṇḍakaṃ.",
  "atk-s0513a2:1871_0": "12.",
  "atk-s0513a2:1872_0": "“Tvañca khomaṃ pajānāsi, yādisāyaṃ hayuttamo;",
  "atk-s0513a2:1873_0": "Jānanto jānamāgamma, na te bhakkhāmi kuṇḍaka”nti.",
  "atk-s0513a2:1874_0": "Tattha yatthāti yasmiṃ ṭhāne.",
  "atk-s0513a2:1874_1": "Posanti sattaṃ.",
  "atk-s0513a2:1874_2": "Jātiyā vinayena vāti “jātisampanno vā eso, na vā,",
  "atk-s0513a2:1874_3": "ācārayutto vā,",
  "atk-s0513a2:1874_4": "na vā”ti evaṃ na jānanti.",
  "atk-s0513a2:1874_5": "Mahābrahmeti garukālapanena ālapanto āha.",
  "atk-s0513a2:1874_6": "Yādisāyanti yādiso ayaṃ,",
  "atk-s0513a2:1874_7": "attānaṃ sandhāya vadati.",
  "atk-s0513a2:1874_8": "Jānanto jānamāgammāti ahaṃ attano balaṃ jānanto jānantameva taṃ āgamma paṭicca tava santike kuṇḍakaṃ kiṃ bhuñjissāmi.",
  "atk-s0513a2:1874_9": "Na hi tvaṃ kuṇḍakaṃ bhojāpetukāmatāya cha sahassāni datvā maṃ gaṇhīti.",
  "atk-s0513a2:1875_0": "Taṃ sutvā bodhisatto “taṃ vīmaṃsanatthāya taṃ mayā kataṃ,",
  "atk-s0513a2:1875_1": "mā kujjhī”ti taṃ samassāsetvā subhojanaṃ bhojetvā ādāya rājaṅgaṇaṃ gantvā ekasmiṃ passe pañca assasatāni",
  "atk-s0513a2:1875_2": "ṭhapetvā ekasmiṃ passe vicittasāṇiṃ parikkhipitvā heṭṭhā attharaṇaṃ pattharitvā upari celavitānaṃ bandhitvā",
  "atk-s0513a2:1875_3": "sindhavapotakaṃ ṭhapesi.",
  "atk-s0513a2:1876_0": "Rājā āgantvā asse olokento “ayaṃ asso kasmā visuṃ ṭhapito”ti pucchitvā “mahārāja,",
  "atk-s0513a2:1876_1": "ayaṃ sindhavo ime asse visuṃ akato mocessatī”ti sutvā “sobhano, bho,",
  "atk-s0513a2:1876_2": "sindhavo”ti pucchi.",
  "atk-s0513a2:1876_3": "Bodhisatto “āma,",
  "atk-s0513a2:1876_4": "mahārājā”ti vatvā “tena hissa javaṃ passissāmī”ti vutte taṃ assaṃ kappetvā abhiruhitvā “passa,",
  "atk-s0513a2:1876_5": "mahārājā”ti manusse ussāretvā rājaṅgaṇe assaṃ pāhesi.",
  "atk-s0513a2:1876_6": "Sabbaṃ rājaṅgaṇaṃ nirantaraṃ assapantīhi parikkhittamivāhosi.",
  "atk-s0513a2:1876_7": "Puna bodhisatto “passa, mahārāja,",
  "atk-s0513a2:1876_8": "sindhavapotakassa vega”nti vissajjesi,",
  "atk-s0513a2:1876_9": "ekapurisopi naṃ na addasa.",
  "atk-s0513a2:1876_10": "Puna ratthapaṭaṃ udare parikkhipitvā vissajjesi,",
  "atk-s0513a2:1876_11": "rattapaṭameva passiṃsu.",
  "atk-s0513a2:1876_12": "Atha naṃ antonagare ekissā uyyānapokkharaṇiyā udakapiṭṭhe vissajjesi,",
  "atk-s0513a2:1876_13": "tatthassa udakapiṭṭhe dhāvato khuraggānipi na temiṃsu.",
  "atk-s0513a2:1876_14": "Punavāraṃ paduminipattānaṃ upari dhāvanto ekapaṇṇampi na udake osīdāpesi.",
  "atk-s0513a2:1876_15": "Evamassa javasampannaṃ dassetvā oruyha pāṇiṃ paharitvā hatthatalaṃ upanāmesi,",
  "atk-s0513a2:1876_16": "asso upagantvā cattāro pāde ekato katvā hatthatale aṭṭhāsi.",
  "atk-s0513a2:1876_17": "Atha mahāsatto rājānaṃ āha –",
  "atk-s0513a2:1876_18": "“mahārāja,",
  "atk-s0513a2:1876_19": "imassa assapotakassa sabbākārena vege dassiyamāne samuddapariyanto nappahotī”ti.",
  "atk-s0513a2:1876_20": "Rājā tussitvā mahāsattassa upaḍḍharajjaṃ adāsi.",
  "atk-s0513a2:1876_21": "Sindhavapotakampi abhisiñcitvā maṅgalaassaṃ akāsi.",
  "atk-s0513a2:1877_0": "So rañño piyo ahosi manāpo,",
  "atk-s0513a2:1877_1": "sakkāropissa mahā ahosi.",
  "atk-s0513a2:1877_2": "Tassa hi vasanaṭṭhānaṃ rañño alaṅkatapaṭiyatto vāsagharagabbho viya ahosi,",
  "atk-s0513a2:1877_3": "catujātigandhehi bhūmilepanaṃ akaṃsu,",
  "atk-s0513a2:1877_4": "gandhadāmamālādāmāni osārayiṃsu,",
  "atk-s0513a2:1877_5": "upari suvaṇṇatārakakhacitaṃ celavitānaṃ ahosi,",
  "atk-s0513a2:1877_6": "samantato citrasāṇi parikkhittā ahosi,",
  "atk-s0513a2:1877_7": "niccaṃ gandhatelapadīpā jhāyiṃsu,",
  "atk-s0513a2:1877_8": "uccārapassāvaṭṭhānepissa suvaṇṇakaṭāhaṃ ṭhapayiṃsu,",
  "atk-s0513a2:1877_9": "niccaṃ rājārahabhojanameva bhuñji.",
  "atk-s0513a2:1877_10": "Tassa pana āgatakālato paṭṭhāya rañño sakalajambudīpe rajjaṃ hatthagatameva ahosi.",
  "atk-s0513a2:1877_11": "Rājā bodhisattassa ovāde ṭhatvā dānādīni puññāni katvā saggaparāyaṇo ahosi.",
  "atk-s0513a2:1878_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a2:1878_1": "saccapariyosāne bahū sotāpannā sakadāgāmino anāgāmino arahanto ca ahesuṃ.",
  "atk-s0513a2:1878_2": "“Tadā mahallikā ayameva mahallikā ahosi,",
  "atk-s0513a2:1878_3": "sindhavo sāriputto,",
  "atk-s0513a2:1878_4": "rājā ānando,",
  "atk-s0513a2:1878_5": "assavāṇijjo pana ahameva ahosi”nti.",
  "atk-s0513a2:1879_0": "Kuṇḍakakucchisindhavajātakavaṇṇanā catutthā.",
  "atk-s0513a2:1881_0": "[255] 5. Sukajātakavaṇṇanā",
  "atk-s0513a2:1882_0": "Yāva so mattamaññāsīti idaṃ satthā jetavane viharanto ekaṃ atibahuṃ bhuñjitvā ajīraṇena kālakataṃ bhikkhuṃ ārabbha kathesi.",
  "atk-s0513a2:1882_1": "Tasmiṃ kira evaṃ kālakate dhammasabhāyaṃ bhikkhū tassa aguṇakathaṃ samuṭṭhāpesuṃ – “āvuso,",
  "atk-s0513a2:1882_2": "asuko nāma bhikkhu attano kucchippamāṇaṃ ajānitvā atibahuṃ bhuñjitvā jīrāpetuṃ asakkonto kālakato”ti.",
  "atk-s0513a2:1882_3": "Satthā āgantvā “kāya nuttha,",
  "atk-s0513a2:1882_4": "bhikkhave,",
  "atk-s0513a2:1882_5": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a2:1882_6": "bhikkhave, idāneva,",
  "atk-s0513a2:1882_7": "pubbepesa atibhojanapaccayeneva mato”ti vatvā atītaṃ āhari.",
  "atk-s0513a2:1883_0": "Atīte bārāṇasiyaṃ brahmadatte rajjaṃ kārente bodhisatto himavantapadese sukayoniyaṃ nibbattitvā anekānaṃ",
  "atk-s0513a2:1883_1": "sukasahassānaṃ samuddānugate himavantapadese vasantānaṃ rājā ahosi.",
  "atk-s0513a2:1883_2": "Tasseko putto ahosi,",
  "atk-s0513a2:1883_3": "tasmiṃ balappatte bodhisatto dubbalacakkhuko ahosi.",
  "atk-s0513a2:1883_4": "Sukānaṃ kira sīgho vego hoti,",
  "atk-s0513a2:1883_5": "tena tesaṃ mahallakakāle paṭhamaṃ cakkhumeva dubbalaṃ hoti.",
  "atk-s0513a2:1883_6": "Bodhisattassa putto mātāpitaro kulāvake ṭhapetvā gocaraṃ āharitvā posesi.",
  "atk-s0513a2:1883_7": "So ekadivasaṃ gocarabhūmiṃ gantvā pabbatamatthake ṭhito samuddaṃ olokento ekaṃ dīpakaṃ passi.",
  "atk-s0513a2:1883_8": "Tasmiṃ pana suvaṇṇavaṇṇaṃ madhuraphalaṃ ambavanaṃ atthi.",
  "atk-s0513a2:1883_9": "So punadivase gocaravelāya uppatitvā tasmiṃ ambavane otaritvā ambarasaṃ pivitvā ambapakkaṃ ādāya āgantvā mātāpitūnaṃ adāsi.",
  "atk-s0513a2:1883_10": "Bodhisatto taṃ khādanto rasaṃ sañjānitvā “tāta,",
  "atk-s0513a2:1883_11": "nanu imaṃ asukadīpake ambapakka”nti vatvā “āma,",
  "atk-s0513a2:1883_12": "tātā”ti vutte “tāta,",
  "atk-s0513a2:1883_13": "etaṃ dīpakaṃ gacchantā nāma sukā dīghamāyuṃ pālentā nāma natthi,",
  "atk-s0513a2:1883_14": "mā kho tvaṃ puna taṃ dīpakaṃ agamāsī”ti āha.",
  "atk-s0513a2:1883_15": "So tassa vacanaṃ aggahetvā agamāsiyeva.",
  "atk-s0513a2:1884_0": "Athekadivasaṃ bahuṃ ambarasaṃ pivitvā mātāpitūnaṃ atthāya ambapakkaṃ ādāya samuddamatthakenāgacchanto atidhātatāya kilantakāyo niddāyābhibhūto,",
  "atk-s0513a2:1884_1": "so niddāyantopi āgacchateva,",
  "atk-s0513a2:1884_2": "tuṇḍena panassa gahitaṃ ambapakkaṃ pati.",
  "atk-s0513a2:1884_3": "So anukkamena āgamanavīthiṃ jahitvā osīdanto udakapiṭṭheneva āgacchanto udake pati.",
  "atk-s0513a2:1884_4": "Atha naṃ eko maccho gahetvā khādi.",
  "atk-s0513a2:1884_5": "Bodhisatto tasmiṃ āgamanavelāya anāgacchanteyeva “samudde patitvā mato bhavissatī”ti aññāsi.",
  "atk-s0513a2:1884_6": "Athassa mātāpitaropi āhāraṃ alabhamānā sussitvā mariṃsu.",
  "atk-s0513a2:1885_0": "Satthā imaṃ atītaṃ āharitvā abhisambuddho hutvā imā gāthā avoca –",
  "atk-s0513a2:1886_0": "13.",
  "atk-s0513a2:1887_0": "“Yāva so mattamaññāsi, bhojanasmiṃ vihaṅgamo;",
  "atk-s0513a2:1888_0": "Tāva addhānamāpādi, mātarañca aposayi.",
  "atk-s0513a2:1889_0": "14.",
  "atk-s0513a2:1890_0": "“Yato ca kho bahutaraṃ, bhojanaṃ ajjhavāhari;",
  "atk-s0513a2:1891_0": "Tato tattheva saṃsīdi, amattaññū hi so ahu.",
  "atk-s0513a2:1892_0": "15.",
  "atk-s0513a2:1893_0": "“Tasmā mattaññutā sādhu, bhojanasmiṃ agiddhatā;",
  "atk-s0513a2:1894_0": "Amattaññū hi sīdanti, mattaññū ca na sīdare”ti.",
  "atk-s0513a2:1895_0": "Tattha yāva soti yāva so vihaṅgamo bhojane mattamaññāsi.",
  "atk-s0513a2:1895_1": "Tāva addhānamāpādīti tatthakaṃ kālaṃ jīvitaaddhānaṃ āpādi,",
  "atk-s0513a2:1895_2": "āyuṃ vindi.",
  "atk-s0513a2:1895_3": "Mātarañcāti desanāsīsametaṃ,",
  "atk-s0513a2:1895_4": "mātāpitaro ca aposayīti attho.",
  "atk-s0513a2:1895_5": "Yato ca khoti yasmiñca kho kāle.",
  "atk-s0513a2:1895_6": "Bhojanaṃ ajjhavāharīti ambarasaṃ ajjhohari.",
  "atk-s0513a2:1895_7": "Tatoti tasmiṃ kāle.",
  "atk-s0513a2:1895_8": "Tattheva saṃsīdīti tasmiṃ samuddeyeva osīdi nimujji,",
  "atk-s0513a2:1895_9": "macchabhojanataṃ āpajji.",
  "atk-s0513a2:1896_0": "Tasmā mattaññutā sādhūti yasmā bhojane amattaññū suko samudde osīditvā mato,",
  "atk-s0513a2:1896_1": "tasmā bhojanasmiṃ agiddhitāsaṅkhāto mattaññubhāvo sādhu,",
  "atk-s0513a2:1896_2": "pamāṇajānanaṃ sundaranti attho.",
  "atk-s0513a2:1896_3": "Atha vā “paṭisaṅkhā yoniso āhāraṃ āhāreti,",
  "atk-s0513a2:1896_4": "neva davāya na madāya…pe…",
  "atk-s0513a2:1896_5": "phāsuvihāro cā”ti.",
  "atk-s0513a2:1897_0": "“Allaṃ sukkhañca bhuñjanto, na bāḷhaṃ suhito siyā;",
  "atk-s0513a2:1898_0": "Ūnudaro mitāhāro, sato bhikkhu paribbaje.",
  "atk-s0513a2:1899_0": "“Cattāro pañca ālope, abhutvā udakaṃ pive;",
  "atk-s0513a2:1900_0": "Alaṃ phāsuvihārāya, pahitattassa bhikkhuno. ;",
  "atk-s0513a2:1901_0": "“Manujassa sadā satīmato, mattaṃ jānato laddhabhojane;",
  "atk-s0513a2:1902_0": "Tanū tassa bhavanti vedanā, saṇikaṃ jīrati āyuṃ pālaya”nti. –",
  "atk-s0513a2:1903_0": "Evaṃ vaṇṇitā mattaññutāpi sādhu.",
  "atk-s0513a2:1904_0": "“Kantāre puttamaṃsaṃva, akkhassabbhañjanaṃ yathā;",
  "atk-s0513a2:1905_0": "Evaṃ āhari āharaṃ, yāpanatthamamucchito”ti. –",
  "atk-s0513a2:1906_0": "Evaṃ vaṇṇitā agiddhitāpi sādhu.",
  "atk-s0513a2:1906_1": "Pāḷiyaṃ pana “agiddhimā”ti likhitaṃ,",
  "atk-s0513a2:1906_2": "tato ayaṃ aṭṭhakathāpāṭhova sundarataro.",
  "atk-s0513a2:1906_3": "Amattaññū hi sīdantīti bhojane pamāṇaṃ ajānantā hi rasataṇhāvasena pāpakammaṃ katvā catūsu apāyesu sīdanti.",
  "atk-s0513a2:1906_4": "Mattaññū ca na sīdareti ye pana bhojane pamāṇaṃ jānanti,",
  "atk-s0513a2:1906_5": "te diṭṭhadhammepi samparāyepi na sīdantīti.",
  "atk-s0513a2:1907_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a2:1907_1": "saccapariyosāne bahū sotāpannāpi sakadāgāminopi anāgāminopi arahantopi ahesuṃ.",
  "atk-s0513a2:1907_2": "“Tadā sukarājaputto bhojane amattaññū bhikkhu ahosi,",
  "atk-s0513a2:1907_3": "sukarājā pana ahameva ahosi”nti.",
  "atk-s0513a2:1908_0": "Sukajātakavaṇṇanā pañcamā.",
  "atk-s0513a2:1910_0": "[256] 6. Jarūdapānajātakavaṇṇanā",
  "atk-s0513a2:1911_0": "Jarūdapānaṃ khaṇamānāti idaṃ satthā jetavane viharanto sāvatthivāsino vāṇije ārabbha kathesi.",
  "atk-s0513a2:1911_1": "Te kira sāvatthiyaṃ bhaṇḍaṃ gahetvā sakaṭāni pūretvā vohāratthāya gamanakāle tathāgataṃ nimantetvā saraṇāni",
  "atk-s0513a2:1911_2": "gahetvā sīlesu patiṭṭhāya satthāraṃ vanditvā “mayaṃ, bhante,",
  "atk-s0513a2:1911_3": "vohāratthāya dīghamaggaṃ gamissāma,",
  "atk-s0513a2:1911_4": "bhaṇḍaṃ vissajjetvā siddhippattā sotthinā paccāgantvā pana tumhe vandissāmā”ti vatvā maggaṃ paṭipajjiṃsu.",
  "atk-s0513a2:1911_5": "Te kantāramagge purāṇaudapānaṃ disvā “imasmiṃ udapāne pānīyaṃ natthi,",
  "atk-s0513a2:1911_6": "mayañca pipāsitā,",
  "atk-s0513a2:1911_7": "khaṇissāma na”nti khaṇantā paṭipāṭiyā bahuṃ ayaṃ…pe…",
  "atk-s0513a2:1911_8": "veḷuriyaṃ labhiṃsu.",
  "atk-s0513a2:1911_9": "Te teneva santuṭṭhā hutvā tesaṃ ratanānaṃ sakaṭāni pūretvā sotthinā sāvatthiṃ paccāgamiṃsu.",
  "atk-s0513a2:1911_10": "Te ābhataṃ dhanaṃ paṭisāmetvā mayaṃ “siddhippattā bhattaṃ dassāmā”ti tathāgataṃ nimantetvā dānaṃ datvā",
  "atk-s0513a2:1911_11": "vanditvā ekamantaṃ nisinnā attano dhanassa laddhākāraṃ satthu ārocesuṃ.",
  "atk-s0513a2:1911_12": "Satthā “tumhe kho upāsakā tena dhanena santuṭṭhā hutvā pamāṇaññutāya dhanañca jīvitañca alabhittha,",
  "atk-s0513a2:1911_13": "porāṇakā pana asantuṭṭhā amattaññuno paṇḍitānaṃ vacanaṃ akatvā jīvikkhayaṃ pattā”ti vatvā tehi yācito atītaṃ āhari.",
  "atk-s0513a2:1912_0": "Atīte bārāṇasiyaṃ brahmadatte rajjaṃ kārente bodhisatto bārāṇasiyaṃ vāṇijakule nibbattitvā vayappatto satthavāhajeṭṭhako ahosi.",
  "atk-s0513a2:1912_1": "So bārāṇasiyaṃ bhaṇḍaṃ gahetvā sakaṭāni pūretvā bahū vāṇije ādāya tameva kantāraṃ paṭipanno tameva udapānaṃ addasa.",
  "atk-s0513a2:1912_2": "Tattha te vāṇijā “pānīyaṃ pivissāmā”ti taṃ udapānaṃ khaṇantā paṭipāṭiyā bahūni ayādīni labhiṃsu.",
  "atk-s0513a2:1912_3": "Te bahumpi ratanaṃ labhitvā tena asantuṭṭhā “aññampi ettha ito sundarataraṃ bhavissatī”ti bhiyyosomattāya taṃ khaṇiṃsuyeva.",
  "atk-s0513a2:1912_4": "Atha bodhisatto te āha –",
  "atk-s0513a2:1912_5": "“bho vāṇijā,",
  "atk-s0513a2:1912_6": "lobho nāmesa vināsamūlaṃ,",
  "atk-s0513a2:1912_7": "amhehi bahu dhanaṃ laddhaṃ,",
  "atk-s0513a2:1912_8": "ettakeneva santuṭṭhā hotha,",
  "atk-s0513a2:1912_9": "mā atikhaṇathā”ti.",
  "atk-s0513a2:1912_10": "Te tena nivāriyamānāpi khaṇiṃsuyeva.",
  "atk-s0513a2:1912_11": "So ca udapāno nāgapariggahito,",
  "atk-s0513a2:1912_12": "athassa heṭṭhā vasanakanāgarājā attano vimāne bhijjante leḍḍūsū ca paṃsūsu ca patamānesu kuddho ṭhapetvā",
  "atk-s0513a2:1912_13": "bodhisattaṃ avasese sabbepi nāsikavātena paharitvā jīvitakkhayaṃ pāpetvā nāgabhavanā nikkhamma sakaṭāni",
  "atk-s0513a2:1912_14": "yojetvā sabbaratanānaṃ pūretvā bodhisattaṃ sukhayānake nisīdāpetvā nāgamāṇavakehi saddhiṃ sakaṭāni yojāpento",
  "atk-s0513a2:1912_15": "bodhisattaṃ bārāṇasiṃ netvā gharaṃ pavesetvā taṃ paṭisāmetvā attano nāgabhavanameva gato.",
  "atk-s0513a2:1912_16": "Bodhisatto taṃ dhanaṃ vissajjetvā sakalajambudīpaṃ unnaṅgalaṃ katvā dānaṃ datvā sīlaṃ samādiyitvā uposathakammaṃ",
  "atk-s0513a2:1912_17": "katvā jīvitapariyosāne saggapuraṃ pūresi.",
  "atk-s0513a2:1913_0": "Satthā imaṃ dhammadesanaṃ āharitvā abhisambuddho hutvā imā gāthā avoca –",
  "atk-s0513a2:1914_0": "16.",
  "atk-s0513a2:1915_0": "“Jarūdapānaṃ khaṇamānā, vāṇijā udakatthikā;",
  "atk-s0513a2:1916_0": "Ajjhagamuṃ ayasaṃ lohaṃ, tipusīsañca vāṇijā;",
  "atk-s0513a2:1917_0": "Rajataṃ jātarūpañca, muttā veḷuriyā bahū.",
  "atk-s0513a2:1918_0": "17.",
  "atk-s0513a2:1919_0": "“Te ca tena asantuṭṭhā, bhiyyo bhiyyo akhāṇisuṃ;",
  "atk-s0513a2:1920_0": "Te tatthāsīviso ghoro, tejassī tejasā hani.",
  "atk-s0513a2:1921_0": "18.",
  "atk-s0513a2:1922_0": "“Tasmā khaṇe nātikhaṇe, atikhātañhi pāpakaṃ;",
  "atk-s0513a2:1923_0": "Khātena ca dhanaṃ laddhaṃ, atikhātena nāsita”nti.",
  "atk-s0513a2:1924_0": "Tattha ayasanti kāḷalohaṃ.",
  "atk-s0513a2:1924_1": "Lohanti tambalohaṃ.",
  "atk-s0513a2:1924_2": "Muttāti muttāyo.",
  "atk-s0513a2:1924_3": "Te ca tena asantuṭṭhāti te ca vāṇijā tena dhanena asantuṭṭhā.",
  "atk-s0513a2:1924_4": "Te tatthāti te vāṇijā tasmiṃ udapāne.",
  "atk-s0513a2:1924_5": "Tejassīti visatejena samannāgato.",
  "atk-s0513a2:1924_6": "Tejasā hanīti visatejena ghātesi.",
  "atk-s0513a2:1924_7": "Atikhātena nāsitanti atikhaṇena tañca dhanaṃ jīvitañca nāsitaṃ.",
  "atk-s0513a2:1925_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a2:1925_1": "“tadā nāgarājā sāriputto ahosi,",
  "atk-s0513a2:1925_2": "satthavāhajeṭṭhako pana ahameva ahosi”nti.",
  "atk-s0513a2:1926_0": "Jarūdapānajātakavaṇṇanā chaṭṭhā.",
  "atk-s0513a2:1928_0": "[257] 7. Gāmaṇicandajātakavaṇṇanā",
  "atk-s0513a2:1929_0": "Nāyaṃ gharānaṃ kusaloti idaṃ satthā jetavane viharanto paññāpasaṃsanaṃ ārabbha kathesi.",
  "atk-s0513a2:1929_1": "Dhammasabhāyañhi bhikkhū dasabalassa paññaṃ pasaṃsantā nisīdiṃsu – “āvuso,",
  "atk-s0513a2:1929_2": "tathāgato mahāpañño puthupañño hāsapañño javanapañño tikkhapañño nibbedhikapañño sadevakaṃ lokaṃ paññāya atikkamatī”ti.",
  "atk-s0513a2:1929_3": "Satthā āgantvā “kāya nuttha,",
  "atk-s0513a2:1929_4": "bhikkhave,",
  "atk-s0513a2:1929_5": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a2:1929_6": "bhikkhave, idāneva,",
  "atk-s0513a2:1929_7": "pubbepi tathāgato paññavāyevā”ti vatvā atītaṃ āhari.",
  "atk-s0513a2:1930_0": "Atīte bārāṇasiyaṃ janasandho nāma rājā rajjaṃ kāresi.",
  "atk-s0513a2:1930_1": "Bodhisatto tassa aggamahesiyā kucchimhi nibbatti.",
  "atk-s0513a2:1930_2": "Tassa mukhaṃ suparimajjitakañcanādāsatalaṃ viya parisuddhaṃ ahosi atisobhaggappattaṃ,",
  "atk-s0513a2:1930_3": "tenassa nāmaggahaṇadivase “ādāsamukhamāro”ti nāmaṃ akaṃsu.",
  "atk-s0513a2:1930_4": "Taṃ sattavassabbhantareyeva pana pitā tayo vede ca sabbañca loke kattabbākattabbaṃ sikkhāpetvā tassa sattavassikakāle kālamakāsi.",
  "atk-s0513a2:1930_5": "Amaccā mahantena sakkārena rañño sarīrakiccaṃ katvā matakadānaṃ datvā sattame divase rājaṅgaṇe sannipatitvā “kumāro atidaharo,",
  "atk-s0513a2:1930_6": "na sakkā rajje abhisiñcituṃ,",
  "atk-s0513a2:1930_7": "vīmaṃsitvā naṃ abhisiñcissāmā”ti ekadivasaṃ nagaraṃ alaṅkārāpetvā vinicchayaṭṭhānaṃ sajjetvā pallaṅkaṃ",
  "atk-s0513a2:1930_8": "paññapetvā kumārassa santikaṃ gantvā “vinicchayaṭṭhānaṃ, deva,",
  "atk-s0513a2:1930_9": "gantuṃ vaṭṭatī”ti āhaṃsu.",
  "atk-s0513a2:1930_10": "Kumāro “sādhū”ti mahantena parivārena gantvā pallaṅke nisīdi.",
  "atk-s0513a2:1931_0": "Tassa nisinnakāle amaccā ekaṃ dvīhi pādehi vicaraṇamakkaṭaṃ vatthuvijjācariyavesaṃ gāhāpetvā vinicchayaṭṭhānaṃ netvā “deva,",
  "atk-s0513a2:1931_1": "ayaṃ puriso pitu mahārājassa kāle vatthuvijjācariyo paguṇavijjo antobhūmiyaṃ sattaratanaṭṭhāne guṇadosaṃ passati,",
  "atk-s0513a2:1931_2": "eteneva gahitaṃ rājakulānaṃ gehaṭṭhānaṃ hoti,",
  "atk-s0513a2:1931_3": "imaṃ devo saṅgaṇhitvā ṭhānantare ṭhapetū”ti āhaṃsu.",
  "atk-s0513a2:1931_4": "Kumāro taṃ heṭṭhā ca uparica oloketvā “nāyaṃ manusso,",
  "atk-s0513a2:1931_5": "makkaṭo eso”ti ñatvā “makkaṭā nāma kataṃ kataṃ viddhaṃsetuṃ jānanti,",
  "atk-s0513a2:1931_6": "akataṃ pana kātuṃ vā vicāretuṃ vā na jānantī”ti cintetvā amaccānaṃ paṭhamaṃ gāthamāha –",
  "atk-s0513a2:1932_0": "19.",
  "atk-s0513a2:1933_0": "“Nāyaṃ gharānaṃ kusalo, lolo ayaṃ valīmukho;",
  "atk-s0513a2:1934_0": "Kataṃ kataṃ kho dūseyya, evaṃ dhammamidaṃ kula”nti.",
  "atk-s0513a2:1935_0": "Tattha nāyaṃ gharānaṃ kusaloti ayaṃ satto na gharānaṃ kusalo,",
  "atk-s0513a2:1935_1": "gharāni vicāretuṃ vā kātuṃ vā cheko na hoti.",
  "atk-s0513a2:1935_2": "Loloti lolajātiko.",
  "atk-s0513a2:1935_3": "Valīmukhoti valiyo mukhe assāti valīmukho.",
  "atk-s0513a2:1935_4": "Evaṃ dhammamidaṃkulanti idaṃ makkaṭakulaṃ nāma kataṃ kataṃ dūsetabbaṃ vināsetabbanti evaṃ sabhāvanti.",
  "atk-s0513a2:1936_0": "Athāmaccā “evaṃ bhavissati,",
  "atk-s0513a2:1936_1": "devā”ti taṃ apanetvā ekāhadvīhaccayena puna tameva alaṅkaritvā vinicchayaṭṭhānaṃ ānetvā “ayaṃ, deva,",
  "atk-s0513a2:1936_2": "pitu mahārājassa kāle vinicchayāmacco,",
  "atk-s0513a2:1936_3": "vinicchayasuttamassa supavattitaṃ,",
  "atk-s0513a2:1936_4": "imaṃ saṅgaṇhitvā vinicchayakammaṃ kāretuṃ vaṭṭatī”ti āhaṃsu.",
  "atk-s0513a2:1936_5": "Kumāro taṃ oloketvā “cittavato manussassa lomaṃ nāma evarūpaṃ na hoti,",
  "atk-s0513a2:1936_6": "ayaṃ nicittako vānaro vinicchayakammaṃ kātuṃ na sakkhissatī”ti ñatvā dutiyaṃ gāthamāha –",
  "atk-s0513a2:1937_0": "20.",
  "atk-s0513a2:1938_0": "“Nayidaṃ cittavato lomaṃ, nāyaṃ assāsiko migo;",
  "atk-s0513a2:1939_0": "Siṭṭhaṃ me janasandhena, nāyaṃ kiñci vijānatī”ti.",
  "atk-s0513a2:1940_0": "Tattha nayidaṃ cittavato lomanti yaṃ idaṃ etassa sarīre pharusalomaṃ,",
  "atk-s0513a2:1940_1": "idaṃ vicāraṇapaññāya sampayuttacittavato na hoti.",
  "atk-s0513a2:1940_2": "Pākatikacittena pana acittako nāma tiracchānagato natthi.",
  "atk-s0513a2:1940_3": "Nāyaṃ assāsikoti ayaṃ avassayo vā hutvā anusāsaniṃ vā datvā aññaṃ assāsetuṃ asamatthatāya na assāsiko.",
  "atk-s0513a2:1940_4": "Migoti makkaṭaṃ āha.",
  "atk-s0513a2:1940_5": "Siṭṭhaṃ me janasandhenāti mayhaṃ pitarā janasandhena etaṃ siṭṭhaṃ kathitaṃ,",
  "atk-s0513a2:1940_6": "“makkaṭo nāma kāraṇākāraṇaṃ na jānātī”ti evaṃ anusāsanī dinnāti dīpeti.",
  "atk-s0513a2:1940_7": "Nāyaṃ kiñci vijānatīti tasmā ayaṃ vānaro na kiñci jānātīti niṭṭhamettha gantabbaṃ.",
  "atk-s0513a2:1940_8": "Pāḷiyaṃ pana “nāyaṃ kiñci na dūsaye”ti likhitaṃ,",
  "atk-s0513a2:1940_9": "taṃ aṭṭhakathāyaṃ natthi.",
  "atk-s0513a2:1941_0": "Amaccā imampi gāthaṃ sutvā “evaṃ bhavissati,",
  "atk-s0513a2:1941_1": "devā”ti taṃ apanetvā punapi ekadivasaṃ tameva alaṅkaritvā vinicchayaṭṭhānaṃ ānetvā “ayaṃ, deva,",
  "atk-s0513a2:1941_2": "puriso pitu mahārājassa kāle mātāpituupaṭṭhānakārako,",
  "atk-s0513a2:1941_3": "kulejeṭṭhāpacāyikakammakārako,",
  "atk-s0513a2:1941_4": "imaṃ saṅgaṇhituṃ vaṭṭatī”ti āhaṃsu.",
  "atk-s0513a2:1941_5": "Kumāro taṃ oloketvā “makkaṭā nāma calacittā,",
  "atk-s0513a2:1941_6": "evarūpaṃ kammaṃ kātuṃ na samatthā”ti cintetvā tatiyaṃ gāthamāha –",
  "atk-s0513a2:1942_0": "21.",
  "atk-s0513a2:1943_0": "“Na mātaraṃ pitaraṃ vā, bhātaraṃ bhaginiṃ sakaṃ;",
  "atk-s0513a2:1944_0": "Bhareyya tādiso poso, siṭṭhaṃ dasarathena me”ti.",
  "atk-s0513a2:1945_0": "Tattha bhātaraṃ bhaginiṃ sakanti attano bhātaraṃ vā bhaginiṃ vā.",
  "atk-s0513a2:1945_1": "Pāḷiyaṃ pana “sakha”nti likhitaṃ,",
  "atk-s0513a2:1945_2": "taṃ pana aṭṭhakathāyaṃ “sakanti vutte sakabhātikabhaginiyo labbhanti,",
  "atk-s0513a2:1945_3": "sakhanti vutte sahāyako labbhatī”ti vicāritameva.",
  "atk-s0513a2:1945_4": "Bhareyyāti poseyya.",
  "atk-s0513a2:1945_5": "Tādiso posoti yādiso esa dissati,",
  "atk-s0513a2:1945_6": "tādiso makkaṭajātiko satto na bhareyya.",
  "atk-s0513a2:1945_7": "Siṭṭhaṃ dasarathena meti evaṃ me pitarā anusiṭṭhaṃ.",
  "atk-s0513a2:1945_8": "Pitā hissa janaṃ catūhi saṅgahavatthūhi sandahanato “janasandho”ti vuccati,",
  "atk-s0513a2:1945_9": "dasahi rathehi kattabbākattabbaṃ attano ekeneva rathena karaṇato “dasaratho”ti.",
  "atk-s0513a2:1945_10": "Tassa santikā evarūpassa ovādassa sutattā evamāha.",
  "atk-s0513a2:1946_0": "Amaccā “evaṃ bhavissati,",
  "atk-s0513a2:1946_1": "devā”ti makkaṭaṃ apanetvā “paṇḍito kumāro,",
  "atk-s0513a2:1946_2": "sakkhissati rajjaṃ kāretu”nti bodhisattaṃ rajje abhisiñcitvā “ādāsamukharañño āṇā”ti nagare bheriṃ carāpesuṃ.",
  "atk-s0513a2:1946_3": "Tato paṭṭhāya bodhisatto dhammena rajjaṃ kāresi,",
  "atk-s0513a2:1946_4": "paṇḍitabhāvopissa sakalajambudīpaṃ pattharitvā gato.",
  "atk-s0513a2:1947_0": "Paṇḍitabhāvadīpanatthaṃ panassa imāni cuddasa vatthūni ābhatāni –",
  "atk-s0513a2:1948_0": "“Goṇo putto hayo ceva, naḷakāro gāmabhojako;",
  "atk-s0513a2:1949_0": "Gaṇikā taruṇī sappo, migo tittiradevatā;",
  "atk-s0513a2:1950_0": "Nāgo tapassino ceva, atho brāhmaṇamāṇavo”ti.",
  "atk-s0513a2:1951_0": "Tatrāyaṃ anupubbīkathā –",
  "atk-s0513a2:1951_1": "bodhisattasmiñhi rajje abhisiñcite eko janasandharañño pādamūliko nāmena gāmaṇicando nāma evaṃ cintesi –",
  "atk-s0513a2:1951_2": "“idaṃ rajjaṃ nāma samānavayehi saddhiṃ sobhati,",
  "atk-s0513a2:1951_3": "ahañca mahallako,",
  "atk-s0513a2:1951_4": "daharaṃ kumāraṃ upaṭṭhātuṃ na sakkhissāmi,",
  "atk-s0513a2:1951_5": "janapade kasikammaṃ katvā jīvissāmī”ti,",
  "atk-s0513a2:1951_6": "so nagarato tiyojanamattaṃ gantvā ekasmiṃ gāmake vāsaṃ kappesi.",
  "atk-s0513a2:1951_7": "Kasikammatthāya panassa goṇāpi natthi,",
  "atk-s0513a2:1951_8": "so deve vuṭṭhe ekaṃ sahāyakaṃ dve goṇe yācitvā sabbadivasaṃ kasitvā tiṇaṃ khādāpetvā goṇe sāmikassa niyyādetuṃ gehaṃ agamāsi.",
  "atk-s0513a2:1951_9": "So tasmiṃ khaṇe bhariyāya saddhiṃ gehamajjhe nisīditvā bhattaṃ bhuñjati.",
  "atk-s0513a2:1951_10": "Goṇāpi paricayena gehaṃ pavisiṃsu,",
  "atk-s0513a2:1951_11": "tesu pavisantesu sāmiko thālakaṃ ukkhipi,",
  "atk-s0513a2:1951_12": "bhariyā thālakaṃ apanesi.",
  "atk-s0513a2:1951_13": "Gāmaṇicando “bhattena maṃ nimanteyyu”nti olokento goṇe aniyyādetvāva gato.",
  "atk-s0513a2:1951_14": "Corā rattiṃ vajaṃ bhinditvā teyeva goṇe hariṃsu.",
  "atk-s0513a2:1951_15": "Goṇasāmiko pātova vajaṃ paviṭṭho te goṇe adisvā corehi haṭabhāvaṃ jānantopi “gāmaṇicandassa gīvaṃ karissāmī”ti taṃ upasaṅkamitvā “bho goṇe,",
  "atk-s0513a2:1951_16": "me dehī”ti āha.",
  "atk-s0513a2:1951_17": "“Nanu goṇā gehaṃ paviṭṭhā”ti.",
  "atk-s0513a2:1951_18": "“Kiṃ pana te mayhaṃ niyyāditā”ti?",
  "atk-s0513a2:1951_19": "“Na niyyāditā”ti.",
  "atk-s0513a2:1951_20": "“Tena hi ayaṃ te rājadūto,",
  "atk-s0513a2:1951_21": "ehī”ti āha.",
  "atk-s0513a2:1951_22": "Tesu hi janapadesu yaṃkiñci sakkharaṃ vā kapālakhaṇḍaṃ vā ukkhipitvā “ayaṃ te rājadūto,",
  "atk-s0513a2:1951_23": "ehī”ti vutte yo na gacchati,",
  "atk-s0513a2:1951_24": "tassa rājāṇaṃ karoti,",
  "atk-s0513a2:1951_25": "tasmā so “rājadūto”ti sutvāva nikkhami.",
  "atk-s0513a2:1952_0": "So tena saddhiṃ rājakulaṃ gacchanto ekaṃ sahāyakassa vasanagāmaṃ patvā “bho,",
  "atk-s0513a2:1952_1": "atichātomhi,",
  "atk-s0513a2:1952_2": "yāva gāmaṃ pavisitvā āhārakiccaṃ katvā āgacchāmi,",
  "atk-s0513a2:1952_3": "tāva idheva hohī”ti vatvā sahāyagehaṃ pāvisi.",
  "atk-s0513a2:1952_4": "Sahāyo panassa gehe natthi,",
  "atk-s0513a2:1952_5": "sahāyikā disvā “sāmi,",
  "atk-s0513a2:1952_6": "pakkāhāro natthi,",
  "atk-s0513a2:1952_7": "muhuttaṃ adhivāsehi,",
  "atk-s0513a2:1952_8": "idāneva pacitvā dassāmī”ti nisseṇiyā vegena taṇḍulakoṭṭhakaṃ abhiruhantī bhūmiyaṃ pati,",
  "atk-s0513a2:1952_9": "taṅkhaṇaññeva tassā sattamāsiko gabbho patito.",
  "atk-s0513a2:1952_10": "Tasmiṃ khaṇe tassā sāmiko āgantvā taṃ disvā “tvaṃ me bhariyaṃ paharitvā gabbhaṃ pātesi,",
  "atk-s0513a2:1952_11": "ayaṃ te rājadūto,",
  "atk-s0513a2:1952_12": "ehī”ti taṃ gahetvā nikkhami.",
  "atk-s0513a2:1952_13": "Tato paṭṭhāya dve janā gāmaṇiṃ majjhe katvā gacchanti.",
  "atk-s0513a2:1953_0": "Athekasmiṃ gāmadvāre eko assagopako assaṃ nivattetuṃ na sakkoti,",
  "atk-s0513a2:1953_1": "assopi tesaṃ santikena gacchati.",
  "atk-s0513a2:1953_2": "Assagopako gāmaṇicandaṃ disvā “mātula gāmaṇicanda,",
  "atk-s0513a2:1953_3": "etaṃ tāva assaṃ kenacideva paharitvā nivattehī”ti āha.",
  "atk-s0513a2:1953_4": "So ekaṃ pāsāṇaṃ gahetvā khipi,",
  "atk-s0513a2:1953_5": "pāsāṇo assassa pāde paharitvā eraṇḍadaṇḍakaṃ viya bhindi.",
  "atk-s0513a2:1953_6": "Atha naṃ assagopako “tayā me assassa pādo bhinno,",
  "atk-s0513a2:1953_7": "ayaṃ te rājadūto”ti vatvā gaṇhi.",
  "atk-s0513a2:1954_0": "So tīhi janehi nīyamāno cintesi –",
  "atk-s0513a2:1954_1": "“ime maṃ rañño dassessanti,",
  "atk-s0513a2:1954_2": "ahaṃ goṇamūlampi dātuṃ na sakkomi,",
  "atk-s0513a2:1954_3": "pageva gabbhapātanadaṇḍaṃ,",
  "atk-s0513a2:1954_4": "assamūlaṃ pana kuto labhissāmi,",
  "atk-s0513a2:1954_5": "mataṃ me seyyo”ti.",
  "atk-s0513a2:1954_6": "So gacchanto antarāmagge aṭaviyaṃ maggasamīpeyeva ekaṃ ekato papātaṃ pabbataṃ addasa,",
  "atk-s0513a2:1954_7": "tassa chāyāya dve pitāputtā naḷakārā ekato kilañjaṃ cinanti.",
  "atk-s0513a2:1954_8": "Gāmaṇicando “bho,",
  "atk-s0513a2:1954_9": "sarīrakiccaṃ kātukāmomhi,",
  "atk-s0513a2:1954_10": "thokaṃ idheva hotha,",
  "atk-s0513a2:1954_11": "yāva āgacchāmī”ti vatvā pabbataṃ abhiruhitvā papātapasse patamāno pitunaḷakārassa piṭṭhiyaṃ pati,",
  "atk-s0513a2:1954_12": "naḷakāro ekappahāreneva jīvitakkhayaṃ pāpuṇi.",
  "atk-s0513a2:1954_13": "Gāmaṇi uṭṭhāya aṭṭhāsi.",
  "atk-s0513a2:1954_14": "Naḷakāraputto “tvaṃ me pitughātakacoro,",
  "atk-s0513a2:1954_15": "ayaṃ te rājadūto”ti vatvā taṃ hatthe gahetvā gumbato nikkhami,",
  "atk-s0513a2:1954_16": "“kiṃ eta”nti ca vutte “pitughātakacoro me”ti āha.",
  "atk-s0513a2:1954_17": "Tato paṭṭhāya gāmaṇiṃ majjhe katvā cattāro janā parivāretvā nayiṃsu.",
  "atk-s0513a2:1955_0": "Athāparasmiṃ gāmadvāre eko gāmabhojako gāmaṇicandaṃ disvā “mātula gāmaṇicanda,",
  "atk-s0513a2:1955_1": "kahaṃ gacchasī”ti vatvā “rājānaṃ passitu”nti vutte “addhā tvaṃ rājānaṃ passissasi,",
  "atk-s0513a2:1955_2": "ahaṃ rañño sāsanaṃ dātukāmo,",
  "atk-s0513a2:1955_3": "harissasī”ti āha. “Āma,",
  "atk-s0513a2:1955_4": "harissāmī”ti.",
  "atk-s0513a2:1955_5": "“Ahaṃ pakatiyā abhirūpo dhanavā yasasampanno arogo,",
  "atk-s0513a2:1955_6": "idāni panamhi duggato ceva paṇḍurogī ca,",
  "atk-s0513a2:1955_7": "tattha kiṃ kāraṇanti rājānaṃ puccha,",
  "atk-s0513a2:1955_8": "rājā kira paṇḍito,",
  "atk-s0513a2:1955_9": "so te kathessati,",
  "atk-s0513a2:1955_10": "tassa sāsanaṃ puna mayhaṃ katheyyāsī”ti.",
  "atk-s0513a2:1955_11": "So “sādhū”ti sampaṭicchi.",
  "atk-s0513a2:1956_0": "Atha naṃ purato aññatarasmiṃ gāmadvāre ekā gaṇikā disvā “mātula gāmaṇicanda,",
  "atk-s0513a2:1956_1": "kahaṃ gacchasī”ti vatvā “rājānaṃ passitu”nti vutte “rājā kira paṇḍito,",
  "atk-s0513a2:1956_2": "mama sāsanaṃ harā”ti vatvā evamāha –",
  "atk-s0513a2:1956_3": "“pubbe ahaṃ bahuṃ bhatiṃ labhāmi,",
  "atk-s0513a2:1956_4": "idāni pana tambulamattampi na labhāmi,",
  "atk-s0513a2:1956_5": "koci me santikaṃ āgato nāma natthi,",
  "atk-s0513a2:1956_6": "tattha kiṃ kāraṇanti rājānaṃ pucchitvā paccāgantvā mayhaṃ katheyyāsī”ti.",
  "atk-s0513a2:1957_0": "Atha naṃ purato aññatarasmiṃ gāmadvāre ekā taruṇitthī disvā tatheva pucchitvā “ahaṃ neva sāmikassa gehe vasituṃ sakkomi,",
  "atk-s0513a2:1957_1": "na kulagehe,",
  "atk-s0513a2:1957_2": "tattha kiṃ kāraṇanti rājānaṃ pucchitvā paccāgantvā mayhaṃ katheyyāsī”ti āha.",
  "atk-s0513a2:1958_0": "Atha naṃ tato parabhāge mahāmaggasamīpe ekasmiṃ vammike vasanto sappo disvā “gāmaṇicanda,",
  "atk-s0513a2:1958_1": "kahaṃ yāsī”ti pucchitvā “rājānaṃ passitu”nti vutte “rājā kira paṇḍito,",
  "atk-s0513a2:1958_2": "sāsanaṃ me harā”ti vatvā “ahaṃ gocaratthāya gamanakāle chātajjhatto milātasarīro vammikato nikkhamanto",
  "atk-s0513a2:1958_3": "sarīrena bilaṃ pūretvā sarīraṃ kaḍḍhento kicchena nikkhamāmi,",
  "atk-s0513a2:1958_4": "gocaraṃ caritvā āgato pana suhito thūlasarīro hutvā pavisanto bilapassāni aphusanto sahasāva pavisāmi,",
  "atk-s0513a2:1958_5": "tattha kiṃ kāraṇanti rājānaṃ pucchitvā mayhaṃ katheyyāsī”ti āha.",
  "atk-s0513a2:1959_0": "Atha naṃ purato eko migo disvā tatheva pucchitvā “ahaṃ aññattha tiṇaṃ khādituṃ na sakkomi,",
  "atk-s0513a2:1959_1": "ekasmiṃyeva rukkhamūle sakkomi,",
  "atk-s0513a2:1959_2": "tattha kiṃ kāraṇanti rājānaṃ puccheyyāsī”ti āha.",
  "atk-s0513a2:1960_0": "Atha naṃ tato parabhāge eko tittiro disvā tatheva pucchitvā “ahaṃ ekasmiṃyeva vammikapāde nisīditvā vassanto manāpaṃ karitvā vassituṃ sakkomi,",
  "atk-s0513a2:1960_1": "sesaṭṭhānesu nisinno na sakkomi,",
  "atk-s0513a2:1960_2": "tattha kiṃ kāraṇanti rājānaṃ puccheyyāsī”ti āha.",
  "atk-s0513a2:1961_0": "Atha naṃ purato ekā rukkhadevatā disvā “canda,",
  "atk-s0513a2:1961_1": "kahaṃ yāsī”ti pucchitvā “rañño santika”nti vutte “rājā kira paṇḍito,",
  "atk-s0513a2:1961_2": "ahaṃ pubbe sakkārappatto ahosiṃ,",
  "atk-s0513a2:1961_3": "idāni pana pallavamuṭṭhimattampi na labhāmi,",
  "atk-s0513a2:1961_4": "tattha kiṃ kāraṇanti rājānaṃ puccheyyāsī”ti āha.",
  "atk-s0513a2:1962_0": "Tato aparabhāge eko nāgarājā taṃ disvā tatheva pucchitvā “rājā kira paṇḍito,",
  "atk-s0513a2:1962_1": "pubbe imasmiṃ sare udakaṃ pasannaṃ maṇivaṇṇaṃ,",
  "atk-s0513a2:1962_2": "idāni āvilaṃ paṇṇakasevālapariyonaddhaṃ,",
  "atk-s0513a2:1962_3": "tattha kiṃ kāraṇanti rājānaṃ puccheyyāsī”ti āha.",
  "atk-s0513a2:1963_0": "Atha naṃ purato nagarassa āsannaṭṭhāne ekasmiṃ ārāme vasantā tāpasā disvā tatheva pucchitvā “rājā kira paṇḍito,",
  "atk-s0513a2:1963_1": "pubbe imasmiṃ ārāme phalāphalāni madhurāni ahesuṃ,",
  "atk-s0513a2:1963_2": "idāni nirojāni kasaṭāni jātāni,",
  "atk-s0513a2:1963_3": "tattha kiṃ kāraṇanti rājānaṃ puccheyyāsī”ti āhaṃsu.",
  "atk-s0513a2:1964_0": "Tato naṃ purato gantvā nagaradvārasamīpe ekissaṃ sālāyaṃ brāhmaṇamāṇavakā disvā “kahaṃ,",
  "atk-s0513a2:1964_1": "bho canda,",
  "atk-s0513a2:1964_2": "gacchasī”ti vatvā “rañño santika”nti vutte “tena hi no sāsanaṃ gahetvā gaccha,",
  "atk-s0513a2:1964_3": "amhākañhi pubbe gahitagahitaṭṭhānaṃ pākaṭaṃ ahosi,",
  "atk-s0513a2:1964_4": "idāni pana chiddaghaṭe udakaṃ viya na saṇṭhāti na paññāyati,",
  "atk-s0513a2:1964_5": "andhakāro viya hoti,",
  "atk-s0513a2:1964_6": "tattha kiṃ kāraṇanti rājānaṃ puccheyyāsī”ti āhaṃsu.",
  "atk-s0513a2:1965_0": "Gāmaṇicando imāni dasa sāsanāni gahetvā rañño santikaṃ agamāsi.",
  "atk-s0513a2:1965_1": "Rājā vinicchayaṭṭhāne nisinno ahosi.",
  "atk-s0513a2:1965_2": "Goṇasāmiko gāmaṇicandaṃ gahetvā rājānaṃ upasaṅkami.",
  "atk-s0513a2:1965_3": "Rājā gāmaṇicandaṃ disvā sañjānitvā “ayaṃ amhākaṃ pitu upaṭṭhāko,",
  "atk-s0513a2:1965_4": "amhe ukkhipitvā parihari,",
  "atk-s0513a2:1965_5": "kahaṃ nu kho ettakaṃ kālaṃ vasī”ti cintetvā “ambho gāmaṇicanda,",
  "atk-s0513a2:1965_6": "kahaṃ ettakaṃ kālaṃ vasasi,",
  "atk-s0513a2:1965_7": "cirakālato paṭṭhāya na paññāyasi,",
  "atk-s0513a2:1965_8": "kenatthena āgatosī”ti āha. “Āma, deva,",
  "atk-s0513a2:1965_9": "amhākaṃ devassa saggagatakālato paṭṭhāya janapadaṃ gantvā kasikammaṃ katvā jīvāmi,",
  "atk-s0513a2:1965_10": "tato maṃ ayaṃ puriso goṇaaḍḍakāraṇā rājadūtaṃ dassetvā tumhākaṃ santikaṃ ākaḍḍhī”ti.",
  "atk-s0513a2:1965_11": "“Anākaḍḍhiyamāno nāgaccheyyāsi”,",
  "atk-s0513a2:1965_12": "“ākaḍḍhitabhāvoyeva sobhano,",
  "atk-s0513a2:1965_13": "idāni taṃ daṭṭhuṃ labhāmi,",
  "atk-s0513a2:1965_14": "kahaṃ so puriso”ti? “Ayaṃ, devā”ti.",
  "atk-s0513a2:1965_15": "“Saccaṃ kira, bho,",
  "atk-s0513a2:1965_16": "amhākaṃ candassa dūtaṃ dassesī”ti? “Saccaṃ, devā”ti.",
  "atk-s0513a2:1965_17": "“Kiṃ kāraṇā”ti?",
  "atk-s0513a2:1965_18": "“Ayaṃ me deva dve goṇe na detī”ti.",
  "atk-s0513a2:1965_19": "“Saccaṃ kira, candā”ti. “Tena hi, deva,",
  "atk-s0513a2:1965_20": "mayhampi vacanaṃ suṇāthā”ti sabbaṃ pavattiṃ kathesi.",
  "atk-s0513a2:1965_21": "Taṃ sutvā rājā goṇasāmikaṃ pucchi – “kiṃ, bho,",
  "atk-s0513a2:1965_22": "tava gehaṃ pavisante goṇe addasā”ti.",
  "atk-s0513a2:1965_23": "“Nāddasaṃ, devā”ti. “Kiṃ, bho,",
  "atk-s0513a2:1965_24": "maṃ ‘ādāsamukharājā nāmā’ti kathentānaṃ na sutapubbaṃ tayā,",
  "atk-s0513a2:1965_25": "vissattho kathehī”ti? “Addasaṃ, devā”ti.",
  "atk-s0513a2:1965_26": "“Bho canda,",
  "atk-s0513a2:1965_27": "goṇānaṃ aniyyāditattā goṇā tava gīvā,",
  "atk-s0513a2:1965_28": "ayaṃ pana puriso disvāva ‘na passāmī’ti sampajānamusāvādaṃ bhaṇi,",
  "atk-s0513a2:1965_29": "tasmā tvaññeva kammiko hutvā imassa ca purisassa pajāpatiyāya cassa akkhīni uppāṭetvā sayaṃ goṇamūlaṃ catuvīsati kahāpaṇe dehī”ti.",
  "atk-s0513a2:1965_30": "Evaṃ vutte goṇasāmikaṃ bahi kariṃsu.",
  "atk-s0513a2:1965_31": "So “akkhīsu uppāṭitesu catuvīsatikahāpaṇehi kiṃ karissāmī”ti gāmaṇicandassa pādesu patitvā “sāmi canda,",
  "atk-s0513a2:1965_32": "goṇamūlakahāpaṇā tuyheva hontu,",
  "atk-s0513a2:1965_33": "ime ca gaṇhāhī”ti aññepi kahāpaṇe datvā palāyi.",
  "atk-s0513a2:1966_0": "Tato dutiyo āha – “ayaṃ, deva,",
  "atk-s0513a2:1966_1": "mama pajāpatiṃ paharitvā gabbhaṃ pātesī”ti.",
  "atk-s0513a2:1966_2": "“Saccaṃ candā”ti?",
  "atk-s0513a2:1966_3": "“Suṇohi mahārājā”ti cando sabbaṃ vitthāretvā kathesi.",
  "atk-s0513a2:1966_4": "Atha naṃ rājā “kiṃ pana tvaṃ etassa pajāpatiṃ paharitvā gabbhaṃ pātesī”ti pucchi.",
  "atk-s0513a2:1966_5": "“Na pātemi, devā”ti.",
  "atk-s0513a2:1966_6": "“Ambho sakkhissasi tvaṃ iminā gabbhassa pātitabhāvaṃ sādhetu”nti?",
  "atk-s0513a2:1966_7": "“Na sakkomi, devā”ti.",
  "atk-s0513a2:1966_8": "“Idāni kiṃ karosī”ti? “Deva,",
  "atk-s0513a2:1966_9": "puttaṃ me laddhuṃ vaṭṭatī”ti. “Tena hi,",
  "atk-s0513a2:1966_10": "ambho canda,",
  "atk-s0513a2:1966_11": "tvaṃ etassa pajāpatiṃ tava gehe karitvā yadā puttavijātā hoti,",
  "atk-s0513a2:1966_12": "tadā naṃ netvā etasseva dehī”ti.",
  "atk-s0513a2:1966_13": "Sopi gāmaṇicandassa pādesu patitvā “mā me, sāmi, gehaṃ,",
  "atk-s0513a2:1966_14": "bhindī”ti kahāpaṇe datvā palāyi.",
  "atk-s0513a2:1967_0": "Atha tatiyo āgantvā “iminā me, deva,",
  "atk-s0513a2:1967_1": "paharitvā assassa pādo bhinno”ti āha.",
  "atk-s0513a2:1967_2": "“Saccaṃ candā”ti. “Suṇohi,",
  "atk-s0513a2:1967_3": "mahārājā”ti cando taṃ pavattiṃ vitthārena kathesi.",
  "atk-s0513a2:1967_4": "Taṃ sutvā rājā assagopakaṃ āha –",
  "atk-s0513a2:1967_5": "“saccaṃ kira tvaṃ ‘assaṃ paharitvā nivattehī’ti kathesī”ti.",
  "atk-s0513a2:1967_6": "“Na kathemi, devā”ti.",
  "atk-s0513a2:1967_7": "So punavāre pucchito “āma,",
  "atk-s0513a2:1967_8": "kathemī”ti āha.",
  "atk-s0513a2:1967_9": "Rājā candaṃ āmantetvā “ambho canda,",
  "atk-s0513a2:1967_10": "ayaṃ kathetvāva ‘na kathemī’ti musāvādaṃ vadati,",
  "atk-s0513a2:1967_11": "tvaṃ etassa jivhaṃ chinditvā assamūlaṃ amhākaṃ santikā gahetvā sahassaṃ dehī”ti āha.",
  "atk-s0513a2:1967_12": "Assagopako aparepi kahāpaṇe datvā palāyi.",
  "atk-s0513a2:1968_0": "Tato naḷakāraputto “ayaṃ me, deva,",
  "atk-s0513a2:1968_1": "pitughātakacoro”ti āha.",
  "atk-s0513a2:1968_2": "“Saccaṃ kira, candā”ti. “Suṇohi,",
  "atk-s0513a2:1968_3": "devā”ti cando tampi kāraṇaṃ vitthāretvā kathesi.",
  "atk-s0513a2:1968_4": "Atha rājā naḷakāraṃ āmantetvā “idāni kiṃ karosī”ti pucchi.",
  "atk-s0513a2:1968_5": "“Deva me pitaraṃ laddhuṃ vaṭṭatī”ti.",
  "atk-s0513a2:1968_6": "“Ambho canda,",
  "atk-s0513a2:1968_7": "imassa kira pitaraṃ laddhuṃ vaṭṭati,",
  "atk-s0513a2:1968_8": "matakaṃ pana na sakkā puna ānetuṃ,",
  "atk-s0513a2:1968_9": "tvaṃ imassa mātaraṃ ānetvā tava gehe katvā etassa pitā hohī”ti.",
  "atk-s0513a2:1968_10": "Naḷakāraputto “mā me, sāmi,",
  "atk-s0513a2:1968_11": "matassa pitu gehaṃ bhindī”ti gāmaṇicandassa kahāpaṇe datvā palāyi.",
  "atk-s0513a2:1969_0": "Gāmaṇicando aḍḍe jayaṃ patvā tuṭṭhacitto rājānaṃ āha – “atthi, deva,",
  "atk-s0513a2:1969_1": "tumhākaṃ kehici sāsanaṃ pahitaṃ,",
  "atk-s0513a2:1969_2": "taṃ vo kathemī”ti. “Kathehi, candā”ti.",
  "atk-s0513a2:1969_3": "Cando brāhmaṇamāṇavakānaṃ sāsanaṃ ādiṃ katvā paṭilomakkamena ekekaṃ kathaṃ kathesi.",
  "atk-s0513a2:1969_4": "Rājā paṭipāṭiyā vissajjesi.",
  "atk-s0513a2:1970_0": "Kathaṃ?",
  "atk-s0513a2:1970_1": "Paṭhamaṃ tāva sāsanaṃ sutvā “pubbe tesaṃ vasanaṭṭhāne velaṃ jānitvā vassanakukkuṭo ahosi,",
  "atk-s0513a2:1970_2": "tesaṃ tena saddena uṭṭhāya mante gahetvā sajjhāyaṃ karontānaññeva aruṇo uggacchati,",
  "atk-s0513a2:1970_3": "tena tesaṃ gahitagahitaṃ na nassati.",
  "atk-s0513a2:1970_4": "Idāni pana nesaṃ vasanaṭṭhāne avelāya vassanakakukkuṭo atthi,",
  "atk-s0513a2:1970_5": "so atirattiṃ vā vassati atipabhāte vā,",
  "atk-s0513a2:1970_6": "atirattiṃ vassantassa tassa saddena uṭṭhāya mante gahetvā niddābhibhūtā sajjhāyaṃ akatvāva puna sayanti,",
  "atk-s0513a2:1970_7": "atipabhāte vassantassa saddena uṭṭhāya sajjhāyituṃ na labhanti,",
  "atk-s0513a2:1970_8": "tena tesaṃ gahitagahitaṃ na paññāyatī”ti āha.",
  "atk-s0513a2:1971_0": "Dutiyaṃ sutvā “te pubbe samaṇadhammaṃ karontā kasiṇaparikamme yuttapayuttā ahesuṃ.",
  "atk-s0513a2:1971_1": "Idāni pana samaṇadhammaṃ vissajjetvā akattabbesu yuttapayuttā ārāme uppannāni phalāphalāni upaṭṭhākānaṃ",
  "atk-s0513a2:1971_2": "datvā piṇḍapaṭipiṇḍakena micchājīvena jīvikaṃ kappenti,",
  "atk-s0513a2:1971_3": "tena nesaṃ phalāphalāni na madhurāni jātāni.",
  "atk-s0513a2:1971_4": "Sace pana te pubbe viya puna samaṇadhamme yuttapayuttā bhavissanti,",
  "atk-s0513a2:1971_5": "puna tesaṃ phalāphalāni madhurāni bhavissanti.",
  "atk-s0513a2:1971_6": "Te tāpasā rājakulānaṃ paṇḍitabhāvaṃ na jānanti,",
  "atk-s0513a2:1971_7": "samaṇadhammaṃ tesaṃ kātuṃ vadehī”ti āha.",
  "atk-s0513a2:1972_0": "Tatiyaṃ sutvā “te nāgarājāno aññamaññaṃ kalahaṃ karonti,",
  "atk-s0513a2:1972_1": "tena taṃ udakaṃ āvilaṃ jātaṃ.",
  "atk-s0513a2:1972_2": "Sace te pubbe viya samaggā bhavissanti,",
  "atk-s0513a2:1972_3": "puna pasannaṃ bhavissatī”ti āha.",
  "atk-s0513a2:1973_0": "Catutthaṃ sutvā “sā rukkhadevatā pubbe aṭaviyaṃ paṭipanne manusse rakkhati,",
  "atk-s0513a2:1973_1": "tasmā nānappakāraṃ balikammaṃ labhati.",
  "atk-s0513a2:1973_2": "Idāni pana ārakkhaṃ na karoti,",
  "atk-s0513a2:1973_3": "tasmā balikammaṃ na labhati.",
  "atk-s0513a2:1973_4": "Sace pubbe viya ārakkhaṃ karissati,",
  "atk-s0513a2:1973_5": "puna lābhaggappattā bhavissati.",
  "atk-s0513a2:1973_6": "Sā rājūnaṃ atthibhāvaṃ na jānāti,",
  "atk-s0513a2:1973_7": "tasmā aṭaviāruḷhamanussānaṃ ārakkhaṃ kātuṃ vadehī”ti āha.",
  "atk-s0513a2:1974_0": "Pañcamaṃ sutvā “yasmiṃ vammikapāde nisīditvā so tittiro manāpaṃ vassati,",
  "atk-s0513a2:1974_1": "tassa heṭṭhā mahantī nidhikumbhi atthi,",
  "atk-s0513a2:1974_2": "taṃ uddharitvā tvaṃ gaṇhāhī”ti āha.",
  "atk-s0513a2:1975_0": "Chaṭṭhaṃ sutvā “yassa rukkhassa mūle so migo tiṇāni khādituṃ sakkoti,",
  "atk-s0513a2:1975_1": "tassa rukkhassa upari mahantaṃ bhamaramadhu atthi,",
  "atk-s0513a2:1975_2": "so madhumakkhitesu tiṇesu paluddho aññāni khādituṃ na sakkoti,",
  "atk-s0513a2:1975_3": "tvaṃ taṃ madhupaṭalaṃ haritvā aggamadhuṃ amhākaṃ pahiṇa,",
  "atk-s0513a2:1975_4": "sesaṃ attanā paribhuñjā”ti āha.",
  "atk-s0513a2:1976_0": "Sattamaṃ sutvā “yasmiṃ vammike so sappo vasati,",
  "atk-s0513a2:1976_1": "tassa heṭṭhā mahantī nidhikumbhi atthi,",
  "atk-s0513a2:1976_2": "so taṃ rakkhamāno vasanto nikkhamanakāle dhanalobhena sarīraṃ sithilaṃ katvā lagganto nikkhamati,",
  "atk-s0513a2:1976_3": "gocaraṃ gahetvā dhanasinehena alagganto vegena sahasā pavisati.",
  "atk-s0513a2:1976_4": "Taṃ nidhikumbhiṃ uddharitvā tvaṃ gaṇhāhī”ti āha.",
  "atk-s0513a2:1977_0": "Aṭṭhamaṃ sutvā “tassā taruṇitthiyā sāmikassa ca mātāpitūnañca vasanagāmānaṃ antare ekasmiṃ gāmake jāro atthi.",
  "atk-s0513a2:1977_1": "Sā taṃ saritvā tasmiṃ sinehena sāmikassa gehe vasituṃ asakkontī ‘mātāpitaro passissāmī’ti jārassa gehe katipāhaṃ vasitvā mātāpitūnaṃ gehaṃ gacchati,",
  "atk-s0513a2:1977_2": "tattha katipāhaṃ vasitvā puna jāraṃ saritvā ‘sāmikassa gehaṃ gamissāmī’ti puna jārasseva gehaṃ gacchati.",
  "atk-s0513a2:1977_3": "Tassā itthiyā rājūnaṃ atthibhāvaṃ ācikkhitvā ‘sāmikasseva kira gehe vasatu.",
  "atk-s0513a2:1977_4": "Sace taṃ rājā gaṇhāpeti,",
  "atk-s0513a2:1977_5": "jīvitaṃ te natthi,",
  "atk-s0513a2:1977_6": "appamādaṃ kātuṃ vaṭṭatī’ti tassā kathehī”ti āha.",
  "atk-s0513a2:1978_0": "Navamaṃ sutvā “sā gaṇikā pubbe ekassa hatthato bhatiṃ gahetvā taṃ ajīrāpetvā aññassa hatthato na gaṇhāti,",
  "atk-s0513a2:1978_1": "tenassā pubbe bahuṃ uppajji.",
  "atk-s0513a2:1978_2": "Idāni pana attano dhammataṃ vissajjetvā ekassa hatthato gahitaṃ ajīrāpetvāva aññassa hatthato gaṇhāti,",
  "atk-s0513a2:1978_3": "purimassa okāsaṃ akatvā pacchimassa karoti,",
  "atk-s0513a2:1978_4": "tenassā bhati na uppajjati,",
  "atk-s0513a2:1978_5": "na keci naṃ upasaṅkamanti.",
  "atk-s0513a2:1978_6": "Sace attano dhamme ṭhassati,",
  "atk-s0513a2:1978_7": "pubbasadisāva bhavissati.",
  "atk-s0513a2:1978_8": "Attano dhamme ṭhātumassā kathehī”ti āha.",
  "atk-s0513a2:1979_0": "Dasamaṃ sutvā “so gāmabhojako pubbe dhammena samena aḍḍaṃ vinicchini,",
  "atk-s0513a2:1979_1": "tena manussānaṃ piyo ahosi manāpo,",
  "atk-s0513a2:1979_2": "sampiyāyamānā cassa manussā bahupaṇṇākāraṃ āhariṃsu,",
  "atk-s0513a2:1979_3": "tena abhirūpo dhanavā yasasampanno ahosi.",
  "atk-s0513a2:1979_4": "Idāni pana lañjavittako hutvā adhammena aḍḍaṃ vinicchinati,",
  "atk-s0513a2:1979_5": "tena duggato kapaṇo hutvā paṇḍurogena abhibhūto.",
  "atk-s0513a2:1979_6": "Sace pubbe viya dhammena aḍḍaṃ vinicchinissati,",
  "atk-s0513a2:1979_7": "puna pubbasadiso bhavissati.",
  "atk-s0513a2:1979_8": "So rañño atthibhāvaṃ na jānāti,",
  "atk-s0513a2:1979_9": "dhammena aḍḍaṃ vinicchinitumassa kathehī”ti āha.",
  "atk-s0513a2:1980_0": "Iti so gāmaṇicando imāni ettakāni sāsanāni rañño ārocesi,",
  "atk-s0513a2:1980_1": "rājā attano paññāya sabbānipi tāni sabbaññubuddho viya byākaritvā gāmaṇicandassa bahuṃ dhanaṃ datvā tassa",
  "atk-s0513a2:1980_2": "vasanagāmaṃ brahmadeyyaṃ katvā tasseva datvā uyyojesi.",
  "atk-s0513a2:1980_3": "So nagarā nikkhamitvā bodhisattena dinnasāsanaṃ brāhmaṇamāṇavakānañca tāpasānañca nāgarājassa ca rukkhadevatāya",
  "atk-s0513a2:1980_4": "ca ārocetvā tittirassa vasanaṭṭhānato nidhiṃ gahetvā migassa tiṇakhādanaṭṭhāne rukkhato bhamaramadhuṃ",
  "atk-s0513a2:1980_5": "gahetvā rañño madhuṃ pesetvā sappassa vasanaṭṭhāne vammikaṃ khaṇitvā nidhiṃ gahetvā taruṇitthiyā ca gaṇikāya",
  "atk-s0513a2:1980_6": "ca gāmabhojakassa ca rañño kathitaniyāmeneva sāsanaṃ ārocetvā mahantena yasena attano gāmakaṃ gantvā",
  "atk-s0513a2:1980_7": "yāvatāyukaṃ ṭhatvā yathākammaṃ gato.",
  "atk-s0513a2:1980_8": "Ādāsamukharājāpi dānādīni puññāni katvā jīvitapariyosāne saggapuraṃ pūrento gato.",
  "atk-s0513a2:1981_0": "Satthā “na,",
  "atk-s0513a2:1981_1": "bhikkhave,",
  "atk-s0513a2:1981_2": "tathāgato idāneva mahāpañño,",
  "atk-s0513a2:1981_3": "pubbepi mahāpaññoyevā”ti vatvā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a2:1981_4": "saccapariyosāne bahū sotāpannasakadāgāmianāgāmiarahanto ahesuṃ.",
  "atk-s0513a2:1981_5": "“Tadā gāmaṇicando ānando ahosi,",
  "atk-s0513a2:1981_6": "ādāsamukharājā pana ahameva ahosi”nti.",
  "atk-s0513a2:1982_0": "Gāmaṇicandajātakavaṇṇanā sattamā.",
  "atk-s0513a2:1984_0": "[258] 8. Mandhātujātakavaṇṇanā",
  "atk-s0513a2:1985_0": "Yāvatā candimasūriyāti idaṃ satthā jetavane viharanto ekaṃ ukkaṇṭhitabhikkhuṃ ārabbha kathesi.",
  "atk-s0513a2:1985_1": "So kira sāvatthiṃ piṇḍāya caramāno ekaṃ alaṅkatapaṭiyattaṃ itthiṃ disvā ukkaṇṭhi.",
  "atk-s0513a2:1985_2": "Atha naṃ bhikkhū dhammasabhaṃ ānetvā “ayaṃ, bhante,",
  "atk-s0513a2:1985_3": "bhikkhu ukkaṇṭhito”ti satthu dassesuṃ.",
  "atk-s0513a2:1985_4": "Satthā “saccaṃ kira tvaṃ, bhikkhu,",
  "atk-s0513a2:1985_5": "ukkaṇṭhito”ti pucchitvā “saccaṃ,",
  "atk-s0513a2:1985_6": "bhante”ti vutte “kadā tvaṃ, bhikkhu,",
  "atk-s0513a2:1985_7": "agāraṃ ajjhāvasamāno taṇhaṃ pūretuṃ sakkhissasi,",
  "atk-s0513a2:1985_8": "kāmataṇhā hi nāmesā samuddo viya duppūrā,",
  "atk-s0513a2:1985_9": "porāṇakarājāno dvisahassaparittadīpaparivāresu catūsu mahādīpesu cakkavattirajjaṃ kāretvā manussaparihāreneva",
  "atk-s0513a2:1985_10": "cātumahārājikadevaloke rajjaṃ kāretvā tāvatiṃsadevaloke chattiṃsāya sakkānañca vasanaṭṭhāne devarajjaṃ",
  "atk-s0513a2:1985_11": "kāretvāpi attano kāmataṇhaṃ pūretuṃ asakkontāva kālamakaṃsu,",
  "atk-s0513a2:1985_12": "tvaṃ panetaṃ taṇhaṃ kadā pūretuṃ sakkhissasī”ti vatvā atītaṃ āhari.",
  "atk-s0513a2:1986_0": "Atīte paṭhamakappikesu mahāsammato nāma rājā ahosi.",
  "atk-s0513a2:1986_1": "Tassa putto rojo nāma,",
  "atk-s0513a2:1986_2": "tassa putto vararojo nāma,",
  "atk-s0513a2:1986_3": "tassa putto kalyāṇo nāma,",
  "atk-s0513a2:1986_4": "tassa putto varakalyāṇo nāma,",
  "atk-s0513a2:1986_5": "tassa putto uposatho nāma,",
  "atk-s0513a2:1986_6": "tassa putto mandhātu nāma ahosi.",
  "atk-s0513a2:1986_7": "So sattahi ratanehi catūhi ca iddhīhi samannāgato cakkavattirajjaṃ kāresi.",
  "atk-s0513a2:1986_8": "Tassa vāmahatthaṃ samañjitvā dakkhiṇahatthena apphoṭitakāle ākāsā dibbamegho viya jāṇuppamāṇaṃ sattaratanavassaṃ vassati,",
  "atk-s0513a2:1986_9": "evarūpo acchariyamanusso ahosi.",
  "atk-s0513a2:1986_10": "So caturāsīti vassasahassāni kumārakīḷaṃ kīḷi.",
  "atk-s0513a2:1986_11": "Caturāsīti vassasahassāni oparajjaṃ kāresi,",
  "atk-s0513a2:1986_12": "caturāsīti vassasahassāni cakkavattirajjaṃ kāresi,",
  "atk-s0513a2:1986_13": "āyuppamāṇaṃ asaṅkhyeyyaṃ ahosi.",
  "atk-s0513a2:1987_0": "So ekadivasaṃ kāmataṇhaṃ pūretuṃ asakkonto ukkaṇṭhitākāraṃ dassesi.",
  "atk-s0513a2:1987_1": "Athāmaccā “kiṃ nu kho, deva,",
  "atk-s0513a2:1987_2": "ukkaṇṭhitosī”ti pucchiṃsu.",
  "atk-s0513a2:1987_3": "“Mayhaṃ puññabale olokiyamāne idaṃ rajjaṃ kiṃ karissati,",
  "atk-s0513a2:1987_4": "kataraṃ nu kho ṭhānaṃ ramaṇīya”nti?",
  "atk-s0513a2:1987_5": "“Devaloko,",
  "atk-s0513a2:1987_6": "mahārājā”ti.",
  "atk-s0513a2:1987_7": "So cakkaratanaṃ abbhukkiritvā saddhiṃ parisāya cātumahārājikadevalokaṃ agamāsi.",
  "atk-s0513a2:1987_8": "Athassa cattāro mahārājāno dibbamālāgandhahatthā devagaṇaparivutā paccuggamanaṃ katvā taṃ ādāya cātumahārājikadevalokaṃ gantvā devarajjaṃ adaṃsu.",
  "atk-s0513a2:1987_9": "Tassa sakaparisāya parivāritasseva tasmiṃ rajjaṃ kārentassa dīgho addhā vītivatto.",
  "atk-s0513a2:1988_0": "So tatthāpi taṇhaṃ pūretuṃ asakkonto ukkaṇṭhitākāraṃ dassesi,",
  "atk-s0513a2:1988_1": "cattāro mahārājāno “kiṃ nu kho, deva,",
  "atk-s0513a2:1988_2": "ukkaṇṭhitosī”ti pucchiṃsu.",
  "atk-s0513a2:1988_3": "“Imamhā devalokā kataraṃ ṭhānaṃ ramaṇīya”nti. “Mayaṃ, deva,",
  "atk-s0513a2:1988_4": "paresaṃ upaṭṭhākaparisā,",
  "atk-s0513a2:1988_5": "tāvatiṃsadevaloko ramaṇīyo”ti.",
  "atk-s0513a2:1988_6": "Mandhātā cakkaratanaṃ abbhukkiritvā attano parisāya parivuto tāvatiṃsābhimukho pāyāsi.",
  "atk-s0513a2:1988_7": "Athassa sakko devarājā dibbamālāgandhahattho devagaṇaparivuto paccuggamanaṃ katvā taṃ hatthe gahetvā “ito ehi,",
  "atk-s0513a2:1988_8": "mahārājā”ti āha.",
  "atk-s0513a2:1988_9": "Rañño devagaṇaparivutassa gamanakāle pariṇāyakaratanaṃ cakkaratanaṃ ādāya saddhiṃ parisāya manussapathaṃ otaritvā attano nagarameva pāvisi.",
  "atk-s0513a2:1988_10": "Sakko mandhātuṃ tāvatiṃsabhavanaṃ netvā devatā dve koṭṭhāse katvā attano devarajjaṃ majjhe bhinditvā adāsi.",
  "atk-s0513a2:1988_11": "Tato paṭṭhāya dve rājāno rajjaṃ kāresuṃ.",
  "atk-s0513a2:1988_12": "Evaṃ kāle gacchante sakko saṭṭhi ca vassasatasahassāni tisso ca vassakoṭiyo āyuṃ khepetvā cavi,",
  "atk-s0513a2:1988_13": "añño sakko nibbatti.",
  "atk-s0513a2:1988_14": "Sopi devarajjaṃ kāretvā āyukkhayena cavi.",
  "atk-s0513a2:1988_15": "Etenūpāyena chattiṃsa sakkā caviṃsu,",
  "atk-s0513a2:1988_16": "mandhātā pana manussaparihārena devarajjaṃ kāresiyeva.",
  "atk-s0513a2:1989_0": "Tassa evaṃ kāle gacchante bhiyyosomattāya kāmataṇhā uppajji,",
  "atk-s0513a2:1989_1": "so “kiṃ me upaḍḍharajjena,",
  "atk-s0513a2:1989_2": "sakkaṃ māretvā ekarajjameva karissāmī”ti cintesi.",
  "atk-s0513a2:1989_3": "Sakkaṃ māretuṃ nāma na sakkā,",
  "atk-s0513a2:1989_4": "taṇhā nāmesā vipattimūlā,",
  "atk-s0513a2:1989_5": "tenassa āyusaṅkhāro parihāyi,",
  "atk-s0513a2:1989_6": "jarā sarīraṃ pahari.",
  "atk-s0513a2:1989_7": "Manussasarīrañca nāma devaloke na bhijjati,",
  "atk-s0513a2:1989_8": "atha so devalokā bhassitvā uyyāne otari.",
  "atk-s0513a2:1989_9": "Uyyānapālo tassa āgatabhāvaṃ rājakule nivedesi.",
  "atk-s0513a2:1989_10": "Rājakulaṃ āgantvā uyyāneyeva sayanaṃ paññapesi.",
  "atk-s0513a2:1989_11": "Rājā anuṭṭhānaseyyāya nipajji.",
  "atk-s0513a2:1989_12": "Amaccā “deva,",
  "atk-s0513a2:1989_13": "tumhākaṃ parato kinti kathemā”ti pucchiṃsu.",
  "atk-s0513a2:1989_14": "“Mama parato tumhe imaṃ sāsanaṃ mahājanassa katheyyātha –",
  "atk-s0513a2:1989_15": "‘mandhātumahārājā dvisahassaparittadīpaparivāresu catūsu mahādīpesu cakkavattirajjaṃ kāretvā dīgharattaṃ",
  "atk-s0513a2:1989_16": "cātumahārājikesu rajjaṃ kāretvā chattiṃsāya sakkānaṃ āyuppamāṇena devaloke rajjaṃ kāretvā taṇhaṃ apūretvā",
  "atk-s0513a2:1989_17": "kālamakāsī”’ti.",
  "atk-s0513a2:1989_18": "So evaṃ vatvā kālaṃ katvā yathākammaṃ gato.",
  "atk-s0513a2:1990_0": "Satthā imaṃ atītaṃ āharitvā abhisambuddho hutvā imā gāthā avoca –",
  "atk-s0513a2:1991_0": "22.",
  "atk-s0513a2:1992_0": "“Yāvatā candimasūriyā, pariharanti disā bhanti virocanā;",
  "atk-s0513a2:1993_0": "Sabbeva dāsā mandhātu, ye pāṇā pathavissitā.",
  "atk-s0513a2:1994_0": "23.",
  "atk-s0513a2:1995_0": "“Na kahāpaṇavassena, titti kāmesu vijjati;",
  "atk-s0513a2:1996_0": "Appassādā dukhā kāmā, iti viññāya paṇḍito.",
  "atk-s0513a2:1997_0": "24.",
  "atk-s0513a2:1998_0": "“Api dibbesu kāmesu, ratiṃ so nādhigacchati;",
  "atk-s0513a2:1999_0": "Taṇhakkhayarato hoti, sammāsambuddhasāvako”ti.",
  "atk-s0513a2:2000_0": "Tattha yāvatāti paricchedavacanaṃ.",
  "atk-s0513a2:2000_1": "Pariharantīti yattakena paricchedena sineruṃ pariharanti.",
  "atk-s0513a2:2000_2": "Disā bhantīti dasasu disāsu bhāsanti pabhāsanti.",
  "atk-s0513a2:2000_3": "Virocanāti ālokakaraṇatāya virocanasabhāvā.",
  "atk-s0513a2:2000_4": "Sabbeva dāsā mandhātu,",
  "atk-s0513a2:2000_5": "ye pāṇā pathavissitāti ettake padese ye pathavinissitā pāṇā janapadavāsino manussā,",
  "atk-s0513a2:2000_6": "sabbeva te “dāsā mayaṃ rañño mandhātussa,",
  "atk-s0513a2:2000_7": "ayyako no rājā mandhātā”ti evaṃ upagatattā bhujissāpi samānā dāsāyeva.",
  "atk-s0513a2:2001_0": "Na kahāpaṇavassenāti tesaṃ dāsabhūtānaṃ manussānaṃ anuggahāya yaṃ mandhātā apphoṭetvā sattaratanavassaṃ vassāpeti,",
  "atk-s0513a2:2001_1": "taṃ idha “kahāpaṇavassa”nti vuttaṃ.",
  "atk-s0513a2:2001_2": "Titti kāmesūti tenāpi kahāpaṇavassena vatthukāmakilesakāmesu titti nāma natthi,",
  "atk-s0513a2:2001_3": "evaṃ duppūrā esā taṇhā.",
  "atk-s0513a2:2001_4": "Appassādā dukhā kāmāti supinakūpamattā kāmā nāma appassādā parittasukhā,",
  "atk-s0513a2:2001_5": "dukkhameva panettha bahutaraṃ.",
  "atk-s0513a2:2001_6": "Taṃ dukkhakkhandhasuttapariyāyena dīpetabbaṃ.",
  "atk-s0513a2:2001_7": "Iti viññāyāti evaṃ jānitvā.",
  "atk-s0513a2:2002_0": "Dibbesūti devatānaṃ paribhogesu rūpādīsu.",
  "atk-s0513a2:2002_1": "Ratiṃ soti so vipassako bhikkhu dibbehi kāmehi nimantiyamānopi tesu ratiṃ nādhigacchati āyasmā samiddhi viya.",
  "atk-s0513a2:2002_2": "Taṇhakkhayaratoti nibbānarato.",
  "atk-s0513a2:2002_3": "Nibbānañhi āgamma taṇhā khīyati,",
  "atk-s0513a2:2002_4": "tasmā taṃ “taṇhakkhayo”ti vuccati.",
  "atk-s0513a2:2002_5": "Tattha rato hoti abhirato.",
  "atk-s0513a2:2002_6": "Sammāsambuddhasāvakoti buddhassa savanante jāto bahussuto yogāvacarapuggalo.",
  "atk-s0513a2:2003_0": "Evaṃ satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a2:2003_1": "saccapariyosāne ukkaṇṭhitabhikkhu sotāpattiphale patiṭṭhahi,",
  "atk-s0513a2:2003_2": "aññe pana bahū sotāpattiphalādīni pāpuṇiṃsu.",
  "atk-s0513a2:2003_3": "“Tadā mandhāturājā ahameva ahosi”nti.",
  "atk-s0513a2:2004_0": "Mandhātujātakavaṇṇanā aṭṭhamā.",
  "atk-s0513a2:2006_0": "[259] 9. Tirīṭavacchajātakavaṇṇanā",
  "atk-s0513a2:2007_0": "Nayimassa vijjāti idaṃ satthā jetavane viharanto āyasmato ānandassa kosalarañño mātugāmānaṃ hatthato pañcasatāni,",
  "atk-s0513a2:2007_1": "rañño hatthato pañcasatānīti dussasahassapaṭilābhavatthuṃ ārabbha kathesi.",
  "atk-s0513a2:2007_2": "Vatthu heṭṭhā dukanipāte guṇajātake vitthāritameva.",
  "atk-s0513a2:2008_0": "Atīte bārāṇasiyaṃ brahmadatte rajjaṃ kārente bodhisatto kāsiraṭṭhe brāhmaṇakule nibbattitvā nāmaggahaṇadivase",
  "atk-s0513a2:2008_1": "tirīṭavacchakumāroti katanāmo anupubbena vayappatto takkasilāyaṃ sabbasippāni uggaṇhitvā agāraṃ ajjhāvasanto",
  "atk-s0513a2:2008_2": "mātāpitūnaṃ kālakiriyāya saṃviggahadayo hutvā nikkhamitvā isipabbajjaṃ pabbajitvā araññāyatane vanamūlaphalāhāro",
  "atk-s0513a2:2008_3": "hutvā vāsaṃ kappesi.",
  "atk-s0513a2:2008_4": "Tasmiṃ tattha vasante bārāṇasirañño paccanto kupi,",
  "atk-s0513a2:2008_5": "so tattha gantvā yuddhe parājito maraṇabhayabhīto hatthikkhandhagato ekena passena palāyitvā araññe vicaranto",
  "atk-s0513a2:2008_6": "pubbaṇhasamaye tirīṭavacchassa phalāphalatthāya gatakāle tassa assamapadaṃ pāvisi.",
  "atk-s0513a2:2008_7": "So “tāpasānaṃ vasanaṭṭhāna”nti hatthito otaritvā vātātapena kilanto pipāsito pānīyaghaṭaṃ olokento katthaci adisvā caṅkamanakoṭiyaṃ udapānaṃ addasa.",
  "atk-s0513a2:2008_8": "Udakaussiñcanatthāya pana rajjughaṭaṃ adisvā pipāsaṃ sandhāretuṃ asakkonto hatthissa kucchiyaṃ baddhayottaṃ",
  "atk-s0513a2:2008_9": "gahetvā hatthiṃ udapānataṭe ṭhapetvā tassa pāde yottaṃ bandhitvā yottena udapānaṃ otaritvā yotte apāpuṇante",
  "atk-s0513a2:2008_10": "uttaritvā uttarasāṭakaṃ yottakoṭiyā saṅghāṭetvā puna otari,",
  "atk-s0513a2:2008_11": "tathāpi nappahosiyeva.",
  "atk-s0513a2:2008_12": "So aggapādehi udakaṃ phusitvā atipipāsito “pipāsaṃ vinodetvā maraṇampi sumaraṇa”nti cintetvā udapāne",
  "atk-s0513a2:2008_13": "patitvā yāvadatthaṃ pivitvā paccuttarituṃ asakkonto tattheva aṭṭhāsi.",
  "atk-s0513a2:2008_14": "Hatthīpi susikkhitattā aññattha agantvā rājānaṃ olokento tattheva aṭṭhāsi.",
  "atk-s0513a2:2008_15": "Bodhisatto sāyanhasamaye phalāphalaṃ āharitvā hatthiṃ disvā “rājā āgato bhavissati,",
  "atk-s0513a2:2008_16": "vammitahatthīyeva pana paññāyati,",
  "atk-s0513a2:2008_17": "kiṃ nu kho kāraṇa”nti so hatthisamīpaṃ upasaṅkami.",
  "atk-s0513a2:2008_18": "Hatthīpi tassa upasaṅkamanabhāvaṃ ñatvā ekamantaṃ aṭṭhāsi.",
  "atk-s0513a2:2008_19": "Bodhisatto udapānataṭaṃ gantvā rājānaṃ disvā “mā bhāyi,",
  "atk-s0513a2:2008_20": "mahārājā”ti samassāsetvā nisseṇiṃ bandhitvā rājānaṃ uttāretvā kāyamassa sambāhitvā telena makkhetvā nhāpetvā",
  "atk-s0513a2:2008_21": "phalāphalāni khādāpetvā hatthissa sannāhaṃ mocesi.",
  "atk-s0513a2:2008_22": "Rājā dvīhatīhaṃ vissamitvā bodhisattassa attano santikaṃ āgamanatthāya paṭiññaṃ gahetvā pakkāmi.",
  "atk-s0513a2:2008_23": "Rājabalakāyo nagarassa avidūre khandhāvāraṃ bandhitvā ṭhito.",
  "atk-s0513a2:2008_24": "Rājānaṃ āgacchantaṃ disvā parivāresi,",
  "atk-s0513a2:2008_25": "rājā nagaraṃ pāvisi.",
  "atk-s0513a2:2009_0": "Bodhisattopi aḍḍhamāsaccayena bārāṇasiṃ patvā uyyāne vasitvā punadivase bhikkhaṃ caramāno rājadvāraṃ gato.",
  "atk-s0513a2:2009_1": "Rājā mahāvātapānaṃ ugghāṭetvā rājaṅgaṇaṃ olokayamāno bodhisattaṃ disvā sañjānitvā pāsādā oruyha vanditvā",
  "atk-s0513a2:2009_2": "mahātalaṃ āropetvā samussitasetacchatte rājapallaṅke nisīdāpetvā attano paṭiyāditaṃ āhāraṃ bhojetvā sayampi",
  "atk-s0513a2:2009_3": "bhuñjitvā uyyānaṃ netvā tatthassa caṅkamanādiparivāraṃ vasanaṭṭhānaṃ kāretvā sabbe pabbajitaparikkhāre",
  "atk-s0513a2:2009_4": "datvā uyyānapālaṃ paṭicchāpetvā vanditvā pakkāmi.",
  "atk-s0513a2:2009_5": "Tato paṭṭhāya bodhisatto rājanivesaneyeva paribhuñji,",
  "atk-s0513a2:2009_6": "mahāsakkārasammāno ahosi.",
  "atk-s0513a2:2010_0": "Taṃ asahamānā amaccā “evarūpaṃ sakkāraṃ ekopi yodho labhamāno kiṃ nāma na kareyyā”ti vatvā uparājānaṃ upagantvā “deva,",
  "atk-s0513a2:2010_1": "amhākaṃ rājā ekaṃ tāpasaṃ ativiya mamāyati,",
  "atk-s0513a2:2010_2": "kiṃ nāma tena tasmiṃ diṭṭhaṃ,",
  "atk-s0513a2:2010_3": "tumhepi tāva raññā saddhiṃ mantethā”ti āhaṃsu.",
  "atk-s0513a2:2010_4": "So “sādhū”ti sampaṭicchitvā amaccehi saddhiṃ rājānaṃ upasaṅkamitvā paṭhamaṃ gāthamāha –",
  "atk-s0513a2:2011_0": "25.",
  "atk-s0513a2:2012_0": "“Nayimassa vijjāmayamatthi kiñci, na bandhavo no pana te sahāyo;",
  "atk-s0513a2:2013_0": "Atha kena vaṇṇena tirīṭavaccho, tedaṇḍiko bhuñjati aggapiṇḍa”nti.",
  "atk-s0513a2:2014_0": "Tattha nayimassa vijjāmayamatthi kiñcīti imassa tāpasassa vijjāmayaṃ kiñci kammaṃ natthi.",
  "atk-s0513a2:2014_1": "Na bandhavo tiputtabandhavasippabandhavagottabandhavañātibandhavesu aññataropi na hoti.",
  "atk-s0513a2:2014_2": "No pana te sahāyoti sahapaṃsukīḷiko sahāyakopi te na hoti.",
  "atk-s0513a2:2014_3": "Kena vaṇṇenāti kena kāraṇena.",
  "atk-s0513a2:2014_4": "Tirīṭavacchoti tassa nāmaṃ.",
  "atk-s0513a2:2014_5": "Tedaṇḍikoti kuṇḍikaṭhapanatthāya tidaṇḍakaṃ gahetvā caranto.",
  "atk-s0513a2:2014_6": "Aggapiṇḍanti rasasampannaṃ rājārahaṃ aggabhojanaṃ.",
  "atk-s0513a2:2015_0": "Taṃ sutvā rājā puttaṃ āmantetvā “tāta,",
  "atk-s0513a2:2015_1": "mama paccantaṃ gantvā yuddhaparājitassa dvīhatīhaṃ anāgatabhāvaṃ sarasī”ti vatvā “sarāmī”ti vutte “tadā",
  "atk-s0513a2:2015_2": "mayā imaṃ nissāya jīvitaṃ laddha”nti sabbaṃ taṃ pavattiṃ ācikkhitvā “tāta,",
  "atk-s0513a2:2015_3": "mayhaṃ jīvitadāyake mama santikaṃ āgate rajjaṃ dadantopi ahaṃ neva etena kataguṇānurūpaṃ kātuṃ sakkomī”ti vatvā itarā dve gāthā avoca –",
  "atk-s0513a2:2016_0": "26.",
  "atk-s0513a2:2017_0": "“Āpāsu me yuddhaparājitassa, ekassa katvā vivanasmi ghore;",
  "atk-s0513a2:2018_0": "Pasārayī kicchagatassa pāṇiṃ, tenūdatāriṃ dukhasampareto.",
  "atk-s0513a2:2019_0": "27.",
  "atk-s0513a2:2020_0": "“Etassa kiccena idhānupatto, vesāyino visayā jīvaloke;",
  "atk-s0513a2:2021_0": "Lābhāraho tāta tirīṭavaccho, dethassa bhogaṃ yajathañca yañña”nti.",
  "atk-s0513a2:2022_0": "Tattha āpāsūti āpadāsu.",
  "atk-s0513a2:2022_1": "Ekassāti adutiyassa.",
  "atk-s0513a2:2022_2": "Katvāti anukampaṃ karitvā pemaṃ uppādetvā.",
  "atk-s0513a2:2022_3": "Vivanasminti pānīyarahite araññe.",
  "atk-s0513a2:2022_4": "Ghoreti dāruṇe.",
  "atk-s0513a2:2022_5": "Pasārayī kicchagatassa pāṇinti nisseṇiṃ bandhitvā kūpaṃ otāretvā dukkhagatassa mayhaṃ uttāraṇatthāya vīriyapaṭisaṃyuttaṃ hatthaṃ pasāresi.",
  "atk-s0513a2:2022_6": "Tenūdatāriṃ dukhasamparetoti tena kāraṇenamhi dukkhaparivāritopi tamhā kūpā uttiṇṇo.",
  "atk-s0513a2:2023_0": "Etassa kiccena idhānupattoti ahaṃ etassa tāpasassa kiccena,",
  "atk-s0513a2:2023_1": "etena katassa kiccassānubhāvena idhānuppatto.",
  "atk-s0513a2:2023_2": "Vesāyino visayāti vesāyī vuccati yamo,",
  "atk-s0513a2:2023_3": "tassa visayā.",
  "atk-s0513a2:2023_4": "Jīvaloketi manussaloke.",
  "atk-s0513a2:2023_5": "Ahañhi imasmiṃ jīvaloke ṭhito yamavisayaṃ maccuvisayaṃ paralokaṃ gato nāma ahosiṃ,",
  "atk-s0513a2:2023_6": "somhi etassa kāraṇā tato puna idhāgatoti vuttaṃ hoti.",
  "atk-s0513a2:2023_7": "Lābhārahoti lābhaṃ araho catupaccayalābhassa anucchaviko.",
  "atk-s0513a2:2023_8": "Dethassa bhoganti etena paribhuñjitabbaṃ catupaccayasamaṇaparikkhārasaṅkhātaṃ bhogaṃ etassa detha.",
  "atk-s0513a2:2023_9": "Yajathañca yaññanti tvañca amaccā ca nāgarā cāti sabbepi tumhe etassa bhogañca detha,",
  "atk-s0513a2:2023_10": "yaññañca yajatha.",
  "atk-s0513a2:2023_11": "Tassa hi dīyamāno deyyadhammo tena bhuñjitabbattā bhogo hoti,",
  "atk-s0513a2:2023_12": "itaresaṃ dānayaññattā yañño.",
  "atk-s0513a2:2023_13": "Tenāha “dethassa bhogaṃ yajathañca yañña”nti.",
  "atk-s0513a2:2024_0": "Evaṃ raññā gaganatale puṇṇacandaṃ uṭṭhāpentena viya bodhisattassa guṇe pakāsite tassa guṇo sabbatthameva pākaṭo jāto,",
  "atk-s0513a2:2024_1": "atirekataro tassa lābhasakkāro udapādi.",
  "atk-s0513a2:2024_2": "Tato paṭṭhāya uparājā vā amaccā vā añño vā koci kiñci rājānaṃ vattuṃ na visahi.",
  "atk-s0513a2:2024_3": "Rājā bodhisattassa ovāde ṭhatvā dānādīni puññāni katvā saggapuraṃ pūresi.",
  "atk-s0513a2:2024_4": "Bodhisattopi abhiññā ca samāpattiyo ca uppādetvā brahmalokaparāyaṇo ahosi.",
  "atk-s0513a2:2025_0": "Satthā “porāṇakapaṇḍitāpi upakāravasena kariṃsū”ti imaṃ dhammadesanaṃ āharitvā jātakaṃ samodhānesi –",
  "atk-s0513a2:2025_1": "“tadā rājā ānando ahosi,",
  "atk-s0513a2:2025_2": "tāpaso pana ahameva ahosi”nti.",
  "atk-s0513a2:2026_0": "Tirīṭavacchajātakavaṇṇanā navamā.",
  "atk-s0513a2:2028_0": "[260] 10. Dūtajātakavaṇṇanā",
  "atk-s0513a2:2029_0": "Yassatthā dūramāyantīti idaṃ satthā jetavane viharanto ekaṃ lolabhikkhuṃ ārabbha kathesi.",
  "atk-s0513a2:2029_1": "Vatthu navakanipāte cakkavākajātake āvibhavissati.",
  "atk-s0513a2:2029_2": "Satthā pana taṃ bhikkhuṃ āmantetvā “na kho, bhikkhu, idāneva,",
  "atk-s0513a2:2029_3": "pubbepi tvaṃ lolo,",
  "atk-s0513a2:2029_4": "lolyakāraṇeneva pana asinā sīsacchedanaṃ labhī”ti vatvā atītaṃ āhari.",
  "atk-s0513a2:2030_0": "Atīte bārāṇasiyaṃ brahmadatte rajjaṃ kārente bodhisatto tassa putto hutvā vayappatto takkasilāyaṃ sabbasippāni",
  "atk-s0513a2:2030_1": "uggaṇhitvā pitu accayena rajje patiṭṭhāya bhojanasuddhiko ahosi,",
  "atk-s0513a2:2030_2": "tenassa bhojanasuddhikarājātveva nāmaṃ jātaṃ.",
  "atk-s0513a2:2030_3": "So kira tathārūpena vidhānena bhattaṃ bhuñjati,",
  "atk-s0513a2:2030_4": "yathāssa ekissā bhattapātiyā satasahassaṃ vayaṃ gacchati.",
  "atk-s0513a2:2030_5": "Bhuñjanto pana antogehe na bhuñjati,",
  "atk-s0513a2:2030_6": "attano bhojanavidhānaṃ olokentaṃ mahājanaṃ puññaṃ kāretukāmatāya rājadvāre ratanamaṇḍapaṃ kāretvā bhojanavelāya",
  "atk-s0513a2:2030_7": "taṃ alaṅkarāpetvā kañcanamaye samussitasetacchatte rājapallaṅke nisīditvā khattiyakaññāhi parivuto satasahassagghanikāya",
  "atk-s0513a2:2030_8": "suvaṇṇapātiyā sabbarasabhojanaṃ bhuñjati.",
  "atk-s0513a2:2030_9": "Atheko lolapuriso tassa bhojanavidhānaṃ oloketvā taṃ bhojanaṃ bhuñjitukāmo hutvā pipāsaṃ sandhāretuṃ",
  "atk-s0513a2:2030_10": "asakkonto “attheko upāyo”ti gāḷhaṃ nivāsetvā hatthe ukkhipitvā “bho,",
  "atk-s0513a2:2030_11": "ahaṃ dūto,",
  "atk-s0513a2:2030_12": "dūto”ti uccāsaddaṃ karonto rājānaṃ upasaṅkami.",
  "atk-s0513a2:2030_13": "Tena ca samayena tasmiṃ janapade “dūtomhī”ti vadantaṃ na vārenti,",
  "atk-s0513a2:2030_14": "tasmā mahājano dvidhā bhijjitvā okāsaṃ adāsi.",
  "atk-s0513a2:2030_15": "So vegena gantvā rañño pātiyā ekaṃ bhattapiṇḍaṃ gahetvā mukhe pakkhipi,",
  "atk-s0513a2:2030_16": "athassa “sīsaṃ chindissāmī”ti asigāho asiṃ abbāhesi,",
  "atk-s0513a2:2030_17": "rājā “mā paharī”ti nivāresi,",
  "atk-s0513a2:2030_18": "“mā bhāyi,",
  "atk-s0513a2:2030_19": "bhuñjassū”ti hatthaṃ dhovitvā nisīdi.",
  "atk-s0513a2:2030_20": "Bhojanapariyosāne cassa attano pivanapānīyañceva tambūlañca dāpetvā “bho purisa,",
  "atk-s0513a2:2030_21": "tvaṃ ‘dūtomhī’ti vadasi,",
  "atk-s0513a2:2030_22": "kassa dūtosī”ti pucchi.",
  "atk-s0513a2:2030_23": "“Mahārāja ahaṃ taṇhādūto,",
  "atk-s0513a2:2030_24": "udaradūto,",
  "atk-s0513a2:2030_25": "taṇhā maṃ āṇāpetvā ‘tvaṃ gacchāhī’ti dūtaṃ katvā pesesī”ti vatvā purimā dve gāthā avoca –",
  "atk-s0513a2:2031_0": "28.",
  "atk-s0513a2:2032_0": "“Yassatthā dūramāyanti, amittamapi yācituṃ;",
  "atk-s0513a2:2033_0": "Tassūdarassahaṃ dūto, mā me kujjha rathesabha.",
  "atk-s0513a2:2034_0": "29.",
  "atk-s0513a2:2035_0": "“Yassa divā ca ratto ca, vasamāyanti māṇavā;",
  "atk-s0513a2:2036_0": "Tassūdarassahaṃ dūto, mā me kujjha rathesabhā”ti.",
  "atk-s0513a2:2037_0": "Tattha yassatthā dūramāyantīti yassa atthāya ime sattā taṇhāvasikā hutvā dūrampi gacchanti.",
  "atk-s0513a2:2037_1": "Rathesabhāti rathayodhajeṭṭhaka.",
  "atk-s0513a2:2038_0": "Rājā tassa vacanaṃ sutvā “saccametaṃ,",
  "atk-s0513a2:2038_1": "ime sattā udaradūtā taṇhāvasena vicaranti,",
  "atk-s0513a2:2038_2": "taṇhāva ime satte vicāreti,",
  "atk-s0513a2:2038_3": "yāva manāpaṃ vata iminā kathita”nti tassa purisassa tussitvā tatiyaṃ gāthamāha –",
  "atk-s0513a2:2039_0": "30.",
  "atk-s0513a2:2040_0": "“Dadāmi te brāhmaṇa rohiṇīnaṃ, gavaṃ sahassaṃ saha puṅgavena;",
  "atk-s0513a2:2041_0": "Dūto hi dūtassa kathaṃ na dajjaṃ, mayampi tasseva bhavāma dūtā”ti.",
  "atk-s0513a2:2042_0": "Tattha brāhmaṇāti ālapanamattametaṃ.",
  "atk-s0513a2:2042_1": "Rohiṇīnanti rattavaṇṇānaṃ.",
  "atk-s0513a2:2042_2": "Saha puṅgavenāti yūthapariṇāyakena upaddavarakkhakena usabhena saddhiṃ.",
  "atk-s0513a2:2042_3": "Mayampīti ahañca avasesā ca sabbe sattā tasseva udarassa dūtā bhavāma,",
  "atk-s0513a2:2042_4": "tasmā ahaṃ udaradūto samāno udaradūtassa tuyhaṃ kasmā na dajjanti.",
  "atk-s0513a2:2042_5": "Evañca pana vatvā “iminā vata purisena assutapubbaṃ kāraṇaṃ kathita”nti tuṭṭhacitto tassa mahantaṃ yasaṃ adāsi.",
  "atk-s0513a2:2043_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a2:2043_1": "saccapariyosāne so lolabhikkhu sakadāgāmiphale patiṭṭhahi,",
  "atk-s0513a2:2043_2": "aññepi bahū sotāpannādayo ahesuṃ.",
  "atk-s0513a2:2043_3": "“Tadā lolapuriso etarahi lolabhikkhu ahosi,",
  "atk-s0513a2:2043_4": "bhojanasuddhikarājā pana ahameva ahosi”nti.",
  "atk-s0513a2:2044_0": "Dūtajātakavaṇṇanā dasamā.",
  "atk-s0513a2:2045_0": "Saṅkappavaggo paṭhamo.",
  "atk-s0513a2:2046_0": "Tassuddānaṃ –",
  "atk-s0513a2:2047_0": "Saṅkappa tilamuṭṭhi ca, maṇi ca sindhavāsukaṃ;",
  "atk-s0513a2:2048_0": "Jarūdapānaṃ gāmaṇi, mandhātā tirīṭadūtanti.",
  "atk-s0513a2:2049_0": "2. Padumavaggo",
  "atk-s0513a2:2051_0": "[261] 1. Padumajātakavaṇṇanā",
  "atk-s0513a2:2052_0": "Yathā kesā ca massū cāti idaṃ satthā jetavane viharanto ānandabodhimhi mālāpūjakārake bhikkhū ārabbha kathesi.",
  "atk-s0513a2:2052_1": "Vatthu kāliṅgabodhijātake āvibhavissati.",
  "atk-s0513a2:2052_2": "So pana ānandattherena ropitattā “ānandabodhī”ti jāto.",
  "atk-s0513a2:2052_3": "Therena hi jetavanadvārakoṭṭhake bodhissa ropitabhāvo sakalajambudīpe patthari.",
  "atk-s0513a2:2052_4": "Athekacce janapadavāsino bhikkhū “ānandabodhimhi mālāpūjaṃ karissāmā”ti jetavanaṃ āgantvā satthāraṃ vanditvā",
  "atk-s0513a2:2052_5": "punadivase sāvatthiṃ pavisitvā uppalavīthiṃ gantvā mālaṃ alabhitvā āgantvā ānandattherassa ārocesuṃ –  “āvuso,",
  "atk-s0513a2:2052_6": "mayaṃ ‘bodhimhi mālāpūjaṃ karissāmā’ti uppalavīthiṃ gantvā ekamālampi na labhimhā”ti.",
  "atk-s0513a2:2052_7": "Thero “ahaṃ vo, āvuso,",
  "atk-s0513a2:2052_8": "āharissāmī”ti uppalavīthiṃ gantvā bahū nīluppalakalāpe ukkhipāpetvā āgamma tesaṃ dāpesi,",
  "atk-s0513a2:2052_9": "te tāni gahetvā bodhissa pūjaṃ kariṃsu.",
  "atk-s0513a2:2052_10": "Taṃ pavattiṃ sutvā dhammasabhāyaṃ bhikkhū therassa guṇakathaṃ samuṭṭhāpesuṃ – “āvuso,",
  "atk-s0513a2:2052_11": "jānapadā bhikkhū appapuññā uppalavīthiṃ gantvā mālaṃ na labhiṃsu,",
  "atk-s0513a2:2052_12": "thero pana gantvāva āharāpesī”ti.",
  "atk-s0513a2:2052_13": "Satthā āgantvā “kāya nuttha,",
  "atk-s0513a2:2052_14": "bhikkhave,",
  "atk-s0513a2:2052_15": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a2:2052_16": "bhikkhave,",
  "atk-s0513a2:2052_17": "idāneva vattuchekā kathākusalā mālaṃ labhanti,",
  "atk-s0513a2:2052_18": "pubbepi labhiṃsuyevā”ti vatvā atītaṃ āhari.",
  "atk-s0513a2:2053_0": "Atīte bārāṇasiyaṃ brahmadatte rajjaṃ kārente bodhisatto seṭṭhiputto ahosi.",
  "atk-s0513a2:2053_1": "Antonagare ca ekasmiṃ sare padumāni pupphanti.",
  "atk-s0513a2:2053_2": "Eko chinnanāso puriso taṃ saraṃ rakkhati.",
  "atk-s0513a2:2053_3": "Athekadivasaṃ bārāṇasiyaṃ ussave ghuṭṭhe mālaṃ piḷandhitvā ussavaṃ kīḷitukāmā tayo seṭṭhiputtā “nāsacchinnassa",
  "atk-s0513a2:2053_4": "abhūtena vaṇṇaṃ vatvā mālaṃ yācissāmā”ti tassa padumāni bhañjanakāle sarassa santikaṃ gantvā ekamantaṃ aṭṭhaṃsu.",
  "atk-s0513a2:2054_0": "Tesu eko taṃ āmantetvā paṭhamaṃ gāthamāha –",
  "atk-s0513a2:2055_0": "31.",
  "atk-s0513a2:2056_0": "“Yathā kesā ca massū ca, chinnaṃ chinnaṃ virūhati;",
  "atk-s0513a2:2057_0": "Evaṃ ruhatu te nāsā, padumaṃ dehi yācito”ti.",
  "atk-s0513a2:2058_0": "So tassa kujjhitvā padumaṃ na adāsi.",
  "atk-s0513a2:2059_0": "Athassa dutiyo dutiyaṃ gāthamāha –",
  "atk-s0513a2:2060_0": "32.",
  "atk-s0513a2:2061_0": "“Yathā sāradikaṃ bījaṃ, khette vuttaṃ virūhati;",
  "atk-s0513a2:2062_0": "Evaṃ ruhatu te nāsā, padumaṃ dehi yācito”ti.",
  "atk-s0513a2:2063_0": "Tattha sāradikanti saradasamaye gahetvā nikkhittaṃ sārasampannaṃ bījaṃ.",
  "atk-s0513a2:2063_1": "So tassapi kujjhitvā padumaṃ na adāsi.",
  "atk-s0513a2:2064_0": "Athassa tatiyo tatiyaṃ gāthamāha –",
  "atk-s0513a2:2065_0": "33.",
  "atk-s0513a2:2066_0": "“Ubhopi palapantete, api padmāni dassati;",
  "atk-s0513a2:2067_0": "Vajjuṃ vā te na vā vajjuṃ, natthi nāsāya rūhanā;",
  "atk-s0513a2:2068_0": "Dehi samma padumāni, ahaṃ yācāmi yācito”ti.",
  "atk-s0513a2:2069_0": "Tattha ubhopi palapanteteti ete dvepi musā vadanti.",
  "atk-s0513a2:2069_1": "Api padmānīti “api nāma no padumāni dassatī”ti cintetvā evaṃ vadanti.",
  "atk-s0513a2:2069_2": "Vajjuṃ vā te na vā vajjunti “tava nāsā ruhatū”ti evaṃ vadeyyuṃ vā na vā vadeyyuṃ,",
  "atk-s0513a2:2069_3": "etesaṃ vacanaṃ appamāṇaṃ,",
  "atk-s0513a2:2069_4": "sabbatthāpi natthi nāsāya ruhanā,",
  "atk-s0513a2:2069_5": "ahaṃ pana te nāsaṃ paṭicca na kiñci vadāmi,",
  "atk-s0513a2:2069_6": "kevalaṃ yācāmi,",
  "atk-s0513a2:2069_7": "tassa me dehi, samma,",
  "atk-s0513a2:2069_8": "padumāni yācitoti.",
  "atk-s0513a2:2070_0": "Taṃ sutvā padumasaragopako “imehi dvīhi musāvādo kathito,",
  "atk-s0513a2:2070_1": "tumhehi sabhāvo kathito,",
  "atk-s0513a2:2070_2": "tumhākaṃ anucchavikāni padumānī”ti mahantaṃ padumakalāpaṃ ādāya tassa datvā attano padumasarameva gato.",
  "atk-s0513a2:2071_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a2:2071_1": "“tadā padumalābhī seṭṭhiputto ahameva ahosi”nti.",
  "atk-s0513a2:2072_0": "Padumajātakavaṇṇanā paṭhamā.",
  "atk-s0513a2:2074_0": "[262] 2. Mudupāṇijātakavaṇṇanā",
  "atk-s0513a2:2075_0": "Pāṇi ce muduko cassāti idaṃ satthā jetavane viharanto ekaṃ ukkaṇṭhitabhikkhuṃ ārabbha kathesi.",
  "atk-s0513a2:2075_1": "Tañhi satthā dhammasabhaṃ ānītaṃ “saccaṃ kira tvaṃ, bhikkhu,",
  "atk-s0513a2:2075_2": "ukkaṇṭhitosī”ti pucchitvā “saccaṃ,",
  "atk-s0513a2:2075_3": "bhante”ti vutte “bhikkhu,",
  "atk-s0513a2:2075_4": "itthiyo nāmetā kilesavasena gamanato arakkhiyā,",
  "atk-s0513a2:2075_5": "porāṇakapaṇḍitāpi attano dhītaraṃ rakkhituṃ nāsakkhiṃsu,",
  "atk-s0513a2:2075_6": "pitarā hatthe gahetvā ṭhitāva pitaraṃ ajānāpetvā kilesavasena purisena saddhiṃ palāyī”ti vatvā atītaṃ āhari.",
  "atk-s0513a2:2076_0": "Atīte bārāṇasiyaṃ brahmadatte rajjaṃ kārente bodhisatto tassa aggamahesiyā kucchimhi nibbattitvā vayappatto",
  "atk-s0513a2:2076_1": "takkasilāyaṃ sabbasippāni uggaṇhitvā pitu accayena rajje patiṭṭhāya dhammena rajjaṃ kāresi.",
  "atk-s0513a2:2076_2": "So dhītarañca bhāgineyyañca dvepi antonivesane posento ekadivasaṃ amaccehi saddhiṃ nisinno “mamaccayena mayhaṃ bhāgineyyo rājā bhavissati,",
  "atk-s0513a2:2076_3": "dhītāpi me tassa aggamahesī bhavissatī”ti vatvā aparabhāge bhāgineyyassa vayappattakāle puna amaccehi",
  "atk-s0513a2:2076_4": "saddhiṃ nisinno “mayhaṃ bhāgineyyassa aññassa rañño dhītaraṃ ānessāma,",
  "atk-s0513a2:2076_5": "mayhaṃ dhītarampi aññasmiṃ rājakule dassāma,",
  "atk-s0513a2:2076_6": "evaṃ no ñātakā bahutarā bhavissantī”ti āha.",
  "atk-s0513a2:2076_7": "Amaccā sampaṭicchiṃsu.",
  "atk-s0513a2:2077_0": "Atha rājā bhāgineyyassa bahigehaṃ dāpesi,",
  "atk-s0513a2:2077_1": "anto pavesanaṃ nivāresi.",
  "atk-s0513a2:2077_2": "Te pana aññamaññaṃ paṭibaddhacittā ahesuṃ.",
  "atk-s0513a2:2077_3": "Kumāro “kena nu kho upāyena rājadhītaraṃ bahi nīharāpeyya”nti cintento “atthi upāyo”ti dhātiyā lañjaṃ datvā “kiṃ,",
  "atk-s0513a2:2077_4": "ayyaputta,",
  "atk-s0513a2:2077_5": "kicca”nti vutte “amma,",
  "atk-s0513a2:2077_6": "kathaṃ nu kho rājadhītaraṃ bahi kātuṃ okāsaṃ labheyyāmā”ti āha.",
  "atk-s0513a2:2077_7": "“Rājadhītāya saddhiṃ kathetvā jānissāmī”ti. “Sādhu, ammā”ti.",
  "atk-s0513a2:2077_8": "Sā gantvā “ehi, amma,",
  "atk-s0513a2:2077_9": "sīse te ūkā gaṇhissāmī”ti taṃ nīcapīṭhake nisīdāpetvā sayaṃ ucce nisīditvā tassā sīsaṃ attano ūrūsu ṭhapetvā",
  "atk-s0513a2:2077_10": "ūkā gaṇhayamānā rājadhītāya sīsaṃ nakhehi vijjhi.",
  "atk-s0513a2:2077_11": "Rājadhītā “nāyaṃ attano nakhehi vijjhati,",
  "atk-s0513a2:2077_12": "pitucchāputtassa me kumārassa nakhehi vijjhatī”ti ñatvā “amma,",
  "atk-s0513a2:2077_13": "tvaṃ kumārassa santikaṃ agamāsī”ti pucchi. “Āma, ammā”ti.",
  "atk-s0513a2:2077_14": "“Kiṃ tena sāsanaṃ kathita”nti?",
  "atk-s0513a2:2077_15": "“Tava bahikaraṇūpāyaṃ pucchati, ammā”ti.",
  "atk-s0513a2:2077_16": "Rājadhītā “paṇḍito honto jānissatī”ti paṭhamaṃ gāthaṃ bandhitvā “amma,",
  "atk-s0513a2:2077_17": "imaṃ uggahetvā kumārassa kathehī”ti āha.",
  "atk-s0513a2:2078_0": "34.",
  "atk-s0513a2:2079_0": "“Pāṇi ce muduko cassa, nāgo cassa sukārito;",
  "atk-s0513a2:2080_0": "Andhakāro ca vasseyya, atha nūna tadā siyā”ti.",
  "atk-s0513a2:2081_0": "Sā taṃ uggaṇhitvā kumārassa santikaṃ gantvā “amma,",
  "atk-s0513a2:2081_1": "rājadhītā kimāhā”ti vutte “ayyaputta,",
  "atk-s0513a2:2081_2": "aññaṃ kiñci avatvā imaṃ gāthaṃ pahiṇī”ti taṃ gāthaṃ udāhāsi.",
  "atk-s0513a2:2081_3": "Kumāro ca tassatthaṃ ñatvā “gaccha,",
  "atk-s0513a2:2081_4": "ammā”ti taṃ uyyojesi.",
  "atk-s0513a2:2082_0": "Gāthāyattho –",
  "atk-s0513a2:2082_1": "sace te ekissā cūḷupaṭṭhākāya mama hattho viya hattho mudu assa,",
  "atk-s0513a2:2082_2": "yadi ca te āneñjakāraṇaṃ sukārito eko hatthī assa,",
  "atk-s0513a2:2082_3": "yadi ca taṃ divasaṃ caturaṅgasamannāgato ativiya bahalo andhakāro assa,",
  "atk-s0513a2:2082_4": "devo ca vasseyya.",
  "atk-s0513a2:2082_5": "Atha nūna tadā siyāti tādise kāle ime cattāro paccaye āgamma ekaṃsena te manorathassa matthakagamanaṃ siyāti.",
  "atk-s0513a2:2083_0": "Kumāro etamatthaṃ tathato ñatvā ekaṃ abhirūpaṃ muduhatthaṃ cūḷupaṭṭhākaṃ sajjaṃ katvā maṅgalahatthigopakassa",
  "atk-s0513a2:2083_1": "lañjaṃ datvā hatthiṃ āneñjakāraṇaṃ kāretvā kālaṃ āgamento acchi.",
  "atk-s0513a2:2084_0": "Athekasmiṃ kāḷapakkhuposathadivase majjhimayāmasamanantare ghanakāḷamegho vassi.",
  "atk-s0513a2:2084_1": "So “ayaṃ dāni rājadhītāya vuttadivaso”ti vāraṇaṃ abhiruhitvā muduhatthakaṃ cūḷupaṭṭhākaṃ hatthipiṭṭhe",
  "atk-s0513a2:2084_2": "nisīdāpetvā gantvā rājanivesanassa ākāsaṅgaṇābhimukhe ṭhāne hatthiṃ mahābhittiyaṃ allīyāpetvā vātapānasamīpe",
  "atk-s0513a2:2084_3": "temento aṭṭhāsi.",
  "atk-s0513a2:2084_4": "Rājāpi dhītaraṃ rakkhanto aññattha sayituṃ na deti,",
  "atk-s0513a2:2084_5": "attano santike cūḷasayane sayāpeti.",
  "atk-s0513a2:2084_6": "Sāpi “ajja kumāro āgamissatī”ti ñatvā niddaṃ anokkamitvāva nipannā “tāta nhāyitukāmāmhī”ti āha.",
  "atk-s0513a2:2084_7": "Rājā “ehi,",
  "atk-s0513a2:2084_8": "ammā”ti taṃ hatthe gahetvā vātapānasamīpaṃ netvā “nhāyāhi,",
  "atk-s0513a2:2084_9": "ammā”ti ukkhipitvā vātapānassa bahipasse pamukhe ṭhapetvā ekasmiṃ hatthe gahetvā aṭṭhāsi.",
  "atk-s0513a2:2084_10": "Sā nhāyamānāva kumārassa hatthaṃ pasāresi,",
  "atk-s0513a2:2084_11": "so tassā hatthato ābharaṇāni omuñcitvā upaṭṭhākāya hatthe piḷandhitvā taṃ ukkhipitvā rājadhītaraṃ nissāya pamukhe ṭhapesi.",
  "atk-s0513a2:2084_12": "Sā tassā hatthaṃ gahetvā pitu hatthe ṭhapesi,",
  "atk-s0513a2:2084_13": "so tassā hatthaṃ gahetvā dhītu hatthaṃ muñci,",
  "atk-s0513a2:2084_14": "sā itarasmāpi hatthā ābharaṇāni omuñcitvā tassā dutiyahatthe piḷandhitvā pitu hatthe ṭhapetvā kumārena saddhiṃ agamāsi.",
  "atk-s0513a2:2084_15": "Rājā “dhītāyeva me”ti saññāya taṃ dārikaṃ nhānapariyosāne sirigabbhe sayāpetvā dvāraṃ pidhāya lañchetvā ārakkhaṃ datvā attano sayanaṃ gantvā nipajji.",
  "atk-s0513a2:2085_0": "So pabhātāya rattiyā dvāraṃ vivaritvā taṃ dārikaṃ disvā “kimeta”nti pucchi.",
  "atk-s0513a2:2085_1": "Sā tassā kumārena saddhiṃ gatabhāvaṃ kathesi.",
  "atk-s0513a2:2085_2": "Rājā vippaṭisārī hutvā “hatthe gahetvā carantenapi mātugāmaṃ rakkhituṃ na sakkā,",
  "atk-s0513a2:2085_3": "evaṃ arakkhiyā nāmitthiyo”ti cintetvā itarā dve gāthā avoca –",
  "atk-s0513a2:2086_0": "35.",
  "atk-s0513a2:2087_0": "“Analā mudusambhāsā, duppūrā tā nadīsamā;",
  "atk-s0513a2:2088_0": "Sīdanti naṃ viditvāna, ārakā parivajjaye.",
  "atk-s0513a2:2089_0": "36.",
  "atk-s0513a2:2090_0": "“Yaṃ etā upasevanti, chandasā vā dhanena vā;",
  "atk-s0513a2:2091_0": "Jātavedova saṃ ṭhānaṃ, khippaṃ anudahanti na”nti.",
  "atk-s0513a2:2092_0": "Tattha analā mudusambhāsāti muduvacanenapi asakkuṇeyyā,",
  "atk-s0513a2:2092_1": "neva sakkā saṇhavācāya saṅgaṇhitunti attho.",
  "atk-s0513a2:2092_2": "Purisehi vā etāsaṃ na alanti analā.",
  "atk-s0513a2:2092_3": "Mudusambhāsāti hadaye thaddhepi sambhāsāva mudu etāsanti mudusambhāsā.",
  "atk-s0513a2:2092_4": "Duppūrā tā nadīsamāti yathā nadī āgatāgatassa udakassa sandanato udakena duppūrā,",
  "atk-s0513a2:2092_5": "evaṃ anubhūtānubhūtehi methunādīhi aparitussanato duppūrā.",
  "atk-s0513a2:2092_6": "Tena vuttaṃ –",
  "atk-s0513a2:2093_0": "“Tiṇṇaṃ,",
  "atk-s0513a2:2093_1": "bhikkhave,",
  "atk-s0513a2:2093_2": "dhammānaṃ atitto appaṭivāno mātugāmo kālaṃ karoti.",
  "atk-s0513a2:2093_3": "Katamesaṃ tiṇṇaṃ?",
  "atk-s0513a2:2093_4": "Methunasamāpattiyā ca vijāyanassa ca alaṅkārassa ca.",
  "atk-s0513a2:2093_5": "Imesaṃ kho,",
  "atk-s0513a2:2093_6": "bhikkhave,",
  "atk-s0513a2:2093_7": "tiṇṇaṃ dhammānaṃ atitto appaṭivāno mātugāmo kālaṃ karotī”ti.",
  "atk-s0513a2:2094_0": "Sīdantīti aṭṭhasu mahānirayesu soḷasasu ussadanirayesu nimujjanti.",
  "atk-s0513a2:2094_1": "Nanti nipātamattaṃ.",
  "atk-s0513a2:2094_2": "Viditvānāti evaṃ jānitvā.",
  "atk-s0513a2:2094_3": "Ārakā parivajjayeti “etā itthiyo nāma methunadhammādīhi atittā kālaṃ katvā etesu nirayesu sīdanti,",
  "atk-s0513a2:2094_4": "etā evaṃ attanā sīdamānā kassaññassa sukhāya bhavissantī”ti evaṃ ñatvā paṇḍito puriso dūratova tā parivajjayeti dīpeti.",
  "atk-s0513a2:2094_5": "Chandasā vā dhanena vāti attano vā chandena ruciyā pemena,",
  "atk-s0513a2:2094_6": "bhativasena laddhadhanena vā yaṃ purisaṃ etā itthiyo upasevanti bhajanti.",
  "atk-s0513a2:2094_7": "Jātavedoti aggi.",
  "atk-s0513a2:2094_8": "So hi jātamattova vediyati,",
  "atk-s0513a2:2094_9": "vidito pākaṭo hotīti jātavedo.",
  "atk-s0513a2:2094_10": "So yathā attano ṭhānaṃ kāraṇaṃ okāsaṃ anudahati,",
  "atk-s0513a2:2094_11": "evametāpi yaṃ upasevanti,",
  "atk-s0513a2:2094_12": "taṃ purisaṃ dhanayasasīlapaññāsamannāgatampi tesaṃ sabbesaṃ dhanādīnaṃ vināsanato puna tāya sampattiyā",
  "atk-s0513a2:2094_13": "abhabbuppattikaṃ kurumānā khippaṃ anudahanti jhāpenti.",
  "atk-s0513a2:2094_14": "Vuttampi cetaṃ –",
  "atk-s0513a2:2095_0": "“Balavanto dubbalā honti, thāmavantopi hāyare;",
  "atk-s0513a2:2096_0": "Cakkhumā andhakā honti, mātugāmavasaṃ gatā.",
  "atk-s0513a2:2097_0": "“Guṇavanto nigguṇā honti, paññavantopi hāyare;",
  "atk-s0513a2:2098_0": "Pamattā bandhane senti, mātugāmavasaṃ gatā.",
  "atk-s0513a2:2099_0": "“Ajjhenañca tapaṃ sīlaṃ, saccaṃ cāgaṃ satiṃ matiṃ;",
  "atk-s0513a2:2100_0": "Acchindanti pamattassa, panthadūbhīva takkarā.",
  "atk-s0513a2:2101_0": "“Yasaṃ kittiṃ dhitiṃ sūraṃ, bāhusaccaṃ pajānanaṃ;",
  "atk-s0513a2:2102_0": "Khepayanti pamattassa, kaṭṭhapuñjaṃva pāvako”ti.",
  "atk-s0513a2:2103_0": "Evaṃ vatvā mahāsatto “bhāgineyyopi mayāva posetabbo”ti mahantena sakkārena dhītaraṃ tasseva datvā taṃ oparajje patiṭṭhapesi.",
  "atk-s0513a2:2103_1": "Sopi mātulassa accayena rajje patiṭṭhahi.",
  "atk-s0513a2:2104_0": "Satthā imaṃ dhammadesenaṃ āharitvā saccāni pakāsetvā jātakaṃ samodhānesi,",
  "atk-s0513a2:2104_1": "saccapariyosāne ukkaṇṭhitabhikkhu sotāpattiphale patiṭṭhahi.",
  "atk-s0513a2:2104_2": "“Tadā rājā ahameva ahosi”nti.",
  "atk-s0513a2:2105_0": "Mudupāṇijātakavaṇṇanā dutiyā.",
  "atk-s0513a2:2107_0": "[263] 3. Cūḷapalobhanajātakavaṇṇanā",
  "atk-s0513a2:2108_0": "Abhijjamāne vārisminti idaṃ satthā jetavane viharanto ekaṃ ukkaṇṭhitabhikkhumeva ārabbha kathesi.",
  "atk-s0513a2:2108_1": "Tañhi satthā dhammasabhaṃ ānītaṃ “saccaṃ kira,",
  "atk-s0513a2:2108_2": "tvaṃ bhikkhu,",
  "atk-s0513a2:2108_3": "ukkaṇṭhitosī”ti pucchitvā “saccaṃ,",
  "atk-s0513a2:2108_4": "bhante”ti vutte “bhikkhu,",
  "atk-s0513a2:2108_5": "itthiyo nāmetā porāṇake suddhasattepi saṃkilesesu”nti vatvā atītaṃ āhari.",
  "atk-s0513a2:2109_0": "Atīte bārāṇasiyaṃ brahmadatto rājā aputtako hutvā attano itthiyo “puttapatthanaṃ karothā”ti āha.",
  "atk-s0513a2:2109_1": "Tā putte patthenti.",
  "atk-s0513a2:2109_2": "Evaṃ addhāne gate bodhisatto brahmalokā cavitvā aggamahesiyā kucchismiṃ nibbatti.",
  "atk-s0513a2:2109_3": "Taṃ jātamattaṃ nhāpetvā thaññapāyanatthāya dhātiyā adaṃsu.",
  "atk-s0513a2:2109_4": "So pāyamāno rodati,",
  "atk-s0513a2:2109_5": "atha naṃ aññissā adaṃsu.",
  "atk-s0513a2:2109_6": "Mātugāmahatthagato neva tuṇhī hoti.",
  "atk-s0513a2:2109_7": "Atha naṃ ekassa pādamūlikassa adaṃsu,",
  "atk-s0513a2:2109_8": "tena gahitamattoyeva tuṇhī ahosi.",
  "atk-s0513a2:2109_9": "Tato paṭṭhāya purisāva taṃ gahetvā caranti.",
  "atk-s0513a2:2109_10": "Thaññaṃ pāyentā duhitvā vā pāyenti,",
  "atk-s0513a2:2109_11": "sāṇiantarena vā thanaṃ mukhe ṭhapenti.",
  "atk-s0513a2:2109_12": "Tenassa anitthigandhakumāroti nāmaṃ kariṃsu.",
  "atk-s0513a2:2109_13": "Tassa aparāparaṃ vaddhamānassapi mātugāmaṃ nāma dassetuṃ na sakkā.",
  "atk-s0513a2:2109_14": "Tenassa rājā visuṃyeva nisajjādiṭṭhānāni jhānāgārañca kāresi.",
  "atk-s0513a2:2110_0": "So tassa soḷasavassikakāle cintesi –",
  "atk-s0513a2:2110_1": "“mayhaṃ añño putto natthi,",
  "atk-s0513a2:2110_2": "ayaṃ pana kumāro kāme na paribhuñjati,",
  "atk-s0513a2:2110_3": "rajjampi na icchissati,",
  "atk-s0513a2:2110_4": "dulladdho vata me putto”ti.",
  "atk-s0513a2:2110_5": "Atha naṃ ekā naccagītavāditakusalā purise paricaritvā attano vase kātuṃ paṭibalā taruṇanāṭakitthī upasaṅkamitvā “deva,",
  "atk-s0513a2:2110_6": "kiṃ nu cintesī”ti āha,",
  "atk-s0513a2:2110_7": "rājā taṃ kāraṇaṃ ācikkhi. “Hotu, deva,",
  "atk-s0513a2:2110_8": "ahaṃ taṃ palobhetvā kāmarasaṃ jānāpessāmī”ti.",
  "atk-s0513a2:2110_9": "“Sace me puttaṃ anitthigandhakumāraṃ palobhetuṃ sakkissasi,",
  "atk-s0513a2:2110_10": "so rājā bhavissati,",
  "atk-s0513a2:2110_11": "tvaṃ aggamahesī”ti.",
  "atk-s0513a2:2110_12": "Sā “mameso bhāro,",
  "atk-s0513a2:2110_13": "tumhe mā cintayitthā”ti vatvā ārakkhamanusse upasaṅkamitvā āha –",
  "atk-s0513a2:2110_14": "“ahaṃ paccūsasamaye āgantvā ayyaputtassa sayanaṭṭhāne bahijhānāgāre ṭhatvā gāyissāmi.",
  "atk-s0513a2:2110_15": "Sace so kujjhati,",
  "atk-s0513a2:2110_16": "mayhaṃ katheyyātha,",
  "atk-s0513a2:2110_17": "ahaṃ apagacchissāmi.",
  "atk-s0513a2:2110_18": "Sace suṇāti,",
  "atk-s0513a2:2110_19": "vaṇṇaṃ me katheyyāthā”ti.",
  "atk-s0513a2:2110_20": "Te “sādhū”ti sampaṭicchiṃsu.",
  "atk-s0513a2:2111_0": "Sāpi paccūsakāle tasmiṃ padese ṭhatvā tantissarena gītassaraṃ,",
  "atk-s0513a2:2111_1": "gītassarena tantissaraṃ anatikkamitvā madhurena saddena gāyi,",
  "atk-s0513a2:2111_2": "kumāro suṇantova nipajji,",
  "atk-s0513a2:2111_3": "punadivase ca āsannaṭṭhāne ṭhatvā gāyituṃ āṇāpesi,",
  "atk-s0513a2:2111_4": "punadivase jhānāgāre ṭhatvā gāyituṃ āṇāpesi,",
  "atk-s0513a2:2111_5": "punadivase attano samīpe ṭhatvāti evaṃ anukkameneva taṇhaṃ uppādetvā lokadhammaṃ sevitvā kāmarasaṃ ñatvā",
  "atk-s0513a2:2111_6": "“mātugāmaṃ nāma aññesaṃ na dassāmī”ti asiṃ gahetvā antaravīthiṃ otaritvā purise anubandhanto vicari.",
  "atk-s0513a2:2111_7": "Atha naṃ rājā gāhāpetvā tāya kumārikāya saddhiṃ nagarā nīharāpesi.",
  "atk-s0513a2:2111_8": "Ubhopi araññaṃ pavisitvā adhogaṅgaṃ gantvā ekasmiṃ passe gaṅgaṃ,",
  "atk-s0513a2:2111_9": "ekasmiṃ samuddaṃ katvā ubhinnamantare assamapadaṃ māpetvā vāsaṃ kappayiṃsu.",
  "atk-s0513a2:2111_10": "Kumārikā paṇṇasālāyaṃ nisīditvā kandamūlādīni pacati,",
  "atk-s0513a2:2111_11": "bodhisatto araññato phalāphalaṃ āharati.",
  "atk-s0513a2:2112_0": "Athekadivasaṃ tasmiṃ phalāphalatthāya gate samuddadīpakā eko tāpaso bhikkhācāratthāya ākāsena gacchanto dhūmaṃ disvā assamapade otari.",
  "atk-s0513a2:2112_1": "Atha naṃ sā “nisīda,",
  "atk-s0513a2:2112_2": "yāva paccatī”ti nisīdāpetvā itthikuttena palobhetvā jhānā cāvetvā brahmacariyamassa antaradhāpesi.",
  "atk-s0513a2:2112_3": "So pakkhacchinnakāko viya hutvā taṃ jahituṃ asakkonto sabbadivasaṃ tattheva ṭhatvā bodhisattaṃ āgacchantaṃ disvā vegena samuddābhimukho palāyi.",
  "atk-s0513a2:2112_4": "Atha naṃ so “paccāmitto me ayaṃ bhavissatī”ti asiṃ gahetvā anubandhi.",
  "atk-s0513a2:2112_5": "Tāpaso ākāse uppatanākāraṃ dassetvā samudde pati.",
  "atk-s0513a2:2112_6": "Bodhisatto “esa tāpaso ākāsenāgato bhavissati,",
  "atk-s0513a2:2112_7": "jhānassa parihīnattā samudde patito,",
  "atk-s0513a2:2112_8": "mayā dānissa avassayena bhavituṃ vaṭṭatī”ti cintetvā velante ṭhatvā imā gāthā avoca –",
  "atk-s0513a2:2113_0": "37.",
  "atk-s0513a2:2114_0": "“Abhijjamāne vārismiṃ, sayaṃ āgamma iddhiyā;",
  "atk-s0513a2:2115_0": "Missībhāvitthiyā gantvā, saṃsīdasi mahaṇṇave.",
  "atk-s0513a2:2116_0": "38.",
  "atk-s0513a2:2117_0": "“Āvaṭṭanī mahāmāyā, brahmacariyavikopanā;",
  "atk-s0513a2:2118_0": "Sīdanti naṃ viditvāna, ārakā parivajjaye.",
  "atk-s0513a2:2119_0": "39.",
  "atk-s0513a2:2120_0": "“Yaṃ etā upasevanti, chandasā vā dhanena vā;",
  "atk-s0513a2:2121_0": "Jātavedova saṃ ṭhānaṃ, khippaṃ anudahanti na”nti.",
  "atk-s0513a2:2122_0": "Tattha abhijjamāne vārisminti imasmiṃ udake acalamāne akampamāne udakaṃ anāmasitvā sayaṃ ākāseneva iddhiyā āgantvā.",
  "atk-s0513a2:2122_1": "Missībhāvitthiyāti lokadhammavasena itthiyā saddhiṃ missībhāvaṃ.",
  "atk-s0513a2:2122_2": "Āvaṭṭanī mahāmāyāti itthiyo nāmetā kāmāvaṭṭena āvaṭṭanato āvaṭṭanī,",
  "atk-s0513a2:2122_3": "anantāhi itthimāyāhi samannāgatattā mahāmāyā nāma.",
  "atk-s0513a2:2122_4": "Vuttañhetaṃ –",
  "atk-s0513a2:2123_0": "“Māyā cetā marīcī ca, soko rogo cupaddavo;",
  "atk-s0513a2:2124_0": "Kharā ca bandhanā cetā, maccupāso guhāsayo;",
  "atk-s0513a2:2125_0": "Tāsu yo vissase poso, so naresu narādhamo”ti. ;",
  "atk-s0513a2:2126_0": "Brahmacariyavikopanāti seṭṭhacariyassa methunaviratibrahmacariyassa vikopanā.",
  "atk-s0513a2:2126_1": "Sīdantīti itthiyo nāmetā isīnaṃ brahmacariyavikopanena apāyesu sīdanti.",
  "atk-s0513a2:2126_2": "Sesaṃ purimanayeneva yojetabbaṃ.",
  "atk-s0513a2:2127_0": "Etaṃ pana bodhisattassa vacanaṃ sutvā tāpaso samuddamajjhe ṭhitoyeva naṭṭhajjhānaṃ puna uppādetvā ākāsena attano vasanaṭṭhānameva gato.",
  "atk-s0513a2:2127_1": "Bodhisatto cintesi –",
  "atk-s0513a2:2127_2": "“ayaṃ tāpaso evaṃ bhāriko samāno simbalitūlaṃ viya ākāsena gato,",
  "atk-s0513a2:2127_3": "mayāpi iminā viya jhānaṃ uppādetvā ākāsena carituṃ vaṭṭatī”ti.",
  "atk-s0513a2:2127_4": "So assamaṃ gantvā taṃ itthiṃ manussapathaṃ netvā “gaccha,",
  "atk-s0513a2:2127_5": "tva”nti uyyojetvā araññaṃ pavisitvā manuññe bhūmibhāge assamaṃ māpetvā isipabbajjaṃ pabbajitvā kasiṇaparikammaṃ",
  "atk-s0513a2:2127_6": "katvā abhiññā ca samāpattiyo ca nibbattetvā brahmalokaparāyaṇo ahosi.",
  "atk-s0513a2:2128_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a2:2128_1": "saccapariyosāne ukkaṇṭhitabhikkhu sotāpattiphale patiṭṭhahi.",
  "atk-s0513a2:2128_2": "“Tadā anitthigandhakumāro ahameva ahosi”nti.",
  "atk-s0513a2:2129_0": "Cūḷapalobhanajātakavaṇṇanā tatiyā.",
  "atk-s0513a2:2131_0": "[264] 4. Mahāpanādajātakavaṇṇanā",
  "atk-s0513a2:2132_0": "Panādo nāma so rājāti idaṃ satthā gaṅgātīre nisinno bhaddajittherassānubhāvaṃ ārabbha kathesi.",
  "atk-s0513a2:2132_1": "Ekasmiñhi samaye satthā sāvatthiyaṃ vassaṃ vasitvā “bhaddajikumārassa saṅgahaṃ karissāmī”ti bhikkhusaṅghaparivuto",
  "atk-s0513a2:2132_2": "cārikaṃ caramāno bhaddiyanagaraṃ patvā jātiyāvane tayo māse vasi kumārassa ñāṇaparipākaṃ āgamayamāno.",
  "atk-s0513a2:2132_3": "Bhaddajikumāro mahāyaso asītikoṭivibhavassa bhaddiyaseṭṭhino ekaputtako.",
  "atk-s0513a2:2132_4": "Tassa tiṇṇaṃ utūnaṃ anucchavikā tayo pāsādā ahesuṃ.",
  "atk-s0513a2:2132_5": "Ekekasmiṃ cattāro cattāro māse vasati.",
  "atk-s0513a2:2132_6": "Ekasmiṃ vasitvā nāṭakaparivuto mahantena yasena aññaṃ pāsādaṃ gacchati.",
  "atk-s0513a2:2132_7": "Tasmiṃ khaṇe “kumārassa yasaṃ passissāmā”ti sakalanagaraṃ saṅkhubhi,",
  "atk-s0513a2:2132_8": "pāsādantare cakkāticakkāni mañcātimañcāni bandhanti.",
  "atk-s0513a2:2133_0": "Satthā tayo māse vasitvā “mayaṃ gacchāmā”ti nagaravāsīnaṃ ārocesi.",
  "atk-s0513a2:2133_1": "Nāgarā “bhante,",
  "atk-s0513a2:2133_2": "sve gamissathā”ti satthāraṃ nimantetvā dutiyadivase buddhappamukhassa bhikkhusaṅghassa mahādānaṃ sajjetvā",
  "atk-s0513a2:2133_3": "nagaramajjhe maṇḍapaṃ katvā alaṅkaritvā āsanāni paññapetvā kālaṃ ārocesuṃ.",
  "atk-s0513a2:2133_4": "Satthā bhikkhusaṅghaparivuto tattha gantvā nisīdi,",
  "atk-s0513a2:2133_5": "manussā mahādānaṃ adaṃsu.",
  "atk-s0513a2:2133_6": "Satthā niṭṭhitabhattakicco madhurassarena anumodanaṃ ārabhi.",
  "atk-s0513a2:2133_7": "Tasmiṃ khaṇe bhaddajikumāropi pāsādato pāsādaṃ gacchati,",
  "atk-s0513a2:2133_8": "tassa sampattidassanatthāya taṃ divasaṃ na koci agamāsi,",
  "atk-s0513a2:2133_9": "attano manussāva parivāresuṃ.",
  "atk-s0513a2:2133_10": "So manusse pucchi –",
  "atk-s0513a2:2133_11": "“aññasmiṃ kāle mayi pāsādato pāsādaṃ gacchante sakalanagaraṃ saṅkhubhati,",
  "atk-s0513a2:2133_12": "cakkāticakkāni mañcātimañcāni bandhanti,",
  "atk-s0513a2:2133_13": "ajja pana ṭhapetvā mayhaṃ manusse añño koci natthi,",
  "atk-s0513a2:2133_14": "kiṃ nu kho kāraṇa”nti. “Sāmi,",
  "atk-s0513a2:2133_15": "sammāsambuddho imaṃ bhaddiyanagaraṃ upanissāya tayo māse vasitvā ajjeva gamissati,",
  "atk-s0513a2:2133_16": "so bhattakiccaṃ niṭṭhāpetvā mahājanassa dhammaṃ deseti,",
  "atk-s0513a2:2133_17": "sakalanagaravāsinopi tassa dhammakathaṃ suṇantī”ti.",
  "atk-s0513a2:2133_18": "So “tena hi etha,",
  "atk-s0513a2:2133_19": "mayampi suṇissāmā”ti sabbābharaṇapaṭimaṇḍitova mahantena parivārena upasaṅkamitvā parisapariyante ṭhito",
  "atk-s0513a2:2133_20": "dhammaṃ suṇanto ṭhitova sabbakilese khepetvā aggaphalaṃ arahattaṃ pāpuṇi.",
  "atk-s0513a2:2134_0": "Satthā bhaddiyaseṭṭhiṃ āmantetvā “mahāseṭṭhi,",
  "atk-s0513a2:2134_1": "putto te alaṅkatapaṭiyattova dhammakathaṃ suṇanto arahatte patiṭṭhito,",
  "atk-s0513a2:2134_2": "tenassa ajjeva pabbajituṃ vā vaṭṭati parinibbāyituṃ vā”ti āha. “Bhante,",
  "atk-s0513a2:2134_3": "mayhaṃ puttassa parinibbānena kiccaṃ natthi,",
  "atk-s0513a2:2134_4": "pabbājetha naṃ,",
  "atk-s0513a2:2134_5": "pabbājetvā ca pana naṃ gahetvā sve amhākaṃ gehaṃ upasaṅkamathā”ti.",
  "atk-s0513a2:2134_6": "Bhagavā nimantanaṃ adhivāsetvā kulaputtaṃ ādāya vihāraṃ gantvā pabbājetvā upasampadaṃ dāpesi.",
  "atk-s0513a2:2134_7": "Tassa mātāpitaro sattāhaṃ mahāsakkāraṃ kariṃsu.",
  "atk-s0513a2:2134_8": "Satthā sattāhaṃ vasitvā kulaputtamādāya cārikaṃ caranto koṭigāmaṃ pāpuṇi.",
  "atk-s0513a2:2134_9": "Koṭigāmavāsino manussā buddhappamukhassa bhikkhusaṅghassa mahādānaṃ adaṃsu.",
  "atk-s0513a2:2134_10": "Satthā bhattakiccāvasāne anumodanaṃ ārabhi.",
  "atk-s0513a2:2134_11": "Kulaputto anumodanakaraṇakāle bahigāmaṃ gantvā “satthu āgatakāleyeva uṭṭhahissāmī”ti gaṅgātitthasamīpe ekasmiṃ rukkhamūle jhānaṃ samāpajjitvā nisīdi.",
  "atk-s0513a2:2134_12": "Mahallakattheresu āgacchantesupi anuṭṭhahitvā satthu āgatakāleyeva uṭṭhahi.",
  "atk-s0513a2:2134_13": "Puthujjanā bhikkhū “ayaṃ pure viya pabbajitvā mahāthere āgacchantepi disvā na uṭṭhahatī”ti kujjhiṃsu.",
  "atk-s0513a2:2135_0": "Koṭigāmavāsino manussā nāvāsaṅghāte bandhiṃsu.",
  "atk-s0513a2:2135_1": "Satthā nāvāsaṅghāte ṭhatvā “kahaṃ,",
  "atk-s0513a2:2135_2": "bhaddajī”ti pucchi. “Esa, bhante,",
  "atk-s0513a2:2135_3": "idhevā”ti. “Ehi, bhaddaji,",
  "atk-s0513a2:2135_4": "amhehi saddhiṃ ekanāvaṃ abhiruhā”ti.",
  "atk-s0513a2:2135_5": "Theropi uppatitvā ekanāvāya aṭṭhāsi.",
  "atk-s0513a2:2135_6": "Atha naṃ gaṅgāya majjhaṃ gatakāle satthā āha –",
  "atk-s0513a2:2135_7": "“bhaddaji,",
  "atk-s0513a2:2135_8": "tayā mahāpanādarājakāle ajjhāvutthapāsādo kaha”nti.",
  "atk-s0513a2:2135_9": "Imasmiṃ ṭhāne nimuggo, bhanteti.",
  "atk-s0513a2:2135_10": "Puthujjanā bhikkhū “bhaddajitthero aññaṃ byākarotī”ti āhaṃsu.",
  "atk-s0513a2:2135_11": "Satthā “tena hi, bhaddaji,",
  "atk-s0513a2:2135_12": "sabrahmacārīnaṃ kaṅkhaṃ chindā”ti āha.",
  "atk-s0513a2:2135_13": "Tasmiṃ khaṇe thero satthāraṃ vanditvā iddhibalena gantvā pāsādathūpikaṃ pādaṅguliyā gahetvā pañcavīsatiyojanaṃ pāsādaṃ gahetvā ākāse uppati.",
  "atk-s0513a2:2135_14": "Uppatito ca pana heṭṭhāpāsāde ṭhitānaṃ pāsādaṃ bhinditvā paññāyi.",
  "atk-s0513a2:2135_15": "So ekayojanaṃ dviyojanaṃ tiyojananti yāva vīsatiyojanā udakato pāsādaṃ ukkhipi.",
  "atk-s0513a2:2135_16": "Athassa purimabhave ñātakā pāsādalobhena macchakacchapanāgamaṇḍūkā hutvā tasmiṃyeva pāsāde nibbattā pāsāde",
  "atk-s0513a2:2135_17": "uṭṭhahante parivattitvā parivattitvā udakeyeva patiṃsu.",
  "atk-s0513a2:2135_18": "Satthā te patante disvā “ñātakā te, bhaddaji,",
  "atk-s0513a2:2135_19": "kilamantī”ti āha.",
  "atk-s0513a2:2135_20": "Thero satthu vacanaṃ sutvā pāsādaṃ vissajjesi,",
  "atk-s0513a2:2135_21": "pāsādo yathāṭhāneyeva patiṭṭhahi,",
  "atk-s0513a2:2135_22": "satthā pāragaṅgaṃ gato.",
  "atk-s0513a2:2135_23": "Athassa gaṅgātīreyeva āsanaṃ paññāpayiṃsu,",
  "atk-s0513a2:2135_24": "so paññatte varabuddhāsane taruṇasūriyo viya rasmiyo muñcanto nisīdi.",
  "atk-s0513a2:2135_25": "Atha naṃ bhikkhū “kasmiṃ kāle, bhante,",
  "atk-s0513a2:2135_26": "ayaṃ pāsādo bhaddajittherena ajjhāvuttho”ti pucchiṃsu.",
  "atk-s0513a2:2135_27": "Satthā “mahāpanādarājakāle”ti vatvā atītaṃ āhari.",
  "atk-s0513a2:2136_0": "Atīte videharaṭṭhe mithilāyaṃ suruci nāma rājā ahosi,",
  "atk-s0513a2:2136_1": "puttopi tassa suruciyeva,",
  "atk-s0513a2:2136_2": "tassa pana putto mahāpanādo nāma ahosi,",
  "atk-s0513a2:2136_3": "te imaṃ pāsādaṃ paṭilabhiṃsu.",
  "atk-s0513a2:2136_4": "Paṭilābhatthāya panassa idaṃ pubbakammaṃ –",
  "atk-s0513a2:2136_5": "dve pitāputtā naḷehi ca udumbaradārūhi ca paccekabuddhassa vasanapaṇṇasālaṃ kariṃsu.",
  "atk-s0513a2:2136_6": "Imasmiṃ jātake sabbaṃ atītavatthu pakiṇṇakanipāte surucijātake āvibhavissati.",
  "atk-s0513a2:2137_0": "Satthā imaṃ atītaṃ āharitvā sammāsambuddho hutvā imā gāthā avoca –",
  "atk-s0513a2:2138_0": "40.",
  "atk-s0513a2:2139_0": "“Panādo nāma so rājā, yassa yūpo suvaṇṇayo;",
  "atk-s0513a2:2140_0": "Tiriyaṃ soḷasubbedho, uddhamāhu sahassadhā.",
  "atk-s0513a2:2141_0": "41.",
  "atk-s0513a2:2142_0": "“Sahassakaṇḍo satageṇḍu, dhajālu haritāmayo;",
  "atk-s0513a2:2143_0": "Anaccuṃ tattha gandhabbā, cha sahassāni sattadhā.",
  "atk-s0513a2:2144_0": "42.",
  "atk-s0513a2:2145_0": "“Evametaṃ tadā āsi, yathā bhāsasi bhaddaji;",
  "atk-s0513a2:2146_0": "Sakko ahaṃ tadā āsiṃ, veyyāvaccakaro tavā”ti.",
  "atk-s0513a2:2147_0": "Tattha yūpoti pāsādo.",
  "atk-s0513a2:2147_1": "Tiriyaṃ soḷasubbedhoti vitthārato soḷasakaṇḍapātavitthāro ahosi.",
  "atk-s0513a2:2147_2": "Uddhamāhu sahassadhāti ubbedhena sahassakaṇḍagamanamattaṃ ucco ahu,",
  "atk-s0513a2:2147_3": "sahassakaṇḍagamanagaṇanāya pañcavīsatiyojanappamāṇaṃ hoti.",
  "atk-s0513a2:2147_4": "Vitthāro panassa aṭṭhayojanamatto.",
  "atk-s0513a2:2148_0": "Sahassakaṇḍo satageṇḍūti so panesa sahassakaṇḍubbedho pāsādo satabhūmiko ahosi.",
  "atk-s0513a2:2148_1": "Dhajālūti dhajasampanno.",
  "atk-s0513a2:2148_2": "Haritāmayoti haritamaṇiparikkhitto.",
  "atk-s0513a2:2148_3": "Aṭṭhakathāyaṃ pana “samāluharitāmayo”ti pāṭho,",
  "atk-s0513a2:2148_4": "haritamaṇimayehi dvārakavāṭavātapānehi samannāgatoti attho.",
  "atk-s0513a2:2148_5": "Samālūti kira dvārakavāṭavātapānānaṃ nāmaṃ.",
  "atk-s0513a2:2148_6": "Gandhabbāti naṭā,",
  "atk-s0513a2:2148_7": "cha sahassāni sattadhāti cha gandhabbasahassāni sattadhā hutvā tassa pāsādassa sattasu ṭhānesu rañño ratijananatthāya nacciṃsūti attho.",
  "atk-s0513a2:2148_8": "Te evaṃ naccantāpi rājānaṃ hāsetuṃ nāsakkhiṃsu,",
  "atk-s0513a2:2148_9": "atha sakko devarājā devanaṭaṃ pesetvā samajjaṃ kāresi,",
  "atk-s0513a2:2148_10": "tadā mahāpanādo hasi.",
  "atk-s0513a2:2149_0": "Yathā bhāsasi,",
  "atk-s0513a2:2149_1": "bhaddajīti bhaddajittherena hi “bhaddaji,",
  "atk-s0513a2:2149_2": "tayā mahāpanādarājakāle ajjhāvutthapāsādo kaha”nti vutte “imasmiṃ ṭhāne nimuggo,",
  "atk-s0513a2:2149_3": "bhante”ti vadantena tasmiṃ kāle attano atthāya tassa pāsādassa nibbattabhāvo ca mahāpanādarājabhāvo ca bhāsito hoti.",
  "atk-s0513a2:2149_4": "Taṃ gahetvā satthā “yathā tvaṃ, bhaddaji, bhāsasi,",
  "atk-s0513a2:2149_5": "tadā etaṃ tatheva ahosi,",
  "atk-s0513a2:2149_6": "ahaṃ tadā tava kāyaveyyāvaccakaro sakko devānamindo ahosi”nti āha.",
  "atk-s0513a2:2149_7": "Tasmiṃ khaṇe puthujjanabhikkhū nikkaṅkhā ahesuṃ.",
  "atk-s0513a2:2150_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a2:2150_1": "“tadā mahāpanādo rājā bhaddaji ahosi,",
  "atk-s0513a2:2150_2": "sakko pana ahameva ahosi”nti.",
  "atk-s0513a2:2151_0": "Mahāpanādajātakavaṇṇanā catutthā.",
  "atk-s0513a2:2153_0": "[265] 5. Khurappajātakavaṇṇanā",
  "atk-s0513a2:2154_0": "Disvā khurappeti idaṃ satthā jetavane viharanto ekaṃ ossaṭṭhavīriyaṃ bhikkhuṃ ārabbha kathesi.",
  "atk-s0513a2:2154_1": "Tañhi satthā “saccaṃ kira tvaṃ, bhikkhu,",
  "atk-s0513a2:2154_2": "ossaṭṭhavīriyo”ti pucchitvā “saccaṃ,",
  "atk-s0513a2:2154_3": "bhante”ti vutte “bhikkhu,",
  "atk-s0513a2:2154_4": "kasmā evaṃ tvaṃ niyyānikasāsane pabbajitvā vīriyaṃ ossaji,",
  "atk-s0513a2:2154_5": "porāṇakapaṇḍitā aniyyānikaṭṭhānepi vīriyaṃ kariṃsū”ti vatvā atītaṃ āhari.",
  "atk-s0513a2:2155_0": "Atīte bārāṇasiyaṃ brahmadatte rajjaṃ kārente bodhisatto ekasmiṃ aṭaviārakkhakakule nibbattitvā vayappatto",
  "atk-s0513a2:2155_1": "pañcapurisasataparivāro aṭaviārakkhakesu sabbajeṭṭhako hutvā aṭavimukhe ekasmiṃ gāme vāsaṃ kappesi.",
  "atk-s0513a2:2155_2": "So bhatiṃ gahetvā manusse aṭaviṃ atikkāmeti.",
  "atk-s0513a2:2155_3": "Athekasmiṃ divase bārāṇaseyyako satthavāhaputto pañcahi sakaṭasatehi taṃ gāmaṃ patvā taṃ pakkosāpetvā “samma,",
  "atk-s0513a2:2155_4": "sahassaṃ gahetvā maṃ aṭaviṃ atikkāmehī”ti āha.",
  "atk-s0513a2:2155_5": "So “sādhū”ti tassa hatthato sahassaṃ gaṇhi,",
  "atk-s0513a2:2155_6": "bhatiṃ gaṇhantoyeva tassa jīvitaṃ pariccaji.",
  "atk-s0513a2:2155_7": "So taṃ ādāya aṭaviṃ pāvisi,",
  "atk-s0513a2:2155_8": "aṭavimajjhe pañcasatā corā uṭṭhahiṃsu,",
  "atk-s0513a2:2155_9": "core disvāva sesapurisā urena nipajjiṃsu,",
  "atk-s0513a2:2155_10": "ārakkhakajeṭṭhako ekova nadanto vagganto paharitvā pañcasatepi core palāpetvā satthavāhaputtaṃ sotthinā kantāraṃ tāresi.",
  "atk-s0513a2:2156_0": "Satthavāhaputto parakantāre satthaṃ nivesetvā ārakkhakajeṭṭhakaṃ nānaggarasabhojanaṃ bhojetvā sayampi",
  "atk-s0513a2:2156_1": "bhuttapātarāso sukhanisinno tena saddhiṃ sallapanto “samma,",
  "atk-s0513a2:2156_2": "tathādāruṇānaṃ corānaṃ āvudhāni gahetvā avattharaṇakāle kena nu kho te kāraṇena cittutrāsamattampi na uppanna”nti pucchanto paṭhamaṃ gāthamāha –",
  "atk-s0513a2:2157_0": "43.",
  "atk-s0513a2:2158_0": "“Disvā khurappe dhanuveganunne, khagge gahīte tikhiṇe teladhote;",
  "atk-s0513a2:2159_0": "Tasmiṃ bhayasmiṃ maraṇe viyūḷhe, kasmā nu te nāhu chambhitatta”nti.",
  "atk-s0513a2:2160_0": "Tattha dhanuveganunneti dhanuvegena vissaṭṭhe.",
  "atk-s0513a2:2160_1": "Khagge gahīteti tharudaṇḍehi sugahite khagge.",
  "atk-s0513a2:2160_2": "Maraṇe viyūḷheti maraṇe paccupaṭṭhite.",
  "atk-s0513a2:2160_3": "Kasmā nu te nāhūti kena nu kho kāraṇena nāhosi.",
  "atk-s0513a2:2160_4": "Chambhitattanti sarīracalanaṃ.",
  "atk-s0513a2:2161_0": "Taṃ sutvā ārakkhakajeṭṭhako itarā dve gāthā abhāsi –",
  "atk-s0513a2:2162_0": "44.",
  "atk-s0513a2:2163_0": "“Disvā khurappe dhanuveganunne, khagge gahīte tikhiṇe teladhote;",
  "atk-s0513a2:2164_0": "Tasmiṃ bhayasmiṃ maraṇe viyūḷhe, vedaṃ alatthaṃ vipulaṃ uḷāraṃ.",
  "atk-s0513a2:2165_0": "45.",
  "atk-s0513a2:2166_0": "“So vedajāto ajjhabhaviṃ amitte, pubbeva me jīvitamāsi cattaṃ;",
  "atk-s0513a2:2167_0": "Na hi jīvite ālayaṃ kubbamāno, sūro kayirā sūrakiccaṃ kadācī”ti.",
  "atk-s0513a2:2168_0": "Tattha vedaṃ alatthanti tuṭṭhiñceva somanassañca paṭilabhiṃ.",
  "atk-s0513a2:2168_1": "Vipulanti bahuṃ.",
  "atk-s0513a2:2168_2": "Uḷāranti uttamaṃ.",
  "atk-s0513a2:2168_3": "Ajjhabhavinti jīvitaṃ pariccajitvā abhibhaviṃ.",
  "atk-s0513a2:2168_4": "Pubbeva me jīvitamāsi cattanti mayā pubbeva tava hatthato bhatiṃ gaṇhanteneva jīvitaṃ cattamāsi.",
  "atk-s0513a2:2168_5": "Na hi jīvite ālayaṃ kubbamānoti jīvitasmiñhi nikantiṃ kurumāno purisakiccaṃ kadācipi na karoti.",
  "atk-s0513a2:2169_0": "Evaṃ so saravasse vassante jīvitanikantiyā vissaṭṭhattā attanā sūrakiccassa katabhāvaṃ ñāpetvā satthavāhaputtaṃ",
  "atk-s0513a2:2169_1": "uyyojetvā sakagāmameva paccāgantvā dānādīni puññāni katvā yathākammaṃ gato.",
  "atk-s0513a2:2170_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a2:2170_1": "saccapariyosāne ossaṭṭhavīriyo bhikkhu arahatte patiṭṭhahi.",
  "atk-s0513a2:2170_2": "“Tadā ārakkhakajeṭṭhako ahameva ahosi”nti.",
  "atk-s0513a2:2171_0": "Khurappajātakavaṇṇanā pañcamā.",
  "atk-s0513a2:2173_0": "[266] 6. Vātaggasindhavajātakavaṇṇanā",
  "atk-s0513a2:2174_0": "Yenāsi kisiyā paṇḍūti idaṃ satthā jetavane viharanto sāvatthiyaṃ aññataraṃ kuṭumbikaṃ ārabbha kathesi.",
  "atk-s0513a2:2174_1": "Sāvatthiyaṃ kirekā abhirūpā itthī ekaṃ abhirūpaṃ kuṭumbikaṃ disvā paṭibaddhacittā ahosi,",
  "atk-s0513a2:2174_2": "sakalasarīraṃ jhāyamāno viyassā abbhantare kilesaggi uppajji.",
  "atk-s0513a2:2174_3": "Sā neva kāyassādaṃ labhi,",
  "atk-s0513a2:2174_4": "na cittassādaṃ,",
  "atk-s0513a2:2174_5": "bhattampissā na rucci,",
  "atk-s0513a2:2174_6": "kevalaṃ mañcakaaṭaniṃ gahetvā nipajji.",
  "atk-s0513a2:2174_7": "Atha naṃ upaṭṭhāyikā ca sahāyikā ca pucchiṃsu –",
  "atk-s0513a2:2174_8": "“kiṃ nu kho tvaṃ kampamānacittā aṭaniṃ gahetvā nipannā,",
  "atk-s0513a2:2174_9": "kiṃ te aphāsuka”nti.",
  "atk-s0513a2:2174_10": "Sā ekaṃ dve vāre akathetvā punappunaṃ vuccamānā tamatthaṃ ārocesi.",
  "atk-s0513a2:2174_11": "Atha naṃ tā samassāsetvā “tvaṃ mā cintayi,",
  "atk-s0513a2:2174_12": "mayaṃ taṃ ānessāmā”ti vatvā gantvā kuṭumbikena saddhiṃ mantesuṃ,",
  "atk-s0513a2:2174_13": "so paṭikkhipitvā punappunaṃ vuccamāno adhivāsesi.",
  "atk-s0513a2:2174_14": "Tā “asukadivase asukavelāyaṃ āgacchā”ti paṭiññaṃ gahetvā gantvā tassā ārocesuṃ.",
  "atk-s0513a2:2174_15": "Sā attano sayanagabbhaṃ sajjetvā attānaṃ alaṅkaritvā sayanapiṭṭhe nisinnā tasmiṃ āgantvā sayanekadese nisinne cintesi –",
  "atk-s0513a2:2174_16": "“sacāhaṃ imassa garukaṃ akatvā idāneva okāsaṃ karissāmi,",
  "atk-s0513a2:2174_17": "issariyaṃ me parihāyissati,",
  "atk-s0513a2:2174_18": "āgatadivaseyeva okāsakaraṇaṃ nāma akāraṇaṃ,",
  "atk-s0513a2:2174_19": "ajja na maṅkuṃ katvā aññasmiṃ divase okāsaṃ karissāmī”ti.",
  "atk-s0513a2:2174_20": "Atha naṃ hatthagahaṇādivasena keḷiṃ kātuṃ āraddhaṃ hatthe gahetvā “apehi apehi,",
  "atk-s0513a2:2174_21": "na me tayā attho”ti nibbhacchesi.",
  "atk-s0513a2:2174_22": "So osakkitvā lajjito uṭṭhāya attano gehameva gato.",
  "atk-s0513a2:2175_0": "Itarā itthiyo tāya tathā katabhāvaṃ ñatvā kuṭumbike nikkhante taṃ upasaṅkamitvā evamāhaṃsu –",
  "atk-s0513a2:2175_1": "“tvaṃ etasmiṃ paṭibaddhacittā āhāraṃ paṭikkhipitvā nipajji,",
  "atk-s0513a2:2175_2": "atha naṃ mayaṃ punappunaṃ yācitvā ānayimha,",
  "atk-s0513a2:2175_3": "tassa kasmā okāsaṃ na akāsī”ti.",
  "atk-s0513a2:2175_4": "Sā tamatthaṃ ārocesi.",
  "atk-s0513a2:2175_5": "Itarā “tena hi paññāyissasī”ti vatvā pakkamiṃsu.",
  "atk-s0513a2:2175_6": "Kuṭumbiko puna nivattitvāpi na olokesi.",
  "atk-s0513a2:2175_7": "Sā taṃ alabhamānā nirāhārā tattheva jīvitakkhayaṃ pāpuṇi.",
  "atk-s0513a2:2175_8": "Kuṭumbiko tassā matabhāvaṃ ñatvā bahuṃ mālāgandhavilepanaṃ ādāya jetavanaṃ gantvā satthāraṃ pūjetvā ekamantaṃ nisīditvā satthārā ca “kiṃ nu kho, upāsaka,",
  "atk-s0513a2:2175_9": "na paññāyasī”ti pucchite tamatthaṃ ārocetvā “svāhaṃ, bhante,",
  "atk-s0513a2:2175_10": "ettakaṃ kālaṃ lajjāya buddhupaṭṭhānaṃ nāgato”ti āha.",
  "atk-s0513a2:2175_11": "Satthā “na, upāsaka,",
  "atk-s0513a2:2175_12": "idānevesā kilesavasena taṃ pakkosāpetvā āgatakāle taṃ okāsaṃ akatvā lajjāpesi,",
  "atk-s0513a2:2175_13": "pubbepi pana paṇḍitesu paṭibaddhacittā hutvā pakkosāpetvā āgatakāle okāsaṃ akatvā kilametvāva uyyojesī”ti vatvā tena yācito atītaṃ āhari.",
  "atk-s0513a2:2176_0": "Atīte bārāṇasiyaṃ brahmadatte rajjaṃ kārente bodhisatto sindhavakule nibbattitvā vātaggasindhavo nāma hutvā tassa maṅgalaasso ahosi.",
  "atk-s0513a2:2176_1": "Assagopakā taṃ netvā gaṅgāyaṃ nhāpenti.",
  "atk-s0513a2:2176_2": "Atha naṃ bhaddalī nāma gadrabhī disvā paṭibaddhacittā hutvā kilesavasena kampamānā neva tiṇaṃ khādi,",
  "atk-s0513a2:2176_3": "na udakaṃ pivi,",
  "atk-s0513a2:2176_4": "parisussitvā kisā aṭṭhicammamattā ahosi.",
  "atk-s0513a2:2176_5": "Atha naṃ putto gadrabhapotako mātaraṃ parisussamānaṃ disvā “kiṃ nu kho tvaṃ, amma,",
  "atk-s0513a2:2176_6": "neva tiṇaṃ khādasi,",
  "atk-s0513a2:2176_7": "na udakaṃ pivasi,",
  "atk-s0513a2:2176_8": "parisussitvā tattha tattha kampamānā nipajjasi,",
  "atk-s0513a2:2176_9": "kiṃ te aphāsuka”nti pucchi.",
  "atk-s0513a2:2176_10": "Sā akathetvā punappunaṃ vuccamānā tamatthaṃ kathesi.",
  "atk-s0513a2:2176_11": "Atha naṃ putto samassāsetvā “amma,",
  "atk-s0513a2:2176_12": "mā cintayi,",
  "atk-s0513a2:2176_13": "ahaṃ taṃ ānessāmī”ti vatvā vātaggasindhavassa nhāyituṃ āgatakāle taṃ upasaṅkamitvā “tāta,",
  "atk-s0513a2:2176_14": "mayhaṃ mātā tumhesu paṭibaddhacittā nirāhārā sussitvā marissati,",
  "atk-s0513a2:2176_15": "jīvitadānamassā dethā”ti āha. “Sādhu, tāta, dassāmi,",
  "atk-s0513a2:2176_16": "assagopakā maṃ nhāpetvā thokaṃ gaṅgātīre vicaraṇatthāya vissajjenti,",
  "atk-s0513a2:2176_17": "tvaṃ mātaraṃ gahetvā taṃ padesaṃ ehī”ti.",
  "atk-s0513a2:2176_18": "So gantvā mātaraṃ ānetvā tasmiṃ padese vissajjetvā ekamantaṃ paṭicchanno aṭṭhāsi.",
  "atk-s0513a2:2177_0": "Assagopakāpi vātaggasindhavaṃ tasmiṃ ṭhāne vissajjesuṃ.",
  "atk-s0513a2:2177_1": "So taṃ gadrabhiṃ oloketvā upasaṅkami.",
  "atk-s0513a2:2177_2": "Atha sā gadrabhī tasmiṃ upasaṅkamitvā attano sarīraṃ upasiṅghamāne “sacāhaṃ garuṃ akatvā āgatakkhaṇeyevassa okāsaṃ karissāmi,",
  "atk-s0513a2:2177_3": "evaṃ me yaso ca issariyañca parihāyissati,",
  "atk-s0513a2:2177_4": "anicchamānā viya bhavituṃ vaṭṭatī”ti cintetvā sindhavassa heṭṭhāhanuke pādena paharitvā palāyi,",
  "atk-s0513a2:2177_5": "dantamūlamassa bhijjitvā gatakālo viya ahosi.",
  "atk-s0513a2:2177_6": "Vātaggasindhavo “ko me etāya attho”ti lajjito tatova palāyi.",
  "atk-s0513a2:2177_7": "Sā vippaṭisārinī hutvā tattheva patitvā socamānā nipajji.",
  "atk-s0513a2:2178_0": "Atha naṃ putto upasaṅkamitvā pucchanto paṭhamaṃ gāthamāha –",
  "atk-s0513a2:2179_0": "46.",
  "atk-s0513a2:2180_0": "“Yenāsi kisiyā paṇḍu, yena bhattaṃ na ruccati;",
  "atk-s0513a2:2181_0": "Ayaṃ so āgato bhattā, kasmā dāni palāyasī”ti.",
  "atk-s0513a2:2182_0": "Tattha yenāti tasmiṃ paṭibaddhacittatāya yena kāraṇabhūtena.",
  "atk-s0513a2:2183_0": "Puttassa vacanaṃ sutvā gadrabhī dutiyaṃ gāthamāha –",
  "atk-s0513a2:2184_0": "47.",
  "atk-s0513a2:2185_0": "“Sace panādikeneva, santhavo nāma jāyati;",
  "atk-s0513a2:2186_0": "Yaso hāyati itthīnaṃ, tasmā tāta palāyaha”nti.",
  "atk-s0513a2:2187_0": "Tattha ādikenevātiāditova paṭhamameva.",
  "atk-s0513a2:2187_1": "Santhavoti methunadhammasaṃyogavasena mittasanthavo.",
  "atk-s0513a2:2187_2": "Yaso hāyati itthīnanti, tāta,",
  "atk-s0513a2:2187_3": "itthīnañhi garukaṃ akatvā āditova santhavaṃ kurumānānaṃ yaso hāyati,",
  "atk-s0513a2:2187_4": "issariyagabbitabhāvo parihāyatīti.",
  "atk-s0513a2:2187_5": "Evaṃ sā itthīnaṃ sabhāvaṃ puttassa kathesi.",
  "atk-s0513a2:2188_0": "Tatiyagāthaṃ pana satthā abhisambuddho hutvā āha –",
  "atk-s0513a2:2189_0": "48.",
  "atk-s0513a2:2190_0": "“Yasassinaṃ kule jātaṃ, āgataṃ yā na icchati;",
  "atk-s0513a2:2191_0": "Socati cirarattāya, vātaggamiva bhaddalī”ti.",
  "atk-s0513a2:2192_0": "Tattha yasassinanti yasasampannaṃ.",
  "atk-s0513a2:2192_1": "Yā na icchatīti yā itthī tathārūpaṃ purisaṃ na icchati.",
  "atk-s0513a2:2192_2": "Cirarattāyāti cirarattaṃ,",
  "atk-s0513a2:2192_3": "dīghamaddhānanti attho.",
  "atk-s0513a2:2193_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a2:2193_1": "saccapariyosāne kuṭumbiko sotāpattiphale patiṭṭhahi.",
  "atk-s0513a2:2193_2": "“Tadā gadrabhī sā itthī ahosi,",
  "atk-s0513a2:2193_3": "vātaggasindhavo pana ahameva ahosi”nti.",
  "atk-s0513a2:2194_0": "Vātaggasindhavajātakavaṇṇanā chaṭṭhā.",
  "atk-s0513a2:2196_0": "[267] 7. Kakkaṭakajātakavaṇṇanā",
  "atk-s0513a2:2197_0": "Siṅgī migoti idaṃ satthā jetavane viharanto aññataraṃ itthiṃ ārabbha kathesi.",
  "atk-s0513a2:2197_1": "Sāvatthiyaṃ kireko kuṭumbiko attano bhariyaṃ gahetvā uddhārasodhanatthāya janapadaṃ gantvā uddhāraṃ sodhetvā āgacchanto antarāmagge corehi gahito.",
  "atk-s0513a2:2197_2": "Bhariyā panassa abhirūpā pāsādikā dassanīyā,",
  "atk-s0513a2:2197_3": "corajeṭṭhako tassā sinehena kuṭumbikaṃ māretuṃ ārabhi.",
  "atk-s0513a2:2197_4": "Sā pana itthī sīlavatī ācārasampannā patidevatā,",
  "atk-s0513a2:2197_5": "sā corajeṭṭhakassa pādesu nipatitvā “sāmi,",
  "atk-s0513a2:2197_6": "sace mayi sineho atthi,",
  "atk-s0513a2:2197_7": "mā mayhaṃ sāmikaṃ mārehi.",
  "atk-s0513a2:2197_8": "Sace māresi,",
  "atk-s0513a2:2197_9": "ahampi visaṃ vā khāditvā nāsavātaṃ vā sannirumbhitvā marissāmi,",
  "atk-s0513a2:2197_10": "tayā pana saddhiṃ na gamissāmi,",
  "atk-s0513a2:2197_11": "mā me akāraṇena sāmikaṃ mārehī”ti yācitvā taṃ vissajjāpesi.",
  "atk-s0513a2:2197_12": "Te ubhopi sotthinā sāvatthiṃ patvā jetavanapiṭṭhivihārena gacchantā “vihāraṃ pavisitvā satthāraṃ vandissāmā”ti",
  "atk-s0513a2:2197_13": "gandhakuṭipariveṇaṃ gantvā satthāraṃ vanditvā ekamantaṃ nisīdiṃsu.",
  "atk-s0513a2:2197_14": "Te satthārā “kahaṃ gatattha,",
  "atk-s0513a2:2197_15": "upāsakā”ti puṭṭhā “uddhārasodhanatthāyā”ti āhaṃsu.",
  "atk-s0513a2:2197_16": "“Antarāmagge pana ārogyena āgatatthā”ti vutte kuṭumbiko āha –",
  "atk-s0513a2:2197_17": "“antarāmagge no, bhante,",
  "atk-s0513a2:2197_18": "corā gaṇhiṃsu,",
  "atk-s0513a2:2197_19": "tatresā maṃ māriyamānaṃ corajeṭṭhakaṃ yācitvā mocesi,",
  "atk-s0513a2:2197_20": "imaṃ nissāya mayā jīvitaṃ laddha”nti.",
  "atk-s0513a2:2197_21": "Satthā “na, upāsaka,",
  "atk-s0513a2:2197_22": "idānevetāya evaṃ tuyhaṃ jīvitaṃ dinnaṃ,",
  "atk-s0513a2:2197_23": "pubbepi paṇḍitānampi jīvitaṃ adāsiyevā”ti vatvā tena yācito atītaṃ āhari.",
  "atk-s0513a2:2198_0": "Atīte bārāṇasiyaṃ brahmadatte rajjaṃ kārente himavante mahāudakarahado,",
  "atk-s0513a2:2198_1": "tattha mahāsuvaṇṇakakkaṭako ahosi.",
  "atk-s0513a2:2198_2": "So tassa nivāsabhāvena “kuḷīradaho”ti paññāyittha.",
  "atk-s0513a2:2198_3": "Kakkaṭako mahā ahosi khalamaṇḍalappamāṇo,",
  "atk-s0513a2:2198_4": "hatthī gahetvā vadhitvā khādati.",
  "atk-s0513a2:2198_5": "Hatthī tassa bhayena tattha otaritvā gocaraṃ gaṇhituṃ na sakkonti.",
  "atk-s0513a2:2198_6": "Tadā bodhisatto kuḷīradahaṃ upanissāya vasamānaṃ hatthiyūthajeṭṭhakaṃ paṭicca kareṇuyā kucchismiṃ paṭisandhiṃ gaṇhi.",
  "atk-s0513a2:2198_7": "Athassa mātā “gabbhaṃ rakkhissāmī”ti aññaṃ pabbatappadesaṃ gantvā gabbhaṃ rakkhitvā puttaṃ vijāyi.",
  "atk-s0513a2:2198_8": "So anukkamena viññutaṃ patto mahāsarīro thāmasampanno sobhaggappatto añjanapabbato viya ahosi.",
  "atk-s0513a2:2198_9": "So ekāya kareṇuyā saddhiṃ saṃvāsaṃ kappetvā “kakkaṭakaṃ gaṇhissāmī”ti attano bhariyañca mātarañca ādāya",
  "atk-s0513a2:2198_10": "taṃ hatthiyūthaṃ upasaṅkamitvā pitaraṃ passitvā “tāta,",
  "atk-s0513a2:2198_11": "ahaṃ kakkaṭakaṃ gaṇhissāmī”ti āha.",
  "atk-s0513a2:2198_12": "Atha naṃ pitā “na sakkhissasi,",
  "atk-s0513a2:2198_13": "tātā”ti vāretvā punappunaṃ vadantaṃ “tvaññeva jānissasī”ti āha.",
  "atk-s0513a2:2199_0": "So kuḷīradahaṃ upanissāya vasante sabbavāraṇe sannipātetvā sabbehi saddhiṃ dahasamīpaṃ gantvā “kiṃ so kakkaṭako otaraṇakāle gaṇhāti,",
  "atk-s0513a2:2199_1": "udāhu gocaraṃ gaṇhanakāle,",
  "atk-s0513a2:2199_2": "udāhu uttaraṇakāle”ti pucchitvā “uttaraṇakāle”ti sutvā “tena hi tumhe kuḷīradahaṃ otaritvā yāvadatthaṃ gocaraṃ gahetvā paṭhamaṃ uttaratha,",
  "atk-s0513a2:2199_3": "ahaṃ pacchato bhavissāmī”ti āha.",
  "atk-s0513a2:2199_4": "Vāraṇā tathā kariṃsu.",
  "atk-s0513a2:2199_5": "Kuḷīro pacchato uttarantaṃ bodhisattaṃ mahāsaṇḍāsena kammāro lohasalākaṃ viya aḷadvayena pāde daḷhaṃ gaṇhi,",
  "atk-s0513a2:2199_6": "kareṇukā bodhisattaṃ avijahitvā samīpeyeva aṭṭhāsi.",
  "atk-s0513a2:2199_7": "Bodhisatto ākaḍḍhanto kuḷīraṃ cāletuṃ nāsakkhi,",
  "atk-s0513a2:2199_8": "kuḷīro pana taṃ ākaḍḍhanto attano abhimukhaṃ karoti.",
  "atk-s0513a2:2199_9": "So maraṇabhayatajjito baddharavaṃ ravi,",
  "atk-s0513a2:2199_10": "sabbe vāraṇā maraṇabhayatajjitā koñcanādaṃ katvā muttakarīsaṃ cajamānā palāyiṃsu,",
  "atk-s0513a2:2199_11": "kareṇukāpissa saṇṭhātuṃ asakkontī palāyituṃ ārabhi.",
  "atk-s0513a2:2200_0": "Atha naṃ so attano baddhabhāvaṃ saññāpetvā tassā apalāyanatthaṃ paṭhamaṃ gāthamāha –",
  "atk-s0513a2:2201_0": "49.",
  "atk-s0513a2:2201_1": "Tattha siṅgī migoti siṅgī suvaṇṇavaṇṇo migo.",
  "atk-s0513a2:2201_2": "Dvīhi aḷehi siṅgakiccaṃ sādhentehi yuttatāya siṅgīti attho.",
  "atk-s0513a2:2201_3": "Migoti pana sabbapāṇasaṅgāhakavasena idha kuḷīro vutto.",
  "atk-s0513a2:2201_4": "Āyatacakkhunettoti ettha dassanaṭṭhena cakkhu,",
  "atk-s0513a2:2201_5": "nayanaṭṭhena nettaṃ,",
  "atk-s0513a2:2201_6": "āyatāni cakkhusaṅkhātāni nettāni assāti āyatacakkhunetto,",
  "atk-s0513a2:2201_7": "dīghaakkhīti attho.",
  "atk-s0513a2:2201_8": "Aṭṭhimevassa tacakiccaṃ sādhetīti aṭṭhittaco.",
  "atk-s0513a2:2201_9": "Tenābhibhūtoti tena migena abhibhūto ajjhotthato niccalaṃ gahito hutvā.",
  "atk-s0513a2:2201_10": "Kapaṇaṃ rudāmīti kāruññappatto hutvā rudāmi viravāmi.",
  "atk-s0513a2:2201_11": "Mā heva manti maṃ evarūpaṃ byasanappattaṃ attano pāṇasamaṃ piyasāmikaṃ tvaṃ mā heva jahīti.",
  "atk-s0513a2:2202_0": "Atha sā kareṇukā nivattitvā taṃ assāsayamānā dutiyaṃ gāthamāha –",
  "atk-s0513a2:2203_0": "50.",
  "atk-s0513a2:2204_0": "“Ayya na taṃ jahissāmi, kuñjaraṃ saṭṭhihāyanaṃ;",
  "atk-s0513a2:2205_0": "Pathabyā cāturantāya, suppiyo hosi me tuva”nti.",
  "atk-s0513a2:2206_0": "Tattha saṭṭhihāyananti jātiyā saṭṭhivassakālasmiñhi kuñjarā thāmena parihāyanti,",
  "atk-s0513a2:2206_1": "sā ahaṃ evaṃ thāmahīnaṃ imaṃ byasanaṃ pattaṃ taṃ na jahissāmi, mā bhāyi,",
  "atk-s0513a2:2206_2": "imissā hi catūsu disāsu samuddaṃ patvā ṭhitāya cāturantāya pathaviyā tvaṃ mayhaṃ suṭṭhu piyoti.",
  "atk-s0513a2:2207_0": "Atha naṃ santhambhetvā “ayya,",
  "atk-s0513a2:2207_1": "idāni taṃ kuḷīrena saddhiṃ thokaṃ kathāsallāpaṃ labhamānā vissajjāpessāmī”ti vatvā kuḷīraṃ yācamānā tatiyaṃ gāthamāha –",
  "atk-s0513a2:2208_0": "51.",
  "atk-s0513a2:2209_0": "“Ye kuḷīrā samuddasmiṃ, gaṅgāya yamunāya ca;",
  "atk-s0513a2:2210_0": "Tesaṃ tvaṃ vārijo seṭṭho, muñca rodantiyā pati”nti.",
  "atk-s0513a2:2211_0": "Tassattho –",
  "atk-s0513a2:2211_1": "ye samudde vā gaṅgāya vā yamunāya vā kuḷīrā,",
  "atk-s0513a2:2211_2": "sabbesaṃ vaṇṇasampattiyā ca mahantattena ca tvameva seṭṭho uttamo.",
  "atk-s0513a2:2211_3": "Tena taṃ yācāmi,",
  "atk-s0513a2:2211_4": "mayhaṃ rodamānāya sāmikaṃ muñcāti.",
  "atk-s0513a2:2212_0": "Kuḷīro tassā kathayamānāya itthisadde nimittaṃ gahetvā ākaḍḍhiyamānaso hutvā vāraṇassa pādato aḷe viniveṭhento",
  "atk-s0513a2:2212_1": "“ayaṃ vissaṭṭho idaṃ nāma karissatī”ti na kiñci aññāsi.",
  "atk-s0513a2:2212_2": "Atha naṃ vāraṇo pādaṃ ukkhipitvā piṭṭhiyaṃ akkami,",
  "atk-s0513a2:2212_3": "tāvadeva aṭṭhīni bhijjiṃsu.",
  "atk-s0513a2:2212_4": "Vāraṇo tuṭṭharavaṃ ravi,",
  "atk-s0513a2:2212_5": "sabbe vāraṇā sannipatitvā kuḷīraṃ nīharitvā mahītale ṭhapetvā maddantā cuṇṇavicuṇṇamakaṃsu.",
  "atk-s0513a2:2212_6": "Tassa dve aḷā sarīrato bhijjitvā ekamante patiṃsu.",
  "atk-s0513a2:2212_7": "So ca kuḷīradaho gaṅgāya ekābaddho,",
  "atk-s0513a2:2212_8": "gaṅgāya pūraṇakāle gaṅgodakena pūrati,",
  "atk-s0513a2:2212_9": "udake mandībhūte dahato udakaṃ gaṅgaṃ otarati.",
  "atk-s0513a2:2212_10": "Atha dvepi te aḷā uplavitvā gaṅgāya vuyhiṃsu.",
  "atk-s0513a2:2212_11": "Tesu eko samuddaṃ pāvisi,",
  "atk-s0513a2:2212_12": "ekaṃ dasabhātikarājāno udake kīḷamānā labhitvā āḷiṅgaṃ nāma mudiṅgaṃ akaṃsu.",
  "atk-s0513a2:2212_13": "Samuddaṃ pana paviṭṭhaṃ asurā gahetvā ālambaraṃ nāma bheriṃ kāresuṃ.",
  "atk-s0513a2:2212_14": "Te aparabhāge sakkena saṅgāme parājitā taṃ chaḍḍetvā palāyiṃsu,",
  "atk-s0513a2:2212_15": "atha naṃ sakko attano atthāya gaṇhāpesi.",
  "atk-s0513a2:2212_16": "“Ālambaramegho viya thanatī”ti taṃ sandhāya vadanti.",
  "atk-s0513a2:2213_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a2:2213_1": "saccapariyosāne ubho jayampatikā sotāpattiphale patiṭṭhahiṃsu.",
  "atk-s0513a2:2213_2": "“Tadā kareṇukā ayaṃ upāsikā ahosi,",
  "atk-s0513a2:2213_3": "vāraṇo pana ahameva ahosi”nti.",
  "atk-s0513a2:2214_0": "Kakkaṭakajātakavaṇṇanā sattamā.",
  "atk-s0513a2:2216_0": "[268] 8. Ārāmadūsakajātakavaṇṇanā",
  "atk-s0513a2:2217_0": "Yo ve sabbasametānanti idaṃ satthā dakkhiṇāgirijanapade aññataraṃ uyyānapālaputtaṃ ārabbha kathesi.",
  "atk-s0513a2:2217_1": "Satthā kira vutthavasso jetavanā nikkhamitvā dakkhiṇāgirijanapade cārikaṃ cari.",
  "atk-s0513a2:2217_2": "Atheko upāsako buddhappamukhaṃ bhikkhusaṅghaṃ nimantetvā uyyāne nisīdāpetvā yāgukhajjakehi santappetvā “ayyā,",
  "atk-s0513a2:2217_3": "uyyānacārikaṃ caritukāmā iminā uyyānapālena saddhiṃ carantū”ti vatvā “ayyānaṃ phalāphalāni dadeyyāsī”ti uyyānapālaṃ āṇāpesi.",
  "atk-s0513a2:2217_4": "Bhikkhū caramānā ekaṃ chiddaṭṭhānaṃ disvā “idaṃ ṭhānaṃ chiddaṃ viraḷarukkhaṃ,",
  "atk-s0513a2:2217_5": "kiṃ nu kho kāraṇa”nti pucchiṃsu.",
  "atk-s0513a2:2217_6": "Atha nesaṃ uyyānapālo ācikkhi –",
  "atk-s0513a2:2217_7": "“eko kira uyyānapālaputto uparopakesu udakaṃ āsiñcanto ‘mūlappamāṇena āsiñcissāmī’ti uppāṭetvā mūlappamāṇena udakaṃ āsiñci,",
  "atk-s0513a2:2217_8": "tena taṃ ṭhānaṃ chiddaṃ jāta”nti.",
  "atk-s0513a2:2217_9": "Bhikkhū satthu santikaṃ gantvā tamatthaṃ ārocesuṃ.",
  "atk-s0513a2:2217_10": "Satthā “na,",
  "atk-s0513a2:2217_11": "bhikkhave,",
  "atk-s0513a2:2217_12": "idāneva pubbepi so kumārako ārāmadūsakoyevā”ti vatvā atītaṃ āhari.",
  "atk-s0513a2:2218_0": "Atīte bārāṇasiyaṃ vissasene nāma raññe rajjaṃ kārente ussave ghuṭṭhe uyyānapālo “ussavaṃ kīḷissāmī”ti uyyānavāsino makkaṭe āha –",
  "atk-s0513a2:2218_1": "“idaṃ uyyānaṃ tumhākaṃ bahūpakāraṃ,",
  "atk-s0513a2:2218_2": "ahaṃ sattāhaṃ ussavaṃ kīḷissāmi,",
  "atk-s0513a2:2218_3": "tumhe satta divase uparopakesu udakaṃ āsiñcathā”ti.",
  "atk-s0513a2:2218_4": "Te “sādhū”ti sampaṭicchiṃsu.",
  "atk-s0513a2:2218_5": "So tesaṃ cammaghaṭake datvā pakkāmi.",
  "atk-s0513a2:2218_6": "Makkaṭā udakaṃ āsiñcantā uparopakesu āsiñciṃsu.",
  "atk-s0513a2:2218_7": "Atha ne makkaṭajeṭṭhako āha –",
  "atk-s0513a2:2218_8": "“āgametha tāva,",
  "atk-s0513a2:2218_9": "udakaṃ nāma sabbakālaṃ dullabhaṃ,",
  "atk-s0513a2:2218_10": "taṃ rakkhitabbaṃ,",
  "atk-s0513a2:2218_11": "uparopake uppāṭetvā mūlappamāṇaṃ ñatvā dīghamūlakesu bahuṃ,",
  "atk-s0513a2:2218_12": "rassamūlakesu appaṃ udakaṃ siñcituṃ vaṭṭatī”ti.",
  "atk-s0513a2:2218_13": "Te “sādhū”ti vatvā ekacce uparopake uppāṭetvā gacchanti,",
  "atk-s0513a2:2218_14": "ekacce te ropetvā udakaṃ siñcanti.",
  "atk-s0513a2:2219_0": "Tasmiṃ kāle bodhisatto bārāṇasiyaṃ ekassa kulassa putto ahosi,",
  "atk-s0513a2:2219_1": "so kenacideva karaṇīyena uyyānaṃ gantvā te makkaṭe tathā karonte disvā “ko tumhe evaṃ kāretī”ti pucchitvā",
  "atk-s0513a2:2219_2": "“vānarajeṭṭhako”ti vutte “jeṭṭhakassa tāva vo ayaṃ paññā,",
  "atk-s0513a2:2219_3": "tumhākaṃ pana kīdisī bhavissatī”ti tamatthaṃ pakāsento imaṃ paṭhamaṃ gāthamāha –",
  "atk-s0513a2:2220_0": "52.",
  "atk-s0513a2:2221_0": "“Yo ve sabbasametānaṃ, ahuvā seṭṭhasammato;",
  "atk-s0513a2:2222_0": "Tassāyaṃ edisī paññā, kimeva itarā pajā”ti.",
  "atk-s0513a2:2223_0": "Tattha sabbasametānanti imesaṃ sabbesaṃ samānajātīnaṃ.",
  "atk-s0513a2:2223_1": "Ahuvāti ahosi.",
  "atk-s0513a2:2223_2": "Kimeva itarā pajāti yā itarā etesu lāmikā pajā,",
  "atk-s0513a2:2223_3": "kīdisā nu kho tassā paññāti.",
  "atk-s0513a2:2224_0": "Tassa kathaṃ sutvā vānarā dutiyaṃ gāthamāhaṃsu –",
  "atk-s0513a2:2225_0": "53.",
  "atk-s0513a2:2226_0": "“Evameva tuvaṃ brahme, anaññāya vinindasi;",
  "atk-s0513a2:2227_0": "Kathaṃ mūlaṃ adisvāna, rukkhaṃ jaññā patiṭṭhita”nti.",
  "atk-s0513a2:2228_0": "Tattha brahmeti ālapanamattaṃ.",
  "atk-s0513a2:2228_1": "Ayaṃ panettha saṅkhepattho – tvaṃ,",
  "atk-s0513a2:2228_2": "bho purisa,",
  "atk-s0513a2:2228_3": "kāraṇākāraṇaṃ ajānitvā evameva amhe vinindasi,",
  "atk-s0513a2:2228_4": "rukkhaṃ nāma “gambhīre patiṭṭhito vā esa,",
  "atk-s0513a2:2228_5": "na vā”ti mūlaṃ anuppāṭetvā kathaṃ ñātuṃ sakkā,",
  "atk-s0513a2:2228_6": "tena mayaṃ uppāṭetvā mūlappamāṇena udakaṃ āsiñcāmāti.",
  "atk-s0513a2:2229_0": "Taṃ sutvā bodhisatto tatiyaṃ gāthamāha –",
  "atk-s0513a2:2230_0": "54.",
  "atk-s0513a2:2231_0": "“Nāhaṃ tumhe vinindāmi, ye caññe vānarā vane;",
  "atk-s0513a2:2232_0": "Vissasenova gārayho, yassatthā rukkharopakā”ti.",
  "atk-s0513a2:2233_0": "Tattha vissasenova gārayhoti bārāṇasirājā vissasenoyeva ettha garahitabbo.",
  "atk-s0513a2:2233_1": "Yassatthā rukkharopakāti yassatthāya tumhādisā rukkharopakā jātāti.",
  "atk-s0513a2:2234_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a2:2234_1": "“tadā vānarajeṭṭhako ārāmadūsakakumāro ahosi,",
  "atk-s0513a2:2234_2": "paṇḍitapuriso pana ahameva ahosi”nti.",
  "atk-s0513a2:2235_0": "Ārāmadūsakajātakavaṇṇanā aṭṭhamā.",
  "atk-s0513a2:2237_0": "[269] 9. Sujātajātakavaṇṇanā",
  "atk-s0513a2:2238_0": "Na hi vaṇṇena sampannāti idaṃ satthā jetavane viharanto anāthapiṇḍikassa suṇisaṃ dhanañcayaseṭṭhidhītaraṃ",
  "atk-s0513a2:2238_1": "visākhāya kaniṭṭhabhaginiṃ sujātaṃ ārabbha kathesi.",
  "atk-s0513a2:2238_2": "Sā kira mahantena yasena anāthapiṇḍikassa gharaṃ pūrayamānā pāvisi,",
  "atk-s0513a2:2238_3": "“mahākulassa dhītā aha”nti mānathaddhā ahosi kodhanā caṇḍī pharusā,",
  "atk-s0513a2:2238_4": "sassusasurasāmikavattāni na karoti,",
  "atk-s0513a2:2238_5": "gehajanaṃ tajjentī paharantī carati.",
  "atk-s0513a2:2238_6": "Athekadivasaṃ satthā pañcahi bhikkhusatehi parivuto anāthapiṇḍikassa gehaṃ gantvā nisīdi.",
  "atk-s0513a2:2238_7": "Mahāseṭṭhi dhammaṃ suṇantova bhagavantaṃ upanisīdi,",
  "atk-s0513a2:2238_8": "tasmiṃ khaṇe sujātā dāsakammakarehi saddhiṃ kalahaṃ karoti.",
  "atk-s0513a2:2238_9": "Satthā dhammakathaṃ ṭhapetvā “kiṃ saddo eso”ti āha. Esā, bhante,",
  "atk-s0513a2:2238_10": "kulasuṇhā agāravā,",
  "atk-s0513a2:2238_11": "nevassā sassusasurasāmikavattaṃ atthi,",
  "atk-s0513a2:2238_12": "assaddhā appasannā ahorattaṃ kalahaṃ kurumānā vicaratīti.",
  "atk-s0513a2:2238_13": "Tena hi naṃ pakkosathāti.",
  "atk-s0513a2:2238_14": "Sā āgantvā vanditvā ekamantaṃ aṭṭhāsi.",
  "atk-s0513a2:2239_0": "Atha naṃ satthā “sattimā, sujāte,",
  "atk-s0513a2:2239_1": "purisassa bhariyā,",
  "atk-s0513a2:2239_2": "tāsaṃ tvaṃ katarā”ti pucchi. “Bhante,",
  "atk-s0513a2:2239_3": "nāhaṃ saṃkhittena kathitassa atthaṃ ājānāmi,",
  "atk-s0513a2:2239_4": "vitthārena me kathethā”ti.",
  "atk-s0513a2:2239_5": "Satthā “tena hi ohitasotā suṇohī”ti vatvā imā gāthā abhāsi –",
  "atk-s0513a2:2240_0": "“Paduṭṭhacittā ahitānukampinī, aññesu rattā atimaññate patiṃ,",
  "atk-s0513a2:2241_0": "Dhanena kītassa vadhāya ussukā; Yā evarūpā purisassa bhariyā,",
  "atk-s0513a2:2242_0": "Vadhakā ca bhariyāti ca sā pavuccati. [1]",
  "atk-s0513a2:2243_0": "“Yaṃ itthiyā vindati sāmiko dhanaṃ, sippaṃ vaṇijjañca kasiṃ adhiṭṭhahaṃ,",
  "atk-s0513a2:2244_0": "Appampi tassa apahātumicchati; Yā evarūpā purisassa bhariyā,",
  "atk-s0513a2:2245_0": "Corī ca bhariyāti ca sā pavuccati. [2]",
  "atk-s0513a2:2246_0": "“Akammakāmā alasā mahagghasā, pharusā ca caṇḍī ca duruttavādinī,",
  "atk-s0513a2:2247_0": "Uṭṭhāyakānaṃ abhibhuyya vattati; Yā evarūpā purisassa bhariyā,",
  "atk-s0513a2:2248_0": "Ayyā ca bhariyāti ca sā pavuccati. [3]",
  "atk-s0513a2:2249_0": "“Yā sabbadā hoti hitānukampinī, mātāva puttaṃ anurakkhate patiṃ,",
  "atk-s0513a2:2250_0": "Tato dhanaṃ sambhatamassa rakkhati; Yā evarūpā purisassa bhariyā,",
  "atk-s0513a2:2251_0": "Mātā ca bhariyāti ca sā pavuccati. [4]",
  "atk-s0513a2:2252_0": "“Yathāpi jeṭṭhā bhaginī kaniṭṭhakā, sagāravā hoti sakamhi sādhike,",
  "atk-s0513a2:2253_0": "Hirīmanā bhattu vasānuvattinī; Yā evarūpā purisassa bhariyā,",
  "atk-s0513a2:2254_0": "Bhaginī ca bhariyāti ca sā pavuccati. [5]",
  "atk-s0513a2:2255_0": "“Yācīdha disvāna patiṃ pamodati, sakhī sakhāraṃva cirassamāgataṃ,",
  "atk-s0513a2:2256_0": "Koleyyakā sīlavatī patibbatā; Yā evarūpā purisassa bhariyā,",
  "atk-s0513a2:2257_0": "Sakhī ca bhariyāti ca sā pavuccati. [6]",
  "atk-s0513a2:2258_0": "“Akkuddhasantā vadhadaṇḍatajjitā, aduṭṭhacittā patino titikkhati,",
  "atk-s0513a2:2259_0": "Akkodhanā bhattu vasānuvattinī; Yā evarūpā purisassa bhariyā,",
  "atk-s0513a2:2260_0": "Dāsī ca bhariyāti ca sā pavuccati”. ; [7]",
  "atk-s0513a2:2261_0": "Imā kho, sujāte,",
  "atk-s0513a2:2261_1": "purisassa satta bhariyā.",
  "atk-s0513a2:2261_2": "Tāsu vadhakasamā corīsamā ayyasamāti imā tisso niraye nibbattanti,",
  "atk-s0513a2:2261_3": "itarā catasso nimmānaratidevaloke.",
  "atk-s0513a2:2262_0": "“Yācīdha bhariyā vadhakāti vuccati, corīti ayyāti ca yā pavuccati;",
  "atk-s0513a2:2263_0": "Dussīlarūpā pharusā anādarā, kāyassa bhedā nirayaṃ vajanti tā.",
  "atk-s0513a2:2264_0": "“Yācīdha mātā bhaginī sakhīti ca, dāsīti bhariyāti ca yā pavuccati;",
  "atk-s0513a2:2265_0": "Sīle ṭhitattā cirarattasaṃvutā, kāyassa bhedā sugatiṃ vajanti tā”ti. ;",
  "atk-s0513a2:2266_0": "Evaṃ satthari imā satta bhariyā dassenteyeva sujātā sotāpattiphale patiṭṭhahi. “Sujāte,",
  "atk-s0513a2:2266_1": "tvaṃ imāsaṃ sattannaṃ bhariyānaṃ katarā”ti vutte “dāsisamā ahaṃ,",
  "atk-s0513a2:2266_2": "bhante”ti vatvā tathāgataṃ vanditvā khamāpesi.",
  "atk-s0513a2:2266_3": "Iti satthā sujātaṃ gharasuṇhaṃ ekovādeneva dametvā katabhattakicco jetavanaṃ gantvā bhikkhusaṅghena vatte dassite gandhakuṭiṃ pāvisi.",
  "atk-s0513a2:2266_4": "Dhammasabhāyampi kho, bhikkhū,",
  "atk-s0513a2:2266_5": "satthu guṇakathaṃ samuṭṭhāpesuṃ – “āvuso,",
  "atk-s0513a2:2266_6": "ekovādeneva satthā sujātaṃ gharasuṇhaṃ dametvā sotāpattiphale patiṭṭhāpesī”ti.",
  "atk-s0513a2:2266_7": "Satthā āgantvā “kāya nuttha,",
  "atk-s0513a2:2266_8": "bhikkhave,",
  "atk-s0513a2:2266_9": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a2:2266_10": "bhikkhave, idāneva,",
  "atk-s0513a2:2266_11": "pubbepi mayā sujātā ekovādeneva damitā”ti vatvā atītaṃ āhari.",
  "atk-s0513a2:2267_0": "Atīte bārāṇasiyaṃ brahmadatte rajjaṃ kārente bodhisatto tassa aggamahesiyā kucchismiṃ nibbattitvā vayappatto",
  "atk-s0513a2:2267_1": "takkasilāyaṃ sabbasippāni uggaṇhitvā pitu accayena rajje patiṭṭhāya dhammena samena rajjaṃ kāresi.",
  "atk-s0513a2:2267_2": "Tassa mātā kodhanā ahosi caṇḍā pharusā akkosikā paribhāsikā.",
  "atk-s0513a2:2267_3": "So mātu ovādaṃ dātukāmopi “avatthukaṃ kathetuṃ na yutta”nti tassā anusāsanatthaṃ ekaṃ upamaṃ olokento carati.",
  "atk-s0513a2:2267_4": "Athekadivasaṃ uyyānaṃ agamāsi,",
  "atk-s0513a2:2267_5": "mātāpi puttena saddhiṃyeva agamāsi.",
  "atk-s0513a2:2267_6": "Atha antarāmagge kikī sakuṇo viravi,",
  "atk-s0513a2:2267_7": "bodhisattaparisā taṃ saddaṃ sutvā kaṇṇe pidahitvā “ambho,",
  "atk-s0513a2:2267_8": "caṇḍavāce pharusavāce mā saddamakāsī”ti āha.",
  "atk-s0513a2:2267_9": "Bodhisatte pana nāṭakaparivārite mātarā saddhiṃ uyyāne vicarante ekasmiṃ supupphitasālarukkhe nilīnā ekā kokilā madhurena sarena vassi.",
  "atk-s0513a2:2267_10": "Mahājano tassā saddena sammatto hutvā añjaliṃ paggahetvā “saṇhavāce sakhilavāce muduvāce vassa vassā”ti gīvaṃ ukkhipitvā ohitasoto olokento aṭṭhāsi.",
  "atk-s0513a2:2268_0": "Atha mahāsatto tāni dve kāraṇāni disvā “idāni mātaraṃ saññāpetuṃ sakkhissāmī”ti cintetvā “amma,",
  "atk-s0513a2:2268_1": "antarāmagge kikīsaddaṃ sutvā mahājano ‘mā saddamakāsi,",
  "atk-s0513a2:2268_2": "mā saddamakāsī’ti kaṇṇe pidahi,",
  "atk-s0513a2:2268_3": "pharusavācā nāma na kassaci piyā”ti vatvā imā gāthā avoca –",
  "atk-s0513a2:2269_0": "55.",
  "atk-s0513a2:2270_0": "“Na hi vaṇṇena sampannā, mañjukā piyadassanā;",
  "atk-s0513a2:2271_0": "Kharavācā piyā honti, asmiṃ loke paramhi ca.",
  "atk-s0513a2:2272_0": "56.",
  "atk-s0513a2:2273_0": "“Nanu passasimaṃ kāḷiṃ, dubbaṇṇaṃ tilakāhataṃ;",
  "atk-s0513a2:2274_0": "Kokilaṃ saṇhabhāṇena, bahūnaṃ pāṇinaṃ piyaṃ.",
  "atk-s0513a2:2275_0": "57.",
  "atk-s0513a2:2276_0": "“Tasmā sakhilavācassa, mantabhāṇī anuddhato;",
  "atk-s0513a2:2277_0": "Atthaṃ dhammañca dīpeti, madhuraṃ tassa bhāsita”nti.",
  "atk-s0513a2:2278_0": "Tāsaṃ ayamattho – amma,",
  "atk-s0513a2:2278_1": "ime sattā piyaṅgusāmādinā sarīravaṇṇena samannāgatā kathānigghosassa madhuratāya mañjukā,",
  "atk-s0513a2:2278_2": "abhirūpatāya piyadassanā samānāpi antamaso mātāpitaropi akkosaparibhāsādivasena pavattāya kharavācāya",
  "atk-s0513a2:2278_3": "samannāgatattā kharavācā imasmiñca parasmiñca loke piyā nāma na honti antarāmagge kharavācā kikī viya,",
  "atk-s0513a2:2278_4": "saṇhabhāṇino pana maṭṭhāya madhurāya vācāya samannāgatā virūpāpi piyā honti.",
  "atk-s0513a2:2278_5": "Tena taṃ vadāmi –",
  "atk-s0513a2:2278_6": "nanu passasi tvaṃ imaṃ kāḷiṃ dubbaṇṇaṃ sarīravaṇṇatopi kāḷatarehi tilakehi āhataṃ kokilaṃ,",
  "atk-s0513a2:2278_7": "yā evaṃ dubbaṇṇā samānāpi saṇhabhāsanena bahūnaṃ piyā jātā.",
  "atk-s0513a2:2278_8": "Iti yasmā kharavāco satto loke mātāpitūnampi appiyo,",
  "atk-s0513a2:2278_9": "tasmā bahujanassa piyabhāvaṃ icchanto poso sakhilavāco saṇhamaṭṭhamuduvāco assa.",
  "atk-s0513a2:2278_10": "Paññāsaṅkhātāya mantāya paricchinditvā vacanato mantabhāṇī,",
  "atk-s0513a2:2278_11": "vinā uddhaccena pamāṇayuttasseva kathanato anuddhato.",
  "atk-s0513a2:2278_12": "Yo hi evarūpo puggalo pāḷiñca atthañca dīpeti,",
  "atk-s0513a2:2278_13": "tassa bhāsitaṃ kāraṇasannissitaṃ katvā paraṃ anakkosetvā kathitatāya madhuranti.",
  "atk-s0513a2:2279_0": "Evaṃ bodhisatto imāhi tīhi gāthāhi mātu dhammaṃ desetvā mātaraṃ saññāpesi,",
  "atk-s0513a2:2279_1": "sā tato paṭṭhāya ācārasampannā ahosi.",
  "atk-s0513a2:2279_2": "Bodhisattopi mātaraṃ ekovādena nibbisevanaṃ katvā yathākammaṃ gato.",
  "atk-s0513a2:2280_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a2:2280_1": "“tadā bārāṇasirañño mātā sujātā ahosi,",
  "atk-s0513a2:2280_2": "rājā pana ahameva ahosi”nti.",
  "atk-s0513a2:2281_0": "Sujātajātakavaṇṇanā navamā.",
  "atk-s0513a2:2283_0": "[270] 10. Ulūkajātakavaṇṇanā",
  "atk-s0513a2:2284_0": "Sabbehi kira ñātīhīti idaṃ satthā jetavane viharanto kākolūkakalahaṃ ārabbha kathesi.",
  "atk-s0513a2:2284_1": "Tasmiñhi kāle kākā divā ulūke khādanti,",
  "atk-s0513a2:2284_2": "ulūkā sūriyatthaṅgamanato paṭṭhāya tattha tattha sayitānaṃ kākānaṃ sīsāni chinditvā te jīvitakkhayaṃ pāpenti.",
  "atk-s0513a2:2284_3": "Athekassa bhikkhuno jetavanapaccante ekasmiṃ pariveṇe vasantassa sammajjanakāle rukkhato patitāni sattaṭṭhanāḷimattānipi",
  "atk-s0513a2:2284_4": "bahutarānipi kākasīsāni chaḍḍetabbāni honti.",
  "atk-s0513a2:2284_5": "So tamatthaṃ bhikkhūnaṃ ārocesi.",
  "atk-s0513a2:2284_6": "Bhikkhū dhammasabhāyaṃ kathaṃ samuṭṭhāpesuṃ – “āvuso,",
  "atk-s0513a2:2284_7": "amukassa kira bhikkhuno vasanaṭṭhāne divase divase ettakāni nāma kākasīsāni chaḍḍetabbāni hontī”ti.",
  "atk-s0513a2:2284_8": "Satthā āgantvā “kāya nuttha,",
  "atk-s0513a2:2284_9": "bhikkhave,",
  "atk-s0513a2:2284_10": "etarahi kathāya sannisinnā”ti pucchi,",
  "atk-s0513a2:2284_11": "bhikkhū “imāya nāmā”ti vatvā “kadā paṭṭhāya pana, bhante,",
  "atk-s0513a2:2284_12": "kākānañca ulūkānañca aññamaññaṃ veraṃ uppanna”nti pucchiṃsu,",
  "atk-s0513a2:2284_13": "satthā “paṭhamakappikakālato paṭṭhāyā”ti vatvā atītaṃ āhari.",
  "atk-s0513a2:2285_0": "Atīte paṭhamakappikā manussā sannipatitvā ekaṃ abhirūpaṃ sobhaggappattaṃ ācārasampannaṃ sabbākāraparipuṇṇaṃ purisaṃ gahetvā rājānaṃ kariṃsu,",
  "atk-s0513a2:2285_1": "catuppadāpi sannipatitvā ekaṃ sīhaṃ rājānaṃ akaṃsu,",
  "atk-s0513a2:2285_2": "mahāsamudde macchā ānandaṃ nāma macchaṃ rājānaṃ akaṃsu.",
  "atk-s0513a2:2285_3": "Tato sakuṇagaṇā himavantapadese ekasmiṃ piṭṭhipāsāṇe sannipatitvā “manussesu rājā paññāyati,",
  "atk-s0513a2:2285_4": "tathā catuppadesu ceva macchesu ca.",
  "atk-s0513a2:2285_5": "Amhākaṃ panantare rājā nāma natthi,",
  "atk-s0513a2:2285_6": "appatissavāso nāma na vaṭṭati,",
  "atk-s0513a2:2285_7": "amhākampi rājānaṃ laddhuṃ vaṭṭati,",
  "atk-s0513a2:2285_8": "ekaṃ rājaṭṭhāne ṭhapetabbayuttakaṃ jānāthā”ti.",
  "atk-s0513a2:2285_9": "Te tādisaṃ sakuṇaṃ olokayamānā ekaṃ ulūkaṃ rocetvā “ayaṃ no ruccatī”ti āhaṃsu.",
  "atk-s0513a2:2285_10": "Atheko sakuṇo sabbesaṃ ajjhāsayaggahaṇatthaṃ tikkhattuṃ sāvesi.",
  "atk-s0513a2:2285_11": "Tassa sāventassa dve sāvanā adhivāsetvā tatiyasāvanāya eko kāko uṭṭhāya “tiṭṭha tāvetassa imasmiṃ rājābhisekakāle evarūpaṃ mukhaṃ bhavati,",
  "atk-s0513a2:2285_12": "kuddhassa kīdisaṃ bhavissati,",
  "atk-s0513a2:2285_13": "iminā hi kuddhena olokitā mayaṃ tattakapāle pakkhittaloṇaṃ viya tattha tattheva bhijjissāma,",
  "atk-s0513a2:2285_14": "imaṃ rājānaṃ kātuṃ mayhaṃ na ruccatī”ti imamatthaṃ pakāsetuṃ paṭhamaṃ gāthamāha –",
  "atk-s0513a2:2286_0": "58.",
  "atk-s0513a2:2287_0": "“Sabbehi kira ñātīhi, kosiyo issaro kato;",
  "atk-s0513a2:2288_0": "Sace ñātīhanuññāto, bhaṇeyyāhaṃ ekavācika”nti.",
  "atk-s0513a2:2289_0": "Tassattho –",
  "atk-s0513a2:2289_1": "yā esā sāvanā vattati,",
  "atk-s0513a2:2289_2": "taṃ sutvā vadāmi.",
  "atk-s0513a2:2289_3": "Sabbehi kira imehi samāgatehi ñātīhi ayaṃ kosiyo rājā kato.",
  "atk-s0513a2:2289_4": "Sace panāhaṃ ñātīhi anuññāto bhaveyyaṃ,",
  "atk-s0513a2:2289_5": "ettha vattabbaṃ ekavācikaṃ kiñci bhaṇeyyanti.",
  "atk-s0513a2:2290_0": "Atha naṃ anujānantā sakuṇā dutiyaṃ gāthamāhaṃsu –",
  "atk-s0513a2:2291_0": "59.",
  "atk-s0513a2:2292_0": "“Bhaṇa samma anuññāto, atthaṃ dhammañca kevalaṃ;",
  "atk-s0513a2:2293_0": "Santi hi daharā pakkhī, paññavanto jutindharā”ti.",
  "atk-s0513a2:2294_0": "Tattha bhaṇa, samma,",
  "atk-s0513a2:2294_1": "anuññātoti, samma,",
  "atk-s0513a2:2294_2": "vāyasa tvaṃ amhehi sabbehi anuññāto,",
  "atk-s0513a2:2294_3": "yaṃ te bhaṇitabbaṃ,",
  "atk-s0513a2:2294_4": "taṃ bhaṇa.",
  "atk-s0513a2:2294_5": "Atthaṃ dhammañca kevalanti bhaṇanto ca kāraṇañceva paveṇiāgatañca vacanaṃ amuñcitvā bhaṇa.",
  "atk-s0513a2:2294_6": "Paññavanto jutindharāti paññāsampannā ceva ñāṇobhāsadharā ca daharāpi pakkhino atthiyeva.",
  "atk-s0513a2:2295_0": "So evaṃ anuññāto tatiyaṃ gāthamāha –",
  "atk-s0513a2:2296_0": "60.",
  "atk-s0513a2:2297_0": "“Na me ruccati bhaddaṃ vo, ulūkassābhisecanaṃ;",
  "atk-s0513a2:2298_0": "Akkuddhassa mukhaṃ passa, kathaṃ kuddho karissatī”ti.",
  "atk-s0513a2:2299_0": "Tassattho –",
  "atk-s0513a2:2299_1": "bhaddaṃ tumhākaṃ hotu,",
  "atk-s0513a2:2299_2": "yaṃ panetaṃ tikkhattuṃ sāvanavācāya ulūkassa abhisecanaṃ karīyati,",
  "atk-s0513a2:2299_3": "etaṃ mayhaṃ na ruccati.",
  "atk-s0513a2:2299_4": "Etassa hi idāni tuṭṭhacittassa akkuddhassa mukhaṃ passatha,",
  "atk-s0513a2:2299_5": "kuddho panāyaṃ kathaṃ karissatīti na jānāmi,",
  "atk-s0513a2:2299_6": "sabbathāpi etaṃ mayhaṃ na ruccatīti.",
  "atk-s0513a2:2300_0": "So evaṃ vatvā “mayhaṃ na ruccati,",
  "atk-s0513a2:2300_1": "mayhaṃ na ruccatī”ti viravanto ākāse uppati,",
  "atk-s0513a2:2300_2": "ulūkopi naṃ uṭṭhāya anubandhi.",
  "atk-s0513a2:2300_3": "Tato paṭṭhāya te aññamaññaṃ veraṃ bandhiṃsu.",
  "atk-s0513a2:2300_4": "Sakuṇā suvaṇṇahaṃsaṃ rājānaṃ katvā pakkamiṃsu.",
  "atk-s0513a2:2301_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a2:2301_1": "saccapariyosāne bahū sotāpannādayo ahesuṃ.",
  "atk-s0513a2:2301_2": "“Tadā rajje abhisittahaṃsapoto ahameva ahosi”nti.",
  "atk-s0513a2:2302_0": "Ulūkajātakavaṇṇanā dasamā.",
  "atk-s0513a2:2303_0": "Padumavaggo dutiyo.",
  "atk-s0513a2:2304_0": "Tassuddānaṃ –",
  "atk-s0513a2:2305_0": "Padumaṃ mudupāṇī ca, palobhanaṃ panādakaṃ;",
  "atk-s0513a2:2306_0": "Khurappaṃ sindhavañceva, kakkaṭā, rāmadūsakaṃ;",
  "atk-s0513a2:2307_0": "Sujātaṃ ulūkaṃ dasa.",
  "atk-s0513a2:2308_0": "3. Udapānavaggo",
  "atk-s0513a2:2310_0": "[271] 1. Udapānadūsakajātakavaṇṇanā",
  "atk-s0513a2:2311_0": "Āraññikassa isinoti idaṃ satthā jetavane viharanto ekaṃ udapānadūsakasiṅgālaṃ ārabbha kathesi.",
  "atk-s0513a2:2311_1": "Eko kira siṅgālo bhikkhusaṅghassa pānīyaudapānaṃ uccārapassāvakaraṇena dūsetvā pakkāmi.",
  "atk-s0513a2:2311_2": "Atha naṃ ekadivasaṃ udapānasamīpaṃ āgataṃ sāmaṇerā leḍḍūhi paharitvā kilamesuṃ,",
  "atk-s0513a2:2311_3": "so tato paṭṭhāya taṃ ṭhānaṃ puna nivattitvāpi na olokesi.",
  "atk-s0513a2:2311_4": "Bhikkhū taṃ pavattiṃ ñatvā dhammasabhāyaṃ kathaṃ samuṭṭhāpesuṃ – “āvuso,",
  "atk-s0513a2:2311_5": "udapānadūsakasiṅgālo kira sāmaṇerehi kilamitakālato paṭṭhāya puna nivattitvāpi na olokesī”ti.",
  "atk-s0513a2:2311_6": "Satthā āgantvā “kāya nuttha,",
  "atk-s0513a2:2311_7": "bhikkhave,",
  "atk-s0513a2:2311_8": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a2:2311_9": "bhikkhave, idāneva,",
  "atk-s0513a2:2311_10": "pubbepesa siṅgālo udapānadūsakoyevā”ti vatvā atītaṃ āhari.",
  "atk-s0513a2:2312_0": "Atīte bārāṇasiyaṃ idameva isipatanaṃ ayameva udapāno ahosi.",
  "atk-s0513a2:2312_1": "Tadā bodhisatto bārāṇasiyaṃ kulaghare nibbattitvā vayappatto isipabbajjaṃ pabbajitvā isigaṇaparivuto isipatane vāsaṃ kappesi.",
  "atk-s0513a2:2312_2": "Tadā eko siṅgālo idameva udapānaṃ dūsetvā pakkamati.",
  "atk-s0513a2:2312_3": "Atha naṃ ekadivasaṃ tāpasā parivāretvā ṭhitā ekenupāyena gahetvā bodhisattassa santikaṃ ānayiṃsu.",
  "atk-s0513a2:2312_4": "Bodhisatto siṅgālena saddhiṃ sallapanto paṭhamaṃ gāthamāha –",
  "atk-s0513a2:2313_0": "61.",
  "atk-s0513a2:2314_0": "“Āraññikassa isino, cirarattatapassino;",
  "atk-s0513a2:2315_0": "Kicchākataṃ udapānaṃ, kathaṃ samma avāhayī”ti.",
  "atk-s0513a2:2316_0": "Tassattho –",
  "atk-s0513a2:2316_1": "araññe vasanatāya āraññikassa,",
  "atk-s0513a2:2316_2": "esitaguṇattā isino,",
  "atk-s0513a2:2316_3": "cirarattaṃ tapaṃ nissāya vutthattā cirarattatapassino kicchākataṃ kicchena dukkhena nipphāditaṃ udapānaṃ kathaṃ kimatthāya samma siṅgāla,",
  "atk-s0513a2:2316_4": "tvaṃ avāhayi muttakarīsena ajjhotthari dūsesi,",
  "atk-s0513a2:2316_5": "taṃ vā muttakarīsaṃ ettha avāhayi pātesīti.",
  "atk-s0513a2:2317_0": "Taṃ sutvā siṅgālo dutiyaṃ gāthamāha –",
  "atk-s0513a2:2318_0": "62.",
  "atk-s0513a2:2319_0": "“Esa dhammo siṅgālānaṃ, yaṃ pitvā ohadāmase;",
  "atk-s0513a2:2320_0": "Pitupitāmahaṃ dhammo, na taṃ ujjhātumarahasī”ti.",
  "atk-s0513a2:2321_0": "Tattha esa dhammoti esa sabhāvo.",
  "atk-s0513a2:2321_1": "Yaṃ pitvā ohadāmaseti, samma,",
  "atk-s0513a2:2321_2": "yaṃ mayaṃ yattha pānīyaṃ pivāma,",
  "atk-s0513a2:2321_3": "tameva ūhadāmapi omuttemapi,",
  "atk-s0513a2:2321_4": "esa amhākaṃ siṅgālānaṃ dhammoti dasseti.",
  "atk-s0513a2:2321_5": "Pitupitāmahanti pitūnañca pitāmahānañca no esa dhammo.",
  "atk-s0513a2:2321_6": "Na taṃ ujjhātumarahasīti taṃ amhākaṃ paveṇiāgataṃ dhammaṃ sabhāvaṃ tvaṃ ujjhātuṃ na arahasi,",
  "atk-s0513a2:2321_7": "na yuttaṃ te ettha kujjhitunti.",
  "atk-s0513a2:2322_0": "Athassa bodhisatto tatiyaṃ gāthamāha –",
  "atk-s0513a2:2323_0": "63.",
  "atk-s0513a2:2324_0": "“Yesaṃ vo ediso dhammo, adhammo pana kīdiso;",
  "atk-s0513a2:2325_0": "Mā vo dhammaṃ adhammaṃ vā, addasāma kudācana”nti.",
  "atk-s0513a2:2326_0": "Tattha mā voti tumhākaṃ dhammaṃ vā adhammaṃ vā na mayaṃ kadāci addasāmāti.",
  "atk-s0513a2:2327_0": "Evaṃ bodhisatto tassa ovādaṃ datvā “mā puna āgacchā”ti āha.",
  "atk-s0513a2:2327_1": "So tato paṭṭhāya puna nivattitvāpi na olokesi.",
  "atk-s0513a2:2328_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi –",
  "atk-s0513a2:2328_1": "“tadā udapānadūsako ayameva siṅgālo ahosi,",
  "atk-s0513a2:2328_2": "gaṇasatthā pana ahameva ahosi”nti.",
  "atk-s0513a2:2329_0": "Udapānadūsakajātakavaṇṇanā paṭhamā.",
  "atk-s0513a2:2331_0": "[272] 2. Byagghajātakavaṇṇanā",
  "atk-s0513a2:2332_0": "Yena mittena saṃsaggāti idaṃ satthā jetavane viharanto kokālikaṃ ārabbha kathesi.",
  "atk-s0513a2:2332_1": "Kokālikavatthu terasakanipāte takkāriyajātake āvibhavissati.",
  "atk-s0513a2:2332_2": "Kokāliko pana “sāriputtamoggallāne gahetvā āgamissāmī”ti kokālikaraṭṭhato jetavanaṃ āgantvā satthāraṃ vanditvā there upasaṅkamitvā “āvuso,",
  "atk-s0513a2:2332_3": "kokālikaraṭṭhavāsino manussā tumhe pakkosanti,",
  "atk-s0513a2:2332_4": "etha gacchāmā”ti āha.",
  "atk-s0513a2:2332_5": "“Gaccha tvaṃ, āvuso,",
  "atk-s0513a2:2332_6": "na mayaṃ āgacchāmā”ti.",
  "atk-s0513a2:2332_7": "So therehi paṭikkhitto sayameva agamāsi.",
  "atk-s0513a2:2332_8": "Atha bhikkhū dhammasabhāyaṃ kathaṃ samuṭṭhāpesuṃ – “āvuso,",
  "atk-s0513a2:2332_9": "kokāliko sāriputtamoggallānehi sahāpi vināpi vattituṃ na sakkoti,",
  "atk-s0513a2:2332_10": "saṃyogampi na sahati,",
  "atk-s0513a2:2332_11": "viyogampi na sahatī”ti.",
  "atk-s0513a2:2332_12": "Satthā āgantvā “kāya nuttha,",
  "atk-s0513a2:2332_13": "bhikkhave,",
  "atk-s0513a2:2332_14": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a2:2332_15": "bhikkhave, idāneva,",
  "atk-s0513a2:2332_16": "pubbepi kokāliko sāriputtamoggallānehi neva saha,",
  "atk-s0513a2:2332_17": "na vinā vattituṃ sakkotī”ti vatvā atītaṃ āhari.",
  "atk-s0513a2:2333_0": "Atīte bārāṇasiyaṃ brahmadatte rajjaṃ kārente bodhisatto aññatarasmiṃ araññāyatane rukkhadevatā hutvā nibbatti.",
  "atk-s0513a2:2333_1": "Tassa vimānato avidūre aññatarasmiṃ vanappatijeṭṭhake aññā rukkhadevatā vasati.",
  "atk-s0513a2:2333_2": "Tasmiṃ vanasaṇḍe sīho ca byaggho ca vasanti.",
  "atk-s0513a2:2333_3": "Tesaṃ bhayena koci tattha na khettaṃ karoti,",
  "atk-s0513a2:2333_4": "na rukkhaṃ chindati,",
  "atk-s0513a2:2333_5": "nivattitvā oloketuṃ samattho nāma natthi.",
  "atk-s0513a2:2333_6": "Te pana sīhabyagghā nānappakāre mige vadhitvā khādanti,",
  "atk-s0513a2:2333_7": "khāditāvasesaṃ tattheva pahāya gacchanti.",
  "atk-s0513a2:2333_8": "Tena so vanasaṇḍo asucikuṇapagandho hoti.",
  "atk-s0513a2:2333_9": "Atha itarā rukkhadevatā andhabālā kāraṇākāraṇaṃ ajānamānā ekadivasaṃ bodhisattaṃ āha – “samma,",
  "atk-s0513a2:2333_10": "ete no sīhabyagghe nissāya vanasaṇḍo asucikuṇapagandho jāto,",
  "atk-s0513a2:2333_11": "ahaṃ ete palāpemī”ti.",
  "atk-s0513a2:2333_12": "Bodhisatto “samma,",
  "atk-s0513a2:2333_13": "ime dve nissāya amhākaṃ vimānāni rakkhiyanti,",
  "atk-s0513a2:2333_14": "etesu palāyantesu vimānāni no vinassissanti,",
  "atk-s0513a2:2333_15": "sīhabyagghānaṃ padaṃ apassantā manussā sabbaṃ vanaṃ chinditvā ekaṅgaṇaṃ katvā khettāni karissanti,",
  "atk-s0513a2:2333_16": "mā te evaṃ ruccī”ti vatvā purimā dve gāthā avoca –",
  "atk-s0513a2:2334_0": "64.",
  "atk-s0513a2:2335_0": "“Yena mittena saṃsaggā, yogakkhemo vihiyyati;",
  "atk-s0513a2:2336_0": "Pubbevajjhābhavaṃ tassa, rakkhe akkhīva paṇḍito.",
  "atk-s0513a2:2337_0": "65.",
  "atk-s0513a2:2338_0": "“Yena mittena saṃsaggā, yogakkhemo pavaḍḍhati;",
  "atk-s0513a2:2339_0": "Kareyyattasamaṃ vuttiṃ, sabbakiccesu paṇḍito”ti.",
  "atk-s0513a2:2340_0": "Tattha yena mittena saṃsaggāti yena pāpamittena saddhiṃ saṃsaggahetu saṃsaggakāraṇā,",
  "atk-s0513a2:2340_1": "yena saddhiṃ dassanasaṃsaggo savanasaṃsaggo kāyasaṃsaggo samullapanasaṃsaggo paribhogasaṃsaggoti imassa pañcavidhassa saṃsaggassa katattāti attho.",
  "atk-s0513a2:2340_2": "Yogakkhemoti kāyacittasukhaṃ.",
  "atk-s0513a2:2340_3": "Tañhi dukkhayogato khemattā idha yogakkhemoti adhippetaṃ.",
  "atk-s0513a2:2340_4": "Vihiyyatīti parihāyati.",
  "atk-s0513a2:2340_5": "Pubbevajjhābhavaṃ tassa,",
  "atk-s0513a2:2340_6": "rakkhe akkhīva paṇḍitoti tassa pāpamittassa ajjhābhavaṃ tena abhibhavitabbaṃ attano lābhayasajīvitaṃ,",
  "atk-s0513a2:2340_7": "yathā naṃ so na ajjhābhavati,",
  "atk-s0513a2:2340_8": "tathā paṭhamatarameva attano akkhī viya paṇḍito puriso rakkheyya.",
  "atk-s0513a2:2341_0": "Dutiyagāthāya yenāti yena kalyāṇamittena saha saṃsaggakāraṇā.",
  "atk-s0513a2:2341_1": "Yogakkhemo pavaḍḍhatīti kāyacittasukhaṃ vaḍḍhati.",
  "atk-s0513a2:2341_2": "Kareyyattasamaṃ vuttinti tassa kalyāṇamittassa sabbakiccesu paṇḍito puriso yathā attano jīvitavuttiñca upabhogaparibhogavuttiñca karoti,",
  "atk-s0513a2:2341_3": "evametaṃ sabbaṃ kareyya,",
  "atk-s0513a2:2341_4": "adhikampi kareyya,",
  "atk-s0513a2:2341_5": "hīnaṃ pana na kareyyāti.",
  "atk-s0513a2:2342_0": "Evaṃ bodhisattena kāraṇe kathitepi sā bāladevatā anupadhāretvā ekadivasaṃ bheravarūpārammaṇaṃ dassetvā te sīhabyagghe palāpesi.",
  "atk-s0513a2:2342_1": "Manussā tesaṃ padavalañjaṃ adisvā “sīhabyagghā aññaṃ vanasaṇḍaṃ gatā”ti ñatvā vanasaṇḍassa ekapassaṃ chindiṃsu.",
  "atk-s0513a2:2342_2": "Devatā bodhisattaṃ upasaṅkamitvā “ahaṃ, samma,",
  "atk-s0513a2:2342_3": "tava vacanaṃ akatvā te palāpesiṃ,",
  "atk-s0513a2:2342_4": "idāni tesaṃ gatabhāvaṃ ñatvā manussā vanasaṇḍaṃ chindanti,",
  "atk-s0513a2:2342_5": "kiṃ nu kho kātabba”nti vatvā “idāni te asukavanasaṇḍe nāma vasanti,",
  "atk-s0513a2:2342_6": "gantvā te ānehī”ti vuttā tattha gantvā tesaṃ purato ṭhatvā añjaliṃ paggayha tatiyaṃ gāthamāha –",
  "atk-s0513a2:2343_0": "66.",
  "atk-s0513a2:2344_0": "“Etha byagghā nivattavho, paccupetha mahāvanaṃ;",
  "atk-s0513a2:2345_0": "Mā vanaṃ chindi nibyagghaṃ, byagghā māhesu nibbanā”ti.",
  "atk-s0513a2:2346_0": "Tattha byagghāti ubhopi te byagghanāmenevālapantī āha.",
  "atk-s0513a2:2346_1": "Nivattavhoti nivattatha.",
  "atk-s0513a2:2346_2": "Paccupetha mahāvananti taṃ mahāvanaṃ paccupetha puna upagacchatha,",
  "atk-s0513a2:2346_3": "ayameva vā pāṭho.",
  "atk-s0513a2:2346_4": "Mā vanaṃ chindi nibyagghanti amhākaṃ vasanakavanasaṇḍaṃ idāni tumhākaṃ abhāvena nibyagghaṃ manussā mā chindiṃsu.",
  "atk-s0513a2:2346_5": "Byagghā māhesu nibbanāti tumhādisā ca byaggharājāno attano vasanaṭṭhānā palāyitattā nibbanā vasanaṭṭhānabhūtena vanena virahitā mā ahesuṃ.",
  "atk-s0513a2:2346_6": "Te evaṃ tāya devatāya yāciyamānāpi “gaccha tvaṃ,",
  "atk-s0513a2:2346_7": "na mayaṃ āgamissāmā”ti paṭikkhipiṃsuyeva.",
  "atk-s0513a2:2346_8": "Devatā ekikāva vanasaṇḍaṃ paccāgañchi.",
  "atk-s0513a2:2346_9": "Manussāpi katipāheneva sabbaṃ vanaṃ chinditvā khettāni karitvā kasikammaṃ kariṃsu.",
  "atk-s0513a2:2347_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi –",
  "atk-s0513a2:2347_1": "“tadā apaṇḍitā devatā kokāliko ahosi,",
  "atk-s0513a2:2347_2": "sīho sāriputto,",
  "atk-s0513a2:2347_3": "byaggho moggallāno,",
  "atk-s0513a2:2347_4": "paṇḍitadevatā pana ahameva ahosi”nti.",
  "atk-s0513a2:2348_0": "Byagghajātakavaṇṇanā dutiyā.",
  "atk-s0513a2:2350_0": "[273] 3. Kacchapajātakavaṇṇanā",
  "atk-s0513a2:2351_0": "Ko nu uddhitabhattovāti idaṃ satthā jetavane viharanto kosalarājassa dvinnaṃ mahāmattānaṃ kalahavūpasamanaṃ ārabbha kathesi.",
  "atk-s0513a2:2351_1": "Paccuppannavatthu dukanipāte kathitameva.",
  "atk-s0513a2:2352_0": "Atīte pana bārāṇasiyaṃ brahmadatte rajjaṃ kārente bodhisatto kāsiraṭṭhe brāhmaṇakule nibbattitvā vayappatto",
  "atk-s0513a2:2352_1": "takkasilāyaṃ sabbasippāni uggaṇhitvā kāme pahāya isipabbajjaṃ pabbajitvā himavantapadese gaṅgātīre assamapadaṃ",
  "atk-s0513a2:2352_2": "māpetvā tattha abhiññā ca samāpattiyo ca nibbattetvā jhānakīḷaṃ kīḷanto vāsaṃ kappesi.",
  "atk-s0513a2:2352_3": "Imasmiṃ kira jātake bodhisatto paramamajjhatto ahosi,",
  "atk-s0513a2:2352_4": "upekkhāpāramiṃ pūresi.",
  "atk-s0513a2:2352_5": "Tassa paṇṇasāladvāre nisinnassa eko pagabbho dussīlo makkaṭo āgantvā kaṇṇasotesu aṅgajātena salākapavesanakammaṃ karoti,",
  "atk-s0513a2:2352_6": "bodhisatto avāretvā majjhatto hutvā nisīdatiyeva.",
  "atk-s0513a2:2352_7": "Athekadivasaṃ eko kacchapo udakā uttaritvā gaṅgātīre mukhaṃ vivaritvā ātapaṃ tappanto niddāyati.",
  "atk-s0513a2:2352_8": "Taṃ disvā so lolavānaro tassa mukhe salākapavesanakammaṃ akāsi.",
  "atk-s0513a2:2352_9": "Athassa kacchapo pabujjhitvā aṅgajātaṃ samugge pakkhipanto viya ḍaṃsi,",
  "atk-s0513a2:2352_10": "balavavedanā uppajji.",
  "atk-s0513a2:2352_11": "Vedanaṃ adhivāsetuṃ asakkonto “ko nu kho maṃ imamhā dukkhā moceyya,",
  "atk-s0513a2:2352_12": "kassa santikaṃ gacchāmī”ti cintetvā “añño maṃ imamhā dukkhā mocetuṃ samattho natthi aññatra tāpasena,",
  "atk-s0513a2:2352_13": "tasseva santikaṃ mayā gantuṃ vaṭṭatī”ti kacchapaṃ dvīhi hatthehi ukkhipitvā bodhisattassa santikaṃ agamāsi.",
  "atk-s0513a2:2352_14": "Bodhisatto tena dussīlamakkaṭena saddhiṃ davaṃ karonto paṭhamaṃ gāthamāha –",
  "atk-s0513a2:2353_0": "67.",
  "atk-s0513a2:2354_0": "“Ko nu uddhitabhattova, pūrahatthova brāhmaṇo;",
  "atk-s0513a2:2355_0": "Kahaṃ nu bhikkhaṃ acari, kaṃ saddhaṃ upasaṅkamī”ti.",
  "atk-s0513a2:2356_0": "Tattha ko nu uddhitabhattovāti ko nu esa vaḍḍhitabhatto viya,",
  "atk-s0513a2:2356_1": "ekaṃ vaḍḍhitabhattaṃ bhattapūrapātiṃ hatthehi gahetvā viya ko nu eso āgacchatīti attho.",
  "atk-s0513a2:2356_2": "Pūrahatthova brāhmaṇoti kattikamāse vācanakaṃ labhitvā pūrahattho brāhmaṇo viya ca ko nu kho esoti vānaraṃ sandhāya vadati.",
  "atk-s0513a2:2356_3": "Kahaṃ nu bhikkhaṃ acarīti,",
  "atk-s0513a2:2356_4": "bho vānara,",
  "atk-s0513a2:2356_5": "kasmiṃ padese ajja tvaṃ bhikkhaṃ acari.",
  "atk-s0513a2:2356_6": "Kaṃ saddhaṃ upasaṅkamīti kataraṃ nāma pubbapete uddissa kataṃ saddhabhattaṃ,",
  "atk-s0513a2:2356_7": "kataraṃ vā saddhaṃ puggalaṃ tvaṃ upasaṅkami,",
  "atk-s0513a2:2356_8": "kuto te ayaṃ deyyadhammo laddhoti dīpeti.",
  "atk-s0513a2:2357_0": "Taṃ sutvā dussīlavānaro dutiyaṃ gāthamāha –",
  "atk-s0513a2:2358_0": "68.",
  "atk-s0513a2:2359_0": "“Ahaṃ kapismi dummedho, anāmāsāni āmasiṃ;",
  "atk-s0513a2:2360_0": "Tvaṃ maṃ mocaya bhaddaṃ te, mutto gaccheyya pabbata”nti.",
  "atk-s0513a2:2361_0": "Tattha ahaṃ kapismi dummedhoti bhaddaṃ te ahaṃ asmi dummedho capalacitto makkaṭo.",
  "atk-s0513a2:2361_1": "Anāmāsāni āmasinti anāmasitabbaṭṭhānāni āmasiṃ.",
  "atk-s0513a2:2361_2": "Tvaṃ maṃ mocaya bhaddaṃ teti tvaṃ dayālu anukampako maṃ imamhā dukkhā mocehi,",
  "atk-s0513a2:2361_3": "bhaddaṃ te hotu.",
  "atk-s0513a2:2361_4": "Mutto gaccheyya pabbatanti sohaṃ tavānubhāvena imamhā byasanā mutto pabbatameva gaccheyyaṃ,",
  "atk-s0513a2:2361_5": "na te puna cakkhupathe attānaṃ dasseyyanti.",
  "atk-s0513a2:2362_0": "Bodhisatto tasmiṃ kāruññena kacchapena saddhiṃ sallapanto tatiyaṃ gāthamāha –",
  "atk-s0513a2:2363_0": "69.",
  "atk-s0513a2:2364_0": "“Kacchapā kassapā honti, koṇḍaññā honti makkaṭā;",
  "atk-s0513a2:2365_0": "Muñca kassapa koṇḍaññaṃ, kataṃ methunakaṃ tayā”ti.",
  "atk-s0513a2:2366_0": "Tassattho –",
  "atk-s0513a2:2366_1": "kacchapā nāma kassapagottā honti,",
  "atk-s0513a2:2366_2": "makkaṭā koṇḍaññagottā,",
  "atk-s0513a2:2366_3": "kassapakoṇḍaññānañca aññamaññaṃ āvāhavivāhasambandho atthi.",
  "atk-s0513a2:2366_4": "Addhā tayidaṃ lolena dussīlamakkaṭena tayā saddhiṃ,",
  "atk-s0513a2:2366_5": "tayā ca dussīlena iminā makkaṭena saddhiṃ gottasadisatāsaṅkhātassa methunadhammassa anucchavikaṃ dussīlyakammasaṅkhātampi methunakaṃ kataṃ,",
  "atk-s0513a2:2366_6": "tasmā muñca, kassapa,",
  "atk-s0513a2:2366_7": "koṇḍaññanti.",
  "atk-s0513a2:2367_0": "Kacchapo bodhisattassa vacanaṃ sutvā kāraṇena pasanno vānarassa aṅgajātaṃ muñci.",
  "atk-s0513a2:2367_1": "Makkaṭo muttamattova bodhisattaṃ vanditvā palāto,",
  "atk-s0513a2:2367_2": "puna taṃ ṭhānaṃ nivattitvāpi na olokesi.",
  "atk-s0513a2:2367_3": "Kacchapopi bodhisattaṃ vanditvā sakaṭṭhānameva gato.",
  "atk-s0513a2:2367_4": "Bodhisattopi aparihīnajjhāno brahmalokaparāyaṇo ahosi.",
  "atk-s0513a2:2368_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi –",
  "atk-s0513a2:2368_1": "“tadā kacchapavānarā dve mahāmattā ahesuṃ,",
  "atk-s0513a2:2368_2": "tāpaso pana ahameva ahosi”nti.",
  "atk-s0513a2:2369_0": "Kacchapajātakavaṇṇanā tatiyā.",
  "atk-s0513a2:2371_0": "[274] 4. Lolajātakavaṇṇanā",
  "atk-s0513a2:2372_0": "Kāyaṃ balākā sikhinīti idaṃ satthā jetavane viharanto ekaṃ lolabhikkhuṃ ārabbha kathesi.",
  "atk-s0513a2:2372_1": "Tañhi dhammasabhaṃ ānītaṃ satthā “na tvaṃ bhikkhu idāneva lolo,",
  "atk-s0513a2:2372_2": "pubbepi loloyeva,",
  "atk-s0513a2:2372_3": "lolatāyeva ca jīvitakkhayaṃ patto,",
  "atk-s0513a2:2372_4": "taṃ nissāya porāṇakapaṇḍitāpi attano vasanaṭṭhānā paribāhirā ahesu”nti vatvā atītaṃ āhari.",
  "atk-s0513a2:2373_0": "Atīte bārāṇasiyaṃ brahmadatte rajjaṃ kārente bārāṇasiseṭṭhino mahānase bhattakārako puññatthāya nīḷapacchiṃ ṭhapesi.",
  "atk-s0513a2:2373_1": "Tadā bodhisatto pārāvatayoniyaṃ nibbattitvā tattha vāsaṃ kappesi.",
  "atk-s0513a2:2373_2": "Atheko lolakāko mahānasamatthakena gacchanto nānappakāraṃ macchamaṃsavikatiṃ disvā pipāsābhibhūto “kaṃ",
  "atk-s0513a2:2373_3": "nu kho nissāya sakkā bhaveyyaṃ okāsaṃ laddhu”nti cintetvā bodhisattaṃ disvā “imaṃ nissāya sakkā”ti sanniṭṭhānaṃ",
  "atk-s0513a2:2373_4": "katvā tassa gocarāya araññagamanakāle piṭṭhito piṭṭhito anubandhi.",
  "atk-s0513a2:2373_5": "Atha naṃ bodhisatto “mayaṃ kho, kāka,",
  "atk-s0513a2:2373_6": "aññagocarā,",
  "atk-s0513a2:2373_7": "tvampi aññagocaro,",
  "atk-s0513a2:2373_8": "kiṃ nu kho maṃ anubandhasī”ti āha.",
  "atk-s0513a2:2373_9": "“Tumhākaṃ, sāmi,",
  "atk-s0513a2:2373_10": "kiriyā mayhaṃ ruccati,",
  "atk-s0513a2:2373_11": "ahampi tumhehi samānagocaro hutvā tumhe upaṭṭhātuṃ icchāmī”ti.",
  "atk-s0513a2:2373_12": "Bodhisatto sampaṭicchi.",
  "atk-s0513a2:2373_13": "So tena saddhiṃ gocarabhūmiyaṃ ekagocaraṃ caranto viya osakkitvā gomayarāsiṃ viddhaṃsetvā pāṇake khāditvā",
  "atk-s0513a2:2373_14": "kucchipūraṃ katvā bodhisattaṃ upasaṅkamitvā “tumhe ettakaṃ kālaṃ caratheva,",
  "atk-s0513a2:2373_15": "nanu bhojane nāma pamāṇaṃ ñātuṃ vaṭṭati,",
  "atk-s0513a2:2373_16": "etha nātisāyameva gacchāmā”ti āha.",
  "atk-s0513a2:2373_17": "Bodhisatto taṃ ādāya vasanaṭṭhānaṃ agamāsi.",
  "atk-s0513a2:2373_18": "Bhattakārako “amhākaṃ pārāvato sahāyaṃ gahetvā āgato”ti kākassāpi ekaṃ thusapacchiṃ ṭhapesi.",
  "atk-s0513a2:2373_19": "Kākopi catūhapañcāhaṃ teneva nīhārena vasi.",
  "atk-s0513a2:2374_0": "Athekadivasaṃ seṭṭhino bahumacchamaṃsaṃ āhariyittha,",
  "atk-s0513a2:2374_1": "kāko taṃ disvā lobhābhibhūto paccūsakālato paṭṭhāya nitthunanto nipajji.",
  "atk-s0513a2:2374_2": "Atha naṃ punadivase bodhisatto “ehi, samma,",
  "atk-s0513a2:2374_3": "gocarāya pakkamissāmā”ti āha.",
  "atk-s0513a2:2374_4": "“Tumhe gacchatha,",
  "atk-s0513a2:2374_5": "mayhaṃ ajiṇṇāsaṅkā atthī”ti. “Samma,",
  "atk-s0513a2:2374_6": "kākānaṃ ajīrako nāma natthi,",
  "atk-s0513a2:2374_7": "dīpavaṭṭimattameva hi tumhākaṃ kucchiyaṃ thokaṃ tiṭṭhati,",
  "atk-s0513a2:2374_8": "sesaṃ ajjhohaṭamattameva jīrati,",
  "atk-s0513a2:2374_9": "mama vacanaṃ karohi,",
  "atk-s0513a2:2374_10": "mā etaṃ macchamaṃsaṃ disvā evamakāsī”ti. “Sāmi,",
  "atk-s0513a2:2374_11": "kiṃ nāmetaṃ kathetha,",
  "atk-s0513a2:2374_12": "ajiṇṇāsaṅkāva mayha”nti.",
  "atk-s0513a2:2374_13": "“Tena hi appamatto hohī”ti taṃ ovaditvā bodhisatto pakkāmi.",
  "atk-s0513a2:2375_0": "Bhattakārakopi nānāmacchamaṃsavikatiyo sampādetvā sarīrato sedaṃ apanento mahānasadvāre aṭṭhāsi.",
  "atk-s0513a2:2375_1": "Kāko “ayaṃ idāni kālo maṃsaṃ khāditu”nti gantvā rasakaroṭimatthake nisīdi.",
  "atk-s0513a2:2375_2": "Bhattakārako “kirī”ti saddaṃ sutvā nivattitvā olokento kākaṃ disvā pavisitvā taṃ gahetvā sakalasarīralomaṃ",
  "atk-s0513a2:2375_3": "luñcitvā matthake cūḷaṃ ṭhapetvā siṅgīveramaricādīni pisitvā takkena āloḷetvā “tvaṃ amhākaṃ seṭṭhino",
  "atk-s0513a2:2375_4": "macchamaṃsaṃ ucchiṭṭhakaṃ karosī”ti sakalasarīramassa makkhetvā khipitvā nīḷapacchiyaṃ pātesi,",
  "atk-s0513a2:2375_5": "balavavedanā uppajji.",
  "atk-s0513a2:2375_6": "Bodhisatto gocarabhūmito āgantvā taṃ nitthunantaṃ disvā davaṃ karonto paṭhamaṃ gāthamāha –",
  "atk-s0513a2:2376_0": "70.",
  "atk-s0513a2:2377_0": "“Kāyaṃ balākā sikhinī, corī laṅghipitāmahā;",
  "atk-s0513a2:2378_0": "Oraṃ balāke āgaccha, caṇḍo me vāyaso sakhā”ti.",
  "atk-s0513a2:2379_0": "Tattha kāyaṃ balākā sikhinīti taṃ kākaṃ tassa bahalatakkena makkhitasarīrasetavaṇṇattā matthake ca sikhāya",
  "atk-s0513a2:2379_1": "ṭhapitattā “kā esā balākā sikhinī”ti pucchanto ālapati.",
  "atk-s0513a2:2379_2": "Corīti kulassa ananuññāya kulagharaṃ,",
  "atk-s0513a2:2379_3": "kākassa vā aruciyā pacchiṃ paviṭṭhattā “corī”ti vadati.",
  "atk-s0513a2:2379_4": "Laṅghipitāmahāti laṅghī vuccati ākāse laṅghanato megho,",
  "atk-s0513a2:2379_5": "balākā ca nāma meghasaddena gabbhaṃ gaṇhantīti meghasaddo balākānaṃ pitā,",
  "atk-s0513a2:2379_6": "megho pitāmaho hoti.",
  "atk-s0513a2:2379_7": "Tenāha “laṅghipitāmahā”ti.",
  "atk-s0513a2:2379_8": "Oraṃ balāke āgacchāti,",
  "atk-s0513a2:2379_9": "ambho balāke, ito ehi.",
  "atk-s0513a2:2379_10": "Caṇḍo me vā yaso sakhāti mayhaṃ sakhā pacchisāmiko vāyaso caṇḍo pharuso,",
  "atk-s0513a2:2379_11": "so āgato taṃ disvā kaṇayasadisena tuṇḍena koṭṭetvā jīvitakkhayaṃ pāpeyya,",
  "atk-s0513a2:2379_12": "tasmā yāva vāyaso nāgacchati,",
  "atk-s0513a2:2379_13": "tāva pacchito otaritvā ito ehi,",
  "atk-s0513a2:2379_14": "sīghaṃ palāyassūti vadati.",
  "atk-s0513a2:2380_0": "Taṃ sutvā kāko dutiyaṃ gāthamāha –",
  "atk-s0513a2:2381_0": "71.",
  "atk-s0513a2:2382_0": "“Nāhaṃ balākā sikhinī, ahaṃ lolosmi vāyaso;",
  "atk-s0513a2:2383_0": "Akatvā vacanaṃ tuyhaṃ, passa lūnosmi āgato”ti.",
  "atk-s0513a2:2384_0": "Tattha āgatoti tvaṃ idāni gocarabhūmito āgato, maṃ lūnaṃ passāti attho.",
  "atk-s0513a2:2385_0": "Taṃ sutvā bodhisatto tatiyaṃ gāthamāha –",
  "atk-s0513a2:2386_0": "72.",
  "atk-s0513a2:2387_0": "“Punapāpajjasī samma, sīlañhi tava tādisaṃ;",
  "atk-s0513a2:2388_0": "Na hi mānusakā bhogā, subhuñjā honti pakkhinā”ti.",
  "atk-s0513a2:2389_0": "Tattha punapāpajjasī sammāti samma vāyasa,",
  "atk-s0513a2:2389_1": "punapi tvaṃ evarūpaṃ dukkhaṃ paṭilabhissaseva,",
  "atk-s0513a2:2389_2": "natthi te ettakena mokkho.",
  "atk-s0513a2:2389_3": "Kiṃkāraṇā?",
  "atk-s0513a2:2389_4": "Sīlañhi tava tādisaṃ pāpakaṃ,",
  "atk-s0513a2:2389_5": "yasmā tava ācārasīlaṃ tādisaṃ dukkhādhigamasseva anurūpaṃ.",
  "atk-s0513a2:2389_6": "Na hi mānusakāti manussā nāma mahāpuññā,",
  "atk-s0513a2:2389_7": "tiracchānagatānaṃ tathārūpaṃ puññaṃ natthi,",
  "atk-s0513a2:2389_8": "tasmā mānusakā bhogā tiracchānagatena pakkhinā na bhuñjīyantīti.",
  "atk-s0513a2:2390_0": "Evañca pana vatvā bodhisatto “ito dāni paṭṭhāya mayā ettha vasituṃ na sakkā”ti uppatitvā aññattha agamāsi.",
  "atk-s0513a2:2390_1": "Kākopi nitthunanto tattheva kālamakāsi.",
  "atk-s0513a2:2391_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a2:2391_1": "saccapariyosāne lolabhikkhu anāgāmiphale patiṭṭhahi.",
  "atk-s0513a2:2391_2": "“Tadā lolakāko lolabhikkhu ahosi,",
  "atk-s0513a2:2391_3": "pārāvato pana ahameva ahosi”nti.",
  "atk-s0513a2:2392_0": "Lolajātakavaṇṇanā catutthā.",
  "atk-s0513a2:2394_0": "[275] 5. Rucirajātakavaṇṇanā",
  "atk-s0513a2:2395_0": "Kāyaṃ balākā rucirāti idaṃ satthā jetavane viharanto ekaṃ lolabhikkhuṃ ārabbha kathesi.",
  "atk-s0513a2:2395_1": "Dvepi vatthūni purimasadisāneva gāthāpi.",
  "atk-s0513a2:2396_0": "73.",
  "atk-s0513a2:2397_0": "“Kāyaṃ balākā rucirā, kākanīḷasmimacchati;",
  "atk-s0513a2:2398_0": "Caṇḍo kāko sakhā mayhaṃ, yassa cetaṃ kulāvakaṃ.",
  "atk-s0513a2:2399_0": "74.",
  "atk-s0513a2:2400_0": "“Nanu maṃ samma jānāsi, dija sāmākabhojana;",
  "atk-s0513a2:2401_0": "Akatvā vacanaṃ tuyhaṃ, passa lūnosmi āgato.",
  "atk-s0513a2:2402_0": "75.",
  "atk-s0513a2:2403_0": "“Punapāpajjasī samma, sīlañhi tava tādisaṃ;",
  "atk-s0513a2:2404_0": "Na hi mānusakā bhogā, subhuñjā honti pakkhinā”ti. –",
  "atk-s0513a2:2405_0": "Gāthā hi ekantarikāyeva.",
  "atk-s0513a2:2406_0": "Tattha “rucirā”ti takkamakkhitasarīratāya setavaṇṇataṃ sandhāya vadati.",
  "atk-s0513a2:2406_1": "Rucirā piyadassanā,",
  "atk-s0513a2:2406_2": "paṇḍarāti attho.",
  "atk-s0513a2:2406_3": "Kākanīḷasminti kākakulāvake.",
  "atk-s0513a2:2406_4": "“Kākaniḍḍhasmi”ntipi pāṭho.",
  "atk-s0513a2:2406_5": "Dijāti kāko pārevataṃ ālapati.",
  "atk-s0513a2:2406_6": "Sāmākabhojanāti tiṇabījabhojana.",
  "atk-s0513a2:2406_7": "Sāmākaggahaṇena hettha sabbampi tiṇabījaṃ gahitaṃ.",
  "atk-s0513a2:2406_8": "Idhāpi bodhisatto “na idāni sakkā ito paṭṭhāya mayā ettha vasitu”nti uppatitvā aññattha gato.",
  "atk-s0513a2:2407_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a2:2407_1": "saccapariyosāne lolabhikkhu anāgāmiphale patiṭṭhahi.",
  "atk-s0513a2:2407_2": "“Tadā lolakāko lolabhikkhu ahosi,",
  "atk-s0513a2:2407_3": "pārāvato pana ahameva ahosi”nti.",
  "atk-s0513a2:2408_0": "Rucirajātakavaṇṇanā pañcamā.",
  "atk-s0513a2:2410_0": "[276] 6. Kurudhammajātakavaṇṇanā",
  "atk-s0513a2:2411_0": "Tava saddhañca sīlañcāti idaṃ satthā jetavane viharanto ekaṃ haṃsaghātakabhikkhuṃ ārabbha kathesi.",
  "atk-s0513a2:2411_1": "Sāvatthivāsino dve sahāyakā bhikkhū pabbajitvā laddhūpasampadā yebhuyyena ekato vicaranti.",
  "atk-s0513a2:2411_2": "Te ekadivasaṃ aciravatiṃ gantvā nhatvā vālukapuline ātapaṃ tappamānā sāraṇīyakathaṃ kathentā aṭṭhaṃsu,",
  "atk-s0513a2:2411_3": "tasmiṃ khaṇe dve haṃsā ākāsena gacchanti.",
  "atk-s0513a2:2411_4": "Atheko daharabhikkhu sakkharaṃ gahetvā “ekassa haṃsapotakassa akkhiṃ paharissāmī”ti āha,",
  "atk-s0513a2:2411_5": "itaro “na sakkhissasī”ti āha.",
  "atk-s0513a2:2411_6": "“Tiṭṭhatu imasmiṃ passe akkhi,",
  "atk-s0513a2:2411_7": "parapasse akkhiṃ paharissāmī”ti.",
  "atk-s0513a2:2411_8": "“Idampi na sakkhissasiyevā”ti.",
  "atk-s0513a2:2411_9": "“Tena hi upadhārehī”ti tiyaṃsaṃ sakkharaṃ gahetvā haṃsassa pacchābhāge khipi.",
  "atk-s0513a2:2411_10": "Haṃso sakkharasaddaṃ sutvā nivattitvā olokesi,",
  "atk-s0513a2:2411_11": "atha naṃ itaro vaṭṭasakkharaṃ gahetvā parapasse akkhimhi paharitvā orimakkhinā nikkhamāpesi.",
  "atk-s0513a2:2411_12": "Haṃso viravanto parivattitvā tesaṃ pādamūleyeva pati.",
  "atk-s0513a2:2411_13": "Tattha tattha ṭhitā bhikkhū disvā āgantvā “āvuso,",
  "atk-s0513a2:2411_14": "evarūpe niyyānikasāsane pabbajitvā ananucchavikaṃ vo kataṃ pāṇātipātaṃ karontehī”ti vatvā te ādāya tathāgatassa dassesuṃ.",
  "atk-s0513a2:2411_15": "Satthā “saccaṃ,",
  "atk-s0513a2:2411_16": "kira tayā bhikkhu pāṇātipāto kato”ti pucchitvā “saccaṃ,",
  "atk-s0513a2:2411_17": "bhante”ti vutte “bhikkhu,",
  "atk-s0513a2:2411_18": "kasmā evarūpe niyyānikasāsane pabbajitvā evamakāsi,",
  "atk-s0513a2:2411_19": "porāṇakapaṇḍitā anuppanne buddhe agāramajjhe saṃkiliṭṭhavāsaṃ vasamānā appamattakesupi ṭhānesu kukkuccaṃ kariṃsu,",
  "atk-s0513a2:2411_20": "tvaṃ pana evarūpe niyyānikasāsane pabbajitvā kukkuccamattampi na akāsi,",
  "atk-s0513a2:2411_21": "nanu nāma bhikkhunā kāyavācācittehi saññatena bhavitabba”nti vatvā atītaṃ āhari.",
  "atk-s0513a2:2412_0": "Atīte kururaṭṭhe indapatthanagare dhanañcaye korabye rajjaṃ kārente bodhisatto tassa aggamahesiyā kucchimhi",
  "atk-s0513a2:2412_1": "paṭisandhiṃ gahetvā anupubbena viññutaṃ patto takkasilāyaṃ sabbasippāni uggaṇhitvā pitarā oparajje patiṭṭhāpito",
  "atk-s0513a2:2412_2": "aparabhāge pitu accayena rajjaṃ patvā dasa rājadhamme akopento kurudhamme vattittha.",
  "atk-s0513a2:2412_3": "Kurudhammo nāma pañca sīlāni,",
  "atk-s0513a2:2412_4": "tāni bodhisatto parisuddhāni katvā rakkhi.",
  "atk-s0513a2:2412_5": "Yathā ca bodhisatto,",
  "atk-s0513a2:2412_6": "evamassa mātā aggamahesī kaniṭṭhabhātā uparājā purohito brāhmaṇo rajjugāhako amacco sārathi seṭṭhi doṇamāpako",
  "atk-s0513a2:2412_7": "mahāmatto dovāriko nagarasobhinī vaṇṇadāsīti evamete.",
  "atk-s0513a2:2413_0": "“Rājā mātā mahesī ca, uparājā purohito;",
  "atk-s0513a2:2414_0": "Rajjuko sārathi seṭṭhi, doṇo dovāriko tathā;",
  "atk-s0513a2:2415_0": "Gaṇikekādasa janā, kurudhamme patiṭṭhitā”ti.",
  "atk-s0513a2:2416_0": "Iti ime sabbepi parisuddhāni katvā pañca sīlāni rakkhiṃsu.",
  "atk-s0513a2:2416_1": "Rājā catūsu nagaradvāresu ca nagaramajjhe ca nivesanadvāre cāti cha dānasālāyo kāretvā devasikaṃ chasatasahassaṃ",
  "atk-s0513a2:2416_2": "dhanaṃ vissajjento sakalajambudīpaṃ unnaṅgalaṃ katvā dānaṃ adāsi,",
  "atk-s0513a2:2416_3": "tassa pana dānajjhāsayatā dānābhiratatā sakalajambudīpaṃ ajjhotthari.",
  "atk-s0513a2:2416_4": "Tasmiṃ kāle kāliṅgaraṭṭhe dantapuranagare kāliṅgarājā rajjaṃ kāresi.",
  "atk-s0513a2:2416_5": "Tassa raṭṭhe devo na vassi,",
  "atk-s0513a2:2416_6": "tasmiṃ avassante sakalaraṭṭhe chātakaṃ jātaṃ,",
  "atk-s0513a2:2416_7": "āhāravipattiyā ca manussānaṃ rogo udapādi,",
  "atk-s0513a2:2416_8": "dubbuṭṭhibhayaṃ chātakabhayaṃ rogabhayanti tīṇi bhayāni uppajjiṃsu.",
  "atk-s0513a2:2416_9": "Manussā niggahaṇā dārake hatthesu gahetvā tattha tattha vicaranti.",
  "atk-s0513a2:2417_0": "Sakalaraṭṭhavāsino ekato hutvā dantapuraṃ gantvā rājadvāre ukkuṭṭhimakaṃsu.",
  "atk-s0513a2:2417_1": "Rājā vātapānaṃ nissāya ṭhito taṃ saddaṃ sutvā “kiṃ kāraṇā ete viravantī”ti pucchi.",
  "atk-s0513a2:2417_2": "“Mahārāja,",
  "atk-s0513a2:2417_3": "sakalaraṭṭhe tīṇi bhayāni uppannāni,",
  "atk-s0513a2:2417_4": "devo na vassati,",
  "atk-s0513a2:2417_5": "sassāni na vipannāni,",
  "atk-s0513a2:2417_6": "chātakaṃ jātaṃ.",
  "atk-s0513a2:2417_7": "Manussā dubbhojanā rogābhibhūtā niggahaṇā putte hatthesu gahetvā vicaranti,",
  "atk-s0513a2:2417_8": "devaṃ vassāpehi mahārājā”ti.",
  "atk-s0513a2:2417_9": "“Porāṇakarājāno deve avassante kiṃ karontī”ti?",
  "atk-s0513a2:2417_10": "“Porāṇakarājāno, mahārāja,",
  "atk-s0513a2:2417_11": "deve avassante dānaṃ datvā uposathaṃ adhiṭṭhāya samādinnasīlā sirigabbhaṃ pavisitvā dabbasanthare sattāhaṃ nipajjanti,",
  "atk-s0513a2:2417_12": "tadā devo vassatī”ti.",
  "atk-s0513a2:2417_13": "Rājā “sādhū”ti sampaṭicchitvā tathā akāsi.",
  "atk-s0513a2:2417_14": "Evaṃ santepi devo na vassi.",
  "atk-s0513a2:2418_0": "Rājā amacce pucchi –",
  "atk-s0513a2:2418_1": "“ahaṃ kattabbakiccaṃ akāsiṃ,",
  "atk-s0513a2:2418_2": "devo na vassati,",
  "atk-s0513a2:2418_3": "kinti karomā”ti?",
  "atk-s0513a2:2418_4": "“Mahārāja,",
  "atk-s0513a2:2418_5": "indapatthanagare dhanañcayassa korabyarañño añjanavaṇṇo nāma maṅgalahatthī atthi,",
  "atk-s0513a2:2418_6": "taṃ ānessāma,",
  "atk-s0513a2:2418_7": "evaṃ sante devo vassatī”ti.",
  "atk-s0513a2:2418_8": "“So rājā balavāhanasampanno duppasaho,",
  "atk-s0513a2:2418_9": "kathamassa hatthiṃ ānessāmā”ti?",
  "atk-s0513a2:2418_10": "“Mahārāja,",
  "atk-s0513a2:2418_11": "tena saddhiṃ yuddhakiccaṃ natthi,",
  "atk-s0513a2:2418_12": "dānajjhāsayo rājā dānābhirato yācito samāno alaṅkatasīsampi chinditvā pasādasampannāni akkhīnipi uppāṭetvā sakalarajjampi niyyādetvā dadeyya,",
  "atk-s0513a2:2418_13": "hatthimhi vattabbameva natthi,",
  "atk-s0513a2:2418_14": "avassaṃ yācito dassatī”ti.",
  "atk-s0513a2:2418_15": "“Ke pana taṃ yācituṃ samatthā”ti?",
  "atk-s0513a2:2418_16": "“Brāhmaṇā,",
  "atk-s0513a2:2418_17": "mahārājā”ti.",
  "atk-s0513a2:2418_18": "Rājā brāhmaṇagāmato aṭṭha brāhmaṇe pakkosāpetvā sakkārasammānaṃ katvā hatthiṃ yācanatthāya pesesi.",
  "atk-s0513a2:2418_19": "Te paribbayaṃ ādāya addhikavesaṃ gahetvā sabbattha ekarattivāsena turitagamanaṃ gantvā katipāhaṃ nagaradvāre",
  "atk-s0513a2:2418_20": "dānasālāsu bhuñjitvā sarīraṃ santappetvā “kadā rājā dānaggaṃ āgacchissatī”ti pucchiṃsu.",
  "atk-s0513a2:2418_21": "Manussā “pakkhassa tayo divase cātuddase pannarase aṭṭhamiyañca āgacchati,",
  "atk-s0513a2:2418_22": "sve pana puṇṇamī,",
  "atk-s0513a2:2418_23": "tasmā sve āgacchissatī”ti vadiṃsu.",
  "atk-s0513a2:2419_0": "Brāhmaṇā punadivase pātova gantvā pācīnadvāre aṭṭhaṃsu.",
  "atk-s0513a2:2419_1": "Bodhisatto pātova nhatvā gattānulitto sabbālaṅkārapaṭimaṇḍito alaṅkatahatthikkhandhavaragato mahantena",
  "atk-s0513a2:2419_2": "parivārena pācīnadvārena dānasālaṃ gantvā otaritvā sattaṭṭhajanānaṃ sahatthā bhattaṃ datvā “imināva nīhārena",
  "atk-s0513a2:2419_3": "dethā”ti vatvā hatthiṃ abhiruhitvā dakkhiṇadvāraṃ agamāsi.",
  "atk-s0513a2:2419_4": "Brāhmaṇā pācīnadvāre ārakkhassa balavatāya okāsaṃ alabhitvā dakkhiṇadvārameva gantvā rājānaṃ āgacchantaṃ",
  "atk-s0513a2:2419_5": "olokayamānā dvārato nātidūre unnataṭṭhāne ṭhitā sampattaṃ rājānaṃ hatthe ukkhipitvā “jayatu bhavaṃ,",
  "atk-s0513a2:2419_6": "mahārājā”ti jayāpesuṃ.",
  "atk-s0513a2:2419_7": "Rājā vajiraṅkusena vāraṇaṃ nivattetvā tesaṃ santikaṃ gantvā “bho brāhmaṇā,",
  "atk-s0513a2:2419_8": "kiṃ icchathā”ti pucchi.",
  "atk-s0513a2:2419_9": "Brāhmaṇā bodhisattassa guṇaṃ vaṇṇentā paṭhamaṃ gāthamāhaṃsu –",
  "atk-s0513a2:2420_0": "76.",
  "atk-s0513a2:2421_0": "“Tava saddhañca sīlañca, viditvāna janādhipa;",
  "atk-s0513a2:2422_0": "Vaṇṇaṃ añjanavaṇṇena, kāliṅgasmiṃ nimimhase”ti.",
  "atk-s0513a2:2423_0": "Tattha saddhanti kammaphalānaṃ saddahanavasena okappaniyasaddhaṃ.",
  "atk-s0513a2:2423_1": "Sīlanti saṃvarasīlaṃ avītikkamasīlaṃ.",
  "atk-s0513a2:2423_2": "Vaṇṇanti tadā tasmiṃ dese suvaṇṇaṃ vuccati,",
  "atk-s0513a2:2423_3": "desanāsīsameva cetaṃ.",
  "atk-s0513a2:2423_4": "Iminā pana padena sabbampi hiraññasuvaṇṇādidhanadhaññaṃ saṅgahitaṃ.",
  "atk-s0513a2:2423_5": "Añjanavaṇṇenāti añjanapuñjasamānavaṇṇena iminā tava nāgena,",
  "atk-s0513a2:2423_6": "kāliṅgasminti kāliṅgarañño santike.",
  "atk-s0513a2:2423_7": "Nimimhaseti vinimayavasena gaṇhimha,",
  "atk-s0513a2:2423_8": "paribhogavasena vā udare pakkhipimhāti attho.",
  "atk-s0513a2:2423_9": "Seti nipātamattaṃ.",
  "atk-s0513a2:2423_10": "Idaṃ vuttaṃ hoti – mayañhi,",
  "atk-s0513a2:2423_11": "janādhipa,",
  "atk-s0513a2:2423_12": "tava saddhañca sīlañca viditvāna “addhā no evaṃ saddhāsīlasampanno rājā yācito añjanavaṇṇaṃ nāgaṃ dassatī”ti",
  "atk-s0513a2:2423_13": "iminā attano santakena viya añjanavaṇṇena kāliṅgarañño santike nāgaṃ vo āharissāmāti vatvā bahudhanadhaññaṃ",
  "atk-s0513a2:2423_14": "nimimhase parivattayimha ceva udare ca pakkhipimha.",
  "atk-s0513a2:2423_15": "Evaṃ taṃ mayaṃ dhārayamānā idhāgatā.",
  "atk-s0513a2:2423_16": "Tattha kattabbaṃ devo jānātūti.",
  "atk-s0513a2:2424_0": "Aparo nayo –",
  "atk-s0513a2:2424_1": "tava saddhañca sīlaguṇasaṅkhātaṃ vaṇṇañca sutvā “uḷāraguṇo rājā jīvitampi yācito dadeyya,",
  "atk-s0513a2:2424_2": "pageva tiracchānagataṃ nāga”nti evaṃ kāliṅgassa santike iminā añjanavaṇṇena tava vaṇṇaṃ nimimhase nimimha tulayimha,",
  "atk-s0513a2:2424_3": "tenamhā idhāgatāti.",
  "atk-s0513a2:2425_0": "Taṃ sutvā bodhisatto “sace,",
  "atk-s0513a2:2425_1": "vo brāhmaṇā,",
  "atk-s0513a2:2425_2": "imaṃ nāgaṃ parivattetvā dhanaṃ khāditaṃ sukhāditaṃ mā cintayittha,",
  "atk-s0513a2:2425_3": "yathālaṅkatameva vo nāgaṃ dassāmī”ti samassāsetvā itarā dve gāthā avoca –",
  "atk-s0513a2:2426_0": "77.",
  "atk-s0513a2:2427_0": "“Annabhaccā cabhaccā ca, yodha uddissa gacchati;",
  "atk-s0513a2:2428_0": "Sabbe te appaṭikkhippā, pubbācariyavaco idaṃ.",
  "atk-s0513a2:2429_0": "78.",
  "atk-s0513a2:2430_0": "“Dadāmi vo brāhmaṇā nāgametaṃ, rājārahaṃ rājabhoggaṃ yasassinaṃ;",
  "atk-s0513a2:2431_0": "Alaṅkataṃ hemajālābhichannaṃ, sasārathiṃ gacchatha yenakāma”nti.",
  "atk-s0513a2:2432_0": "Tattha annabhaccā cabhaccā cāti purisaṃ upanissāya jīvamānā yāgubhattādinā annena bharitabbāti annabhaccā,",
  "atk-s0513a2:2432_1": "itare tathā abharitabbattā abhaccā.",
  "atk-s0513a2:2432_2": "Sandhivasena panettha akāralopo veditabbo.",
  "atk-s0513a2:2432_3": "Ettāvatā attānaṃ upanissāya ca anupanissāya ca jīvamānavasena sabbepi sattā dve koṭṭhāse katvā dassitā honti.",
  "atk-s0513a2:2432_4": "Yodha uddissa gacchatīti tesu sattesu idha jīvaloke yo satto yaṃ purisaṃ kāyacideva paccāsīsanāya uddissa gacchati.",
  "atk-s0513a2:2432_5": "Sabbe te appaṭikkhippāti tathā uddissa gacchantā sacepi bahū honti,",
  "atk-s0513a2:2432_6": "tathāpi tena purisena sabbe te appaṭikkhippā, “apetha,",
  "atk-s0513a2:2432_7": "na vo dassāmī”ti evaṃ na paṭikkhipitabbāti attho.",
  "atk-s0513a2:2432_8": "Pubbācariyavaco idanti pubbācariyā vuccanti mātāpitaro,",
  "atk-s0513a2:2432_9": "idaṃ tesaṃ vacanaṃ.",
  "atk-s0513a2:2432_10": "Evamahaṃ mātāpitūhi sikkhāpitoti dīpeti.",
  "atk-s0513a2:2433_0": "Dadāmi vo brāhmaṇā nāgametanti yasmā idaṃ amhākaṃ pubbācariyavaco,",
  "atk-s0513a2:2433_1": "tasmāhaṃ brāhmaṇā tumhākaṃ imaṃ nāgaṃ dadāmi.",
  "atk-s0513a2:2433_2": "Rājārahanti rañño anucchavikaṃ.",
  "atk-s0513a2:2433_3": "Rājabhogganti rājaparibhogaṃ.",
  "atk-s0513a2:2433_4": "Yasassinanti parivārasampannaṃ,",
  "atk-s0513a2:2433_5": "taṃ kira hatthiṃ nissāya hatthigopakahatthivejjādīni pañca kulasatāni jīvanti,",
  "atk-s0513a2:2433_6": "tehi saddhiññeva vo dadāmīti attho.",
  "atk-s0513a2:2433_7": "Alaṅkatanti nānāvidhehi hatthialaṅkārehi alaṅkataṃ.",
  "atk-s0513a2:2433_8": "Hemajālābhichannanti suvaṇṇajālena abhicchannaṃ.",
  "atk-s0513a2:2433_9": "Sasārathinti yo panassa sārathi hatthigopako ācariyo,",
  "atk-s0513a2:2433_10": "tena saddhiṃyeva dadāmi,",
  "atk-s0513a2:2433_11": "tasmā sasārathi hutvā tumhe saparivāraṃ imaṃ nāgaṃ gahetvā yenakāmaṃ gacchathāti.",
  "atk-s0513a2:2434_0": "Evaṃ hatthikkhandhavaragatova mahāsatto vācāya datvā puna hatthikkhandhā oruyha “sace analaṅkataṭṭhānaṃ atthi,",
  "atk-s0513a2:2434_1": "alaṅkaritvā dassāmī”ti vatvā tikkhattuṃ padakkhiṇaṃ karonto upadhāretvā analaṅkataṭṭhānaṃ adisvā tassa",
  "atk-s0513a2:2434_2": "soṇḍaṃ brāhmaṇānaṃ hatthesu ṭhapetvā suvaṇṇabhiṅkārena pupphagandhavāsitaṃ udakaṃ pātetvā adāsi.",
  "atk-s0513a2:2434_3": "Brāhmaṇā saparivāraṃ nāgaṃ sampaṭicchitvā hatthipiṭṭhe nisinnā dantapuraṃ gantvā hatthiṃ rañño adaṃsu,",
  "atk-s0513a2:2434_4": "hatthimhi āgatepi devo na vassateva.",
  "atk-s0513a2:2434_5": "Rājā “kiṃ nu kho kāraṇa”nti uttariṃ pucchanto “dhanañcayakorabyarājā kurudhammaṃ rakkhati,",
  "atk-s0513a2:2434_6": "tenassa raṭṭhe anvaḍḍhamāsaṃ anudasāhaṃ devo vassati,",
  "atk-s0513a2:2434_7": "rañño guṇānubhāvo cesa,",
  "atk-s0513a2:2434_8": "imassa pana tiracchānagatassa guṇā hontāpi kittakā bhaveyyu”nti sutvā “tena hi yathālaṅkatameva saparivāraṃ",
  "atk-s0513a2:2434_9": "hatthiṃ patinetvā rañño datvā yaṃ so kurudhammaṃ rakkhati,",
  "atk-s0513a2:2434_10": "taṃ suvaṇṇapaṭṭe likhitvā ānethā”ti brāhmaṇe ca amacce ca pesesi.",
  "atk-s0513a2:2434_11": "Te gantvā rañño hatthiṃ niyyādetvā “deva,",
  "atk-s0513a2:2434_12": "imasmiṃ hatthimhi gatepi amhākaṃ raṭṭhe devo na vassati,",
  "atk-s0513a2:2434_13": "tumhe kira kurudhammaṃ nāma rakkhatha,",
  "atk-s0513a2:2434_14": "amhākampi rājā taṃ rakkhitukāmo imasmiṃ suvaṇṇapaṭṭe likhitvā ānethā”ti pesesi.",
  "atk-s0513a2:2434_15": "“Detha no kurudhamma”nti. “Tātā,",
  "atk-s0513a2:2434_16": "saccāhaṃ etaṃ kurudhammaṃ rakkhāmi,",
  "atk-s0513a2:2434_17": "idāni pana me tattha kukkuccaṃ atthi,",
  "atk-s0513a2:2434_18": "na me so kurudhammo cittaṃ ārādheti,",
  "atk-s0513a2:2434_19": "tasmā tumhākaṃ dātuṃ na sakkā”ti.",
  "atk-s0513a2:2435_0": "Kasmā pana taṃ sīlaṃ rājānaṃ na ārādhetīti?",
  "atk-s0513a2:2435_1": "Tadā kira rājūnaṃ tatiye tatiye saṃvacchare kattikamāse pavatto chaṇo nāma hoti,",
  "atk-s0513a2:2435_2": "taṃ chaṇaṃ kīḷantā rājāno sabbālaṅkārapaṭimaṇḍitā devavesaṃ gahetvā cittarājassa nāma yakkhassa santike",
  "atk-s0513a2:2435_3": "ṭhatvā catuddisā pupphapaṭimaṇḍite cittasare khipanti.",
  "atk-s0513a2:2435_4": "Ayampi rājā taṃ khaṇaṃ kīḷanto ekissā taḷākapāḷiyā cittarājassa yakkhassa santike ṭhatvā catuddisā cittasare",
  "atk-s0513a2:2435_5": "khipitvā tesu sesadisāgate tayo sare disvā udakapiṭṭhe khittasaraṃ na addasa.",
  "atk-s0513a2:2435_6": "Rañño “kacci nu kho mayā khitto saro macchasarīre patito”ti kukkuccaṃ ahosi pāṇātipātakammena sīlabhedaṃ ārabbha,",
  "atk-s0513a2:2435_7": "tasmā sīlaṃ na ārādheti.",
  "atk-s0513a2:2435_8": "So evamāha – “tātā,",
  "atk-s0513a2:2435_9": "mayhaṃ kurudhamme kukkuccaṃ atthi,",
  "atk-s0513a2:2435_10": "mātā pana me surakkhitaṃ rakkhati,",
  "atk-s0513a2:2435_11": "tassā santike gaṇhathā”ti.",
  "atk-s0513a2:2435_12": "“Mahārāja,",
  "atk-s0513a2:2435_13": "tumhākaṃ ‘pāṇaṃ vadhissāmī’ti cetanā natthi,",
  "atk-s0513a2:2435_14": "taṃ vinā pāṇātipāto nāma na hoti,",
  "atk-s0513a2:2435_15": "detha no attanā rakkhitaṃ kurudhamma”nti.",
  "atk-s0513a2:2435_16": "“Tena hi likhathā”ti suvaṇṇapaṭṭe likhāpesi –",
  "atk-s0513a2:2435_17": "“pāṇo na hantabbo,",
  "atk-s0513a2:2435_18": "adinnaṃ nādātabbaṃ,",
  "atk-s0513a2:2435_19": "kāmesu micchā na caritabbaṃ,",
  "atk-s0513a2:2435_20": "musā na bhaṇitabbaṃ,",
  "atk-s0513a2:2435_21": "majjaṃ na pātabba”nti likhāpetvā ca pana “evaṃ santepi neva maṃ ārādheti,",
  "atk-s0513a2:2435_22": "mātu me santike gaṇhathā”ti āha.",
  "atk-s0513a2:2436_0": "Dūtā rājānaṃ vanditvā tassā santikaṃ gantvā “devi,",
  "atk-s0513a2:2436_1": "tumhe kira kurudhammaṃ rakkhatha,",
  "atk-s0513a2:2436_2": "taṃ no dethā”ti vadiṃsu. “Tātā,",
  "atk-s0513a2:2436_3": "saccāhaṃ kurudhammaṃ rakkhāmi,",
  "atk-s0513a2:2436_4": "idāni pana me tattha kukkuccaṃ uppannaṃ,",
  "atk-s0513a2:2436_5": "na me so kurudhammo ārādheti tena vo dātuṃ na sakkā”ti.",
  "atk-s0513a2:2436_6": "Tassā kira dve puttā jeṭṭho rājā,",
  "atk-s0513a2:2436_7": "kaniṭṭho uparājā.",
  "atk-s0513a2:2436_8": "Atheko rājā bodhisattassa satasahassagghanakaṃ candanasāraṃ sahassagghanakaṃ kañcanamālaṃ pesesi.",
  "atk-s0513a2:2436_9": "So “mātaraṃ pūjessāmī”ti taṃ sabbaṃ mātu pesesi.",
  "atk-s0513a2:2436_10": "Sā cintesi –",
  "atk-s0513a2:2436_11": "“ahaṃ neva candanaṃ vilimpāmi,",
  "atk-s0513a2:2436_12": "na mālaṃ dhāremi,",
  "atk-s0513a2:2436_13": "suṇisānaṃ dassāmī”ti.",
  "atk-s0513a2:2436_14": "Athassā etadahosi –",
  "atk-s0513a2:2436_15": "“jeṭṭhasuṇisā me issarā,",
  "atk-s0513a2:2436_16": "aggamahesiṭṭhāne ṭhitā,",
  "atk-s0513a2:2436_17": "tassā suvaṇṇamālaṃ dassāmi.",
  "atk-s0513a2:2436_18": "Kaniṭṭhasuṇisā pana duggatā,",
  "atk-s0513a2:2436_19": "tassā candanasāraṃ dassāmī”ti.",
  "atk-s0513a2:2436_20": "Sā rañño deviyā suvaṇṇamālaṃ datvā uparājabhariyāya candanasāraṃ adāsi,",
  "atk-s0513a2:2436_21": "datvā ca panassā “ahaṃ kurudhammaṃ rakkhāmi,",
  "atk-s0513a2:2436_22": "etāsaṃ duggatāduggatabhāvo mayhaṃ appamāṇaṃ,",
  "atk-s0513a2:2436_23": "jeṭṭhāpacāyikakammameva pana kātuṃ mayhaṃ anurūpaṃ,",
  "atk-s0513a2:2436_24": "kacci nu kho me tassa akatattā sīlaṃ bhinna”nti kukkuccaṃ ahosi,",
  "atk-s0513a2:2436_25": "tasmā evamāha.",
  "atk-s0513a2:2436_26": "Atha naṃ dūtā “attano santakaṃ nāma yathāruciyā dīyati,",
  "atk-s0513a2:2436_27": "tumhe ettakenapi kukkuccaṃ kurumānā kiṃ aññaṃ pāpaṃ karissatha,",
  "atk-s0513a2:2436_28": "sīlaṃ nāma evarūpena na bhijjati,",
  "atk-s0513a2:2436_29": "detha no kurudhamma”nti vatvā tassāpi santike gahetvā suvaṇṇapaṭṭe likhiṃsu.",
  "atk-s0513a2:2437_0": "“Tātā,",
  "atk-s0513a2:2437_1": "evaṃ santepi neva maṃ ārādheti,",
  "atk-s0513a2:2437_2": "suṇisā pana me suṭṭhu rakkhati,",
  "atk-s0513a2:2437_3": "tassā santike gaṇhathā”ti vuttā ca pana aggamahesiṃ upasaṅkamitvā purimanayeneva kurudhammaṃ yāciṃsu.",
  "atk-s0513a2:2437_4": "Sāpi purimanayeneva vatvā “idāni maṃ sīlaṃ nārādheti,",
  "atk-s0513a2:2437_5": "tena vo dātuṃ na sakkā”ti āha.",
  "atk-s0513a2:2437_6": "Sā kira ekadivasaṃ sīhapañjare ṭhitā rañño nagaraṃ padakkhiṇaṃ karontassa pacchato hatthipiṭṭhe nisinnaṃ",
  "atk-s0513a2:2437_7": "uparājaṃ disvā lobhaṃ uppādetvā “sacāhaṃ iminā saddhiṃ santhavaṃ kareyyaṃ,",
  "atk-s0513a2:2437_8": "bhātu accayena rajje patiṭṭhito maṃ esa saṅgaṇheyyā”ti cintesi.",
  "atk-s0513a2:2437_9": "Athassā “ahaṃ kurudhammaṃ rakkhamānā sasāmikā hutvā kilesavasena aññaṃ purisaṃ olokesiṃ,",
  "atk-s0513a2:2437_10": "sīlena me bhinnena bhavitabba”nti kukkuccaṃ ahosi,",
  "atk-s0513a2:2437_11": "tasmā evamāha.",
  "atk-s0513a2:2437_12": "Atha naṃ dūtā “aticāro nāma ayye cittuppādamattena na hoti,",
  "atk-s0513a2:2437_13": "tumhe ettakenapi kukkuccaṃ kurumānā vītikkamaṃ kiṃkarissatha,",
  "atk-s0513a2:2437_14": "na ettakena sīlaṃ bhijjati,",
  "atk-s0513a2:2437_15": "detha no kurudhamma”nti vatvā tassāpi santike gahetvā suvaṇṇapaṭṭe likhiṃsu.",
  "atk-s0513a2:2438_0": "“Tātā,",
  "atk-s0513a2:2438_1": "evaṃ santepi neva maṃ ārādheti,",
  "atk-s0513a2:2438_2": "uparājā pana suṭṭhu rakkhati,",
  "atk-s0513a2:2438_3": "tassa santike gaṇhathā”ti vuttā ca pana uparājānaṃ upasaṅkamitvā purimanayeneva kurudhammaṃ yāciṃsu.",
  "atk-s0513a2:2438_4": "So pana sāyaṃ rājupaṭṭhānaṃ gacchanto ratheneva rājaṅgaṇaṃ patvā sace rañño santike bhuñjitvā tattheva sayitukāmo hoti,",
  "atk-s0513a2:2438_5": "rasmiyo ca patodañca antodhure chaḍḍeti.",
  "atk-s0513a2:2438_6": "Tāya saññāya jano pakkamitvā punadivase pātova gantvā tassa nikkhamanaṃ olokentova tiṭṭhati.",
  "atk-s0513a2:2438_7": "Sārathipi rathaṃ gopayitvā punadivase pātova taṃ ādāya rājadvāre tiṭṭhati.",
  "atk-s0513a2:2438_8": "Sace taṅkhaṇaññeva nikkhantukāmo hoti,",
  "atk-s0513a2:2438_9": "rasmiyo ca patodañca antoratheyeva ṭhapetvā rājupaṭṭhānaṃ gacchati.",
  "atk-s0513a2:2438_10": "Mahājano tāya saññāya “idāneva nikkhamissatī”ti rājadvāreyeva tiṭṭhati.",
  "atk-s0513a2:2438_11": "So ekadivasaṃ evaṃ katvā rājanivesanaṃ pāvisi,",
  "atk-s0513a2:2438_12": "paviṭṭhamattassayevassa devo pāvassi.",
  "atk-s0513a2:2438_13": "Rājā “devo vassatī”ti tassa nikkhantuṃ nādāsi,",
  "atk-s0513a2:2438_14": "so tattheva bhuñjitvā sayi.",
  "atk-s0513a2:2438_15": "Mahājano “idāni nikkhamissatī”ti sabbarattiṃ temento aṭṭhāsi.",
  "atk-s0513a2:2438_16": "Uparājā dutiyadivase nikkhamitvā temetvā ṭhitaṃ mahājanaṃ disvā “ahaṃ kurudhammaṃ rakkhanto ettakaṃ janaṃ kilamesiṃ,",
  "atk-s0513a2:2438_17": "sīlena me bhinnena bhavitabba”nti kukkuccaṃ ahosi,",
  "atk-s0513a2:2438_18": "tena tesaṃ dūtānaṃ “saccāhaṃ kurudhammaṃ rakkhāmi,",
  "atk-s0513a2:2438_19": "idāni pana me kukkuccaṃ atthi,",
  "atk-s0513a2:2438_20": "tena vo na sakkā dātu”nti vatvā tamatthaṃ ārocesi.",
  "atk-s0513a2:2438_21": "Atha naṃ dūtā “tumhākaṃ, deva,",
  "atk-s0513a2:2438_22": "‘ete kilamantū’ti cittaṃ natthi,",
  "atk-s0513a2:2438_23": "acetanakaṃ kammaṃ na hoti,",
  "atk-s0513a2:2438_24": "ettakenapi kukkuccaṃ karontānaṃ kathaṃ tumhākaṃ vītikkamo bhavissatī”ti vatvā tassapi santike sīlaṃ gahetvā suvaṇṇapaṭṭe likhiṃsu.",
  "atk-s0513a2:2439_0": "“Evaṃ santepi neva maṃ ārādheti,",
  "atk-s0513a2:2439_1": "purohito pana suṭṭhu rakkhati,",
  "atk-s0513a2:2439_2": "tassa santike gaṇhathā”ti vuttā ca pana purohitaṃ upasaṅkamitvā yāciṃsu.",
  "atk-s0513a2:2439_3": "Sopi ekadivasaṃ rājupaṭṭhānaṃ gacchanto ekena raññā tassa rañño pesitaṃ taruṇaravivaṇṇaṃ rathaṃ antarāmagge",
  "atk-s0513a2:2439_4": "disvā “kassāyaṃ ratho”ti pucchitvā “rañño ābhato”ti sutvā “ahaṃ mahallako,",
  "atk-s0513a2:2439_5": "sace me rājā imaṃ rathaṃ dadeyya,",
  "atk-s0513a2:2439_6": "sukhaṃ imaṃ āruyha vicareyya”nti cintetvā rājupaṭṭhānaṃ gato.",
  "atk-s0513a2:2439_7": "Tassa jayāpetvā ṭhitakāle rañño rathaṃ dassesuṃ.",
  "atk-s0513a2:2439_8": "Rājā disvā “ati viya sundaro ayaṃ ratho,",
  "atk-s0513a2:2439_9": "ācariyassa naṃ dethā”ti āha.",
  "atk-s0513a2:2439_10": "Purohito na icchi,",
  "atk-s0513a2:2439_11": "punappunaṃ vuccamānopi na icchiyeva.",
  "atk-s0513a2:2439_12": "Kiṃkāraṇā?",
  "atk-s0513a2:2439_13": "Evaṃ kirassa ahosi –",
  "atk-s0513a2:2439_14": "“ahaṃ kurudhammaṃ rakkhantova parasantake lobhaṃ akāsiṃ,",
  "atk-s0513a2:2439_15": "bhinnena me sīlena bhavitabba”nti.",
  "atk-s0513a2:2439_16": "So etamatthaṃ ācikkhitvā “tātā,",
  "atk-s0513a2:2439_17": "kurudhamme me kukkuccaṃ atthi,",
  "atk-s0513a2:2439_18": "na maṃ so dhammo ārādheti,",
  "atk-s0513a2:2439_19": "tasmā na sakkā dātu”nti āha.",
  "atk-s0513a2:2439_20": "Atha naṃ dūtā “ayya,",
  "atk-s0513a2:2439_21": "lobhuppādamattena na sīlaṃ bhijjati,",
  "atk-s0513a2:2439_22": "tumhe ettakenapi kukkuccaṃ karontā kiṃ vītikkamaṃ karissathā”ti vatvā tassapi santike sīlaṃ gahetvā suvaṇṇapaṭṭe likhiṃsu.",
  "atk-s0513a2:2440_0": "“Evaṃ santepi neva maṃ ārādheti,",
  "atk-s0513a2:2440_1": "rajjugāhako amacco pana suṭṭhu rakkhati,",
  "atk-s0513a2:2440_2": "tassa santike gaṇhathā”ti vuttā ca pana tampi upasaṅkamitvā yāciṃsu.",
  "atk-s0513a2:2440_3": "Sopi ekadivasaṃ janapade khettaṃ minanto rajjuṃ daṇḍake bandhitvā ekaṃ koṭiṃ khettasāmikena gaṇhāpetvā ekaṃ attanā aggahesi,",
  "atk-s0513a2:2440_4": "tena gahitarajjukoṭiyā baddhadaṇḍako ekassa kakkaṭakassa bilamajjhaṃ pāpuṇi.",
  "atk-s0513a2:2440_5": "So cintesi –",
  "atk-s0513a2:2440_6": "“sace daṇḍakaṃ bile otāressāmi,",
  "atk-s0513a2:2440_7": "antobile kakkaṭako nassissati.",
  "atk-s0513a2:2440_8": "Sace pana parato karissāmi,",
  "atk-s0513a2:2440_9": "rañño santakaṃ nassissati.",
  "atk-s0513a2:2440_10": "Sace orato karissāmi,",
  "atk-s0513a2:2440_11": "kuṭumbikassa santakaṃ nassissati,",
  "atk-s0513a2:2440_12": "kiṃ nu kho kātabba”nti?",
  "atk-s0513a2:2440_13": "Athassa etadahosi –",
  "atk-s0513a2:2440_14": "“bile kakkaṭakena bhavitabbaṃ,",
  "atk-s0513a2:2440_15": "sace bhaveyya,",
  "atk-s0513a2:2440_16": "paññāyeyya,",
  "atk-s0513a2:2440_17": "ettheva naṃ otāressāmī”ti bile daṇḍakaṃ otāresi,",
  "atk-s0513a2:2440_18": "kakkaṭako “kirī”ti saddamakāsi.",
  "atk-s0513a2:2440_19": "Athassa etadahosi –",
  "atk-s0513a2:2440_20": "“daṇḍako kakkaṭakapiṭṭhe otiṇṇo bhavissati,",
  "atk-s0513a2:2440_21": "kakkaṭako mato bhavissati,",
  "atk-s0513a2:2440_22": "ahañca kurudhammaṃ rakkhāmi,",
  "atk-s0513a2:2440_23": "tena me sīlena bhinnena bhavitabba”nti.",
  "atk-s0513a2:2440_24": "So etamatthaṃ ācikkhitvā “iminā me kāraṇena kurudhamme kukkuccaṃ atthi,",
  "atk-s0513a2:2440_25": "tena vo na sakkā dātu”nti āha.",
  "atk-s0513a2:2440_26": "Atha naṃ dūtā “tumhākaṃ ‘kakkaṭako maratū’ti cittaṃ natthi,",
  "atk-s0513a2:2440_27": "acetanakaṃ kammaṃ nāma na hoti.",
  "atk-s0513a2:2440_28": "Tumhe ettakenapi kukkuccaṃ karontā kiṃ vītikkamaṃ karissathā”ti vatvā tassapi santike sīlaṃ gahetvā suvaṇṇapaṭṭe likhiṃsu.",
  "atk-s0513a2:2441_0": "“Evaṃ santepi neva maṃ ārādheti,",
  "atk-s0513a2:2441_1": "sārathi pana suṭṭhu rakkhati,",
  "atk-s0513a2:2441_2": "tassa santike gaṇhathā”ti vuttā ca pana tampi upasaṅkamitvā yāciṃsu.",
  "atk-s0513a2:2441_3": "So ekadivasaṃ rājānaṃ rathena uyyānaṃ nesi.",
  "atk-s0513a2:2441_4": "Rājā tattha divā kīḷitvā sāyaṃ nikkhamitvā rathaṃ abhiruhi,",
  "atk-s0513a2:2441_5": "tassa nagaraṃ asampattasseva sūriyatthaṅgamanavelāya megho uṭṭhahi.",
  "atk-s0513a2:2441_6": "Sārathi rañño temanabhayena sindhavānaṃ patodasaññamadāsi.",
  "atk-s0513a2:2441_7": "Sindhavā javena pakkhandiṃsu.",
  "atk-s0513a2:2441_8": "Tato paṭṭhāya ca pana te uyyānaṃ gacchantāpi tato āgacchantāpi taṃ ṭhānaṃ patvā javena gacchanti āgacchanti.",
  "atk-s0513a2:2441_9": "Kiṃ kāraṇā?",
  "atk-s0513a2:2441_10": "Tesaṃ kira etadahosi –",
  "atk-s0513a2:2441_11": "“imasmiṃ ṭhāne parissayena bhavitabbaṃ,",
  "atk-s0513a2:2441_12": "tena no sārathi tadā patodasaññaṃ adāsī”ti.",
  "atk-s0513a2:2441_13": "Sārathissapi etadahosi –",
  "atk-s0513a2:2441_14": "“rañño temane vā atemane vā mayhaṃ doso natthi,",
  "atk-s0513a2:2441_15": "ahaṃ pana aṭṭhāne susikkhitasindhavānaṃ patodasaññaṃ adāsiṃ,",
  "atk-s0513a2:2441_16": "tena ime idāni aparāparaṃ javantā kilamanti,",
  "atk-s0513a2:2441_17": "ahañca kurudhammaṃ rakkhāmi,",
  "atk-s0513a2:2441_18": "tena me bhinnena sīlena bhavitabba”nti.",
  "atk-s0513a2:2441_19": "So etamatthaṃ ācikkhitvā “iminā kāraṇena kurudhamme kukkuccaṃ atthi,",
  "atk-s0513a2:2441_20": "tena vo na sakkā dātu”nti āha.",
  "atk-s0513a2:2441_21": "Atha naṃ dūtā “tumhākaṃ ‘sindhavā kilamantū’ti cittaṃ natthi,",
  "atk-s0513a2:2441_22": "acetanakaṃ kammaṃ nāma na hoti,",
  "atk-s0513a2:2441_23": "ettakenapi ca tumhe kukkuccaṃ karontā kiṃ vītikkamaṃ karissathā”ti vatvā tassa santike sīlaṃ gahetvā suvaṇṇapaṭṭe likhiṃsu.",
  "atk-s0513a2:2442_0": "“Evaṃ santepi neva maṃ ārādheti,",
  "atk-s0513a2:2442_1": "seṭṭhi pana suṭṭhu rakkhati,",
  "atk-s0513a2:2442_2": "tassa santike gaṇhathā”ti vuttā ca pana tampi upasaṅkamitvā yāciṃsu.",
  "atk-s0513a2:2442_3": "Sopi ekadivasaṃ gabbhato nikkhantasālisīsaṃ attano sālikhettaṃ gantvā paccavekkhitvā nivattamāno “vīhimālaṃ",
  "atk-s0513a2:2442_4": "bandhāpessāmī”ti ekaṃ sālisīsamuṭṭhiṃ gāhāpetvā thūṇāya bandhāpesi.",
  "atk-s0513a2:2442_5": "Athassa etadahosi –",
  "atk-s0513a2:2442_6": "“imamhā kedārā mayā rañño bhāgo dātabbo,",
  "atk-s0513a2:2442_7": "adinnabhāgatoyeva me kedārato sālisīsamuṭṭhi gāhāpito,",
  "atk-s0513a2:2442_8": "ahañca kurudhammaṃ rakkhāmi,",
  "atk-s0513a2:2442_9": "tena me bhinnena sīlena bhavitabba”nti.",
  "atk-s0513a2:2442_10": "So etamatthaṃ ācikkhitvā “iminā me kāraṇena kurudhamme kukkuccaṃ atthi,",
  "atk-s0513a2:2442_11": "tena vo na sakkā dātu”nti āha.",
  "atk-s0513a2:2442_12": "Atha naṃ dūtā “tumhākaṃ theyyacittaṃ natthi,",
  "atk-s0513a2:2442_13": "tena vinā adinnādānaṃ nāma paññāpetuṃ na sakkā,",
  "atk-s0513a2:2442_14": "ettakenapi kukkuccaṃ karontā tumhe parasantakaṃ nāma kiṃ gaṇhissathā”ti vatvā tassapi santike sīlaṃ gahetvā suvaṇṇapaṭṭe likhiṃsu.",
  "atk-s0513a2:2443_0": "“Evaṃ santepi neva maṃ ārādheti,",
  "atk-s0513a2:2443_1": "doṇamāpako pana mahāmatto suṭṭhu rakkhati,",
  "atk-s0513a2:2443_2": "tassa santike gaṇhathā”ti vuttā ca pana tampi upasaṅkamitvā yāciṃsu.",
  "atk-s0513a2:2443_3": "So kira ekadivasaṃ koṭṭhāgāradvāre nisīditvā rājabhāge vīhiṃ mināpento amitavīhirāsito vīhiṃ gahetvā lakkhaṃ ṭhapesi,",
  "atk-s0513a2:2443_4": "tasmiṃ khaṇe devo pāvassi.",
  "atk-s0513a2:2443_5": "Mahāmatto lakkhāni gaṇetvā “mitavīhī ettakā nāma hontī”ti vatvā lakkhavīhiṃ saṃkaḍḍhitvā mitarāsimhi",
  "atk-s0513a2:2443_6": "pakkhipitvā vegena gantvā dvārakoṭṭhake ṭhatvā cintesi –",
  "atk-s0513a2:2443_7": "“kiṃ nu kho mayā lakkhavīhī mitavīhirāsimhi pakkhittā,",
  "atk-s0513a2:2443_8": "udāhu amitarāsimhī”ti.",
  "atk-s0513a2:2443_9": "Athassa etadahosi –",
  "atk-s0513a2:2443_10": "“sace me mitavīhirāsimhi pakkhittā akāraṇeneva rañño santakaṃ vaḍḍhitaṃ,",
  "atk-s0513a2:2443_11": "gahapatikānaṃ santakaṃ nāsitaṃ,",
  "atk-s0513a2:2443_12": "ahañca kurudhammaṃ rakkhāmi,",
  "atk-s0513a2:2443_13": "tena me bhinnena sīlena bhavitabba”nti.",
  "atk-s0513a2:2443_14": "So etamatthaṃ ācikkhitvā “iminā me kāraṇena kurudhamme kukkuccaṃ atthi,",
  "atk-s0513a2:2443_15": "tena vo na sakkā dātu”nti āha.",
  "atk-s0513a2:2443_16": "Atha naṃ dūtā “tumhākaṃ theyyacittaṃ natthi,",
  "atk-s0513a2:2443_17": "tena vinā adinnādānaṃ nāma paññāpetuṃ na sakkā,",
  "atk-s0513a2:2443_18": "ettakenapi kukkuccaṃ karontā kiṃ tumhe parassa santakaṃ gaṇhissathā”ti vatvā tassapi santike sīlaṃ gahetvā suvaṇṇapaṭṭe likhiṃsu.",
  "atk-s0513a2:2444_0": "“Evaṃ santepi neva maṃ ārādheti,",
  "atk-s0513a2:2444_1": "dovāriko pana suṭṭhu rakkhati,",
  "atk-s0513a2:2444_2": "tassa santike gaṇhathā”ti vuttā ca pana tampi upasaṅkamitvā yāciṃsu.",
  "atk-s0513a2:2444_3": "Sopi ekadivasaṃ nagaradvāraṃ pidhānavelāya tikkhattuṃ saddamanussāvesi.",
  "atk-s0513a2:2444_4": "Atheko daliddamanusso attano kaniṭṭhabhaginiyā saddhiṃ dārupaṇṇatthāya araññaṃ gantvā nivattanto tassa",
  "atk-s0513a2:2444_5": "saddaṃ sutvā bhaginiṃ ādāya vegena dvāraṃ sampāpuṇi.",
  "atk-s0513a2:2444_6": "Atha naṃ dovāriko “tvaṃ nagare rañño atthibhāvaṃ kiṃ na jānāsi,",
  "atk-s0513a2:2444_7": "‘sakalasseva imassa nagarassa dvāraṃ pidhīyatī’ti na jānāsi,",
  "atk-s0513a2:2444_8": "attano mātugāmaṃ gahetvā araññe kāmaratikīḷaṃ kīḷanto divasaṃ vicarasī”ti āha.",
  "atk-s0513a2:2444_9": "Athassa itarena “na me, sāmi, bhariyā,",
  "atk-s0513a2:2444_10": "bhaginī me esā”ti vutte etadahosi –",
  "atk-s0513a2:2444_11": "“akāraṇaṃ vata me kataṃ bhaginiṃ bhariyāti kathentena,",
  "atk-s0513a2:2444_12": "ahañca kurudhammaṃ rakkhāmi,",
  "atk-s0513a2:2444_13": "tena me bhinnena sīlena bhavitabba”nti.",
  "atk-s0513a2:2444_14": "So etamatthaṃ ācikkhitvā “iminā me kāraṇena kurudhamme kukkuccaṃ atthi,",
  "atk-s0513a2:2444_15": "tena vo na sakkā dātu”nti āha.",
  "atk-s0513a2:2444_16": "Atha naṃ dūtā “etaṃ tumhehi tathāsaññāya kathitaṃ,",
  "atk-s0513a2:2444_17": "ettha vo sīlabhedo natthi,",
  "atk-s0513a2:2444_18": "ettakenapi ca tumhe kukkuccāyantā kurudhamme sampajānamusāvādaṃ nāma kiṃ karissathā”ti vatvā tassapi santike sīlaṃ gahetvā suvaṇṇapaṭṭe likhiṃsu.",
  "atk-s0513a2:2445_0": "“Evaṃ santepi neva maṃ ārādheti,",
  "atk-s0513a2:2445_1": "vaṇṇadāsī pana suṭṭhu rakkhati,",
  "atk-s0513a2:2445_2": "tassa santike gaṇhathā”ti vuttā ca pana tampi upasaṅkamitvā yāciṃsu.",
  "atk-s0513a2:2445_3": "Sā purimanayeneva paṭikkhipi.",
  "atk-s0513a2:2445_4": "Kiṃkāraṇā?",
  "atk-s0513a2:2445_5": "Sakko kira devānamindo “tassā sīlaṃ vīmaṃsissāmī”ti māṇavakavaṇṇena āgantvā “ahaṃ āgamissāmī”ti vatvā",
  "atk-s0513a2:2445_6": "sahassaṃ datvā devalokameva gantvā tīṇi saṃvaccharāni nāgacchi.",
  "atk-s0513a2:2445_7": "Sā attano sīlabhedabhayena tīṇi saṃvaccharāni aññassa purisassa hatthato tambūlamattampi na gaṇhi,",
  "atk-s0513a2:2445_8": "sā anukkamena duggatā hutvā cintesi –",
  "atk-s0513a2:2445_9": "“mayhaṃ sahassaṃ datvā gatapurisassa tīṇi saṃvaccharāni anāgacchantassa duggatā jātā,",
  "atk-s0513a2:2445_10": "jīvitavuttiṃ ghaṭetuṃ na sakkomi,",
  "atk-s0513a2:2445_11": "ito dāni paṭṭhāya mayā vinicchayamahāmattānaṃ ārocetvā paribbayaṃ gahetuṃ vaṭṭatī”ti.",
  "atk-s0513a2:2445_12": "Sā vinicchayaṃ gantvā “sāmi,",
  "atk-s0513a2:2445_13": "paribbayaṃ datvā gatapurisassa me tīṇi saṃvaccharāni,",
  "atk-s0513a2:2445_14": "matabhāvampissa na jānāmi,",
  "atk-s0513a2:2445_15": "jīvitaṃ ghaṭetuṃ na sakkomi,",
  "atk-s0513a2:2445_16": "kiṃ karomi,",
  "atk-s0513a2:2445_17": "sāmī”ti āha.",
  "atk-s0513a2:2445_18": "Tīṇi saṃvaccharāni anāgacchante kiṃ karissasi,",
  "atk-s0513a2:2445_19": "ito paṭṭhāya paribbayaṃ gaṇhāti.",
  "atk-s0513a2:2445_20": "Tassā laddhavinicchayāya vinicchayato nikkhamamānāya eva eko puriso sahassabhaṇḍikaṃ upanāmesi.",
  "atk-s0513a2:2446_0": "Tassa gahaṇatthāya hatthaṃ pasāraṇakāle sakko attānaṃ dassesi.",
  "atk-s0513a2:2446_1": "Sā disvāva “mayhaṃ saṃvaccharattayamatthake sahassadāyako puriso āgato, tāta,",
  "atk-s0513a2:2446_2": "natthi me tava kahāpaṇehi attho”ti hatthaṃ samiñjesi.",
  "atk-s0513a2:2446_3": "Sakko attano sarīraññeva abhinimminitvā taruṇasūriyo viya jalanto ākāse aṭṭhāsi,",
  "atk-s0513a2:2446_4": "sakalanagaraṃ sannipati.",
  "atk-s0513a2:2446_5": "Sakko mahājanamajjhe “ahaṃ etissā vīmaṃsanavasena saṃvaccharattayamatthake sahassaṃ adāsiṃ,",
  "atk-s0513a2:2446_6": "sīlaṃ rakkhantā nāma evarūpā hutvā rakkhathā”ti ovādaṃ datvā tassā nivesanaṃ sattaratanehi pūretvā “ito",
  "atk-s0513a2:2446_7": "paṭṭhāya appamattā hohī”ti taṃ anusāsitvā devalokameva agamāsi.",
  "atk-s0513a2:2446_8": "Iminā kāraṇena sā “ahaṃ gahitabhatiṃ ajīrāpetvāva aññena dīyamānāya bhatiyā hatthaṃ pasāresiṃ,",
  "atk-s0513a2:2446_9": "iminā kāraṇena maṃ sīlaṃ nārādheti,",
  "atk-s0513a2:2446_10": "tena vo dātuṃ na sakkā”ti paṭikkhipi.",
  "atk-s0513a2:2446_11": "Atha naṃ dūtā “hatthappasāraṇamattena sīlabhedo natthi,",
  "atk-s0513a2:2446_12": "sīlaṃ nāma etaṃ paramavisuddhi hotī”ti vatvā tassāpi santike sīlaṃ gahetvā suvaṇṇapaṭṭe likhiṃsu.",
  "atk-s0513a2:2447_0": "Iti imesaṃ ekādasannaṃ janānaṃ rakkhaṇasīlaṃ suvaṇṇapaṭṭe likhitvā dantapuraṃ gantvā kāliṅgarañño suvaṇṇapaṭṭaṃ datvā taṃ pavattiṃ ārocesuṃ.",
  "atk-s0513a2:2447_1": "Rājā tasmiṃ kurudhamme vattamāno pañca sīlāni pūresi.",
  "atk-s0513a2:2447_2": "Tasmiṃ khaṇe sakalakāliṅgaraṭṭhe devo vassi,",
  "atk-s0513a2:2447_3": "tīṇi bhayāni vūpasantāni,",
  "atk-s0513a2:2447_4": "raṭṭhaṃ khemaṃ subhikkhaṃ ahosi.",
  "atk-s0513a2:2447_5": "Bodhisatto yāvajīvaṃ dānādīni puññāni katvā saparivāro saggapuraṃ pūresi.",
  "atk-s0513a2:2448_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi.",
  "atk-s0513a2:2448_1": "“Saccapariyosāne keci sotāpannā ahesuṃ,",
  "atk-s0513a2:2448_2": "keci sakadāgāmino,",
  "atk-s0513a2:2448_3": "keci anāgāmino,",
  "atk-s0513a2:2448_4": "keci arahanto”ti.",
  "atk-s0513a2:2448_5": "Jātakasamodhāne pana –",
  "atk-s0513a2:2449_0": "“Gaṇikā uppalavaṇṇā, puṇṇo dovāriko tadā;",
  "atk-s0513a2:2450_0": "Rajjugāho kaccāyano, moggallāno doṇamāpako.",
  "atk-s0513a2:2451_0": "“Sāriputto tadā seṭṭhi, anuruddho ca sārathi;",
  "atk-s0513a2:2452_0": "Brāhmaṇo kassapo thero, uparājā nandapaṇḍito.",
  "atk-s0513a2:2453_0": "“Mahesī rāhulamātā, māyādevī janettiyā;",
  "atk-s0513a2:2454_0": "Kururājā bodhisatto, evaṃ dhāretha jātaka”nti.",
  "atk-s0513a2:2455_0": "Kurudhammajātakavaṇṇanā chaṭṭhā.",
  "atk-s0513a2:2457_0": "[277] 7. Romakajātakavaṇṇanā",
  "atk-s0513a2:2458_0": "Vassāni paññāsa samādhikānīti idaṃ satthā veḷuvane viharanto bhagavato vadhāya parisakkanaṃ ārabbha kathesi.",
  "atk-s0513a2:2458_1": "Paccuppannavatthu uttānameva.",
  "atk-s0513a2:2459_0": "Atīte pana bārāṇasiyaṃ brahmadatte rajjaṃ kārente bodhisatto pārāvato hutvā bahupārāvataparivuto araññe pabbataguhāyaṃ vāsaṃ kappesi.",
  "atk-s0513a2:2459_1": "Aññataropi kho tāpaso sīlasampanno tesaṃ pārāvatānaṃ vasanaṭṭhānato avidūre ekaṃ paccantagāmaṃ upanissāya",
  "atk-s0513a2:2459_2": "assamapadaṃ māpetvā pabbataguhāyaṃ vāsaṃ kappesi.",
  "atk-s0513a2:2459_3": "Bodhisatto antarantarā tassa santikaṃ āgantvā sotabbayuttakaṃ suṇāti.",
  "atk-s0513a2:2459_4": "Tāpaso tattha ciraṃ vasitvā pakkāmi,",
  "atk-s0513a2:2459_5": "athañño kūṭajaṭilo āgantvā tattha vāsaṃ kappesi.",
  "atk-s0513a2:2459_6": "Bodhisatto pārāvataparivuto taṃ upasaṅkamitvā vanditvā paṭisanthāraṃ katvā assamapade vicaritvā girikandarasamīpe",
  "atk-s0513a2:2459_7": "gocaraṃ gahetvā sāyaṃ attano vasanaṭṭhānaṃ gacchati.",
  "atk-s0513a2:2459_8": "Kūṭatāpaso tattha atirekapaṇṇāsavassāni vasi.",
  "atk-s0513a2:2460_0": "Athassa ekadivasaṃ paccantagāmavāsino manussā pārāvatamaṃsaṃ abhisaṅkharitvā adaṃsu.",
  "atk-s0513a2:2460_1": "So tattha rasataṇhāya bajjhitvā “kiṃ maṃsaṃ nāmeta”nti pucchitvā “pārāvatamaṃsa”nti sutvā cintesi –",
  "atk-s0513a2:2460_2": "“mayhaṃ assamapadaṃ bahū pārāvatā āgacchanti,",
  "atk-s0513a2:2460_3": "te māretvā maṃsaṃ khādituṃ vaṭṭatī”ti.",
  "atk-s0513a2:2460_4": "So taṇḍulasappidadhikhīramaricādīni āharitvā ekamante ṭhapetvā muggaraṃ cīvarakaṇṇena paṭicchādetvā pārāvatānaṃ",
  "atk-s0513a2:2460_5": "āgamanaṃ olokento paṇṇasāladvāre nisīdi.",
  "atk-s0513a2:2460_6": "Bodhisatto pārāvataparivuto āgantvā tassa kūṭajaṭilassa duṭṭhakiriyaṃ oloketvā “ayaṃ duṭṭhatāpaso aññenākārena nisinno,",
  "atk-s0513a2:2460_7": "kacci nu kho amhākaṃ samānajātīnaṃ maṃsaṃ khādi,",
  "atk-s0513a2:2460_8": "parigaṇhissāmi na”nti anuvāte ṭhatvā tassa sarīragandhaṃ ghāyitvā “ayaṃ amhe māretvā maṃsaṃ khāditukāmo,",
  "atk-s0513a2:2460_9": "na tassa santikaṃ gantuṃ vaṭṭatī”ti pārāvate ādāya paṭikkamitvā cari.",
  "atk-s0513a2:2460_10": "Tāpaso taṃ anāgacchantaṃ disvā “madhurakathaṃ tehi saddhiṃ kathetvā vissāsena upagate māretvā maṃsaṃ",
  "atk-s0513a2:2460_11": "khādituṃ vaṭṭatī”ti cintetvā purimā dve gāthā avoca –",
  "atk-s0513a2:2461_0": "79.",
  "atk-s0513a2:2462_0": "“Vassāni paññāsa samādhikāni, vasimha selassa guhāya romaka;",
  "atk-s0513a2:2463_0": "Asaṅkamānā abhinibbutattā, hatthattamāyanti mamaṇḍajā pure.",
  "atk-s0513a2:2464_0": "80.",
  "atk-s0513a2:2465_0": "“Tedāni vakkaṅga kimatthamussukā, bhajanti aññaṃ girikandaraṃ dijā;",
  "atk-s0513a2:2466_0": "Na nūna maññanti mamaṃ yathā pure, cirappavutthā atha vā na te ime”ti.",
  "atk-s0513a2:2467_0": "Tattha samādhikānīti samaadhikāni.",
  "atk-s0513a2:2467_1": "Romakāti rumāya uppanna,",
  "atk-s0513a2:2467_2": "sudhotapavāḷena samānavaṇṇanettapādatāya bodhisattaṃ pārāvataṃ ālapati.",
  "atk-s0513a2:2467_3": "Asaṅkamānāti evaṃ atirekapaññāsavassāni imissā pabbataguhāya vasantesu amhesu ete aṇḍajā ekadivasampi",
  "atk-s0513a2:2467_4": "mayi āsaṅkaṃ akatvā abhinibbutacittāva hutvā pubbe mama hatthattaṃ hatthappasāraṇokāsaṃ āgacchantīti attho.",
  "atk-s0513a2:2468_0": "Tedānīti te idāni.",
  "atk-s0513a2:2468_1": "Vakkaṅgāti bodhisattaṃ ālapati,",
  "atk-s0513a2:2468_2": "sabbepi pana pakkhino uppatanakāle gīvaṃ vakkaṃ katvā uppatanato “vakkaṅgā”ti vuccanti.",
  "atk-s0513a2:2468_3": "Kimatthanti kiṃkāraṇaṃ sampassamānā?",
  "atk-s0513a2:2468_4": "Ussukāti ukkaṇṭhitarūpā hutvā.",
  "atk-s0513a2:2468_5": "Girikandaranti girito aññaṃ pabbatakandaraṃ.",
  "atk-s0513a2:2468_6": "Yathā pureti yathā pubbe ete pakkhino maṃ garuṃ katvā piyaṃ katvā maññanti,",
  "atk-s0513a2:2468_7": "tathā idāni na nūna maññanti,",
  "atk-s0513a2:2468_8": "pubbe idha nivutthatāpaso añño,",
  "atk-s0513a2:2468_9": "ayaṃ añño,",
  "atk-s0513a2:2468_10": "evaṃ maññe ete maṃ maññantīti dīpeti.",
  "atk-s0513a2:2468_11": "Cirappavutthā atha vā na te imeti kiṃ nu kho ime ciraṃ vippavasitvā dīghassa addhuno accayena āgatattā maṃ “soyeva aya”nti na sañjānanti,",
  "atk-s0513a2:2468_12": "udāhu ye amhesu abhinibbutacittā,",
  "atk-s0513a2:2468_13": "na te ime,",
  "atk-s0513a2:2468_14": "aññeva āgantukapakkhino,",
  "atk-s0513a2:2468_15": "ime kena maṃ na upasaṅkamantīti pucchati.",
  "atk-s0513a2:2469_0": "Taṃ sutvā bodhisatto pakkamitvā ṭhitova tatiyaṃ gāthamāha –",
  "atk-s0513a2:2470_0": "81.",
  "atk-s0513a2:2471_0": "“Jānāma taṃ na mayaṃ sampamūḷhā, soyeva tvaṃ te mayamasma nāññe;",
  "atk-s0513a2:2472_0": "Cittañca te asmiṃ jane paduṭṭhaṃ, ājīvikā tena tamuttasāmā”ti.",
  "atk-s0513a2:2473_0": "Tattha na mayaṃ sampamūḷhāti mayaṃ mūḷhā pamattā na homa.",
  "atk-s0513a2:2473_1": "Cittañca te asmiṃ jane paduṭṭhanti tvaṃ,",
  "atk-s0513a2:2473_2": "soyeva mayampi teyeva,",
  "atk-s0513a2:2473_3": "na taṃ sañjānāma,",
  "atk-s0513a2:2473_4": "apica kho pana tava cittaṃ asmiṃ jane paduṭṭhaṃ amhe māretuṃ uppannaṃ.",
  "atk-s0513a2:2473_5": "Ājīvikāti ājīvahetu pabbajita paduṭṭhatāpasa.",
  "atk-s0513a2:2473_6": "Tena tamuttasāmāti tena kāraṇena taṃ uttasāma bhāyāma na upasaṅkamāma.",
  "atk-s0513a2:2474_0": "Kūṭatāpaso “ñāto ahaṃ imehī”ti muggaraṃ khipitvā virajjhitvā “gaccha tāva tvaṃ viraddhomhī”ti āha.",
  "atk-s0513a2:2474_1": "Atha naṃ bodhisatto “maṃ tāva viraddhosi,",
  "atk-s0513a2:2474_2": "cattāro pana apāye na virajjhasi.",
  "atk-s0513a2:2474_3": "Sace idha vasissasi,",
  "atk-s0513a2:2474_4": "gāmavāsīnaṃ ‘coro aya’nti ācikkhitvā taṃ gāhāpessāmi sīghaṃ palāyassū”ti taṃ tajjetvā pakkāmi.",
  "atk-s0513a2:2474_5": "Kūṭajaṭilo tattha vasituṃ nāsakkhi,",
  "atk-s0513a2:2474_6": "aññattha agamāsi.",
  "atk-s0513a2:2475_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi –",
  "atk-s0513a2:2475_1": "“tadā kūṭatāpaso devadatto ahosi,",
  "atk-s0513a2:2475_2": "purimo sīlavantatāpaso sāriputto,",
  "atk-s0513a2:2475_3": "pārāvatajeṭṭhako pana ahameva ahosi”nti.",
  "atk-s0513a2:2476_0": "Romakajātakavaṇṇanā sattamā.",
  "atk-s0513a2:2478_0": "[278] 8. Mahiṃsarājajātakavaṇṇanā",
  "atk-s0513a2:2479_0": "Kimatthamabhisandhāyāti idaṃ satthā jetavane viharanto ekaṃ lolamakkaṭaṃ ārabbha kathesi.",
  "atk-s0513a2:2479_1": "Sāvatthiyaṃ kira ekasmiṃ kule eko posāvaniyalolamakkaṭo hatthisālaṃ gantvā ekassa sīlavantassa hatthissa piṭṭhiyaṃ nisīditvā uccārapassāvaṃ karoti,",
  "atk-s0513a2:2479_2": "piṭṭhiyaṃ caṅkamati.",
  "atk-s0513a2:2479_3": "Hatthī attano sīlavantatāya khantisampadāya na kiñci karoti.",
  "atk-s0513a2:2479_4": "Athekadivasaṃ tassa hatthissa ṭhāne añño duṭṭhahatthipoto aṭṭhāsi.",
  "atk-s0513a2:2479_5": "Makkaṭo “soyeva aya”nti saññāya duṭṭhahatthissa piṭṭhiṃ abhiruhi.",
  "atk-s0513a2:2479_6": "Atha naṃ so soṇḍāya gahetvā bhūmiyaṃ ṭhapetvā pādena akkamitvā sañcuṇṇesi.",
  "atk-s0513a2:2479_7": "Sā pavatti bhikkhusaṅghe pākaṭā jātā.",
  "atk-s0513a2:2479_8": "Athekadivasaṃ bhikkhū dhammasabhāyaṃ kathaṃ samuṭṭhāpesuṃ – “āvuso,",
  "atk-s0513a2:2479_9": "lolamakkaṭo kira sīlavantahatthisaññāya duṭṭhahatthipiṭṭhiṃ abhiruhi,",
  "atk-s0513a2:2479_10": "atha naṃ so jīvitakkhayaṃ pāpesī”ti.",
  "atk-s0513a2:2479_11": "Satthā āgantvā “kāya nuttha,",
  "atk-s0513a2:2479_12": "bhikkhave,",
  "atk-s0513a2:2479_13": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a2:2479_14": "bhikkhave,",
  "atk-s0513a2:2479_15": "idānevesa,",
  "atk-s0513a2:2479_16": "lolamakkaṭo evaṃsīlo,",
  "atk-s0513a2:2479_17": "porāṇato paṭṭhāya evaṃsīloyevā”ti vatvā atītaṃ āhari.",
  "atk-s0513a2:2480_0": "Atīte bārāṇasiyaṃ brahmadatte rajjaṃ kārente bodhisatto himavantapadese mahiṃsayoniyaṃ nibbattitvā vayappatto",
  "atk-s0513a2:2480_1": "thāmasampanno mahāsarīro pabbatapādapabbhāragiriduggavanaghaṭesu vicaranto ekaṃ phāsukaṃ rukkhamūlaṃ",
  "atk-s0513a2:2480_2": "disvā gocaraṃ gahetvā divā tasmiṃ rukkhamūle aṭṭhāsi.",
  "atk-s0513a2:2480_3": "Atheko lolamakkaṭo rukkhā otaritvā tassa piṭṭhiṃ abhiruhitvā uccārapassāvaṃ katvā siṅge gaṇhitvā olambanto naṅguṭṭhe gahetvā dolāyantova kīḷi.",
  "atk-s0513a2:2480_4": "Bodhisatto khantimettānuddayasampadāya taṃ tassa anācāraṃ na manasākāsi,",
  "atk-s0513a2:2480_5": "makkaṭo punappunaṃ tatheva kari.",
  "atk-s0513a2:2480_6": "Athekadivasaṃ tasmiṃ rukkhe adhivatthā devatā rukkhakkhandhe ṭhatvā naṃ “mahiṃsarāja kasmā imassa duṭṭhamakkaṭassa avamānaṃ sahasi,",
  "atk-s0513a2:2480_7": "nisedhehi na”nti vatvā etamatthaṃ pakāsentī purimā dve gāthā avoca –",
  "atk-s0513a2:2481_0": "82.",
  "atk-s0513a2:2482_0": "“Kimatthamabhisandhāya, lahucittassa dubbhino;",
  "atk-s0513a2:2483_0": "Sabbakāmadadasseva, imaṃ dukkhaṃ titikkhasi.",
  "atk-s0513a2:2484_0": "83.",
  "atk-s0513a2:2485_0": "“Siṅgena nihanāhetaṃ, padasā ca adhiṭṭhaha;",
  "atk-s0513a2:2486_0": "Bhiyyo bālā pakujjheyyuṃ, no cassa paṭisedhako”ti.",
  "atk-s0513a2:2487_0": "Tattha kimatthamabhisandhāyāti kiṃ nu kho kāraṇaṃ paṭicca kiṃ sampassamāno.",
  "atk-s0513a2:2487_1": "Dubbhinoti mittadubbhissa.",
  "atk-s0513a2:2487_2": "Sabbakāmadadassevāti sabbakāmadadassa sāmikassa iva.",
  "atk-s0513a2:2487_3": "Titikkhasīti adhivāsesi.",
  "atk-s0513a2:2487_4": "Padasā ca adhiṭṭhahāti pādena ca naṃ tiṇhakhuraggena yathā ettheva marati,",
  "atk-s0513a2:2487_5": "evaṃ akkama.",
  "atk-s0513a2:2487_6": "Bhiyyo bālāti sace hi paṭisedhako na bhaveyya,",
  "atk-s0513a2:2487_7": "bālā aññāṇasattā punappunaṃ kujjheyyuṃ ghaṭṭeyyuṃ viheṭheyyuṃ evāti dīpeti.",
  "atk-s0513a2:2488_0": "Taṃ sutvā bodhisatto “rukkhadevate,",
  "atk-s0513a2:2488_1": "sacāhaṃ iminā jātigottabalādīhi adhiko samāno imassa dosaṃ na sahissāmi,",
  "atk-s0513a2:2488_2": "kathaṃ me manoratho nipphattiṃ gamissati.",
  "atk-s0513a2:2488_3": "Ayaṃ pana maṃ viya aññampi maññamāno evaṃ anācāraṃ karissati,",
  "atk-s0513a2:2488_4": "tato yesaṃ caṇḍamahiṃsānaṃ esa evaṃ karissati,",
  "atk-s0513a2:2488_5": "eteyeva etaṃ vadhissanti.",
  "atk-s0513a2:2488_6": "Sā tassa aññehi māraṇā mayhaṃ dukkhato ca pāṇātipātato ca vimutti bhavissatī”ti vatvā tatiyaṃ gāthamāha –",
  "atk-s0513a2:2489_0": "84.",
  "atk-s0513a2:2490_0": "“Mamevāyaṃ maññamāno, aññepevaṃ karissati;",
  "atk-s0513a2:2491_0": "Te naṃ tattha vadhissanti, sā me mutti bhavissatī”ti.",
  "atk-s0513a2:2492_0": "Katipāhaccayena pana bodhisatto aññattha gato.",
  "atk-s0513a2:2492_1": "Añño caṇḍamahiṃso tattha āgantvā aṭṭhāsi.",
  "atk-s0513a2:2492_2": "Duṭṭhamakkaṭo “soyeva aya”nti saññāya tassa piṭṭhiṃ abhiruhitvā tatheva anācāraṃ cari.",
  "atk-s0513a2:2492_3": "Atha naṃ so vidhunanto bhūmiyaṃ pātetvā siṅgena hadaye vijjhitvā pādehi madditvā sañcuṇṇesi.",
  "atk-s0513a2:2493_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi –",
  "atk-s0513a2:2493_1": "“tadā duṭṭhamahiṃso ayaṃ duṭṭhahatthī ahosi,",
  "atk-s0513a2:2493_2": "duṭṭhamakkaṭo etarahi ayaṃ makkaṭo,",
  "atk-s0513a2:2493_3": "sīlavā mahiṃsarājā pana ahameva ahosi”nti.",
  "atk-s0513a2:2494_0": "Mahiṃsarājajātakavaṇṇanā aṭṭhamā.",
  "atk-s0513a2:2496_0": "[279] 9. Satapattajātakavaṇṇanā",
  "atk-s0513a2:2497_0": "Yathā māṇavako pantheti idaṃ satthā jetavane viharanto paṇḍukalohitake ārabbha kathesi.",
  "atk-s0513a2:2497_1": "Chabbaggiyānañhi dve janā mettiyabhūmajakā rājagahaṃ upanissāya vihariṃsu,",
  "atk-s0513a2:2497_2": "dve assajipunabbasukā kīṭāgiriṃ upanissāya vihariṃsu,",
  "atk-s0513a2:2497_3": "paṇḍukalohitakā ime pana dve sāvatthiṃ upanissāya jetavane vihariṃsu.",
  "atk-s0513a2:2497_4": "Te dhammena nīhaṭaṃ adhikaraṇaṃ ukkoṭenti.",
  "atk-s0513a2:2497_5": "Yepi tesaṃ sandiṭṭhasambhattā honti,",
  "atk-s0513a2:2497_6": "tesaṃ upatthambhā hutvā “na, āvuso,",
  "atk-s0513a2:2497_7": "tumhe etehi jātiyā vā gottena vā sīlena vā nihīnatarā.",
  "atk-s0513a2:2497_8": "Sace tumhe attano gāhaṃ vissajjetha,",
  "atk-s0513a2:2497_9": "suṭṭhutaraṃ vo ete adhibhavissantī”tiādīni vatvā gāhaṃ vissajjetuṃ na denti.",
  "atk-s0513a2:2497_10": "Tena bhaṇḍanāni ceva kalahaviggahavivādā ca pavattanti.",
  "atk-s0513a2:2497_11": "Bhikkhū etamatthaṃ bhagavato ārocesuṃ.",
  "atk-s0513a2:2497_12": "Atha bhagavā etasmiṃ nidāne etasmiṃ pakaraṇe bhikkhū sannipātāpetvā paṇḍukalohitake pakkosāpetvā “saccaṃ kira tumhe,",
  "atk-s0513a2:2497_13": "bhikkhave,",
  "atk-s0513a2:2497_14": "attanāpi adhikaraṇaṃ ukkoṭetha,",
  "atk-s0513a2:2497_15": "aññesampi gāhaṃ vissajjetuṃ na dethā”ti pucchitvā “saccaṃ,",
  "atk-s0513a2:2497_16": "bhante”ti vutte “evaṃ sante,",
  "atk-s0513a2:2497_17": "bhikkhave,",
  "atk-s0513a2:2497_18": "tumhākaṃ kiriyā satapattamāṇavassa kiriyā viya hotī”ti vatvā atītaṃ āhari.",
  "atk-s0513a2:2498_0": "Atīte bārāṇasiyaṃ brahmadatte rajjaṃ kārente bodhisatto aññatarasmiṃ kāsigāmake ekasmiṃ kule nibbattitvā",
  "atk-s0513a2:2498_1": "vayappatto kasivaṇijjādīhi jīvikaṃ akappetvā pañcasatamatte core gahetvā tesaṃ jeṭṭhako hutvā panthadūhanasandhicchedādīni",
  "atk-s0513a2:2498_2": "karonto jīvikaṃ kappesi.",
  "atk-s0513a2:2498_3": "Tadā bārāṇasiyaṃ eko kuṭumbiko ekassa jānapadassa kahāpaṇasahassaṃ datvā puna aggahetvāva kālamakāsi.",
  "atk-s0513a2:2498_4": "Athassa bhariyā aparabhāge gilānā maraṇamañce nipannā puttaṃ āmantetvā “tāta,",
  "atk-s0513a2:2498_5": "pitā te ekassa sahassaṃ datvā anāharāpetvāva mato,",
  "atk-s0513a2:2498_6": "sace ahampi marissāmi,",
  "atk-s0513a2:2498_7": "na so tuyhaṃ dassati,",
  "atk-s0513a2:2498_8": "gaccha naṃ mayi jīvantiyā āharāpetvā gaṇhā”ti āha.",
  "atk-s0513a2:2498_9": "So “sādhū”ti sampaṭicchitvā tattha gantvā kahāpaṇe labhi.",
  "atk-s0513a2:2498_10": "Athassa mātā kālakiriyaṃ katvā puttasinehena tassa āgamanamagge opapātikasiṅgālī hutvā nibbati.",
  "atk-s0513a2:2499_0": "Tadā so corajeṭṭhako maggapaṭipanne vilumpamāno sapariso tasmiṃ magge aṭṭhāsi.",
  "atk-s0513a2:2499_1": "Atha sā siṅgālī putte aṭavīmukhaṃ sampatte “tāta,",
  "atk-s0513a2:2499_2": "mā aṭaviṃ abhiruhi,",
  "atk-s0513a2:2499_3": "corā ettha ṭhitā,",
  "atk-s0513a2:2499_4": "te taṃ māretvā kahāpaṇe gaṇhissantī”ti punappunaṃ maggaṃ occhindamānā nivāreti.",
  "atk-s0513a2:2499_5": "So taṃ kāraṇaṃ ajānanto “ayaṃ kāḷakaṇṇī siṅgālī mayhaṃ maggaṃ occhindatī”ti leḍḍudaṇḍaṃ gahetvā mātaraṃ palāpetvā aṭaviṃ paṭipajji.",
  "atk-s0513a2:2499_6": "Atheko satapattasakuṇo “imassa purisassa hatthe kahāpaṇasahassaṃ atthi,",
  "atk-s0513a2:2499_7": "imaṃ māretvā taṃ kahāpaṇaṃ gaṇhathā”ti viravanto corābhimukho pakkhandi.",
  "atk-s0513a2:2499_8": "Māṇavo tena katakāraṇaṃ ajānanto “ayaṃ maṅgalasakuṇo,",
  "atk-s0513a2:2499_9": "idāni me sotthi bhavissatī”ti cintetvā “vassa, sāmi, vassa,",
  "atk-s0513a2:2499_10": "sāmī”ti vatvā añjaliṃ paggaṇhi.",
  "atk-s0513a2:2500_0": "Bodhisatto sabbarutaññū tesaṃ dvinnaṃ kiriyaṃ disvā cintesi –",
  "atk-s0513a2:2500_1": "imāya siṅgāliyā etassa mātarā bhavitabbaṃ,",
  "atk-s0513a2:2500_2": "tena sā “imaṃ māretvā kahāpaṇe gaṇhantī”ti bhayena vāreti.",
  "atk-s0513a2:2500_3": "Iminā pana satapattena paccāmittena bhavitabbaṃ,",
  "atk-s0513a2:2500_4": "tena so “imaṃ māretvā kahāpaṇe gaṇhathā”ti amhākaṃ ārocesi.",
  "atk-s0513a2:2500_5": "Ayaṃ pana etamatthaṃ ajānanto atthakāmaṃ mātaraṃ tajjetvā palāpesi,",
  "atk-s0513a2:2500_6": "anatthakāmassa satapattassa “atthakāmo me”ti saññāya añjaliṃ paggaṇhāti,",
  "atk-s0513a2:2500_7": "aho vatāyaṃ bāloti.",
  "atk-s0513a2:2500_8": "Bodhisattānañhi evaṃ mahāpurisānampi sataṃ parasantakaggahaṇaṃ visamapaṭisandhiggahaṇavasena hoti,",
  "atk-s0513a2:2500_9": "“nakkhattadosenā”tipi vadanti.",
  "atk-s0513a2:2501_0": "Māṇavo āgantvā corānaṃ sīmantaraṃ pāpuṇi.",
  "atk-s0513a2:2501_1": "Bodhisatto taṃ gāhāpetvā “kattha vāsikosī”ti pucchi.",
  "atk-s0513a2:2501_2": "“Bārāṇasivāsikomhī”ti.",
  "atk-s0513a2:2501_3": "“Kahaṃ agamāsī”ti?",
  "atk-s0513a2:2501_4": "“Ekasmiṃ gāmake sahassaṃ laddhabbaṃ atthi,",
  "atk-s0513a2:2501_5": "tattha agamāsi”nti.",
  "atk-s0513a2:2501_6": "“Laddhaṃ pana te”ti? “Āma,",
  "atk-s0513a2:2501_7": "laddha”nti.",
  "atk-s0513a2:2501_8": "“Kena tvaṃ pesitosī”ti? “Sāmi,",
  "atk-s0513a2:2501_9": "pitā me mato,",
  "atk-s0513a2:2501_10": "mātāpi me gilānā,",
  "atk-s0513a2:2501_11": "sā ‘mayi matāya esa na labhissatī’ti maññamānā maṃ pesesī”ti.",
  "atk-s0513a2:2501_12": "“Idāni tava mātu pavattiṃ jānāsī”ti?",
  "atk-s0513a2:2501_13": "“Na jānāmi, sāmī”ti.",
  "atk-s0513a2:2501_14": "“Mātā te tayi nikkhante kālaṃ katvā puttasinehena siṅgālī hutvā tava maraṇabhayabhītā maggaṃ te occhinditvā taṃ vāresi,",
  "atk-s0513a2:2501_15": "taṃ tvaṃ tajjetvā palāpesi,",
  "atk-s0513a2:2501_16": "satapattasakuṇo pana te paccāmitto.",
  "atk-s0513a2:2501_17": "So ‘imaṃ māretvā kahāpaṇe gaṇhathā’ti amhākaṃ ācikkhi,",
  "atk-s0513a2:2501_18": "tvaṃ attano bālatāya atthakāmaṃ mātaraṃ ‘anatthakāmā me’ti maññasi,",
  "atk-s0513a2:2501_19": "anatthakāmaṃ satapattaṃ ‘atthakāmo me’ti.",
  "atk-s0513a2:2501_20": "Tassa tumhākaṃ kataguṇo nāma natthi,",
  "atk-s0513a2:2501_21": "mātā pana te mahāguṇā,",
  "atk-s0513a2:2501_22": "kahāpaṇe gahetvā gacchā”ti vissajjesi.",
  "atk-s0513a2:2502_0": "Satthā imaṃ dhammadesanaṃ āharitvā abhisambuddho hutvā imā gāthā avoca –",
  "atk-s0513a2:2503_0": "85.",
  "atk-s0513a2:2504_0": "“Yathā māṇavako panthe, siṅgāliṃ vanagocariṃ;",
  "atk-s0513a2:2505_0": "Atthakāmaṃ pavedentiṃ, anatthakāmāti maññati;",
  "atk-s0513a2:2506_0": "Anatthakāmaṃ satapattaṃ, atthakāmoti maññati.",
  "atk-s0513a2:2507_0": "86.",
  "atk-s0513a2:2508_0": "“Evameva idhekacco, puggalo hoti tādiso;",
  "atk-s0513a2:2509_0": "Hitehi vacanaṃ vutto, paṭiggaṇhāti vāmato.",
  "atk-s0513a2:2510_0": "87.",
  "atk-s0513a2:2511_0": "“Ye ca kho naṃ pasaṃsanti, bhayā ukkaṃsayanti vā;",
  "atk-s0513a2:2512_0": "Tañhi so maññate mittaṃ, satapattaṃva māṇavo”ti.",
  "atk-s0513a2:2513_0": "Tattha hitehīti hitaṃ vuḍḍhiṃ icchamānehi.",
  "atk-s0513a2:2513_1": "Vacanaṃ vuttoti hitasukhāvahaṃ ovādānusāsanaṃ vutto.",
  "atk-s0513a2:2513_2": "Paṭiggaṇhāti vāmatoti ovādaṃ agaṇhanto “ayaṃ me na atthāvaho hoti,",
  "atk-s0513a2:2513_3": "anatthāvaho me aya”nti gaṇhanto vāmato paṭiggaṇhāti nāma.",
  "atk-s0513a2:2514_0": "Ye ca kho nanti ye ca kho taṃ attano gāhaṃ gahetvā ṭhitapuggalaṃ “adhikaraṇaṃ gahetvā ṭhitehi nāma tumhādisehi bhavitabba”nti vaṇṇenti.",
  "atk-s0513a2:2514_1": "Bhayā ukkaṃsayanti vāti imassa gāhassa vissaṭṭhapaccayā tumhākaṃ idañcidañca bhayaṃ uppajjissati,",
  "atk-s0513a2:2514_2": "mā vissajjayittha,",
  "atk-s0513a2:2514_3": "na ete bāhusaccakulaparivārādīhi tumhe sampāpuṇantīti evaṃ vissajjanapaccayā bhayaṃ dassetvā ukkhipanti.",
  "atk-s0513a2:2514_4": "Tañhi so maññate mittanti ye evarūpā honti,",
  "atk-s0513a2:2514_5": "tesu yaṃkiñci so ekacco bālapuggalo attano bālatāya mittaṃ maññati,",
  "atk-s0513a2:2514_6": "“ayaṃ me atthakāmo mitto”ti maññati.",
  "atk-s0513a2:2514_7": "Satapattaṃva māṇavoti yathā anatthakāmaññeva satapattaṃ so māṇavo attano bālatāya “atthakāmo me”ti maññati,",
  "atk-s0513a2:2514_8": "paṇḍito pana evarūpaṃ “anuppiyabhāṇī mitto”ti agahetvā dūratova naṃ vivajjeti.",
  "atk-s0513a2:2514_9": "Tena vuttaṃ –",
  "atk-s0513a2:2515_0": "“Aññadatthuharo mitto, yo ca mitto vacīparo;",
  "atk-s0513a2:2516_0": "Anuppiyañca yo āha, apāyesu ca yo sakhā.",
  "atk-s0513a2:2517_0": "“Ete amitte cattāro, iti viññāya paṇḍito;",
  "atk-s0513a2:2518_0": "Ārakā parivajjeyya, maggaṃ paṭibhayaṃ yathā”ti. ;",
  "atk-s0513a2:2519_0": "Satthā imaṃ dhammadesanaṃ āharitvā jātakaṃ samodhānesi – “tadā corajeṭṭhako ahameva ahosi”nti.",
  "atk-s0513a2:2520_0": "Satapattajātakavaṇṇanā navamā.",
  "atk-s0513a2:2522_0": "[280] 10. Puṭadūsakajātakavaṇṇanā",
  "atk-s0513a2:2523_0": "Addhā hi nūna migarājāti idaṃ satthā jetavane viharanto ekaṃ puṭadūsakaṃ ārabbha kathesi.",
  "atk-s0513a2:2523_1": "Sāvatthiyaṃ kireko amacco buddhappamukhaṃ bhikkhusaṅghaṃ nimantetvā uyyāne nisīdāpetvā dānaṃ dadamāno “antarābhatte uyyāne caritukāmā carantū”ti āha.",
  "atk-s0513a2:2523_2": "Bhikkhū uyyānacārikaṃ cariṃsu.",
  "atk-s0513a2:2523_3": "Tasmiṃ khaṇe uyyānapālo pattasampannaṃ rukkhaṃ abhiruhitvā mahantamahantāni paṇṇāni gahetvā “ayaṃ pupphānaṃ bhavissati,",
  "atk-s0513a2:2523_4": "ayaṃ phalāna”nti puṭe katvā rukkhamūle pāteti.",
  "atk-s0513a2:2523_5": "Tassa putto dārako pātitapātitaṃ puṭaṃ viddhaṃseti.",
  "atk-s0513a2:2523_6": "Bhikkhū tamatthaṃ bhagavato ārocesuṃ.",
  "atk-s0513a2:2523_7": "Satthā “na,",
  "atk-s0513a2:2523_8": "bhikkhave, idāneva,",
  "atk-s0513a2:2523_9": "pubbepesa puṭadūsakoyevā”ti vatvā atītaṃ āhari.",
  "atk-s0513a2:2524_0": "Atīte bārāṇasiyaṃ brahmadatte rajjaṃ kārente bodhisatto bārāṇasiyaṃ ekasmiṃ brāhmaṇakule nibbattitvā",
  "atk-s0513a2:2524_1": "vayappatto agāraṃ ajjhāvasamāno ekadivasaṃ kenacideva karaṇīyena uyyānaṃ agamāsi.",
  "atk-s0513a2:2524_2": "Tattha bahū vānarā vasanti.",
  "atk-s0513a2:2524_3": "Uyyānapālo imināva niyāmena pattapuṭe pāteti,",
  "atk-s0513a2:2524_4": "jeṭṭhavānaro pātitapātite viddhaṃseti.",
  "atk-s0513a2:2524_5": "Bodhisatto taṃ āmantetvā “uyyānapālena pātitapātitaṃ puṭaṃ viddhaṃsetvā manāpataraṃ kātukāmo maññe”ti vatvā paṭhamaṃ gāthamāha –",
  "atk-s0513a2:2525_0": "88.",
  "atk-s0513a2:2526_0": "“Addhā hi nūna migarājā, puṭakammassa kovido;",
  "atk-s0513a2:2527_0": "Tathā hi puṭaṃ dūseti, aññaṃ nūna karissatī”ti.",
  "atk-s0513a2:2528_0": "Tattha migarājāti makkaṭaṃ vaṇṇento vadati.",
  "atk-s0513a2:2528_1": "Puṭakammassāti mālāpuṭakaraṇassa.",
  "atk-s0513a2:2528_2": "Kovidoti cheko.",
  "atk-s0513a2:2528_3": "Ayaṃ panettha saṅkhepattho –",
  "atk-s0513a2:2528_4": "ayaṃ migarājā ekaṃsena puṭakammassa kovido maññe,",
  "atk-s0513a2:2528_5": "tathā hi pātitapātitaṃ puṭaṃ dūseti,",
  "atk-s0513a2:2528_6": "aññaṃ nūna tato manāpataraṃ karissatīti.",
  "atk-s0513a2:2529_0": "Taṃ sutvā makkaṭo dutiyaṃ gāthamāha –",
  "atk-s0513a2:2530_0": "89.",
  "atk-s0513a2:2531_0": "“Na me mātā vā pitā vā, puṭakammassa kovido;",
  "atk-s0513a2:2532_0": "Kataṃ kataṃ kho dūsema, evaṃ dhammamidaṃ kula”nti.",
  "atk-s0513a2:2533_0": "Taṃ sutvā bodhisatto tatiyaṃ gāthamāha –",
  "atk-s0513a2:2534_0": "90.",
  "atk-s0513a2:2535_0": "“Yesaṃ vo ediso dhammo, adhammo pana kīdiso;",
  "atk-s0513a2:2536_0": "Mā vo dhammaṃ adhammaṃ vā, addasāma kudācana”nti.",
  "atk-s0513a2:2537_0": "Evaṃ vatvā ca pana vānaragaṇaṃ garahitvā pakkāmi.",
  "atk-s0513a2:2538_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi –",
  "atk-s0513a2:2538_1": "“tadā vānaro puṭadūsakadārako ahosi,",
  "atk-s0513a2:2538_2": "paṇḍitapuriso pana ahameva ahosi”nti.",
  "atk-s0513a2:2539_0": "Puṭadūsakajātakavaṇṇanā dasamā.",
  "atk-s0513a2:2540_0": "Udapānavaggo tatiyo.",
  "atk-s0513a2:2541_0": "Tassuddānaṃ –",
  "atk-s0513a2:2542_0": "Udapānavaraṃ vanabyaggha kapi, sikhinī ca balāka ruciravaro;",
  "atk-s0513a2:2543_0": "Sujanādhipa romaka dūsa puna, satapattavaro puṭakamma dasāti.",
  "atk-s0513a2:2544_0": "4. Abbhantaravaggo",
  "atk-s0513a2:2546_0": "[281] 1. Abbhantarajātakavaṇṇanā",
  "atk-s0513a2:2547_0": "Abbhantaro nāma dumoti idaṃ satthā jetavane viharanto sāriputtattherassa bimbādevītheriyā ambarasadānaṃ ārabbha kathesi.",
  "atk-s0513a2:2547_1": "Sammāsambuddhe hi pavattitavaradhammacakke vesāliyaṃ kūṭāgārasālāyaṃ viharante mahāpajāpatī gotamī pañca",
  "atk-s0513a2:2547_2": "sākiyasatāni ādāya gantvā pabbajjaṃ yācitvā pabbajjañceva upasampadañca labhi.",
  "atk-s0513a2:2547_3": "Aparabhāge tā pañcasatā bhikkhuniyo nandakovādaṃ sutvā arahattaṃ pāpuṇiṃsu.",
  "atk-s0513a2:2547_4": "Satthari pana sāvatthiṃ upanissāya viharante rāhulamātā bimbādevī “sāmiko me pabbajitvā sabbaññutaṃ patto,",
  "atk-s0513a2:2547_5": "puttopi me pabbajitvā tasseva santike vasati,",
  "atk-s0513a2:2547_6": "ahaṃ agāramajjhe kiṃkarissāmi,",
  "atk-s0513a2:2547_7": "ahampi pabbajitvā sāvatthiṃ gantvā sammāsambuddhañca puttañca nibaddhaṃ passamānā viharissāmī”ti cintetvā",
  "atk-s0513a2:2547_8": "bhikkhunupassayaṃ gantvā pabbajitvā ācariyupajjhāyāhi saddhiṃ sāvatthiṃ gantvā satthārañca piyaputtañca",
  "atk-s0513a2:2547_9": "passamānā ekasmiṃ bhikkhunupassaye vāsaṃ kappesi.",
  "atk-s0513a2:2547_10": "Rāhulasāmaṇero āgantvā mātaraṃ passati.",
  "atk-s0513a2:2548_0": "Athekadivasaṃ theriyā udaravāto kuppi.",
  "atk-s0513a2:2548_1": "Sā putte daṭṭhuṃ āgate tassa dassanatthāya nikkhamituṃ nāsakkhi,",
  "atk-s0513a2:2548_2": "aññāva āgantvā aphāsukabhāvaṃ kathayiṃsu.",
  "atk-s0513a2:2548_3": "So mātu santikaṃ gantvā “kiṃ te laddhuṃ vaṭṭatī”ti pucchi. “Tāta,",
  "atk-s0513a2:2548_4": "agāramajjhe me sakkharayojite ambarase pīte udaravāto vūpasammati,",
  "atk-s0513a2:2548_5": "idāni piṇḍāya caritvā jīvikaṃ kappema,",
  "atk-s0513a2:2548_6": "kuto taṃ labhissāmā”ti.",
  "atk-s0513a2:2548_7": "Sāmaṇero “labhanto āharissāmī”ti vatvā nikkhami.",
  "atk-s0513a2:2548_8": "Tassa panāyasmato upajjhāyo dhammasenāpati,",
  "atk-s0513a2:2548_9": "ācariyo mahāmoggallāno,",
  "atk-s0513a2:2548_10": "cūḷapitā ānandatthero,",
  "atk-s0513a2:2548_11": "pitā sammāsambuddhoti mahāsampatti.",
  "atk-s0513a2:2548_12": "Evaṃ santepi aññassa santikaṃ agantvā upajjhāyassa santikaṃ gantvā vanditvā dummukhākāro hutvā aṭṭhāsi.",
  "atk-s0513a2:2548_13": "Atha naṃ thero “kiṃ nu kho, rāhula,",
  "atk-s0513a2:2548_14": "dummukho viyāsī”ti āha. “Mātu me, bhante,",
  "atk-s0513a2:2548_15": "theriyā udaravāto kupito”ti.",
  "atk-s0513a2:2548_16": "“Kiṃ laddhuṃ vaṭṭatī”ti?",
  "atk-s0513a2:2548_17": "“Sakkharayojitena kira ambarasena phāsu hotī”ti.",
  "atk-s0513a2:2548_18": "“Hotu labhissāmi,",
  "atk-s0513a2:2548_19": "mā cintayī”ti.",
  "atk-s0513a2:2549_0": "So punadivase taṃ ādāya sāvatthiṃ pavisitvā sāmaṇeraṃ āsanasālāyaṃ nisīdāpetvā rājadvāraṃ agamāsi.",
  "atk-s0513a2:2549_1": "Kosalarājā theraṃ disvā nisīdāpesi,",
  "atk-s0513a2:2549_2": "taṅkhaṇaññeva uyyānapālo piṇḍipakkānaṃ madhuraambānaṃ ekaṃ puṭaṃ āhari.",
  "atk-s0513a2:2549_3": "Rājā ambānaṃ tacaṃ apanetvā sakkharaṃ pakkhipitvā sayameva madditvā therassa pattaṃ pūretvā adāsi.",
  "atk-s0513a2:2549_4": "Thero rājanivesanā nikkhamitvā āsanasālaṃ gantvā sāmaṇerassa adāsi “haritvā mātu te dehī”ti.",
  "atk-s0513a2:2549_5": "So haritvā adāsi,",
  "atk-s0513a2:2549_6": "theriyā paribhuttamatteva udaravāto vūpasami.",
  "atk-s0513a2:2549_7": "Rājāpi manussaṃ pesesi –",
  "atk-s0513a2:2549_8": "“thero idha nisīditvā ambarasaṃ na paribhuñji,",
  "atk-s0513a2:2549_9": "gaccha kassaci dinnabhāvaṃ jānāhī”ti.",
  "atk-s0513a2:2549_10": "So therena saddhiṃyeva gantvā taṃ pavattiṃ ñatvā āgantvā rañño kathesi.",
  "atk-s0513a2:2549_11": "Rājā cintesi –",
  "atk-s0513a2:2549_12": "“sace satthā agāraṃ ajjhāvasissa,",
  "atk-s0513a2:2549_13": "cakkavattirājā abhavissa,",
  "atk-s0513a2:2549_14": "rāhulasāmaṇero pariṇāyakaratanaṃ,",
  "atk-s0513a2:2549_15": "therī itthiratanaṃ,",
  "atk-s0513a2:2549_16": "sakalacakkavāḷarajjaṃ etesaññeva abhavissa.",
  "atk-s0513a2:2549_17": "Amhehi ete upaṭṭhahantehi caritabbaṃ assa,",
  "atk-s0513a2:2549_18": "idāni pabbajitvā amhe upanissāya vasantesu etesu na yuttaṃ amhākaṃ pamajjitu”nti.",
  "atk-s0513a2:2549_19": "So tato paṭṭhāya theriyā nibaddhaṃ ambarasaṃ dāpesi.",
  "atk-s0513a2:2549_20": "Therena bimbādevītheriyā ambarasassa dinnabhāvo bhikkhusaṅghe pākaṭo jāto.",
  "atk-s0513a2:2549_21": "Athekadivasaṃ bhikkhū dhammasabhāyaṃ kathaṃ samuṭṭhāpesuṃ – “āvuso,",
  "atk-s0513a2:2549_22": "sāriputtatthero kira bimbādevītheriṃ ambarasena santappesī”ti.",
  "atk-s0513a2:2549_23": "Satthā āgantvā “kāya nuttha,",
  "atk-s0513a2:2549_24": "bhikkhave,",
  "atk-s0513a2:2549_25": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a2:2549_26": "bhikkhave,",
  "atk-s0513a2:2549_27": "idāneva rāhulamātā sāriputtena ambarasena santappitā,",
  "atk-s0513a2:2549_28": "pubbepesa etaṃ santappesiyevā”ti vatvā atītaṃ āhari.",
  "atk-s0513a2:2550_0": "Atīte bārāṇasiyaṃ brahmadatte rajjaṃ kārente bodhisatto kāsigāmake brāhmaṇakule nibbattitvā vayappatto",
  "atk-s0513a2:2550_1": "takkasilāyaṃ sabbasippāni uggaṇhitvā saṇṭhapitagharāvāso mātāpitūnaṃ accayena isipabbajjaṃ pabbajitvā",
  "atk-s0513a2:2550_2": "himavantapadese abhiññā ca samāpattiyo ca nibbattetvā isigaṇaparivuto gaṇasatthā hutvā dīghassa addhuno",
  "atk-s0513a2:2550_3": "accayena loṇambilasevanatthāya pabbatapādā otaritvā cārikaṃ caramāno bārāṇasiṃ patvā uyyāne vāsaṃ kappesi.",
  "atk-s0513a2:2550_4": "Athassa isigaṇassa sīlatejena sakkassa bhavanaṃ kampi.",
  "atk-s0513a2:2550_5": "Sakko āvajjamāno taṃ kāraṇaṃ ñatvā “imesaṃ tāpasānaṃ avāsāya parisakkissāmi,",
  "atk-s0513a2:2550_6": "atha te bhinnāvāsā upaddutā caramānā cittekaggataṃ na labhissanti,",
  "atk-s0513a2:2550_7": "evaṃ me phāsukaṃ bhavissatī”ti cintetvā “ko nu kho upāyo”ti vīmaṃsanto imaṃ upāyaṃ addasa –",
  "atk-s0513a2:2550_8": "majjhimayāmasamanantare rañño aggamahesiyā sirigabbhaṃ pavisitvā ākāse ṭhatvā “bhadde,",
  "atk-s0513a2:2550_9": "sace tvaṃ abbhantaraambapakkaṃ khādeyyāsi,",
  "atk-s0513a2:2550_10": "puttaṃ labhissasi,",
  "atk-s0513a2:2550_11": "so cakkavattirājā bhavissatī”ti ācikkhissāmi.",
  "atk-s0513a2:2550_12": "Rājā deviyā kathaṃ sutvā ambapakkatthāya uyyānaṃ pesessati,",
  "atk-s0513a2:2550_13": "athāhaṃ ambāni antaradhāpessāmi,",
  "atk-s0513a2:2550_14": "rañño uyyāne ambānaṃ abhāvaṃ ārocessanti,",
  "atk-s0513a2:2550_15": "“ke te khādantī”ti vutte “tāpasā khādantī”ti vakkhanti,",
  "atk-s0513a2:2550_16": "taṃ sutvā rājā tāpase pothetvā nīharāpessati,",
  "atk-s0513a2:2550_17": "evaṃ te upaddutā bhavissantīti.",
  "atk-s0513a2:2551_0": "So majjhimayāmasamanantare sirigabbhaṃ pavisitvā ākāse ṭhito attano devarājabhāvaṃ jānāpetvā tāya saddhiṃ sallapanto purimā dve gāthā avoca –",
  "atk-s0513a2:2552_0": "91.",
  "atk-s0513a2:2553_0": "“Abbhantaro nāma dumo, yassa dibyamidaṃ phalaṃ;",
  "atk-s0513a2:2554_0": "Bhutvā dohaḷinī nārī, cakkavattiṃ vijāyati.",
  "atk-s0513a2:2555_0": "92.",
  "atk-s0513a2:2556_0": "“Tvampi bhadde mahesīsi, sā cāpi patino piyā;",
  "atk-s0513a2:2557_0": "Āharissati te rājā, idaṃ abbhantaraṃ phala”nti.",
  "atk-s0513a2:2558_0": "Tattha abbhantaro nāma dumoti iminā tāva gāmanigamajanapadapabbatādīnaṃ asukassa abbhantaroti avatvā kevalaṃ ekaṃ abbhantaraṃ ambarukkhaṃ kathesi.",
  "atk-s0513a2:2558_1": "Yassa dibyamidaṃ phalanti yassa ambarukkhassa devatānaṃ paribhogārahaṃ dibyaṃ phalaṃ.",
  "atk-s0513a2:2558_2": "Idanti pana nipātamattameva.",
  "atk-s0513a2:2558_3": "Dohaḷinīti sañjātadohaḷā. Tvampi, bhadde,",
  "atk-s0513a2:2558_4": "mahesīsīti tvaṃ,",
  "atk-s0513a2:2558_5": "sobhane mahesī, asi.",
  "atk-s0513a2:2558_6": "Aṭṭhakathāyaṃ pana “mahesī cā”tipi pāṭho.",
  "atk-s0513a2:2558_7": "Sā cāpi patino piyāti soḷasannaṃ devīsahassānaṃ abbhantare aggamahesī cāpi patino cāpi piyāti attho.",
  "atk-s0513a2:2558_8": "Āharissati te rājā,",
  "atk-s0513a2:2558_9": "idaṃ abbhantaraṃ phalanti tassā te piyāya aggamahesiyā idaṃ mayā vuttappakāraṃ phalaṃ rājā āharāpessati,",
  "atk-s0513a2:2558_10": "sā tvaṃ taṃ paribhuñjitvā cakkavattigabbhaṃ labhissasīti.",
  "atk-s0513a2:2559_0": "Evaṃ sakko deviyā imā dve gāthā vatvā “tvaṃ appamattā hohi,",
  "atk-s0513a2:2559_1": "mā papañcaṃ akāsi,",
  "atk-s0513a2:2559_2": "sve rañño āroceyyāsī”ti taṃ anusāsitvā attano vasanaṭṭhānameva gato.",
  "atk-s0513a2:2559_3": "Sā punadivase gilānālayaṃ dassetvā paricārikānaṃ saññaṃ datvā nipajji.",
  "atk-s0513a2:2559_4": "Rājā samussitasetacchatte sīhāsane nisinno nāṭakāni passanto deviṃ adisvā “kahaṃ,",
  "atk-s0513a2:2559_5": "devī”ti paricārike pucchi. “Gilānā, devā”ti.",
  "atk-s0513a2:2559_6": "So tassā santikaṃ gantvā sayanapasse nisīditvā piṭṭhiṃ parimajjanto “kiṃ te, bhadde,",
  "atk-s0513a2:2559_7": "aphāsuka”nti pucchi.",
  "atk-s0513a2:2559_8": "“Mahārāja aññaṃ aphāsukaṃ nāma natthi,",
  "atk-s0513a2:2559_9": "dohaḷo me uppanno”ti.",
  "atk-s0513a2:2559_10": "“Kiṃ icchasi,",
  "atk-s0513a2:2559_11": "bhadde”ti?",
  "atk-s0513a2:2559_12": "“Abbhantaraambaphalaṃ devā”ti.",
  "atk-s0513a2:2559_13": "“Abbhantaraambo nāma kahaṃ atthī”ti? “Nāhaṃ, deva,",
  "atk-s0513a2:2559_14": "abbhantaraambaṃ jānāmi,",
  "atk-s0513a2:2559_15": "tassa pana me phalaṃ labhamānāya jīvitaṃ atthi,",
  "atk-s0513a2:2559_16": "alabhamānāya natthī”ti.",
  "atk-s0513a2:2559_17": "“Tena hi āharāpessāmi,",
  "atk-s0513a2:2559_18": "mā cintayī”ti rājā deviṃ assāsetvā uṭṭhāya gantvā rājapallaṅke nisinno amacce pakkosāpetvā “deviyā abbhantaraambe nāma dohaḷo uppanno,",
  "atk-s0513a2:2559_19": "kiṃ kātabba”nti pucchi.",
  "atk-s0513a2:2559_20": "“Deva dvinnaṃ ambānaṃ antare ṭhito ambo abbhantaraambo nāma,",
  "atk-s0513a2:2559_21": "uyyānaṃ pesetvā abbhantare ṭhitaambato phalaṃ āharāpetvā deviyā dāpethā”ti.",
  "atk-s0513a2:2560_0": "Rājā “sādhu,",
  "atk-s0513a2:2560_1": "evarūpaṃ ambaṃ āharathā”ti uyyānaṃ pesesi.",
  "atk-s0513a2:2560_2": "Sakko attano ānubhāvena uyyāne ambāni khāditasadisāni katvā antaradhāpesi.",
  "atk-s0513a2:2560_3": "Ambatthāya gatā manussā sakalauyyānaṃ vicarantā ekaṃ ambampi alabhitvā gantvā uyyāne ambānaṃ abhāvaṃ rañño kathayiṃsu.",
  "atk-s0513a2:2560_4": "“Ke ambāni khādantī”ti? “Tāpasā, devā”ti.",
  "atk-s0513a2:2560_5": "“Tāpase uyyānato pothetvā nīharathā”ti.",
  "atk-s0513a2:2560_6": "Manussā “sādhū”ti paṭissuṇitvā nīhariṃsu.",
  "atk-s0513a2:2560_7": "Sakkassa manoratho matthakaṃ pāpuṇi.",
  "atk-s0513a2:2560_8": "Devī ambaphalatthāya nibaddhaṃ katvā nipajjiyeva.",
  "atk-s0513a2:2560_9": "Rājā kattabbakiccaṃ apassanto amacce ca brāhmaṇe ca sannipātāpetvā “abbhantaraambassa atthibhāvaṃ jānāthā”ti pucchi.",
  "atk-s0513a2:2560_10": "Brāhmaṇā āhaṃsu – “deva,",
  "atk-s0513a2:2560_11": "abbhantaraambo nāma devatānaṃ paribhogo,",
  "atk-s0513a2:2560_12": "‘himavante kañcanaguhāya anto atthī’ti ayaṃ no paramparāgato anussavo”ti.",
  "atk-s0513a2:2560_13": "“Ko pana tato ambaṃ āharituṃ sakkhissatī”ti?",
  "atk-s0513a2:2560_14": "“Na sakkā tattha manussabhūtena gantuṃ,",
  "atk-s0513a2:2560_15": "ekaṃ suvapotakaṃ pesetuṃ vaṭṭatī”ti.",
  "atk-s0513a2:2561_0": "Tena ca samayena rājakule eko suvapotako mahāsarīro kumārakānaṃ yānakacakkanābhimatto thāmasampanno paññavā upāyakusalo.",
  "atk-s0513a2:2561_1": "Rājā taṃ āharāpetvā “tāta suvapotaka,",
  "atk-s0513a2:2561_2": "ahaṃ tava bahūpakāro,",
  "atk-s0513a2:2561_3": "kañcanapañjare vasasi,",
  "atk-s0513a2:2561_4": "suvaṇṇataṭṭake madhulāje khādasi,",
  "atk-s0513a2:2561_5": "sakkharapānakaṃ pivasi,",
  "atk-s0513a2:2561_6": "tayāpi amhākaṃ ekaṃ kiccaṃ nittharituṃ vaṭṭatī”ti āha. “Kiṃ, devā”ti.",
  "atk-s0513a2:2561_7": "“Tāta deviyā abbhantaraambe dohaḷo uppanno,",
  "atk-s0513a2:2561_8": "so ca ambo himavante kañcanapabbatantare atthi devatānaṃ paribhogo,",
  "atk-s0513a2:2561_9": "na sakkā manussabhūtena tattha gantuṃ,",
  "atk-s0513a2:2561_10": "tayā tato ambaphalaṃ āharituṃ vaṭṭatī”ti. “Sādhu, deva,",
  "atk-s0513a2:2561_11": "āharissāmī”ti.",
  "atk-s0513a2:2561_12": "Atha naṃ rājā suvaṇṇataṭṭake madhulāje khādāpetvā sakkharapānakaṃ pāyetvā satapākatelena tassa pakkhantarāni",
  "atk-s0513a2:2561_13": "makkhetvā ubhohi hatthehi gahetvā sīhapañjare ṭhatvā ākāse vissajjesi.",
  "atk-s0513a2:2561_14": "Sopi rañño nipaccakāraṃ dassetvā ākāse pakkhandanto manussapathaṃ atikkamma himavante paṭhame pabbatantare",
  "atk-s0513a2:2561_15": "vasantānaṃ sukānaṃ santikaṃ gantvā abbhantaraambo nāma kattha atthi,",
  "atk-s0513a2:2561_16": "kathetha me taṃ ṭhāna”nti pucchi.",
  "atk-s0513a2:2561_17": "“Mayaṃ na jānāma,",
  "atk-s0513a2:2561_18": "dutiye pabbatantare sukā jānissantī”ti.",
  "atk-s0513a2:2562_0": "So tesaṃ vacanaṃ sutvā tato uppatitvā dutiyaṃ pabbatantaraṃ agamāsi,",
  "atk-s0513a2:2562_1": "tathā tatiyaṃ,",
  "atk-s0513a2:2562_2": "catutthaṃ, pañcamaṃ,",
  "atk-s0513a2:2562_3": "chaṭṭhaṃ agamāsi.",
  "atk-s0513a2:2562_4": "Tatthapi naṃ sukā “na mayaṃ jānāma,",
  "atk-s0513a2:2562_5": "sattamapabbatantare sukā jānissantī”ti āhaṃsu.",
  "atk-s0513a2:2562_6": "So tatthapi gantvā “abbhantaraambo nāma kattha atthī”ti pucchi.",
  "atk-s0513a2:2562_7": "“Asukaṭṭhāne nāma kañcanapabbatantare”ti āhaṃsu.",
  "atk-s0513a2:2562_8": "“Ahaṃ tassa phalatthāya āgato,",
  "atk-s0513a2:2562_9": "maṃ tattha netvā tato me phalaṃ dāpethā”ti.",
  "atk-s0513a2:2562_10": "Sukagaṇā āhaṃsu – “samma,",
  "atk-s0513a2:2562_11": "so vessavaṇamahārājassa paribhogo,",
  "atk-s0513a2:2562_12": "na sakkā upasaṅkamituṃ,",
  "atk-s0513a2:2562_13": "sakalarukkho mūlato paṭṭhāya sattahi lohajālehi parikkhitto,",
  "atk-s0513a2:2562_14": "sahassakumbhaṇḍarakkhasā rakkhanti,",
  "atk-s0513a2:2562_15": "tehi diṭṭhassa jīvitaṃ nāma natthi,",
  "atk-s0513a2:2562_16": "kappuṭṭhānaggiavīcimahānirayasadisaṭṭhānaṃ,",
  "atk-s0513a2:2562_17": "mā tattha patthanaṃ karī”ti.",
  "atk-s0513a2:2562_18": "“Sace tumhe na gacchatha,",
  "atk-s0513a2:2562_19": "mayhaṃ ṭhānaṃ ācikkhathā”ti.",
  "atk-s0513a2:2562_20": "“Tena hi asukena ca asukena ca ṭhānena yāhī”ti.",
  "atk-s0513a2:2562_21": "So tehi ācikkhitavaseneva suṭṭhu maggaṃ upadhāretvā taṃ ṭhānaṃ gantvā divā attānaṃ adassetvā majjhimayāmasamanantare",
  "atk-s0513a2:2562_22": "rakkhasānaṃ niddokkamanasamaye abbhantaraambassa santikaṃ gantvā ekena mūlantarena saṇikaṃ abhiruhituṃ ārabhi.",
  "atk-s0513a2:2562_23": "Lohajālaṃ “kirī”ti saddamakāsi.",
  "atk-s0513a2:2563_0": "Rakkhasā pabujjhitvā sukapotakaṃ disvā “ambacoroya”nti gahetvā kammakaraṇaṃ saṃvidahiṃsu.",
  "atk-s0513a2:2563_1": "Eko “mukhe pakkhipitvā gilissāmi na”nti āha,",
  "atk-s0513a2:2563_2": "aparo “hatthehi madditvā puñjitvā vippakirissāmi na”nti,",
  "atk-s0513a2:2563_3": "aparo “dvedhā phāletvā aṅgāresu pacitvā khādissāmī”ti.",
  "atk-s0513a2:2563_4": "So tesaṃ kammakaraṇasaṃvidhānaṃ sutvāpi asantasitvāva te rakkhase āmantetvā “ambho rakkhasā,",
  "atk-s0513a2:2563_5": "tumhe kassa manussā”ti āha.",
  "atk-s0513a2:2563_6": "“Vessavaṇamahārājassā”ti. “Ambho,",
  "atk-s0513a2:2563_7": "tumhepi ekassa raññova manussā,",
  "atk-s0513a2:2563_8": "ahampi raññova manusso,",
  "atk-s0513a2:2563_9": "bārāṇasirājā maṃ abbhantaraambaphalatthāya pesesi,",
  "atk-s0513a2:2563_10": "svāhaṃ tattheva attano rañño jīvitaṃ datvā āgato.",
  "atk-s0513a2:2563_11": "Yo hi attano mātāpitūnañceva sāmikassa ca atthāya jīvitaṃ pariccajati,",
  "atk-s0513a2:2563_12": "so devalokeyeva nibbattati,",
  "atk-s0513a2:2563_13": "tasmā ahampi imamhā tiracchānayoniyā cavitvā devaloke nibbattissāmī”ti vatvā tatiyaṃ gāthamāha –",
  "atk-s0513a2:2564_0": "93.",
  "atk-s0513a2:2565_0": "“Bhatturatthe parakkanto, yaṃ ṭhānamadhigacchati;",
  "atk-s0513a2:2566_0": "Sūro attapariccāgī, labhamāno bhavāmaha”nti.",
  "atk-s0513a2:2567_0": "Tattha bhatturattheti bhattā vuccanti bhattādīhi bharaṇaposakā pitā mātā sāmiko ca,",
  "atk-s0513a2:2567_1": "iti tividhassapetassa bhattu atthāya.",
  "atk-s0513a2:2567_2": "Parakkantoti parakkamaṃ karonto vāyamanto.",
  "atk-s0513a2:2567_3": "Yaṃ ṭhānamadhigacchatīti yaṃ sukhakāraṇaṃ yasaṃ vā lābhaṃ vā saggaṃ vā adhigacchati.",
  "atk-s0513a2:2567_4": "Sūroti abhīru vikkamasampanno.",
  "atk-s0513a2:2567_5": "Attapariccāgīti kāye ca jīvite ca nirapekkho hutvā tassa tividhassapi bhattu atthāya attānaṃ pariccajanto.",
  "atk-s0513a2:2567_6": "Labhamāno bhavāmahanti yaṃ so evarūpo sūro devasampattiṃ vā manussasampattiṃ vā labhati,",
  "atk-s0513a2:2567_7": "ahampi taṃ labhamāno bhavāmi,",
  "atk-s0513a2:2567_8": "tasmā hāsova me ettha, na tāso,",
  "atk-s0513a2:2567_9": "kiṃ maṃ tumhe tāsethāti.",
  "atk-s0513a2:2568_0": "Evaṃ so imāya gāthāya tesaṃ dhammaṃ desesi.",
  "atk-s0513a2:2568_1": "Te tassa dhammakathaṃ sutvā pasannacittā “dhammiko esa,",
  "atk-s0513a2:2568_2": "na sakkā māretuṃ,",
  "atk-s0513a2:2568_3": "vissajjema na”nti vatvā sukapotakaṃ vissajjetvā ‘ambho sukapotaka, muttosi,",
  "atk-s0513a2:2568_4": "amhākaṃ hatthato sotthinā gacchā”ti āhaṃsu.",
  "atk-s0513a2:2568_5": "“Mayhaṃ āgamanaṃ mā tucchaṃ karotha,",
  "atk-s0513a2:2568_6": "detha me ekaṃ ambaphala”nti.",
  "atk-s0513a2:2568_7": "“Sukapotaka,",
  "atk-s0513a2:2568_8": "tuyhaṃ ekaṃ ambaphalaṃ dātuṃ nāma na bhāro,",
  "atk-s0513a2:2568_9": "imasmiṃ pana rukkhe ambāni aṅketvā gahitāni,",
  "atk-s0513a2:2568_10": "ekasmiṃ phale asamente amhākaṃ jīvitaṃ natthi.",
  "atk-s0513a2:2568_11": "Vessavaṇena hi kujjhitvā sakiṃ olokite tattakapāle pakkhittatilā viya kumbhaṇḍasahassaṃ bhijjitvā vippakirīyati,",
  "atk-s0513a2:2568_12": "tena te dātuṃ na sakkoma,",
  "atk-s0513a2:2568_13": "labhanaṭṭhānaṃ pana ācikkhissāmā”ti.",
  "atk-s0513a2:2568_14": "“Yo koci detu,",
  "atk-s0513a2:2568_15": "phaleneva me attho,",
  "atk-s0513a2:2568_16": "labhanaṭṭhānaṃ ācikkhathā”ti.",
  "atk-s0513a2:2568_17": "“Etassa kañcanapabbatassa antare jotiraso nāma tāpaso aggiṃ juhamāno kañcanapattiyā nāma paṇṇasālāyaṃ vasati vessavaṇassa kulūpako,",
  "atk-s0513a2:2568_18": "vessavaṇo tassa nibaddhaṃ cattāri ambaphalāni peseti,",
  "atk-s0513a2:2568_19": "tassa santikaṃ gacchā”ti.",
  "atk-s0513a2:2569_0": "So “sādhū”ti sampaṭicchitvā tāpasassa santikaṃ gantvā vanditvā ekamantaṃ nisīdi.",
  "atk-s0513a2:2569_1": "Atha naṃ tāpaso “kuto āgatosī”ti pucchi.",
  "atk-s0513a2:2569_2": "“Bārāṇasirañño santikā”ti.",
  "atk-s0513a2:2569_3": "“Kimatthāya āgatosī”ti? “Sāmi,",
  "atk-s0513a2:2569_4": "amhākaṃ rañño deviyā abbhantaraambapakke dohaḷo uppanno,",
  "atk-s0513a2:2569_5": "tadatthaṃ āgatomhi,",
  "atk-s0513a2:2569_6": "rakkhasā pana me sayaṃ ambapakkaṃ adatvā tumhākaṃ santikaṃ pesesu”nti.",
  "atk-s0513a2:2569_7": "“Tena hi nisīda,",
  "atk-s0513a2:2569_8": "labhissasī”ti.",
  "atk-s0513a2:2569_9": "Athassa vessavaṇo cattāri phalāni pesesi.",
  "atk-s0513a2:2569_10": "Tāpaso tato dve paribhuñji,",
  "atk-s0513a2:2569_11": "ekaṃ suvapotakassa khādanatthāya adāsi.",
  "atk-s0513a2:2569_12": "Tena tasmiṃ khādite ekaṃ phalaṃ sikkāya pakkhipitvā suvapotakassa gīvāya paṭimuñcitvā “idāni gacchā”ti sukapotakaṃ vissajjesi.",
  "atk-s0513a2:2569_13": "So taṃ āharitvā deviyā adāsi.",
  "atk-s0513a2:2569_14": "Sā taṃ khāditvā dohaḷaṃ paṭippassambhesi,",
  "atk-s0513a2:2569_15": "tatonidānaṃ panassā putto nāhosi.",
  "atk-s0513a2:2570_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a2:2570_1": "“tadā devī rāhulamātā ahosi,",
  "atk-s0513a2:2570_2": "suko ānando,",
  "atk-s0513a2:2570_3": "ambapakkadāyako tāpaso sāriputto,",
  "atk-s0513a2:2570_4": "uyyāne nivutthatāpaso pana ahameva ahosi”nti.",
  "atk-s0513a2:2571_0": "Abbhantarajātakavaṇṇanā paṭhamā.",
  "atk-s0513a2:2573_0": "[282] 2. Seyyajātakavaṇṇanā",
  "atk-s0513a2:2574_0": "Seyyaṃso seyyaso hotīti idaṃ satthā jetavane viharanto ekaṃ kosalarañño amaccaṃ ārabbha kathesi.",
  "atk-s0513a2:2574_1": "So kira rañño bahūpakāro sabbakiccanipphādako ahosi.",
  "atk-s0513a2:2574_2": "Rājā “bahūpakāro me aya”nti tassa mahantaṃ yasaṃ adāsi.",
  "atk-s0513a2:2574_3": "Taṃ asahamānā aññe rañño pesuññaṃ upasaṃharitvā taṃ paribhindiṃsu.",
  "atk-s0513a2:2574_4": "Rājā tesaṃ vacanaṃ saddahitvā dosaṃ anupaparikkhitvāva taṃ sīlavantaṃ niddosaṃ saṅkhalikabandhanena bandhāpetvā bandhanāgāre pakkhipāpesi.",
  "atk-s0513a2:2574_5": "So tattha ekako vasanto sīlasampattiṃ nissāya cittekaggataṃ labhitvā ekaggacitto saṅkhāre sammasitvā sotāpattiphalaṃ pāpuṇi.",
  "atk-s0513a2:2574_6": "Athassa rājā aparabhāge niddosabhāvaṃ ñatvā saṅkhalikabandhanaṃ bhindāpetvā purimayasato mahantataraṃ yasaṃ adāsi.",
  "atk-s0513a2:2574_7": "So “satthāraṃ vandissāmī”ti bahūni mālāgandhādīni ādāya vihāraṃ gantvā tathāgataṃ pūjetvā vanditvā ekamantaṃ nisīdi.",
  "atk-s0513a2:2574_8": "Satthā tena saddhiṃ paṭisanthāraṃ karonto “anattho kira te uppannoti assumhā”ti āha. “Āma, bhante, uppanno,",
  "atk-s0513a2:2574_9": "ahaṃ pana tena anatthena atthaṃ akāsiṃ,",
  "atk-s0513a2:2574_10": "bandhanāgāre nisīditvā sotāpattiphalaṃ nibbattesi”nti.",
  "atk-s0513a2:2574_11": "Satthā “na kho, upāsaka,",
  "atk-s0513a2:2574_12": "tvaññeva anatthena atthaṃ āhari,",
  "atk-s0513a2:2574_13": "porāṇakapaṇḍitāpi attano anatthena atthaṃ āhariṃ suyevā”ti vatvā tena yācito atītaṃ āhari.",
  "atk-s0513a2:2575_0": "Atīte bārāṇasiyaṃ brahmadatte rajjaṃ kārente bodhisatto tassa aggamahesiyā kucchimhi nibbattitvā vayappatto",
  "atk-s0513a2:2575_1": "takkasilāyaṃ sabbasippāni uggaṇhitvā pitu accayena rajje patiṭṭhāya dasa rājadhamme akopetvā dānaṃ deti,",
  "atk-s0513a2:2575_2": "pañca sīlāni rakkhati,",
  "atk-s0513a2:2575_3": "uposathakammaṃ karoti.",
  "atk-s0513a2:2575_4": "Athasseko amacco antepure padussi.",
  "atk-s0513a2:2575_5": "Pādamūlikādayo ñatvā “asukaamacco antepure paduṭṭho”ti rañño ārocesuṃ.",
  "atk-s0513a2:2575_6": "Rājā pariggaṇhanto yathāsabhāvato ñatvā pakkosāpetvā “mā maṃ ito paṭṭhāya upaṭṭhāhī”ti nibbisayaṃ akāsi.",
  "atk-s0513a2:2575_7": "So gantvā aññataraṃ sāmantarājānaṃ upaṭṭhahīti sabbaṃ vatthu heṭṭhā mahāsīlavajātake kathitasadisameva.",
  "atk-s0513a2:2575_8": "Idhāpi so rājā tikkhattuṃ vīmaṃsitvā tassa amaccassa vacanaṃ saddahitvā “bārāṇasirajjaṃ gaṇhissāmī”ti mahantena parivārena rajjasīmaṃ pāpuṇi.",
  "atk-s0513a2:2575_9": "Bārāṇasirañño sattasatamattā mahāyodhā taṃ pavattiṃ sutvā “deva,",
  "atk-s0513a2:2575_10": "asuko nāma kira rājā bārāṇasirajjaṃ gaṇhissāmī’ti janapadaṃ bhindanto āgacchati,",
  "atk-s0513a2:2575_11": "ettheva naṃ gantvā gaṇhissāmā”ti āhaṃsu.",
  "atk-s0513a2:2575_12": "“Mayhaṃ paravihiṃsāya laddhena rajjena kiccaṃ natthi,",
  "atk-s0513a2:2575_13": "mā kiñci karitthā”ti?",
  "atk-s0513a2:2576_0": "Corarājā āgantvā nagaraṃ parikkhipi,",
  "atk-s0513a2:2576_1": "puna amaccā rājānaṃ upasaṅkamitvā “deva,",
  "atk-s0513a2:2576_2": "mā evaṃ karittha,",
  "atk-s0513a2:2576_3": "gaṇhissāma na”nti āhaṃsu.",
  "atk-s0513a2:2576_4": "Rājā “na labbhā kiñci kātuṃ,",
  "atk-s0513a2:2576_5": "nagaradvārāni vivarathā”ti vatvā sayaṃ amaccagaṇaparivuto mahātale rājapallaṅke nisīdi.",
  "atk-s0513a2:2576_6": "Corarājā catūsu dvāresu manusse pothento nagaraṃ pavisitvā pāsādaṃ abhiruyha amaccaparivutaṃ rājānaṃ",
  "atk-s0513a2:2576_7": "gāhāpetvā saṅkhalikāhi bandhāpetvā bandhanāgāre pakkhipāpesi.",
  "atk-s0513a2:2576_8": "Rājā bandhanāgāre nisinnova corarājānaṃ mettāyanto mettajjhānaṃ uppādesi.",
  "atk-s0513a2:2576_9": "Tassa mettānubhāvena corarañño kāye ḍāho uppajji,",
  "atk-s0513a2:2576_10": "sakalasarīraṃ yamakaukkāhi jhāpiyamānaṃ viya jātaṃ.",
  "atk-s0513a2:2576_11": "So mahādukkhābhitunno “kiṃ nu kho kāraṇa”nti pucchi.",
  "atk-s0513a2:2576_12": "“Tumhe sīlavantaṃ rājānaṃ bandhanāgāre pakkhipetha,",
  "atk-s0513a2:2576_13": "tena vo idaṃ dukkhaṃ uppannaṃ bhavissatī”ti.",
  "atk-s0513a2:2576_14": "So gantvā bodhisattaṃ khamāpetvā “tumhākaṃ rajjaṃ tumhākameva hotū”ti rajjaṃ tasseva niyyādetvā “ito",
  "atk-s0513a2:2576_15": "paṭṭhāya tumhākaṃ paccatthiko me bhāro hotū”ti vatvā paduṭṭhāmaccassa rājāṇaṃ kāretvā attano nagarameva gato.",
  "atk-s0513a2:2577_0": "Bodhisatto alaṅkatamahātale samussitasetacchatte rājapallaṅke nisinno amaccehi saddhiṃ sallapanto purimā dvegāthā avoca –",
  "atk-s0513a2:2578_0": "94.",
  "atk-s0513a2:2579_0": "“Seyyaṃso seyyaso hoti, yo seyyamupasevati;",
  "atk-s0513a2:2580_0": "Ekena sandhiṃ katvāna, sataṃ vajjhe amocayiṃ.",
  "atk-s0513a2:2581_0": "95.",
  "atk-s0513a2:2582_0": "“Tasmā sabbena lokena, sandhiṃ katvāna ekato;",
  "atk-s0513a2:2583_0": "Pecca saggaṃ nigaccheyya, idaṃ suṇātha kāsiyā”ti.",
  "atk-s0513a2:2584_0": "Tattha seyyaṃso seyyaso hoti,",
  "atk-s0513a2:2584_1": "yo seyyamupasevatīti anavajjauttamadhammasaṅkhāto seyyo aṃso koṭṭhāso assāti seyyaṃso,",
  "atk-s0513a2:2584_2": "kusaladhammanissitapuggalo.",
  "atk-s0513a2:2584_3": "Yo punappunaṃ taṃ seyyaṃ kusaladhammabhāvanaṃ kusalābhirataṃ vā uttamapuggalamupasevati,",
  "atk-s0513a2:2584_4": "so seyyaso hoti pāsaṃsataro ceva uttaritaro ca hoti.",
  "atk-s0513a2:2584_5": "Ekena sandhiṃ katvāna,",
  "atk-s0513a2:2584_6": "sataṃ vajjhe amocayinti tadamināpi cetaṃ veditabbaṃ –",
  "atk-s0513a2:2584_7": "ahañhi seyyaṃ mettābhāvanaṃ upasevanto tāya mettābhāvanāya ekena coraraññā sandhiṃ santhavaṃ katvā mettābhāvanaṃ",
  "atk-s0513a2:2584_8": "bhāvetvā tumhe satajane vajjhe amocayiṃ.",
  "atk-s0513a2:2585_0": "Dutiyagāthāya attho –",
  "atk-s0513a2:2585_1": "yasmā ahaṃ ekena saddhiṃ ekato mettābhāvanāya sandhiṃ katvā tumhe vajjhappatte satajane mocayiṃ,",
  "atk-s0513a2:2585_2": "tasmā veditabbamevetaṃ,",
  "atk-s0513a2:2585_3": "tasmā sabbena lokena saddhiṃ mettābhāvanāya sandhiṃ katvā ekato puggalo pecca paraloke saggaṃ nigaccheyya.",
  "atk-s0513a2:2585_4": "Mettāya hi upacāraṃ kāmāvacare paṭisandhiṃ deti,",
  "atk-s0513a2:2585_5": "appanā brahmaloke.",
  "atk-s0513a2:2585_6": "Idaṃ mama vacanaṃ sabbepi tumhe kāsiraṭṭhavāsino suṇāthāti.",
  "atk-s0513a2:2586_0": "Evaṃ mahāsatto mahājanassa mettābhāvanāya guṇaṃ vaṇṇetvā dvādasayojanike bārāṇasinagare setacchattaṃ pahāya himavantaṃ pavisitvā isipabbajjaṃ pabbaji.",
  "atk-s0513a2:2586_1": "Satthā sammāsambuddho hutvā tatiyaṃ gāthamāha –",
  "atk-s0513a2:2587_0": "96.",
  "atk-s0513a2:2588_0": "“Idaṃ vatvā mahārājā, kaṃso bārāṇasiggaho;",
  "atk-s0513a2:2589_0": "Dhanuṃ kaṇḍañca nikkhippa, saṃyamaṃ ajjhupāgamī”ti.",
  "atk-s0513a2:2590_0": "Tattha mahanto rājāti mahārājā.",
  "atk-s0513a2:2590_1": "Kaṃsoti tassa nāmaṃ.",
  "atk-s0513a2:2590_2": "Bārāṇasiṃ gahetvā ajjhāvasanato bārāṇasiggaho.",
  "atk-s0513a2:2590_3": "So rājā idaṃ vacanaṃ vatvā dhanuñca sarasaṅkhātaṃ kaṇḍañca nikkhippa ohāya chaḍḍetvā sīlasaṃyamaṃ upagato pabbajito,",
  "atk-s0513a2:2590_4": "pabbajitvā ca pana jhānaṃ uppādetvā aparihīnajjhāno brahmaloke uppannoti.",
  "atk-s0513a2:2591_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a2:2591_1": "“tadā corarājā ānando ahosi,",
  "atk-s0513a2:2591_2": "bārāṇasirājā pana ahameva ahosi”nti.",
  "atk-s0513a2:2592_0": "Seyyajātakavaṇṇanā dutiyā.",
  "atk-s0513a2:2594_0": "[283] 3. Vaḍḍhakīsūkarajātakavaṇṇanā",
  "atk-s0513a2:2595_0": "Varaṃ varaṃ tvanti idaṃ satthā jetavane viharanto dhanuggahatissattheraṃ ārabbha kathesi.",
  "atk-s0513a2:2595_1": "Pasenadirañño pitā mahākosalo bimbisārarañño dhītaraṃ vedehiṃ nāma kosaladeviṃ dadamāno tassā nhānacuṇṇamūlaṃ satasahassuṭṭhānaṃ kāsigāmaṃ adāsi.",
  "atk-s0513a2:2595_2": "Ajātasattunā pana pitari mārite kosaladevīpi sokābhibhūtā kālamakāsi.",
  "atk-s0513a2:2595_3": "Tato pasenadi kosalarājā cintesi –",
  "atk-s0513a2:2595_4": "“ajātasattunā pitā mārito,",
  "atk-s0513a2:2595_5": "bhaginīpi me sāmike kālakate tena sokena kālakatā,",
  "atk-s0513a2:2595_6": "pitughātakassa corassa kāsigāmaṃ na dassāmī”ti.",
  "atk-s0513a2:2595_7": "So taṃ ajātasattussa na adāsi.",
  "atk-s0513a2:2595_8": "Taṃ gāmaṃ nissāya tesaṃ dvinnampi kālena kālaṃ yuddhaṃ hoti,",
  "atk-s0513a2:2595_9": "ajātasattu taruṇo samattho,",
  "atk-s0513a2:2595_10": "pasenadi mahallakoyeva.",
  "atk-s0513a2:2595_11": "So abhikkhaṇaṃ parajjati,",
  "atk-s0513a2:2595_12": "mahākosalassāpi manussā yebhuyyena parājitā.",
  "atk-s0513a2:2595_13": "Atha rājā “mayaṃ abhiṇhaṃ parajjāma,",
  "atk-s0513a2:2595_14": "kiṃ nu kho kātabba”nti amacce pucchi. “Deva,",
  "atk-s0513a2:2595_15": "ayyā nāma mantacchekā honti,",
  "atk-s0513a2:2595_16": "jetavanavihāre bhikkhūnaṃ kathaṃ sotuṃ vaṭṭatī”ti.",
  "atk-s0513a2:2595_17": "Rājā “tena hi tāyaṃ velāyaṃ bhikkhūnaṃ kathāsallāpaṃ suṇāthā”ti carapurise āṇāpesi.",
  "atk-s0513a2:2595_18": "Te tato paṭṭhāya tathā akaṃsu.",
  "atk-s0513a2:2596_0": "Tasmiṃ pana kāle dve mahallakattherā vihārapaccante paṇṇasālāyaṃ vasanti dattatthero ca dhanuggahatissatthero ca.",
  "atk-s0513a2:2596_1": "Tesu dhanuggahatissatthero paṭhamayāmepi majjhimayāmepi niddāyitvā pacchimayāme pabujjhitvā ummukkāni sodhetvā aggiṃ jāletvā nisinnako āha – “bhante,",
  "atk-s0513a2:2596_2": "dattattherā”ti. “Kiṃ, bhante,",
  "atk-s0513a2:2596_3": "tissattherā”ti?",
  "atk-s0513a2:2596_4": "“Kiṃ niddāyasi no tva”nti.",
  "atk-s0513a2:2596_5": "“Aniddāyantā kiṃ karissāmā”ti?",
  "atk-s0513a2:2596_6": "“Uṭṭhāya tāva nisīdathā”ti.",
  "atk-s0513a2:2596_7": "So uṭṭhāya nisinno taṃ dattattheraṃ āha –",
  "atk-s0513a2:2596_8": "“bhante dattatthera,",
  "atk-s0513a2:2596_9": "ayaṃ te lolo mahodarakosalo cāṭimattaṃ bhattameva pūtiṃ karoti,",
  "atk-s0513a2:2596_10": "yuddhavicāraṇaṃ pana kiñci na jānāti,",
  "atk-s0513a2:2596_11": "parājito parājitotveva vadāpetī”ti.",
  "atk-s0513a2:2596_12": "“Kiṃ pana kātuṃ vaṭṭatī”ti?",
  "atk-s0513a2:2596_13": "Tasmiṃ khaṇe te carapurisā tesaṃ kathaṃ suṇantā aṭṭhaṃsu.",
  "atk-s0513a2:2597_0": "Dhanuggahatissatthero yuddhaṃ vicāresi – “bhante,",
  "atk-s0513a2:2597_1": "yuddho nāma tividho –",
  "atk-s0513a2:2597_2": "padumabyūho,",
  "atk-s0513a2:2597_3": "cakkabyūho,",
  "atk-s0513a2:2597_4": "sakaṭabyūhoti.",
  "atk-s0513a2:2597_5": "Ajātasattuṃ gaṇhitukāmena asuke nāma pabbatakucchismiṃ dvīsu pabbatabhittīsu manusse ṭhapetvā purato",
  "atk-s0513a2:2597_6": "dubbalabalaṃ dassetvā pabbatantaraṃ paviṭṭhabhāvaṃ jānitvā paviṭṭhamaggaṃ occhinditvā purato ca pacchato",
  "atk-s0513a2:2597_7": "ca ubhosu pabbatabhittīsu vaggitvā unnaditvā khipe patitamacchaṃ viya antomuṭṭhiyaṃ vaṭṭapotakaṃ viya",
  "atk-s0513a2:2597_8": "ca katvā sakkā assa taṃ gahetu”nti.",
  "atk-s0513a2:2597_9": "Carapurisā taṃ sāsanaṃ rañño ārocesuṃ.",
  "atk-s0513a2:2597_10": "Taṃ sutvā rājā saṅgāmabheriṃ carāpetvā gantvā sakaṭabyūhaṃ katvā ajātasattuṃ jīvaggāhaṃ gāhāpetvā attano",
  "atk-s0513a2:2597_11": "dhītaraṃ vajirakumāriṃ bhāgineyyassa datvā kāsigāmaṃ tassā nhānamūlaṃ katvā datvā uyyojesi.",
  "atk-s0513a2:2597_12": "Sā pavatti bhikkhusaṅghe pākaṭā jātā.",
  "atk-s0513a2:2597_13": "Athekadivasaṃ bhikkhū dhammasabhāyaṃ kathaṃ samuṭṭhāpesuṃ – “āvuso,",
  "atk-s0513a2:2597_14": "kosalarājā kira dhanuggahatissattherassa vicāraṇāya ajātasattuṃ jinī”ti.",
  "atk-s0513a2:2597_15": "Satthā āgantvā “kāya nuttha,",
  "atk-s0513a2:2597_16": "bhikkhave,",
  "atk-s0513a2:2597_17": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a2:2597_18": "bhikkhave, idāneva,",
  "atk-s0513a2:2597_19": "pubbepi dhanuggahatisso yuddhavicāraṇāya chekoyevā”ti vatvā atītaṃ āhari.",
  "atk-s0513a2:2598_0": "Atīte bārāṇasiyaṃ brahmadatte rajjaṃ kārente bodhisatto araññe rukkhadevatā hutvā nibbatti.",
  "atk-s0513a2:2598_1": "Tadā bārāṇasiṃ nissāya nivutthavaḍḍhakigāmakā eko vaḍḍhakī thambhatthāya araññaṃ gantvā āvāṭe patitaṃ sūkarapotakaṃ disvā taṃ gharaṃ netvā paṭijaggi.",
  "atk-s0513a2:2598_2": "So vuḍḍhippatto mahāsarīro vaṅkadāṭho ācārasampanno ahosi,",
  "atk-s0513a2:2598_3": "vaḍḍhakinā positattā pana “vaḍḍhakīsūkaro”tveva paññāyi.",
  "atk-s0513a2:2598_4": "Vaḍḍhakissa rukkhatacchanakāle tuṇḍena rukkhaṃ parivatteti,",
  "atk-s0513a2:2598_5": "mukhena ḍaṃsitvā vāsipharasunikhādanamuggare āharati,",
  "atk-s0513a2:2598_6": "kālasuttakoṭiyaṃ gaṇhāti.",
  "atk-s0513a2:2598_7": "Atha so vaḍḍhakī “kocideva,",
  "atk-s0513a2:2598_8": "naṃ khādeyyā”ti bhayena netvā araññe vissajjesi.",
  "atk-s0513a2:2598_9": "Sopi araññaṃ pavisitvā khemaṃ phāsukaṭṭhānaṃ olokento ekaṃ pabbatantare mahantaṃ girikandaraṃ addasa",
  "atk-s0513a2:2598_10": "sampannakandamūlaphalaṃ phāsukaṃ vasanaṭṭhānaṃ anekasatasūkarasamākiṇṇaṃ.",
  "atk-s0513a2:2598_11": "Te sūkarā taṃ disvā tassa santikaṃ āgamaṃsu.",
  "atk-s0513a2:2598_12": "Sopi te āha –",
  "atk-s0513a2:2598_13": "“ahaṃ tumheva olokento vicarāmi,",
  "atk-s0513a2:2598_14": "apica vo mayā diṭṭhā,",
  "atk-s0513a2:2598_15": "idañca ṭhānaṃ ramaṇīyaṃ,",
  "atk-s0513a2:2598_16": "ahampi idāni idheva vasissāmī”ti.",
  "atk-s0513a2:2598_17": "“Saccaṃ idaṃ ṭhānaṃ ramaṇīyaṃ,",
  "atk-s0513a2:2598_18": "parissayo panettha atthī”ti.",
  "atk-s0513a2:2598_19": "“Ahampi tumhe disvā etaṃ aññāsiṃ,",
  "atk-s0513a2:2598_20": "evaṃ gocarasampanne ṭhāne vasantānaṃ vo sarīresu maṃsalohitaṃ natthi,",
  "atk-s0513a2:2598_21": "kiṃ pana vo ettha bhaya”nti?",
  "atk-s0513a2:2598_22": "“Eko byaggho pātova āgantvā diṭṭhadiṭṭhaṃyeva gahetvā gacchatī”ti.",
  "atk-s0513a2:2598_23": "“Kiṃ pana so nibaddhaṃ gaṇhāti,",
  "atk-s0513a2:2598_24": "udāhu antarantarā”ti?",
  "atk-s0513a2:2598_25": "“Nibaddhaṃ gaṇhātī”ti.",
  "atk-s0513a2:2598_26": "“Kati pana te byagghā”ti?",
  "atk-s0513a2:2598_27": "“Ekoyevā”ti.",
  "atk-s0513a2:2598_28": "“Ettakā tumhe ekassa yujjhituṃ na sakkothā”ti? “Āma,",
  "atk-s0513a2:2598_29": "na sakkomā”ti.",
  "atk-s0513a2:2598_30": "“Ahaṃ taṃ gaṇhissāmi,",
  "atk-s0513a2:2598_31": "kevalaṃ tumhe mama vacanaṃ karotha,",
  "atk-s0513a2:2598_32": "so byaggho kahaṃ vasatī”ti?",
  "atk-s0513a2:2598_33": "“Etasmiṃ pabbate”ti.",
  "atk-s0513a2:2599_0": "So rattiññeva sūkare carāpetvā yuddhaṃ vicārento “yuddhaṃ nāma padumabyūhacakkabyūhasakaṭabyūhavasena",
  "atk-s0513a2:2599_1": "tividhaṃ hotī”ti vatvā padumabyūhavasena vicāresi.",
  "atk-s0513a2:2599_2": "So hi bhūmisīsaṃ jānāti.",
  "atk-s0513a2:2599_3": "Tasmā “imasmiṃ ṭhāne yuddhaṃ vicāretuṃ vaṭṭatī”ti sūkarapillake mātaro ca tesaṃ majjhaṭṭhāne ṭhapesi.",
  "atk-s0513a2:2599_4": "So tā āvijjhitvā majjhimasūkariyo,",
  "atk-s0513a2:2599_5": "tā āvijjhitvā potakasūkare,",
  "atk-s0513a2:2599_6": "te āvijjhitvā jarasūkare,",
  "atk-s0513a2:2599_7": "te āvijjhitvā dīghadāṭhasūkare,",
  "atk-s0513a2:2599_8": "te āvijjhitvā yuddhasamatthe balavatarasūkare dasa vīsa tiṃsa jane tasmiṃ tasmiṃ ṭhāne balagumbaṃ katvā ṭhapesi.",
  "atk-s0513a2:2599_9": "Attano ṭhitaṭṭhānassa purato ekaṃ parimaṇḍalaṃ āvāṭaṃ khaṇāpesi,",
  "atk-s0513a2:2599_10": "pacchato ekaṃ suppasaṇṭhānaṃ anupubbaninnaṃ pabbhārasadisaṃ.",
  "atk-s0513a2:2599_11": "Tassa saṭṭhisattatimatte yodhasūkare ādāya tasmiṃ tasmiṃ ṭhāne “mā bhāyitthā”ti kammaṃ vicārato aruṇaṃ uṭṭhahi.",
  "atk-s0513a2:2600_0": "Byaggho uṭṭhāya “kālo”ti ñatvā gantvā tesaṃ sammukhā ṭhite pabbatatale ṭhatvā akkhīni ummīletvā sūkare olokesi.",
  "atk-s0513a2:2600_1": "Vaḍḍhakīsūkaro “paṭioloketha na”nti sūkarānaṃ saññaṃ adāsi,",
  "atk-s0513a2:2600_2": "te paṭiolokesuṃ.",
  "atk-s0513a2:2600_3": "Byaggho mukhaṃ ugghāṭetvā assosi,",
  "atk-s0513a2:2600_4": "sūkarāpi tathā kariṃsu.",
  "atk-s0513a2:2600_5": "Byaggho muttaṃ chaḍḍesi,",
  "atk-s0513a2:2600_6": "sūkarāpi chaḍḍayiṃsu.",
  "atk-s0513a2:2600_7": "Iti yaṃ yaṃ so karoti,",
  "atk-s0513a2:2600_8": "taṃ taṃ te paṭikariṃsu.",
  "atk-s0513a2:2600_9": "So cintesi –",
  "atk-s0513a2:2600_10": "“pubbe sūkarā mayā olokitakāle palāyantā palāyitumpi na sakkonti,",
  "atk-s0513a2:2600_11": "ajja apalāyitvā mama paṭisattu hutvā mayā katameva paṭikaronti.",
  "atk-s0513a2:2600_12": "Etasmiṃ bhūmisīse ṭhito eko tesaṃ saṃvidhāyakopi atthi,",
  "atk-s0513a2:2600_13": "ajja mayhaṃ gatassa jayo na paññāyatī”ti.",
  "atk-s0513a2:2600_14": "So nivattitvā attano vasanaṭṭhānameva agamāsi.",
  "atk-s0513a2:2600_15": "Tena pana gahitamaṃsakhādako eko kūṭajaṭilo atthi,",
  "atk-s0513a2:2600_16": "so taṃ tucchahatthameva āgacchantaṃ disvā tena saddhiṃ sallapanto paṭhamaṃ gāthamāha –",
  "atk-s0513a2:2601_0": "97.",
  "atk-s0513a2:2602_0": "“Varaṃ varaṃ tvaṃ nihanaṃ pure cari,",
  "atk-s0513a2:2603_0": "Asmiṃ padese abhibhuyya sūkare;",
  "atk-s0513a2:2604_0": "Sodāni eko byapagamma jhāyasi,",
  "atk-s0513a2:2605_0": "Balaṃ nu te byaggha na cajja vijjatī”ti.",
  "atk-s0513a2:2606_0": "Tattha varaṃ varaṃ tvaṃ nihanaṃ pure cari,",
  "atk-s0513a2:2606_1": "asmiṃ padese abhibhuyya sūkareti ambho byaggha,",
  "atk-s0513a2:2606_2": "tvaṃ pubbe imasmiṃ padese sabbasūkare abhibhavitvā imesu sūkaresu varaṃ varaṃ tvaṃ uttamuttamaṃ sūkaraṃ nihananto vicari.",
  "atk-s0513a2:2606_3": "Sodāni eko byapagamma jhāyasīti so tvaṃ idāni aññataraṃ sūkaraṃ aggahetvā ekakova apagantvā jhāyasi pajjhāyasi.",
  "atk-s0513a2:2606_4": "Balaṃ nu te byaggha na cajja vijjatīti kiṃ nu te,",
  "atk-s0513a2:2606_5": "ambho byaggha,",
  "atk-s0513a2:2606_6": "ajja kāyabalaṃ natthīti.",
  "atk-s0513a2:2607_0": "Taṃ sutvā byaggho dutiyaṃ gāthamāha –",
  "atk-s0513a2:2608_0": "98.",
  "atk-s0513a2:2609_0": "“Ime sudaṃ yanti disodisaṃ pure, bhayaṭṭitā leṇagavesino puthū;",
  "atk-s0513a2:2610_0": "Te dāni saṅgamma vasanti ekato, yatthaṭṭhitā duppasahajjame mayā”ti.",
  "atk-s0513a2:2611_0": "Tattha sudanti nipāto.",
  "atk-s0513a2:2611_1": "Ayaṃ pana saṅkhepattho –",
  "atk-s0513a2:2611_2": "ime sūkarā pubbe maṃ disvā bhayena aṭṭitā pīḷitā attano leṇagavesino puthū visuṃ visuṃ hutvā disodisaṃ yanti,",
  "atk-s0513a2:2611_3": "taṃ taṃ disaṃ abhimukhā palāyanti,",
  "atk-s0513a2:2611_4": "te dāni sabbepi samāgantvā ekato vasanti tiṭṭhanti,",
  "atk-s0513a2:2611_5": "tañca bhūmisīsaṃ upagatā,",
  "atk-s0513a2:2611_6": "yattha ṭhitā duppasahā dummaddayā ajja ime mayāti.",
  "atk-s0513a2:2612_0": "Athassa ussāhaṃ janento kūṭajaṭilo “mā bhāyi,",
  "atk-s0513a2:2612_1": "gaccha tayi naditvā pakkhandante sabbepi bhītā bhijjitvā palāyissantī”ti āha.",
  "atk-s0513a2:2612_2": "Byaggho tasmiṃ ussāhaṃ janente sūro hutvā puna gantvā pabbatatale aṭṭhāsi.",
  "atk-s0513a2:2612_3": "Vaḍḍhakīsūkaro dvinnaṃ āvāṭānaṃ antare aṭṭhāsi.",
  "atk-s0513a2:2612_4": "Sūkarā “sāmi,",
  "atk-s0513a2:2612_5": "mahācoro punāgato”ti āhaṃsu.",
  "atk-s0513a2:2612_6": "“Mā bhāyittha,",
  "atk-s0513a2:2612_7": "idāni taṃ gaṇhissāmī”ti.",
  "atk-s0513a2:2612_8": "Byaggho naditvā vaḍḍhakīsūkarassa upari patati,",
  "atk-s0513a2:2612_9": "sūkaro tassa attano upari patanakāle parivattitvā vegena ujukaṃ khataāvāṭe pati.",
  "atk-s0513a2:2612_10": "Byaggho vegaṃ sandhāretuṃ asakkonto uparibhāgena gantvā suppamukhassa tiriyaṃ khataāvāṭassa atisambādhe mukhaṭṭhāne patitvā puñjakato viya ahosi.",
  "atk-s0513a2:2612_11": "Sūkaro āvāṭā uttaritvā asanivegena gantvā byagghaṃ antarasatthimhi dāṭhāya paharitvā yāva vakkapadesā",
  "atk-s0513a2:2612_12": "phāletvā pañcamadhuramaṃsaṃ dāṭhāya paliveṭhetvā byagghassa matthake āvijjhitvā “gaṇhatha tumhākaṃ paccāmitta”nti",
  "atk-s0513a2:2612_13": "ukkhipitvā bahiāvāṭe chaḍḍesi.",
  "atk-s0513a2:2612_14": "Paṭhamaṃ āgatā byagghamaṃsaṃ labhiṃsu,",
  "atk-s0513a2:2612_15": "pacchā āgatā “byagghamaṃsaṃ kīdisaṃ hotī”ti tesaṃ mukhaṃ upasiṅghantā vicariṃsu.",
  "atk-s0513a2:2613_0": "Sūkarā na tāva tussanti.",
  "atk-s0513a2:2613_1": "Vaḍḍhakīsūkaro tesaṃ iṅghitaṃ disvā “kiṃ nu kho tumhe na tussathā”ti āha. “Sāmi,",
  "atk-s0513a2:2613_2": "kiṃ etena byagghena ghātitena,",
  "atk-s0513a2:2613_3": "añño pana byagghaāṇāpanasamattho kūṭajaṭilo atthiyevā”ti.",
  "atk-s0513a2:2613_4": "“Ko nāmeso”ti?",
  "atk-s0513a2:2613_5": "“Eko dussīlatāpaso”ti.",
  "atk-s0513a2:2613_6": "“Byagghopi mayā ghātito,",
  "atk-s0513a2:2613_7": "so me kiṃ pahoti,",
  "atk-s0513a2:2613_8": "etha gaṇhissāma na”nti sūkaraghaṭāya saddhiṃ pāyāsi.",
  "atk-s0513a2:2613_9": "Kūṭatāpasopi byagghe cirāyante “kiṃ nu kho sūkarā byagghaṃ gaṇhiṃsū”ti paṭipathaṃ gacchanto te sūkare",
  "atk-s0513a2:2613_10": "āgacchante disvā attano parikkhāraṃ ādāya palāyanto tehi anubandhito parikkhāraṃ chaḍḍetvā vegena udumbararukkhaṃ abhiruhi.",
  "atk-s0513a2:2613_11": "Sūkarā “idānimha, sāmi, naṭṭhā,",
  "atk-s0513a2:2613_12": "tāpaso palāyitvā rukkhaṃ abhiruhī”ti āhaṃsu.",
  "atk-s0513a2:2613_13": "“Kiṃ rukkhaṃ nāmā”ti?",
  "atk-s0513a2:2613_14": "“Udumbararukkha”nti.",
  "atk-s0513a2:2613_15": "So “sūkariyo udakaṃ āharantu,",
  "atk-s0513a2:2613_16": "sūkarapotakā pathaviṃ khaṇantu,",
  "atk-s0513a2:2613_17": "dīghadāṭhā sūkarā mūlāni chindantu,",
  "atk-s0513a2:2613_18": "sesā parivāretvā ārakkhantū”ti saṃvidahitvā tesu tathā karontesu sayaṃ udumbarassa ujukaṃ thūlamūlaṃ",
  "atk-s0513a2:2613_19": "pharasunā paharanto viya ekappahārameva katvā udumbararukkhaṃ pātesi.",
  "atk-s0513a2:2613_20": "Parivāretvā ṭhitasūkarā kūṭajaṭilaṃ bhūmiyaṃ pātetvā khaṇḍākhaṇḍikaṃ katvā yāva aṭṭhito khāditvā vaḍḍhakīsūkaraṃ",
  "atk-s0513a2:2613_21": "udumbarakhandheyeva nisīdāpetvā kūṭajaṭilassa paribhogasaṅkhena udakaṃ āharitvā abhisiñcitvā rājānaṃ kariṃsu,",
  "atk-s0513a2:2613_22": "ekañca taruṇasūkariṃ tassa aggamahesiṃ akaṃsu.",
  "atk-s0513a2:2613_23": "Tato paṭṭhāya kira yāvajjatanā rājāno udumbarabhaddapīṭhe nisīdāpetvā tīhi saṅkhehi abhisiñcanti.",
  "atk-s0513a2:2614_0": "Tasmiṃ vanasaṇḍe adhivatthā devatā taṃ acchariyaṃ disvā ekasmiṃ viṭapantare sūkarānaṃ abhimukhā hutvā tatiyaṃ gāthamāha –",
  "atk-s0513a2:2615_0": "99.",
  "atk-s0513a2:2616_0": "“Namatthu saṅghāna samāgatānaṃ, disvā sayaṃ sakhya vadāmi abbhutaṃ;",
  "atk-s0513a2:2617_0": "Byagghaṃ migā yattha jiniṃsu dāṭhino, sāmaggiyā dāṭhabalesu muccare”ti.",
  "atk-s0513a2:2618_0": "Tattha namatthu saṅghānanti ayaṃ mama namakkāro samāgatānaṃ sūkarasaṅghānaṃ atthu.",
  "atk-s0513a2:2618_1": "Disvā sayaṃ sakhya vadāmi abbhutanti idaṃ pubbe abhūtapubbaṃ abbhutaṃ sakhyaṃ mittabhāvaṃ sayaṃ disvā vadāmi.",
  "atk-s0513a2:2618_2": "Byagghaṃ migā yattha jiniṃsu dāṭhinoti yatra hi nāma dāṭhino sūkaramigā byagghaṃ jiniṃsu,",
  "atk-s0513a2:2618_3": "ayameva vā pāṭho.",
  "atk-s0513a2:2618_4": "Sāmaggiyā dāṭhabalesu muccareti yā sā dāṭhabalesu sūkaresu sāmaggī ekajjhāsayatā,",
  "atk-s0513a2:2618_5": "tāya tesu sāmaggiyā te dāṭhabalā paccāmittaṃ gahetvā ajja maraṇabhayā muttāti attho.",
  "atk-s0513a2:2619_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a2:2619_1": "“tadā dhanuggahatisso vaḍḍhakīsūkaro ahosi,",
  "atk-s0513a2:2619_2": "rukkhadevatā pana ahameva ahosi”nti.",
  "atk-s0513a2:2620_0": "Vaḍḍhakīsūkarajātakavaṇṇanā tatiyā.",
  "atk-s0513a2:2622_0": "[284] 4. Sirijātakavaṇṇanā",
  "atk-s0513a2:2623_0": "Yaṃ ussukā saṅgharantīti idaṃ satthā jetavane viharanto ekaṃ siricorabrāhmaṇaṃ ārabbha kathesi.",
  "atk-s0513a2:2623_1": "Imasmiṃ jātake paccuppannavatthu heṭṭhā khadiraṅgārajātake vitthāritameva.",
  "atk-s0513a2:2623_2": "Idhāpi pana sā anāthapiṇḍikassa ghare catutthe dvārakoṭṭhake vasanakā micchādiṭṭhidevatā daṇḍakammaṃ",
  "atk-s0513a2:2623_3": "karontī catupaññāsahiraññakoṭiyo āharitvā koṭṭhe pūretvā seṭṭhinā saddhiṃ sahāyikā ahosi.",
  "atk-s0513a2:2623_4": "Atha naṃ so ādāya satthu santikaṃ nesi.",
  "atk-s0513a2:2623_5": "Satthā tassā dhammaṃ desesi,",
  "atk-s0513a2:2623_6": "sā dhammaṃ sutvā sotāpannā ahosi.",
  "atk-s0513a2:2623_7": "Tato paṭṭhāya seṭṭhino yaso yathāporāṇova jāto.",
  "atk-s0513a2:2623_8": "Atheko sāvatthivāsī sirilakkhaṇaññū brāhmaṇo cintesi –",
  "atk-s0513a2:2623_9": "“anāthapiṇḍiko duggato hutvā puna issaro jāto,",
  "atk-s0513a2:2623_10": "yaṃnūnāhaṃ taṃ daṭṭhukāmo viya gatvā tassa gharato siriṃ thenetvā āgaccheyya”nti.",
  "atk-s0513a2:2623_11": "So tassa gharaṃ gantvā tena katasakkārasammāno sāraṇīyakathāya vattamānāya “kimatthaṃ āgatosī”ti vutte “kattha nu kho sirī patiṭṭhitā”ti olokesi.",
  "atk-s0513a2:2623_12": "Seṭṭhino ca sabbaseto dhotasaṅkhapaṭibhāgo kukkuṭo suvaṇṇapañjare pakkhipitvā ṭhapito atthi,",
  "atk-s0513a2:2623_13": "tassa cūḷāya sirī patiṭṭhāsi.",
  "atk-s0513a2:2623_14": "Brāhmaṇo olokayamāno siriyā tattha patiṭṭhitabhāvaṃ ñatvā āha – “ahaṃ,",
  "atk-s0513a2:2623_15": "mahāseṭṭhi,",
  "atk-s0513a2:2623_16": "pañcasate māṇave mante vācemi,",
  "atk-s0513a2:2623_17": "akālaraviṃ ekaṃ kukkuṭaṃ nissāya te ca mayañca kilamāma,",
  "atk-s0513a2:2623_18": "ayañca kira kukkuṭo kālaravī,",
  "atk-s0513a2:2623_19": "imassatthāya āgatomhi,",
  "atk-s0513a2:2623_20": "dehi me etaṃ kukkuṭa”nti. “Gaṇha, brāhmaṇa,",
  "atk-s0513a2:2623_21": "demi te kukkuṭa”nti.",
  "atk-s0513a2:2623_22": "“Demī”ti ca vuttakkhaṇeyeva sirī tassa cūḷato apagantvā ussīsake ṭhapite maṇikkhandhe patiṭṭhāsi.",
  "atk-s0513a2:2624_0": "Brāhmaṇo siriyā maṇimhi patiṭṭhitabhāvaṃ ñatvā maṇimpi yāci.",
  "atk-s0513a2:2624_1": "“Maṇimpi demī”ti vuttakkhaṇeyeva sirī maṇito apagantvā ussīsake ṭhapitaārakkhayaṭṭhiyaṃ patiṭṭhāsi.",
  "atk-s0513a2:2624_2": "Brāhmaṇo siriyā tattha patiṭṭhitabhāvaṃ ñatvā tampi yāci.",
  "atk-s0513a2:2624_3": "“Gahetvā gacchāhī”ti vuttakkhaṇeyeva sirī yaṭṭhito apagantvā puññalakkhaṇadeviyā nāma seṭṭhino aggamahesiyā sīse patiṭṭhāsi.",
  "atk-s0513a2:2624_4": "Siricorabrāhmaṇo tattha patiṭṭhitabhāvaṃ ñatvā “avissajjiyabhaṇḍaṃ etaṃ,",
  "atk-s0513a2:2624_5": "yācitumpi na sakkā”ti cintetvā seṭṭhiṃ etadavoca –",
  "atk-s0513a2:2624_6": "“mahāseṭṭhi,",
  "atk-s0513a2:2624_7": "ahaṃ tumhākaṃ gehe ‘siriṃ thenetvā gamissāmī’ti āgacchiṃ,",
  "atk-s0513a2:2624_8": "sirī pana te kukkuṭassa cūḷāyaṃ patiṭṭhitā ahosi,",
  "atk-s0513a2:2624_9": "tasmiṃ mama dinne tato apagantvā maṇimhi patiṭṭhahi,",
  "atk-s0513a2:2624_10": "maṇimhi dinne ārakkhayaṭṭhiyaṃ patiṭṭhahi,",
  "atk-s0513a2:2624_11": "ārakkhayaṭṭhiyā dinnāya tato apagantvā puññalakkhaṇadeviyā sīse patiṭṭhahi,",
  "atk-s0513a2:2624_12": "‘idaṃ kho pana avissajjiyabhaṇḍa’nti imampi me na gahitaṃ,",
  "atk-s0513a2:2624_13": "na sakkā tava siriṃ thenetuṃ,",
  "atk-s0513a2:2624_14": "tava santakaṃ taveva hotū”ti uṭṭhāyāsanā pakkāmi.",
  "atk-s0513a2:2624_15": "Anāthapiṇḍiko “imaṃ kāraṇaṃ satthu kathessāmī”ti vihāraṃ gantvā satthāraṃ pūjetvā vanditvā ekamantaṃ nisinno sabbaṃ tathāgatassa ārocesi.",
  "atk-s0513a2:2624_16": "Satthā taṃ sutvā “na kho, gahapati,",
  "atk-s0513a2:2624_17": "idāneva aññesaṃ sirī aññattha gacchati,",
  "atk-s0513a2:2624_18": "pubbepi appapuññehi uppāditasirī pana puññavantānaṃyeva pādamūlaṃ gatā”ti vatvā tena yācito atītaṃ āhari.",
  "atk-s0513a2:2625_0": "Atīte bārāṇasiyaṃ brahmadatte rajjaṃ kārente bodhisatto kāsiraṭṭhe brāhmaṇakule nibbattitvā vayappatto",
  "atk-s0513a2:2625_1": "takkasilāyaṃ sippaṃ uggaṇhitvā agāraṃ ajjhāvasanto mātāpitūnaṃ kālakiriyāya saṃviggo nikkhamitvā himavantapadese",
  "atk-s0513a2:2625_2": "isipabbajjaṃ pabbajitvā abhiññā ca samāpattiyo ca uppādetvā dīghassa addhuno accayena loṇambilasevanatthāya",
  "atk-s0513a2:2625_3": "janapadaṃ gantvā bārāṇasirañño uyyāne vasitvā punadivase bhikkhaṃ caramāno hatthācariyassa gharadvāraṃ agamāsi.",
  "atk-s0513a2:2625_4": "So tassa ācāravihāre pasanno bhikkhaṃ datvā uyyāne vasāpetvā niccaṃ paṭijaggi.",
  "atk-s0513a2:2625_5": "Tasmiṃ kāle eko kaṭṭhahārako araññato dārūni āharanto velāya nagaradvāraṃ pāpuṇituṃ nāsakkhi.",
  "atk-s0513a2:2625_6": "Sāyaṃ ekasmiṃ devakule dārukalāpaṃ ussīsake katvā nipajji,",
  "atk-s0513a2:2625_7": "devakule vissaṭṭhā bahū kukkuṭā tassa avidūre ekasmiṃ rukkhe sayiṃsu.",
  "atk-s0513a2:2625_8": "Tesu uparisayitakukkuṭo paccūsakāle vaccaṃ pātento heṭṭhāsayitakukkuṭassa sarīre pātesi.",
  "atk-s0513a2:2625_9": "“Kena me sarīre vaccaṃ pātita”nti ca vutte “mayā”ti āha.",
  "atk-s0513a2:2625_10": "“Kiṃkāraṇā”ti ca vutte “anupadhāretvā”ti vatvā punapi pātesi.",
  "atk-s0513a2:2625_11": "Tato ubhopi aññamaññaṃ kuddhā “kiṃ te balaṃ,",
  "atk-s0513a2:2625_12": "kiṃ te bala”nti kalahaṃ kariṃsu.",
  "atk-s0513a2:2625_13": "Atha heṭṭhāsayitakukkuṭo āha –",
  "atk-s0513a2:2625_14": "“maṃ māretvā aṅgāre pakkamaṃsaṃ khādanto pātova kahāpaṇasahassaṃ labhatī”ti.",
  "atk-s0513a2:2625_15": "Uparisayitakukkuṭo āha – “ambho,",
  "atk-s0513a2:2625_16": "mā tvaṃ ettakena gajji,",
  "atk-s0513a2:2625_17": "mama thūlamaṃsaṃ khādanto rājā hoti,",
  "atk-s0513a2:2625_18": "bahimaṃsaṃ khādanto puriso ce,",
  "atk-s0513a2:2625_19": "senāpatiṭṭhānaṃ, itthī ce,",
  "atk-s0513a2:2625_20": "aggamahesiṭṭhānaṃ labhati.",
  "atk-s0513a2:2625_21": "Aṭṭhimaṃsaṃ pana me khādanto gihī ce,",
  "atk-s0513a2:2625_22": "bhaṇḍāgārikaṭṭhānaṃ,",
  "atk-s0513a2:2625_23": "pabbajito ce,",
  "atk-s0513a2:2625_24": "rājakulūpakabhāvaṃ labhatī”ti.",
  "atk-s0513a2:2626_0": "Kaṭṭhahārako tesaṃ vacanaṃ sutvā “rajje patte sahassena kiccaṃ natthī”ti saṇikaṃ abhiruhitvā uparisayitakukkuṭaṃ",
  "atk-s0513a2:2626_1": "gahetvā māretvā ucchaṅge katvā “rājā bhavissāmī”ti gantvā vivaṭadvāreneva nagaraṃ pavisitvā kukkuṭaṃ",
  "atk-s0513a2:2626_2": "nittacaṃ katvā udaraṃ sodhetvā “idaṃ kukkuṭamaṃsaṃ sādhukaṃ sampādehī”ti pajāpatiyā adāsi.",
  "atk-s0513a2:2626_3": "Sā kukkuṭamaṃsañca bhattañca sampādetvā “bhuñja,",
  "atk-s0513a2:2626_4": "sāmī”ti tassa upanāmesi. “Bhadde,",
  "atk-s0513a2:2626_5": "etaṃ maṃsaṃ mahānubhāvaṃ,",
  "atk-s0513a2:2626_6": "etaṃ khāditvā ahaṃ rājā bhavissāmi,",
  "atk-s0513a2:2626_7": "tvaṃ aggamahesī bhavissasi,",
  "atk-s0513a2:2626_8": "taṃ bhattañca maṃsañca ādāya gaṅgātīraṃ gantvā nhāyitvā bhuñjissāmā”ti bhattabhājanaṃ tīre ṭhapetvā nhānatthāya otariṃsu.",
  "atk-s0513a2:2626_9": "Tasmiṃ khaṇe vātena khubhitaṃ udakaṃ āgantvā bhattabhājanaṃ ādāya agamāsi.",
  "atk-s0513a2:2626_10": "Taṃ nadīsotena vuyhamānaṃ heṭṭhānadiyaṃ hatthiṃ nhāpento eko hatthācariyo mahāmatto disvā ukkhipāpetvā vivarāpetvā “kimetthā”ti pucchi.",
  "atk-s0513a2:2626_11": "“Bhattañceva kukkuṭamaṃsañca sāmī”ti.",
  "atk-s0513a2:2626_12": "So taṃ pidahāpetvā lañchāpetvā “yāva mayaṃ āgacchāma,",
  "atk-s0513a2:2626_13": "tāvimaṃ bhattaṃ mā vivarā”ti bhariyāya pesesi.",
  "atk-s0513a2:2626_14": "Sopi kho kaṭṭhahārako mukhato paviṭṭhena vālukodakena uddhumātaudaro palāyi.",
  "atk-s0513a2:2627_0": "Atheko tassa hatthācariyassa kulūpako dibbacakkhukatāpaso “mayhaṃ upaṭṭhāko hatthiṭṭhānaṃ na vijahati,",
  "atk-s0513a2:2627_1": "kadā nu kho sampattiṃ pāpuṇissatī”ti dibbacakkhunā upadhārento taṃ purisaṃ disvā taṃ kāraṇaṃ ñatvā puretaraṃ gantvā hatthācariyassa nivesane nisīdi.",
  "atk-s0513a2:2627_2": "Hatthācariyo āgantvā taṃ vanditvā ekamantaṃ nisinno taṃ bhattabhājanaṃ āharāpetvā “tāpasaṃ maṃsodanena parivisathā”ti āha.",
  "atk-s0513a2:2627_3": "Tāpaso bhattaṃ gahetvā maṃse dīyamāne aggahetvā “imaṃ maṃsaṃ ahaṃ vicāremī”ti vatvā “vicāretha,",
  "atk-s0513a2:2627_4": "bhante”ti vutte thūlamaṃsādīni ekekaṃ koṭṭhāsaṃ kāretvā thūlamaṃsaṃ hatthācariyassa dāpesi,",
  "atk-s0513a2:2627_5": "bahimaṃsaṃ tassa bhariyāya,",
  "atk-s0513a2:2627_6": "aṭṭhimaṃsaṃ attanā paribhuñji.",
  "atk-s0513a2:2627_7": "So bhattakiccāvasāne gacchanto “tvaṃ ito tatiyadivase rājā bhavissasi,",
  "atk-s0513a2:2627_8": "appamatto hohī”ti vatvā pakkāmi.",
  "atk-s0513a2:2627_9": "Tatiyadivase eko sāmantarājā āgantvā bārāṇasiṃ parivāresi.",
  "atk-s0513a2:2627_10": "Bārāṇasirājā hatthācariyaṃ rājavesaṃ gāhāpetvā “hatthiṃ abhiruhitvā yujjhā”ti āṇāpetvā sayaṃ aññātakavesena",
  "atk-s0513a2:2627_11": "senāya vicārento ekena mahāvegena sarena viddho taṅkhaṇaññeva mari.",
  "atk-s0513a2:2627_12": "Tassa matabhāvaṃ ñatvā hatthācariyo bahū kahāpaṇe nīharāpetvā “dhanatthikā purato hutvā yujjhantū”ti bheriṃ carāpesi.",
  "atk-s0513a2:2627_13": "Balakāyo muhutteneva sāmantarājānaṃ jīvitakkhayaṃ pāpesi.",
  "atk-s0513a2:2627_14": "Amaccā rañño sarīrakiccaṃ katvā “kaṃ rājānaṃ karomā”ti mantayamānā “amhākaṃ rājā jīvamāno attano vesaṃ hatthācariyassa adāsi,",
  "atk-s0513a2:2627_15": "ayameva yuddhaṃ katvā rajjaṃ gaṇhi,",
  "atk-s0513a2:2627_16": "etasseva rajjaṃ dassāmā”ti taṃ rajjena abhisiñciṃsu,",
  "atk-s0513a2:2627_17": "bhariyampissa aggamahesiṃ akaṃsu.",
  "atk-s0513a2:2627_18": "Bodhisatto rājakulūpako ahosi.",
  "atk-s0513a2:2628_0": "Satthā atītaṃ āharitvā abhisambuddho hutvā imā dve gāthā abhāsi –",
  "atk-s0513a2:2629_0": "100.",
  "atk-s0513a2:2630_0": "“Yaṃ ussukā saṅgharanti, alakkhikā bahuṃ dhanaṃ;",
  "atk-s0513a2:2631_0": "Sippavanto asippā ca, lakkhivā tāni bhuñjati.",
  "atk-s0513a2:2632_0": "101.",
  "atk-s0513a2:2633_0": "“Sabbattha katapuññassa, aticcaññeva pāṇino;",
  "atk-s0513a2:2634_0": "Uppajjanti bahū bhogā, appanāyatanesupī”ti.",
  "atk-s0513a2:2635_0": "Tattha yaṃ ussukāti yaṃ dhanasaṅgharaṇe ussukkamāpannā chandajātā kicchena bahuṃ dhanaṃ saṅgharanti.“Ye ussukā”tipi pāṭho,",
  "atk-s0513a2:2635_1": "ye purisā dhanasaṃharaṇe ussukā hatthisippādivasena sippavanto asippā ca antamaso vetanena kammaṃ katvā bahuṃ dhanaṃ saṅgharantīti attho.",
  "atk-s0513a2:2635_2": "Lakkhivā tāni bhuñjatīti tāni “bahuṃ dhana”nti vuttāni dhanāni puññavā puriso attano puññaphalaṃ paribhuñjanto kiñci kammaṃ akatvāpi paribhuñjati.",
  "atk-s0513a2:2636_0": "Aticcaññeva pāṇinoti aticca aññe eva pāṇino. Eva-",
  "atk-s0513a2:2636_1": "kāro purimapadena yojetabbo,",
  "atk-s0513a2:2636_2": "sabbattheva katapuññassa aññe akatapuññe satte atikkamitvāti attho.",
  "atk-s0513a2:2636_3": "Appanāyatanesupīti api anāyatanesupi aratanākaresu ratanāni asuvaṇṇāyatanādīsu suvaṇṇādīni ahatthāyatanādīsu",
  "atk-s0513a2:2636_4": "hatthiādayoti saviññāṇakaaviññāṇakā bahū bhogā uppajjanti.",
  "atk-s0513a2:2636_5": "Tattha muttāmaṇiādīnaṃ anākare uppattiyaṃ duṭṭhagāmaṇiabhayamahārājassa vatthu kathetabbaṃ.",
  "atk-s0513a2:2637_0": "Satthā pana imā gāthā vatvā “gahapati,",
  "atk-s0513a2:2637_1": "imesaṃ sattānaṃ puññasadisaṃ aññaṃ āyatanaṃ nāma natthi,",
  "atk-s0513a2:2637_2": "puññavantānañhi anākaresu ratanāni uppajjantiyevā”ti vatvā imaṃ dhammaṃ desesi –",
  "atk-s0513a2:2638_0": "“Esa devamanussānaṃ, sabbakāmadado nidhi;",
  "atk-s0513a2:2639_0": "Yaṃ yadevābhipatthenti, sabbametena labbhati.",
  "atk-s0513a2:2640_0": "“Suvaṇṇatā susaratā, susaṇṭhānā surūpatā;",
  "atk-s0513a2:2641_0": "Ādhipaccaparivāro, sabbametena labbhati.",
  "atk-s0513a2:2642_0": "“Padesarajjaṃ issariyaṃ, cakkavattisukhaṃ piyaṃ;",
  "atk-s0513a2:2643_0": "Devarajjampi dibbesu, sabbametena labbhati.",
  "atk-s0513a2:2644_0": "“Mānussikā ca sampatti, devaloke ca yā rati;",
  "atk-s0513a2:2645_0": "Yā ca nibbānasampatti, sabbametena labbhati.",
  "atk-s0513a2:2646_0": "“Mittasampadamāgamma, yonisova payuñjato;",
  "atk-s0513a2:2647_0": "Vijjāvimuttivasībhāvo, sabbametena labbhati.",
  "atk-s0513a2:2648_0": "“Paṭisambhidā vimokkhā ca, yā ca sāvakapāramī;",
  "atk-s0513a2:2649_0": "Paccekabodhi buddhabhūmi, sabbametena labbhati.",
  "atk-s0513a2:2650_0": "“Evaṃ mahatthikā esā, yadidaṃ puññasampadā;",
  "atk-s0513a2:2651_0": "Tasmā dhīrā pasaṃsanti, paṇḍitā katapuññata”nti. ;",
  "atk-s0513a2:2652_0": "Idāni yesu anāthapiṇḍikassa sirī patiṭṭhitā, tāni ratanāni dassetuṃ “kukkuṭo”tiādimāha.",
  "atk-s0513a2:2653_0": "102.",
  "atk-s0513a2:2654_0": "“Kukkuṭo maṇayo daṇḍo, thiyo ca puññalakkhaṇā;",
  "atk-s0513a2:2655_0": "Uppajjanti apāpassa, katapuññassa jantuno”ti.",
  "atk-s0513a2:2656_0": "Tattha daṇḍoti ārakkhayaṭṭhiṃ sandhāya vuttaṃ,",
  "atk-s0513a2:2656_1": "thiyoti seṭṭhibhariyaṃ puññalakkhaṇadeviṃ.",
  "atk-s0513a2:2656_2": "Sesamettha uttānameva.",
  "atk-s0513a2:2656_3": "Gāthaṃ vatvā ca pana jātakaṃ samodhānesi –",
  "atk-s0513a2:2656_4": "“tadā rājā ānando ahosi,",
  "atk-s0513a2:2656_5": "kulūpakatāpaso pana ahameva sammāsambuddho ahosi”nti.",
  "atk-s0513a2:2657_0": "Sirijātakavaṇṇanā catutthā.",
  "atk-s0513a2:2659_0": "[285] 5. Maṇisūkarajātakavaṇṇanā",
  "atk-s0513a2:2660_0": "Dariyā satta vassānīti idaṃ satthā jetavane viharanto sundarīmāraṇaṃ ārabbha kathesi.",
  "atk-s0513a2:2660_1": "Tena kho pana samayena bhagavā sakkato hoti garukatoti vatthu udāne āgatameva.",
  "atk-s0513a2:2660_2": "Ayaṃ panettha saṅkhepo –",
  "atk-s0513a2:2660_3": "bhagavato kira bhikkhusaṅghassa ca pañcannaṃ mahānadīnaṃ mahoghasadise lābhasakkāre uppanne hatalābhasakkārā",
  "atk-s0513a2:2660_4": "aññatitthiyā sūriyuggamanakāle khajjopanakā viya nippabhā hutvā ekato sannipatitvā mantayiṃsu –",
  "atk-s0513a2:2660_5": "“mayaṃ samaṇassa gotamassa uppannakālato paṭṭhāya hatalābhasakkārā,",
  "atk-s0513a2:2660_6": "na koci amhākaṃ atthibhāvampi jānāti,",
  "atk-s0513a2:2660_7": "kena nu kho saddhiṃ ekato hutvā samaṇassa gotamassa avaṇṇaṃ uppādetvā lābhasakkāramassa antaradhāpeyyāmā”ti.",
  "atk-s0513a2:2660_8": "Atha nesaṃ etadahosi –",
  "atk-s0513a2:2660_9": "“sundariyā saddhiṃ ekato hutvā sakkuṇissāmā”ti.",
  "atk-s0513a2:2661_0": "Te ekadivasaṃ sundariṃ titthiyārāmaṃ pavisitvā vanditvā ṭhitaṃ nālapiṃsu.",
  "atk-s0513a2:2661_1": "Sā punappunaṃ sallapantīpi paṭivacanaṃ alabhitvā “api nu, ayyā,",
  "atk-s0513a2:2661_2": "tumhe kenaci viheṭhitātthā”ti pucchi. “Kiṃ, bhagini,",
  "atk-s0513a2:2661_3": "samaṇaṃ gotamaṃ amhe viheṭhetvā hatalābhasakkāre katvā vicarantaṃ na passasī”ti.",
  "atk-s0513a2:2661_4": "Sā evamāha –",
  "atk-s0513a2:2661_5": "“mayā ettha kiṃ kātuṃ vaṭṭatī”ti?",
  "atk-s0513a2:2661_6": "Tvaṃ khosi, bhagini,",
  "atk-s0513a2:2661_7": "abhirūpā sobhaggappattā,",
  "atk-s0513a2:2661_8": "samaṇassa gotamassa ayasaṃ āropetvā mahājanaṃ tava kathaṃ gāhāpetvā hatalābhasakkāraṃ karohī”ti?",
  "atk-s0513a2:2661_9": "Sā “sādhū”ti sampaṭicchitvā vanditvā pakkantā.",
  "atk-s0513a2:2661_10": "Tato paṭṭhāya mālāgandhavilepanakappūrakaṭukaphalādīni gahetvā sāyaṃ mahājanassa satthu dhammadesanaṃ",
  "atk-s0513a2:2661_11": "sutvā nagaraṃ pavisanakāle jetavanābhimukhī gacchati.",
  "atk-s0513a2:2661_12": "“Kahaṃ gacchasī”ti ca puṭṭhā “samaṇassa gotamassa santikaṃ,",
  "atk-s0513a2:2661_13": "ahañhi tena saddhiṃ ekagandhakuṭiyaṃ vasāmī”ti vatvā aññatarasmiṃ titthiyārāme vasitvā pātova jetavanamaggaṃ otaritvā nagarābhimukhī gacchati. “Kiṃ, sundari,",
  "atk-s0513a2:2661_14": "kahaṃ gatāsī”ti ca puṭṭhā “samaṇena gotamena saddhiṃ ekagandhakuṭiyaṃ vasitvā taṃ kilesaratiyā ramāpetvā āgatāmhī”ti vadati.",
  "atk-s0513a2:2662_0": "Atha naṃ katipāhaccayena dhuttānaṃ kahāpaṇe datvā “gacchatha sundariṃ māretvā samaṇassa gotamassa gandhakuṭiyā",
  "atk-s0513a2:2662_1": "samīpe mālākacavarantare nikkhipitvā ethā”ti vadiṃsu,",
  "atk-s0513a2:2662_2": "te tathā akaṃsu.",
  "atk-s0513a2:2662_3": "Tato titthiyā “sundariṃ na passāmā”ti kolāhalaṃ katvā rañño ārocetvā “kahaṃ vo āsaṅkā”ti vuttā “imesu divasesu jetavane vasati,",
  "atk-s0513a2:2662_4": "tatrassā pavattiṃ na jānāmā”ti vatvā “tena hi gacchatha,",
  "atk-s0513a2:2662_5": "naṃ vicinathā”ti raññā anuññātā attano upaṭṭhāke gahetvā jetavanaṃ gantvā vicinantā mālākacavarantare",
  "atk-s0513a2:2662_6": "disvā mañcakaṃ āropetvā nagaraṃ pavesetvā “samaṇassa gotamassa sāvakā ‘satthārā katapāpakammaṃ paṭicchādessāmā’ti",
  "atk-s0513a2:2662_7": "sundariṃ māretvā mālākacavarantare nikkhipiṃsū”ti rañño ārocesuṃ,",
  "atk-s0513a2:2662_8": "rājā “tena hi gacchatha,",
  "atk-s0513a2:2662_9": "nagaraṃ āhiṇḍathā”ti āha.",
  "atk-s0513a2:2662_10": "Te nagaravīthīsu “passatha samaṇānaṃ sakyaputtiyānaṃ kamma”ntiādīni viravitvā puna rañño nivesanadvāraṃ agamaṃsu.",
  "atk-s0513a2:2663_0": "Rājā sundariyā sarīraṃ āmakasusāne aṭṭakaṃ āropetvā rakkhāpesi.",
  "atk-s0513a2:2663_1": "Sāvatthivāsino ṭhapetvā ariyasāvake sesā yebhuyyena “passatha samaṇānaṃ sakyaputtiyānaṃ kamma”ntiādīni",
  "atk-s0513a2:2663_2": "vatvā antonagare ca bahinagare ca bhikkhū akkosantā paribhāsantā vicaranti.",
  "atk-s0513a2:2663_3": "Bhikkhū taṃ pavattiṃ tathāgatassa ārocesuṃ.",
  "atk-s0513a2:2663_4": "Satthā “tena hi tumhepi te manusse evaṃ paṭicodethā”ti –",
  "atk-s0513a2:2664_0": "“Abhūtavādī nirayaṃ upeti, yo vāpi katvā na karomi cāha;",
  "atk-s0513a2:2665_0": "Ubhopi te pecca samā bhavanti, nihīnakammā manujā paratthā”ti. –",
  "atk-s0513a2:2666_0": "Imaṃ gāthamāha.",
  "atk-s0513a2:2667_0": "Rājā “sundariyā aññehi māritabhāvaṃ jānāthā”ti purise pesesi.",
  "atk-s0513a2:2667_1": "Tepi kho dhuttā tehi kahāpaṇehi suraṃ pivantā aññamaññaṃ kalahaṃ karonti.",
  "atk-s0513a2:2667_2": "Tattheko evamāha –",
  "atk-s0513a2:2667_3": "“tvaṃ sundariṃ ekappahāreneva māretvā mālākacavarantare nikkhipitvā tato laddhakahāpaṇehi suraṃ pivasi,",
  "atk-s0513a2:2667_4": "hotu hotū”ti.",
  "atk-s0513a2:2667_5": "Rājapurisā te dhutte gahetvā rañño dassesuṃ.",
  "atk-s0513a2:2667_6": "Atha te rājā “tumhehi māritā”ti pucchi. “Āma, devā”ti.",
  "atk-s0513a2:2667_7": "“Kehi mārāpitā”ti?",
  "atk-s0513a2:2667_8": "“Aññatitthiyehi, devā”ti.",
  "atk-s0513a2:2667_9": "Rājā titthiye pakkosāpetvā sundariṃ ukkhipāpetvā “gacchatha tumhe,",
  "atk-s0513a2:2667_10": "evaṃ vadantā nagaraṃ āhiṇḍatha ‘ayaṃ sundarī samaṇassa gotamassa avaṇṇaṃ āropetukāmehi amhehi mārāpitā,",
  "atk-s0513a2:2667_11": "neva samaṇassa gotamassa,",
  "atk-s0513a2:2667_12": "na gotamasāvakānaṃ doso atthi,",
  "atk-s0513a2:2667_13": "amhākaṃyeva doso”’ti āṇāpesi.",
  "atk-s0513a2:2667_14": "Te tathā akaṃsu.",
  "atk-s0513a2:2667_15": "Bālamahājano tadā saddahi,",
  "atk-s0513a2:2667_16": "titthiyāpi purisavadhadaṇḍena palibuddhā.",
  "atk-s0513a2:2667_17": "Tato paṭṭhāya buddhānaṃ mahantataro lābhasakkāro ahosi.",
  "atk-s0513a2:2668_0": "Athekadivasaṃ bhikkhū dhammasabhāyaṃ kathaṃ samuṭṭhāpesuṃ – “āvuso,",
  "atk-s0513a2:2668_1": "titthiyā ‘buddhānaṃ kāḷakabhāvaṃ uppādessāmā’ti sayaṃ kāḷakā jātā,",
  "atk-s0513a2:2668_2": "buddhānaṃ pana mahantataro lābhasakkāro udapādī”ti.",
  "atk-s0513a2:2668_3": "Satthā āgantvā “kāya nuttha,",
  "atk-s0513a2:2668_4": "bhikkhave,",
  "atk-s0513a2:2668_5": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a2:2668_6": "bhikkhave,",
  "atk-s0513a2:2668_7": "sakkā buddhānaṃ saṃkilesaṃ uppādetuṃ,",
  "atk-s0513a2:2668_8": "buddhānaṃ saṃkiliṭṭhabhāvakaraṇaṃ nāma jātimaṇino kiliṭṭhabhāvakaraṇasadisaṃ,",
  "atk-s0513a2:2668_9": "pubbe jātimaṇiṃ ‘kiliṭṭhaṃ karissāmā’ti vāyamantāpi nāsakkhiṃsu kiliṭṭhaṃ kātu”nti vatvā tehi yācito atītaṃ āhari.",
  "atk-s0513a2:2669_0": "Atīte bārāṇasiyaṃ brahmadatte rajjaṃ kārente bodhisatto ekasmiṃ gāmake brāhmaṇakule nibbattitvā vayappatto",
  "atk-s0513a2:2669_1": "kāmesu ādīnavaṃ disvā nikkhamitvā himavantapadese tisso pabbatarājiyo atikkamitvā tāpaso hutvā paṇṇasālāyaṃ vasi.",
  "atk-s0513a2:2669_2": "Tassā avidūre maṇiguhā ahosi,",
  "atk-s0513a2:2669_3": "tattha tiṃsamattā sūkarā vasanti,",
  "atk-s0513a2:2669_4": "guhāya avidūre eko sīho carati,",
  "atk-s0513a2:2669_5": "tassa maṇimhi chāyā paññāyati.",
  "atk-s0513a2:2669_6": "Sūkarā sīhacchāyaṃ disvā bhītā utrastā appamaṃsalohitā ahesuṃ.",
  "atk-s0513a2:2669_7": "Te “imassa maṇino vippasannattā ayaṃ chāyā paññāyati,",
  "atk-s0513a2:2669_8": "imaṃ maṇiṃ saṃkiliṭṭhaṃ vivaṇṇaṃ karomā”ti cintetvā avidūre ekaṃ saraṃ gantvā kalale pavaṭṭetvā āgantvā taṃ maṇiṃ ghaṃsanti.",
  "atk-s0513a2:2669_9": "So sūkaralomehi ghaṃsiyamāno vippasannataro ahosi.",
  "atk-s0513a2:2669_10": "Sūkarā upāyaṃ apassantā “imassa maṇino vivaṇṇakaraṇūpāyaṃ tāpasaṃ pucchissāmā”ti bodhisattaṃ upasaṅkamitvā",
  "atk-s0513a2:2669_11": "vanditvā ekamantaṃ ṭhitā purimā dve gāthā udāhariṃsu –",
  "atk-s0513a2:2670_0": "103.",
  "atk-s0513a2:2671_0": "“Dariyā satta vassāni, tiṃsamattā vasāmase;",
  "atk-s0513a2:2672_0": "Haññāma maṇino ābhaṃ, iti no mantaraṃ ahu.",
  "atk-s0513a2:2673_0": "104.",
  "atk-s0513a2:2674_0": "“Yāvatā maṇiṃ ghaṃsāma, bhiyyo vodāyate maṇi;",
  "atk-s0513a2:2675_0": "Idañcadāni pucchāma, kiṃ kiccaṃ idha maññasī”ti.",
  "atk-s0513a2:2676_0": "Tattha dariyāti maṇiguhāyaṃ.",
  "atk-s0513a2:2676_1": "Vasāmaseti vasāma.",
  "atk-s0513a2:2676_2": "Haññāmāti hanissāma,",
  "atk-s0513a2:2676_3": "mayampi vivaṇṇaṃ karissāma.",
  "atk-s0513a2:2676_4": "Idañcadāni pucchāmāti idāni mayaṃ “kena kāraṇena ayaṃ maṇi kilissamāno vodāyate”ti idaṃ taṃ pucchāma.",
  "atk-s0513a2:2676_5": "“Kiṃ kiccaṃ ‘idha maññasī’ti imasmiṃ atthe tvaṃ imaṃ kiccaṃ kinti maññasī”ti.",
  "atk-s0513a2:2677_0": "Atha nesaṃ ācikkhanto bodhisatto tatiyaṃ gāthamāha –",
  "atk-s0513a2:2678_0": "105.",
  "atk-s0513a2:2679_0": "“Ayaṃ maṇi veḷuriyo, akāco vimalo subho;",
  "atk-s0513a2:2680_0": "Nāssa sakkā siriṃ hantuṃ, apakkamatha sūkarā”ti.",
  "atk-s0513a2:2681_0": "Tattha akācoti akakkaso.",
  "atk-s0513a2:2681_1": "Subhoti sobhano.",
  "atk-s0513a2:2681_2": "Sirinti pabhaṃ.",
  "atk-s0513a2:2681_3": "Apakkamathāti imassa maṇissa pabhā nāsetuṃ na sakkā,",
  "atk-s0513a2:2681_4": "tumhe pana imaṃ maṇiguhaṃ pahāya aññattha gacchathāti.",
  "atk-s0513a2:2682_0": "Te tassa kathaṃ sutvā tathā akaṃsu. Bodhisatto jhānaṃ uppādetvā brahmalokaparāyaṇo ahosi.",
  "atk-s0513a2:2683_0": "Satthā imaṃ dhammadesanaṃ āharitvā jātakaṃ samodhānesi – “tadā tāpaso ahameva ahosi”nti.",
  "atk-s0513a2:2684_0": "Maṇisūkarajātakavaṇṇanā pañcamā.",
  "atk-s0513a2:2686_0": "[286] 6. Sālūkajātakavaṇṇanā",
  "atk-s0513a2:2687_0": "Mā sālūkassa pihayīti idaṃ satthā jetavane viharanto thullakumārikāpalobhanaṃ ārabbha kathesi.",
  "atk-s0513a2:2687_1": "Taṃ cūḷanāradakassapajātake āvibhavissati.",
  "atk-s0513a2:2687_2": "Taṃ pana bhikkhuṃ satthā pakkosāpetvā “saccaṃ kira tvaṃ, bhikkhu,",
  "atk-s0513a2:2687_3": "ukkaṇṭhitosī”ti pucchi. “Evaṃ,",
  "atk-s0513a2:2687_4": "bhante”ti.",
  "atk-s0513a2:2687_5": "“Ko taṃ ukkaṇṭhāpetī”ti?",
  "atk-s0513a2:2687_6": "“Thullakumārikā,",
  "atk-s0513a2:2687_7": "bhante”ti.",
  "atk-s0513a2:2687_8": "Satthā “esā te bhikkhu anatthakārikā,",
  "atk-s0513a2:2687_9": "pubbepi tvaṃ etissā vivāhatthāya āgataparisāya uttaribhaṅgo ahosī”ti vatvā bhikkhūhi yācito atītaṃ āhari.",
  "atk-s0513a2:2688_0": "Atīte bārāṇasiyaṃ brahmadatte rajjaṃ kārente bodhisatto mahālohitagoṇo nāma ahosi,",
  "atk-s0513a2:2688_1": "kaniṭṭhabhātā panassa cūḷalohito nāma.",
  "atk-s0513a2:2688_2": "Ubhopi goṇā gāmake ekasmiṃ kule kammaṃ karonti.",
  "atk-s0513a2:2688_3": "Tassa kulassa ekā vayappattā kumārikā atthi,",
  "atk-s0513a2:2688_4": "taṃ aññakulaṃ vāresi.",
  "atk-s0513a2:2688_5": "Atha naṃ kulaṃ “vivāhakāle uttaribhaṅgo bhavissatī”ti sālūkaṃ nāma sūkaraṃ yāgubhattena paṭijaggi,",
  "atk-s0513a2:2688_6": "so heṭṭhāmañce sayati.",
  "atk-s0513a2:2688_7": "Athekadivasaṃ cūḷalohito bhātaraṃ āha – “bhātika,",
  "atk-s0513a2:2688_8": "mayaṃ imasmiṃ kule kammaṃ karoma,",
  "atk-s0513a2:2688_9": "amhe nissāya imaṃ kulaṃ jīvati,",
  "atk-s0513a2:2688_10": "atha ca panime manussā amhākaṃ tiṇapalālamattaṃ denti,",
  "atk-s0513a2:2688_11": "imaṃ sūkaraṃ yāgubhattena posenti,",
  "atk-s0513a2:2688_12": "heṭṭhāmañce sayāpenti,",
  "atk-s0513a2:2688_13": "kiṃ nāmesa etesaṃ karissatī”ti.",
  "atk-s0513a2:2688_14": "Mahālohito “tāta,",
  "atk-s0513a2:2688_15": "mā tvaṃ etassa yāgubhattaṃ patthaya,",
  "atk-s0513a2:2688_16": "etissā kumārikāya vivāhadivase etaṃ uttaribhaṅgaṃ kātukāmā ete maṃsassa thūlabhāvakaraṇatthaṃ posenti,",
  "atk-s0513a2:2688_17": "katipāhaccayena taṃ passissasi heṭṭhāmañcato nikkhāmetvā vadhitvā khaṇḍākhaṇḍikaṃ chinditvā āgantukabhattaṃ",
  "atk-s0513a2:2688_18": "kariyamāna”nti vatvā purimā dve gāthā samuṭṭhāpesi –",
  "atk-s0513a2:2689_0": "106.",
  "atk-s0513a2:2690_0": "“Mā sālūkassa pihayi, āturannāni bhuñjati;",
  "atk-s0513a2:2691_0": "Appossukko bhusaṃ khāda, etaṃ dīghāyulakkhaṇaṃ.",
  "atk-s0513a2:2692_0": "107.",
  "atk-s0513a2:2693_0": "“Idāni so idhāgantvā, atithī yuttasevako;",
  "atk-s0513a2:2694_0": "Atha dakkhasi sālūkaṃ, sayantaṃ musaluttara”nti.",
  "atk-s0513a2:2695_0": "Tatthāyaṃ saṅkhepattho – tāta,",
  "atk-s0513a2:2695_1": "tvaṃ mā sālūkasūkarabhāvaṃ patthayi,",
  "atk-s0513a2:2695_2": "ayañhi āturannāni maraṇabhojanāni bhuñjati,",
  "atk-s0513a2:2695_3": "yāni bhuñjitvā nacirasseva maraṇaṃ pāpuṇissati,",
  "atk-s0513a2:2695_4": "tvaṃ pana appossukko nirālayo hutvā attanā laddhaṃ imaṃ palālamissakaṃ bhusaṃ khāda,",
  "atk-s0513a2:2695_5": "etaṃ dīghāyubhāvassa lakkhaṇaṃ sañjānananimittaṃ.",
  "atk-s0513a2:2695_6": "Idāni katipāhasseva so vevāhikapuriso mahatiyā parisāya yutto yuttasevako idha atithi hutvā āgato bhavissati,",
  "atk-s0513a2:2695_7": "athetaṃ sālūkaṃ musalasadisena uttaroṭṭhena samannāgatattā musaluttaraṃ māritaṃ sayantaṃ dakkhasīti.",
  "atk-s0513a2:2696_0": "Tato katipāhasseva vevāhikesu āgatesu sālūkaṃ māretvā uttaribhaṅgamakaṃsu.",
  "atk-s0513a2:2696_1": "Ubho goṇā taṃ tassa vipattiṃ disvā “amhākaṃ bhusameva vara”nti cintayiṃsu.",
  "atk-s0513a2:2696_2": "Satthā abhisambuddho hutvā tadatthajotikaṃ tatiyaṃ gāthamāha –",
  "atk-s0513a2:2697_0": "108.",
  "atk-s0513a2:2698_0": "“Vikantaṃ sūkaraṃ disvā, sayantaṃ musaluttaraṃ;",
  "atk-s0513a2:2699_0": "Jaraggavā vicintesuṃ, varamhākaṃ bhusāmivā”ti.",
  "atk-s0513a2:2700_0": "Tattha bhusāmivāti bhusameva amhākaṃ varaṃ uttamanti attho.",
  "atk-s0513a2:2701_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a2:2701_1": "saccapariyosāne so bhikkhu sotāpattiphale patiṭṭhahi.",
  "atk-s0513a2:2701_2": "“Tadā kumārikā etarahi thullakumārikā ahosi,",
  "atk-s0513a2:2701_3": "sālūko ukkaṇṭhitabhikkhu,",
  "atk-s0513a2:2701_4": "cūḷalohito ānando,",
  "atk-s0513a2:2701_5": "mahālohito pana ahameva ahosi”nti.",
  "atk-s0513a2:2702_0": "Sālūkajātakavaṇṇanā chaṭṭhā.",
  "atk-s0513a2:2704_0": "[287] 7. Lābhagarahajātakavaṇṇanā",
  "atk-s0513a2:2705_0": "Nānummattoti idaṃ satthā jetavane viharanto sāriputtattherassa saddhivihārikaṃ ārabbha kathesi.",
  "atk-s0513a2:2705_1": "Therassa kira saddhivihāriko theraṃ upasaṅkamitvā vanditvā ekamantaṃ nisinno “lābhuppattipaṭipadaṃ me, bhante, kathetha,",
  "atk-s0513a2:2705_2": "kiṃ karonto cīvarādīnaṃ lābhī hotī”ti pucchi.",
  "atk-s0513a2:2705_3": "Athassa thero “āvuso,",
  "atk-s0513a2:2705_4": "catūhaṅgehi samannāgatassa lābhasakkāro uppajjati,",
  "atk-s0513a2:2705_5": "attano abbhantare hirottappaṃ bhinditvā sāmaññaṃ pahāya anummatteneva ummattena viya bhavitabbaṃ,",
  "atk-s0513a2:2705_6": "pisuṇavācā vattabbā,",
  "atk-s0513a2:2705_7": "naṭasadisena bhavitabbaṃ,",
  "atk-s0513a2:2705_8": "vikiṇṇavācena kutūhalena bhavitabba”nti imaṃ lābhuppattipaṭipadaṃ kathesi.",
  "atk-s0513a2:2705_9": "So taṃ paṭipadaṃ garahitvā uṭṭhāya pakkanto.",
  "atk-s0513a2:2705_10": "Thero satthāraṃ upasaṅkamitvā vanditvā taṃ pavattiṃ ācikkhi.",
  "atk-s0513a2:2705_11": "Satthā “neso,",
  "atk-s0513a2:2705_12": "sāriputta,",
  "atk-s0513a2:2705_13": "bhikkhu idāneva lābhaṃ garahati,",
  "atk-s0513a2:2705_14": "pubbepesa garahiyevā”ti vatvā therena yācito atītaṃ āhari.",
  "atk-s0513a2:2706_0": "Atīte bārāṇasiyaṃ brahmadatte rajjaṃ kārente bodhisatto brāhmaṇakule nibbattitvā vayappatto soḷasavassikakāleyeva",
  "atk-s0513a2:2706_1": "tiṇṇaṃ vedānaṃ aṭṭhārasannañca sippānaṃ pariyosānaṃ patvā disāpāmokkho ācariyo hutvā pañca māṇavakasatāni",
  "atk-s0513a2:2706_2": "sippaṃ vācesi.",
  "atk-s0513a2:2706_3": "Tatreko māṇavo sīlācārasampanno ekadivasaṃ ācariyaṃ upasaṅkamitvā “kathaṃ imesaṃ sattānaṃ lābho uppajjatī”ti lābhuppattipaṭipadaṃ pucchi.",
  "atk-s0513a2:2706_4": "Ācariyo “tāta,",
  "atk-s0513a2:2706_5": "imesaṃ sattānaṃ catūhi kāraṇehi lābho uppajjatī”ti vatvā paṭhamaṃ gāthamāha –",
  "atk-s0513a2:2707_0": "109.",
  "atk-s0513a2:2708_0": "“Nānummatto nāpisuṇo, nānaṭo nākutūhalo;",
  "atk-s0513a2:2709_0": "Mūḷhesu labhate lābhaṃ, esā te anusāsanī”ti.",
  "atk-s0513a2:2710_0": "Tattha nānummattoti na anummatto.",
  "atk-s0513a2:2710_1": "Idaṃ vuttaṃ hoti –",
  "atk-s0513a2:2710_2": "yathā ummattako nāma itthipurisadārikadārake disvā tesaṃ vatthālaṅkārādīni vilumpati,",
  "atk-s0513a2:2710_3": "tato tato macchamaṃsapūvādīni balakkārena gahetvā khādati,",
  "atk-s0513a2:2710_4": "evameva yo gihibhūto ajjhattabahiddhasamuṭṭhānaṃ hirottappaṃ pahāya kusalākusalaṃ agaṇetvā nirayabhayaṃ",
  "atk-s0513a2:2710_5": "abhāyanto lobhābhibhūto pariyādiṇṇacitto kāmesu pamatto sandhicchedādīni sāhasikakammāni karoti,",
  "atk-s0513a2:2710_6": "pabbajitopi hirottappaṃ pahāya kusalākusalaṃ agaṇetvā nirayabhayaṃ abhāyanto satthārā paññattaṃ sikkhāpadaṃ",
  "atk-s0513a2:2710_7": "maddanto lobhena abhibhūto pariyādiṇṇacitto cīvarādimattaṃ nissāya attano sāmaññaṃ vijahitvā pamatto",
  "atk-s0513a2:2710_8": "vejjakammadūtakammādīni karoti,",
  "atk-s0513a2:2710_9": "veḷudānādīni nissāya jīvikaṃ kappeti,",
  "atk-s0513a2:2710_10": "ayaṃ anummattopi ummattasadisattā ummatto nāma,",
  "atk-s0513a2:2710_11": "evarūpassa khippaṃ lābho uppajjati.",
  "atk-s0513a2:2710_12": "Yo pana evaṃ anummatto lajjī kukkuccako,",
  "atk-s0513a2:2710_13": "esa mūḷhesu apaṇḍitesu purisesu lābhaṃ na labhati,",
  "atk-s0513a2:2710_14": "tasmā lābhatthikena ummattakena viya bhavitabbanti.",
  "atk-s0513a2:2711_0": "Nāpisuṇoti etthāpi yo pisuṇo hoti,",
  "atk-s0513a2:2711_1": "“asukena idaṃ nāma kata”nti rājakule pesuññaṃ upasaṃharati,",
  "atk-s0513a2:2711_2": "so aññesaṃ yasaṃ acchinditvā attano gaṇhāti.",
  "atk-s0513a2:2711_3": "Rājānopi naṃ “ayaṃ amhesu sasasneho”ti ucce ṭhāne ṭhapenti,",
  "atk-s0513a2:2711_4": "amaccādayopissa “ayaṃ no rājakule paribhindeyyā”ti bhayena dātabbaṃ maññanti,",
  "atk-s0513a2:2711_5": "evaṃ etarahi pisuṇassa lābho uppajjati.",
  "atk-s0513a2:2711_6": "Yo pana apisuṇo,",
  "atk-s0513a2:2711_7": "so mūḷhesu lābhaṃ na labhatīti evamattho veditabbo.",
  "atk-s0513a2:2712_0": "Nānaṭoti lābhaṃ uppādentena naṭena viya bhavitabbaṃ.",
  "atk-s0513a2:2712_1": "Yathā naṭo hirottappaṃ pahāya naccagītavāditehi kīḷaṃ katvā dhanaṃ saṃharati,",
  "atk-s0513a2:2712_2": "evameva lābhatthikena hirottappaṃ bhinditvā itthipurisadārikadārakānaṃ soṇḍasahāyena viya nānappakāraṃ keḷiṃ karontena vicaritabbaṃ.",
  "atk-s0513a2:2712_3": "Yo evaṃ anaṭo,",
  "atk-s0513a2:2712_4": "so mūḷhesu lābhaṃ na labhati.",
  "atk-s0513a2:2713_0": "Nākutūhaloti kutūhalo nāma vippakiṇṇavāco.",
  "atk-s0513a2:2713_1": "Rājāno hi amacce pucchanti –",
  "atk-s0513a2:2713_2": "“asukaṭṭhāne kira ‘manusso mārito,",
  "atk-s0513a2:2713_3": "gharaṃ viluttaṃ,",
  "atk-s0513a2:2713_4": "paresaṃ dārā padhaṃsitā’ti suyyati,",
  "atk-s0513a2:2713_5": "kesaṃ nu kho idaṃ kamma”nti.",
  "atk-s0513a2:2713_6": "Tattha sesesu akathentesuyeva yo uṭṭhahitvā “asuko ca asuko ca nāmā”ti vadati,",
  "atk-s0513a2:2713_7": "ayaṃ kutūhalo nāma.",
  "atk-s0513a2:2713_8": "Rājāno tassa vacanena te purise pariyesitvā nisedhetvā “imaṃ nissāya no nagaraṃ niccoraṃ jāta”nti tassa mahantaṃ yasaṃ denti,",
  "atk-s0513a2:2713_9": "sesāpi janā “ayaṃ no rājapurisehi puṭṭho suyuttaduyuttaṃ katheyyā”ti bhayena tasseva dhanaṃ denti,",
  "atk-s0513a2:2713_10": "evaṃ kutūhalassa lābho uppajjati.",
  "atk-s0513a2:2713_11": "Yo pana akutūhalo,",
  "atk-s0513a2:2713_12": "esa na mūḷhesu labhati lābhaṃ.",
  "atk-s0513a2:2713_13": "Esā te anusāsanīti esā amhākaṃ santikā tuyhaṃ lābhānusiṭṭhīti.",
  "atk-s0513a2:2714_0": "Antevāsiko ācariyassa kathaṃ sutvā lābhaṃ garahanto –",
  "atk-s0513a2:2715_0": "110.",
  "atk-s0513a2:2716_0": "“Dhiratthu taṃ yasalābhaṃ, dhanalābhañca brāhmaṇa;",
  "atk-s0513a2:2717_0": "Yā vutti vinipātena, adhammacaraṇena vā.",
  "atk-s0513a2:2718_0": "111.",
  "atk-s0513a2:2719_0": "“Api ce pattamādāya, anagāro paribbaje;",
  "atk-s0513a2:2720_0": "Esāva jīvikā seyyo, yā cādhammena esanā”ti. – gāthādvayamāha;",
  "atk-s0513a2:2721_0": "Tattha yā vuttīti yā jīvitavutti.",
  "atk-s0513a2:2721_1": "Vinipātenāti attano vinipātena.",
  "atk-s0513a2:2721_2": "Adhammacaraṇenāti adhammakiriyāya visamakiriyāya vadhabandhanagarahādīhi attānaṃ vinipātetvā adhammaṃ caritvā yā vutti,",
  "atk-s0513a2:2721_3": "tañca yasadhanalābhañca sabbaṃ dhiratthu nindāmi garahāmi,",
  "atk-s0513a2:2721_4": "na me etenatthoti adhippāyo.",
  "atk-s0513a2:2721_5": "Pattamādāyāti bhikkhābhājanaṃ gahetvā.",
  "atk-s0513a2:2721_6": "Anagāro paribbajeti ageho pabbajito hutvā careyya,",
  "atk-s0513a2:2721_7": "na ca sappuriso kāyaduccaritādivasena adhammacariyaṃ careyya.",
  "atk-s0513a2:2721_8": "Kiṃkāraṇā?",
  "atk-s0513a2:2721_9": "Esāva jīvikā seyyo.",
  "atk-s0513a2:2721_10": "Yā cādhammena esanāti,",
  "atk-s0513a2:2721_11": "yā esā adhammena jīvikapariyesanā,",
  "atk-s0513a2:2721_12": "tato esā pattahatthassa parakulesu bhikkhācariyāva seyyo,",
  "atk-s0513a2:2721_13": "sataguṇena sahassaguṇena sundarataroti dasseti.",
  "atk-s0513a2:2722_0": "Evaṃ māṇavo pabbajjāya guṇaṃ vaṇṇetvā nikkhamitvā isipabbajjaṃ pabbajitvā dhammena bhikkhaṃ pariyesanto",
  "atk-s0513a2:2722_1": "abhiññā ca samāpattiyo ca nibbattetvā brahmalokaparāyaṇo ahosi.",
  "atk-s0513a2:2723_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a2:2723_1": "“tadā māṇavo lābhagarahī bhikkhu ahosi,",
  "atk-s0513a2:2723_2": "ācariyo pana ahameva ahosi”nti.",
  "atk-s0513a2:2724_0": "Lābhagarahajātakavaṇṇanā sattamā.",
  "atk-s0513a2:2726_0": "[288] 8. Macchuddānajātakavaṇṇanā",
  "atk-s0513a2:2727_0": "Agghanti macchāti idaṃ satthā jetavane viharanto ekaṃ kūṭavāṇijaṃ ārabbha kathesi.",
  "atk-s0513a2:2727_1": "Vatthu heṭṭhā kathitameva.",
  "atk-s0513a2:2728_0": "Atīte bārāṇasiyaṃ brahmadatte rajjaṃ kārente bodhisatto kuṭumbikakule nibbattitvā viññutaṃ patto kuṭumbaṃ saṇṭhapesi.",
  "atk-s0513a2:2728_1": "Kaniṭṭhabhātāpissa atthi,",
  "atk-s0513a2:2728_2": "tesaṃ aparabhāge pitā kālakato.",
  "atk-s0513a2:2728_3": "Te ekadivasaṃ “pitu santakaṃ vohāraṃ sādhessāmā”ti ekaṃ gāmaṃ gantvā kahāpaṇasahassaṃ labhitvā āgacchantā",
  "atk-s0513a2:2728_4": "nadītitthe nāvaṃ paṭimānentā puṭabhattaṃ bhuñjiṃsu.",
  "atk-s0513a2:2728_5": "Bodhisatto atirekabhattaṃ gaṅgāya macchānaṃ datvā nadīdevatāya pattiṃ adāsi.",
  "atk-s0513a2:2728_6": "Devatā pattiṃ anumoditvāyeva dibbena yasena vaḍḍhitvā attano yasavuḍḍhiṃ āvajjamānā taṃ kāraṇaṃ aññāsi.",
  "atk-s0513a2:2728_7": "Bodhisattopi vālikāyaṃ uttarāsaṅgaṃ pattharitvā nipanno niddaṃ okkami,",
  "atk-s0513a2:2728_8": "kaniṭṭhabhātā panassa thokaṃ corapakatiko.",
  "atk-s0513a2:2728_9": "So te kahāpaṇe bodhisattassa adatvā sayameva gaṇhitukāmatāya kahāpaṇabhaṇḍikasadisaṃ ekaṃ sakkharabhaṇḍikaṃ katvā dvepi bhaṇḍikā ekatova ṭhapesi.",
  "atk-s0513a2:2728_10": "Tesaṃ nāvaṃ abhiruhitvā gaṅgāmajjhagatānaṃ kaniṭṭho nāvaṃ khobhetvā “sakkharabhaṇḍikaṃ udake khipissāmī”ti sahassabhaṇḍikaṃ khipitvā “bhātika,",
  "atk-s0513a2:2728_11": "sahassabhaṇḍikā udake patitā,",
  "atk-s0513a2:2728_12": "kinti karomā”ti āha.",
  "atk-s0513a2:2728_13": "“Udake patitāya kiṃ karissāma,",
  "atk-s0513a2:2728_14": "mā cintayī”ti.",
  "atk-s0513a2:2728_15": "Nadīdevatā cintesi –",
  "atk-s0513a2:2728_16": "“ahaṃ iminā dinnapattiṃ anumoditvā dibbayasena vaḍḍhitvā etassa santakaṃ rakkhissāmī”ti attano ānubhāvena",
  "atk-s0513a2:2728_17": "taṃ bhaṇḍikaṃ ekaṃ mahāmacchaṃ gilāpetvā sayaṃ ārakkhaṃ gaṇhi.",
  "atk-s0513a2:2728_18": "Sopi coro gehaṃ gantvā “bhātā me vañcito”ti bhaṇḍikaṃ mocento sakkharā passitvā hadayena sussantena mañcassa aṭaniṃ upagūhitvā nipajji.",
  "atk-s0513a2:2729_0": "Tadā kevaṭṭā macchagahaṇatthāya jālaṃ khipiṃsu.",
  "atk-s0513a2:2729_1": "So maccho devatānubhāvena jālaṃ pāvisi.",
  "atk-s0513a2:2729_2": "Kevaṭṭā taṃ gahetvā vikkiṇituṃ nagaraṃ paviṭṭhā.",
  "atk-s0513a2:2729_3": "Manussā mahāmacchaṃ disvā mūlaṃ pucchanti.",
  "atk-s0513a2:2729_4": "Kevaṭṭā “kahāpaṇasahassañca satta ca māsake datvā gaṇhathā”ti vadanti.",
  "atk-s0513a2:2729_5": "Manussā “sahassagghanakamacchopi no diṭṭho”ti parihāsaṃ karonti.",
  "atk-s0513a2:2729_6": "Kevaṭṭā macchaṃ gahetvā bodhisattassa gharadvāraṃ gantvā “imaṃ macchaṃ gaṇhathā”ti āhaṃsu.",
  "atk-s0513a2:2729_7": "“Kimassa mūla”nti?",
  "atk-s0513a2:2729_8": "“Satta māsake datvā gaṇhathā”ti.",
  "atk-s0513a2:2729_9": "“Aññesaṃ dadamānā kathaṃ dethā”ti?",
  "atk-s0513a2:2729_10": "“Aññesaṃ sahassena ca sattahi ca māsakehi dema,",
  "atk-s0513a2:2729_11": "tumhe pana satta māsake datvā gaṇhathā”ti.",
  "atk-s0513a2:2729_12": "So tesaṃ satta māsake datvā macchaṃ bhariyāya pesesi.",
  "atk-s0513a2:2729_13": "Sā macchassa kucchiṃ phālayamānā sahassabhaṇḍikaṃ disvā bodhisattassa ārocesi.",
  "atk-s0513a2:2729_14": "Bodhisatto taṃ oloketvā attano lañchaṃ disvā sakasantakabhāvaṃ ñatvā “idāni ime kevaṭṭā imaṃ macchaṃ",
  "atk-s0513a2:2729_15": "aññesaṃ dadamānā sahassena ceva sattahi ca māsakehi denti,",
  "atk-s0513a2:2729_16": "amhe pana patvā sahassassa amhākaṃ santakattā satteva māsake gahetvā adaṃsu,",
  "atk-s0513a2:2729_17": "idaṃ antaraṃ ajānantaṃ na sakkā kañci saddahāpetu”nti cintetvā paṭhamaṃ gāthamāha –",
  "atk-s0513a2:2730_0": "112.",
  "atk-s0513a2:2731_0": "“Agghanti macchā adhikaṃ sahassaṃ, na so atthi yo imaṃ saddaheyya;",
  "atk-s0513a2:2732_0": "Mayhañca assu idha satta māsā, ahampi taṃ macchuddānaṃ kiṇeyya”nti.",
  "atk-s0513a2:2733_0": "Tattha adhikanti aññehi pucchitā kevaṭṭā “sattamāsādhikaṃ sahassaṃ agghantī”ti vadanti.",
  "atk-s0513a2:2733_1": "Na so atthi yo imaṃ saddaheyyāti so puriso na atthi,",
  "atk-s0513a2:2733_2": "yo imaṃ kāraṇaṃ paccakkhato ajānanto mama vacanena saddaheyya,",
  "atk-s0513a2:2733_3": "ettakaṃ vā macchā agghantīti yo imaṃ saddaheyya,",
  "atk-s0513a2:2733_4": "so natthi,",
  "atk-s0513a2:2733_5": "tasmāyeva te aññehi na gahitātipi attho.",
  "atk-s0513a2:2733_6": "Mayhañca assūti mayhaṃ pana satta māsakā ahesuṃ.",
  "atk-s0513a2:2733_7": "Macchuddānanti macchavaggaṃ.",
  "atk-s0513a2:2733_8": "Tena hi macchena saddhiṃ aññepi macchā ekato baddhā taṃ sakalampi macchuddānaṃ sandhāyetaṃ vuttaṃ.",
  "atk-s0513a2:2733_9": "Kiṇeyyanti kiṇiṃ,",
  "atk-s0513a2:2733_10": "satteva māsake datvā ettakaṃ macchavaggaṃ gaṇhinti attho.",
  "atk-s0513a2:2734_0": "Evañca pana vatvā idaṃ cintesi –",
  "atk-s0513a2:2734_1": "“kiṃ nu kho nissāya mayā ete kahāpaṇā laddhā”ti?",
  "atk-s0513a2:2734_2": "Tasmiṃ khaṇe nadīdevatā ākāse dissamānarūpena ṭhatvā “ahaṃ,",
  "atk-s0513a2:2734_3": "gaṅgādevatā,",
  "atk-s0513a2:2734_4": "tayā macchānaṃ atirekabhattaṃ datvā mayhaṃ patti dinnā,",
  "atk-s0513a2:2734_5": "tenāhaṃ tava santakaṃ rakkhantī āgatā”ti dīpayamānā gāthamāha –",
  "atk-s0513a2:2735_0": "113.",
  "atk-s0513a2:2736_0": "“Macchānaṃ bhojanaṃ datvā, mama dakkhiṇamādisi;",
  "atk-s0513a2:2737_0": "Taṃ dakkhiṇaṃ sarantiyā, kataṃ apacitiṃ tayā”ti.",
  "atk-s0513a2:2738_0": "Tattha dakkhiṇanti imasmiṃ ṭhāne pattidānaṃ dakkhiṇā nāma.",
  "atk-s0513a2:2738_1": "Sarantiyā kataṃ apacitiṃ tayāti taṃ tayā mayhaṃ kataṃ apacitiṃ sarantiyā mayā idaṃ tava dhanaṃ rakkhitanti attho.",
  "atk-s0513a2:2739_0": "Idaṃ vatvā ca pana sā devatā tassa kaniṭṭhena katakūṭakammaṃ sabbaṃ kathetvā “eso idāni hadayena sussantena nipanno,",
  "atk-s0513a2:2739_1": "duṭṭhacittassa vuḍḍhi nāma natthi,",
  "atk-s0513a2:2739_2": "ahaṃ pana ‘tava santakaṃ mā nassī’ti dhanaṃ te āharitvā adāsiṃ,",
  "atk-s0513a2:2739_3": "idaṃ kaniṭṭhacorassa adatvā sabbaṃ tvaññeva gaṇhā”ti vatvā tatiyaṃ gāthamāha –",
  "atk-s0513a2:2740_0": "114.",
  "atk-s0513a2:2741_0": "“Paduṭṭhacittassa na phāti hoti, na cāpi taṃ devatā pūjayanti;",
  "atk-s0513a2:2742_0": "Yo bhātaraṃ pettikaṃ sāpateyyaṃ, avañcayī dukkaṭakammakārī”ti.",
  "atk-s0513a2:2743_0": "Tattha na phāti hotīti evarūpassa puggalassa idhaloke vā paraloke vā vuḍḍhi nāma na hoti.",
  "atk-s0513a2:2743_1": "Na cāpi tanti taṃ puggalaṃ tassa santakaṃ rakkhamānā devatā na pūjayanti.",
  "atk-s0513a2:2744_0": "Iti devatā mittadubbhicorassa kahāpaṇe adātukāmā evamāha.",
  "atk-s0513a2:2744_1": "Bodhisatto pana “na sakkā evaṃ kātu”nti tassapi pañca kahāpaṇasatāni pesesiyeva.",
  "atk-s0513a2:2745_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a2:2745_1": "saccapariyosāne vāṇijo sotāpattiphale patiṭṭhahi.",
  "atk-s0513a2:2745_2": "“Tadā kaniṭṭhabhātā idāni kūṭavāṇijo,",
  "atk-s0513a2:2745_3": "jeṭṭhabhātā pana ahameva ahosi”nti.",
  "atk-s0513a2:2746_0": "Macchuddānajātakavaṇṇanā aṭṭhamā.",
  "atk-s0513a2:2748_0": "[289] 9. Nānāchandajātakavaṇṇanā",
  "atk-s0513a2:2749_0": "Nānāchandā,",
  "atk-s0513a2:2749_1": "mahārājāti idaṃ satthā jetavane viharanto āyasmato ānandassa aṭṭhavaralābhaṃ ārabbha kathesi.",
  "atk-s0513a2:2749_2": "Vatthu ekādasakanipāte juṇhajātake āvibhavissati.",
  "atk-s0513a2:2750_0": "Atīte pana bodhisatto bārāṇasiyaṃ brahmadatte rajjaṃ kārente tassa aggamahesiyā kucchimhi nibbattitvā",
  "atk-s0513a2:2750_1": "vayappatto takkasilāyaṃ sabbasippāni uggahetvā pitu accayena rajjaṃ pāpuṇi.",
  "atk-s0513a2:2750_2": "Tassa ṭhānato apanīto pitu purohito atthi.",
  "atk-s0513a2:2750_3": "So duggato hutvā ekasmiṃ jaragehe vasati.",
  "atk-s0513a2:2750_4": "Athekadivasaṃ bodhisatto aññātakavesena rattibhāge nagaraṃ pariggaṇhanto vicarati.",
  "atk-s0513a2:2750_5": "Tamenaṃ katakammacorā ekasmiṃ surāpāne suraṃ pivitvā aparampi ghaṭenādāya attano gehaṃ gacchantā antaravīthiyaṃ",
  "atk-s0513a2:2750_6": "disvā “are kosi tva”nti vatvā paharitvā uttarisāṭakaṃ gahetvā ghaṭaṃ ukkhipāpetvā tāsentā gacchiṃsu.",
  "atk-s0513a2:2750_7": "Sopi kho brāhmaṇo tasmiṃ khaṇe nikkhamitvā antaravīthiyaṃ ṭhito nakkhattaṃ olokento rañño amittānaṃ hatthagatabhāvaṃ ñatvā brāhmaṇiṃ āmantesi. Sā “kiṃ,",
  "atk-s0513a2:2750_8": "ayyā”ti vatvā vegena tassa santikaṃ āgatā.",
  "atk-s0513a2:2750_9": "Atha naṃ so āha –",
  "atk-s0513a2:2750_10": "“bhoti amhākaṃ rājā amittānaṃ vasaṃ gato”ti. “Ayya,",
  "atk-s0513a2:2750_11": "kiṃ te rañño santike pavattiyā,",
  "atk-s0513a2:2750_12": "brāhmaṇā jānissantī”ti.",
  "atk-s0513a2:2751_0": "Rājā brāhmaṇassa saddaṃ sutvā thokaṃ gantvā dhutte āha –",
  "atk-s0513a2:2751_1": "“duggatomhi, sāmi,",
  "atk-s0513a2:2751_2": "uttarāsaṅgaṃ gahetvā vissajjetha ma”nti.",
  "atk-s0513a2:2751_3": "Te punappunaṃ kathentaṃ kāruññena vissajjesuṃ.",
  "atk-s0513a2:2751_4": "So tesaṃ vasanagehaṃ sallakkhetvā nivatti.",
  "atk-s0513a2:2751_5": "Atha porāṇakapurohito brāhmaṇopi “bhoti,",
  "atk-s0513a2:2751_6": "amhākaṃ rājā amittahatthato mutto”ti āha.",
  "atk-s0513a2:2751_7": "Rājā tampi sutvā tampi gehaṃ sallakkhetvā pāsādaṃ abhiruhi.",
  "atk-s0513a2:2751_8": "So vibhātāya rattiyā brāhmaṇe pakkosāpetvā “kiṃ ācariyā rattiṃ nakkhattaṃ olokayitthā”ti pucchi. “Āma, devā”ti.",
  "atk-s0513a2:2751_9": "“Kiṃ sobhana”nti?",
  "atk-s0513a2:2751_10": "“Sobhanaṃ, devā”ti.",
  "atk-s0513a2:2751_11": "“Koci gāho natthī”ti. “Natthi, devā”ti.",
  "atk-s0513a2:2751_12": "Rājā “asukagehato brāhmaṇaṃ pakkosathā”ti porāṇakapurohitaṃ pakkosāpetvā “kiṃ, ācariya,",
  "atk-s0513a2:2751_13": "rattiṃ te nakkhattaṃ diṭṭha”nti pucchi. “Āma, devā”ti.",
  "atk-s0513a2:2751_14": "“Atthi koci gāho”ti. “Āma, mahārāja,",
  "atk-s0513a2:2751_15": "ajja rattiṃ tumhe amittavasaṃ gantvā muhutteneva muttā”ti.",
  "atk-s0513a2:2751_16": "Rājā “nakkhattajānanakena nāma evarūpena bhavitabba”nti sesabrāhmaṇe nikkaḍḍhāpetvā “brāhmaṇa,",
  "atk-s0513a2:2751_17": "pasannosmi te,",
  "atk-s0513a2:2751_18": "varaṃ tvaṃ gaṇhā”ti āha.",
  "atk-s0513a2:2751_19": "“Mahārāja,",
  "atk-s0513a2:2751_20": "puttadārena saddhiṃ mantetvā gaṇhissāmī”ti.",
  "atk-s0513a2:2751_21": "“Gaccha mantetvā ehī”ti.",
  "atk-s0513a2:2752_0": "So gantvā brāhmaṇiñca puttañca suṇisañca dāsiñca pakkositvā “rājā me varaṃ dadāti,",
  "atk-s0513a2:2752_1": "kiṃ gaṇhāmā”ti pucchi.",
  "atk-s0513a2:2752_2": "Brāhmaṇī “mayhaṃ dhenusataṃ ānehī”ti āha,",
  "atk-s0513a2:2752_3": "putto chattamāṇavo nāma “mayhaṃ kumudavaṇṇehi catūhi sindhavehi yuttaṃ ājaññaratha”nti,",
  "atk-s0513a2:2752_4": "suṇisā “mayhaṃ maṇikuṇḍalaṃ ādiṃ katvā sabbālaṅkāra”nti,",
  "atk-s0513a2:2752_5": "puṇṇā nāma dāsī “mayhaṃ udukkhalamusalañceva suppañcā”ti.",
  "atk-s0513a2:2752_6": "Brāhmaṇo pana gāmavaraṃ gahetukāmo rañño santikaṃ gantvā “kiṃ, brāhmaṇa,",
  "atk-s0513a2:2752_7": "pucchito te puttadāro”ti puṭṭho “āma, deva, pucchito,",
  "atk-s0513a2:2752_8": "anekacchando”ti vatvā paṭhamaṃ gāthādvayamāha –",
  "atk-s0513a2:2753_0": "115.",
  "atk-s0513a2:2754_0": "“Nānāchandā mahārāja, ekāgāre vasāmase;",
  "atk-s0513a2:2755_0": "Ahaṃ gāmavaraṃ icche, brāhmaṇī ca gavaṃ sataṃ.",
  "atk-s0513a2:2756_0": "116.",
  "atk-s0513a2:2757_0": "“Putto ca ājaññarathaṃ, kaññā ca maṇikuṇḍalaṃ;",
  "atk-s0513a2:2758_0": "Yā cesā puṇṇikā jammī, udukkhalaṃbhikaṅkhatī”ti.",
  "atk-s0513a2:2759_0": "Tattha iccheti icchāmi.",
  "atk-s0513a2:2759_1": "Gavaṃ satanti dhenūnaṃ gunnaṃ sataṃ.",
  "atk-s0513a2:2759_2": "Kaññāti suṇisā.",
  "atk-s0513a2:2759_3": "Yā cesāti yā esā amhākaṃ ghare puṇṇikā nāma dāsī,",
  "atk-s0513a2:2759_4": "sā jammī lāmikā suppamusalehi saddhiṃ udukkhalaṃ abhikaṅkhati icchatīti.",
  "atk-s0513a2:2760_0": "Rājā “sabbesaṃ icchiticchitaṃ dethā”ti āṇāpento –",
  "atk-s0513a2:2761_0": "117.",
  "atk-s0513a2:2762_0": "“Brāhmaṇassa gāmavaraṃ, brāhmaṇiyā gavaṃ sataṃ;",
  "atk-s0513a2:2763_0": "Puttassa ājaññarathaṃ, kaññāya maṇikuṇḍalaṃ;",
  "atk-s0513a2:2764_0": "Yañcetaṃ puṇṇikaṃ jammiṃ, paṭipādethudukkhala”nti. – gāthamāha;",
  "atk-s0513a2:2765_0": "Tattha yañcetanti yañca etaṃ puṇṇikanti vadati,",
  "atk-s0513a2:2765_1": "taṃ jammiṃ udukkhalaṃ paṭipādetha sampaṭicchāpethāti.",
  "atk-s0513a2:2766_0": "Iti rājā brāhmaṇena patthitañca aññañca mahantaṃ yasaṃ datvā “ito paṭṭhāya amhākaṃ kattabbakiccesu ussukkaṃ",
  "atk-s0513a2:2766_1": "āpajjā”ti vatvā brāhmaṇaṃ attano santike akāsi.",
  "atk-s0513a2:2767_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a2:2767_1": "“tadā brāhmaṇo ānando ahosi,",
  "atk-s0513a2:2767_2": "rājā pana ahameva ahosi”nti.",
  "atk-s0513a2:2768_0": "Nānāchandajātakavaṇṇanā navamā.",
  "atk-s0513a2:2770_0": "[290] 10. Sīlavīmaṃsakajātakavaṇṇanā",
  "atk-s0513a2:2771_0": "Sīlaṃ kireva kalyāṇanti idaṃ satthā jetavane viharanto ekaṃ sīlavīmaṃsakabrāhmaṇaṃ ārabbha kathesi.",
  "atk-s0513a2:2771_1": "Vatthu pana paccuppannampi atītampi heṭṭhā ekakanipāte sīlavīmaṃsakajātake vitthāritameva.",
  "atk-s0513a2:2771_2": "Idha pana bārāṇasiyaṃ brahmadatte rajjaṃ kārente tassa purohito sīlasampanno “attano sīlaṃ vīmaṃsissāmī”ti",
  "atk-s0513a2:2771_3": "heraññikaphalakato dve divase ekekaṃ kahāpaṇaṃ gaṇhi.",
  "atk-s0513a2:2771_4": "Atha naṃ tatiyadivase “coro”ti gahetvā rañño santikaṃ nayiṃsu.",
  "atk-s0513a2:2771_5": "So antarāmagge ahituṇḍike sappaṃ kīḷāpente addasa.",
  "atk-s0513a2:2771_6": "Atha naṃ rājā disvā “kasmā evarūpaṃ akāsī”ti pucchi.",
  "atk-s0513a2:2771_7": "Brāhmaṇo “attano sīlaṃ vīmaṃsitukāmatāyā”ti vatvā imā gāthā avoca –",
  "atk-s0513a2:2772_0": "118.",
  "atk-s0513a2:2773_0": "“Sīlaṃ kireva kalyāṇaṃ, sīlaṃ loke anuttaraṃ;",
  "atk-s0513a2:2774_0": "Passa ghoraviso nāgo, sīlavāti na haññati.",
  "atk-s0513a2:2775_0": "119.",
  "atk-s0513a2:2776_0": "“Sohaṃ sīlaṃ samādissaṃ, loke anumataṃ sivaṃ;",
  "atk-s0513a2:2777_0": "Ariyavuttisamācāro, yena vuccati sīlavā.",
  "atk-s0513a2:2778_0": "120.",
  "atk-s0513a2:2779_0": "“Ñātīnañca piyo hoti, mittesu ca virocati;",
  "atk-s0513a2:2780_0": "Kāyassa bhedā sugatiṃ, upapajjati sīlavā”ti.",
  "atk-s0513a2:2781_0": "Tattha sīlanti ācāro.",
  "atk-s0513a2:2781_1": "Kirāti anussavatthe nipāto.",
  "atk-s0513a2:2781_2": "Kalyāṇanti sobhanaṃ,",
  "atk-s0513a2:2781_3": "“sīlaṃ kireva kalyāṇa”nti evaṃ paṇḍitā vadantīti attho.",
  "atk-s0513a2:2781_4": "Passāti attānameva vadati.",
  "atk-s0513a2:2781_5": "Na haññatīti parampi na viheṭheti,",
  "atk-s0513a2:2781_6": "parehipi na viheṭhīyati.",
  "atk-s0513a2:2781_7": "Samādissanti samādiyissāmi.",
  "atk-s0513a2:2781_8": "Anumataṃ sivanti “khemaṃ nibbhaya”nti evaṃ paṇḍitehi sampaṭicchitaṃ.",
  "atk-s0513a2:2781_9": "Yena vuccatīti yena sīlena sīlavā puriso ariyānaṃ buddhādīnaṃ paṭipattiṃ samācaranto “ariyavuttisamācāro”ti vuccati,",
  "atk-s0513a2:2781_10": "tamahaṃ samādiyissāmīti attho.",
  "atk-s0513a2:2781_11": "Virocatīti pabbatamatthake aggikkhandho viya virocati.",
  "atk-s0513a2:2782_0": "Evaṃ bodhisatto tīhi gāthāhi sīlassa vaṇṇaṃ pakāsento rañño dhammaṃ desetvā “mahārāja,",
  "atk-s0513a2:2782_1": "mama gehe pitu santakaṃ mātu santakaṃ attanā uppāditaṃ tayā dinnañca bahu dhanaṃ atthi,",
  "atk-s0513a2:2782_2": "pariyanto nāma na paññāyati,",
  "atk-s0513a2:2782_3": "ahaṃ pana sīlaṃ vīmaṃsanto heraññikaphalakato kahāpaṇe gaṇhiṃ.",
  "atk-s0513a2:2782_4": "Idāni mayā imasmiṃ loke jātigottakulapadesānaṃ lāmakabhāvo,",
  "atk-s0513a2:2782_5": "sīlasseva ca jeṭṭhakabhāvo ñāto,",
  "atk-s0513a2:2782_6": "ahaṃ pabbajissāmi,",
  "atk-s0513a2:2782_7": "pabbajjaṃ me anujānāhī”ti anujānāpetvā raññā punappunaṃ yāciyamānopi nikkhamma himavantaṃ pavisitvā isipabbajjaṃ",
  "atk-s0513a2:2782_8": "pabbajitvā abhiññā ca samāpattiyo ca nibbattetvā brahmalokaparāyaṇo ahosi.",
  "atk-s0513a2:2783_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a2:2783_1": "“tadā sīlavīmaṃsako purohito brāhmaṇo ahameva ahosi”nti.",
  "atk-s0513a2:2784_0": "Sīlavīmaṃsakajātakavaṇṇanā dasamā.",
  "atk-s0513a2:2785_0": "Abbhantaravaggo catuttho.",
  "atk-s0513a2:2786_0": "Tassuddānaṃ –",
  "atk-s0513a2:2787_0": "Duma kaṃsavaruttamabyagghamigā, maṇayo maṇi sālukamavhayano;",
  "atk-s0513a2:2788_0": "Anusāsaniyopi ca macchavaro, maṇikuṇḍalakena kirena dasāti.",
  "atk-s0513a2:2789_0": "5. Kumbhavaggo",
  "atk-s0513a2:2791_0": "[291] 1. Surāghaṭajātakavaṇṇanā",
  "atk-s0513a2:2792_0": "Sabbakāmadadaṃ kumbhanti idaṃ satthā jetavane viharanto anāthapiṇḍikassa bhāgineyyaṃ ārabbha kathesi.",
  "atk-s0513a2:2792_1": "So kira mātāpitūnaṃ santakā cattālīsa hiraññakoṭiyo pānabyasanena nāsetvā seṭṭhino santikaṃ agamāsi.",
  "atk-s0513a2:2792_2": "Sopissa “vohāraṃ karohī”ti sahassaṃ adāsi,",
  "atk-s0513a2:2792_3": "tampi nāsetvā puna agamāsi.",
  "atk-s0513a2:2792_4": "Punassa pañca satāni dāpesi,",
  "atk-s0513a2:2792_5": "tānipi nāsetvā puna āgatassa dve thūlasāṭake dāpesi.",
  "atk-s0513a2:2792_6": "Tepi nāsetvā puna āgataṃ gīvāyaṃ gāhāpetvā nīharāpesi.",
  "atk-s0513a2:2792_7": "So anātho hutvā parakuṭṭaṃ nissāya kālamakāsi,",
  "atk-s0513a2:2792_8": "tamenaṃ kaḍḍhitvā bahi chaḍḍesuṃ.",
  "atk-s0513a2:2792_9": "Anāthapiṇḍiko vihāraṃ gantvā sabbaṃ taṃ bhāgineyyassa pavattiṃ tathāgatassa ārocesi.",
  "atk-s0513a2:2792_10": "Satthā “tvaṃ etaṃ kathaṃ santappessasi,",
  "atk-s0513a2:2792_11": "yamahaṃ pubbe sabbakāmadadaṃ kumbhaṃ datvāpi santappetuṃ nāsakkhi”nti vatvā tena yācito atītaṃ āhari.",
  "atk-s0513a2:2793_0": "Atīte bārāṇasiyaṃ brahmadatte rajjaṃ kārente bodhisatto seṭṭhikule nibbattitvā pitu accayena seṭṭhiṭṭhānaṃ labhi.",
  "atk-s0513a2:2793_1": "Tassa gehe bhūmigatameva cattālīsakoṭidhanaṃ ahosi,",
  "atk-s0513a2:2793_2": "putto panassa ekoyeva.",
  "atk-s0513a2:2793_3": "Bodhisatto dānādīni puññāni katvā kālakato sakko devarājā hutvā nibbatti.",
  "atk-s0513a2:2793_4": "Athassa putto vīthiṃ āvaritvā maṇḍapaṃ kāretvā mahājanaparivuto nisīditvā suraṃ pātuṃ ārabhi.",
  "atk-s0513a2:2793_5": "So laṅghanadhāvananaccagītādīni karontānaṃ sahassaṃ sahassaṃ dadamāno itthisoṇḍasurāsoṇḍamaṃsasoṇḍādibhāvaṃ āpajjitvā “kva gītaṃ,",
  "atk-s0513a2:2793_6": "kva naccaṃ,",
  "atk-s0513a2:2793_7": "kva vādita”nti samajjatthiko pamatto hutvā āhiṇḍanto nacirasseva cattālīsakoṭidhanaṃ upabhogaparibhogūpakaraṇāni",
  "atk-s0513a2:2793_8": "ca vināsetvā duggato kapaṇo pilotikaṃ nivāsetvā vicari.",
  "atk-s0513a2:2793_9": "Sakko āvajjento tassa duggatabhāvaṃ ñatvā puttapemena āgantvā sabbakāmadadaṃ kumbhaṃ datvā “tāta,",
  "atk-s0513a2:2793_10": "yathā ayaṃ kumbho na bhijjati,",
  "atk-s0513a2:2793_11": "tathā naṃ rakkha,",
  "atk-s0513a2:2793_12": "imasmiṃ te sati dhanassa paricchedo nāma na bhavissati,",
  "atk-s0513a2:2793_13": "appamatto hohī”ti ovaditvā devalokameva gato.",
  "atk-s0513a2:2793_14": "Tato paṭṭhāya suraṃ pivanto vicari.",
  "atk-s0513a2:2793_15": "Athekadivasaṃ matto taṃ kumbhaṃ ākāse khipitvā sampaṭicchanto ekavāraṃ virajjhi,",
  "atk-s0513a2:2793_16": "kumbho bhūmiyaṃ patitvā bhijji.",
  "atk-s0513a2:2793_17": "Tato paṭṭhāya puna daliddo hutvā pilotikaṃ nivāsetvā kapālahattho bhikkhaṃ caranto parakuṭṭaṃ nissāya kālamakāsi.",
  "atk-s0513a2:2794_0": "Satthā imaṃ atītaṃ āharitvā –",
  "atk-s0513a2:2795_0": "121.",
  "atk-s0513a2:2796_0": "“Sabbakāmadadaṃ kumbhaṃ, kuṭaṃ laddhāna dhuttako;",
  "atk-s0513a2:2797_0": "Yāva naṃ anupāleti, tāva so sukhamedhati.",
  "atk-s0513a2:2798_0": "122.",
  "atk-s0513a2:2799_0": "“Yadā matto ca ditto ca, pamādā kumbhamabbhidā;",
  "atk-s0513a2:2800_0": "Tadā naggo ca pottho ca, pacchā bālo vihaññati.",
  "atk-s0513a2:2801_0": "123.",
  "atk-s0513a2:2802_0": "“Evameva yo dhanaṃ laddhā, pamatto paribhuñjati;",
  "atk-s0513a2:2803_0": "Pacchā tappati dummedho, kuṭaṃ bhitvāva dhuttako”ti. –",
  "atk-s0513a2:2804_0": "Imā abhisambuddhagāthā vatvā jātakaṃ samodhānesi.",
  "atk-s0513a2:2805_0": "Tattha sabbakāmadadanti sabbe vatthukāme dātuṃ samatthaṃ kumbhaṃ.",
  "atk-s0513a2:2805_1": "Kuṭanti kumbhavevacanaṃ.",
  "atk-s0513a2:2805_2": "Yāvāti yattakaṃ kālaṃ.",
  "atk-s0513a2:2805_3": "Anupāletīti yo koci evarūpaṃ labhitvā yāva rakkhati,",
  "atk-s0513a2:2805_4": "tāva so sukhamedhatīti attho.",
  "atk-s0513a2:2805_5": "Matto ca ditto cāti surāmadena matto dappena ditto.",
  "atk-s0513a2:2805_6": "Pamādā kumbhamabbhidāti pamādena kumbhaṃ bhindi.",
  "atk-s0513a2:2805_7": "Naggo ca pottho cāti kadāci naggo,",
  "atk-s0513a2:2805_8": "kadāci potthakapilotikāya nivatthattā pottho.",
  "atk-s0513a2:2805_9": "Evamevāti evaṃ eva.",
  "atk-s0513a2:2805_10": "Pamattoti pamādena.",
  "atk-s0513a2:2805_11": "Tappatīti socati.",
  "atk-s0513a2:2806_0": "“Tadā surāghaṭabhedako dhutto seṭṭhibhāgineyyo ahosi, sakko pana ahameva ahosi”nti.",
  "atk-s0513a2:2807_0": "Surāghaṭajātakavaṇṇanā paṭhamā.",
  "atk-s0513a2:2809_0": "[292] 2. Supattajātakavaṇṇanā",
  "atk-s0513a2:2810_0": "Bārāṇasyaṃ,",
  "atk-s0513a2:2810_1": "mahārājāti idaṃ satthā jetavane viharanto bimbādeviyā sāriputtattherena dinnaṃ rohitamaccharasaṃ navasappimissakaṃ sālibhattaṃ ārabbha kathesi.",
  "atk-s0513a2:2810_2": "Vatthu heṭṭhā kathitaabbhantarajātake vatthusadisameva.",
  "atk-s0513a2:2810_3": "Tadāpi hi theriyā udaravāto kuppi,",
  "atk-s0513a2:2810_4": "rāhulabhaddo therassa ācikkhi.",
  "atk-s0513a2:2810_5": "Thero taṃ āsanasālāyaṃ nisīdāpetvā kosalarañño nivesanaṃ gantvā rohitamaccharasaṃ navasappimissakaṃ sālibhattaṃ āharitvā tassa adāsi.",
  "atk-s0513a2:2810_6": "So āharitvā mātu theriyā adāsi,",
  "atk-s0513a2:2810_7": "tassā bhuttamattāya udaravāto paṭippassambhi.",
  "atk-s0513a2:2810_8": "Rājā purise pesetvā pariggaṇhāpetvā tato paṭṭhāya theriyā tathārūpaṃ bhattaṃ adāsi.",
  "atk-s0513a2:2810_9": "Athekadivasaṃ bhikkhū dhammasabhāyaṃ kathaṃ samuṭṭhāpesuṃ –",
  "atk-s0513a2:2810_10": "“āvuso dhammasenāpati,",
  "atk-s0513a2:2810_11": "theriṃ evarūpena nāma bhojanena santappesī”ti.",
  "atk-s0513a2:2810_12": "Satthā āgantvā “kāya nuttha,",
  "atk-s0513a2:2810_13": "bhikkhave,",
  "atk-s0513a2:2810_14": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a2:2810_15": "bhikkhave,",
  "atk-s0513a2:2810_16": "idāneva sāriputto rāhulamātāya patthitaṃ deti,",
  "atk-s0513a2:2810_17": "pubbepi adāsiyevā”ti vatvā atītaṃ āhari.",
  "atk-s0513a2:2811_0": "Atīte bārāṇasiyaṃ brahmadatte rajjaṃ kārente bodhisatto kākayoniyaṃ nibbattitvā vayappatto asītiyā kākasahassānaṃ",
  "atk-s0513a2:2811_1": "jeṭṭhako supatto nāma kākarājā ahosi,",
  "atk-s0513a2:2811_2": "aggamahesī panassa suphassā nāma kākī ahosi,",
  "atk-s0513a2:2811_3": "senāpati sumukho nāma.",
  "atk-s0513a2:2811_4": "So asītiyā kākasahassehi parivuto bārāṇasiṃ upanissāya vasi.",
  "atk-s0513a2:2811_5": "So ekadivasaṃ suphassaṃ ādāya gocaraṃ pariyesanto bārāṇasirañño mahānasamatthakena agamāsi.",
  "atk-s0513a2:2811_6": "Sūdo rañño nānāmacchamaṃsavikatiparivāraṃ bhojanaṃ sampādetvā thokaṃ bhājanāni vivaritvā usumaṃ palāpento aṭṭhāsi.",
  "atk-s0513a2:2811_7": "Suphassā macchamaṃsagandhaṃ ghāyitvā rājabhojanaṃ bhuñjitukāmā hutvā taṃ divasaṃ akathetvā dutiyadivase “ehi, bhadde,",
  "atk-s0513a2:2811_8": "gocarāya gamissāmā”ti vuttā “tumhe gacchatha,",
  "atk-s0513a2:2811_9": "mayhaṃ eko dohaḷo atthī”ti vatvā “kīdiso dohaḷo”ti vutte “bārāṇasirañño bhojanaṃ bhuñjitukāmāmhi,",
  "atk-s0513a2:2811_10": "na kho pana sakkā mayā taṃ laddhuṃ,",
  "atk-s0513a2:2811_11": "tasmā jīvitaṃ pariccajissāmi,",
  "atk-s0513a2:2811_12": "devā”ti āha.",
  "atk-s0513a2:2811_13": "Bodhisatto cintayamāno nisīdi.",
  "atk-s0513a2:2811_14": "Sumukho āgantvā “kiṃ, mahārāja,",
  "atk-s0513a2:2811_15": "anattamanosī”ti pucchi,",
  "atk-s0513a2:2811_16": "rājā tamatthaṃ ārocesi.",
  "atk-s0513a2:2811_17": "Senāpati “mā cintayi,",
  "atk-s0513a2:2811_18": "mahārājā”ti te ubhopi assāsetvā “ajja tumhe idheva hotha,",
  "atk-s0513a2:2811_19": "mayaṃ bhattaṃ āharissāmā”ti vatvā pakkāmi.",
  "atk-s0513a2:2812_0": "So kāke sannipātetvā taṃ kāraṇaṃ kathetvā “etha bhattaṃ āharissāmā”ti kākehi saddhiṃ bārāṇasiṃ pavisitvā",
  "atk-s0513a2:2812_1": "mahānasassa avidūre kāke vagge vagge katvā tasmiṃ tasmiṃ ṭhāne ārakkhatthāya ṭhapetvā sayaṃ aṭṭhahi kākayodhehi",
  "atk-s0513a2:2812_2": "saddhiṃ mahānasachadane nisīdi rañño bhattaharaṇakālaṃ olokayamāno.",
  "atk-s0513a2:2812_3": "Te ca kāke āha –",
  "atk-s0513a2:2812_4": "“ahaṃ rañño bhatte hariyamāne bhājanāni pātessāmi,",
  "atk-s0513a2:2812_5": "bhājanesu patitesu mayhaṃ jīvitaṃ natthi,",
  "atk-s0513a2:2812_6": "tumhesu cattāro janā mukhapūraṃ bhattaṃ,",
  "atk-s0513a2:2812_7": "cattāro macchamaṃsaṃ gahetvā netvā supattaṃ sapajāpatikaṃ kākarājānaṃ bhojetha,",
  "atk-s0513a2:2812_8": "‘kahaṃ senāpatī’ti vutte ‘pacchato ehitī’ti vadeyyāthā”ti.",
  "atk-s0513a2:2812_9": "Atha sūdo rañño bhojanavikatiṃ sampādetvā kājena gahetvā rājakulaṃ pāyāsi.",
  "atk-s0513a2:2812_10": "Tassa rājaṅgaṇaṃ gatakāle kākasenāpati kākānaṃ saññaṃ datvā sayaṃ uppatitvā bhattahārakassa ure nisīditvā",
  "atk-s0513a2:2812_11": "nakhapañjarena paharitvā kaṇayaggasadisena tuṇḍena nāsaggamassa abhihantvā uṭṭhāya dvīhi pakkhehi mukhamassa pidahi.",
  "atk-s0513a2:2812_12": "Rājā mahātale caṅkamanto mahāvātapānena oloketvā taṃ kākassa kiriyaṃ disvā bhattahārakassa saddaṃ datvā “bho bhattakāraka,",
  "atk-s0513a2:2812_13": "bhājanāni chaḍḍetvā kākameva gaṇhā”ti āha.",
  "atk-s0513a2:2812_14": "So bhājanāni chaḍḍetvā kākaṃ daḷhaṃ gaṇhi.",
  "atk-s0513a2:2812_15": "Rājāpi naṃ “ito ehī”ti āha.",
  "atk-s0513a2:2813_0": "Tasmiṃ khaṇe kākā āgantvā attano pahonakaṃ bhuñjitvā sesaṃ vuttaniyāmeneva gahetvā agamiṃsu.",
  "atk-s0513a2:2813_1": "Tato sesā āgantvā sesaṃ bhuñjiṃsu.",
  "atk-s0513a2:2813_2": "Tepi aṭṭha janā gantvā rājānaṃ sapajāpatikaṃ bhojesuṃ,",
  "atk-s0513a2:2813_3": "suphassāya dohaḷo vūpasami.",
  "atk-s0513a2:2813_4": "Bhattahārako kākaṃ rañño upanesi.",
  "atk-s0513a2:2813_5": "Atha naṃ rājā pucchi –",
  "atk-s0513a2:2813_6": "“bho kāka,",
  "atk-s0513a2:2813_7": "tvaṃ mamañca na lajji,",
  "atk-s0513a2:2813_8": "bhattahārakassa ca nāsaṃ khaṇḍesi,",
  "atk-s0513a2:2813_9": "bhattabhājanāni ca bhindi,",
  "atk-s0513a2:2813_10": "attano ca jīvitaṃ na rakkhi,",
  "atk-s0513a2:2813_11": "kasmā evarūpaṃ kammamakāsī”ti?",
  "atk-s0513a2:2813_12": "Kāko “mahārāja,",
  "atk-s0513a2:2813_13": "amhākaṃ rājā bārāṇasiṃ upanissāya vasati,",
  "atk-s0513a2:2813_14": "ahamassa senāpati,",
  "atk-s0513a2:2813_15": "tassa suphassā nāma bhariyā dohaḷinī tumhākaṃ bhojanaṃ bhuñjitukāmā,",
  "atk-s0513a2:2813_16": "rājā tassā dohaḷaṃ mayhaṃ ācikkhi.",
  "atk-s0513a2:2813_17": "Ahaṃ tattheva mama jīvitaṃ pariccajitvā āgato,",
  "atk-s0513a2:2813_18": "idāni me tassā bhojanaṃ pesitaṃ,",
  "atk-s0513a2:2813_19": "mayhaṃ manoratho matthakaṃ patto,",
  "atk-s0513a2:2813_20": "iminā kāraṇena mayā evarūpaṃ kammaṃ kata”nti dīpento imā gāthā āha.",
  "atk-s0513a2:2814_0": "124.",
  "atk-s0513a2:2815_0": "“Bārāṇasyaṃ mahārāja, kākarājā nivāsako;",
  "atk-s0513a2:2816_0": "Asītiyā sahassehi, supatto parivārito.",
  "atk-s0513a2:2817_0": "125.",
  "atk-s0513a2:2818_0": "“Tassa dohaḷinī bhariyā, suphassā bhakkhitumicchati;",
  "atk-s0513a2:2819_0": "Rañño mahānase pakkaṃ, paccagghaṃ rājabhojanaṃ.",
  "atk-s0513a2:2820_0": "126.",
  "atk-s0513a2:2821_0": "“Tesāhaṃ pahito dūto, rañño camhi idhāgato;",
  "atk-s0513a2:2822_0": "Bhattu apacitiṃ kummi, nāsāyamakaraṃ vaṇa”nti.",
  "atk-s0513a2:2823_0": "Tattha bārāṇasyanti bārāṇasiyaṃ.",
  "atk-s0513a2:2823_1": "Nivāsakoti nibaddhavasanako.",
  "atk-s0513a2:2823_2": "Pakkanti nānappakārena sampāditaṃ.",
  "atk-s0513a2:2823_3": "Keci “siddha”nti sajjhāyanti.",
  "atk-s0513a2:2823_4": "Paccagghanti abbhuṇhaṃ apārivāsikaṃ,",
  "atk-s0513a2:2823_5": "macchamaṃsavikatīsu vā paccekaṃ mahagghaṃ etthāti paccagghaṃ.",
  "atk-s0513a2:2823_6": "Tesāhaṃ pahito dūto,",
  "atk-s0513a2:2823_7": "rañño camhi idhāgatoti tesaṃ ubhinnampi ahaṃ dūto āṇattikaro rañño ca amhi pahito,",
  "atk-s0513a2:2823_8": "tasmā idha āgatoti attho.",
  "atk-s0513a2:2823_9": "Bhattu apacitiṃ kummīti svāhaṃ evaṃ āgato attano bhattu apacitiṃ sakkārasammānaṃ karomi.",
  "atk-s0513a2:2823_10": "Nāsāyamakaraṃ vaṇanti, mahārāja,",
  "atk-s0513a2:2823_11": "iminā kāraṇena tumhe ca attano ca jīvitaṃ agaṇetvā bhattabhājanaṃ pātāpetuṃ bhattahārakassa nāsāya mukhatuṇḍakena vaṇaṃ akāsiṃ,",
  "atk-s0513a2:2823_12": "mayā attano rañño apaciti katā,",
  "atk-s0513a2:2823_13": "idāni tumhe yaṃ icchatha,",
  "atk-s0513a2:2823_14": "taṃ daṇḍaṃ karothāti.",
  "atk-s0513a2:2824_0": "Rājā tassa vacanaṃ sutvā “mayaṃ tāva manussabhūtānaṃ mahantaṃ yasaṃ datvā amhākaṃ suhajje kātuṃ na sakkoma,",
  "atk-s0513a2:2824_1": "gāmādīni dadamānāpi amhākaṃ jīvitadāyakaṃ na labhāma,",
  "atk-s0513a2:2824_2": "ayaṃ kāko samāno attano rañño jīvitaṃ pariccajati,",
  "atk-s0513a2:2824_3": "ativiya sappuriso madhurassaro dhammakathiko”ti guṇesu pasīditvā taṃ setacchattena pūjesi.",
  "atk-s0513a2:2824_4": "So attanā laddhena setacchattena rājānameva pūjetvā bodhisattassa guṇe kathesi.",
  "atk-s0513a2:2824_5": "Rājā naṃ pakkosāpetvā dhammaṃ sutvā ubhinnampi tesaṃ attano bhojananiyāmena bhattaṃ paṭṭhapesi,",
  "atk-s0513a2:2824_6": "sesakākānaṃ devasikaṃ ekaṃ taṇḍulambaṇaṃ pacāpesi,",
  "atk-s0513a2:2824_7": "sayañca bodhisattassa ovāde ṭhatvā sabbasattānaṃ abhayaṃ datvā pañca sīlāni rakkhi.",
  "atk-s0513a2:2824_8": "Supattakākovādo pana satta vassasatāni pavatti.",
  "atk-s0513a2:2825_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a2:2825_1": "“tadā rājā ānando ahosi,",
  "atk-s0513a2:2825_2": "sumukho senāpati sāriputto,",
  "atk-s0513a2:2825_3": "suphassā rāhulamātā,",
  "atk-s0513a2:2825_4": "supatto pana ahameva ahosi”nti.",
  "atk-s0513a2:2826_0": "Supattajātakavaṇṇanā dutiyā.",
  "atk-s0513a2:2828_0": "[293] 3. Kāyanibbindajātakavaṇṇanā",
  "atk-s0513a2:2829_0": "Phuṭṭhassa meti idaṃ satthā jetavane viharanto aññataraṃ purisaṃ ārabbha kathesi.",
  "atk-s0513a2:2829_1": "Sāvatthiyaṃ kireko puriso paṇḍurogena aṭṭito vejjehi paṭikkhitto.",
  "atk-s0513a2:2829_2": "Puttadāropissa “ko imaṃ paṭijaggituṃ sakkotī”ti cintesi.",
  "atk-s0513a2:2829_3": "Tassa etadahosi –",
  "atk-s0513a2:2829_4": "“sacāhaṃ imamhā rogā vuṭṭhahissāmi,",
  "atk-s0513a2:2829_5": "pabbajissāmī”ti.",
  "atk-s0513a2:2829_6": "So katipāheneva kiñci sappāyaṃ labhitvā arogo hutvā jetavanaṃ gantvā satthāraṃ pabbajjaṃ yāci.",
  "atk-s0513a2:2829_7": "So satthu santike pabbajjañca upasampadañca labhitvā nacirasseva arahattaṃ pāpuṇi.",
  "atk-s0513a2:2829_8": "Athekadivasaṃ bhikkhū dhammasabhāyaṃ kathaṃ samuṭṭhāpesuṃ – “āvuso,",
  "atk-s0513a2:2829_9": "asuko nāma paṇḍurogī ‘imamhā rogā vuṭṭhito pabbajissāmī’ti cintetvā pabbajito ceva arahattañca patto”ti.",
  "atk-s0513a2:2829_10": "Satthā āgantvā “kāya nuttha,",
  "atk-s0513a2:2829_11": "bhikkhave,",
  "atk-s0513a2:2829_12": "etarahi kathāya sannisinnā”ti.",
  "atk-s0513a2:2829_13": "Pucchitvā “imāya nāmā”ti vutte “na,",
  "atk-s0513a2:2829_14": "bhikkhave,",
  "atk-s0513a2:2829_15": "idāni ayameva;",
  "atk-s0513a2:2829_16": "pubbe paṇḍitāpi evaṃ vatvā rogā vuṭṭhāya pabbajitvā attano vuḍḍhimakaṃsū”ti vatvā atītaṃ āhari.",
  "atk-s0513a2:2830_0": "Atīte bārāṇasiyaṃ brahmadatte rajjaṃ kārente bodhisatto brāhmaṇakule nibbattitvā vayappatto kuṭumbaṃ saṇṭhapetvā vasanto paṇḍurogī ahosi.",
  "atk-s0513a2:2830_1": "Vejjāpi paṭijaggituṃ nāsakkhiṃsu,",
  "atk-s0513a2:2830_2": "puttadāropissa vippaṭisārī ahosi.",
  "atk-s0513a2:2830_3": "So “imamhā rogā vuṭṭhito pabbajissāmī”ti cintetvā kiñcideva sappāyaṃ labhitvā arogo hutvā himavantaṃ",
  "atk-s0513a2:2830_4": "pavisitvā isipabbajjaṃ pabbajitvā abhiññā ca samāpattiyo ca uppādetvā jhānasukhena viharanto “ettakaṃ",
  "atk-s0513a2:2830_5": "kālaṃ evarūpaṃ sukhaṃ nāma nālattha”nti udānaṃ udānento imā gāthā āha –",
  "atk-s0513a2:2831_0": "127.",
  "atk-s0513a2:2832_0": "“Phuṭṭhassa me aññatarena byādhinā, rogena bāḷhaṃ dukhitassa ruppato;",
  "atk-s0513a2:2833_0": "Parisussati khippamidaṃ kaḷevaraṃ, pupphaṃ yathā paṃsuni ātape kataṃ.",
  "atk-s0513a2:2834_0": "128.",
  "atk-s0513a2:2835_0": "“Ajaññaṃ jaññasaṅkhātaṃ, asuciṃ sucisammataṃ;",
  "atk-s0513a2:2836_0": "Nānākuṇapaparipūraṃ, jaññarūpaṃ apassato.",
  "atk-s0513a2:2837_0": "129.",
  "atk-s0513a2:2838_0": "“Dhiratthumaṃ āturaṃ pūtikāyaṃ, jegucchiyaṃ assuciṃ byādhidhammaṃ;",
  "atk-s0513a2:2839_0": "Yatthappamattā adhimucchitā pajā, hāpenti maggaṃ sugatūpapattiyā”ti.",
  "atk-s0513a2:2840_0": "Tattha aññatarenāti aṭṭhanavutiyā rogesu ekena paṇḍurogabyādhinā.",
  "atk-s0513a2:2840_1": "Rogenāti rujjanasabhāvattā evaṃladdhanāmena.",
  "atk-s0513a2:2840_2": "Ruppatoti ghaṭṭiyamānassa pīḷiyamānassa.",
  "atk-s0513a2:2840_3": "Paṃsuni ātape katanti yathā ātape tattavālikāya ṭhapitaṃ sukhumapupphaṃ parisusseyya,",
  "atk-s0513a2:2840_4": "evaṃ parisussatīti attho.",
  "atk-s0513a2:2841_0": "Ajaññaṃ jaññasaṅkhātanti paṭikūlaṃ amanāpameva bālānaṃ manāpanti saṅkhaṃ gataṃ.",
  "atk-s0513a2:2841_1": "Nānākuṇapaparipūranti kesādīhi dvattiṃsāya kuṇapehi paripuṇṇaṃ.",
  "atk-s0513a2:2841_2": "Jaññarūpaṃ apassatoti apassantassa andhabālaputhujjanassa manāpaṃ sādhurūpaṃ paribhogasabhāvaṃ hutvā upaṭṭhāti,",
  "atk-s0513a2:2841_3": "“akkhimhā akkhigūthako”tiādinā nayena pakāsito asubhasabhāvo bālānaṃ na upaṭṭhāti.",
  "atk-s0513a2:2842_0": "Āturanti niccagilānaṃ.",
  "atk-s0513a2:2842_1": "Adhimucchitāti kilesamucchāya ativiya mucchitā.",
  "atk-s0513a2:2842_2": "Pajāti andhabālaputhujjanā.",
  "atk-s0513a2:2842_3": "Hāpenti maggaṃ sugatūpapattiyāti imasmiṃ pūtikāye laggā laggitā hutvā apāyamaggaṃ pūrentā devamanussabhedāya sugatiupapattiyā maggaṃ parihāpenti.",
  "atk-s0513a2:2843_0": "Iti mahāsatto nānappakārena asucibhāvañca niccāturabhāvañca pariggaṇhanto kāye nibbinditvā yāvajīvaṃ",
  "atk-s0513a2:2843_1": "cattāro brahmavihāre bhāvetvā brahmalokaparāyaṇo ahosi.",
  "atk-s0513a2:2844_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a2:2844_1": "saccapariyosāne bahujanā sotāpattiphalādīni pāpuṇiṃsu.",
  "atk-s0513a2:2844_2": "“Tadā tāpaso ahameva ahosi”nti.",
  "atk-s0513a2:2845_0": "Kāyanibbindajātakavaṇṇanā tatiyā.",
  "atk-s0513a2:2847_0": "[294] 4. Jambukhādakajātakavaṇṇanā",
  "atk-s0513a2:2848_0": "Koyaṃ bindussaro vaggūti idaṃ satthā veḷuvane viharanto devadattakokālike ārabbha kathesi.",
  "atk-s0513a2:2848_1": "Tadā hi devadatte parihīnalābhasakkāre kokāliko kulāni upasaṅkamitvā “devadattatthero nāma mahāsammatapaveṇiyā",
  "atk-s0513a2:2848_2": "okkākarājavaṃse jāto asambhinnakhattiyavaṃse vaḍḍhito tipiṭakadharo jhānalābhī madhurakatho dhammakathiko,",
  "atk-s0513a2:2848_3": "detha karotha therassā”ti devadattassa vaṇṇaṃ bhāsati.",
  "atk-s0513a2:2848_4": "Devadattopi “kokāliko udiccabrāhmaṇakulā nikkhamitvā pabbajito bahussuto dhammakathiko,",
  "atk-s0513a2:2848_5": "detha karotha kokālikassā”ti kokālikassa vaṇṇaṃ bhāsati.",
  "atk-s0513a2:2848_6": "Iti te aññamaññassa vaṇṇaṃ bhāsitvā kulagharesu bhuñjantā vicaranti.",
  "atk-s0513a2:2848_7": "Athekadivasaṃ dhammasabhāyaṃ bhikkhū kathaṃ samuṭṭhāpesuṃ –",
  "atk-s0513a2:2848_8": "“āvuso devadattakokālikā,",
  "atk-s0513a2:2848_9": "aññamaññassa abhūtaguṇakathaṃ kathetvā bhuñjantā vicarantī”ti.",
  "atk-s0513a2:2848_10": "Satthā āgantvā “kāya nuttha,",
  "atk-s0513a2:2848_11": "bhikkhave,",
  "atk-s0513a2:2848_12": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a2:2848_13": "bhikkhave,",
  "atk-s0513a2:2848_14": "idāneva te aññamaññassa abhūtaguṇakathaṃ kathetvā bhuñjanti,",
  "atk-s0513a2:2848_15": "pubbepevaṃ bhuñjiṃsuyevā”ti vatvā atītaṃ āhari.",
  "atk-s0513a2:2849_0": "Atīte bārāṇasiyaṃ brahmadatte rajjaṃ kārente bodhisatto aññatarasmiṃ jambuvanasaṇḍe rukkhadevatā hutvā nibbatti.",
  "atk-s0513a2:2849_1": "Tatreko kāko jambusākhāya nisinno jambupakkāni khādati.",
  "atk-s0513a2:2849_2": "Atheko siṅgālo āgantvā uddhaṃ olokento kākaṃ disvā “yaṃnūnāhaṃ imassa abhūtaguṇakathaṃ kathetvā jambūni",
  "atk-s0513a2:2849_3": "khādeyya”nti tassa vaṇṇaṃ kathento imaṃ gāthamāha –",
  "atk-s0513a2:2850_0": "130.",
  "atk-s0513a2:2851_0": "“Koyaṃ bindussaro vaggu, saravantānamuttamo;",
  "atk-s0513a2:2852_0": "Accuto jambusākhāya, moracchāpova kūjatī”ti.",
  "atk-s0513a2:2853_0": "Tattha bindussaroti bindunā avisārena piṇḍitena sarena samannāgato.",
  "atk-s0513a2:2853_1": "Vaggūti madhurasaddo.",
  "atk-s0513a2:2853_2": "Accutoti na cuto sannisinno.",
  "atk-s0513a2:2853_3": "Moracchāpova kūjatīti taruṇamorova manāpena saddena “ko nāmeso kūjatī”ti vadati.",
  "atk-s0513a2:2854_0": "Atha naṃ kāko paṭipasaṃsanto dutiyaṃ gāthamāha –",
  "atk-s0513a2:2855_0": "131.",
  "atk-s0513a2:2856_0": "“Kulaputtova jānāti, kulaputtaṃ pasaṃsituṃ;",
  "atk-s0513a2:2857_0": "Byagghacchāpasarīvaṇṇa, bhuñja samma dadāmi te”ti.",
  "atk-s0513a2:2858_0": "Tattha byagghacchāpasarīvaṇṇāti tvaṃ amhākaṃ byagghapotakasamānavaṇṇova khāyasi,",
  "atk-s0513a2:2858_1": "tena taṃ vadāmi ambho byagghacchāpasarīvaṇṇa. Bhuñja, samma,",
  "atk-s0513a2:2858_2": "dadāmi teti vayassa yāvadatthaṃ jambupakkāni khāda,",
  "atk-s0513a2:2858_3": "ahaṃ te dadāmīti.",
  "atk-s0513a2:2859_0": "Evañca pana vatvā jambusākhaṃ cāletvā phalāni pātesi.",
  "atk-s0513a2:2859_1": "Atha tasmiṃ jamburukkhe adhivatthā devatā te ubhopi abhūtaguṇakathaṃ kathetvā jambūni khādante disvā tatiyaṃ gāthamāha –",
  "atk-s0513a2:2860_0": "132.",
  "atk-s0513a2:2861_0": "“Cirassaṃ vata passāmi, musāvādī samāgate;",
  "atk-s0513a2:2862_0": "Vantādaṃ kuṇapādañca, aññamaññaṃ pasaṃsake”ti.",
  "atk-s0513a2:2863_0": "Tattha vantādanti paresaṃ vantabhattakhādakaṃ kākaṃ. Kuṇapādañcāti kuṇapakhādakaṃ siṅgālañca.",
  "atk-s0513a2:2864_0": "Imañca pana gāthaṃ vatvā sā devatā bheravarūpārammaṇaṃ dassetvā te tato palāpesi.",
  "atk-s0513a2:2865_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a2:2865_1": "“tadā siṅgālo devadatto ahosi,",
  "atk-s0513a2:2865_2": "kāko kokāliko,",
  "atk-s0513a2:2865_3": "rukkhadevatā pana ahameva ahosi”nti.",
  "atk-s0513a2:2866_0": "Jambukhādakajātakavaṇṇanā catutthā.",
  "atk-s0513a2:2868_0": "[295] 5. Antajātakavaṇṇanā",
  "atk-s0513a2:2869_0": "Usabhasseva te khandhoti idaṃ satthā jetavane viharanto teyeva dve jane ārabbha kathesi.",
  "atk-s0513a2:2869_1": "Paccuppannavatthu purimasadisameva.",
  "atk-s0513a2:2870_0": "Atīte bārāṇasiyaṃ brahmadatte rajjaṃ kārente bodhisatto ekasmiṃ gāmūpacāre eraṇḍarukkhadevatā hutvā nibbatti.",
  "atk-s0513a2:2870_1": "Tadā ekasmiṃ gāmake mataṃ jaraggavaṃ nikkaḍḍhitvā gāmadvāre eraṇḍavane chaḍḍesuṃ.",
  "atk-s0513a2:2870_2": "Eko siṅgālo āgantvā tassa maṃsaṃ khādi.",
  "atk-s0513a2:2870_3": "Eko kāko āgantvā eraṇḍe nilīno taṃ disvā “yaṃnūnāhaṃ etassa abhūtaguṇakathaṃ kathetvā maṃsaṃ khādeyya”nti cintetvā paṭhamaṃ gāthamāha –",
  "atk-s0513a2:2871_0": "133.",
  "atk-s0513a2:2872_0": "“Usabhasseva te khandho, sīhasseva vijambhitaṃ;",
  "atk-s0513a2:2873_0": "Migarāja namo tyatthu, api kiñci labhāmase”ti.",
  "atk-s0513a2:2874_0": "Tattha namo tyatthūti namo te atthu.",
  "atk-s0513a2:2875_0": "Taṃ sutvā siṅgālo dutiyaṃ gāthamāha –",
  "atk-s0513a2:2876_0": "134.",
  "atk-s0513a2:2877_0": "“Kulaputtova jānāti, kulaputtaṃ pasaṃsituṃ;",
  "atk-s0513a2:2878_0": "Mayūragīvasaṅkāsa, ito pariyāhi vāyasā”ti.",
  "atk-s0513a2:2879_0": "Tattha ito pariyāhīti eraṇḍato otaritvā ito yenāhaṃ, tenāgantvā maṃsaṃ khādāti vadati.",
  "atk-s0513a2:2880_0": "Taṃ tesaṃ kiriyaṃ disvā rukkhadevatā tatiyaṃ gāthamāha –",
  "atk-s0513a2:2881_0": "135.",
  "atk-s0513a2:2882_0": "“Migānaṃ siṅgālo anto, pakkhīnaṃ pana vāyaso;",
  "atk-s0513a2:2883_0": "Eraṇḍo anto rukkhānaṃ, tayo antā samāgatā”ti.",
  "atk-s0513a2:2884_0": "Tattha antoti hīno lāmako.",
  "atk-s0513a2:2885_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a2:2885_1": "“tadā siṅgālo devadatto ahosi,",
  "atk-s0513a2:2885_2": "kāko kokāliko,",
  "atk-s0513a2:2885_3": "rukkhadevatā pana ahameva ahosi”nti.",
  "atk-s0513a2:2886_0": "Antajātakavaṇṇanā pañcamā.",
  "atk-s0513a2:2888_0": "[296] 6. Samuddajātakavaṇṇanā",
  "atk-s0513a2:2889_0": "Ko nāyanti idaṃ satthā jetavane viharanto upanandattheraṃ ārabbha kathesi.",
  "atk-s0513a2:2889_1": "So hi mahagghaso mahātaṇho ahosi,",
  "atk-s0513a2:2889_2": "sakaṭapūrehi paccayehipi santappetuṃ na sakkā.",
  "atk-s0513a2:2889_3": "Vassūpanāyikakāle dvīsu tīsu vihāresu vassaṃ upagantvā ekasmiṃ upāhane ṭhapeti,",
  "atk-s0513a2:2889_4": "ekasmiṃ kattarayaṭṭhiṃ,",
  "atk-s0513a2:2889_5": "ekasmiṃ udakatumbaṃ.",
  "atk-s0513a2:2889_6": "Ekasmiṃ sayaṃ vasati,",
  "atk-s0513a2:2889_7": "janapadavihāraṃ gantvā paṇītaparikkhāre bhikkhū disvā ariyavaṃsakathaṃ kathetvā tesaṃ paṃsukūlāni gāhāpetvā tesaṃ cīvarāni gaṇhāti,",
  "atk-s0513a2:2889_8": "mattikāpatte gāhāpetvā manāpamanāpe patte thālakāni ca gahetvā yānakaṃ pūretvā jetavanaṃ āgacchati.",
  "atk-s0513a2:2889_9": "Athekadivasaṃ bhikkhū dhammasabhāyaṃ kathaṃ samuṭṭhāpesuṃ – “āvuso,",
  "atk-s0513a2:2889_10": "upanando sakyaputto mahagghaso mahiccho aññesaṃ paṭipattiṃ kathetvā samaṇaparikkhārena yānakaṃ pūretvā āgacchatī”ti.",
  "atk-s0513a2:2889_11": "Satthā āgantvā “kāya nuttha,",
  "atk-s0513a2:2889_12": "bhikkhave,",
  "atk-s0513a2:2889_13": "etarahi kathāya sannisinnā”ti pucchitvā “imāya nāmā”ti vutte “ayuttaṃ,",
  "atk-s0513a2:2889_14": "bhikkhave,",
  "atk-s0513a2:2889_15": "upanandena kataṃ paresaṃ ariyavaṃsakathaṃ kathentena,",
  "atk-s0513a2:2889_16": "paṭhamatarañhi attanā appicchena hutvā pacchā paresaṃ ariyavaṃsaṃ kathetuṃ vaṭṭatī”ti.",
  "atk-s0513a2:2890_0": "“Attānameva paṭhamaṃ, patirūpe nivesaye;",
  "atk-s0513a2:2891_0": "Athaññamanusāseyya, na kilisseyya paṇḍito”ti. –",
  "atk-s0513a2:2892_0": "Imaṃ dhammapade gāthaṃ desetvā upanandaṃ garahitvā “na,",
  "atk-s0513a2:2892_1": "bhikkhave,",
  "atk-s0513a2:2892_2": "idāneva upanando mahiccho,",
  "atk-s0513a2:2892_3": "pubbe mahāsamuddepi udakaṃ rakkhitabbaṃ maññī”ti vatvā atītaṃ āhari.",
  "atk-s0513a2:2893_0": "Atīte bārāṇasiyaṃ brahmadatte rajjaṃ kārente bodhisatto samuddadevatā hutvā nibbatti.",
  "atk-s0513a2:2893_1": "Atheko kāko samuddassa uparibhāge vicaranto “samudde udakaṃ pamāṇena pivatha,",
  "atk-s0513a2:2893_2": "rakkhantā pivathā”ti macchasaṅghasakuṇasaṅghe vārento vārento carati.",
  "atk-s0513a2:2893_3": "Taṃ disvā samuddadevatā paṭhamaṃ gāthamāha –",
  "atk-s0513a2:2894_0": "136.",
  "atk-s0513a2:2895_0": "“Ko nāyaṃ loṇatoyasmiṃ, samantā paridhāvati;",
  "atk-s0513a2:2896_0": "Macche makare ca vāreti, ūmīsu ca vihaññatī”ti.",
  "atk-s0513a2:2897_0": "Tattha ko nāyanti ko nu ayaṃ.",
  "atk-s0513a2:2898_0": "Taṃ sutvā samuddakāko dutiyaṃ gāthamāha –",
  "atk-s0513a2:2899_0": "137.",
  "atk-s0513a2:2900_0": "“Anantapāyī sakuṇo, atittoti disāsuto;",
  "atk-s0513a2:2901_0": "Samuddaṃ pātumicchāmi, sāgaraṃ saritaṃpati”nti.",
  "atk-s0513a2:2902_0": "Tassattho –",
  "atk-s0513a2:2902_1": "ahaṃ anantasāgaraṃ pātumicchāmi,",
  "atk-s0513a2:2902_2": "tenamhi anantapāyī nāma sakuṇo mahatiyāpi apūraṇiyā taṇhāya samannāgatattā atittotipi ahaṃ disāsu suto vissuto pākaṭo,",
  "atk-s0513a2:2902_3": "svāhaṃ imaṃ sakalasamuddaṃ sundarānaṃ ratanānaṃ ākarattā sāgarena vā khatattā sāgaraṃ saritānaṃ patibhāvena saritaṃpatiṃ pātumicchāmīti.",
  "atk-s0513a2:2903_0": "Taṃ sutvā samuddadevatā tatiyaṃ gāthamāha –",
  "atk-s0513a2:2904_0": "138.",
  "atk-s0513a2:2905_0": "“So ayaṃ hāyati ceva, pūrate ca mahodadhi;",
  "atk-s0513a2:2906_0": "Nāssa nāyati pītanto, apeyyo kira sāgaro”ti.",
  "atk-s0513a2:2907_0": "Tattha so ayaṃ hāyati cevāti udakassa osakkanavelāya hāyati,",
  "atk-s0513a2:2907_1": "nikkhamanavelāya pūrati.",
  "atk-s0513a2:2907_2": "Nāssa nāyatīti assa mahāsamuddassa sacepi naṃ sakalaloko piveyya,",
  "atk-s0513a2:2907_3": "tathāpi “ito ettakaṃ nāma udakaṃ pīta”nti pariyanto na paññāyati.",
  "atk-s0513a2:2907_4": "Apeyyo kirāti eso kira sāgaro na sakkā kenaci udakaṃ khepetvā pātunti.",
  "atk-s0513a2:2908_0": "Evañca pana vatvā sā bheravarūpārammaṇaṃ dassetvā samuddakākaṃ palāpesi.",
  "atk-s0513a2:2909_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a2:2909_1": "“tadā samuddakāko upanando ahosi,",
  "atk-s0513a2:2909_2": "devatā pana ahameva ahosi”nti.",
  "atk-s0513a2:2910_0": "Samuddajātakavaṇṇanā chaṭṭhā.",
  "atk-s0513a2:2912_0": "[297] 7. Kāmavilāpajātakavaṇṇanā",
  "atk-s0513a2:2913_0": "Ucce sakuṇa ḍemānāti idaṃ satthā jetavane viharanto purāṇadutiyikāpalobhanaṃ ārabbha kathesi.",
  "atk-s0513a2:2913_1": "Paccuppannavatthu puppharattajātake kathitaṃ,",
  "atk-s0513a2:2913_2": "atītavatthu indriyajātake āvibhavissati.",
  "atk-s0513a2:2913_3": "Taṃ pana purisaṃ jīvantaṃ sūle uttāsesuṃ.",
  "atk-s0513a2:2913_4": "So tattha nisinno ākāsena gacchantaṃ ekaṃ kākaṃ disvā tāvakharampi taṃ vedanaṃ agaṇetvā piyabhariyāya sāsanaṃ pesetuṃ kākaṃ āmantento imā gāthā āha –",
  "atk-s0513a2:2914_0": "139.",
  "atk-s0513a2:2915_0": "“Ucce sakuṇa ḍemāna, pattayāna vihaṅgama;",
  "atk-s0513a2:2916_0": "Vajjāsi kho tvaṃ vāmūruṃ, ciraṃ kho sā karissati.",
  "atk-s0513a2:2917_0": "140.",
  "atk-s0513a2:2918_0": "“Idaṃ kho sā na jānāti, asiṃ sattiñca oḍḍitaṃ;",
  "atk-s0513a2:2919_0": "Sā caṇḍī kāhati kodhaṃ, taṃ me tapati no idaṃ.",
  "atk-s0513a2:2920_0": "141.",
  "atk-s0513a2:2921_0": "“Esa uppalasannāho, nikkhañcussīsakohitaṃ;",
  "atk-s0513a2:2922_0": "Kāsikañca muduṃ vatthaṃ, tappetu dhanikā piyā”ti.",
  "atk-s0513a2:2923_0": "Tattha ḍemānāti gacchamāna caramāna.",
  "atk-s0513a2:2923_1": "Pattayānāti tamevālapati,",
  "atk-s0513a2:2923_2": "tathā vihaṅgamāti.",
  "atk-s0513a2:2923_3": "So hi pattehi yānaṃ katvā gamanato pattayāno,",
  "atk-s0513a2:2923_4": "ākāse gamanato vihaṅgamo.",
  "atk-s0513a2:2923_5": "Vajjāsīti vadeyyāsi.",
  "atk-s0513a2:2923_6": "Vāmūrunti kadalikkhandhasamānaūruṃ,",
  "atk-s0513a2:2923_7": "mama sūle nisinnabhāvaṃ vadeyyāsi.",
  "atk-s0513a2:2923_8": "Ciraṃ kho sā karissatīti sā imaṃ pavattiṃ ajānamānā mama āgamanaṃ ciraṃ karissati,",
  "atk-s0513a2:2923_9": "“ciraṃ me gatassa piyassa na ca āgacchatī”ti evaṃ cintessatīti attho.",
  "atk-s0513a2:2924_0": "Asiṃ sattiñcāti asisamānatāya sattisamānatāya ca sūlameva sandhāya vadati.",
  "atk-s0513a2:2924_1": "Tañhi tassa uttāsanatthāya oḍḍitaṃ ṭhapitaṃ.",
  "atk-s0513a2:2924_2": "Caṇḍīti kodhanā.",
  "atk-s0513a2:2924_3": "Kāhati kodhanti “aticirāyatī”ti mayi kodhaṃ karissati.",
  "atk-s0513a2:2924_4": "Taṃ me tapatīti taṃ tassā kujjhanaṃ maṃ tapati.",
  "atk-s0513a2:2924_5": "No idanti idha pana idaṃ sūlaṃ maṃ na tapatīti dīpeti.",
  "atk-s0513a2:2925_0": "“Esa uppalasannāho”tiādīhi ghare ussīsake ṭhapitaṃ attano bhaṇḍaṃ ācikkhati.",
  "atk-s0513a2:2925_1": "Tattha uppalasannāhoti uppalo ca sannāho ca uppalasannāho,",
  "atk-s0513a2:2925_2": "uppalasadiso kaṇayo ca sannāhako cāti attho.",
  "atk-s0513a2:2925_3": "Nikkhañcāti pañcahi suvaṇṇehi kataṃ aṅgulimuddikaṃ.",
  "atk-s0513a2:2925_4": "Kāsikañca mudu vatthanti muduṃ kāsikasāṭakayugaṃ sandhāyāha.",
  "atk-s0513a2:2925_5": "Ettakaṃ kira tena ussīsake nikkhittaṃ.",
  "atk-s0513a2:2925_6": "Tappetu dhanikā piyāti etaṃ sabbaṃ gahetvā sā mama piyā dhanatthikā iminā dhanena tappetu pūretu,",
  "atk-s0513a2:2925_7": "santuṭṭhā hotūti.",
  "atk-s0513a2:2926_0": "Evaṃ so paridevamānova kālaṃ katvā niraye nibbatti.",
  "atk-s0513a2:2927_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a2:2927_1": "saccapariyosāne ukkaṇṭhitabhikkhu,",
  "atk-s0513a2:2927_2": "sotāpattiphale patiṭṭhahi.",
  "atk-s0513a2:2927_3": "“Tadā bhariyā etarahi bhariyā ahosi,",
  "atk-s0513a2:2927_4": "yena pana devaputtena taṃ kāraṇaṃ diṭṭhaṃ,",
  "atk-s0513a2:2927_5": "so ahameva ahosi”nti.",
  "atk-s0513a2:2928_0": "Kāmavilāpajātakavaṇṇanā sattamā.",
  "atk-s0513a2:2930_0": "[298] 8. Udumbarajātakavaṇṇanā",
  "atk-s0513a2:2931_0": "Udumbarā cime pakkāti idaṃ satthā jetavane viharanto aññataraṃ bhikkhuṃ ārabbha kathesi.",
  "atk-s0513a2:2931_1": "So kira aññatarasmiṃ paccantagāmake vihāraṃ kāretvā vasati.",
  "atk-s0513a2:2931_2": "Ramaṇīyo vihāro piṭṭhipāsāṇe niviṭṭho,",
  "atk-s0513a2:2931_3": "mandaṃ sammajjanaṭṭhānaṃ udakaphāsukaṃ,",
  "atk-s0513a2:2931_4": "gocaragāmo nātidūre nāccāsanne,",
  "atk-s0513a2:2931_5": "sampiyāyamānā manussā bhikkhaṃ denti.",
  "atk-s0513a2:2931_6": "Atheko bhikkhu cārikaṃ caramāno taṃ vihāraṃ pāpuṇi.",
  "atk-s0513a2:2931_7": "Nevāsiko tassa āgantukavattaṃ katvā punadivase taṃ ādāya gāmaṃ piṇḍāya pāvisi.",
  "atk-s0513a2:2931_8": "Manussā paṇītaṃ bhikkhaṃ datvā svātanāya nimantayiṃsu.",
  "atk-s0513a2:2931_9": "Āgantuko katipāhaṃ bhuñjitvā cintesi –",
  "atk-s0513a2:2931_10": "“ekenupāyena imaṃ bhikkhuṃ vañcetvā nikkaḍḍhitvā imaṃ vihāraṃ gaṇhissāmī”ti.",
  "atk-s0513a2:2931_11": "Atha naṃ therūpaṭṭhānaṃ āgataṃ pucchi – “kiṃ, āvuso,",
  "atk-s0513a2:2931_12": "buddhūpaṭṭhānaṃ nākāsī”ti? “Bhante,",
  "atk-s0513a2:2931_13": "imaṃ vihāraṃ paṭijagganto natthi,",
  "atk-s0513a2:2931_14": "tenamhi na gatapubbo”ti.",
  "atk-s0513a2:2931_15": "“Yāva tvaṃ buddhūpaṭṭhānaṃ gantvā āgacchasi,",
  "atk-s0513a2:2931_16": "tāvāhaṃ paṭijaggissāmī”ti. “Sādhu,",
  "atk-s0513a2:2931_17": "bhante”ti nevāsiko “yāva mamāgamanā there mā pamajjitthā”ti manussānaṃ vatvā pakkāmi.",
  "atk-s0513a2:2932_0": "Tato paṭṭhāya āgantuko “tassa nevāsikassa ayañca ayañca doso”ti te manusse paribhindi.",
  "atk-s0513a2:2932_1": "Itaropi satthāraṃ vanditvā punāgato,",
  "atk-s0513a2:2932_2": "athassa so senāsanaṃ na adāsi.",
  "atk-s0513a2:2932_3": "So ekasmiṃ ṭhāne vasitvā punadivase piṇḍāya gāmaṃ pāvisi,",
  "atk-s0513a2:2932_4": "manussā sāmīcimattampi na kariṃsu.",
  "atk-s0513a2:2932_5": "So vippaṭisārī hutvā puna jetavanaṃ gantvā taṃ kāraṇaṃ bhikkhūnaṃ ārocesi.",
  "atk-s0513a2:2932_6": "Te bhikkhū dhammasabhāyaṃ kathaṃ samuṭṭhāpesuṃ – “āvuso,",
  "atk-s0513a2:2932_7": "asuko kira bhikkhu asukaṃ bhikkhuṃ vihārā nikkaḍḍhitvā sayaṃ tattha vasī”ti.",
  "atk-s0513a2:2932_8": "Satthā āgantvā “kāya nuttha,",
  "atk-s0513a2:2932_9": "bhikkhave,",
  "atk-s0513a2:2932_10": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a2:2932_11": "bhikkhave, idāneva,",
  "atk-s0513a2:2932_12": "pubbepi so imaṃ vasanaṭṭhānā nikkaḍḍhiyevā”ti vatvā atītaṃ āhari.",
  "atk-s0513a2:2933_0": "Atīte bārāṇasiyaṃ brahmadatte rajjaṃ kārente bodhisatto araññe rukkhadevatā hutvā nibbatti.",
  "atk-s0513a2:2933_1": "Tattha vassāne sattasattāhaṃ devo vassi.",
  "atk-s0513a2:2933_2": "Atheko rattamukhakhuddakamakkaṭo ekissā anovassikāya pāsāṇadariyā vasamāno ekadivasaṃ daridvāre atemanaṭṭhāne sukhena nisīdi.",
  "atk-s0513a2:2933_3": "Tattha eko kāḷamukhamahāmakkaṭo tinto sītena pīḷiyamāno vicaranto taṃ tathānisinnaṃ disvā “upāyena naṃ",
  "atk-s0513a2:2933_4": "nīharitvā ettha vasissāmī”ti cintetvā kucchiṃ olambetvā suhitākāraṃ dassetvā tassa purato ṭhatvā paṭhamaṃ",
  "atk-s0513a2:2933_5": "gāthamāha –",
  "atk-s0513a2:2934_0": "142.",
  "atk-s0513a2:2935_0": "“Udumbarā cime pakkā, nigrodhā ca kapitthanā;",
  "atk-s0513a2:2936_0": "Ehi nikkhama bhuñjassu, kiṃ jighacchāya miyyasī”ti.",
  "atk-s0513a2:2937_0": "Tattha kapitthanāti pilakkhā.",
  "atk-s0513a2:2937_1": "Ehi nikkhamāti ete udumbarādayo phalabhāranamitā,",
  "atk-s0513a2:2937_2": "ahampi khāditvā suhito āgatosmi,",
  "atk-s0513a2:2937_3": "tvampi gaccha bhuñjassūti.",
  "atk-s0513a2:2938_0": "Sopi tassa vacanaṃ sutvā saddahitvā phalāni khāditukāmo nikkhamitvā tattha tattha vicaritvā kiñci alabhanto",
  "atk-s0513a2:2938_1": "punāgantvā taṃ antopāsāṇadariyaṃ pavisitvā nisinnaṃ disvā “vañcessāmi na”nti tassa purato ṭhatvā dutiyaṃ",
  "atk-s0513a2:2938_2": "gāthamāha –",
  "atk-s0513a2:2939_0": "143.",
  "atk-s0513a2:2940_0": "“Evaṃ so suhito hoti, yo vuḍḍhamapacāyati;",
  "atk-s0513a2:2941_0": "Yathāhamajja suhito, dumapakkāni māsito”ti.",
  "atk-s0513a2:2942_0": "Tattha dumapakkāni māsitoti udumbarādīni rukkhaphalāni khāditvā asito dhāto suhito.",
  "atk-s0513a2:2943_0": "Taṃ sutvā mahāmakkaṭo tatiyaṃ gāthamāha –",
  "atk-s0513a2:2944_0": "144.",
  "atk-s0513a2:2945_0": "“Yaṃ vanejo vanejassa, vañceyya kapino kapi;",
  "atk-s0513a2:2946_0": "Daharo kapi saddheyya, na hi jiṇṇo jarākapī”ti.",
  "atk-s0513a2:2947_0": "Tassattho –",
  "atk-s0513a2:2947_1": "yaṃ vane jāto kapi vane jātassa kapino vañcanaṃ kareyya,",
  "atk-s0513a2:2947_2": "taṃ tayā sadiso daharo vānaro saddaheyya,",
  "atk-s0513a2:2947_3": "mādiso pana jiṇṇo jarākapi mahallakamakkaṭo na hi saddaheyya,",
  "atk-s0513a2:2947_4": "satakkhattumpi bhaṇantassa tumhādisassa na saddahati.",
  "atk-s0513a2:2947_5": "Imasmiñhi himavantapadese sabbaṃ phalāphalaṃ vassena kilinnaṃ patitaṃ,",
  "atk-s0513a2:2947_6": "puna tava idaṃ ṭhānaṃ natthi, gacchāti.",
  "atk-s0513a2:2947_7": "So tatova pakkāmi.",
  "atk-s0513a2:2948_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a2:2948_1": "“tadā khuddakamakkaṭo nevāsiko ahosi,",
  "atk-s0513a2:2948_2": "kāḷamahāmakkaṭo āgantuko,",
  "atk-s0513a2:2948_3": "rukkhadevatā pana ahameva ahosi”nti.",
  "atk-s0513a2:2949_0": "Udumbarajātakavaṇṇanā aṭṭhamā.",
  "atk-s0513a2:2951_0": "[299] 9. Komāraputtajātakavaṇṇanā",
  "atk-s0513a2:2952_0": "Pure tuvanti idaṃ satthā pubbārāme viharanto keḷisīle bhikkhū ārabbha kathesi.",
  "atk-s0513a2:2952_1": "Te kira bhikkhū satthari uparipāsāde viharante heṭṭhāpāsāde diṭṭhasutādīni kathentā kalahañca paribhāsañca karontā nisīdiṃsu.",
  "atk-s0513a2:2952_2": "Satthā mahāmoggallānaṃ āmantetvā “ete bhikkhū saṃvejehī”ti āha.",
  "atk-s0513a2:2952_3": "Thero ākāse uppatitvā pādaṅguṭṭhakena pāsādathupikaṃ paharitvā yāva udakapariyantā pāsādaṃ kampesi.",
  "atk-s0513a2:2952_4": "Te bhikkhū maraṇabhayabhītā nikkhamitvā bahi aṭṭhaṃsū.",
  "atk-s0513a2:2952_5": "Tesaṃ so keḷisīlabhāvo bhikkhūsu pākaṭo jāto.",
  "atk-s0513a2:2952_6": "Athekadivasaṃ bhikkhū dhammasabhāyaṃ kathaṃ samuṭṭhāpesuṃ – “āvuso,",
  "atk-s0513a2:2952_7": "ekacce bhikkhū evarūpe niyyānikasāsane pabbajitvā keḷisīlā hutvā vicaranti,",
  "atk-s0513a2:2952_8": "‘aniccaṃ dukkhaṃ anattā’ti vipassanāya kammaṃ na karontī”ti.",
  "atk-s0513a2:2952_9": "Satthā āgantvā “kāya nuttha,",
  "atk-s0513a2:2952_10": "bhikkhave,",
  "atk-s0513a2:2952_11": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a2:2952_12": "bhikkhave, idāneva,",
  "atk-s0513a2:2952_13": "pubbepete keḷisīlakāyevā”ti vatvā atītaṃ āhari.",
  "atk-s0513a2:2953_0": "Atīte bārāṇasiyaṃ brahmadatte rajjaṃ kārente bodhisatto ekasmiṃ gāmake brāhmaṇakule nibbatti,",
  "atk-s0513a2:2953_1": "“komāraputto”ti naṃ sañjāniṃsu.",
  "atk-s0513a2:2953_2": "So aparabhāge nikkhamitvā isipabbajjaṃ pabbajitvā himavantapadese vasi.",
  "atk-s0513a2:2953_3": "Athaññe keḷisīlā tāpasā himavantapadese assamaṃ māpetvā vasiṃsu,",
  "atk-s0513a2:2953_4": "kasiṇaparikammamattampi nesaṃ natthi,",
  "atk-s0513a2:2953_5": "araññato phalāphalāni āharitvā khāditvā hasamānā nānappakārāya keḷiyā vītināmenti.",
  "atk-s0513a2:2953_6": "Tesaṃ santike eko makkaṭo atthi,",
  "atk-s0513a2:2953_7": "sopi keḷisīlakova mukhavikārādīni karonto tāpasānaṃ nānāvidhaṃ keḷiṃ dasseti.",
  "atk-s0513a2:2953_8": "Tāpasā tattha ciraṃ vasitvā loṇambilasevanatthāya manussapathaṃ agamaṃsu.",
  "atk-s0513a2:2953_9": "Tesaṃ gatakālato paṭṭhāya bodhisatto taṃ ṭhānaṃ gantvā vāsaṃ kappesi,",
  "atk-s0513a2:2953_10": "makkaṭo tesaṃ viya tassapi keḷiṃ dassesi.",
  "atk-s0513a2:2954_0": "Bodhisatto accharaṃ paharitvā “susikkhitapabbajitānaṃ santike vasantena nāma ācārasampannena kāyādīhi",
  "atk-s0513a2:2954_1": "susaññatena jhānesu yuttena bhavituṃ vaṭṭatī”ti tassa ovādaṃ adāsi.",
  "atk-s0513a2:2954_2": "So tato paṭṭhāya sīlavā ācārasampanno ahosi,",
  "atk-s0513a2:2954_3": "bodhisattopi tato aññattha agamāsi.",
  "atk-s0513a2:2954_4": "Atha te tāpasā loṇambilaṃ sevitvā taṃ ṭhānaṃ agamaṃsu.",
  "atk-s0513a2:2954_5": "Makkaṭo pubbe viya tesaṃ keḷiṃ na dassesi.",
  "atk-s0513a2:2954_6": "Atha naṃ tāpasā “pubbe,",
  "atk-s0513a2:2954_7": "tvaṃ āvuso,",
  "atk-s0513a2:2954_8": "amhākaṃ purato keḷiṃ akāsi,",
  "atk-s0513a2:2954_9": "idāni na karosi,",
  "atk-s0513a2:2954_10": "kiṃkāraṇā”ti pucchantā paṭhamaṃ gāthamāhaṃsu –",
  "atk-s0513a2:2955_0": "145.",
  "atk-s0513a2:2956_0": "“Pure tuvaṃ sīlavataṃ sakāse, okkantikaṃ kīḷasi assamamhi;",
  "atk-s0513a2:2957_0": "Karohare makkaṭiyāni makkaṭa, na taṃ mayaṃ sīlavataṃ ramāmā”ti.",
  "atk-s0513a2:2958_0": "Tattha sīlavataṃ sakāseti keḷisīlānaṃ amhākaṃ santike.",
  "atk-s0513a2:2958_1": "Okkantikanti migo viya okkantitvā kīḷasi.",
  "atk-s0513a2:2958_2": "Karohareti ettha areti ālapanaṃ.",
  "atk-s0513a2:2958_3": "Makkaṭiyānīti mukhamakkaṭikakīḷāsaṅkhātāni mukhavikārāni.",
  "atk-s0513a2:2958_4": "Na taṃ mayaṃ sīlavataṃ ramāmāti yaṃ pubbe tava keḷisīlaṃ keḷivataṃ,",
  "atk-s0513a2:2958_5": "taṃ mayaṃ etarahi na ramāma,",
  "atk-s0513a2:2958_6": "tvampi no na ramāpesi,",
  "atk-s0513a2:2958_7": "kiṃ nu kho kāraṇanti.",
  "atk-s0513a2:2959_0": "Taṃ sutvā makkaṭo dutiyaṃ gāthamāha –",
  "atk-s0513a2:2960_0": "146.",
  "atk-s0513a2:2961_0": "“Sutā hi mayhaṃ paramā visuddhi, komāraputtassa bahussutassa;",
  "atk-s0513a2:2962_0": "Mā dāni maṃ maññi tuvaṃ yathā pure, jhānānuyutto viharāmi āvuso”ti.",
  "atk-s0513a2:2963_0": "Tattha mayhanti karaṇatthe sampadānaṃ.",
  "atk-s0513a2:2963_1": "Visuddhīti jhānavisuddhi.",
  "atk-s0513a2:2963_2": "Bahussutassāti bahūnaṃ kasiṇaparikammānaṃ aṭṭhannañca samāpattīnaṃ sutattā ceva paṭividdhattā ca bahussutassa.",
  "atk-s0513a2:2963_3": "Tuvanti tesu ekaṃ tāpasaṃ ālapanto idāni mā maṃ tvaṃ pure viya sañjāni,",
  "atk-s0513a2:2963_4": "nāhaṃ purimasadiso,",
  "atk-s0513a2:2963_5": "ācariyo me laddhoti dīpeti.",
  "atk-s0513a2:2964_0": "Taṃ sutvā tāpasā tatiyaṃ gāthamāhaṃsu –",
  "atk-s0513a2:2965_0": "147.",
  "atk-s0513a2:2966_0": "“Sacepi selasmi vapeyya bījaṃ, devo ca vasse na hi taṃ virūḷhe;",
  "atk-s0513a2:2967_0": "Sutā hi te sā paramā visuddhi, ārā tuvaṃ makkaṭa jhānabhūmiyā”ti.",
  "atk-s0513a2:2968_0": "Tassattho –",
  "atk-s0513a2:2968_1": "sacepi pāsāṇapiṭṭhe pañcavidhaṃ bījaṃ vapeyya,",
  "atk-s0513a2:2968_2": "devo ca sammā vasseyya,",
  "atk-s0513a2:2968_3": "akhettatāya taṃ na virūḷheyya,",
  "atk-s0513a2:2968_4": "evameva tayā paramā jhānavisuddhi sutā,",
  "atk-s0513a2:2968_5": "tvaṃ pana tiracchānayonikattā ārā jhānabhūmiyā dūre ṭhito,",
  "atk-s0513a2:2968_6": "na sakkā tayā jhānaṃ nibbattetunti makkaṭaṃ garahiṃsu.",
  "atk-s0513a2:2969_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a2:2969_1": "“tadā keḷisīlā tāpasā ime bhikkhū ahesuṃ,",
  "atk-s0513a2:2969_2": "komāraputto pana ahameva ahosi”nti.",
  "atk-s0513a2:2970_0": "Komāraputtajātakavaṇṇanā navamā.",
  "atk-s0513a2:2972_0": "[300] 10. Vakajātakavaṇṇanā",
  "atk-s0513a2:2973_0": "Parapāṇarodhā jīvantoti idaṃ satthā jetavane viharanto purāṇasanthataṃ ārabbha kathesi.",
  "atk-s0513a2:2973_1": "Vatthu vinaye vitthārato āgatameva.",
  "atk-s0513a2:2973_2": "Ayaṃ panettha saṅkhepo –",
  "atk-s0513a2:2973_3": "āyasmā upaseno duvassiko ekavassikena saddhivihārikena saddhiṃ satthāraṃ upasaṅkamitvā satthārā garahito",
  "atk-s0513a2:2973_4": "vanditvā pakkanto vipassanaṃ paṭṭhapetvā arahattappatto appicchatādiguṇayutto terasa dhutaṅgāni samādāya",
  "atk-s0513a2:2973_5": "parisampi terasadhutaṅgadharaṃ katvā bhagavati temāsaṃ paṭisallīne sapariso satthāraṃ upasaṅkamitvā parisaṃ",
  "atk-s0513a2:2973_6": "nissāya paṭhamaṃ garahaṃ labhitvā adhammikāya katikāya ananuvattane dutiyaṃ sādhukāraṃ labhitvā “ito",
  "atk-s0513a2:2973_7": "paṭṭhāya dhutaṅgadharā bhikkhū yathāsukhaṃ upasaṅkamitvā maṃ passantū”ti satthārā katānuggaho nikkhamitvā",
  "atk-s0513a2:2973_8": "bhikkhūnaṃ tamatthaṃ ārocesi.",
  "atk-s0513a2:2973_9": "Tato pabhuti bhikkhū dhutaṅgadharā hutvā satthāraṃ dassanāya upasaṅkamitvā satthari paṭisallānā vuṭṭhite",
  "atk-s0513a2:2973_10": "tattha tattha paṃsukūlāni chaḍḍetvā attano pattacīvarāneva gaṇhiṃsu.",
  "atk-s0513a2:2973_11": "Satthā sambahulehi bhikkhūhi saddhiṃ senāsanacārikaṃ caranto tattha tattha patitāni paṃsukūlāni disvā pucchitvā tamatthaṃ sutvā “bhikkhave,",
  "atk-s0513a2:2973_12": "imesaṃ nāma bhikkhūnaṃ dhutaṅgasamādānaṃ na ciraṭṭhitikaṃ vakassa uposathakammasadisaṃ ahosī”ti vatvā atītaṃ āhari.",
  "atk-s0513a2:2974_0": "Atīte bārāṇasiyaṃ brahmadatte rajjaṃ kārente bodhisatto sakko devarājā ahosi.",
  "atk-s0513a2:2974_1": "Atheko vako gaṅgātīre pāsāṇapiṭṭhe vasati,",
  "atk-s0513a2:2974_2": "atha gaṅgāya mahodakaṃ āgantvā taṃ pāsāṇaṃ parikkhipi.",
  "atk-s0513a2:2974_3": "Vako abhiruhitvā pāsāṇapiṭṭhe nipajji,",
  "atk-s0513a2:2974_4": "nevassa gocaro atthi,",
  "atk-s0513a2:2974_5": "na gocarāya gamanamaggo,",
  "atk-s0513a2:2974_6": "udakampi vaḍḍhateva.",
  "atk-s0513a2:2974_7": "So cintesi –",
  "atk-s0513a2:2974_8": "“mayhaṃ neva gocaro atthi,",
  "atk-s0513a2:2974_9": "na gocarāya gamanamaggo,",
  "atk-s0513a2:2974_10": "nikkammassa pana nipajjanato uposathakammaṃ vara”nti manasāva uposathaṃ adhiṭṭhāya sīlāni samādiyitvā nipajji.",
  "atk-s0513a2:2974_11": "Tadā sakko devarājā āvajjamāno tassa taṃ dubbalasamādānaṃ ñatvā “etaṃ vakaṃ viheṭhessāmī”ti eḷakarūpena āgantvā tassa avidūre ṭhatvā attānaṃ dassesi.",
  "atk-s0513a2:2974_12": "Vako taṃ disvā “aññasmiṃ divase uposathakammaṃ jānissāmī”ti uṭṭhāya taṃ gaṇhituṃ pakkhandi.",
  "atk-s0513a2:2974_13": "Eḷakopi ito cito ca pakkhanditvā attānaṃ gahetuṃ nādāsi.",
  "atk-s0513a2:2974_14": "Vako taṃ gahetuṃ asakkonto nivattitvā āgamma “uposathakammaṃ tāva me na bhijjatī”ti tattheva puna nipajji.",
  "atk-s0513a2:2974_15": "Sakko sakkattabhāveneva ākāse ṭhatvā “tādisassa dubbalajjhāsayassa kiṃ uposathakammena,",
  "atk-s0513a2:2974_16": "tvaṃ mama sakkabhāvaṃ ajānanto eḷakamaṃsaṃ khāditukāmo ahosī”ti taṃ viheṭhetvā garahitvā devalokameva gato.",
  "atk-s0513a2:2975_0": "148.",
  "atk-s0513a2:2976_0": "“Parapāṇarodhā jīvanto, maṃsalohitabhojano;",
  "atk-s0513a2:2977_0": "Vako vataṃ samādāya, upapajji uposathaṃ.",
  "atk-s0513a2:2978_0": "149.",
  "atk-s0513a2:2979_0": "“Tassa sakko vataññāya, ajarūpenupāgami;",
  "atk-s0513a2:2980_0": "Vītatapo ajjhappatto, bhañji lohitapo tapaṃ.",
  "atk-s0513a2:2981_0": "150.",
  "atk-s0513a2:2982_0": "“Evameva idhekacce, samādānamhi dubbalā;",
  "atk-s0513a2:2983_0": "Lahuṃ karonti attānaṃ, vakova ajakāraṇā”ti. –",
  "atk-s0513a2:2984_0": "Tissopi abhisambuddhagāthāva.",
  "atk-s0513a2:2985_0": "Tattha upapajji uposathanti uposathavāsaṃ upagato.",
  "atk-s0513a2:2985_1": "Vataññāyāti tassa dubbalavataṃ aññāya.",
  "atk-s0513a2:2985_2": "Vītatapo ajjhappattoti vigatatapo hutvā upagato,",
  "atk-s0513a2:2985_3": "taṃ khādituṃ pakkhandīti attho.",
  "atk-s0513a2:2985_4": "Lohitapoti lohitapāyī.",
  "atk-s0513a2:2985_5": "Tapanti taṃ attano samādānatapaṃ bhindi.",
  "atk-s0513a2:2986_0": "Satthā imaṃ dhammadesanaṃ āharitvā jātakaṃ samodhānesi – “tadā sakko ahameva ahosi”nti.",
  "atk-s0513a2:2987_0": "Vakajātakavaṇṇanā dasamā.",
  "atk-s0513a2:2988_0": "Kumbhavaggo pañcamo.",
  "atk-s0513a2:2989_0": "Tassuddānaṃ –",
  "atk-s0513a2:2990_0": "Varakumbha supatta sirivhayano, sucisammata bindusaro cusabho;",
  "atk-s0513a2:2991_0": "Saritaṃpati caṇḍi jarākapinā, atha makkaṭiyā vakakena dasāti.",
  "atk-s0513a2:2992_0": "Atha vagguddānaṃ –",
  "atk-s0513a2:2993_0": "Saṅkappo padumo ceva, udapānena tatiyaṃ;",
  "atk-s0513a2:2994_0": "Abbhantaraṃ ghaṭabhedaṃ, tikanipātamhilaṅkatanti.",
  "atk-s0513a2:2995_0": "Tikanipātavaṇṇanā niṭṭhitā.",
  "atk-s0513a2:2996_0": "(Dutiyo bhāgo niṭṭhito.)"
}