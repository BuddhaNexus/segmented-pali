{
  "anya-e0102n:0_0": "Namo tassa bhagavato arahato sammāsambuddhassa",
  "anya-e0102n:1_0": "Visuddhimaggo",
  "anya-e0102n:2_0": "(Dutiyo bhāgo)",
  "anya-e0102n:3_0": "12. Iddhividhaniddeso",
  "anya-e0102n:4_0": "Abhiññākathā",
  "anya-e0102n:5_0": "365.",
  "anya-e0102n:5_1": "Idāni yāsaṃ lokikābhiññānaṃ vasena ayaṃ samādhibhāvanā abhiññānisaṃsāti vuttā,",
  "anya-e0102n:5_2": "tā abhiññā sampādetuṃ yasmā pathavīkasiṇādīsu adhigatacatutthajjhānena yoginā yogo kātabbo.",
  "anya-e0102n:5_3": "Evañhissa sā samādhibhāvanā adhigatānisaṃsā ceva bhavissati thiratarā ca,",
  "anya-e0102n:5_4": "so adhigatānisaṃsāya thiratarāya samādhibhāvanāya samannāgato sukheneva paññābhāvanaṃ sampādessati.",
  "anya-e0102n:5_5": "Tasmā abhiññākathaṃ tāva ārabhissāma.",
  "anya-e0102n:6_0": "Bhagavatā hi adhigatacatutthajjhānasamādhīnaṃ kulaputtānaṃ samādhibhāvanānisaṃsadassanatthañceva uttaruttari",
  "anya-e0102n:6_1": "paṇītapaṇītadhammadesanatthañca “so evaṃ samāhite citte parisuddhe pariyodāte anaṅgaṇe vigatūpakkilese",
  "anya-e0102n:6_2": "mudubhūte kammaniye ṭhite āneñjappatte iddhividhāya cittaṃ abhinīharati abhininnāmeti.",
  "anya-e0102n:6_3": "So anekavihitaṃ iddhividhaṃ paccanubhoti ekopi hutvā bahudhā hotī”tiādinā nayena iddhividhaṃ,",
  "anya-e0102n:6_4": "dibbasotadhātuñāṇaṃ,",
  "anya-e0102n:6_5": "cetopariyañāṇaṃ,",
  "anya-e0102n:6_6": "pubbenivāsānussatiñāṇaṃ,",
  "anya-e0102n:6_7": "sattānaṃ cutūpapāte ñāṇanti pañca lokikābhiññā vuttā.",
  "anya-e0102n:7_0": "Tattha ekopi hutvā bahudhā hotītiādikaṃ iddhivikubbanaṃ kātukāmena ādikammikena yoginā odātakasiṇapariyantesu",
  "anya-e0102n:7_1": "aṭṭhasu kasiṇesu aṭṭha aṭṭha samāpattiyo nibbattetvā –",
  "anya-e0102n:8_0": "Kasiṇānulomato,",
  "anya-e0102n:8_1": "kasiṇapaṭilomato,",
  "anya-e0102n:8_2": "kasiṇānulomapaṭilomato,",
  "anya-e0102n:8_3": "jhānānulomato,",
  "anya-e0102n:8_4": "jhānapaṭilomato,",
  "anya-e0102n:8_5": "jhānānulomapaṭilomato,",
  "anya-e0102n:8_6": "jhānukkantikato,",
  "anya-e0102n:8_7": "kasiṇukkantikato,",
  "anya-e0102n:8_8": "jhānakasiṇukkantikato,",
  "anya-e0102n:8_9": "aṅgasaṅkantito,",
  "anya-e0102n:8_10": "ārammaṇasaṅkantito,",
  "anya-e0102n:8_11": "aṅgārammaṇasaṅkantito,",
  "anya-e0102n:8_12": "aṅgavavatthāpanato,",
  "anya-e0102n:8_13": "ārammaṇavavatthāpanatoti.",
  "anya-e0102n:9_0": "Imehi cuddasahi ākārehi cittaṃ paridametabbaṃ.",
  "anya-e0102n:10_0": "366.",
  "anya-e0102n:10_1": "Katamaṃ panettha kasiṇānulomaṃ…pe…",
  "anya-e0102n:10_2": "katamaṃ ārammaṇavavatthāpananti.",
  "anya-e0102n:10_3": "Idha bhikkhu pathavīkasiṇe jhānaṃ samāpajjati,",
  "anya-e0102n:10_4": "tato āpokasiṇeti evaṃ paṭipāṭiyā aṭṭhasu kasiṇesu satakkhattumpi sahassakkhattumpi samāpajjati,",
  "anya-e0102n:10_5": "idaṃ kasiṇānulomaṃ nāma.",
  "anya-e0102n:11_0": "Odātakasiṇato pana paṭṭhāya tatheva paṭilomakkamena samāpajjanaṃ kasiṇapaṭilomaṃ nāma.",
  "anya-e0102n:12_0": "Pathavīkasiṇato paṭṭhāya yāva odātakasiṇaṃ,",
  "anya-e0102n:12_1": "odātakasiṇatopi paṭṭhāya yāva pathavīkasiṇanti evaṃ anulomapaṭilomavasena punappunaṃ samāpajjanaṃ kasiṇānulomapaṭilomaṃ nāma.",
  "anya-e0102n:13_0": "Paṭhamajjhānato pana paṭṭhāya paṭipāṭiyā yāva nevasaññānāsaññāyatanaṃ,",
  "anya-e0102n:13_1": "tāva punappunaṃ samāpajjanaṃ jhānānulomaṃ nāma.",
  "anya-e0102n:14_0": "Nevasaññānāsaññāyatanato paṭṭhāya yāva paṭhamajjhānaṃ,",
  "anya-e0102n:14_1": "tāva punappunaṃ samāpajjanaṃ jhānapaṭilomaṃ nāma.",
  "anya-e0102n:15_0": "Paṭhamajjhānato paṭṭhāya yāva nevasaññānāsaññāyatanaṃ,",
  "anya-e0102n:15_1": "nevasaññānāsaññāyatanato paṭṭhāya yāva paṭhamajjhānanti evaṃ anulomapaṭilomavasena punappunaṃ samāpajjanaṃ jhānānulomapaṭilomaṃ nāma.",
  "anya-e0102n:16_0": "Pathavīkasiṇe pana paṭhamaṃ jhānaṃ samāpajjitvā tattheva tatiyaṃ samāpajjati,",
  "anya-e0102n:16_1": "tato tadeva ugghāṭetvā ākāsānañcāyatanaṃ,",
  "anya-e0102n:16_2": "tato ākiñcaññāyatananti evaṃ kasiṇaṃ anukkamitvā jhānasseva ekantarikabhāvena ukkamanaṃ jhānukkantikaṃ nāma.",
  "anya-e0102n:16_3": "Evaṃ āpokasiṇādimūlikāpi yojanā kātabbā.",
  "anya-e0102n:17_0": "Pathavīkasiṇe paṭhamaṃ jhānaṃ samāpajjitvā puna tadeva tejokasiṇe,",
  "anya-e0102n:17_1": "tato nīlakasiṇe,",
  "anya-e0102n:17_2": "tato lohitakasiṇeti iminā nayena jhānaṃ anukkamitvā kasiṇasseva ekantarikabhāvena ukkamanaṃ kasiṇukkantikaṃ nāma.",
  "anya-e0102n:18_0": "Pathavīkasiṇe paṭhamaṃ jhānaṃ samāpajjitvā tato tejokasiṇe tatiyaṃ,",
  "anya-e0102n:18_1": "nīlakasiṇaṃ ugghāṭetvā ākāsānañcāyatanaṃ,",
  "anya-e0102n:18_2": "lohitakasiṇato ākiñcaññāyatananti iminā nayena jhānassa ceva kasiṇassa ca ukkamanaṃ jhānakasiṇukkantikaṃ nāma.",
  "anya-e0102n:19_0": "Pathavīkasiṇe pana paṭhamaṃ jhānaṃ samāpajjitvā tattheva itaresampi samāpajjanaṃ aṅgasaṅkantikaṃ nāma.",
  "anya-e0102n:20_0": "Pathavīkasiṇe paṭhamaṃ jhānaṃ samāpajjitvā tadeva āpokasiṇe…pe…",
  "anya-e0102n:20_1": "tadeva odātakasiṇeti evaṃ sabbakasiṇesu ekasseva jhānassa samāpajjanaṃ ārammaṇasaṅkantikaṃ nāma.",
  "anya-e0102n:21_0": "Pathavīkasiṇe paṭhamaṃ jhānaṃ samāpajjitvā āpokasiṇe dutiyaṃ,",
  "anya-e0102n:21_1": "tejokasiṇe tatiyaṃ,",
  "anya-e0102n:21_2": "vāyokasiṇe catutthaṃ,",
  "anya-e0102n:21_3": "nīlakasiṇaṃ ugghāṭetvā ākāsānañcāyatanaṃ,",
  "anya-e0102n:21_4": "pītakasiṇato viññāṇañcāyatanaṃ,",
  "anya-e0102n:21_5": "lohitakasiṇato ākiñcaññāyatanaṃ,",
  "anya-e0102n:21_6": "odātakasiṇato nevasaññānāsaññāyatananti evaṃ ekantarikavasena aṅgānañca ārammaṇānañca saṅkamanaṃ aṅgārammaṇasaṅkantikaṃ nāma.",
  "anya-e0102n:22_0": "Paṭhamaṃ jhānaṃ pana pañcaṅgikanti vavatthapetvā dutiyaṃ tivaṅgikaṃ,",
  "anya-e0102n:22_1": "tatiyaṃ duvaṅgikaṃ,",
  "anya-e0102n:22_2": "tathā catutthaṃ ākāsānañcāyatanaṃ…pe…",
  "anya-e0102n:22_3": "nevasaññānāsaññāyatananti evaṃ jhānaṅgamattasseva vavatthāpanaṃ aṅgavavatthāpanaṃ nāma.",
  "anya-e0102n:23_0": "Tathā idaṃ pathavīkasiṇanti vavatthapetvā idaṃ āpokasiṇaṃ…pe…",
  "anya-e0102n:23_1": "idaṃ odātakasiṇanti evaṃ ārammaṇamattasseva vavatthāpanaṃ ārammaṇavavatthāpanaṃ nāma.",
  "anya-e0102n:23_2": "Aṅgārammaṇavavatthāpanampi eke icchanti.",
  "anya-e0102n:23_3": "Aṭṭhakathāsu pana anāgatattā addhā taṃ bhāvanāmukhaṃ na hoti.",
  "anya-e0102n:24_0": "367.",
  "anya-e0102n:24_1": "Imehi pana cuddasahi ākārehi cittaṃ aparidametvā pubbe abhāvitabhāvano ādikammiko yogāvacaro iddhivikubbanaṃ sampādessatīti netaṃ ṭhānaṃ vijjati.",
  "anya-e0102n:24_2": "Ādikammikassa hi kasiṇaparikammampi bhāro,",
  "anya-e0102n:24_3": "satesu sahassesu vā ekova sakkoti.",
  "anya-e0102n:24_4": "Katakasiṇaparikammassa nimittuppādanaṃ bhāro,",
  "anya-e0102n:24_5": "satesu sahassesu vā ekova sakkoti.",
  "anya-e0102n:24_6": "Uppanne nimitte taṃ vaḍḍhetvā appanādhigamo bhāro,",
  "anya-e0102n:24_7": "satesu sahassesu vā ekova sakkoti.",
  "anya-e0102n:24_8": "Adhigatappanassa cuddasahākārehi cittaparidamanaṃ bhāro,",
  "anya-e0102n:24_9": "satesu sahassesu vā ekova sakkoti.",
  "anya-e0102n:24_10": "Cuddasahākārehi paridamitacittassāpi iddhivikubbanaṃ nāma bhāro,",
  "anya-e0102n:24_11": "satesu sahassesu vā ekova sakkoti.",
  "anya-e0102n:24_12": "Vikubbanappattassāpi khippanisantibhāvo nāma bhāro,",
  "anya-e0102n:24_13": "satesu sahassesu vā ekova khippanisantī hoti.",
  "anya-e0102n:24_14": "Therambatthale mahārohaṇaguttattherassa gilānupaṭṭhānaṃ āgatesu tiṃsamattesu iddhimantasahassesu upasampadāya aṭṭhavassiko rakkhitatthero viya.",
  "anya-e0102n:24_15": "Tassānubhāvo pathavīkasiṇaniddese vuttoyeva.",
  "anya-e0102n:24_16": "Taṃ panassānubhāvaṃ disvā thero āha “āvuso,",
  "anya-e0102n:24_17": "sace rakkhito nābhavissa sabbe garahappattā assāma ‘nāgarājānaṃ rakkhituṃ nāsakkhiṃsū’ti.",
  "anya-e0102n:24_18": "Tasmā attanā gahetvā vicaritabbaṃ āvudhaṃ nāma malaṃ sodhetvāva gahetvā vicarituṃ vaṭṭatī”ti.",
  "anya-e0102n:24_19": "Te therassa ovāde ṭhatvā tiṃsasahassāpi bhikkhū khippanisantino ahesuṃ.",
  "anya-e0102n:25_0": "Khippanisantiyāpi ca sati parassa patiṭṭhābhāvo bhāro,",
  "anya-e0102n:25_1": "satesu sahassesu vā ekova hoti,",
  "anya-e0102n:25_2": "giribhaṇḍavāhanapūjāya mārena aṅgāravasse pavattite ākāse pathaviṃ māpetvā aṅgāravassaparittārako thero viya.",
  "anya-e0102n:26_0": "Balavapubbayogānaṃ pana buddhapaccekabuddhaaggasāvakādīnaṃ vināpi iminā vuttappakārena bhāvanānukkamena",
  "anya-e0102n:26_1": "arahattapaṭilābheneva idañca iddhivikubbanaṃ aññe ca paṭisambhidādibhedā guṇā ijjhanti.",
  "anya-e0102n:26_2": "Tasmā yathā piḷandhanavikatiṃ kattukāmo suvaṇṇakāro aggidhamanādīhi suvaṇṇaṃ muduṃ kammaññaṃ katvāva karoti,",
  "anya-e0102n:26_3": "yathā ca bhājanavikatiṃ kattukāmo kumbhakāro mattikaṃ suparimadditaṃ muduṃ katvā karoti,",
  "anya-e0102n:26_4": "evameva ādikammikena imehi cuddasahākārehi cittaṃ paridametvā chandasīsacittasīsavīriyasīsavīmaṃsāsīsasamāpajjanavasena",
  "anya-e0102n:26_5": "ceva āvajjanādivasībhāvavasena ca muduṃ kammaññaṃ katvā iddhividhāya yogo karaṇīyo.",
  "anya-e0102n:26_6": "Pubbahetusampannena pana kasiṇesu catutthajjhānamatte ciṇṇavasināpi kātuṃ vaṭṭati.",
  "anya-e0102n:26_7": "Yathā panettha yogo kātabbo,",
  "anya-e0102n:26_8": "taṃ vidhiṃ dassento bhagavā “so evaṃ samāhite citte”tiādimāha.",
  "anya-e0102n:27_0": "368.",
  "anya-e0102n:27_1": "Tatrāyaṃ pāḷinayānusāreneva vinicchayakathā.",
  "anya-e0102n:27_2": "Tattha soti so adhigatacatutthajjhāno yogī.",
  "anya-e0102n:27_3": "Evanti catutthajjhānakkamanidassanametaṃ.",
  "anya-e0102n:27_4": "Iminā paṭhamajjhānādhigamādinā kamena catutthajjhānaṃ paṭilabhitvāti vuttaṃ hoti.",
  "anya-e0102n:27_5": "Samāhiteti iminā catutthajjhānasamādhinā samāhite.",
  "anya-e0102n:27_6": "Citteti rūpāvacaracitte.",
  "anya-e0102n:27_7": "Parisuddhetiādīsu pana upekkhāsatipārisuddhibhāvena parisuddhe.",
  "anya-e0102n:27_8": "Parisuddhattāyeva pariyodāte,",
  "anya-e0102n:27_9": "pabhassareti vuttaṃ hoti.",
  "anya-e0102n:27_10": "Sukhādīnaṃ paccayānaṃ ghātena vihatarāgādiaṅgaṇattā anaṅgaṇe.",
  "anya-e0102n:27_11": "Anaṅgaṇattāyeva vigatūpakkilese.",
  "anya-e0102n:27_12": "Aṅgaṇena hi taṃ cittaṃ upakkilissati.",
  "anya-e0102n:27_13": "Subhāvitattā mudubhūte,",
  "anya-e0102n:27_14": "vasībhāvappatteti vuttaṃ hoti.",
  "anya-e0102n:27_15": "Vase vattamānaṃ hi cittaṃ mudunti vuccati.",
  "anya-e0102n:27_16": "Muduttāyeva ca kammaniye,",
  "anya-e0102n:27_17": "kammakkhame kammayoggeti vuttaṃ hoti.",
  "anya-e0102n:27_18": "Muduṃ hi cittaṃ kammaniyaṃ hoti sudantamiva suvaṇṇaṃ,",
  "anya-e0102n:27_19": "tañca ubhayampi subhāvitattāyevāti.",
  "anya-e0102n:27_20": "Yathāha “nāhaṃ,",
  "anya-e0102n:27_21": "bhikkhave,",
  "anya-e0102n:27_22": "aññaṃ ekadhammampi samanupassāmi,",
  "anya-e0102n:27_23": "yaṃ evaṃ bhāvitaṃ bahulīkataṃ muduñca hoti kammaniyañca,",
  "anya-e0102n:27_24": "yathayidaṃ,",
  "anya-e0102n:27_25": "bhikkhave,",
  "anya-e0102n:27_26": "citta”nti.",
  "anya-e0102n:28_0": "Etesu parisuddhabhāvādīsu ṭhitattā ṭhite.",
  "anya-e0102n:28_1": "Ṭhitattāyeva āneñjappatte,",
  "anya-e0102n:28_2": "acale niriñjaneti vuttaṃ hoti.",
  "anya-e0102n:28_3": "Mudukammaññabhāvena vā attano vase ṭhitattā ṭhite.",
  "anya-e0102n:28_4": "Saddhādīhi pariggahitattā āneñjappatte.",
  "anya-e0102n:28_5": "Saddhāpariggahitaṃ hi cittaṃ assaddhiyena na iñjati.",
  "anya-e0102n:28_6": "Vīriyapariggahitaṃ kosajjena na iñjati.",
  "anya-e0102n:28_7": "Satipariggahitaṃ pamādena na iñjati.",
  "anya-e0102n:28_8": "Samādhipariggahitaṃ uddhaccena na iñjati.",
  "anya-e0102n:28_9": "Paññāpariggahitaṃ avijjāya na iñjati.",
  "anya-e0102n:28_10": "Obhāsagataṃ kilesandhakārena na iñjati.",
  "anya-e0102n:28_11": "Imehi chahi dhammehi pariggahitaṃ āneñjappattaṃ hoti.",
  "anya-e0102n:28_12": "Evaṃ aṭṭhaṅgasamannāgataṃ cittaṃ abhinīhārakkhamaṃ hoti abhiññāsacchikaraṇīyānaṃ dhammānaṃ abhiññāsacchikiriyāya.",
  "anya-e0102n:29_0": "Aparo nayo,",
  "anya-e0102n:29_1": "catutthajjhānasamādhinā samāhite.",
  "anya-e0102n:29_2": "Nīvaraṇadūrabhāvena parisuddhe.",
  "anya-e0102n:29_3": "Vitakkādisamatikkamena pariyodāte.",
  "anya-e0102n:29_4": "Jhānapaṭilābhapaccayānaṃ icchāvacarānaṃ abhāvena anaṅgaṇe.",
  "anya-e0102n:29_5": "Abhijjhādīnaṃ cittassa upakkilesānaṃ vigamena vigatūpakkilese.",
  "anya-e0102n:29_6": "Ubhayampi cetaṃ anaṅgaṇasuttavatthasuttānusārena veditabbaṃ.",
  "anya-e0102n:29_7": "Vasippattiyā mudubhūte.",
  "anya-e0102n:29_8": "Iddhipādabhāvūpagamena kammaniye.",
  "anya-e0102n:29_9": "Bhāvanāpāripūriyā paṇītabhāvūpagamena ṭhite āneñjappatte.",
  "anya-e0102n:29_10": "Yathā āneñjappattaṃ hoti,",
  "anya-e0102n:29_11": "evaṃ ṭhiteti attho.",
  "anya-e0102n:29_12": "Evampi aṭṭhaṅgasamannāgataṃ cittaṃ abhinīhārakkhamaṃ hoti abhiññāsacchikaraṇīyānaṃ dhammānaṃ abhiññāsacchikiriyāya pādakaṃ padaṭṭhānabhūtanti.",
  "anya-e0102n:30_0": "Dasaiddhikathā",
  "anya-e0102n:31_0": "369.",
  "anya-e0102n:31_1": "Iddhividhāya cittaṃ abhinīharati abhininnāmetīti ettha ijjhanaṭṭhena iddhi,",
  "anya-e0102n:31_2": "nipphattiatthena paṭilābhaṭṭhena cāti vuttaṃ hoti.",
  "anya-e0102n:31_3": "Yañhi nipphajjati paṭilabbhati ca,",
  "anya-e0102n:31_4": "taṃ ijjhatīti vuccati.",
  "anya-e0102n:31_5": "Yathāha “kāmaṃ kāmayamānassa,",
  "anya-e0102n:31_6": "tassa cetaṃ samijjhatī”ti.",
  "anya-e0102n:31_7": "Tathā “nekkhammaṃ ijjhatīti iddhi,",
  "anya-e0102n:31_8": "paṭiharatīti pāṭihāriyaṃ.",
  "anya-e0102n:31_9": "Arahattamaggo ijjhatīti iddhi,",
  "anya-e0102n:31_10": "paṭiharatīti pāṭihāriya”nti.",
  "anya-e0102n:32_0": "Aparo nayo,",
  "anya-e0102n:32_1": "ijjhanaṭṭhena iddhi.",
  "anya-e0102n:32_2": "Upāyasampadāyetamadhivacanaṃ.",
  "anya-e0102n:32_3": "Upāyasampadā hi ijjhati adhippetaphalappasavanato. Yathāha –",
  "anya-e0102n:32_4": "“ayaṃ kho citto gahapati sīlavā kalyāṇadhammo,",
  "anya-e0102n:32_5": "sace paṇidahissati ‘anāgatamaddhānaṃ rājā assaṃ cakkavattī’ti,",
  "anya-e0102n:32_6": "tassa kho ayaṃ ijjhissati sīlavato cetopaṇidhi visuddhattā”ti.",
  "anya-e0102n:33_0": "Aparo nayo,",
  "anya-e0102n:33_1": "etāya sattā ijjhantīti iddhi.",
  "anya-e0102n:33_2": "Ijjhantīti iddhā vuddhā ukkaṃsagatā hontīti vuttaṃ hoti.",
  "anya-e0102n:33_3": "Sā dasavidhā.",
  "anya-e0102n:33_4": "Yathāha “kati iddhiyoti dasa iddhiyo”.",
  "anya-e0102n:33_5": "Puna caparaṃ āha “katamā dasa iddhiyo?",
  "anya-e0102n:33_6": "Adhiṭṭhānā iddhi,",
  "anya-e0102n:33_7": "vikubbanā iddhi,",
  "anya-e0102n:33_8": "manomayā iddhi,",
  "anya-e0102n:33_9": "ñāṇavipphārā iddhi,",
  "anya-e0102n:33_10": "samādhivipphārā iddhi,",
  "anya-e0102n:33_11": "ariyā iddhi,",
  "anya-e0102n:33_12": "kammavipākajā iddhi,",
  "anya-e0102n:33_13": "puññavato iddhi,",
  "anya-e0102n:33_14": "vijjāmayā iddhi,",
  "anya-e0102n:33_15": "tattha tattha sammāpayogapaccayā ijjhanaṭṭhena iddhī”ti.",
  "anya-e0102n:34_0": "370.",
  "anya-e0102n:34_1": "Tattha “pakatiyā eko bahukaṃ āvajjati.",
  "anya-e0102n:34_2": "Sataṃ vā sahassaṃ vā satasahassaṃ vā āvajjitvā ñāṇena adhiṭṭhāti ‘bahuko homī”’ti evaṃ vibhajitvā dassitā",
  "anya-e0102n:34_3": "iddhi adhiṭṭhānavasena nipphannattā adhiṭṭhānā iddhi nāma.",
  "anya-e0102n:35_0": "371.",
  "anya-e0102n:35_1": "“So pakativaṇṇaṃ vijahitvā kumārakavaṇṇaṃ vā dasseti nāgavaṇṇaṃ vā…pe…",
  "anya-e0102n:35_2": "vividhampi senābyūhaṃ dassetī”ti evaṃ āgatā iddhi pakativaṇṇavijahanavikāravasena pavattattā vikubbanā iddhi nāma.",
  "anya-e0102n:36_0": "372.",
  "anya-e0102n:36_1": "“Idha bhikkhu imamhā kāyā aññaṃ kāyaṃ abhinimmināti rūpiṃ manomaya”nti iminā nayena āgatā iddhi sarīrabbhantare",
  "anya-e0102n:36_2": "aññasseva manomayassa sarīrassa nipphattivasena pavattattā manomayā iddhi nāma.",
  "anya-e0102n:37_0": "373.",
  "anya-e0102n:37_1": "Ñāṇuppattito pana pubbe vā pacchā vā taṃkhaṇe vā ñāṇānubhāvanibbatto viseso ñāṇavipphārā iddhi nāma.",
  "anya-e0102n:37_2": "Vuttañhetaṃ –",
  "anya-e0102n:37_3": "“aniccānupassanāya niccasaññāya pahānaṭṭho ijjhatīti ñāṇavipphārā iddhi…pe…",
  "anya-e0102n:37_4": "arahattamaggena sabbakilesānaṃ pahānaṭṭho ijjhatīti ñāṇavipphārā iddhi.",
  "anya-e0102n:37_5": "Āyasmato bākkulassa ñāṇavipphārā iddhi.",
  "anya-e0102n:37_6": "Āyasmato saṃkiccassa ñāṇavipphārā iddhi.",
  "anya-e0102n:37_7": "Āyasmato bhūtapālassa ñāṇavipphārā iddhī”ti.",
  "anya-e0102n:38_0": "Tattha āyasmā bākkulo daharova maṅgaladivase nadiyā nhāpiyamāno dhātiyā pamādena sote patito.",
  "anya-e0102n:38_1": "Tamenaṃ maccho gilitvā bārāṇasītitthaṃ agamāsi.",
  "anya-e0102n:38_2": "Tatra taṃ macchabandho gahetvā seṭṭhibhariyāya vikkiṇi.",
  "anya-e0102n:38_3": "Sā macche sinehaṃ uppādetvā ahameva naṃ pacissāmīti phālentī macchakucchiyaṃ suvaṇṇabimbaṃ viya dārakaṃ disvā putto me laddhoti somanassajātā ahosi.",
  "anya-e0102n:38_4": "Iti macchakucchiyaṃ arogabhāvo āyasmato bākkulassa pacchimabhavikassa tena attabhāvena paṭilabhitabbaarahattamaggañāṇānubhāvena",
  "anya-e0102n:38_5": "nibbattattā ñāṇavipphārā iddhi nāma.",
  "anya-e0102n:38_6": "Vatthu pana vitthārena kathetabbaṃ.",
  "anya-e0102n:39_0": "Saṃkiccattherassa pana gabbhagatasseva mātā kālamakāsi.",
  "anya-e0102n:39_1": "Tassā citakaṃ āropetvā sūlehi vijjhitvā jhāpiyamānāya dārako sūlakoṭiyā akkhikūṭe pahāraṃ labhitvā saddaṃ akāsi.",
  "anya-e0102n:39_2": "Tato dārako jīvatīti otāretvā kucchiṃ phāletvā dārakaṃ ayyikāya adaṃsu.",
  "anya-e0102n:39_3": "So tāya paṭijaggito vuddhimanvāya pabbajitvā saha paṭisambhidāhi arahattaṃ pāpuṇi.",
  "anya-e0102n:39_4": "Iti vuttanayeneva dārucitakāya arogabhāvo āyasmato saṃkiccassa ñāṇavipphārā iddhi nāma.",
  "anya-e0102n:40_0": "Bhūtapāladārakassa pana pitā rājagahe daliddamanusso.",
  "anya-e0102n:40_1": "So dārūnaṃ atthāya sakaṭena aṭaviṃ gantvā dārubhāraṃ katvā sāyaṃ nagaradvārasamīpaṃ patto.",
  "anya-e0102n:40_2": "Athassa goṇā yugaṃ ossajjitvā nagaraṃ pavisiṃsu.",
  "anya-e0102n:40_3": "So sakaṭamūle puttakaṃ nisīdāpetvā goṇānaṃ anupadaṃ gacchanto nagarameva pāvisi.",
  "anya-e0102n:40_4": "Tassa anikkhantasseva dvāraṃ pihitaṃ.",
  "anya-e0102n:40_5": "Dārakassa vāḷayakkhānucaritepi bahinagare tiyāmarattiṃ arogabhāvo vuttanayeneva ñāṇavipphārā iddhi nāma.",
  "anya-e0102n:40_6": "Vatthu pana vitthāretabbaṃ.",
  "anya-e0102n:41_0": "374.",
  "anya-e0102n:41_1": "Samādhito pubbe vā pacchā vā taṃkhaṇe vā samathānubhāvanibbatto viseso samādhivipphārā iddhi.",
  "anya-e0102n:41_2": "Vuttañhetaṃ “paṭhamajjhānena nīvaraṇānaṃ pahānaṭṭho ijjhatīti samādhivipphārā iddhi…pe…",
  "anya-e0102n:41_3": "nevasaññānāsaññāyatanasamāpattiyā ākiñcaññāyatanasaññāya pahānaṭṭho ijjhatīti samādhivipphārā iddhi.",
  "anya-e0102n:41_4": "Āyasmato sāriputtassa samādhivipphārā iddhi,",
  "anya-e0102n:41_5": "āyasmato sañjīvassa,",
  "anya-e0102n:41_6": "āyasmato khāṇukoṇḍaññassa,",
  "anya-e0102n:41_7": "uttarāya upāsikāya,",
  "anya-e0102n:41_8": "sāmāvatiyā upāsikāya samādhivipphārā iddhī”ti.",
  "anya-e0102n:42_0": "Tattha yadā āyasmato sāriputtassa mahāmoggallānattherena saddhiṃ kapotakandarāyaṃ viharato juṇhāya rattiyā",
  "anya-e0102n:42_1": "navoropitehi kesehi ajjhokāse nisinnassa eko duṭṭhayakkho sahāyakena yakkhena vāriyamānopi sīse pahāramadāsi.",
  "anya-e0102n:42_2": "Yassa meghassa viya gajjato saddo ahosi.",
  "anya-e0102n:42_3": "Tadā thero tassa paharaṇasamaye samāpattiṃ appesi.",
  "anya-e0102n:42_4": "Athassa tena pahārena na koci ābādho ahosi.",
  "anya-e0102n:42_5": "Ayaṃ tassāyasmato samādhivipphārā iddhi.",
  "anya-e0102n:42_6": "Vatthu pana udāne āgatameva.",
  "anya-e0102n:43_0": "Sañjīvattheraṃ pana nirodhasamāpannaṃ kālakatoti sallakkhetvā gopālakādayo tiṇakaṭṭhagomayāni saṅkaḍḍhetvā aggiṃ adaṃsu.",
  "anya-e0102n:43_1": "Therassa cīvare aṃsumattampi najjhāyittha.",
  "anya-e0102n:43_2": "Ayamassa anupubbasamāpattivasena pavattasamathānubhāvanibbattattā samādhivipphārā iddhi.",
  "anya-e0102n:43_3": "Vatthu pana sutte āgatameva.",
  "anya-e0102n:44_0": "Khāṇukoṇḍaññatthero pana pakatiyāva samāpattibahulo.",
  "anya-e0102n:44_1": "So aññatarasmiṃ araññe rattiṃ samāpattiṃ appetvā nisīdi.",
  "anya-e0102n:44_2": "Pañcasatā corā bhaṇḍakaṃ thenetvā gacchantā “idāni amhākaṃ anupathaṃ āgacchantā natthī”ti vissamitukāmā",
  "anya-e0102n:44_3": "bhaṇḍakaṃ oropayamānā “khāṇuko aya”nti maññamānā therasseva upari sabbabhaṇḍakāni ṭhapesuṃ.",
  "anya-e0102n:44_4": "Tesaṃ vissamitvā gacchantānaṃ paṭhamaṃ ṭhapitabhaṇḍakassa gahaṇakāle kālaparicchedavasena thero vuṭṭhāsi.",
  "anya-e0102n:44_5": "Te therassa calanākāraṃ disvā bhītā viraviṃsu.",
  "anya-e0102n:44_6": "Thero “mā bhāyittha upāsakā,",
  "anya-e0102n:44_7": "bhikkhu aha”nti āha.",
  "anya-e0102n:44_8": "Te āgantvā vanditvā theragatena pasādena pabbajitvā saha paṭisambhidāhi arahattaṃ pāpuṇiṃsu.",
  "anya-e0102n:44_9": "Ayamettha pañcahi bhaṇḍakasatehi ajjhotthaṭassa therassa ābādhābhāvo samādhivipphārā iddhi.",
  "anya-e0102n:45_0": "Uttarā pana upāsikā puṇṇaseṭṭhissa dhītā.",
  "anya-e0102n:45_1": "Tassā sirimā nāma gaṇikā issāpakatā tattatelakaṭāhaṃ sīse āsiñci.",
  "anya-e0102n:45_2": "Uttarā taṃkhaṇaññeva mettaṃ samāpajji.",
  "anya-e0102n:45_3": "Telaṃ pokkharapattato udakabindu viya vivaṭṭamānaṃ agamāsi.",
  "anya-e0102n:45_4": "Ayamassā samādhivipphārā iddhi.",
  "anya-e0102n:45_5": "Vatthu pana vitthāretabbaṃ.",
  "anya-e0102n:46_0": "Sāmāvatī nāma udenassa rañño aggamahesī.",
  "anya-e0102n:46_1": "Māgaṇḍiyabrāhmaṇo attano dhītāya aggamahesiṭṭhānaṃ patthayamāno tassā vīṇāya āsīvisaṃ pakkhipāpetvā rājānaṃ āha “mahārāja,",
  "anya-e0102n:46_2": "sāmāvatī taṃ māretukāmā vīṇāya āsīvisaṃ gahetvā pariharatī”ti.",
  "anya-e0102n:46_3": "Rājā taṃ disvā kupito sāmāvatiṃ vadhissāmīti dhanuṃ āropetvā visapītaṃ khurappaṃ sannayhi.",
  "anya-e0102n:46_4": "Sāmāvatī saparivārā rājānaṃ mettāya phari.",
  "anya-e0102n:46_5": "Rājā neva saraṃ khipituṃ na oropetuṃ sakkonto vedhamāno aṭṭhāsi.",
  "anya-e0102n:46_6": "Tato naṃ devī āha “kiṃ, mahārāja,",
  "anya-e0102n:46_7": "kilamasī”ti?",
  "anya-e0102n:46_8": "“Āma kilamāmī”ti.",
  "anya-e0102n:46_9": "“Tena hi dhanuṃ oropehī”ti.",
  "anya-e0102n:46_10": "Saro rañño pādamūleyeva pati.",
  "anya-e0102n:46_11": "Tato naṃ devī “mahārāja,",
  "anya-e0102n:46_12": "appaduṭṭhassa nappadussitabba”nti ovadi.",
  "anya-e0102n:46_13": "Iti rañño saraṃ muñcituṃ avisahanabhāvo sāmāvatiyā upāsikāya samādhivipphārā iddhīti.",
  "anya-e0102n:47_0": "375.",
  "anya-e0102n:47_1": "Paṭikkūlādīsu appaṭikkūlasaññivihārādikā pana ariyā iddhi nāma. Yathāha –",
  "anya-e0102n:47_2": "“katamā ariyā iddhi? Idha –",
  "anya-e0102n:47_3": "bhikkhu sace ākaṅkhati ‘paṭikkūle appaṭikkūlasaññī vihareyya’nti,",
  "anya-e0102n:47_4": "appaṭikkūlasaññī tattha viharati…pe…",
  "anya-e0102n:47_5": "upekkhako tattha viharati sato sampajāno”ti.",
  "anya-e0102n:47_6": "Ayañhi cetovasippattānaṃ ariyānaṃyeva sambhavato ariyā iddhīti vuccati.",
  "anya-e0102n:48_0": "Etāya hi samannāgato khīṇāsavo bhikkhu paṭikkūle aniṭṭhe vatthusmiṃ mettāpharaṇaṃ vā dhātumanasikāraṃ vā karonto appaṭikkūlasaññī viharati.",
  "anya-e0102n:48_1": "Appaṭikkūle iṭṭhe vatthusmiṃ asubhapharaṇaṃ vā aniccanti manasikāraṃ vā karonto paṭikkūlasaññī viharati.",
  "anya-e0102n:48_2": "Tathā paṭikkūlāpaṭikkūlesu tadeva mettāpharaṇaṃ vā dhātumanasikāraṃ vā karonto appaṭikkūlasaññī viharati.",
  "anya-e0102n:48_3": "Appaṭikkūlapaṭikkūlesu ca tadeva asubhapharaṇaṃ vā aniccanti manasikāraṃ vā karonto paṭikkūlasaññī viharati.",
  "anya-e0102n:48_4": "Cakkhunā rūpaṃ disvā neva sumano hotītiādinā nayena vuttaṃ pana chaḷaṅgupekkhaṃ pavattayamāno paṭikkūle",
  "anya-e0102n:48_5": "ca appaṭikkūle ca tadubhayaṃ abhinivajjitvā upekkhako viharati sato sampajāno.",
  "anya-e0102n:48_6": "Paṭisambhidāyañhi “kathaṃ paṭikkūle appaṭikkūlasaññī viharati?",
  "anya-e0102n:48_7": "Aniṭṭhasmiṃ vatthusmiṃ mettāya vā pharati dhātuso vā upasaṃharatī”tiādinā nayena ayameva attho vibhatto.",
  "anya-e0102n:48_8": "Ayaṃ cetovasippattānaṃ ariyānaṃyeva sambhavato ariyā iddhīti vuccati.",
  "anya-e0102n:49_0": "376.",
  "anya-e0102n:49_1": "Pakkhīādīnaṃ pana vehāsagamanādikā kammavipākajā iddhi nāma. Yathāha –",
  "anya-e0102n:49_2": "“katamā kammavipākajā iddhi?",
  "anya-e0102n:49_3": "Sabbesaṃ pakkhīnaṃ sabbesaṃ devānaṃ ekaccānaṃ manussānaṃ ekaccānañca vinipātikānaṃ ayaṃ kammavipākajā iddhī”ti.",
  "anya-e0102n:49_4": "Ettha hi sabbesaṃ pakkhīnaṃ jhānaṃ vā vipassanaṃ vā vināyeva ākāsena gamanaṃ.",
  "anya-e0102n:49_5": "Tathā sabbesaṃ devānaṃ paṭhamakappikānañca ekaccānaṃ manussānaṃ.",
  "anya-e0102n:49_6": "Tathā piyaṅkaramātā yakkhinī uttaramātā phussamittā dhammaguttāti evamādīnaṃ ekaccānaṃ vinipātikānaṃ ākāsena gamanaṃ kammavipākajā iddhīti.",
  "anya-e0102n:50_0": "377.",
  "anya-e0102n:50_1": "Cakkavattiādīnaṃ vehāsagamanādikā pana puññavato iddhi nāma.",
  "anya-e0102n:50_2": "Yathāha “katamā puññavato iddhi?",
  "anya-e0102n:50_3": "Rājā cakkavattī vehāsaṃ gacchati saddhiṃ caturaṅginiyā senāya antamaso assabandhagobandhapurise upādāya.",
  "anya-e0102n:50_4": "Jotikassa gahapatissa puññavato iddhi.",
  "anya-e0102n:50_5": "Jaṭilakassa gahapatissa puññavato iddhi.",
  "anya-e0102n:50_6": "Ghositassa gahapatissa puññavato iddhi.",
  "anya-e0102n:50_7": "Meṇḍakassa gahapatissa puññavato iddhi.",
  "anya-e0102n:50_8": "Pañcannaṃ mahāpuññānaṃ puññavato iddhī”ti.",
  "anya-e0102n:50_9": "Saṅkhepato pana paripākaṃ gate puññasambhāre ijjhanakaviseso puññavato iddhi.",
  "anya-e0102n:51_0": "Ettha ca jotikassa gahapatissa pathaviṃ bhinditvā maṇipāsādo uṭṭhahi.",
  "anya-e0102n:51_1": "Catusaṭṭhi ca kapparukkhāti ayamassa puññavato iddhi.",
  "anya-e0102n:51_2": "Jaṭilakassa asītihattho suvaṇṇapabbato nibbatti.",
  "anya-e0102n:51_3": "Ghositassa sattasu ṭhānesu māraṇatthāya upakkame katepi arogabhāvo puññavato iddhi.",
  "anya-e0102n:51_4": "Meṇḍakassa ekakarīsamatte padese sattaratanamayānaṃ meṇḍakānaṃ pātubhāvo puññavato iddhi.",
  "anya-e0102n:51_5": "Pañca mahāpuññā nāma meṇḍakaseṭṭhi,",
  "anya-e0102n:51_6": "tassa bhariyā candapadumasirī,",
  "anya-e0102n:51_7": "putto dhanañcayaseṭṭhi,",
  "anya-e0102n:51_8": "suṇisā sumanadevī,",
  "anya-e0102n:51_9": "dāso puṇṇo nāmāti.",
  "anya-e0102n:51_10": "Tesu seṭṭhissa sīsaṃ nhātassa ākāsaṃ ullokanakāle aḍḍhateḷasakoṭṭhasahassāni ākāsato rattasālīnaṃ pūrenti.",
  "anya-e0102n:51_11": "Bhariyāya nāḷikodanamattampi gahetvā sakalajambudīpavāsike parivisamānāya bhattaṃ na khīyati.",
  "anya-e0102n:51_12": "Puttassa sahassatthavikaṃ gahetvā sakalajambudīpavāsikānampi dentassa kahāpaṇā na khīyanti.",
  "anya-e0102n:51_13": "Suṇisāya ekaṃ vīhitumbaṃ gahetvā sakalajambudīpavāsikānampi bhājayamānāya dhaññaṃ na khīyati.",
  "anya-e0102n:51_14": "Dāsassa ekena naṅgalena kasato ito satta ito sattāti cuddasa maggā honti.",
  "anya-e0102n:51_15": "Ayaṃ nesaṃ puññavato iddhi.",
  "anya-e0102n:52_0": "378.",
  "anya-e0102n:52_1": "Vijjādharādīnaṃ vehāsagamanādikā pana vijjāmayā iddhi.",
  "anya-e0102n:52_2": "Yathāha “katamā vijjāmayā iddhi?",
  "anya-e0102n:52_3": "Vijjādharā vijjaṃ parijapitvā vehāsaṃ gacchanti.",
  "anya-e0102n:52_4": "Ākāse antalikkhe hatthimpi dassenti…pe…",
  "anya-e0102n:52_5": "vividhampi senābyūhaṃ dassentī”ti.",
  "anya-e0102n:53_0": "379.",
  "anya-e0102n:53_1": "Tena tena pana sammāpayogena tassa tassa kammassa ijjhanaṃ tattha tattha sammāpayogapaccayā ijjhanaṭṭhena iddhi. Yathāha –",
  "anya-e0102n:53_2": "“nekkhammena kāmacchandassa pahānaṭṭho ijjhatīti tattha tattha sammāpayogapaccayā ijjhanaṭṭhena iddhi…pe…",
  "anya-e0102n:53_3": "arahattamaggena sabbakilesānaṃ pahānaṭṭho ijjhatīti tattha tattha sammāpayogapaccayā ijjhanaṭṭhena iddhī”ti.",
  "anya-e0102n:53_4": "Ettha ca paṭipattisaṅkhātasseva sammāpayogassa dīpanavasena purimapāḷisadisāva pāḷi āgatā.",
  "anya-e0102n:53_5": "Aṭṭhakathāyaṃ pana sakaṭabyūhādikaraṇavasena yaṃkiñci sippakammaṃ yaṃkiñci vejjakammaṃ tiṇṇaṃ bedānaṃ",
  "anya-e0102n:53_6": "uggahaṇaṃ tiṇṇaṃ piṭakānaṃ uggahaṇaṃ antamaso kasanavapanādīni upādāya taṃ taṃ kammaṃ katvā nibbattaviseso",
  "anya-e0102n:53_7": "tattha tattha sammāpayogapaccayā ijjhanaṭṭhena iddhīti āgatā. (10)",
  "anya-e0102n:54_0": "Iti imāsu dasasu iddhīsu iddhividhāyāti imasmiṃ pade adhiṭṭhānā iddhiyeva āgatā.",
  "anya-e0102n:54_1": "Imasmiṃ panatthe vikubbanāmanomayāiddhiyopi icchitabbā eva.",
  "anya-e0102n:55_0": "380.",
  "anya-e0102n:55_1": "Iddhividhāyāti iddhikoṭṭhāsāya,",
  "anya-e0102n:55_2": "iddhivikappāya vā.",
  "anya-e0102n:55_3": "Cittaṃ abhinīharati abhininnāmetīti so bhikkhu vuttappakāravasena tasmiṃ citte abhiññāpādake jāte iddhividhādhigamatthāya",
  "anya-e0102n:55_4": "parikammacittaṃ abhinīharati kasiṇārammaṇato apanetvā iddhividhābhimukhaṃ peseti.",
  "anya-e0102n:55_5": "Abhininnāmetīti adhigantabbaiddhipoṇaṃ iddhipabbhāraṃ karoti.",
  "anya-e0102n:55_6": "Soti so evaṃ katacittābhinīhāro bhikkhu.",
  "anya-e0102n:55_7": "Anekavihitanti anekavidhaṃ nānappakārakaṃ.",
  "anya-e0102n:55_8": "Iddhividhanti iddhikoṭṭhāsaṃ.",
  "anya-e0102n:55_9": "Paccanubhotīti paccanubhavati,",
  "anya-e0102n:55_10": "phusati sacchikaroti pāpuṇātīti attho.",
  "anya-e0102n:55_11": "Idānissa anekavihitabhāvaṃ dassento “ekopi hutvā”tiādimāha.",
  "anya-e0102n:55_12": "Tattha ekopi hutvāti iddhikaraṇato pubbe pakatiyā ekopi hutvā.",
  "anya-e0102n:55_13": "Bahudhā hotīti bahūnaṃ santike caṅkamitukāmo vā sajjhāyaṃ vā kattukāmo pañhaṃ vā pucchitukāmo hutvā satampi sahassampi hoti.",
  "anya-e0102n:55_14": "Kathaṃ panāyamevaṃ hoti?",
  "anya-e0102n:55_15": "Iddhiyā catasso bhūmiyo cattāro pādā aṭṭha padāni soḷasa ca mūlāni sampādetvā ñāṇena adhiṭṭhahanto.",
  "anya-e0102n:56_0": "381.",
  "anya-e0102n:56_1": "Tattha catasso bhūmiyoti cattāri jhānāni veditabbāni.",
  "anya-e0102n:56_2": "Vuttañhetaṃ dhammasenāpatinā “iddhiyā katamā catasso bhūmiyo?",
  "anya-e0102n:56_3": "Vivekajabhūmi paṭhamaṃ jhānaṃ,",
  "anya-e0102n:56_4": "pītisukhabhūmi dutiyaṃ jhānaṃ,",
  "anya-e0102n:56_5": "upekkhāsukhabhūmi tatiyaṃ jhānaṃ,",
  "anya-e0102n:56_6": "adukkhamasukhabhūmi catutthaṃ jhānaṃ.",
  "anya-e0102n:56_7": "Iddhiyā imā catasso bhūmiyo iddhilābhāya iddhipaṭilābhāya iddhivikubbanatāya iddhivisavitāya iddhivasitāya iddhivesārajjāya saṃvattantī”ti.",
  "anya-e0102n:56_8": "Ettha ca purimāni tīṇi jhānāni yasmā pītipharaṇena ca sukhapharaṇena ca sukhasaññañca lahusaññañca okkamitvā lahumudukammaññakāyo iddhiṃ pāpuṇāti,",
  "anya-e0102n:56_9": "tasmā iminā pariyāyena iddhilābhāya saṃvattanato sambhārabhūmiyoti veditabbāni.",
  "anya-e0102n:56_10": "Catutthajjhānaṃ pana iddhilābhāya pakatibhūmiyeva.",
  "anya-e0102n:57_0": "382.",
  "anya-e0102n:57_1": "Cattāro pādāti cattāro iddhipādā veditabbā.",
  "anya-e0102n:57_2": "Vuttañhetaṃ “iddhiyā katame cattāro pādā?",
  "anya-e0102n:57_3": "Idha bhikkhu chandasamādhipadhānasaṅkhārasamannāgataṃ iddhipādaṃ bhāveti. Vīriya… citta…",
  "anya-e0102n:57_4": "vīmaṃsāsamādhipadhānasaṅkhārasamannāgataṃ iddhipādaṃ bhāveti.",
  "anya-e0102n:57_5": "Iddhiyā ime cattāro pādā iddhilābhāya…pe…",
  "anya-e0102n:57_6": "iddhivesārajjāya saṃvattantī”ti.",
  "anya-e0102n:57_7": "Ettha ca chandahetuko chandādhiko vā samādhi chandasamādhi.",
  "anya-e0102n:57_8": "Kattukamyatāchandaṃ adhipatiṃ karitvā paṭiladdhasamādhissetaṃ adhivacanaṃ.",
  "anya-e0102n:57_9": "Padhānabhūtā saṅkhārā padhānasaṅkhārā.",
  "anya-e0102n:57_10": "Catukiccasādhakassa sammappadhānavīriyassetaṃ adhivacanaṃ.",
  "anya-e0102n:57_11": "Samannāgatanti chandasamādhinā ca padhānasaṅkhārehi ca upetaṃ.",
  "anya-e0102n:57_12": "Iddhipādanti nipphattipariyāyena vā ijjhanaṭṭhena,",
  "anya-e0102n:57_13": "ijjhanti etāya sattā iddhā vuddhā ukkaṃsagatā hontīti iminā vā pariyāyena iddhīti saṅkhaṃ gatānaṃ abhiññācittasampayuttānaṃ",
  "anya-e0102n:57_14": "chandasamādhipadhānasaṅkhārānaṃ adhiṭṭhānaṭṭhena pādabhūtaṃ sesacittacetasikarāsinti attho.",
  "anya-e0102n:57_15": "Vuttañhetaṃ “iddhipādoti tathābhūtassa vedanākkhandho…pe…",
  "anya-e0102n:57_16": "viññāṇakkhandho”ti.",
  "anya-e0102n:58_0": "Atha vā pajjate anenāti pādo.",
  "anya-e0102n:58_1": "Pāpuṇīyatīti attho.",
  "anya-e0102n:58_2": "Iddhiyā pādo iddhipādo.",
  "anya-e0102n:58_3": "Chandādīnametaṃ adhivacanaṃ. Yathāha –",
  "anya-e0102n:58_4": "“chandañce,",
  "anya-e0102n:58_5": "bhikkhave,",
  "anya-e0102n:58_6": "bhikkhu nissāya labhati samādhiṃ,",
  "anya-e0102n:58_7": "labhati cittassekaggataṃ,",
  "anya-e0102n:58_8": "ayaṃ vuccati chandasamādhi.",
  "anya-e0102n:58_9": "So anuppannānaṃ pāpakānaṃ…pe… padahati,",
  "anya-e0102n:58_10": "ime vuccanti padhānasaṅkhārā.",
  "anya-e0102n:58_11": "Iti ayañca chando ayañca chandasamādhi ime ca padhānasaṅkhārā,",
  "anya-e0102n:58_12": "ayaṃ vuccati,",
  "anya-e0102n:58_13": "bhikkhave,",
  "anya-e0102n:58_14": "chandasamādhipadhānasaṅkhārasamannāgato iddhipādo”ti.",
  "anya-e0102n:58_15": "Evaṃ sesiddhipādesupi attho veditabbo.",
  "anya-e0102n:59_0": "383.",
  "anya-e0102n:59_1": "Aṭṭha padānīti chandādīni aṭṭha veditabbāni.",
  "anya-e0102n:59_2": "Vuttañhetaṃ “iddhiyā katamāni aṭṭha padāni?",
  "anya-e0102n:59_3": "Chandañce bhikkhu nissāya labhati samādhiṃ,",
  "anya-e0102n:59_4": "labhati cittassekaggataṃ.",
  "anya-e0102n:59_5": "Chando na samādhi,",
  "anya-e0102n:59_6": "samādhi na chando.",
  "anya-e0102n:59_7": "Añño chando,",
  "anya-e0102n:59_8": "añño samādhi.",
  "anya-e0102n:59_9": "Vīriyañce bhikkhu…",
  "anya-e0102n:59_10": "cittañce bhikkhu…",
  "anya-e0102n:59_11": "vīmaṃsañce bhikkhu nissāya labhati samādhiṃ,",
  "anya-e0102n:59_12": "labhati cittassekaggataṃ.",
  "anya-e0102n:59_13": "Vīmaṃsā na samādhi,",
  "anya-e0102n:59_14": "samādhi na vīmaṃsā.",
  "anya-e0102n:59_15": "Aññā vīmaṃsā,",
  "anya-e0102n:59_16": "añño samādhi.",
  "anya-e0102n:59_17": "Iddhiyā imāni aṭṭha padāni iddhilābhāya…pe…",
  "anya-e0102n:59_18": "iddhivesārajjāya saṃvattantī”ti.",
  "anya-e0102n:59_19": "Ettha hi iddhimuppādetukāmatāchando samādhinā ekato niyuttova iddhilābhāya saṃvattati;",
  "anya-e0102n:59_20": "tathā vīriyādayo.",
  "anya-e0102n:59_21": "Tasmā imāni aṭṭha padāni vuttānīti veditabbāni.",
  "anya-e0102n:60_0": "384.",
  "anya-e0102n:60_1": "Soḷasa mūlānīti soḷasahi ākārehi āneñjatā cittassa veditabbā.",
  "anya-e0102n:60_2": "Vuttañhetaṃ –",
  "anya-e0102n:60_3": "“iddhiyā kati mūlāni?",
  "anya-e0102n:60_4": "Soḷasa mūlāni –",
  "anya-e0102n:60_5": "anonataṃ cittaṃ kosajje na iñjatīti āneñjaṃ,",
  "anya-e0102n:60_6": "anunnataṃ cittaṃ uddhacce na iñjatīti āneñjaṃ,",
  "anya-e0102n:60_7": "anabhinataṃ cittaṃ rāge na iñjatīti āneñjaṃ,",
  "anya-e0102n:60_8": "anapanataṃ cittaṃ byāpāde na iñjatīti āneñjaṃ,",
  "anya-e0102n:60_9": "anissitaṃ cittaṃ diṭṭhiyā na iñjatīti āneñjaṃ,",
  "anya-e0102n:60_10": "appaṭibaddhaṃ cittaṃ chandarāge na iñjatīti āneñjaṃ,",
  "anya-e0102n:60_11": "vippamuttaṃ cittaṃ kāmarāge na iñjatīti āneñjaṃ,",
  "anya-e0102n:60_12": "visaṃyuttaṃ cittaṃ kilese na iñjatīti āneñjaṃ,",
  "anya-e0102n:60_13": "vimariyādikataṃ cittaṃ kilesamariyāde na iñjatīti āneñjaṃ,",
  "anya-e0102n:60_14": "ekattagataṃ cittaṃ nānattakilese na iñjatīti āneñjaṃ,",
  "anya-e0102n:60_15": "saddhāya pariggahitaṃ cittaṃ assaddhiye na iñjatīti āneñjaṃ,",
  "anya-e0102n:60_16": "vīriyena pariggahitaṃ cittaṃ kosajje na iñjatīti āneñjaṃ,",
  "anya-e0102n:60_17": "satiyā pariggahitaṃ cittaṃ pamāde na iñjatīti āneñjaṃ,",
  "anya-e0102n:60_18": "samādhinā pariggahitaṃ cittaṃ uddhacce na iñjatīti āneñjaṃ,",
  "anya-e0102n:60_19": "paññāya pariggahitaṃ cittaṃ avijjāya na iñjatīti āneñjaṃ,",
  "anya-e0102n:60_20": "obhāsagataṃ cittaṃ avijjandhakāre na iñjatīti āneñjaṃ.",
  "anya-e0102n:60_21": "Iddhiyā imāni soḷasa mūlāni iddhilābhāya…pe…",
  "anya-e0102n:60_22": "iddhivesārajjāya saṃvattantī”ti.",
  "anya-e0102n:61_0": "Kāmañca esa attho evaṃ samāhite cittetiādināpi siddhoyeva,",
  "anya-e0102n:61_1": "paṭhamajjhānādīnaṃ pana iddhiyā bhūmipādapadamūlabhāvadassanatthaṃ puna vutto.",
  "anya-e0102n:61_2": "Purimo ca suttesu āgatanayo.",
  "anya-e0102n:61_3": "Ayaṃ paṭisambhidāyaṃ.",
  "anya-e0102n:61_4": "Iti ubhayattha asammohatthampi puna vutto.",
  "anya-e0102n:62_0": "385.",
  "anya-e0102n:62_1": "Ñāṇena adhiṭṭhahantoti svāyamete iddhiyā bhūmipādapadabhūte dhamme sampādetvā abhiññāpādakaṃ jhānaṃ samāpajjitvā",
  "anya-e0102n:62_2": "vuṭṭhāya sace sataṃ icchati “sataṃ homi sataṃ homī”ti parikammaṃ katvā puna abhiññāpādakaṃ jhānaṃ samāpajjitvā",
  "anya-e0102n:62_3": "vuṭṭhāya adhiṭṭhāti,",
  "anya-e0102n:62_4": "adhiṭṭhānacittena saheva sataṃ hoti.",
  "anya-e0102n:62_5": "Sahassādīsupi eseva nayo.",
  "anya-e0102n:62_6": "Sace evaṃ na ijjhati puna parikammaṃ katvā dutiyampi samāpajjitvā vuṭṭhāya adhiṭṭhātabbaṃ.",
  "anya-e0102n:62_7": "Saṃyuttaṭṭhakathāyaṃ hi ekavāraṃ dvevāraṃ samāpajjituṃ vaṭṭatīti vuttaṃ.",
  "anya-e0102n:62_8": "Tattha pādakajjhānacittaṃ nimittārammaṇaṃ.",
  "anya-e0102n:62_9": "Parikammacittāni satārammaṇāni vā sahassārammaṇāni vā,",
  "anya-e0102n:62_10": "tāni ca kho vaṇṇavasena,",
  "anya-e0102n:62_11": "no paṇṇattivasena.",
  "anya-e0102n:62_12": "Adhiṭṭhānacittampi tatheva satārammaṇaṃ vā sahassārammaṇaṃ vā.",
  "anya-e0102n:62_13": "Taṃ pubbe vuttaṃ appanācittamiva gotrabhuanantaraṃ ekameva uppajjati rūpāvacaracatutthajjhānikaṃ.",
  "anya-e0102n:63_0": "386.",
  "anya-e0102n:63_1": "Yampi paṭisambhidāyaṃ vuttaṃ “pakatiyā eko bahukaṃ āvajjati sataṃ vā sahassaṃ vā satasahassaṃ vā,",
  "anya-e0102n:63_2": "āvajjitvā ñāṇena adhiṭṭhāti ‘bahuko homī’ti,",
  "anya-e0102n:63_3": "bahuko hoti,",
  "anya-e0102n:63_4": "yathā āyasmā cūḷapanthako”ti.",
  "anya-e0102n:63_5": "Tatrāpi āvajjatīti parikammavaseneva vuttaṃ.",
  "anya-e0102n:63_6": "Āvajjitvā ñāṇena adhiṭṭhātīti abhiññāñāṇavasena vuttaṃ.",
  "anya-e0102n:63_7": "Tasmā bahukaṃ āvajjati,",
  "anya-e0102n:63_8": "tato tesampi parikammacittānaṃ avasāne samāpajjati,",
  "anya-e0102n:63_9": "samāpattito vuṭṭhahitvā puna bahuko homīti āvajjitvā tato paraṃ pavattānaṃ tiṇṇaṃ catunnaṃ vā pubbabhāgacittānaṃ",
  "anya-e0102n:63_10": "anantarā uppannena sanniṭṭhāpanavasena adhiṭṭhānanti laddhanāmena ekeneva abhiññāñāṇena adhiṭṭhātīti",
  "anya-e0102n:63_11": "evamettha attho daṭṭhabbo.",
  "anya-e0102n:64_0": "Yaṃ pana vuttaṃ “yathā āyasmā cūḷapanthako”ti,",
  "anya-e0102n:64_1": "taṃ bahudhābhāvassa kāyasakkhidassanatthaṃ vuttaṃ.",
  "anya-e0102n:64_2": "Taṃ pana vatthunā dīpetabbaṃ.",
  "anya-e0102n:64_3": "Te kira dvebhātaro panthe jātattā panthakāti nāmaṃ labhiṃsu.",
  "anya-e0102n:64_4": "Tesaṃ jeṭṭho mahāpanthako,",
  "anya-e0102n:64_5": "so pabbajitvā saha paṭisambhidāhi arahattaṃ pāpuṇi.",
  "anya-e0102n:64_6": "Arahā hutvā cūḷapanthakaṃ pabbājetvā –",
  "anya-e0102n:65_0": "Padumaṃ yathā kokanadaṃ sugandhaṃ, pāto siyā phullamavītagandhaṃ;",
  "anya-e0102n:66_0": "Aṅgīrasaṃ passa virocamānaṃ, tapantamādiccamivantalikkheti. –",
  "anya-e0102n:67_0": "Imaṃ gāthaṃ adāsi.",
  "anya-e0102n:67_1": "So taṃ catūhi māsehi paguṇaṃ kātuṃ nāsakkhi.",
  "anya-e0102n:67_2": "Atha naṃ thero abhabbo tvaṃ sāsaneti vihārato nīhari.",
  "anya-e0102n:67_3": "Tasmiñca kāle thero bhattuddesako hoti.",
  "anya-e0102n:67_4": "Jīvako theraṃ upasaṅkamitvā “sve, bhante,",
  "anya-e0102n:67_5": "bhagavatā saddhiṃ pañcabhikkhusatāni gahetvā amhākaṃ gehe bhikkhaṃ gaṇhathā”ti āha.",
  "anya-e0102n:67_6": "Theropi ṭhapetvā cūḷapanthakaṃ sesānaṃ adhivāsemīti adhivāsesi.",
  "anya-e0102n:68_0": "Cūḷapanthako dvārakoṭṭhake ṭhatvā rodati.",
  "anya-e0102n:68_1": "Bhagavā dibbacakkhunā disvā taṃ upasaṅkamitvā kasmā rodasīti āha.",
  "anya-e0102n:68_2": "So taṃ pavattimācikkhi.",
  "anya-e0102n:68_3": "Bhagavā na sajjhāyaṃ kātuṃ asakkonto mama sāsane abhabbo nāma hoti,",
  "anya-e0102n:68_4": "mā soci bhikkhūti taṃ bāhāyaṃ gahetvā vihāraṃ pavisitvā iddhiyā pilotikakhaṇḍaṃ abhinimminitvā adāsi,",
  "anya-e0102n:68_5": "handa bhikkhu imaṃ parimajjanto rajoharaṇaṃ rajoharaṇanti punappunaṃ sajjhāyaṃ karohīti.",
  "anya-e0102n:68_6": "Tassa tathā karoto taṃ kāḷavaṇṇaṃ ahosi.",
  "anya-e0102n:68_7": "So parisuddhaṃ vatthaṃ,",
  "anya-e0102n:68_8": "natthettha doso,",
  "anya-e0102n:68_9": "attabhāvassa panāyaṃ dosoti saññaṃ paṭilabhitvā pañcasu khandhesu ñāṇaṃ otāretvā vipassanaṃ vaḍḍhetvā anulomato gotrabhusamīpaṃ pāpesi.",
  "anya-e0102n:68_10": "Athassa bhagavā obhāsagāthā abhāsi –",
  "anya-e0102n:69_0": "“Rāgo rajo na ca pana reṇu vuccati,",
  "anya-e0102n:70_0": "Rāgassetaṃ adhivacanaṃ rajoti;",
  "anya-e0102n:71_0": "Etaṃ rajaṃ vippajahitvā paṇḍitā,",
  "anya-e0102n:72_0": "Viharanti te vigatarajassa sāsane.",
  "anya-e0102n:73_0": "“Doso …pe….",
  "anya-e0102n:74_0": "“Moho rajo na ca pana reṇu vuccati,",
  "anya-e0102n:75_0": "Mohassetaṃ adhivacanaṃ rajoti;",
  "anya-e0102n:76_0": "Etaṃ rajaṃ vippajahitvā paṇḍitā,",
  "anya-e0102n:77_0": "Viharanti te vigatarajassa sāsane”ti. ;",
  "anya-e0102n:78_0": "Tassa gāthāpariyosāne catupaṭisambhidāchaḷabhiññāparivārā nava lokuttaradhammā hatthagatāva ahesuṃ.",
  "anya-e0102n:79_0": "Satthā dutiyadivase jīvakassa gehaṃ agamāsi saddhiṃ bhikkhusaṅghena.",
  "anya-e0102n:79_1": "Atha dakkhiṇodakāvasāne yāguyā diyyamānāya hatthena pattaṃ pidahi.",
  "anya-e0102n:79_2": "Jīvako kiṃ bhanteti pucchi.",
  "anya-e0102n:79_3": "Vihāre eko bhikkhu atthīti.",
  "anya-e0102n:79_4": "So purisaṃ pesesi “gaccha,",
  "anya-e0102n:79_5": "ayyaṃ gahetvā sīghaṃ ehī”ti.",
  "anya-e0102n:79_6": "Vihārato nikkhante pana bhagavati,",
  "anya-e0102n:80_0": "Sahassakkhattumattānaṃ, nimminitvāna panthako;",
  "anya-e0102n:81_0": "Nisīdambavane ramme, yāva kālappavedanāti. ;",
  "anya-e0102n:82_0": "Atha so puriso gantvā kāsāvehi ekapajjotaṃ ārāmaṃ disvā āgantvā bhikkhūhi bharito bhante ārāmo,",
  "anya-e0102n:82_1": "nāhaṃ jānāmi katamo so ayyoti āha.",
  "anya-e0102n:82_2": "Tato naṃ bhagavā āha “gaccha yaṃ paṭhamaṃ passasi,",
  "anya-e0102n:82_3": "taṃ cīvarakaṇṇe gahetvā ‘satthā taṃ āmantetī’ti vatvā ānehī”ti.",
  "anya-e0102n:82_4": "So taṃ gantvā therasseva cīvarakaṇṇe aggahesi.",
  "anya-e0102n:82_5": "Tāvadeva sabbepi nimmitā antaradhāyiṃsu.",
  "anya-e0102n:82_6": "Thero “gaccha tva”nti taṃ uyyojetvā mukhadhovanādisarīrakiccaṃ niṭṭhapetvā paṭhamataraṃ gantvā pattāsane nisīdi.",
  "anya-e0102n:82_7": "Idaṃ sandhāya vuttaṃ “yathā āyasmā cūḷapanthako”ti.",
  "anya-e0102n:83_0": "Tatra ye te bahū nimmitā te aniyametvā nimmitattā iddhimatā sadisāva honti.",
  "anya-e0102n:83_1": "Ṭhānanisajjādīsu vā bhāsitatuṇhībhāvādīsu vā yaṃ yaṃ iddhimā karoti,",
  "anya-e0102n:83_2": "taṃ tadeva karonti.",
  "anya-e0102n:83_3": "Sace pana nānāvaṇṇe kātukāmo hoti,",
  "anya-e0102n:83_4": "keci paṭhamavaye,",
  "anya-e0102n:83_5": "keci majjhimavaye,",
  "anya-e0102n:83_6": "keci pacchimavaye,",
  "anya-e0102n:83_7": "tathā dīghakese,",
  "anya-e0102n:83_8": "upaḍḍhamuṇḍe, muṇḍe,",
  "anya-e0102n:83_9": "missakese,",
  "anya-e0102n:83_10": "upaḍḍharattacīvare,",
  "anya-e0102n:83_11": "paṇḍukacīvare,",
  "anya-e0102n:83_12": "padabhāṇadhammakathāsarabhaññapañhapucchanapañhavissajjanarajanapacanacīvarasibbanadhovanādīni karonte aparepi vā nānappakārake kātukāmo hoti,",
  "anya-e0102n:83_13": "tena pādakajjhānato vuṭṭhāya ettakā bhikkhū paṭhamavayā hontūtiādinā nayena parikammaṃ katvā puna samāpajjitvā vuṭṭhāya adhiṭṭhātabbaṃ.",
  "anya-e0102n:83_14": "Adhiṭṭhānacittena saddhiṃ icchiticchitappakārāyeva hontīti.",
  "anya-e0102n:83_15": "Esa nayo bahudhāpi hutvā eko hotītiādīsu.",
  "anya-e0102n:84_0": "Ayaṃ pana viseso,",
  "anya-e0102n:84_1": "iminā bhikkhunā evaṃ bahubhāvaṃ nimminitvā puna “ekova hutvā caṅkamissāmi,",
  "anya-e0102n:84_2": "sajjhāyaṃ karissāmi,",
  "anya-e0102n:84_3": "pañhaṃ pucchissāmī”ti cintetvā vā,",
  "anya-e0102n:84_4": "“ayaṃ vihāro appabhikkhuko,",
  "anya-e0102n:84_5": "sace keci āgamissanti ‘kuto ime ettakā ekasadisā bhikkhū,",
  "anya-e0102n:84_6": "addhā therassa esa ānubhāvo’ti maṃ jānissantī”ti appicchatāya vā antarāva “eko homī”ti icchantena pādakajjhānaṃ",
  "anya-e0102n:84_7": "samāpajjitvā vuṭṭhāya “eko homī”ti parikammaṃ katvā puna samāpajjitvā vuṭṭhāya “eko homī”ti adhiṭṭhātabbaṃ.",
  "anya-e0102n:84_8": "Adhiṭṭhānacittena saddhiṃyeva eko hoti.",
  "anya-e0102n:84_9": "Evaṃ akaronto pana yathā paricchinnakālavasena sayameva eko hoti.",
  "anya-e0102n:85_0": "387.",
  "anya-e0102n:85_1": "Āvibhāvaṃ tirobhāvanti ettha āvibhāvaṃ karoti tirobhāvaṃ karotīti ayamattho.",
  "anya-e0102n:85_2": "Idameva hi sandhāya paṭisambhidāyaṃ vuttaṃ “āvibhāvanti kenaci anāvaṭaṃ hoti appaṭicchannaṃ vivaṭaṃ pākaṭaṃ.",
  "anya-e0102n:85_3": "Tirobhāvanti kenaci āvaṭaṃ hoti paṭicchannaṃ pihitaṃ paṭikujjita”nti.",
  "anya-e0102n:85_4": "Tatrāyaṃ iddhimā āvibhāvaṃ kātukāmo andhakāraṃ vā ālokaṃ karoti,",
  "anya-e0102n:85_5": "paṭicchannaṃ vā vivaṭaṃ,",
  "anya-e0102n:85_6": "anāpāthaṃ vā āpāthaṃ karoti. Kathaṃ?",
  "anya-e0102n:85_7": "Ayañhi yathā paṭicchannopi dūre ṭhitopi vā dissati,",
  "anya-e0102n:85_8": "evaṃ attānaṃ vā paraṃ vā kātukāmo pādakajjhānato vuṭṭhāya idaṃ andhakāraṭṭhānaṃ ālokajātaṃ hotūti vā,",
  "anya-e0102n:85_9": "idaṃ paṭicchannaṃ vivaṭaṃ hotūti vā,",
  "anya-e0102n:85_10": "idaṃ anāpāthaṃ āpāthaṃ hotūti vā āvajjitvā parikammaṃ katvā vuttanayeneva adhiṭṭhāti,",
  "anya-e0102n:85_11": "saha adhiṭṭhānacittena yathādhiṭṭhitameva hoti.",
  "anya-e0102n:85_12": "Pare dūre ṭhitāpi passanti.",
  "anya-e0102n:85_13": "Sayampi passitukāmo passati.",
  "anya-e0102n:86_0": "388.",
  "anya-e0102n:86_1": "Etaṃ pana pāṭihāriyaṃ kena katapubbanti?",
  "anya-e0102n:86_2": "Bhagavatā.",
  "anya-e0102n:86_3": "Bhagavā hi cūḷasubhaddāya nimantito vissakammunā nimmitehi pañcahi kūṭāgārasatehi sāvatthito sattayojanabbhantaraṃ",
  "anya-e0102n:86_4": "sāketaṃ gacchanto yathā sāketanagaravāsino sāvatthivāsike,",
  "anya-e0102n:86_5": "sāvatthivāsino ca sāketavāsike passanti,",
  "anya-e0102n:86_6": "evaṃ adhiṭṭhāsi.",
  "anya-e0102n:86_7": "Nagaramajjhe ca otaritvā pathaviṃ dvidhā bhinditvā yāva avīciṃ ākāsañca dvidhā viyūhitvā yāva brahmalokaṃ dassesi.",
  "anya-e0102n:87_0": "Devorohaṇenapi ca ayamattho vibhāvetabbo.",
  "anya-e0102n:87_1": "Bhagavā kira yamakapāṭihāriyaṃ katvā caturāsītipāṇasahassāni bandhanā pamocetvā atītā buddhā yamakapāṭihāriyāvasāne",
  "anya-e0102n:87_2": "kuhiṃ gatāti āvajjitvā tāvatiṃsabhavanaṃ gatāti addasa.",
  "anya-e0102n:87_3": "Athekena pādena pathavītalaṃ akkamitvā dutiyaṃ yugandharapabbate patiṭṭhapetvā puna purimapādaṃ uddharitvā",
  "anya-e0102n:87_4": "sinerumatthakaṃ akkamitvā tattha paṇḍukambalasilātale vassaṃ upagantvā sannipatitānaṃ dasasahassacakkavāḷadevatānaṃ",
  "anya-e0102n:87_5": "ādito paṭṭhāya abhidhammakathaṃ ārabhi.",
  "anya-e0102n:87_6": "Bhikkhācāravelāya nimmitabuddhaṃ māpesi.",
  "anya-e0102n:87_7": "So dhammaṃ deseti.",
  "anya-e0102n:87_8": "Bhagavā nāgalatādantakaṭṭhaṃ khāditvā anotattadahe mukhaṃ dhovitvā uttarakurūsu piṇḍapātaṃ gahetvā anotattadahatīre paribhuñjati.",
  "anya-e0102n:87_9": "Sāriputtatthero tattha gantvā bhagavantaṃ vandati.",
  "anya-e0102n:87_10": "Bhagavā ajja ettakaṃ dhammaṃ desesinti therassa nayaṃ deti.",
  "anya-e0102n:87_11": "Evaṃ tayo māse abbocchinnaṃ abhidhammakathaṃ kathesi.",
  "anya-e0102n:87_12": "Taṃ sutvā asītikoṭidevatānaṃ dhammābhisamayo ahosi.",
  "anya-e0102n:88_0": "Yamakapāṭihāriye sannipatitāpi dvādasayojanā parisā bhagavantaṃ passitvāva gamissāmāti khandhāvāraṃ bandhitvā aṭṭhāsi.",
  "anya-e0102n:88_1": "Taṃ cūḷaanāthapiṇḍikaseṭṭhiyeva sabbapaccayehi upaṭṭhāsi.",
  "anya-e0102n:88_2": "Manussā kuhiṃ bhagavāti jānanatthāya anuruddhattheraṃ yāciṃsu.",
  "anya-e0102n:88_3": "Thero ālokaṃ vaḍḍhetvā addasa dibbena cakkhunā tattha vassūpagataṃ bhagavantaṃ disvā ārocesi.",
  "anya-e0102n:89_0": "Te bhagavato vandanatthāya mahāmoggallānattheraṃ yāciṃsu.",
  "anya-e0102n:89_1": "Thero parisamajjheyeva mahāpathaviyaṃ nimujjitvā sinerupabbataṃ nibbijjhitvā tathāgatapādamūle bhagavato",
  "anya-e0102n:89_2": "pāde vandamānova ummujjitvā bhagavantaṃ etadavoca “jambudīpavāsino, bhante,",
  "anya-e0102n:89_3": "bhagavato pāde vanditvā passitvāva gamissāmāti vadantī”ti.",
  "anya-e0102n:89_4": "Bhagavā āha “kuhiṃ pana te,",
  "anya-e0102n:89_5": "moggallāna,",
  "anya-e0102n:89_6": "etarahi jeṭṭhabhātā dhammasenāpatī”ti?",
  "anya-e0102n:89_7": "“Saṅkassanagare bhante”ti.",
  "anya-e0102n:89_8": "“Moggallāna,",
  "anya-e0102n:89_9": "maṃ daṭṭhukāmā sve saṅkassanagaraṃ āgacchantu,",
  "anya-e0102n:89_10": "ahaṃ sve mahāpavāraṇapuṇṇamāsīuposathadivase saṅkassanagare otarissāmī”ti. “Sādhu,",
  "anya-e0102n:89_11": "bhante”ti thero dasabalaṃ vanditvā āgatamaggeneva oruyha manussānaṃ santikaṃ sampāpuṇi.",
  "anya-e0102n:89_12": "Gamanāgamanakāle ca yathā naṃ manussā passanti,",
  "anya-e0102n:89_13": "evaṃ adhiṭṭhāsi.",
  "anya-e0102n:89_14": "Idaṃ tāvettha mahāmoggallānatthero āvibhāvapāṭihāriyaṃ akāsi.",
  "anya-e0102n:90_0": "So evaṃ āgato taṃ pavattiṃ ārocetvā “dūranti saññaṃ akatvā katapātarāsāva nikkhamathā”ti āha.",
  "anya-e0102n:90_1": "Bhagavā sakkassa devarañño ārocesi “mahārāja,",
  "anya-e0102n:90_2": "sve manussalokaṃ gacchāmī”ti.",
  "anya-e0102n:90_3": "Devarājā vissakammaṃ āṇāpesi “tāta,",
  "anya-e0102n:90_4": "sve bhagavā manussalokaṃ gantukāmo,",
  "anya-e0102n:90_5": "tisso sopānapantiyo māpehi ekaṃ kanakamayaṃ,",
  "anya-e0102n:90_6": "ekaṃ rajatamayaṃ,",
  "anya-e0102n:90_7": "ekaṃ maṇimaya”nti.",
  "anya-e0102n:90_8": "So tathā akāsi.",
  "anya-e0102n:90_9": "Bhagavā dutiyadivase sinerumuddhani ṭhatvā puratthimalokadhātuṃ olokesi,",
  "anya-e0102n:90_10": "anekāni cakkavāḷasahassāni vivaṭāni hutvā ekaṅgaṇaṃ viya pakāsiṃsu.",
  "anya-e0102n:90_11": "Yathā ca puratthimena,",
  "anya-e0102n:90_12": "evaṃ pacchimenapi uttarenapi dakkhiṇenapi sabbaṃ vivaṭamaddasa.",
  "anya-e0102n:90_13": "Heṭṭhāpi yāva avīci,",
  "anya-e0102n:90_14": "upari yāva akaniṭṭhabhavanaṃ,",
  "anya-e0102n:90_15": "tāva addasa.",
  "anya-e0102n:91_0": "Taṃ divasaṃ kira lokavivaraṇaṃ nāma ahosi.",
  "anya-e0102n:91_1": "Manussāpi deve passanti,",
  "anya-e0102n:91_2": "devāpi manusse.",
  "anya-e0102n:91_3": "Tattha neva manussā uddhaṃ ullokenti,",
  "anya-e0102n:91_4": "na devā adho olokenti,",
  "anya-e0102n:91_5": "sabbe sammukhāva aññamaññaṃ passanti.",
  "anya-e0102n:91_6": "Bhagavā majjhe maṇimayena sopānena otarati,",
  "anya-e0102n:91_7": "chakāmāvacaradevā vāmapasse kanakamayena,",
  "anya-e0102n:91_8": "suddhāvāsā ca mahābrahmā ca dakkhiṇapasse rajatamayena.",
  "anya-e0102n:91_9": "Devarājā pattacīvaraṃ aggahesi,",
  "anya-e0102n:91_10": "mahābrahmā tiyojanikaṃ setacchattaṃ,",
  "anya-e0102n:91_11": "suyāmo vāḷabījaniṃ,",
  "anya-e0102n:91_12": "pañcasikho gandhabbaputto tigāvutamattaṃ beḷuvapaṇḍuvīṇaṃ gahetvā tathāgatassa pūjaṃ karonto otarati.",
  "anya-e0102n:91_13": "Taṃdivasaṃ bhagavantaṃ disvā buddhabhāvāya pihaṃ anuppādetvā ṭhitasatto nāma natthi.",
  "anya-e0102n:91_14": "Idamettha bhagavā āvibhāvapāṭihāriyaṃ akāsi.",
  "anya-e0102n:92_0": "Apica tambapaṇṇidīpe talaṅgaravāsī dhammadinnattheropi tissamahāvihāre cetiyaṅgaṇasmiṃ nisīditvā “tīhi,",
  "anya-e0102n:92_1": "bhikkhave,",
  "anya-e0102n:92_2": "dhammehi samannāgato bhikkhu apaṇṇakapaṭipadaṃ paṭipanno hotī”ti apaṇṇakasuttaṃ kathento heṭṭhāmukhaṃ bījaniṃ akāsi,",
  "anya-e0102n:92_3": "yāva avīcito ekaṅgaṇaṃ ahosi.",
  "anya-e0102n:92_4": "Tato uparimukhaṃ akāsi,",
  "anya-e0102n:92_5": "yāva brahmalokā ekaṅgaṇaṃ ahosi.",
  "anya-e0102n:92_6": "Thero nirayabhayena tajjetvā saggasukhena ca palobhetvā dhammaṃ desesi.",
  "anya-e0102n:92_7": "Keci sotāpannā ahesuṃ,",
  "anya-e0102n:92_8": "keci sakadāgāmī anāgāmī arahantoti.",
  "anya-e0102n:93_0": "389.",
  "anya-e0102n:93_1": "Tirobhāvaṃ kātukāmo pana ālokaṃ vā andhakāraṃ karoti,",
  "anya-e0102n:93_2": "appaṭicchannaṃ vā paṭicchannaṃ,",
  "anya-e0102n:93_3": "āpāthaṃ vā anāpāthaṃ karoti. Kathaṃ?",
  "anya-e0102n:93_4": "Ayañhi yathā appaṭicchannopi samīpe ṭhitopi vā na dissati,",
  "anya-e0102n:93_5": "evaṃ attānaṃ vā paraṃ vā kātukāmo pādakajjhānato vuṭṭhāya “idaṃ ālokaṭṭhānaṃ andhakāraṃ hotū”ti vā,",
  "anya-e0102n:93_6": "“idaṃ appaṭicchannaṃ paṭicchannaṃ hotū”ti vā,",
  "anya-e0102n:93_7": "“idaṃ āpāthaṃ anāpāthaṃ hotū”ti vā āvajjitvā parikammaṃ katvā vuttanayeneva adhiṭṭhāti.",
  "anya-e0102n:93_8": "Saha adhiṭṭhānacittena yathādhiṭṭhitameva hoti.",
  "anya-e0102n:93_9": "Pare samīpe ṭhitāpi na passanti.",
  "anya-e0102n:93_10": "Sayampi apassitukāmo na passati.",
  "anya-e0102n:94_0": "390.",
  "anya-e0102n:94_1": "Etaṃ pana pāṭihāriyaṃ kena katapubbanti?",
  "anya-e0102n:94_2": "Bhagavatā.",
  "anya-e0102n:94_3": "Bhagavā hi yasaṃ kulaputtaṃ samīpe nisinnaṃyeva yathā naṃ pitā na passati,",
  "anya-e0102n:94_4": "evamakāsi.",
  "anya-e0102n:94_5": "Tathā vīsayojanasataṃ mahākappinassa paccuggamanaṃ katvā taṃ anāgāmiphale,",
  "anya-e0102n:94_6": "amaccasahassañcassa sotāpattiphale patiṭṭhāpetvā,",
  "anya-e0102n:94_7": "tassa anumaggaṃ āgatā sahassitthiparivārā anojādevī āgantvā samīpe nisinnāpi yathā saparisaṃ rājānaṃ na passati,",
  "anya-e0102n:94_8": "tathā katvā “api, bhante,",
  "anya-e0102n:94_9": "rājānaṃ passathā”ti vutte “kiṃ pana te rājānaṃ gavesituṃ varaṃ,",
  "anya-e0102n:94_10": "udāhu attāna”nti? “Attānaṃ,",
  "anya-e0102n:94_11": "bhante”ti vatvā nisinnāya tassā tathā dhammaṃ desesi,",
  "anya-e0102n:94_12": "yathā sā saddhiṃ itthisahassena sotāpattiphale patiṭṭhāsi,",
  "anya-e0102n:94_13": "amaccā anāgāmiphale,",
  "anya-e0102n:94_14": "rājā arahatteti.",
  "anya-e0102n:94_15": "Apica tambapaṇṇidīpaṃ āgatadivase yathā attanā saddhiṃ āgate avasese rājā na passati,",
  "anya-e0102n:94_16": "evaṃ karontena mahindattherenāpi idaṃ katameva.",
  "anya-e0102n:95_0": "391.",
  "anya-e0102n:95_1": "Apica sabbampi pākaṭaṃ pāṭihāriyaṃ āvibhāvaṃ nāma.",
  "anya-e0102n:95_2": "Apākaṭapāṭihāriyaṃ tirobhāvaṃ nāma.",
  "anya-e0102n:95_3": "Tattha pākaṭapāṭihāriye iddhipi paññāyati iddhimāpi.",
  "anya-e0102n:95_4": "Taṃ yamakapāṭihāriyena dīpetabbaṃ.",
  "anya-e0102n:95_5": "Tatra hi “idha tathāgato yamakapāṭihāriyaṃ karoti asādhāraṇaṃ sāvakehi.",
  "anya-e0102n:95_6": "Uparimakāyato aggikkhandho pavattati,",
  "anya-e0102n:95_7": "heṭṭhimakāyato udakadhārā pavattatī”ti evaṃ ubhayaṃ paññāyittha.",
  "anya-e0102n:95_8": "Apākaṭapāṭihāriye iddhiyeva paññāyati,",
  "anya-e0102n:95_9": "na iddhimā.",
  "anya-e0102n:95_10": "Taṃ mahakasuttena ca brahmanimantanikasuttena ca dīpetabbaṃ.",
  "anya-e0102n:95_11": "Tatra hi āyasmato ca mahakassa,",
  "anya-e0102n:95_12": "bhagavato ca iddhiyeva paññāyittha,",
  "anya-e0102n:95_13": "na iddhimā.",
  "anya-e0102n:96_0": "Yathāha –",
  "anya-e0102n:97_0": "“Ekamantaṃ nisinno kho citto gahapati āyasmantaṃ mahakaṃ etadavoca ‘sādhu me, bhante,",
  "anya-e0102n:97_1": "ayyo mahako uttarimanussadhammā iddhipāṭihāriyaṃ dassetū’ti.",
  "anya-e0102n:97_2": "Tena hi tvaṃ gahapati āḷinde uttarāsaṅgaṃ paññāpetvā tiṇakalāpaṃ okāsehīti. ‘Evaṃ,",
  "anya-e0102n:97_3": "bhante’ti kho citto gahapati āyasmato mahakassa paṭissutvā āḷinde uttarāsaṅgaṃ paññāpetvā tiṇakalāpaṃ okāsesi.",
  "anya-e0102n:97_4": "Atha kho āyasmā mahako vihāraṃ pavisitvā tathārūpaṃ iddhābhisaṅkhāraṃ abhisaṅkhāsi,",
  "anya-e0102n:97_5": "yathā tālacchiggaḷena ca aggaḷantarikāya ca acci nikkhamitvā tiṇāni jhāpesi,",
  "anya-e0102n:97_6": "uttarāsaṅgaṃ na jhāpesī”ti.",
  "anya-e0102n:98_0": "Yathā cāha –",
  "anya-e0102n:99_0": "“Atha khvāhaṃ,",
  "anya-e0102n:99_1": "bhikkhave,",
  "anya-e0102n:99_2": "tathārūpaṃ iddhābhisaṅkhāraṃ abhisaṅkhāsiṃ ‘ettāvatā brahmā ca brahmaparisā ca brahmapārisajjā ca saddañca me sossanti,",
  "anya-e0102n:99_3": "na ca maṃ dakkhissantī’ti antarahito imaṃ gāthaṃ abhāsiṃ –",
  "anya-e0102n:100_0": "‘Bhave vāhaṃ bhayaṃ disvā, bhavañca vibhavesinaṃ;",
  "anya-e0102n:101_0": "Bhavaṃ nābhivadiṃ kiñci, nandiñca na upādiyi”’nti. ;",
  "anya-e0102n:102_0": "392.",
  "anya-e0102n:102_1": "Tirokuṭṭaṃ tiropākāraṃ tiropabbataṃ asajjamāno gacchati seyyathāpi ākāseti ettha tirokuṭṭanti parakuṭṭaṃ,",
  "anya-e0102n:102_2": "kuṭṭassa parabhāganti vuttaṃ hoti.",
  "anya-e0102n:102_3": "Esa nayo itaresu.",
  "anya-e0102n:102_4": "Kuṭṭoti ca gehabhittiyā etamadhivacanaṃ.",
  "anya-e0102n:102_5": "Pākāroti gehavihāragāmādīnaṃ parikkhepapākāro.",
  "anya-e0102n:102_6": "Pabbatoti paṃsupabbato vā pāsāṇapabbato vā.",
  "anya-e0102n:102_7": "Asajjamānoti alaggamāno.",
  "anya-e0102n:102_8": "Seyyathāpi ākāseti ākāse viya.",
  "anya-e0102n:102_9": "Evaṃ gantukāmena pana ākāsakasiṇaṃ samāpajjitvā vuṭṭhāya kuṭṭaṃ vā pākāraṃ vā sinerucakkavāḷesupi aññataraṃ",
  "anya-e0102n:102_10": "pabbataṃ vā āvajjitvā kataparikammena ākāso hotūti adhiṭṭhātabbo.",
  "anya-e0102n:102_11": "Ākāsoyeva hoti.",
  "anya-e0102n:102_12": "Adho otaritukāmassa,",
  "anya-e0102n:102_13": "uddhaṃ vā ārohitukāmassa susiro hoti,",
  "anya-e0102n:102_14": "vinivijjhitvā gantukāmassa chiddo.",
  "anya-e0102n:102_15": "So tattha asajjamāno gacchati.",
  "anya-e0102n:103_0": "Tipiṭakacūḷābhayatthero panetthāha –",
  "anya-e0102n:103_1": "“ākāsakasiṇasamāpajjanaṃ, āvuso,",
  "anya-e0102n:103_2": "kimatthiyaṃ,",
  "anya-e0102n:103_3": "kiṃ hatthiassādīni abhinimminitukāmo hatthiassādi kasiṇāni samāpajjati,",
  "anya-e0102n:103_4": "nanu yattha katthaci kasiṇe parikammaṃ katvā aṭṭhasamāpattivasībhāvoyeva pamāṇaṃ.",
  "anya-e0102n:103_5": "Yaṃ yaṃ icchati,",
  "anya-e0102n:103_6": "taṃ tadeva hotī”ti.",
  "anya-e0102n:103_7": "Bhikkhū āhaṃsu – “pāḷiyā, bhante,",
  "anya-e0102n:103_8": "ākāsakasiṇaṃyeva āgataṃ,",
  "anya-e0102n:103_9": "tasmā avassametaṃ vattabba”nti.",
  "anya-e0102n:103_10": "Tatrāyaṃ pāḷi –",
  "anya-e0102n:104_0": "“Pakatiyā ākāsakasiṇasamāpattiyā lābhī hoti.",
  "anya-e0102n:104_1": "Tirokuṭṭaṃ tiropākāraṃ tiropabbataṃ āvajjati.",
  "anya-e0102n:104_2": "Āvajjitvā ñāṇena adhiṭṭhāti –",
  "anya-e0102n:104_3": "‘ākāso hotū’ti.",
  "anya-e0102n:104_4": "Ākāso hoti.",
  "anya-e0102n:104_5": "Tirokuṭṭaṃ tiropākāraṃ tiropabbataṃ asajjamāno gacchati.",
  "anya-e0102n:104_6": "Yathā manussā pakatiyā aniddhimanto kenaci anāvaṭe aparikkhitte asajjamānā gacchanti,",
  "anya-e0102n:104_7": "evameva so iddhimā cetovasippatto tirokuṭṭaṃ tiropākāraṃ tiropabbataṃ asajjamāno gacchati,",
  "anya-e0102n:104_8": "seyyathāpi ākāse”ti.",
  "anya-e0102n:105_0": "Sace panassa bhikkhuno adhiṭṭhahitvā gacchantassa antarā pabbato vā rukkho vā uṭṭheti,",
  "anya-e0102n:105_1": "kiṃ puna samāpajjitvā adhiṭṭhātabbanti?",
  "anya-e0102n:105_2": "Doso natthi.",
  "anya-e0102n:105_3": "Puna samāpajjitvā adhiṭṭhānaṃ hi upajjhāyassa santike nissayaggahaṇasadisaṃ hoti.",
  "anya-e0102n:105_4": "Iminā ca pana bhikkhunā ākāso hotūti adhiṭṭhitattā ākāso hotiyeva.",
  "anya-e0102n:105_5": "Purimādhiṭṭhānabaleneva cassa antarā añño pabbato vā rukkho vā utumayo uṭṭhahissatīti aṭṭhānamevetaṃ.",
  "anya-e0102n:105_6": "Aññena iddhimatā nimmite pana paṭhamanimmānaṃ balavaṃ hoti.",
  "anya-e0102n:105_7": "Itarena tassa uddhaṃ vā adho vā gantabbaṃ.",
  "anya-e0102n:106_0": "393.",
  "anya-e0102n:106_1": "Pathaviyāpi ummujjanimujjanti ettha ummujjanti uṭṭhānaṃ vuccati.",
  "anya-e0102n:106_2": "Nimujjanti saṃsīdanaṃ.",
  "anya-e0102n:106_3": "Ummujjañca nimujjañca ummujjanimujjaṃ.",
  "anya-e0102n:106_4": "Evaṃ kātukāmena āpokasiṇaṃ samāpajjitvā uṭṭhāya ettake ṭhāne pathavī udakaṃ hotūti paricchinditvā parikammaṃ katvā vuttanayeneva adhiṭṭhātabbaṃ.",
  "anya-e0102n:106_5": "Saha adhiṭṭhānena yathā paricchinne ṭhāne pathavī udakameva hoti.",
  "anya-e0102n:106_6": "So tattha ummujjanimujjaṃ karoti.",
  "anya-e0102n:106_7": "Tatrāyaṃ pāḷi –",
  "anya-e0102n:107_0": "“Pakatiyā āpokasiṇasamāpattiyā lābhī hoti.",
  "anya-e0102n:107_1": "Pathaviṃ āvajjati.",
  "anya-e0102n:107_2": "Āvajjitvā ñāṇena adhiṭṭhāti –",
  "anya-e0102n:107_3": "‘udakaṃ hotū’ti.",
  "anya-e0102n:107_4": "Udakaṃ hoti.",
  "anya-e0102n:107_5": "So pathaviyā ummujjanimujjaṃ karoti.",
  "anya-e0102n:107_6": "Yathā manussā pakatiyā aniddhimanto udake ummujjanimujjaṃ karonti,",
  "anya-e0102n:107_7": "evameva so iddhimā cetovasippatto pathaviyā ummujjanimujjaṃ karoti,",
  "anya-e0102n:107_8": "seyyathāpi udake”ti.",
  "anya-e0102n:108_0": "Na kevalañca ummujjanimujjameva,",
  "anya-e0102n:108_1": "nhānapānamukhadhovanabhaṇḍakadhovanādīsu yaṃ yaṃ icchati,",
  "anya-e0102n:108_2": "taṃ taṃ karoti.",
  "anya-e0102n:108_3": "Na kevalañca udakameva,",
  "anya-e0102n:108_4": "sappitelamadhuphāṇitādīsupi yaṃ yaṃ icchati,",
  "anya-e0102n:108_5": "taṃ taṃ idañcidañca ettakaṃ hotūti āvajjitvā parikammaṃ katvā adhiṭṭhahantassa yathādhiṭṭhitameva hoti.",
  "anya-e0102n:108_6": "Uddharitvā bhājanagataṃ karontassa sappi sappimeva hoti.",
  "anya-e0102n:108_7": "Telādīni telādīniyeva.",
  "anya-e0102n:108_8": "Udakaṃ udakameva.",
  "anya-e0102n:108_9": "So tattha temitukāmova temeti,",
  "anya-e0102n:108_10": "na temitukāmo na temeti.",
  "anya-e0102n:108_11": "Tasseva ca sā pathavī udakaṃ hoti sesajanassa pathavīyeva.",
  "anya-e0102n:108_12": "Tattha manussā pattikāpi gacchanti,",
  "anya-e0102n:108_13": "yānādīhipi gacchanti,",
  "anya-e0102n:108_14": "kasikammādīnipi karontiyeva.",
  "anya-e0102n:108_15": "Sace panāyaṃ tesampi udakaṃ hotūti icchati, hotiyeva.",
  "anya-e0102n:108_16": "Paricchinnakālaṃ pana atikkamitvā yaṃ pakatiyā ghaṭataḷākādīsu udakaṃ,",
  "anya-e0102n:108_17": "taṃ ṭhapetvā avasesaṃ paricchinnaṭṭhānaṃ pathavīyeva hoti.",
  "anya-e0102n:109_0": "394.",
  "anya-e0102n:109_1": "Udakepi abhijjamāneti ettha yaṃ udakaṃ akkamitvā saṃsīdati,",
  "anya-e0102n:109_2": "taṃ bhijjamānanti vuccati.",
  "anya-e0102n:109_3": "Viparītaṃ abhijjamānaṃ.",
  "anya-e0102n:109_4": "Evaṃ gantukāmena pana pathavīkasiṇaṃ samāpajjitvā vuṭṭhāya ettake ṭhāne udakaṃ pathavī hotūti paricchinditvā",
  "anya-e0102n:109_5": "parikammaṃ katvā vuttanayeneva adhiṭṭhātabbaṃ.",
  "anya-e0102n:109_6": "Saha adhiṭṭhānena yathā paricchinnaṭṭhāne udakaṃ pathavīyeva hoti.",
  "anya-e0102n:109_7": "So tattha gacchati,",
  "anya-e0102n:109_8": "tatrāyaṃ pāḷi –",
  "anya-e0102n:110_0": "“Pakatiyā pathavīkasiṇasamāpattiyā lābhī hoti.",
  "anya-e0102n:110_1": "Udakaṃ āvajjati.",
  "anya-e0102n:110_2": "Āvajjitvā ñāṇena adhiṭṭhāti –",
  "anya-e0102n:110_3": "‘pathavī hotū’ti.",
  "anya-e0102n:110_4": "Pathavī hoti.",
  "anya-e0102n:110_5": "So abhijjamāne udake gacchati.",
  "anya-e0102n:110_6": "Yathā manussā pakatiyā aniddhimanto abhijjamānāya pathaviyā gacchanti,",
  "anya-e0102n:110_7": "evameva so iddhimā cetovasippatto abhijjamāne udake gacchati,",
  "anya-e0102n:110_8": "seyyathāpi pathaviya”nti.",
  "anya-e0102n:111_0": "Na kevalañca gacchati,",
  "anya-e0102n:111_1": "yaṃ yaṃ iriyāpathaṃ icchati,",
  "anya-e0102n:111_2": "taṃ taṃ karoti.",
  "anya-e0102n:111_3": "Na kevalañca pathavimeva karoti,",
  "anya-e0102n:111_4": "maṇisuvaṇṇapabbatarukkhādīsupi yaṃ yaṃ icchati,",
  "anya-e0102n:111_5": "taṃ taṃ vuttanayeneva āvajjitvā adhiṭṭhāti,",
  "anya-e0102n:111_6": "yathādhiṭṭhitameva hoti.",
  "anya-e0102n:111_7": "Tasseva ca taṃ udakaṃ pathavī hoti,",
  "anya-e0102n:111_8": "sesajanassa udakameva,",
  "anya-e0102n:111_9": "macchakacchapā ca udakakākādayo ca yathāruci vicaranti.",
  "anya-e0102n:111_10": "Sace panāyaṃ aññesampi manussānaṃ taṃ pathaviṃ kātuṃ icchati,",
  "anya-e0102n:111_11": "karotiyeva.",
  "anya-e0102n:111_12": "Paricchinnakālātikkamena pana udakameva hoti.",
  "anya-e0102n:112_0": "395.",
  "anya-e0102n:112_1": "Pallaṅkena kamatīti pallaṅkena gacchati.",
  "anya-e0102n:112_2": "Pakkhī sakuṇoti pakkhehi yuttasakuṇo.",
  "anya-e0102n:112_3": "Evaṃ kātukāmena pana pathavīkasiṇaṃ samāpajjitvā vuṭṭhāya sace nisinno gantumicchati,",
  "anya-e0102n:112_4": "pallaṅkappamāṇaṃ ṭhānaṃ paricchinditvā parikammaṃ katvā vuttanayeneva adhiṭṭhātabbaṃ.",
  "anya-e0102n:112_5": "Sace nipanno gantukāmo hoti mañcappamāṇaṃ,",
  "anya-e0102n:112_6": "sace padasā gantukāmo hoti maggappamāṇanti evaṃ yathānurūpaṃ ṭhānaṃ paricchinditvā vuttanayeneva pathavī hotūti adhiṭṭhātabbaṃ,",
  "anya-e0102n:112_7": "saha adhiṭṭhānena pathavīyeva hoti.",
  "anya-e0102n:112_8": "Tatrāyaṃ pāḷi –",
  "anya-e0102n:113_0": "“Ākāsepi pallaṅkena kamati,",
  "anya-e0102n:113_1": "seyyathāpi pakkhī sakuṇoti.",
  "anya-e0102n:113_2": "Pakatiyā pathavīkasiṇasamāpattiyā lābhī hoti,",
  "anya-e0102n:113_3": "ākāsaṃ āvajjati.",
  "anya-e0102n:113_4": "Āvajjitvā ñāṇena adhiṭṭhāti –",
  "anya-e0102n:113_5": "‘pathavī hotū’ti.",
  "anya-e0102n:113_6": "Pathavī hoti.",
  "anya-e0102n:113_7": "So ākāse antalikkhe caṅkamatipi tiṭṭhatipi nisīdatipi seyyampi kappeti.",
  "anya-e0102n:113_8": "Yathā manussā pakatiyā aniddhimanto pathaviyaṃ caṅkamantipi…pe…",
  "anya-e0102n:113_9": "seyyampi kappenti,",
  "anya-e0102n:113_10": "evameva so iddhimā cetovasippatto ākāse antalikkhe caṅkamatipi…pe…",
  "anya-e0102n:113_11": "seyyampi kappetī”ti.",
  "anya-e0102n:114_0": "Ākāse gantukāmena ca bhikkhunā dibbacakkhulābhināpi bhavitabbaṃ. Kasmā?",
  "anya-e0102n:114_1": "Antare utusamuṭṭhānā vā pabbatarukkhādayo honti,",
  "anya-e0102n:114_2": "nāgasupaṇṇādayo vā usūyantā māpenti,",
  "anya-e0102n:114_3": "nesaṃ dassanatthaṃ.",
  "anya-e0102n:114_4": "Te pana disvā kiṃ kātabbanti?",
  "anya-e0102n:114_5": "Pādakajjhānaṃ samāpajjitvā vuṭṭhāya ākāso hotūti parikammaṃ katvā adhiṭṭhātabbaṃ.",
  "anya-e0102n:114_6": "Thero panāha “samāpattisamāpajjanaṃ, āvuso,",
  "anya-e0102n:114_7": "kimatthiyaṃ,",
  "anya-e0102n:114_8": "nanu samāhitamevassa cittaṃ,",
  "anya-e0102n:114_9": "tena yaṃ yaṃ ṭhānaṃ ākāso hotūti adhiṭṭhāti,",
  "anya-e0102n:114_10": "ākāsoyeva hotī”ti.",
  "anya-e0102n:114_11": "Kiñcāpi evamāha,",
  "anya-e0102n:114_12": "atha kho tirokuṭṭapārihāriye vuttanayeneva paṭipajjitabbaṃ.",
  "anya-e0102n:115_0": "Apica okāse orohaṇatthampi iminā dibbacakkhulābhinā bhavitabbaṃ,",
  "anya-e0102n:115_1": "ayañhi sace anokāse nhānatitthe vā gāmadvāre vā orohati.",
  "anya-e0102n:115_2": "Mahājanassa pākaṭo hoti.",
  "anya-e0102n:115_3": "Tasmā dibbacakkhunā passitvā anokāsaṃ vajjetvā okāse otaratīti.",
  "anya-e0102n:116_0": "396.",
  "anya-e0102n:116_1": "Imepi candimasūriye evaṃmahiddhike evaṃmahānubhāve pāṇinā parāmasati parimajjatīti ettha candimasūriyānaṃ",
  "anya-e0102n:116_2": "dvācattālīsayojanasahassassa upari caraṇena mahiddhikatā,",
  "anya-e0102n:116_3": "tīsu dīpesu ekakkhaṇe ālokakaraṇena mahānubhāvatā veditabbā.",
  "anya-e0102n:116_4": "Evaṃ upari caraṇaālokakaraṇehi vā mahiddhike teneva mahānubhāve.",
  "anya-e0102n:116_5": "Parāmasatīti pariggaṇhati ekadese vā chupati.",
  "anya-e0102n:116_6": "Parimajjatīti samantato ādāsatalaṃ viya parimajjati.",
  "anya-e0102n:116_7": "Ayaṃ panassa iddhi abhiññāpādakajjhānavaseneva ijjhati,",
  "anya-e0102n:116_8": "natthettha kasiṇasamāpattiniyamo.",
  "anya-e0102n:116_9": "Vuttañhetaṃ paṭisambhidāyaṃ –",
  "anya-e0102n:117_0": "“Imepi candimasūriye…pe…",
  "anya-e0102n:117_1": "parimajjatīti idha so iddhimā cetovasippatto candimasūriye āvajjati,",
  "anya-e0102n:117_2": "āvajjitvā ñāṇena adhiṭṭhāti –",
  "anya-e0102n:117_3": "‘hatthapāse hotū’ti.",
  "anya-e0102n:117_4": "Hatthapāse hoti.",
  "anya-e0102n:117_5": "So nisinnako vā nipannako vā candimasūriye pāṇinā āmasati parāmasati parimajjati.",
  "anya-e0102n:117_6": "Yathā manussā pakatiyā aniddhimanto kiñcideva rūpagataṃ hatthapāse āmasanti parāmasanti parimajjanti,",
  "anya-e0102n:117_7": "evameva so iddhimā…pe…",
  "anya-e0102n:117_8": "parimajjatī”ti.",
  "anya-e0102n:118_0": "Svāyaṃ yadi icchati gantvā parāmasituṃ,",
  "anya-e0102n:118_1": "gantvā parāmasati,",
  "anya-e0102n:118_2": "yadi pana idheva nisinnako vā nipannako vā parāmasitukāmo hoti,",
  "anya-e0102n:118_3": "hatthapāse hotūti adhiṭṭhāti,",
  "anya-e0102n:118_4": "adhiṭṭhānabalena vaṇṭā muttatālaphalaṃ viya āgantvā hatthapāse ṭhite vā parāmasati,",
  "anya-e0102n:118_5": "hatthaṃ vā vaḍḍhetvā.",
  "anya-e0102n:118_6": "Vaḍḍhentassa pana kiṃ upādiṇṇakaṃ vaḍḍhati,",
  "anya-e0102n:118_7": "anupādiṇṇakanti?",
  "anya-e0102n:118_8": "Upādiṇṇakaṃ nissāya anupādiṇṇakaṃ vaḍḍhati.",
  "anya-e0102n:119_0": "Tattha tipiṭakacūḷanāgatthero āha “kiṃ panāvuso,",
  "anya-e0102n:119_1": "upādiṇṇakaṃ khuddakampi mahantampi na hoti,",
  "anya-e0102n:119_2": "nanu yadā bhikkhu tālacchiddādīhi nikkhamati,",
  "anya-e0102n:119_3": "tadā upādiṇṇakaṃ khuddakaṃ hoti.",
  "anya-e0102n:119_4": "Yadā mahantaṃ attabhāvaṃ karoti,",
  "anya-e0102n:119_5": "tadā mahantaṃ hoti mahāmoggallānattherassa viyā”ti.",
  "anya-e0102n:120_0": "Nandopanandanāgadamanakathā",
  "anya-e0102n:121_0": "Ekasmiṃ kira samaye anāthapiṇḍiko gahapati bhagavato dhammadesanaṃ sutvā “sve, bhante,",
  "anya-e0102n:121_1": "pañcahi bhikkhusatehi saddhiṃ amhākaṃ gehe bhikkhaṃ gaṇhathā”ti nimantetvā pakkami.",
  "anya-e0102n:121_2": "Bhagavā adhivāsetvā taṃdivasāvasesaṃ rattibhāgañca vītināmetvā paccūsasamaye dasasahassilokadhātuṃ olokesi.",
  "anya-e0102n:121_3": "Athassa nandopanando nāma nāgarājā ñāṇamukhe āpāthamāgacchi.",
  "anya-e0102n:121_4": "Bhagavā “ayaṃ nāgarājā mayhaṃ ñāṇamukhe āpāthamāgacchi,",
  "anya-e0102n:121_5": "atthi nu kho assa upanissayo”ti āvajjento “ayaṃ micchādiṭṭhiko tīsu ratanesu appasannoti disvā ko nu",
  "anya-e0102n:121_6": "kho imaṃ micchādiṭṭhito viveceyyā”ti āvajjento mahāmoggallānattheraṃ addasa.",
  "anya-e0102n:122_0": "Tato pabhātāya rattiyā sarīrapaṭijagganaṃ katvā āyasmantaṃ ānandaṃ āmantesi – “ānanda,",
  "anya-e0102n:122_1": "pañcannaṃ bhikkhusatānaṃ ārocehi tathāgato devacārikaṃ gacchatī”ti.",
  "anya-e0102n:122_2": "Taṃ divasañca nandopanandassa āpānabhūmiṃ sajjayiṃsu.",
  "anya-e0102n:122_3": "So dibbaratanapallaṅke dibbena setacchattena dhāriyamānena tividhanāṭakehi ceva nāgaparisāya ca parivuto",
  "anya-e0102n:122_4": "dibbabhājanesu upaṭṭhāpitaṃ annapānavidhiṃ olokayamāno nisinno hoti.",
  "anya-e0102n:122_5": "Atha bhagavā yathā nāgarājā passati,",
  "anya-e0102n:122_6": "tathā katvā tassa vitānamatthakeneva pañcahi bhikkhusatehi saddhiṃ tāvatiṃsadevalokābhimukho pāyāsi.",
  "anya-e0102n:123_0": "Tena kho pana samayena nandopanandassa nāgarājassa evarūpaṃ pāpakaṃ diṭṭhigataṃ uppannaṃ hoti –",
  "anya-e0102n:123_1": "“ime hi nāma muṇḍakā samaṇakā amhākaṃ uparūparibhavanena devānaṃ tāvatiṃsānaṃ bhavanaṃ pavisantipi nikkhamantipi,",
  "anya-e0102n:123_2": "na dāni ito paṭṭhāya imesaṃ amhākaṃ matthake pādapaṃsuṃ okirantānaṃ gantuṃ dassāmī”ti uṭṭhāya sinerupādaṃ",
  "anya-e0102n:123_3": "gantvā taṃ attabhāvaṃ vijahitvā sineruṃ sattakkhattuṃ bhogehi parikkhipitvā upari phaṇaṃ katvā tāvatiṃsabhavanaṃ",
  "anya-e0102n:123_4": "avakujjena phaṇena gahetvā adassanaṃ gamesi.",
  "anya-e0102n:124_0": "Atha kho āyasmā raṭṭhapālo bhagavantaṃ etadavoca “pubbe, bhante,",
  "anya-e0102n:124_1": "imasmiṃ padese ṭhito sineruṃ passāmi,",
  "anya-e0102n:124_2": "sineruparibhaṇḍaṃ passāmi,",
  "anya-e0102n:124_3": "tāvatiṃsaṃ passāmi,",
  "anya-e0102n:124_4": "vejayantaṃ passāmi,",
  "anya-e0102n:124_5": "vejayantassa pāsādassa upari dhajaṃ passāmi.",
  "anya-e0102n:124_6": "Ko nu kho, bhante,",
  "anya-e0102n:124_7": "hetu ko paccayo,",
  "anya-e0102n:124_8": "yaṃ etarahi neva sineruṃ passāmi…pe…",
  "anya-e0102n:124_9": "na vejayantassa pāsādassa upari dhajaṃ passāmī”ti. “Ayaṃ,",
  "anya-e0102n:124_10": "raṭṭhapāla,",
  "anya-e0102n:124_11": "nandopanando nāma nāgarājā tumhākaṃ kupito sineruṃ sattakkhattuṃ bhogehi parikkhipitvā upari phaṇena paṭicchādetvā andhakāraṃ katvā ṭhito”ti.",
  "anya-e0102n:124_12": "“Damemi naṃ,",
  "anya-e0102n:124_13": "bhante”ti.",
  "anya-e0102n:124_14": "Na bhagavā anujāni.",
  "anya-e0102n:124_15": "Atha kho āyasmā bhaddiyo āyasmā rāhuloti anukkamena sabbepi bhikkhū uṭṭhahiṃsu.",
  "anya-e0102n:124_16": "Na bhagavā anujāni.",
  "anya-e0102n:125_0": "Avasāne mahāmoggallānatthero “ahaṃ, bhante,",
  "anya-e0102n:125_1": "damemi na”nti āha.",
  "anya-e0102n:125_2": "“Damehi moggallānā”ti bhagavā anujāni.",
  "anya-e0102n:125_3": "Thero attabhāvaṃ vijahitvā mahantaṃ nāgarājavaṇṇaṃ abhinimminitvā nandopanandaṃ cuddasakkhattuṃ bhogehi",
  "anya-e0102n:125_4": "parikkhipitvā tassa phaṇamatthake attano phaṇaṃ ṭhapetvā sinerunā saddhiṃ abhinippīḷesi.",
  "anya-e0102n:125_5": "Nāgarājā padhūmāyi.",
  "anya-e0102n:125_6": "Theropi na tuyhaṃyeva sarīre dhūmo atthi,",
  "anya-e0102n:125_7": "mayhampi atthīti padhūmāyi.",
  "anya-e0102n:125_8": "Nāgarājassa dhūmo theraṃ na bādhati.",
  "anya-e0102n:125_9": "Therassa pana dhūmo nāgarājānaṃ bādhati.",
  "anya-e0102n:125_10": "Tato nāgarājā pajjali.",
  "anya-e0102n:125_11": "Theropi na tuyhaṃyeva sarīre aggi atthi,",
  "anya-e0102n:125_12": "mayhampi atthīti pajjali.",
  "anya-e0102n:125_13": "Nāgarājassa tejo theraṃ na bādhati.",
  "anya-e0102n:125_14": "Therassa pana tejo nāgarājānaṃ bādhati.",
  "anya-e0102n:125_15": "Nāgarājā ayaṃ maṃ sinerunā abhinippīḷetvā dhūmāyati ceva pajjalati cāti cintetvā “bho tvaṃ kosī”ti paṭipucchi.",
  "anya-e0102n:125_16": "“Ahaṃ kho, nanda,",
  "anya-e0102n:125_17": "moggallāno”ti. “Bhante,",
  "anya-e0102n:125_18": "attano bhikkhubhāvena tiṭṭhāhī”ti.",
  "anya-e0102n:126_0": "Thero taṃ attabhāvaṃ vijahitvā tassa dakkhiṇakaṇṇasotena pavisitvā vāmakaṇṇasotena nikkhami,",
  "anya-e0102n:126_1": "vāmakaṇṇasotena pavisitvā dakkhiṇakaṇṇasotena nikkhami,",
  "anya-e0102n:126_2": "tathā dakkhiṇanāsasotena pavisitvā vāmanāsasotena nikkhami,",
  "anya-e0102n:126_3": "vāmanāsasotena pavisitvā dakkhiṇanāsasotena nikkhami.",
  "anya-e0102n:126_4": "Tato nāgarājā mukhaṃ vivari.",
  "anya-e0102n:126_5": "Thero mukhena pavisitvā antokucchiyaṃ pācīnena ca pacchimena ca caṅkamati.",
  "anya-e0102n:126_6": "Bhagavā “moggallāna,",
  "anya-e0102n:126_7": "manasikarohi mahiddhiko esa nāgo”ti āha.",
  "anya-e0102n:126_8": "Thero “mayhaṃ kho, bhante,",
  "anya-e0102n:126_9": "cattāro iddhipādā bhāvitā bahulīkatā yānīkatā vatthukatā anuṭṭhitā paricitā susamāraddhā, tiṭṭhatu, bhante,",
  "anya-e0102n:126_10": "nandopanando,",
  "anya-e0102n:126_11": "ahaṃ nandopanandasadisānaṃ nāgarājānaṃ satampi sahassampi satasahassampi dameyya”nti āha.",
  "anya-e0102n:127_0": "Nāgarājā cintesi “pavisanto tāva me na diṭṭho,",
  "anya-e0102n:127_1": "nikkhamanakāle dāni naṃ dāṭhantare pakkhipitvā saṅkhādissāmī”ti cintetvā nikkhama bhante,",
  "anya-e0102n:127_2": "mā maṃ antokucchiyaṃ aparāparaṃ caṅkamanto bādhayitthāti āha.",
  "anya-e0102n:127_3": "Thero nikkhamitvā bahi aṭṭhāsi.",
  "anya-e0102n:127_4": "Nāgarājā ayaṃ soti disvā nāsavātaṃ vissajji.",
  "anya-e0102n:127_5": "Thero catutthaṃ jhānaṃ samāpajji.",
  "anya-e0102n:127_6": "Lomakūpampissa vāto cāletuṃ nāsakkhi.",
  "anya-e0102n:127_7": "Avasesā bhikkhū kira ādito paṭṭhāya sabbapāṭihāriyāni kātuṃ sakkuṇeyyuṃ,",
  "anya-e0102n:127_8": "imaṃ pana ṭhānaṃ patvā evaṃ khippanisantino hutvā samāpajjituṃ na sakkhissantīti tesaṃ bhagavā nāgarājadamanaṃ nānujāni.",
  "anya-e0102n:128_0": "Nāgarājā “ahaṃ imassa samaṇassa nāsavātena lomakūpampi cāletuṃ nāsakkhiṃ,",
  "anya-e0102n:128_1": "mahiddhiko samaṇo”ti cintesi.",
  "anya-e0102n:128_2": "Thero attabhāvaṃ vijahitvā supaṇṇarūpaṃ abhinimminitvā supaṇṇavātaṃ dassento nāgarājānaṃ anubandhi.",
  "anya-e0102n:128_3": "Nāgarājā taṃ attabhāvaṃ vijahitvā māṇavakavaṇṇaṃ abhinimminitvā “bhante,",
  "anya-e0102n:128_4": "tumhākaṃ saraṇaṃ gacchāmī”ti vadanto therassa pāde vandi.",
  "anya-e0102n:128_5": "Thero “satthā, nanda, āgato,",
  "anya-e0102n:128_6": "ehi gamissāmā”ti nāgarājānaṃ damayitvā nibbisaṃ katvā gahetvā bhagavato santikaṃ agamāsi.",
  "anya-e0102n:128_7": "Nāgarājā bhagavantaṃ vanditvā “bhante,",
  "anya-e0102n:128_8": "tumhākaṃ saraṇaṃ gacchāmī”ti āha.",
  "anya-e0102n:128_9": "Bhagavā “sukhī hohi,",
  "anya-e0102n:128_10": "nāgarājā”ti vatvā bhikkhusaṅghaparivuto anāthapiṇḍikassa nivesanaṃ agamāsi.",
  "anya-e0102n:129_0": "Anāthapiṇḍiko “kiṃ, bhante,",
  "anya-e0102n:129_1": "atidivā āgatatthā”ti āha.",
  "anya-e0102n:129_2": "Moggallānassa ca nandopanandassa ca saṅgāmo ahosīti. Kassa, bhante, jayo,",
  "anya-e0102n:129_3": "kassa parājayoti.",
  "anya-e0102n:129_4": "Moggallānassa jayo,",
  "anya-e0102n:129_5": "nandassa parājayoti.",
  "anya-e0102n:129_6": "Anāthapiṇḍiko “adhivāsetu me, bhante,",
  "anya-e0102n:129_7": "bhagavā sattāhaṃ ekapaṭipāṭiyā bhattaṃ,",
  "anya-e0102n:129_8": "sattāhaṃ therassa sakkāraṃ karissāmī”ti vatvā sattāhaṃ buddhapamukhānaṃ pañcannaṃ bhikkhusatānaṃ mahāsakkāraṃ akāsi.",
  "anya-e0102n:129_9": "Iti imaṃ imasmiṃ nandopanandadamane kataṃ mahantaṃ attabhāvaṃ sandhāyetaṃ vuttaṃ “yadā mahantaṃ attabhāvaṃ karoti,",
  "anya-e0102n:129_10": "tadā mahantaṃ hoti mahāmoggallānattherassa viyā”ti.",
  "anya-e0102n:129_11": "Evaṃ vuttepi bhikkhū upādiṇṇakaṃ nissāya anupādiṇṇakameva vaḍḍhatīti āhaṃsu.",
  "anya-e0102n:129_12": "Ayameva cettha yutti.",
  "anya-e0102n:130_0": "So evaṃ katvā na kevalaṃ candimasūriye parāmasati.",
  "anya-e0102n:130_1": "Sace icchati pādakathalikaṃ katvā pāde ṭhapeti,",
  "anya-e0102n:130_2": "pīṭhaṃ katvā nisīdati,",
  "anya-e0102n:130_3": "mañcaṃ katvā nipajjati,",
  "anya-e0102n:130_4": "apassenaphalakaṃ katvā apassayati.",
  "anya-e0102n:130_5": "Yathā ca eko,",
  "anya-e0102n:130_6": "evaṃ aparopi.",
  "anya-e0102n:130_7": "Anekesupi hi bhikkhusatasahassesu evaṃ karontesu tesañca ekamekassa tatheva ijjhati.",
  "anya-e0102n:130_8": "Candimasūriyānañca gamanampi ālokakaraṇampi tatheva hoti.",
  "anya-e0102n:130_9": "Yathā hi pātisahassesu udakapūresu sabbapātīsu ca candamaṇḍalāni dissanti.",
  "anya-e0102n:130_10": "Pākatikameva ca candassa gamanaṃ ālokakaraṇañca hoti.",
  "anya-e0102n:130_11": "Tathūpamametaṃ pāṭihāriyaṃ.",
  "anya-e0102n:131_0": "397.",
  "anya-e0102n:131_1": "Yāva brahmalokāpīti brahmalokampi paricchedaṃ katvā.",
  "anya-e0102n:131_2": "Kāyena vasaṃ vattetīti tattha brahmaloke kāyena attano vasaṃ vatteti.",
  "anya-e0102n:131_3": "Tassattho pāḷiṃ anugantvā veditabbo.",
  "anya-e0102n:131_4": "Ayañhettha pāḷi –",
  "anya-e0102n:132_0": "“Yāva brahmalokāpi kāyena vasaṃ vattetīti.",
  "anya-e0102n:132_1": "Sace so iddhimā cetovasippatto brahmalokaṃ gantukāmo hoti,",
  "anya-e0102n:132_2": "dūrepi santike adhiṭṭhāti santike hotūti,",
  "anya-e0102n:132_3": "santike hoti.",
  "anya-e0102n:132_4": "Santikepi dūre adhiṭṭhāti dūre hotūti,",
  "anya-e0102n:132_5": "dūre hoti.",
  "anya-e0102n:132_6": "Bahukampi thokanti adhiṭṭhāti thokaṃ hotūti,",
  "anya-e0102n:132_7": "thokaṃ hoti.",
  "anya-e0102n:132_8": "Thokampi bahukanti adhiṭṭhāti bahukaṃ hotūti,",
  "anya-e0102n:132_9": "bahukaṃ hoti.",
  "anya-e0102n:132_10": "Dibbena cakkhunā tassa brahmuno rūpaṃ passati.",
  "anya-e0102n:132_11": "Dibbāya sotadhātuyā tassa brahmuno saddaṃ suṇāti.",
  "anya-e0102n:132_12": "Cetopariyañāṇena tassa brahmuno cittaṃ pajānāti.",
  "anya-e0102n:132_13": "Sace so iddhimā cetovasippatto dissamānena kāyena brahmalokaṃ gantukāmo hoti,",
  "anya-e0102n:132_14": "kāyavasena cittaṃ pariṇāmeti,",
  "anya-e0102n:132_15": "kāyavasena cittaṃ adhiṭṭhāti,",
  "anya-e0102n:132_16": "kāyavasena cittaṃ pariṇāmetvā kāyavasena cittaṃ adhiṭṭhahitvā sukhasaññañca lahusaññañca okkamitvā dissamānena kāyena brahmalokaṃ gacchati.",
  "anya-e0102n:132_17": "Sace so iddhimā cetovasippatto adissamānena kāyena brahmalokaṃ gantukāmo hoti,",
  "anya-e0102n:132_18": "cittavasena kāyaṃ pariṇāmeti,",
  "anya-e0102n:132_19": "cittavasena kāyaṃ adhiṭṭhāti.",
  "anya-e0102n:132_20": "Cittavasena kāyaṃ pariṇāmetvā cittavasena kāyaṃ adhiṭṭhahitvā sukhasaññañca lahusaññañca okkamitvā adissamānena kāyena brahmalokaṃ gacchati.",
  "anya-e0102n:132_21": "So tassa brahmuno purato rūpaṃ abhinimmināti manomayaṃ sabbaṅgapañcaṅgiṃ ahīnindriyaṃ.",
  "anya-e0102n:132_22": "Sace so iddhimā caṅkamati,",
  "anya-e0102n:132_23": "nimmitopi tattha caṅkamati.",
  "anya-e0102n:132_24": "Sace so iddhimā tiṭṭhati, nisīdati,",
  "anya-e0102n:132_25": "seyyaṃ kappeti,",
  "anya-e0102n:132_26": "nimmitopi tattha seyyaṃ kappeti.",
  "anya-e0102n:132_27": "Sace so iddhimā dhūmāyati,",
  "anya-e0102n:132_28": "pajjalati,",
  "anya-e0102n:132_29": "dhammaṃ bhāsati,",
  "anya-e0102n:132_30": "pañhaṃ pucchati,",
  "anya-e0102n:132_31": "pañhaṃ puṭṭho vissajjeti,",
  "anya-e0102n:132_32": "nimmitopi tattha pañhaṃ puṭṭho vissajjeti.",
  "anya-e0102n:132_33": "Sace so iddhimā tena brahmunā saddhiṃ santiṭṭhati,",
  "anya-e0102n:132_34": "sallapati,",
  "anya-e0102n:132_35": "sākacchaṃ samāpajjati,",
  "anya-e0102n:132_36": "nimmitopi tattha tena brahmunā saddhiṃ santiṭṭhati,",
  "anya-e0102n:132_37": "sallapati,",
  "anya-e0102n:132_38": "sākacchaṃ samāpajjati.",
  "anya-e0102n:132_39": "Yaṃ yadeva hi so iddhimā karoti,",
  "anya-e0102n:132_40": "taṃ tadeva nimmito karotī”ti.",
  "anya-e0102n:133_0": "Tattha dūrepi santike adhiṭṭhātīti pādakajjhānato vuṭṭhāya dūre devalokaṃ vā brahmalokaṃ vā āvajjati santike hotūti.",
  "anya-e0102n:133_1": "Āvajjitvā parikammaṃ katvā puna samāpajjitvā ñāṇena adhiṭṭhāti santike hotūti,",
  "anya-e0102n:133_2": "santike hoti.",
  "anya-e0102n:133_3": "Esa nayo sesapadesupi.",
  "anya-e0102n:134_0": "Tattha ko dūraṃ gahetvā santikaṃ akāsīti? Bhagavā.",
  "anya-e0102n:134_1": "Bhagavā hi yamakapāṭihāriyāvasāne devalokaṃ gacchanto yugandharañca sineruñca santike katvā pathavītalato",
  "anya-e0102n:134_2": "ekapādaṃ yugandhare patiṭṭhapetvā dutiyaṃ sinerumatthake ṭhapesi.",
  "anya-e0102n:134_3": "Añño ko akāsi?",
  "anya-e0102n:134_4": "Mahāmoggallānatthero.",
  "anya-e0102n:134_5": "Thero hi sāvatthito bhattakiccaṃ katvā nikkhantaṃ dvādasayojanikaṃ parisaṃ tiṃsayojanaṃ saṅkassanagaramaggaṃ saṅkhipitvā taṅkhaṇaññeva sampāpesi.",
  "anya-e0102n:135_0": "Apica tambapaṇṇidīpe cūḷasamuddattheropi akāsi.",
  "anya-e0102n:135_1": "Dubbhikkhasamaye kira therassa santikaṃ pātova satta bhikkhusatāni āgamaṃsu.",
  "anya-e0102n:135_2": "Thero “mahā bhikkhusaṅgho kuhiṃ bhikkhācāro bhavissatī”ti cintento sakalatambapaṇṇidīpe adisvā “paratīre",
  "anya-e0102n:135_3": "pāṭaliputte bhavissatī”ti disvā bhikkhū pattacīvaraṃ gāhāpetvā “ethāvuso,",
  "anya-e0102n:135_4": "bhikkhācāraṃ gamissāmā”ti pathaviṃ saṅkhipitvā pāṭaliputtaṃ gato.",
  "anya-e0102n:135_5": "Bhikkhū “kataraṃ, bhante,",
  "anya-e0102n:135_6": "imaṃ nagara”nti pucchiṃsu.",
  "anya-e0102n:135_7": "Pāṭaliputtaṃ, āvusoti.",
  "anya-e0102n:135_8": "Pāṭaliputtaṃ nāma dūre bhanteti. Āvuso,",
  "anya-e0102n:135_9": "mahallakattherā nāma dūrepi gahetvā santike karontīti.",
  "anya-e0102n:135_10": "Mahāsamuddo kuhiṃ, bhanteti? Nanu, āvuso,",
  "anya-e0102n:135_11": "antarā ekaṃ nīlamātikaṃ atikkamitvā āgatatthāti? Āma, bhante.",
  "anya-e0102n:135_12": "Mahāsamuddo pana mahantoti. Āvuso,",
  "anya-e0102n:135_13": "mahallakattherā nāma mahantampi khuddakaṃ karontīti.",
  "anya-e0102n:136_0": "Yathā cāyaṃ,",
  "anya-e0102n:136_1": "evaṃ tissadattattheropi sāyanhasamaye nhāyitvā katuttarāsaṅgo mahābodhiṃ vandissāmīti citte uppanne santike akāsi.",
  "anya-e0102n:137_0": "Santikaṃ pana gahetvā ko dūramakāsīti? Bhagavā.",
  "anya-e0102n:137_1": "Bhagavā hi attano ca aṅgulimālassa ca antaraṃ santikampi dūramakāsīti.",
  "anya-e0102n:138_0": "Atha ko bahukaṃ thokaṃ akāsīti?",
  "anya-e0102n:138_1": "Mahākassapatthero.",
  "anya-e0102n:138_2": "Rājagahe kira nakkhattadivase pañcasatā kumāriyo candapūve gahetvā nakkhattakīḷanatthāya gacchantiyo bhagavantaṃ disvā kiñci nādaṃsu.",
  "anya-e0102n:138_3": "Pacchato āgacchantaṃ pana theraṃ disvā amhākaṃ thero eti pūvaṃ dassāmāti sabbā pūve gahetvā theraṃ upasaṅkamiṃsu.",
  "anya-e0102n:138_4": "Thero pattaṃ nīharitvā sabbaṃ ekapattapūramattamakāsi.",
  "anya-e0102n:138_5": "Bhagavā theraṃ āgamayamāno purato nisīdi.",
  "anya-e0102n:138_6": "Thero āharitvā bhagavato adāsi.",
  "anya-e0102n:139_0": "Illisaseṭṭhivatthusmiṃ pana mahāmoggallānatthero thokaṃ bahukamakāsi,",
  "anya-e0102n:139_1": "kākavaliyavatthusmiñca bhagavā.",
  "anya-e0102n:139_2": "Mahākassapatthero kira sattāhaṃ samāpattiyā vītināmetvā daliddasaṅgahaṃ karonto kākavaliyassa nāma duggatamanussassa gharadvāre aṭṭhāsi.",
  "anya-e0102n:139_3": "Tassa jāyā theraṃ disvā patino pakkaṃ aloṇambilayāguṃ patte ākiri.",
  "anya-e0102n:139_4": "Thero taṃ gahetvā bhagavato hatthe ṭhapesi.",
  "anya-e0102n:139_5": "Bhagavā mahābhikkhusaṅghassa pahonakaṃ katvā adhiṭṭhāsi.",
  "anya-e0102n:139_6": "Ekapattena ābhatā sabbesaṃ pahosi.",
  "anya-e0102n:139_7": "Kākavaliyopi sattame divase seṭṭhiṭṭhānaṃ alatthāti.",
  "anya-e0102n:140_0": "Na kevalañca thokassa bahukaraṇaṃ,",
  "anya-e0102n:140_1": "madhuraṃ amadhuraṃ,",
  "anya-e0102n:140_2": "amadhuraṃ madhurantiādīsupi yaṃ yaṃ icchati,",
  "anya-e0102n:140_3": "sabbaṃ iddhimato ijjhati.",
  "anya-e0102n:140_4": "Tathā hi mahāanuḷatthero nāma sambahule bhikkhū piṇḍāya caritvā sukkhabhattameva labhitvā gaṅgātīre nisīditvā",
  "anya-e0102n:140_5": "paribhuñjamāne disvā gaṅgāya udakaṃ sappimaṇḍanti adhiṭṭhahitvā sāmaṇerānaṃ saññaṃ adāsi.",
  "anya-e0102n:140_6": "Te thālakehi āharitvā bhikkhusaṅghassa adaṃsu.",
  "anya-e0102n:140_7": "Sabbe madhurena sappimaṇḍena bhuñjiṃsūti.",
  "anya-e0102n:141_0": "Dibbena cakkhunāti idheva ṭhito ālokaṃ vaḍḍhetvā tassa brahmuno rūpaṃ passati.",
  "anya-e0102n:141_1": "Idheva ca ṭhito sabbaṃ tassa bhāsato saddaṃ suṇāti.",
  "anya-e0102n:141_2": "Cittaṃ pajānāti.",
  "anya-e0102n:141_3": "Kāyavasena cittaṃ pariṇāmetīti karajakāyassa vasena cittaṃ pariṇāmeti.",
  "anya-e0102n:141_4": "Pādakajjhānacittaṃ gahetvā kāye āropeti.",
  "anya-e0102n:141_5": "Kāyānugatikaṃ karoti dandhagamanaṃ.",
  "anya-e0102n:141_6": "Kāyagamanaṃ hi dandhaṃ hoti.",
  "anya-e0102n:141_7": "Sukhasaññañca lahusaññañca okkamatīti pādakajjhānārammaṇena iddhicittena sahajātaṃ sukhasaññañca lahusaññañca okkamati pavisati phasseti sampāpuṇāti.",
  "anya-e0102n:141_8": "Sukhasaññā nāma upekkhāsampayuttasaññā.",
  "anya-e0102n:141_9": "Upekkhā hi santaṃ sukhanti vuttā.",
  "anya-e0102n:141_10": "Sāyeva ca saññā nīvaraṇehi ceva vitakkādīhi paccanīkehi ca vimuttattā lahusaññātipi veditabbā.",
  "anya-e0102n:141_11": "Taṃ okkantassa panassa karajakāyopi tūlapicu viya sallahuko hoti.",
  "anya-e0102n:141_12": "So evaṃ vāyukkhittatūlapicunā viya sallahukena dissamānena kāyena brahmalokaṃ gacchati.",
  "anya-e0102n:141_13": "Evaṃ gacchanto ca sace icchati pathavīkasiṇavasena ākāse maggaṃ nimminitvā padasā gacchati.",
  "anya-e0102n:141_14": "Sace icchati vāyokasiṇavasena vāyuṃ adhiṭṭhahitvā tūlapicu viya vāyunā gacchati.",
  "anya-e0102n:141_15": "Apica gantukāmatā eva ettha pamāṇaṃ.",
  "anya-e0102n:141_16": "“Sati hi gantukāmatāya” evaṃ katacittādhiṭṭhāno adhiṭṭhānavegukkhittova so issāsakhittasaro viya dissamāno gacchati.",
  "anya-e0102n:142_0": "Cittavasena kāyaṃ pariṇāmetīti kāyaṃ gahetvā citte āropeti.",
  "anya-e0102n:142_1": "Cittānugatikaṃ karoti sīghagamanaṃ.",
  "anya-e0102n:142_2": "Cittagamanaṃ hi sīghaṃ hoti.",
  "anya-e0102n:142_3": "Sukhasaññañca lahusaññañca okkamatīti rūpakāyārammaṇena iddhicittena sahajātaṃ sukhasaññañca lahusaññañca okkamatīti.",
  "anya-e0102n:142_4": "Sesaṃ vuttanayeneva veditabbaṃ.",
  "anya-e0102n:142_5": "Idaṃ pana cittagamanameva hoti.",
  "anya-e0102n:142_6": "Evaṃ adissamānena kāyena gacchanto panāyaṃ kiṃ tassa adhiṭṭhānacittassa uppādakkhaṇe gacchati,",
  "anya-e0102n:142_7": "udāhu ṭhitikkhaṇe bhaṅgakkhaṇe vāti vutte tīsupi khaṇesu gacchatīti thero āha.",
  "anya-e0102n:142_8": "Kiṃ pana so sayaṃ gacchati nimmitaṃ pesetīti.",
  "anya-e0102n:142_9": "Yathāruci karoti.",
  "anya-e0102n:142_10": "Idha panassa sayaṃ gamanameva āgataṃ.",
  "anya-e0102n:143_0": "Manomayanti adhiṭṭhānamanena nimmitattā manomayaṃ.",
  "anya-e0102n:143_1": "Ahīnindriyanti idaṃ cakkhusotādīnaṃ saṇṭhānavasena vuttaṃ.",
  "anya-e0102n:143_2": "Nimmitarūpe pana pasādo nāma natthi.",
  "anya-e0102n:143_3": "Sace iddhimā caṅkamati nimmitopi tattha caṅkamatītiādi sabbaṃ sāvakanimmitaṃ sandhāya vuttaṃ.",
  "anya-e0102n:143_4": "Buddhanimmito pana yaṃ yaṃ bhagavā karoti,",
  "anya-e0102n:143_5": "taṃ tampi karoti.",
  "anya-e0102n:143_6": "Bhagavato rucivasena aññampi karotīti.",
  "anya-e0102n:143_7": "Ettha ca yaṃ so iddhimā idheva ṭhito dibbena cakkhunā rūpaṃ passati,",
  "anya-e0102n:143_8": "dibbāya sotadhātuyā saddaṃ suṇāti,",
  "anya-e0102n:143_9": "cetopariyañāṇena cittaṃ pajānāti,",
  "anya-e0102n:143_10": "na ettāvatā kāyena vasaṃ vatteti.",
  "anya-e0102n:143_11": "Yampi so idheva ṭhito tena brahmunā saddhiṃ santiṭṭhati sallapati sākacchaṃ samāpajjati,",
  "anya-e0102n:143_12": "ettāvatāpi na kāyena vasaṃ vatteti.",
  "anya-e0102n:143_13": "Yampissa dūrepi santike adhiṭṭhātītiādikaṃ adhiṭṭhānaṃ,",
  "anya-e0102n:143_14": "ettāvatāpi na kāyena vasaṃ vatteti.",
  "anya-e0102n:143_15": "Yampi so dissamānena vā adissamānena vā kāyena brahmalokaṃ gacchati,",
  "anya-e0102n:143_16": "ettāvatāpi na kāyena vasaṃ vatteti.",
  "anya-e0102n:143_17": "Yañca kho so tassa brahmuno purato rūpaṃ abhinimminātītiādinā nayena vuttavidhānaṃ āpajjati,",
  "anya-e0102n:143_18": "ettāvatā kāyena vasaṃ vatteti nāmaṃ.",
  "anya-e0102n:143_19": "Sesaṃ panettha kāyena vasaṃ vattanāya pubbabhāgadassanatthaṃ vuttanti ayaṃ tāva adhiṭṭhānā iddhi.",
  "anya-e0102n:144_0": "398.",
  "anya-e0102n:144_1": "Vikubbanāya pana manomayāya ca idaṃ nānākaraṇaṃ.",
  "anya-e0102n:144_2": "Vikubbanaṃ tāva karontena “so pakativaṇṇaṃ vijahitvā kumārakavaṇṇaṃ vā dasseti,",
  "anya-e0102n:144_3": "nāgavaṇṇaṃ vā dasseti,",
  "anya-e0102n:144_4": "supaṇṇavaṇṇaṃ vā dasseti,",
  "anya-e0102n:144_5": "asuravaṇṇaṃ vā dasseti,",
  "anya-e0102n:144_6": "indavaṇṇaṃ vā dasseti,",
  "anya-e0102n:144_7": "devavaṇṇaṃ vā dasseti,",
  "anya-e0102n:144_8": "brahmavaṇṇaṃ vā dasseti,",
  "anya-e0102n:144_9": "samuddavaṇṇaṃ vā dasseti,",
  "anya-e0102n:144_10": "pabbatavaṇṇaṃ vā dasseti,",
  "anya-e0102n:144_11": "sīhavaṇṇaṃ vā dasseti,",
  "anya-e0102n:144_12": "byagghavaṇṇaṃ vā dasseti,",
  "anya-e0102n:144_13": "dīpivaṇṇaṃ vā dasseti,",
  "anya-e0102n:144_14": "hatthimpi dasseti,",
  "anya-e0102n:144_15": "assampi dasseti,",
  "anya-e0102n:144_16": "rathampi dasseti,",
  "anya-e0102n:144_17": "pattimpi dasseti,",
  "anya-e0102n:144_18": "vividhampi senābyūhaṃ dassetī”ti evaṃ vuttesu kumārakavaṇṇādīsu yaṃ yaṃ ākaṅkhati,",
  "anya-e0102n:144_19": "taṃ taṃ adhiṭṭhātabbaṃ.",
  "anya-e0102n:144_20": "Adhiṭṭhahantena ca pathavīkasiṇādīsu aññatarārammaṇato abhiññāpādakajjhānato vuṭṭhāya attano kumārakavaṇṇo āvajjitabbo.",
  "anya-e0102n:144_21": "Āvajjitvā parikammāvasāne puna samāpajjitvā vuṭṭhāya evarūpo nāma kumārako homīti adhiṭṭhātabbaṃ.",
  "anya-e0102n:144_22": "Saha adhiṭṭhānacittena kumārako hoti devadatto viya.",
  "anya-e0102n:144_23": "Esa nayo sabbattha.",
  "anya-e0102n:145_0": "Hatthimpi dassetītiādi panettha bahiddhāpi hatthiādidassanavasena vuttaṃ.",
  "anya-e0102n:145_1": "Tattha hatthī homīti anadhiṭṭhahitvā hatthī hotūti adhiṭṭhātabbaṃ,",
  "anya-e0102n:145_2": "assādīsupi eseva nayoti.",
  "anya-e0102n:145_3": "Ayaṃ vikubbanā iddhi.",
  "anya-e0102n:146_0": "399.",
  "anya-e0102n:146_1": "Manomayaṃ kātukāmo pana pādakajjhānato vuṭṭhāya kāyaṃ tāva āvajjitvā vuttanayeneva susiro hotūti adhiṭṭhāti,",
  "anya-e0102n:146_2": "susiro hoti.",
  "anya-e0102n:146_3": "Athassa abbhantare aññaṃ kāyaṃ āvajjitvā parikammaṃ katvā vuttanayeneva adhiṭṭhāti,",
  "anya-e0102n:146_4": "tassa abbhantare añño kāyo hotūti.",
  "anya-e0102n:146_5": "So taṃ muñjamhā īsikaṃ viya kosiyā asiṃ viya karaṇḍāya ahiṃ viya ca abbāhati.",
  "anya-e0102n:146_6": "Tena vuttaṃ “idha bhikkhu imamhā kāyā aññaṃ kāyaṃ abhinimmināti rūpiṃ manomayaṃ sabbaṅgapaccaṅgiṃ ahīnindriyaṃ.",
  "anya-e0102n:146_7": "Seyyathāpi puriso muñjamhā īsikaṃ pavāheyya,",
  "anya-e0102n:146_8": "tassa evamassa ayaṃ muñjo ayaṃ īsikā,",
  "anya-e0102n:146_9": "añño muñjo aññā īsikā,",
  "anya-e0102n:146_10": "muñjamhātveva īsikā pavāḷhā”tiādi.",
  "anya-e0102n:146_11": "Ettha ca yathā īsikādayo muñjādīhi sadisā honti,",
  "anya-e0102n:146_12": "evaṃ manomayarūpaṃ iddhimatāsadisameva hotīti dassanatthaṃ etā upamā vuttāti.",
  "anya-e0102n:146_13": "Ayaṃ manomayā iddhi.",
  "anya-e0102n:147_0": "Iti sādhujanapāmojjatthāya kate visuddhimagge",
  "anya-e0102n:148_0": "Iddhividhaniddeso nāma",
  "anya-e0102n:149_0": "Dvādasamo paricchedo.",
  "anya-e0102n:150_0": "13. Abhiññāniddeso",
  "anya-e0102n:151_0": "Dibbasotadhātukathā",
  "anya-e0102n:152_0": "400.",
  "anya-e0102n:152_1": "Idāni dibbasotadhātuyā niddesakkamo anuppatto.",
  "anya-e0102n:152_2": "Tattha tato parāsu ca tīsu abhiññāsu so evaṃ samāhite cittetiādīnaṃ attho vuttanayeneva veditabbo.",
  "anya-e0102n:152_3": "Sabbattha pana visesamattameva vaṇṇayissāma.",
  "anya-e0102n:152_4": "Tatra dibbāya sotadhātuyāti ettha dibbasadisattā dibbā.",
  "anya-e0102n:152_5": "Devānaṃ hi sucaritakammanibbattā pittasemharuhirādīhi apalibuddhā upakkilesavimuttatāya dūrepi ārammaṇaṃ",
  "anya-e0102n:152_6": "sampaṭicchanasamatthā dibbapasādasotadhātu hoti.",
  "anya-e0102n:152_7": "Ayañcāpi imassa bhikkhuno vīriyabhāvanābalanibbattā ñāṇasotadhātu tādisāyevāti dibbasadisattā dibbā.",
  "anya-e0102n:152_8": "Apica dibbavihāravasena paṭiladdhattā attanā ca dibbavihārasannissitattāpi dibbā.",
  "anya-e0102n:152_9": "Savanaṭṭhena nijjīvaṭṭhena ca sotadhātu.",
  "anya-e0102n:152_10": "Sotadhātukiccakaraṇena ca sotadhātu viyātipi sotadhātu.",
  "anya-e0102n:152_11": "Tāya dibbāya sotadhātuyā.",
  "anya-e0102n:153_0": "Visuddhāyāti parisuddhāya nirupakkilesāya.",
  "anya-e0102n:153_1": "Atikkantamānusikāyāti manussūpacāraṃ atikkamitvā saddasavanena mānusikaṃ maṃsasotadhātuṃ atikkantāya vītivattitvā ṭhitāya.",
  "anya-e0102n:153_2": "Ubho sadde suṇātīti dve sadde suṇāti.",
  "anya-e0102n:153_3": "Katame dve?",
  "anya-e0102n:153_4": "Dibbe ca mānuse ca,",
  "anya-e0102n:153_5": "devānañca manussānañca saddeti vuttaṃ hoti.",
  "anya-e0102n:153_6": "Etena padesapariyādānaṃ veditabbaṃ.",
  "anya-e0102n:153_7": "Ye dūre santike cāti ye saddā dūre paracakkavāḷepi ye ca santike antamaso sadehasannissitapāṇakasaddāpi,",
  "anya-e0102n:153_8": "te suṇātīti vuttaṃ hoti.",
  "anya-e0102n:153_9": "Etena nippadesapariyādānaṃ veditabbaṃ.",
  "anya-e0102n:154_0": "Kathaṃ panāyaṃ uppādetabbāti?",
  "anya-e0102n:154_1": "Tena bhikkhunā abhiññāpādakajjhānaṃ samāpajjitvā vuṭṭhāya parikammasamādhicittena paṭhamataraṃ pakatisotapathe",
  "anya-e0102n:154_2": "dūre oḷāriko araññe sīhādīnaṃ saddo āvajjitabbo.",
  "anya-e0102n:154_3": "Vihāre ghaṇḍisaddo,",
  "anya-e0102n:154_4": "bherisaddo,",
  "anya-e0102n:154_5": "saṅkhasaddo,",
  "anya-e0102n:154_6": "sāmaṇeradaharabhikkhūnaṃ sabbathāmena sajjhāyantānaṃ sajjhāyanasaddo,",
  "anya-e0102n:154_7": "pakatikathaṃ kathentānaṃ “kiṃ bhante,",
  "anya-e0102n:154_8": "kimāvuso”tiādisaddo,",
  "anya-e0102n:154_9": "sakuṇasaddo,",
  "anya-e0102n:154_10": "vātasaddo,",
  "anya-e0102n:154_11": "padasaddo,",
  "anya-e0102n:154_12": "pakkuthitaudakassa cicciṭāyanasaddo,",
  "anya-e0102n:154_13": "ātape sussamānatālapaṇṇasaddo,",
  "anya-e0102n:154_14": "kunthakipillikādisaddoti evaṃ sabboḷārikato pabhuti yathākkamena sukhumasaddā āvajjitabbā.",
  "anya-e0102n:154_15": "Tena puratthimāya disāya saddānaṃ saddanimittaṃ manasikātabbaṃ.",
  "anya-e0102n:154_16": "Pacchimāya, uttarāya,",
  "anya-e0102n:154_17": "dakkhiṇāya,",
  "anya-e0102n:154_18": "heṭṭhimāya,",
  "anya-e0102n:154_19": "uparimāya disāya,",
  "anya-e0102n:154_20": "puratthimāya anudisāya,",
  "anya-e0102n:154_21": "pacchimāya, uttarāya,",
  "anya-e0102n:154_22": "dakkhiṇāya anudisāya saddānaṃ saddanimittaṃ manasikātabbaṃ.",
  "anya-e0102n:154_23": "Oḷārikānampi sukhumānampi saddānaṃ saddanimittaṃ manasikātabbaṃ.",
  "anya-e0102n:154_24": "Tassa te saddā pākatikacittassāpi pākaṭā honti.",
  "anya-e0102n:154_25": "Parikammasamādhicittassa pana ativiya pākaṭā.",
  "anya-e0102n:155_0": "Tassevaṃ saddanimittaṃ manasikaroto idāni dibbasotadhātu uppajjissatīti tesu saddesu aññataraṃ ārammaṇaṃ katvā manodvārāvajjanaṃ uppajjati.",
  "anya-e0102n:155_1": "Tasmiṃ niruddhe cattāri pañca vā javanāni javanti,",
  "anya-e0102n:155_2": "yesaṃ purimāni tīṇi cattāri vā parikammaupacārānulomagotrabhunāmakāni kāmāvacarāni,",
  "anya-e0102n:155_3": "catutthaṃ pañcamaṃ vā appanācittaṃ rūpāvacaraṃ catutthajjhānikaṃ.",
  "anya-e0102n:155_4": "Tattha yaṃ tena appanācittena saddhiṃ uppannaṃ ñāṇaṃ,",
  "anya-e0102n:155_5": "ayaṃ dibbasotadhātūti veditabbā.",
  "anya-e0102n:155_6": "Tato paraṃ tasmiṃ sote patito hoti.",
  "anya-e0102n:155_7": "Taṃ thāmajātaṃ karontena “etthantare saddaṃ suṇāmī”ti ekaṅgulamattaṃ paricchinditvā vaḍḍhetabbaṃ.",
  "anya-e0102n:155_8": "Tato dvaṅgulacaturaṅgulaaṭṭhaṅgulavidatthiratanaantogabbhapamukhapāsādapariveṇasaṅghārāmagocaragāmajanapadādivasena",
  "anya-e0102n:155_9": "yāva cakkavāḷaṃ tato vā bhiyyopi paricchinditvā paricchinditvā vaḍḍhetabbaṃ.",
  "anya-e0102n:156_0": "Evaṃ adhigatābhiñño esa pādakajjhānārammaṇena phuṭṭhokāsabbhantaragatepi sadde puna pādakajjhānaṃ asamāpajjitvāpi abhiññāñāṇena suṇātiyeva.",
  "anya-e0102n:156_1": "Evaṃ suṇanto ca sacepi yāva brahmalokā saṅkhabheripaṇavādisaddehi ekakolāhalaṃ hoti,",
  "anya-e0102n:156_2": "pāṭiyekkaṃ vavatthapetukāmatāya sati ayaṃ saṅkhasaddo ayaṃ bherisaddoti vavatthapetuṃ sakkotiyevāti.",
  "anya-e0102n:157_0": "Dibbasotadhātukathā niṭṭhitā.",
  "anya-e0102n:158_0": "Cetopariyañāṇakathā",
  "anya-e0102n:159_0": "401.",
  "anya-e0102n:159_1": "Cetopariyañāṇakathāya cetopariyañāṇāyāti ettha pariyātīti pariyaṃ,",
  "anya-e0102n:159_2": "paricchindatīti attho.",
  "anya-e0102n:159_3": "Cetaso pariyaṃ cetopariyaṃ.",
  "anya-e0102n:159_4": "Cetopariyañca taṃ ñāṇañcāti cetopariyañāṇaṃ.",
  "anya-e0102n:159_5": "Tadatthāyāti vuttaṃ hoti.",
  "anya-e0102n:159_6": "Parasattānanti attānaṃ ṭhapetvā sesasattānaṃ.",
  "anya-e0102n:159_7": "Parapuggalānanti idampi iminā ekatthameva.",
  "anya-e0102n:159_8": "Veneyyavasena pana desanāvilāsena ca byañjananānattaṃ kataṃ.",
  "anya-e0102n:159_9": "Cetasā cetoti attano cittena tesaṃ cittaṃ.",
  "anya-e0102n:159_10": "Paricca pajānātīti paricchinditvā sarāgādivasena nānappakārato jānāti.",
  "anya-e0102n:160_0": "Kathaṃ panetaṃ ñāṇaṃ uppādetabbanti?",
  "anya-e0102n:160_1": "Etañhi dibbacakkhuvasena ijjhati,",
  "anya-e0102n:160_2": "taṃ etassa parikammaṃ.",
  "anya-e0102n:160_3": "Tasmā tena bhikkhunā ālokaṃ vaḍḍhetvā dibbena cakkhunā parassa hadayarūpaṃ nissāya vattamānassa lohitassa vaṇṇaṃ passitvā cittaṃ pariyesitabbaṃ.",
  "anya-e0102n:160_4": "Yadā hi somanassacittaṃ vattati,",
  "anya-e0102n:160_5": "tadā rattaṃ nigrodhapakkasadisaṃ hoti.",
  "anya-e0102n:160_6": "Yadā domanassacittaṃ vattati,",
  "anya-e0102n:160_7": "tadā kāḷakaṃ jambupakkasadisaṃ.",
  "anya-e0102n:160_8": "Yadā upekkhācittaṃ vattati,",
  "anya-e0102n:160_9": "tadā pasannatilatelasadisaṃ.",
  "anya-e0102n:160_10": "Tasmā tena “idaṃ rūpaṃ somanassindriyasamuṭṭhānaṃ,",
  "anya-e0102n:160_11": "idaṃ domanassindriyasamuṭṭhānaṃ,",
  "anya-e0102n:160_12": "idaṃ upekkhindriyasamuṭṭhāna”nti parassa hadayalohitavaṇṇaṃ passitvā cittaṃ pariyesantena cetopariyañāṇaṃ thāmagataṃ kātabbaṃ.",
  "anya-e0102n:160_13": "Evaṃ thāmagate hi tasmiṃ anukkamena sabbampi kāmāvacaracittaṃ rūpāvacarārūpāvacaracittañca pajānāti cittā",
  "anya-e0102n:160_14": "cittameva saṅkamanto vināpi hadayarūpadassanena.",
  "anya-e0102n:160_15": "Vuttampi cetaṃ aṭṭhakathāyaṃ “āruppe parassa cittaṃ jānitukāmo kassa hadayarūpaṃ passati,",
  "anya-e0102n:160_16": "kassindriyavikāraṃ oloketīti?",
  "anya-e0102n:160_17": "Na kassaci.",
  "anya-e0102n:160_18": "Iddhimato visayo esa yadidaṃ yattha katthaci cittaṃ āvajjanto soḷasappabhedaṃ cittaṃ jānāti.",
  "anya-e0102n:160_19": "Akatābhinivesassa pana vasena ayaṃ kathā”ti.",
  "anya-e0102n:161_0": "Sarāgaṃ vā cittantiādīsu pana aṭṭhavidhaṃ lobhasahagataṃ cittaṃ sarāgaṃ cittanti veditabbaṃ.",
  "anya-e0102n:161_1": "Avasesaṃ catubhūmakaṃ kusalābyākataṃ cittaṃ vītarāgaṃ.",
  "anya-e0102n:161_2": "Dve domanassacittāni dve vicikicchuddhaccacittānīti imāni pana cattāri cittāni imasmiṃ duke saṅgahaṃ na gacchanti.",
  "anya-e0102n:161_3": "Keci pana therā tānipi saṅgaṇhanti.",
  "anya-e0102n:161_4": "Duvidhaṃ pana domanassacittaṃ sadosaṃ cittaṃ nāma.",
  "anya-e0102n:161_5": "Sabbampi catubhūmakaṃ kusalābyākataṃ vītadosaṃ.",
  "anya-e0102n:161_6": "Sesāni dasākusalacittāni imasmiṃ duke saṅgahaṃ na gacchanti.",
  "anya-e0102n:161_7": "Keci pana therā tānipi saṅgaṇhanti.",
  "anya-e0102n:162_0": "Samohaṃ vītamohanti ettha pana pāṭipuggalikanayena vicikicchuddhaccasahagatadvayameva samohaṃ,",
  "anya-e0102n:162_1": "mohassa pana sabbākusalesu sambhavato dvādasavidhampi akusalacittaṃ samohaṃ cittanti veditabbaṃ.",
  "anya-e0102n:162_2": "Avasesaṃ vītamohaṃ.",
  "anya-e0102n:162_3": "Thinamiddhānugataṃ pana saṃkhittaṃ.",
  "anya-e0102n:162_4": "Uddhaccānugataṃ vikkhittaṃ.",
  "anya-e0102n:162_5": "Rūpāvacarārūpāvacaraṃ mahaggataṃ.",
  "anya-e0102n:162_6": "Avasesaṃ amahaggataṃ.",
  "anya-e0102n:162_7": "Sabbampi tebhūmakaṃ sauttaraṃ.",
  "anya-e0102n:162_8": "Lokuttaraṃ anuttaraṃ.",
  "anya-e0102n:162_9": "Upacārappattaṃ appanāppattañca samāhitaṃ.",
  "anya-e0102n:162_10": "Ubhayamappattaṃ asamāhitaṃ.",
  "anya-e0102n:162_11": "Tadaṅgavikkhambhanasamucchedapaṭipassaddhinissaraṇavimuttippattaṃ vimuttaṃ.",
  "anya-e0102n:162_12": "Pañcavidhampi etaṃ vimuttimappattaṃ avimuttanti veditabbaṃ.",
  "anya-e0102n:162_13": "Iti cetopariyañāṇalābhī bhikkhu sabbappakārampi idaṃ sarāgaṃ vā cittaṃ…pe…",
  "anya-e0102n:162_14": "avimuttaṃ vā cittaṃ avimuttaṃ cittanti pajānātīti.",
  "anya-e0102n:163_0": "Cetopariyañāṇakathā niṭṭhitā.",
  "anya-e0102n:164_0": "Pubbenivāsānussatiñāṇakathā",
  "anya-e0102n:165_0": "402.",
  "anya-e0102n:165_1": "Pubbenivāsānussatiñāṇakathāyaṃ pubbenivāsānussatiñāṇāyāti pubbenivāsānussatimhi yaṃ ñāṇaṃ,",
  "anya-e0102n:165_2": "tadatthāya.",
  "anya-e0102n:165_3": "Pubbenivāsoti pubbe atītajātīsu nivutthakkhandhā.",
  "anya-e0102n:165_4": "Nivutthāti ajjhāvutthā anubhūtā attano santāne uppajjitvā niruddhā.",
  "anya-e0102n:165_5": "Nivutthadhammā vā.",
  "anya-e0102n:165_6": "Nivutthāti gocaranivāsena nivutthā attano viññāṇena viññātā paricchinnā,",
  "anya-e0102n:165_7": "paraviññāṇaviññātāpi vā chinnavaṭumakānussaraṇādīsu,",
  "anya-e0102n:165_8": "te buddhānaṃyeva labbhanti.",
  "anya-e0102n:165_9": "Pubbenivāsānussatīti yāya satiyā pubbenivāsaṃ anussarati,",
  "anya-e0102n:165_10": "sā pubbenivāsānussati.",
  "anya-e0102n:165_11": "Ñāṇanti tāya satiyā sampayuttañāṇaṃ.",
  "anya-e0102n:165_12": "Evamimassa pubbenivāsānussatiñāṇassa atthāya pubbenivāsānussatiñāṇāya etassa ñāṇassa adhigamāya pattiyāti vuttaṃ hoti.",
  "anya-e0102n:166_0": "Anekavihitanti anekavidhaṃ,",
  "anya-e0102n:166_1": "anekehi vā pakārehi pavattitaṃ,",
  "anya-e0102n:166_2": "saṃvaṇṇitanti attho.",
  "anya-e0102n:166_3": "Pubbenivāsanti samanantarātītabhavaṃ ādiṃ katvā tattha tattha nivutthasantānaṃ.",
  "anya-e0102n:166_4": "Anussaratīti khandhapaṭipāṭivasena cutipaṭisandhivasena vā anugantvā anugantvā sarati.",
  "anya-e0102n:166_5": "Imañhi pubbenivāsaṃ cha janā anussaranti – titthiyā,",
  "anya-e0102n:166_6": "pakatisāvakā,",
  "anya-e0102n:166_7": "mahāsāvakā,",
  "anya-e0102n:166_8": "aggasāvakā,",
  "anya-e0102n:166_9": "paccekabuddhā, buddhāti.",
  "anya-e0102n:167_0": "Tattha titthiyā cattālīsaṃyeva kappe anussaranti,",
  "anya-e0102n:167_1": "na tato paraṃ. Kasmā,",
  "anya-e0102n:167_2": "dubbalapaññattā.",
  "anya-e0102n:167_3": "Tesañhi nāmarūpaparicchedavirahitattā dubbalā paññā hoti.",
  "anya-e0102n:167_4": "Pakatisāvakā kappasatampi kappasahassampi anussarantiyeva,",
  "anya-e0102n:167_5": "balavapaññattā.",
  "anya-e0102n:167_6": "Asītimahāsāvakā satasahassakappe anussaranti.",
  "anya-e0102n:167_7": "Dve aggasāvakā ekaṃ asaṅkhyeyyaṃ satasahassañca.",
  "anya-e0102n:167_8": "Paccekabuddhā dve asaṅkhyeyyāni satasahassañca.",
  "anya-e0102n:167_9": "Ettako hi etesaṃ abhinīhāro.",
  "anya-e0102n:167_10": "Buddhānaṃ pana paricchedo nāma natthi.",
  "anya-e0102n:168_0": "Titthiyā ca khandhapaṭipāṭimeva saranti,",
  "anya-e0102n:168_1": "paṭipāṭiṃ muñcitvā cutipaṭisandhivasena sarituṃ na sakkonti.",
  "anya-e0102n:168_2": "Tesañhi andhānaṃ viya icchitapadesokkamanaṃ natthi.",
  "anya-e0102n:168_3": "Yathā pana andhā yaṭṭhiṃ amuñcitvāva gacchanti,",
  "anya-e0102n:168_4": "evaṃ te khandhānaṃ paṭipāṭiṃ amuñcitvāva saranti.",
  "anya-e0102n:168_5": "Pakatisāvakā khandhapaṭipāṭiyāpi anussaranti cutipaṭisandhivasenapi saṅkamanti.",
  "anya-e0102n:168_6": "Tathā asītimahāsāvakā.",
  "anya-e0102n:168_7": "Dvinnaṃ pana aggasāvakānaṃ khandhapaṭipāṭikiccaṃ natthi.",
  "anya-e0102n:168_8": "Ekassa attabhāvassa cutiṃ disvā paṭisandhiṃ passanti,",
  "anya-e0102n:168_9": "puna aparassa cutiṃ disvā paṭisandhinti evaṃ cutipaṭisandhivaseneva saṅkamantā gacchanti.",
  "anya-e0102n:168_10": "Tathā paccekabuddhā.",
  "anya-e0102n:169_0": "Buddhānaṃ pana neva khandhapaṭipāṭikiccaṃ,",
  "anya-e0102n:169_1": "na cutipaṭisandhivasena saṅkamanakiccaṃ atthi.",
  "anya-e0102n:169_2": "Tesañhi anekāsu kappakoṭīsu heṭṭhā vā upari vā yaṃ yaṃ ṭhānaṃ icchanti,",
  "anya-e0102n:169_3": "taṃ taṃ pākaṭameva hoti.",
  "anya-e0102n:169_4": "Tasmā anekāpi kappakoṭiyo peyyālapāḷiṃ viya saṃkhipitvā yaṃ yaṃ icchanti,",
  "anya-e0102n:169_5": "tatra tatreva okkamantā sīhokkantavasena gacchanti.",
  "anya-e0102n:169_6": "Evaṃ gacchantānañca nesaṃ ñāṇaṃ yathā nāma katavālavedhaparicayassa sarabhaṅgasadisassa dhanuggahassa",
  "anya-e0102n:169_7": "khitto saro antarā rukkhalatādīsu asajjamāno lakkheyeva patati,",
  "anya-e0102n:169_8": "na sajjati,",
  "anya-e0102n:169_9": "na virajjhati,",
  "anya-e0102n:169_10": "evaṃ antarantarāsu jātīsu na sajjati,",
  "anya-e0102n:169_11": "na virajjhati,",
  "anya-e0102n:169_12": "asajjamānaṃ avirajjhamānaṃ icchiticchitaṭṭhānaṃyeva gaṇhāti.",
  "anya-e0102n:170_0": "Imesu ca pana pubbenivāsaṃ anussaraṇasattesu titthiyānaṃ pubbenivāsadassanaṃ khajjupanakapabhāsadisaṃ hutvā upaṭṭhāti.",
  "anya-e0102n:170_1": "Pakatisāvakānaṃ dīpappabhāsadisaṃ.",
  "anya-e0102n:170_2": "Mahāsāvakānaṃ ukkāpabhāsadisaṃ.",
  "anya-e0102n:170_3": "Aggasāvakānaṃ osadhitārakappabhāsadisaṃ.",
  "anya-e0102n:170_4": "Paccekabuddhānaṃ candappabhāsadisaṃ.",
  "anya-e0102n:170_5": "Buddhānaṃ rasmisahassapaṭimaṇḍitasaradasūriyamaṇḍalasadisaṃ hutvā upaṭṭhāti.",
  "anya-e0102n:171_0": "Titthiyānañca pubbenivāsānussaraṇaṃ andhānaṃ yaṭṭhikoṭigamanaṃ viya hoti.",
  "anya-e0102n:171_1": "Pakatisāvakānaṃ daṇḍakasetugamanaṃ viya.",
  "anya-e0102n:171_2": "Mahāsāvakānaṃ jaṅghasetugamanaṃ viya.",
  "anya-e0102n:171_3": "Aggasāvakānaṃ sakaṭasetugamanaṃ viya.",
  "anya-e0102n:171_4": "Paccekabuddhānaṃ mahājaṅghamaggagamanaṃ viya.",
  "anya-e0102n:171_5": "Buddhānaṃ mahāsakaṭamaggagamanaṃ viya.",
  "anya-e0102n:172_0": "Imasmiṃ pana adhikāre sāvakānaṃ pubbenivāsānussaraṇaṃ adhippetaṃ.",
  "anya-e0102n:172_1": "Tena vuttaṃ “anussaratīti khandhapaṭipāṭivasena cutipaṭisandhivasena vā anugantvā anugantvā saratī”ti.",
  "anya-e0102n:173_0": "403.",
  "anya-e0102n:173_1": "Tasmā evamanussaritukāmena ādikammikena bhikkhunā pacchābhattaṃ piṇḍapātapaṭikkantena rahogatena paṭisallinena",
  "anya-e0102n:173_2": "paṭipāṭiyā cattāri jhānāni samāpajjitvā abhiññāpādakacatutthajjhānato vuṭṭhāya sabbapacchimā nisajjā",
  "anya-e0102n:173_3": "āvajjitabbā.",
  "anya-e0102n:173_4": "Tato āsanapaññāpanaṃ,",
  "anya-e0102n:173_5": "senāsanappavesanaṃ,",
  "anya-e0102n:173_6": "pattacīvarapaṭisāmanaṃ,",
  "anya-e0102n:173_7": "bhojanakālo,",
  "anya-e0102n:173_8": "gāmato āgamanakālo,",
  "anya-e0102n:173_9": "gāme piṇḍāya caritakālo,",
  "anya-e0102n:173_10": "gāmaṃ piṇḍāya paviṭṭhakālo,",
  "anya-e0102n:173_11": "vihārato nikkhamanakālo,",
  "anya-e0102n:173_12": "cetiyaṅgaṇabodhiyaṅgaṇavandanakālo,",
  "anya-e0102n:173_13": "pattadhovanakālo,",
  "anya-e0102n:173_14": "pattapaṭiggahaṇakālo,",
  "anya-e0102n:173_15": "pattapaṭiggahaṇato yāva mukhadhovanā katakiccaṃ,",
  "anya-e0102n:173_16": "paccūsakāle katakiccaṃ,",
  "anya-e0102n:173_17": "majjhimayāme katakiccaṃ,",
  "anya-e0102n:173_18": "paṭhamayāme katakiccanti evaṃ paṭilomakkamena sakalaṃ rattindivaṃ katakiccaṃ āvajjitabbaṃ.",
  "anya-e0102n:173_19": "Ettakaṃ pana pakaticittassapi pākaṭaṃ hoti.",
  "anya-e0102n:173_20": "Parikammasamādhicittassa pana atipākaṭameva.",
  "anya-e0102n:174_0": "Sace panettha kiñci na pākaṭaṃ hoti,",
  "anya-e0102n:174_1": "puna pādakajjhānaṃ samāpajjitvā vuṭṭhāya āvajjitabbaṃ.",
  "anya-e0102n:174_2": "Ettakena dīpe jalite viya pākaṭaṃ hoti.",
  "anya-e0102n:174_3": "Evaṃ paṭilomakkameneva dutiyadivasepi tatiyacatutthapañcamadivasepi dasāhepi aḍḍhamāsepi māsepi yāva saṃvaccharāpi katakiccaṃ āvajjitabbaṃ.",
  "anya-e0102n:174_4": "Eteneva upāyena dasavassāni vīsativassānīti yāva imasmiṃ bhave attano paṭisandhi,",
  "anya-e0102n:174_5": "tāva āvajjantena purimabhave cutikkhaṇe pavattitanāmarūpaṃ āvajjitabbaṃ.",
  "anya-e0102n:174_6": "Pahoti hi paṇḍito bhikkhu paṭhamavāreneva paṭisandhiṃ ugghāṭetvā cutikkhaṇe nāmarūpamārammaṇaṃ kātuṃ.",
  "anya-e0102n:175_0": "Yasmā pana purimabhave nāmarūpaṃ asesaṃ niruddhaṃ aññaṃ uppannaṃ,",
  "anya-e0102n:175_1": "tasmā taṃ ṭhānaṃ āhundarikaṃ andhatamamiva hoti duddasaṃ duppaññena.",
  "anya-e0102n:175_2": "Tenāpi “na sakkomahaṃ paṭisandhiṃ ugghāṭetvā cutikkhaṇe pavattitanāmarūpamārammaṇaṃ kātu”nti dhuranikkhepo na kātabbo.",
  "anya-e0102n:175_3": "Tadeva pana pādakajjhānaṃ punappunaṃ samāpajjitabbaṃ.",
  "anya-e0102n:175_4": "Tato ca vuṭṭhāya vuṭṭhāya taṃ ṭhānaṃ āvajjitabbaṃ.",
  "anya-e0102n:176_0": "Evaṃ karonto hi seyyathāpi nāma balavā puriso kūṭāgārakaṇṇikatthāya mahārukkhaṃ chindanto sākhāpalāsacchedanamatteneva",
  "anya-e0102n:176_1": "pharasudhārāya vipannāya mahārukkhaṃ chindituṃ asakkontopi dhuranikkhepaṃ akatvāva kammārasālaṃ gantvā",
  "anya-e0102n:176_2": "tikhiṇaṃ pharasuṃ kārāpetvā puna āgantvā chindeyya,",
  "anya-e0102n:176_3": "puna vipannāya ca punapi tatheva kāretvā chindeyya.",
  "anya-e0102n:176_4": "So evaṃ chindanto chinnassa chinnassa puna chetabbābhāvato acchinnassa ca chedanato nacirasseva mahārukkhaṃ pāteyya,",
  "anya-e0102n:176_5": "evamevaṃ pādakajjhānā vuṭṭhāya pubbe āvajjitaṃ anāvajjitvā paṭisandhimeva āvajjanto nacirasseva paṭisandhiṃ",
  "anya-e0102n:176_6": "ugghāṭetvā cutikkhaṇe pavattitanāmarūpaṃ ārammaṇaṃ kareyyāti.",
  "anya-e0102n:176_7": "Kaṭṭhaphālakakesohārakādīhipi ayamattho dīpetabbo.",
  "anya-e0102n:177_0": "Tattha pacchimanisajjato pabhuti yāva paṭisandhito ārammaṇaṃ katvā pavattaṃ ñāṇaṃ pubbenivāsañāṇaṃ nāma na hoti.",
  "anya-e0102n:177_1": "Taṃ pana parikammasamādhiñāṇaṃ nāma hoti.",
  "anya-e0102n:177_2": "Atītaṃsañāṇantipi eke vadanti.",
  "anya-e0102n:177_3": "Taṃ rūpāvacaraṃ sandhāya na yujjati.",
  "anya-e0102n:177_4": "Yadā panassa bhikkhuno paṭisandhiṃ atikkamma cutikkhaṇe pavattitanāmarūpaṃ ārammaṇaṃ katvā manodvārāvajjanaṃ uppajjati,",
  "anya-e0102n:177_5": "tasmiñca niruddhe tadevārammaṇaṃ katvā cattāri pañca vā javanāni javanti.",
  "anya-e0102n:177_6": "Sesaṃ pubbe vuttanayeneva purimāni parikammādināmakāni kāmāvacarāni honti.",
  "anya-e0102n:177_7": "Pacchimaṃ rūpāvacaraṃ catutthajjhānikaṃ appanācittaṃ.",
  "anya-e0102n:177_8": "Tadāssa yaṃ tena cittena saha ñāṇaṃ uppajjati,",
  "anya-e0102n:177_9": "idaṃ pubbenivāsānussatiñāṇaṃ nāma.",
  "anya-e0102n:177_10": "Tena ñāṇena sampayuttāya satiyā anekavihitaṃ pubbenivāsaṃ anussarati.",
  "anya-e0102n:177_11": "Seyyathidaṃ,",
  "anya-e0102n:177_12": "ekampi jātiṃ dvepi jātiyo…pe…",
  "anya-e0102n:177_13": "iti sākāraṃ sauddesaṃ anekavihitaṃ pubbenivāsaṃ anussaratīti.",
  "anya-e0102n:178_0": "404.",
  "anya-e0102n:178_1": "Tattha ekampi jātinti ekampi paṭisandhimūlaṃ cutipariyosānaṃ ekabhavapariyāpannaṃ khandhasantānaṃ.",
  "anya-e0102n:178_2": "Esa nayo dvepi jātiyotiādīsupi.",
  "anya-e0102n:178_3": "Anekepi saṃvaṭṭakappetiādīsu pana parihāyamāno kappo saṃvaṭṭakappo,",
  "anya-e0102n:178_4": "vaḍḍhamāno vivaṭṭakappoti veditabbo.",
  "anya-e0102n:178_5": "Tattha saṃvaṭṭena saṃvaṭṭaṭṭhāyī gahito hoti,",
  "anya-e0102n:178_6": "taṃmūlakattā.",
  "anya-e0102n:178_7": "Vivaṭṭena ca vivaṭṭaṭṭhāyī,",
  "anya-e0102n:178_8": "evañhi sati yāni tāni “cattārimāni,",
  "anya-e0102n:178_9": "bhikkhave,",
  "anya-e0102n:178_10": "kappassa asaṅkhyeyyāni.",
  "anya-e0102n:178_11": "Katamāni cattāri? Saṃvaṭṭo,",
  "anya-e0102n:178_12": "saṃvaṭṭaṭṭhāyī, vivaṭṭo,",
  "anya-e0102n:178_13": "vivaṭṭaṭṭhāyīti vuttāni,",
  "anya-e0102n:178_14": "tāni pariggahitāni honti.",
  "anya-e0102n:179_0": "Tattha tayo saṃvaṭṭā –",
  "anya-e0102n:179_1": "āposaṃvaṭṭo,",
  "anya-e0102n:179_2": "tejosaṃvaṭṭo,",
  "anya-e0102n:179_3": "vāyosaṃvaṭṭoti.",
  "anya-e0102n:179_4": "Tisso saṃvaṭṭasīmā –",
  "anya-e0102n:179_5": "ābhassarā,",
  "anya-e0102n:179_6": "subhakiṇhā,",
  "anya-e0102n:179_7": "vehapphalāti.",
  "anya-e0102n:180_0": "Yadā kappo tejena saṃvaṭṭati,",
  "anya-e0102n:180_1": "ābhassarato heṭṭhā agginā ḍayhati.",
  "anya-e0102n:180_2": "Yadā āpena saṃvaṭṭati,",
  "anya-e0102n:180_3": "subhakiṇhato heṭṭhā udakena vilīyati.",
  "anya-e0102n:180_4": "Yadā vāyunā saṃvaṭṭati,",
  "anya-e0102n:180_5": "vehapphalato heṭṭhā vātena viddhaṃsati.",
  "anya-e0102n:180_6": "Vitthārato pana sadāpi ekaṃ buddhakhettaṃ vinassati.",
  "anya-e0102n:181_0": "Buddhakhettaṃ nāma tividhaṃ hoti –",
  "anya-e0102n:181_1": "jātikhettaṃ,",
  "anya-e0102n:181_2": "āṇākhettaṃ,",
  "anya-e0102n:181_3": "visayakhettañca.",
  "anya-e0102n:181_4": "Tattha jātikhettaṃ dasasahassacakkavāḷapariyantaṃ hoti.",
  "anya-e0102n:181_5": "Yaṃ tathāgatassa paṭisandhigahaṇādīsu kampati.",
  "anya-e0102n:181_6": "Āṇākhettaṃ koṭisatasahassacakkavāḷapariyantaṃ,",
  "anya-e0102n:181_7": "yattha ratanasuttaṃ khandhaparittaṃ dhajaggaparittaṃ āṭānāṭiyaparittaṃ moraparittanti imesaṃ parittānaṃ ānubhāvo vattati.",
  "anya-e0102n:181_8": "Visayakhettaṃ anantamaparimāṇaṃ.",
  "anya-e0102n:181_9": "Yaṃ “yāvatā vā pana ākaṅkheyyā”ti vuttaṃ,",
  "anya-e0102n:181_10": "yattha yaṃ yaṃ tathāgato ākaṅkhati,",
  "anya-e0102n:181_11": "taṃ taṃ jānāti.",
  "anya-e0102n:181_12": "Evametesu tīsu buddhakhettesu ekaṃ āṇākhettaṃ vinassati.",
  "anya-e0102n:181_13": "Tasmiṃ pana vinassante jātikhettampi vinaṭṭhameva hoti.",
  "anya-e0102n:181_14": "Vinassantañca ekatova vinassati,",
  "anya-e0102n:181_15": "saṇṭhahantampi ekato saṇṭhahati.",
  "anya-e0102n:181_16": "Tassevaṃ vināso ca saṇṭhahanañca veditabbaṃ.",
  "anya-e0102n:182_0": "405.",
  "anya-e0102n:182_1": "Yasmiṃ hi samaye kappo agginā nassati,",
  "anya-e0102n:182_2": "āditova kappavināsakamahāmegho vuṭṭhahitvā koṭisatasahassacakkavāḷe ekaṃ mahāvassaṃ vassati.",
  "anya-e0102n:182_3": "Manussā tuṭṭhahaṭṭhā sabbabījāni nīharitvā vapanti.",
  "anya-e0102n:182_4": "Sassesu pana gokhāyitakamattesu jātesu gadrabharavaṃ ravanto ekabindumpi na vassati,",
  "anya-e0102n:182_5": "tadā pacchinnaṃ pacchinnameva vassaṃ hoti.",
  "anya-e0102n:182_6": "Idaṃ sandhāya hi bhagavatā “hoti kho so,",
  "anya-e0102n:182_7": "bhikkhave,",
  "anya-e0102n:182_8": "samayo yaṃ bahūni vassāni bahūni vassasatāni bahūni vassasahassāni bahūni vassasatasahassāni devo na vassatī”ti vuttaṃ.",
  "anya-e0102n:182_9": "Vassūpajīvino sattā kālaṅkatvā brahmaloke nibbattanti,",
  "anya-e0102n:182_10": "pupphaphalūpajīviniyo ca devatā.",
  "anya-e0102n:182_11": "Evaṃ dīghe addhāne vītivatte tattha tattha udakaṃ parikkhayaṃ gacchati,",
  "anya-e0102n:182_12": "athānupubbena macchakacchapāpi kālaṅkatvā brahmaloke nibbattanti,",
  "anya-e0102n:182_13": "nerayikasattāpi.",
  "anya-e0102n:182_14": "Tattha nerayikā sattamasūriyapātubhāve vinassantīti eke.",
  "anya-e0102n:183_0": "Jhānaṃ vinā natthi brahmaloke nibbatti,",
  "anya-e0102n:183_1": "etesañca keci dubbhikkhapīḷitā keci abhabbā jhānādhigamāya,",
  "anya-e0102n:183_2": "te kathaṃ tattha nibbattantīti.",
  "anya-e0102n:183_3": "Devaloke paṭiladdhajjhānavasena.",
  "anya-e0102n:183_4": "Tadā hi “vassasatasahassassaccayena kappuṭṭhānaṃ bhavissatī”ti lokabyūhā nāma kāmāvacaradevā muttasirā",
  "anya-e0102n:183_5": "vikiṇṇakesā rudamukhā assūni hatthehi puñchamānā rattavatthanivatthā ativiya virūpavesadhārino hutvā",
  "anya-e0102n:183_6": "manussapathe vicarantā evaṃ ārocenti “mārisā ito vassasatasahassassaccayena kappavuṭṭhānaṃ bhavissati,",
  "anya-e0102n:183_7": "ayaṃ loko vinassissati,",
  "anya-e0102n:183_8": "mahāsamuddopi ussussissati,",
  "anya-e0102n:183_9": "ayañca mahāpathavī sineru ca pabbatarājā uddayhissanti vinassissanti.",
  "anya-e0102n:183_10": "Yāva brahmalokā lokavināso bhavissati.",
  "anya-e0102n:183_11": "Mettaṃ mārisā bhāvetha, karuṇaṃ, muditaṃ,",
  "anya-e0102n:183_12": "upekkhaṃ mārisā bhāvetha,",
  "anya-e0102n:183_13": "mātaraṃ upaṭṭhahatha,",
  "anya-e0102n:183_14": "pitaraṃ upaṭṭhahatha,",
  "anya-e0102n:183_15": "kule jeṭṭhāpacāyino hothā”ti.",
  "anya-e0102n:184_0": "Tesaṃ vacanaṃ sutvā yebhuyyena manussā ca bhummadevatā ca saṃvegajātā aññamaññaṃ muducittā hutvā mettādīni puññāni karitvā devaloke nibbattanti.",
  "anya-e0102n:184_1": "Tattha dibbasudhābhojanaṃ bhuñjitvā vāyokasiṇe parikammaṃ katvā jhānaṃ paṭilabhanti.",
  "anya-e0102n:184_2": "Tadaññe pana aparāpariyavedanīyena kammena devaloke nibbattanti.",
  "anya-e0102n:184_3": "Aparāpariyavedanīyakammarahito hi saṃsāre saṃsaramāno satto nāma natthi.",
  "anya-e0102n:184_4": "Tepi tattha tatheva jhānaṃ paṭilabhanti.",
  "anya-e0102n:184_5": "Evaṃ devaloke paṭiladdhajjhānavasena sabbepi brahmaloke nibbattantīti.",
  "anya-e0102n:185_0": "Vassūpacchedato pana uddhaṃ dīghassa addhuno accayena dutiyo sūriyo pātubhavati.",
  "anya-e0102n:185_1": "Vuttampi cetaṃ bhagavatā “hoti kho so,",
  "anya-e0102n:185_2": "bhikkhave,",
  "anya-e0102n:185_3": "samayo”ti sattasūriyaṃ vitthāretabbaṃ.",
  "anya-e0102n:185_4": "Pātubhūte ca pana tasmiṃ neva rattiparicchedo,",
  "anya-e0102n:185_5": "na divāparicchedo paññāyati.",
  "anya-e0102n:185_6": "Eko sūriyo uṭṭheti,",
  "anya-e0102n:185_7": "eko atthaṃ gacchati.",
  "anya-e0102n:185_8": "Avicchinnasūriyasantāpova loko hoti.",
  "anya-e0102n:185_9": "Yathā ca pakatisūriye sūriyadevaputto hoti,",
  "anya-e0102n:185_10": "evaṃ kappavināsakasūriye natthi.",
  "anya-e0102n:185_11": "Tattha pakatisūriye vattamāne ākāse valāhakāpi dhūmasikhāpi caranti.",
  "anya-e0102n:185_12": "Kappavināsakasūriye vattamāne vigatadhūmavalāhakaṃ ādāsamaṇḍalaṃ viya nimmalaṃ nabhaṃ hoti.",
  "anya-e0102n:185_13": "Ṭhapetvā pañca mahānadiyo sesakunnadīādīsu udakaṃ sussati.",
  "anya-e0102n:186_0": "Tatopi dīghassa addhuno accayena tatiyo sūriyo pātubhavati. Yassa pātubhāvā mahānadiyopi sussanti.",
  "anya-e0102n:187_0": "Tatopi dīghassa addhuno accayena catuttho sūriyo pātubhavati.",
  "anya-e0102n:187_1": "Yassa pātubhāvā himavati mahānadīnaṃ pabhavā “sīhapapāto haṃsapātano kaṇṇamuṇḍako rathakāradaho anotattadaho",
  "anya-e0102n:187_2": "chaddantadaho kuṇāladaho”ti ime satta mahāsarā sussanti.",
  "anya-e0102n:188_0": "Tatopi dīghassa addhuno accayena pañcamo sūriyo pātubhavati.",
  "anya-e0102n:188_1": "Yassa pātubhāvā anupubbena mahāsamudde aṅgulipabbatemanamattampi udakaṃ na saṇṭhāti.",
  "anya-e0102n:189_0": "Tatopi dīghassa addhuno accayena chaṭṭho sūriyo pātubhavati.",
  "anya-e0102n:189_1": "Yassa pātubhāvā sakalacakkavāḷaṃ ekadhūmaṃ hoti.",
  "anya-e0102n:189_2": "Pariyādiṇṇasinehaṃ dhūmena.",
  "anya-e0102n:189_3": "Yathā cidaṃ,",
  "anya-e0102n:189_4": "evaṃ koṭisatasahassacakkavāḷānipi.",
  "anya-e0102n:190_0": "Tatopi dīghassa addhuno accayena sattamo sūriyo pātubhavati.",
  "anya-e0102n:190_1": "Yassa pātubhāvā sakalacakkavāḷaṃ ekajālaṃ hoti saddhiṃ koṭisatasahassacakkavāḷehi.",
  "anya-e0102n:190_2": "Yojanasatikādibhedāni sinerukūṭānipi palujjitvā ākāseyeva antaradhāyanti.",
  "anya-e0102n:190_3": "Sā aggijālā uṭṭhahitvā cātumahārājike gaṇhāti.",
  "anya-e0102n:190_4": "Tattha kanakavimānaratanavimānamaṇivimānāni jhāpetvā tāvatiṃsabhavanaṃ gaṇhāti.",
  "anya-e0102n:190_5": "Eteneva upāyena yāva paṭhamajjhānabhūmiṃ gaṇhāti.",
  "anya-e0102n:190_6": "Tattha tayopi brahmaloke jhāpetvā ābhassare āhacca tiṭṭhati.",
  "anya-e0102n:190_7": "Sā yāva aṇumattampi saṅkhāragataṃ atthi,",
  "anya-e0102n:190_8": "tāva na nibbāyati.",
  "anya-e0102n:190_9": "Sabbasaṅkhāraparikkhayā pana sappitelajhāpanaggisikhā viya chārikampi anavasesetvā nibbāyati.",
  "anya-e0102n:190_10": "Heṭṭhāākāsena saha upariākāso eko hoti mahandhakāro.",
  "anya-e0102n:191_0": "406.",
  "anya-e0102n:191_1": "Atha dīghassa addhuno accayena mahāmegho uṭṭhahitvā paṭhamaṃ sukhumaṃ sukhumaṃ vassati.",
  "anya-e0102n:191_2": "Anupubbena kumudanāḷayaṭṭhimusalatālakkhandhādippamāṇāhi dhārāhi vassanto koṭisatasahassacakkavāḷesu sabbaṃ daḍḍhaṭṭhānaṃ pūretvā antaradhāyati.",
  "anya-e0102n:191_3": "Taṃ udakaṃ heṭṭhā ca tiriyañca vāto samuṭṭhahitvā ghanaṃ karoti parivaṭumaṃ paduminipatte udakabindusadisaṃ.",
  "anya-e0102n:191_4": "Kathaṃ tāva mahantaṃ udakarāsiṃ ghanaṃ karotīti ce?",
  "anya-e0102n:191_5": "Vivarasampadānato.",
  "anya-e0102n:191_6": "Tañhissa tamhi tamhi vivaraṃ deti.",
  "anya-e0102n:191_7": "Taṃ evaṃ vātena sampiṇḍiyamānaṃ ghanaṃ kariyamānaṃ parikkhayamānaṃ anupubbena heṭṭhā otarati.",
  "anya-e0102n:191_8": "Otiṇṇe otiṇṇe udake brahmalokaṭṭhāne brahmalokā,",
  "anya-e0102n:191_9": "upari catukāmāvacaradevalokaṭṭhāne ca devalokā pātubhavanti.",
  "anya-e0102n:192_0": "Purimapathaviṭṭhānaṃ otiṇṇe pana balavavātā uppajjanti.",
  "anya-e0102n:192_1": "Te taṃ pihitadvāre dhamakaraṇe ṭhitaudakamiva nirassāsaṃ katvā rundhanti.",
  "anya-e0102n:192_2": "Madhurodakaṃ parikkhayaṃ gacchamānaṃ upari rasapathaviṃ samuṭṭhāpeti.",
  "anya-e0102n:192_3": "Sā vaṇṇasampannā ceva hoti gandharasasampannā ca nirudakapāyāsassa upari paṭalaṃ viya.",
  "anya-e0102n:193_0": "Tadā ca ābhassarabrahmaloke paṭhamatarābhinibbattā sattā āyukkhayā vā puññakkhayā vā tato cavitvā idhūpapajjanti.",
  "anya-e0102n:193_1": "Te honti sayaṃpabhā antalikkhacarā.",
  "anya-e0102n:193_2": "Te aggaññasutte vuttanayena taṃ rasapathaviṃ sāyitvā taṇhābhibhūtā āluppakārakaṃ paribhuñjituṃ upakkamanti.",
  "anya-e0102n:193_3": "Atha nesaṃ sayaṃpabhā antaradhāyati,",
  "anya-e0102n:193_4": "andhakāro hoti.",
  "anya-e0102n:193_5": "Te andhakāraṃ disvā bhāyanti.",
  "anya-e0102n:194_0": "Tato nesaṃ bhayaṃ nāsetvā sūrabhāvaṃ janayantaṃ paripuṇṇapaṇṇāsayojanaṃ sūriyamaṇḍalaṃ pātubhavati,",
  "anya-e0102n:194_1": "te taṃ disvā “ālokaṃ paṭilabhimhā”ti haṭṭhatuṭṭhā hutvā “amhākaṃ bhītānaṃ bhayaṃ nāsetvā sūrabhāvaṃ janayanto uṭṭhito,",
  "anya-e0102n:194_2": "tasmā “sūriyo hotū”ti sūriyotvevassa nāmaṃ karonti.",
  "anya-e0102n:195_0": "Atha sūriye divasaṃ ālokaṃ katvā atthaṅgate yampi ālokaṃ labhimhā,",
  "anya-e0102n:195_1": "sopi no naṭṭhoti puna bhītā honti.",
  "anya-e0102n:195_2": "Tesaṃ evaṃ hoti “sādhu vatassa sace aññaṃ ālokaṃ labheyyāmā”ti.",
  "anya-e0102n:195_3": "Tesaṃ cittaṃ ñatvā viya ekūnapaṇṇāsayojanaṃ candamaṇḍalaṃ pātubhavati.",
  "anya-e0102n:195_4": "Te taṃ disvā bhiyyoso mattāya haṭṭhatuṭṭhā hutvā “amhākaṃ chandaṃ ñatvā viya uṭṭhito,",
  "anya-e0102n:195_5": "tasmā cando hotū”ti candotvevassa nāmaṃ karonti.",
  "anya-e0102n:195_6": "Evaṃ candimasūriyesu pātubhūtesu nakkhattāni tārakarūpāni pātubhavanti.",
  "anya-e0102n:196_0": "Tato pabhuti rattindivā paññāyanti,",
  "anya-e0102n:196_1": "anukkamena ca māsaddhamāsautusaṃvaccharā.",
  "anya-e0102n:196_2": "Candimasūriyānaṃ pana pātubhūtadivaseyeva sinerucakkavāḷahimavantapabbatā pātubhavanti.",
  "anya-e0102n:196_3": "Te ca kho apubbaṃ acarimaṃ phagguṇapuṇṇamadivaseyeva pātubhavanti. Kathaṃ?",
  "anya-e0102n:196_4": "Yathā nāma kaṅgubhatte paccamāne ekappahāreneva pupphuḷakāni uṭṭhahanti.",
  "anya-e0102n:196_5": "Eke padesā thūpathūpā honti,",
  "anya-e0102n:196_6": "eke ninnaninnā,",
  "anya-e0102n:196_7": "eke samasamā.",
  "anya-e0102n:196_8": "Evamevaṃ thūpathūpaṭṭhāne pabbatā honti,",
  "anya-e0102n:196_9": "ninnaninnaṭṭhāne samuddā,",
  "anya-e0102n:196_10": "samasamaṭṭhāne dīpāti.",
  "anya-e0102n:197_0": "Atha tesaṃ sattānaṃ rasapathaviṃ paribhuñjantānaṃ kamena ekacce vaṇṇavanto,",
  "anya-e0102n:197_1": "ekacce dubbaṇṇā honti.",
  "anya-e0102n:197_2": "Tattha vaṇṇavanto dubbaṇṇe atimaññanti.",
  "anya-e0102n:197_3": "Tesaṃ atimānapaccayā sāpi rasapathavī antaradhāyati.",
  "anya-e0102n:197_4": "Bhūmipappaṭako pātubhavati.",
  "anya-e0102n:197_5": "Atha nesaṃ teneva nayena sopi antaradhāyati.",
  "anya-e0102n:197_6": "Padālatā pātubhavati.",
  "anya-e0102n:197_7": "Teneva nayena sāpi antaradhāyati.",
  "anya-e0102n:197_8": "Akaṭṭhapāko sāli pātubhavati akaṇo athuso suddho sugandho taṇḍulapphalo.",
  "anya-e0102n:198_0": "Tato nesaṃ bhājanāni uppajjanti.",
  "anya-e0102n:198_1": "Te sāliṃ bhājane ṭhapetvā pāsāṇapiṭṭhiyā ṭhapenti,",
  "anya-e0102n:198_2": "sayameva jālasikhā uṭṭhahitvā taṃ pacati.",
  "anya-e0102n:198_3": "So hoti odano sumanajātipupphasadiso,",
  "anya-e0102n:198_4": "na tassa sūpena vā byañjanena vā karaṇīyaṃ atthi.",
  "anya-e0102n:198_5": "Yaṃ yaṃ rasaṃ bhuñjitukāmā honti,",
  "anya-e0102n:198_6": "taṃ taṃ rasova hoti.",
  "anya-e0102n:198_7": "Tesaṃ taṃ oḷārikaṃ āhāraṃ āharayataṃ tato pabhuti muttakarīsaṃ sañjāyati.",
  "anya-e0102n:198_8": "Atha nesaṃ tassa nikkhamanatthāya vaṇamukhāni pabhijjanti,",
  "anya-e0102n:198_9": "purisassa purisabhāvo,",
  "anya-e0102n:198_10": "itthiyāpi itthibhāvo pātubhavati.",
  "anya-e0102n:199_0": "Tatra sudaṃ itthī purisaṃ,",
  "anya-e0102n:199_1": "puriso ca itthiṃ ativelaṃ upanijjhāyati.",
  "anya-e0102n:199_2": "Tesaṃ ativelaṃ upanijjhāyanapaccayā kāmapariḷāho uppajjati.",
  "anya-e0102n:199_3": "Tato methunadhammaṃ paṭisevanti.",
  "anya-e0102n:199_4": "Te asaddhammapaṭisevanapaccayā viññūhi garahiyamānā viheṭhiyamānā tassa asaddhammassa paṭicchādanahetu agārāni karonti.",
  "anya-e0102n:199_5": "Te agāraṃ ajjhāvasamānā anukkamena aññatarassa alasajātikassa sattassa diṭṭhānugatiṃ āpajjantā sannidhiṃ karonti.",
  "anya-e0102n:199_6": "Tato pabhuti kaṇopi thusopi taṇḍulaṃ pariyonandhati,",
  "anya-e0102n:199_7": "lāyitaṭṭhānampi na paṭivirūhati.",
  "anya-e0102n:200_0": "Te sannipatitvā anutthunanti “pāpakā vata bho dhammā sattesu pātubhūtā,",
  "anya-e0102n:200_1": "mayaṃ hi pubbe manomayā ahumhā”ti aggaññasutte vuttanayena vitthāretabbaṃ.",
  "anya-e0102n:200_2": "Tato mariyādaṃ ṭhapenti.",
  "anya-e0102n:200_3": "Atha aññataro satto aññassa bhāgaṃ adinnaṃ ādiyati.",
  "anya-e0102n:200_4": "Taṃ dvikkhattuṃ paribhāsetvā tatiyavāre pāṇileṭṭudaṇḍehi paharanti.",
  "anya-e0102n:200_5": "Te evaṃ adinnādānagarahamusāvādadaṇḍādānesu uppannesu sannipatitvā cintayanti “yaṃnūna mayaṃ ekaṃ sattaṃ sammanneyyāma,",
  "anya-e0102n:200_6": "yo no sammā khīyitabbaṃ khīyeyya,",
  "anya-e0102n:200_7": "garahitabbaṃ garaheyya,",
  "anya-e0102n:200_8": "pabbājetabbaṃ pabbājeyya,",
  "anya-e0102n:200_9": "mayaṃ panassa sālīnaṃ bhāgaṃ anuppadassāmā”ti.",
  "anya-e0102n:201_0": "Evaṃ katasanniṭṭhānesu pana sattesu imasmiṃ tāva kappe ayameva bhagavā bodhisattabhūto tena samayena",
  "anya-e0102n:201_1": "tesu sattesu abhirūpataro ca dassanīyataro ca mahesakkhataro ca buddhisampanno paṭibalo niggahapaggahaṃ kātuṃ.",
  "anya-e0102n:201_2": "Te taṃ upasaṅkamitvā yācitvā sammanniṃsu.",
  "anya-e0102n:201_3": "So tena mahājanena sammatoti mahāsammato,",
  "anya-e0102n:201_4": "khettānaṃ adhipatīti khattiyo,",
  "anya-e0102n:201_5": "dhammena samena pare rañjetīti rājāti tīhi nāmehi paññāyittha.",
  "anya-e0102n:201_6": "Yañhi loke acchariyaṭṭhānaṃ,",
  "anya-e0102n:201_7": "bodhisattova tattha ādipurisoti evaṃ bodhisattaṃ ādiṃ katvā khattiyamaṇḍale saṇṭhite anupubbena brāhmaṇādayopi vaṇṇā saṇṭhahiṃsu.",
  "anya-e0102n:202_0": "Tattha kappavināsakamahāmeghato yāva jālupacchedo, idamekaṃ asaṅkhyeyyaṃ saṃvaṭṭoti vuccati.",
  "anya-e0102n:203_0": "Kappavināsakajālupacchedato yāva koṭisatasahassacakkavāḷaparipūrako sampattimahāmegho,",
  "anya-e0102n:203_1": "idaṃ dutiyaṃ asaṅkhyeyyaṃ saṃvaṭṭaṭṭhāyīti vuccati.",
  "anya-e0102n:204_0": "Sampattimahāmeghato yāva candimasūriyapātubhāvo, idaṃ tatiyaṃ asaṅkhyeyyaṃ vivaṭṭoti vuccati.",
  "anya-e0102n:205_0": "Candimasūriyapātubhāvato yāva puna kappavināsakamahāmegho,",
  "anya-e0102n:205_1": "idaṃ catutthaṃ asaṅkhyeyyaṃ vivaṭṭaṭṭhāyīti vuccati.",
  "anya-e0102n:205_2": "Imāni cattāri asaṅkhyeyyāni eko mahākappo hoti.",
  "anya-e0102n:205_3": "Evaṃ tāva agginā vināso ca saṇṭhahanañca veditabbaṃ.",
  "anya-e0102n:206_0": "407.",
  "anya-e0102n:206_1": "Yasmiṃ pana samaye kappo udakena nassati,",
  "anya-e0102n:206_2": "āditova kappavināsakamahāmegho uṭṭhahitvāti pubbe vuttanayeneva vitthāretabbaṃ.",
  "anya-e0102n:206_3": "Ayaṃ pana viseso,",
  "anya-e0102n:206_4": "yathā tattha dutiyasūriyo,",
  "anya-e0102n:206_5": "evamidha kappavināsako khārudakamahāmegho vuṭṭhāti.",
  "anya-e0102n:206_6": "So ādito sukhumaṃ sukhumaṃ vassanto anukkamena mahādhārāhi koṭisatasahassacakkavāḷānaṃ pūrento vassati.",
  "anya-e0102n:206_7": "Khārudakena phuṭṭhaphuṭṭhā pathavīpabbatādayo vilīyanti,",
  "anya-e0102n:206_8": "udakaṃ samantato vātehi dhāriyati.",
  "anya-e0102n:206_9": "Pathavito yāva dutiyajjhānabhūmiṃ udakaṃ gaṇhāti.",
  "anya-e0102n:206_10": "Tattha tayopi brahmaloke vilīyāpetvā subhakiṇhe āhacca tiṭṭhati.",
  "anya-e0102n:206_11": "Taṃ yāva aṇumattampi saṅkhāragataṃ atthi,",
  "anya-e0102n:206_12": "tāva na vūpasammati.",
  "anya-e0102n:206_13": "Udakānugataṃ pana sabbasaṅkhāragataṃ abhibhavitvā sahasā vūpasammati antaradhānaṃ gacchati.",
  "anya-e0102n:206_14": "Heṭṭhāākāsena saha upariākāso eko hoti mahandhakāroti sabbaṃ vuttasadisaṃ.",
  "anya-e0102n:206_15": "Kevalaṃ panidha ābhassarabrahmalokaṃ ādiṃ katvā loko pātubhavati.",
  "anya-e0102n:206_16": "Subhakiṇhato ca cavitvā ābhassaraṭṭhānādīsu sattā nibbattanti.",
  "anya-e0102n:207_0": "Tattha kappavināsakamahāmeghato yāva kappavināsakudakūpacchedo,",
  "anya-e0102n:207_1": "idamekaṃ asaṅkhyeyyaṃ.",
  "anya-e0102n:207_2": "Udakūpacchedato yāva sampattimahāmegho,",
  "anya-e0102n:207_3": "idaṃ dutiyaṃ asaṅkhyeyyaṃ.",
  "anya-e0102n:207_4": "Sampattimahāmeghato…pe…",
  "anya-e0102n:207_5": "imāni cattāri asaṅkhyeyyāni eko mahākappo hoti.",
  "anya-e0102n:207_6": "Evaṃ udakena vināso ca saṇṭhahanañca veditabbaṃ.",
  "anya-e0102n:208_0": "408.",
  "anya-e0102n:208_1": "Yasmiṃ samaye kappo vātena vinassati,",
  "anya-e0102n:208_2": "āditova kappavināsakamahāmegho uṭṭhahitvāti pubbe vuttanayeneva vitthāretabbaṃ.",
  "anya-e0102n:208_3": "Ayaṃ pana viseso,",
  "anya-e0102n:208_4": "yathā tattha dutiyasūriyo,",
  "anya-e0102n:208_5": "evamidha kappavināsanatthaṃ vāto samuṭṭhāti.",
  "anya-e0102n:208_6": "So paṭhamaṃ thūlarajaṃ uṭṭhāpeti.",
  "anya-e0102n:208_7": "Tato saṇharajaṃ sukhumavālikaṃ thūlavālikaṃ sakkharapāsāṇādayoti yāva kūṭāgāramatte pāsāṇe visamaṭṭhāne ṭhitamahārukkhe ca uṭṭhāpeti.",
  "anya-e0102n:208_8": "Te pathavito nabhamuggatā na ca puna patanti.",
  "anya-e0102n:208_9": "Tattheva cuṇṇavicuṇṇā hutvā abhāvaṃ gacchanti.",
  "anya-e0102n:209_0": "Athānukkamena heṭṭhā mahāpathaviyā vāto samuṭṭhahitvā pathaviṃ parivattetvā uddhaṃmūlaṃ katvā ākāse khipati.",
  "anya-e0102n:209_1": "Yojanasatappamāṇāpi pathavippadesā dviyojanatiyojanacatuyojanapañcayojanasatappamāṇāpi bhijjitvā vātavegena",
  "anya-e0102n:209_2": "khittā ākāseyeva cuṇṇavicuṇṇā hutvā abhāvaṃ gacchanti.",
  "anya-e0102n:209_3": "Cakkavāḷapabbatampi sinerupabbatampi vāto ukkhipitvā ākāse khipati.",
  "anya-e0102n:209_4": "Te aññamaññaṃ abhihantvā cuṇṇavicuṇṇā hutvā vinassanti.",
  "anya-e0102n:209_5": "Eteneva upāyena bhummaṭṭhakavimānāni ca ākāsaṭṭhakavimānāni ca vināsento chakāmāvacaradevaloke vināsetvā koṭisatasahassacakkavāḷāni vināseti.",
  "anya-e0102n:209_6": "Tattha cakkavāḷā cakkavāḷehi himavantā himavantehi sinerū sinerūhi aññamaññaṃ samāgantvā cuṇṇavicuṇṇā hutvā vinassanti.",
  "anya-e0102n:209_7": "Pathavito yāva tatiyajjhānabhūmiṃ vāto gaṇhāti.",
  "anya-e0102n:209_8": "Tattha tayopi brahmaloke vināsetvā vehapphalaṃ āhacca tiṭṭhati.",
  "anya-e0102n:209_9": "Evaṃ sabbasaṅkhāragataṃ vināsetvā sayampi vinassati.",
  "anya-e0102n:209_10": "Heṭṭhāākāsena saha upariākāso eko hoti mahandhakāroti sabbaṃ vuttasadisaṃ.",
  "anya-e0102n:209_11": "Idha pana subhakiṇhabrahmalokaṃ ādiṃ katvā loko pātubhavati.",
  "anya-e0102n:209_12": "Vehapphalato ca cavitvā subhakiṇhaṭṭhānādīsu sattā nibbattanti.",
  "anya-e0102n:210_0": "Tattha kappavināsakamahāmeghato yāva kappavināsakavātūpacchedo,",
  "anya-e0102n:210_1": "idamekaṃ asaṅkhyeyyaṃ.",
  "anya-e0102n:210_2": "Vātūpacchedato yāva sampattimahāmegho,",
  "anya-e0102n:210_3": "idaṃ dutiyaṃ asaṅkhyeyyaṃ…pe…",
  "anya-e0102n:210_4": "imāni cattāri asaṅkhyeyyāni eko mahākappo hoti.",
  "anya-e0102n:210_5": "Evaṃ vātena vināso ca saṇṭhahanañca veditabbaṃ.",
  "anya-e0102n:211_0": "409.",
  "anya-e0102n:211_1": "Kiṃkāraṇā evaṃ loko vinassati?",
  "anya-e0102n:211_2": "Akusalamūlakāraṇā.",
  "anya-e0102n:211_3": "Akusalamūlesu hi ussannesu evaṃ loko vinassati.",
  "anya-e0102n:211_4": "So ca kho rāge ussannatare agginā vinassati.",
  "anya-e0102n:211_5": "Dose ussannatare udakena vinassati.",
  "anya-e0102n:211_6": "Keci pana dose ussannatare agginā.",
  "anya-e0102n:211_7": "Rāge ussannatare udakenāti vadanti.",
  "anya-e0102n:211_8": "Mohe ussannatare vātena vinassati.",
  "anya-e0102n:211_9": "Evaṃ vinassantopi ca nirantarameva sattavāre agginā vinassati.",
  "anya-e0102n:211_10": "Aṭṭhame vāre udakena.",
  "anya-e0102n:211_11": "Puna sattavāre agginā.",
  "anya-e0102n:211_12": "Aṭṭhame vāre udakenāti evaṃ aṭṭhame aṭṭhame vāre vinassanto sattakkhattuṃ udakena vinassitvā puna sattavāre agginā nassati.",
  "anya-e0102n:211_13": "Ettāvatā tesaṭṭhi kappā atītā honti.",
  "anya-e0102n:211_14": "Etthantare udakena nassanavāraṃ sampattampi paṭibāhitvā laddhokāso vāto paripuṇṇacatusaṭṭhikappāyuke subhakiṇhe viddhaṃsento lokaṃ vināseti.",
  "anya-e0102n:212_0": "410.",
  "anya-e0102n:212_1": "Pubbenivāsaṃ anussarantopi ca kappānussaraṇako bhikkhu etesu kappesu anekepi saṃvaṭṭakappe anekepi vivaṭṭakappe",
  "anya-e0102n:212_2": "anekepi saṃvaṭṭavivaṭṭakappe anussarati. Kathaṃ?",
  "anya-e0102n:212_3": "“Amutrāsi”ntiādinā nayena.",
  "anya-e0102n:213_0": "Tattha amutrāsinti amumhi saṃvaṭṭakappe ahaṃ amumhi bhave vā yoniyā vā gatiyā vā viññāṇaṭṭhitiyā vā sattāvāse vā sattanikāye vā āsiṃ.",
  "anya-e0102n:213_1": "Evaṃnāmoti tisso vā phusso vā.",
  "anya-e0102n:213_2": "Evaṃgottoti kaccāno vā kassapo vā.",
  "anya-e0102n:213_3": "Idamassa atītabhave attano nāmagottānussaraṇavasena vuttaṃ.",
  "anya-e0102n:213_4": "Sace pana tasmiṃ kāle attano vaṇṇasampattiṃ vā lūkhapaṇītajīvikabhāvaṃ vā sukhadukkhabahulataṃ vā appāyukadīghāyukabhāvaṃ vā anussaritukāmo hoti,",
  "anya-e0102n:213_5": "tampi anussaratiyeva.",
  "anya-e0102n:213_6": "Tenāha “evaṃvaṇṇo…pe…",
  "anya-e0102n:213_7": "evamāyupariyanto”ti.",
  "anya-e0102n:214_0": "Tattha evaṃvaṇṇoti odāto vā sāmo vā.",
  "anya-e0102n:214_1": "Evamāhāroti sālimaṃsodanāhāro vā pavattaphalabhojano vā.",
  "anya-e0102n:214_2": "Evaṃ sukhadukkhapaṭisaṃvedīti anekappakārena kāyikacetasikānaṃ sāmisanirāmisādippabhedānaṃ vā sukhadukkhānaṃ paṭisaṃvedī.",
  "anya-e0102n:214_3": "Evamāyupariyantoti evaṃ vassasataparimāṇāyupariyanto vā caturāsītikappasatasahassāyupariyanto vā.",
  "anya-e0102n:214_4": "So tato cuto amutra udapādinti sohaṃ tato bhavato yonito gatito viññāṇaṭṭhitito sattāvāsato sattanikāyato",
  "anya-e0102n:214_5": "vā cuto puna amukasmiṃ nāma bhave yoniyā gatiyā viññāṇaṭṭhitiyā sattāvāse sattanikāye vā udapādiṃ.",
  "anya-e0102n:214_6": "Tatrāpāsinti atha tatrāpi bhave yoniyā gatiyā viññāṇaṭṭhitiyā sattāvāse sattanikāye vā puna ahosiṃ.",
  "anya-e0102n:214_7": "Evaṃnāmotiādi vuttanayameva.",
  "anya-e0102n:215_0": "Apica yasmā amutrāsinti idaṃ anupubbena ārohantassa yāvadicchakaṃ anussaraṇaṃ.",
  "anya-e0102n:215_1": "So tato cutoti paṭinivattantassa paccavekkhaṇaṃ,",
  "anya-e0102n:215_2": "tasmā “idhūpapanno”ti imissā idhūpapattiyā anantaramevassa upapattiṭṭhānaṃ sandhāya “amutra udapādi”nti idaṃ vuttanti veditabbaṃ.",
  "anya-e0102n:215_3": "Tatrāpāsinti evamādi panassa tatra imissā upapattiyā anantare upapattiṭṭhāne nāmagottādīnaṃ anussaraṇadassanatthaṃ vuttaṃ.",
  "anya-e0102n:215_4": "So tato cuto idhūpapannoti svāhaṃ tato anantarūpapattiṭṭhānato cuto idha asukasmiṃ nāma khattiyakule vā brāhmaṇakule vā nibbattoti.",
  "anya-e0102n:215_5": "Itīti evaṃ.",
  "anya-e0102n:215_6": "Sākāraṃ sauddesanti nāmagottavasena sauddesaṃ,",
  "anya-e0102n:215_7": "vaṇṇādivasena sākāraṃ.",
  "anya-e0102n:215_8": "Nāmagottena hi satto tisso kassapoti uddisīyati.",
  "anya-e0102n:215_9": "Vaṇṇādīhi sāmo odātoti nānattato paññāyati.",
  "anya-e0102n:215_10": "Tasmā nāmagottaṃ uddeso,",
  "anya-e0102n:215_11": "itare ākārā.",
  "anya-e0102n:215_12": "Anekavihitaṃ pubbenivāsamanussaratīti idaṃ uttānatthamevāti.",
  "anya-e0102n:216_0": "Pubbenivāsānussatiñāṇakathā niṭṭhitā.",
  "anya-e0102n:217_0": "Cutūpapātañāṇakathā",
  "anya-e0102n:218_0": "411.",
  "anya-e0102n:218_1": "Sattānaṃ cutūpapātañāṇakathāya cutūpapātañāṇāyāti cutiyā ca upapāte ca ñāṇāya.",
  "anya-e0102n:218_2": "Yena ñāṇena sattānaṃ cuti ca upapāto ca ñāyati,",
  "anya-e0102n:218_3": "tadatthaṃ dibbacakkhuñāṇatthanti vuttaṃ hoti.",
  "anya-e0102n:218_4": "Cittaṃ abhinīharati abhininnāmetīti parikammacittaṃ abhinīharati ceva abhininnāmeti ca.",
  "anya-e0102n:218_5": "Soti so katacittābhinīhāro bhikkhu.",
  "anya-e0102n:218_6": "Dibbenātiādīsu pana dibbasadisattā dibbaṃ.",
  "anya-e0102n:218_7": "Devatānañhi sucaritakammanibbattaṃ pittasemharuhirādīhi apalibuddhaṃ upakkilesavimuttatāya dūrepi ārammaṇaṃ",
  "anya-e0102n:218_8": "sampaṭicchanasamatthaṃ dibbaṃ pasādacakkhu hoti.",
  "anya-e0102n:218_9": "Idañcāpi vīriyabhāvanābalanibbattaṃ ñāṇacakkhu tādisamevāti dibbasadisattā dibbaṃ.",
  "anya-e0102n:218_10": "Dibbavihāravasena paṭiladdhattā attanā ca dibbavihārasannissitattāpi dibbaṃ.",
  "anya-e0102n:218_11": "Ālokapariggahena mahājutikattāpi dibbaṃ.",
  "anya-e0102n:218_12": "Tirokuṭṭādigatarūpadassanena mahāgatikattāpi dibbaṃ.",
  "anya-e0102n:218_13": "Taṃ sabbaṃ saddasatthānusāreneva veditabbaṃ.",
  "anya-e0102n:219_0": "Dassanaṭṭhena cakkhu.",
  "anya-e0102n:219_1": "Cakkhukiccakaraṇena cakkhumivātipi cakkhu.",
  "anya-e0102n:219_2": "Cutūpapātadassanena diṭṭhivisuddhihetuttā visuddhaṃ.",
  "anya-e0102n:219_3": "Yo hi cutimattameva passati,",
  "anya-e0102n:219_4": "na upapātaṃ.",
  "anya-e0102n:219_5": "So ucchedadiṭṭhiṃ gaṇhāti.",
  "anya-e0102n:219_6": "Yo upapātamattameva passati, na cutiṃ,",
  "anya-e0102n:219_7": "so navasattapātubhāvadiṭṭhiṃ gaṇhāti.",
  "anya-e0102n:219_8": "Yo pana tadubhayaṃ passati,",
  "anya-e0102n:219_9": "so yasmā duvidhampi taṃ diṭṭhigataṃ ativattati.",
  "anya-e0102n:219_10": "Tasmāssa taṃdassanaṃ diṭṭhivisuddhihetu hoti.",
  "anya-e0102n:219_11": "Ubhayampi cetaṃ buddhaputtā passanti.",
  "anya-e0102n:219_12": "Tena vuttaṃ “cutūpapātadassanena diṭṭhivisuddhihetuttā visuddha”nti.",
  "anya-e0102n:220_0": "Manussūpacāraṃ atikkamitvā rūpadassanena atikkantamānusakaṃ,",
  "anya-e0102n:220_1": "mānusakaṃ vā maṃsacakkhuṃ atikkantattā atikkantamānusakanti veditabbaṃ.",
  "anya-e0102n:220_2": "Tena dibbena cakkhunā visuddhena atikkantamānusakena.",
  "anya-e0102n:220_3": "Satte passatīti manussānaṃ maṃsacakkhunā viya satte oloketi.",
  "anya-e0102n:221_0": "Cavamāne upapajjamāneti ettha cutikkhaṇe upapattikkhaṇe vā dibbacakkhunā daṭṭhuṃ na sakkā.",
  "anya-e0102n:221_1": "Ye pana āsannacutikā idāni cavissanti,",
  "anya-e0102n:221_2": "te cavamānā.",
  "anya-e0102n:221_3": "Ye ca gahitapaṭisandhikā sampatinibbattāva,",
  "anya-e0102n:221_4": "te upapajjamānāti adhippetā.",
  "anya-e0102n:221_5": "Te evarūpe cavamāne ca upapajjamāne ca passatīti dasseti.",
  "anya-e0102n:222_0": "Hīneti mohanissandayuttattā hīnānaṃ jātikulabhogādīnaṃ vasena hīḷite ohīḷite oññāte avaññāte.",
  "anya-e0102n:222_1": "Paṇīteti amohanissandayuttattā tabbiparīte.",
  "anya-e0102n:222_2": "Suvaṇṇeti adosanissandayuttattā iṭṭhakantamanāpavaṇṇayutte.",
  "anya-e0102n:222_3": "Dubbaṇṇeti dosanissandayuttattā aniṭṭhākantaamanāpavaṇṇayutte.",
  "anya-e0102n:222_4": "Anabhirūpe virūpetipi attho.",
  "anya-e0102n:222_5": "Sugateti sugatigate.",
  "anya-e0102n:222_6": "Alobhanissandayuttattā vā aḍḍhe mahaddhane.",
  "anya-e0102n:222_7": "Duggateti duggatigate.",
  "anya-e0102n:222_8": "Lobhanissandayuttattā vā dalidde appannapāne.",
  "anya-e0102n:223_0": "Yathākammupageti yaṃ yaṃ kammaṃ upacitaṃ,",
  "anya-e0102n:223_1": "tena tena upagate.",
  "anya-e0102n:223_2": "Tattha purimehi cavamānetiādīhi dibbacakkhukiccaṃ vuttaṃ.",
  "anya-e0102n:223_3": "Iminā pana padena yathākammupagañāṇakiccaṃ.",
  "anya-e0102n:223_4": "Tassa ca ñāṇassa ayamuppattikkamo,",
  "anya-e0102n:223_5": "idha bhikkhu heṭṭhā nirayābhimukhaṃ ālokaṃ vaḍḍhetvā nerayike satte passati mahādukkhamanubhavamāne.",
  "anya-e0102n:223_6": "Taṃ dassanaṃ dibbacakkhukiccameva.",
  "anya-e0102n:223_7": "So evaṃ manasikaroti “kiṃ nu kho kammaṃ katvā ime sattā etaṃ dukkhaṃ anubhavantī”ti.",
  "anya-e0102n:223_8": "Athassa idaṃ nāma katvāti taṃkammārammaṇaṃ ñāṇaṃ uppajjati.",
  "anya-e0102n:223_9": "Tathā uparidevalokābhimukhaṃ ālokaṃ vaḍḍhetvā nandanavanamissakavanaphārusakavanādīsu satte passati mahāsampattiṃ anubhavamāne.",
  "anya-e0102n:223_10": "Tampi dassanaṃ dibbacakkhukiccameva.",
  "anya-e0102n:223_11": "So evaṃ manasikaroti “kiṃ nu kho kammaṃ katvā ime sattā etaṃ sampattiṃ anubhavantī”ti.",
  "anya-e0102n:223_12": "Athassa idaṃ nāma katvāti taṃkammārammaṇaṃ ñāṇaṃ uppajjati.",
  "anya-e0102n:223_13": "Idaṃ yathākammupagañāṇaṃ nāma.",
  "anya-e0102n:223_14": "Imassa visuṃ parikammaṃ nāma natthi,",
  "anya-e0102n:223_15": "yathā cimassa,",
  "anya-e0102n:223_16": "evaṃ anāgataṃsañāṇassāpi.",
  "anya-e0102n:223_17": "Dibbacakkhupādakāneva hi imāni dibbacakkhunā saheva ijjhanti.",
  "anya-e0102n:224_0": "Kāyaduccaritenātiādīsu duṭṭhu caritaṃ,",
  "anya-e0102n:224_1": "duṭṭhaṃ vā caritaṃ kilesapūtikattāti duccaritaṃ.",
  "anya-e0102n:224_2": "Kāyena duccaritaṃ,",
  "anya-e0102n:224_3": "kāyato vā uppannaṃ duccaritanti kāyaduccaritaṃ,",
  "anya-e0102n:224_4": "itaresupi eseva nayo.",
  "anya-e0102n:224_5": "Samannāgatāti samaṅgībhūtā.",
  "anya-e0102n:224_6": "Ariyānaṃ upavādakāti buddhapaccekabuddhasāvakānaṃ ariyānaṃ antamaso gihisotāpannānampi anatthakāmā hutvā",
  "anya-e0102n:224_7": "antimavatthunā vā guṇaparidhaṃsanena vā upavādakā akkosakā garahakāti vuttaṃ hoti.",
  "anya-e0102n:224_8": "Tattha natthi imesaṃ samaṇadhammo,",
  "anya-e0102n:224_9": "assamaṇā eteti vadanto antimavatthunā upavadati.",
  "anya-e0102n:224_10": "Natthi imesaṃ jhānaṃ vā vimokkho vā maggo vā phalaṃ vātiādīni vadanto guṇaparidhaṃsanavasena upavadatīti veditabbo.",
  "anya-e0102n:224_11": "So ca jānaṃ vā upavadeyya ajānaṃ vā,",
  "anya-e0102n:224_12": "ubhayathāpi ariyūpavādova hoti.",
  "anya-e0102n:224_13": "Bhāriyaṃ kammaṃ ānantariyasadisaṃ saggāvaraṇañca maggāvaraṇañca,",
  "anya-e0102n:224_14": "satekicchaṃ pana hoti.",
  "anya-e0102n:224_15": "Tassa āvibhāvatthaṃ idaṃ vatthu veditabbaṃ.",
  "anya-e0102n:225_0": "Aññatarasmiṃ kira gāme eko thero ca daharabhikkhu ca piṇḍāya caranti.",
  "anya-e0102n:225_1": "Te paṭhamaghareyeva uḷuṅkamattaṃ uṇhayāguṃ labhiṃsu.",
  "anya-e0102n:225_2": "Therassa ca kucchivāto rujjhati.",
  "anya-e0102n:225_3": "So cintesi “ayaṃ yāgu mayhaṃ sappāyā,",
  "anya-e0102n:225_4": "yāva na sītalā hoti,",
  "anya-e0102n:225_5": "tāva naṃ pivāmī”ti.",
  "anya-e0102n:225_6": "So manussehi ummāratthāya āhaṭe dārukhaṇḍe nisīditvā pivi.",
  "anya-e0102n:225_7": "Itaro taṃ jigucchanto “atikhuddābhibhūto mahallako,",
  "anya-e0102n:225_8": "amhākaṃ lajjitabbakaṃ akāsī”ti āha.",
  "anya-e0102n:225_9": "Thero gāme caritvā vihāraṃ gantvā daharabhikkhuṃ āha “atthi te, āvuso,",
  "anya-e0102n:225_10": "imasmiṃ sāsane patiṭṭhā”ti? Āma, bhante,",
  "anya-e0102n:225_11": "sotāpanno ahanti.",
  "anya-e0102n:225_12": "Tena hāvuso,",
  "anya-e0102n:225_13": "uparimaggatthāya vāyāmaṃ mā akāsi.",
  "anya-e0102n:225_14": "Khīṇāsavo tayā upavaditoti.",
  "anya-e0102n:225_15": "So taṃ khamāpesi.",
  "anya-e0102n:225_16": "Tenassa taṃ kammaṃ pākatikaṃ ahosi.",
  "anya-e0102n:226_0": "Tasmā yo aññopi ariyaṃ upavadati,",
  "anya-e0102n:226_1": "tena gantvā sace attanā vuḍḍhataro hoti,",
  "anya-e0102n:226_2": "ukkuṭikaṃ nisīditvā “ahaṃ āyasmantaṃ idañcidañca avacaṃ,",
  "anya-e0102n:226_3": "taṃ me khamāhī”ti khamāpetabbo.",
  "anya-e0102n:226_4": "Sace navakataro hoti,",
  "anya-e0102n:226_5": "vanditvā ukkuṭikaṃ nisīditvā añjaliṃ paggahetvā “ahaṃ, bhante,",
  "anya-e0102n:226_6": "tumhe idañcidañca avacaṃ,",
  "anya-e0102n:226_7": "taṃ me khamathā”ti khamāpetabbo.",
  "anya-e0102n:226_8": "Sace disāpakkanto hoti,",
  "anya-e0102n:226_9": "sayaṃ vā gantvā saddhivihārikādike vā pesetvā khamāpetabbo.",
  "anya-e0102n:227_0": "Sace ca nāpi gantuṃ,",
  "anya-e0102n:227_1": "na pesetuṃ sakkā hoti,",
  "anya-e0102n:227_2": "ye tasmiṃ vihāre bhikkhū vasanti,",
  "anya-e0102n:227_3": "tesaṃ santikaṃ gantvā sace navakatarā honti,",
  "anya-e0102n:227_4": "ukkuṭikaṃ nisīditvā,",
  "anya-e0102n:227_5": "sace vuḍḍhatarā,",
  "anya-e0102n:227_6": "vuḍḍhe vuttanayeneva paṭipajjitvā “ahaṃ, bhante,",
  "anya-e0102n:227_7": "asukaṃ nāma āyasmantaṃ idañcidañca avacaṃ,",
  "anya-e0102n:227_8": "khamatu me so āyasmā”ti vatvā khamāpetabbaṃ.",
  "anya-e0102n:227_9": "Sammukhā akhamantepi etadeva kattabbaṃ.",
  "anya-e0102n:228_0": "Sace ekacārikabhikkhu hoti,",
  "anya-e0102n:228_1": "nevassa vasanaṭṭhānaṃ,",
  "anya-e0102n:228_2": "na gataṭṭhānaṃ paññāyati,",
  "anya-e0102n:228_3": "ekassa paṇḍitassa bhikkhuno santikaṃ gantvā “ahaṃ, bhante,",
  "anya-e0102n:228_4": "asukaṃ nāma āyasmantaṃ idañcidañca avacaṃ,",
  "anya-e0102n:228_5": "taṃ me anussarato vippaṭisāro hoti,",
  "anya-e0102n:228_6": "kiṃ karomī”ti vattabbaṃ.",
  "anya-e0102n:228_7": "So vakkhati “tumhe mā cintayittha,",
  "anya-e0102n:228_8": "thero tumhākaṃ khamati,",
  "anya-e0102n:228_9": "cittaṃ vūpasamethā”ti.",
  "anya-e0102n:228_10": "Tenāpi ariyassa gatadisābhimukhena añjaliṃ paggahetvā khamatūti vattabbaṃ.",
  "anya-e0102n:228_11": "Sace so parinibbuto hoti,",
  "anya-e0102n:228_12": "parinibbutamañcaṭṭhānaṃ gantvā yāvasivathikaṃ gantvāpi khamāpetabbaṃ.",
  "anya-e0102n:228_13": "Evaṃ kate neva saggāvaraṇaṃ,",
  "anya-e0102n:228_14": "na maggāvaraṇaṃ hoti,",
  "anya-e0102n:228_15": "pākatikameva hotīti.",
  "anya-e0102n:229_0": "Micchādiṭṭhikāti viparītadassanā.",
  "anya-e0102n:229_1": "Micchādiṭṭhikammasamādānāti micchādiṭṭhivasena samādinnanānāvidhakammā,",
  "anya-e0102n:229_2": "ye ca micchādiṭṭhimūlakesu kāyakammādīsu aññepi samādapenti.",
  "anya-e0102n:229_3": "Ettha ca vacīduccaritaggahaṇeneva ariyūpavāde manoduccaritaggahaṇena ca micchādiṭṭhiyā saṅgahitāyapi",
  "anya-e0102n:229_4": "imesaṃ dvinnaṃ puna vacanaṃ mahāsāvajjabhāvadassanatthanti veditabbaṃ.",
  "anya-e0102n:229_5": "Mahāsāvajjo hi ariyūpavādo,",
  "anya-e0102n:229_6": "ānantariyasadisattā.",
  "anya-e0102n:229_7": "Vuttampi cetaṃ “seyyathāpi,",
  "anya-e0102n:229_8": "sāriputta,",
  "anya-e0102n:229_9": "bhikkhu sīlasampanno samādhisampanno paññāsampanno diṭṭheva dhamme aññaṃ ārādheyya,",
  "anya-e0102n:229_10": "evaṃsampadamidaṃ,",
  "anya-e0102n:229_11": "sāriputta,",
  "anya-e0102n:229_12": "vadāmi taṃ vācaṃ appahāya taṃ cittaṃ appahāya taṃ diṭṭhiṃ appaṭinissajjitvā yathābhataṃ nikkhitto,",
  "anya-e0102n:229_13": "evaṃ niraye”ti.",
  "anya-e0102n:229_14": "Micchādiṭṭhito ca mahāsāvajjataraṃ nāma aññaṃ natthi.",
  "anya-e0102n:229_15": "Yathāha “nāhaṃ,",
  "anya-e0102n:229_16": "bhikkhave,",
  "anya-e0102n:229_17": "aññaṃ ekadhammampi samanupassāmi,",
  "anya-e0102n:229_18": "yaṃ evaṃ mahāsāvajjaṃ,",
  "anya-e0102n:229_19": "yathayidaṃ,",
  "anya-e0102n:229_20": "bhikkhave,",
  "anya-e0102n:229_21": "micchādiṭṭhi.",
  "anya-e0102n:229_22": "Micchādiṭṭhiparamāni,",
  "anya-e0102n:229_23": "bhikkhave,",
  "anya-e0102n:229_24": "vajjānī”ti.",
  "anya-e0102n:230_0": "Kāyassa bhedāti upādiṇṇakkhandhapariccāgā.",
  "anya-e0102n:230_1": "Parammaraṇāti tadanantaraṃ abhinibbattikkhandhaggahaṇe.",
  "anya-e0102n:230_2": "Atha vā kāyassa bhedāti jīvitindriyassa upacchedā.",
  "anya-e0102n:230_3": "Parammaraṇāti cuticittato uddhaṃ.",
  "anya-e0102n:230_4": "Apāyanti evamādi sabbaṃ nirayavevacanameva.",
  "anya-e0102n:231_0": "Nirayo hi saggamokkhahetubhūtā puññasammatā ayā apetattā,",
  "anya-e0102n:231_1": "sukhānaṃ vā āyassa abhāvā apāyo.",
  "anya-e0102n:231_2": "Dukkhassa gati paṭisaraṇanti duggati,",
  "anya-e0102n:231_3": "dosabahulatāya vā duṭṭhena kammunā nibbattā gatīti duggati.",
  "anya-e0102n:231_4": "Vivasā nipatanti ettha dukkaṭakārinoti vinipāto.",
  "anya-e0102n:231_5": "Vinassantā vā ettha patanti saṃbhijjamānaṅgapaccaṅgātipi vinipāto.",
  "anya-e0102n:231_6": "Natthi ettha assādasaññito ayoti nirayo.",
  "anya-e0102n:232_0": "Atha vā apāyaggahaṇena tiracchānayoniṃ dīpeti.",
  "anya-e0102n:232_1": "Tiracchānayoni hi apāyo sugatito apetattā,",
  "anya-e0102n:232_2": "na duggati mahesakkhānaṃ nāgarājādīnaṃ sambhavato.",
  "anya-e0102n:232_3": "Duggatiggahaṇena pettivisayaṃ.",
  "anya-e0102n:232_4": "So hi apāyo ceva duggati ca,",
  "anya-e0102n:232_5": "sugatito apetattā dukkhassa ca gatibhūtattā.",
  "anya-e0102n:232_6": "Na tu vinipāto asurasadisaṃ avinipatitattā.",
  "anya-e0102n:232_7": "Vinipātaggahaṇena asurakāyaṃ.",
  "anya-e0102n:232_8": "So hi yathāvuttena atthena apāyo ceva duggati ca sabbasamussayehi ca vinipatitattā vinipātoti vuccati.",
  "anya-e0102n:232_9": "Nirayaggahaṇena avīciādianekappakāraṃ nirayamevāti.",
  "anya-e0102n:232_10": "Upapannāti upagatā,",
  "anya-e0102n:232_11": "tattha abhinibbattāti adhippāyo.",
  "anya-e0102n:232_12": "Vuttavipariyāyena sukkapakkho veditabbo.",
  "anya-e0102n:233_0": "Ayaṃ pana viseso,",
  "anya-e0102n:233_1": "tattha sugatiggahaṇena manussagatipi saṅgayhati.",
  "anya-e0102n:233_2": "Saggaggahaṇena devagatiyeva.",
  "anya-e0102n:233_3": "Tattha sundarā gatīti sugati.",
  "anya-e0102n:233_4": "Rūpādīhi visayehi suṭṭhu aggoti saggo.",
  "anya-e0102n:233_5": "So sabbopi lujjanapalujjanaṭṭhena lokoti ayaṃ vacanattho.",
  "anya-e0102n:234_0": "“Iti dibbena cakkhunā”tiādi sabbaṃ nigamanavacanaṃ.",
  "anya-e0102n:234_1": "Evaṃ dibbena cakkhunā…pe…",
  "anya-e0102n:234_2": "passatīti ayamettha saṅkhepattho.",
  "anya-e0102n:235_0": "412.",
  "anya-e0102n:235_1": "Evaṃ passitukāmena pana ādikammikena kulaputtena kasiṇārammaṇaṃ abhiññāpādakajjhānaṃ sabbākārena abhinīhārakkhamaṃ katvā “tejokasiṇaṃ,",
  "anya-e0102n:235_2": "odātakasiṇaṃ,",
  "anya-e0102n:235_3": "ālokakasiṇa”nti imesu tīsu kasiṇesu aññataraṃ āsannaṃ kātabbaṃ.",
  "anya-e0102n:235_4": "Upacārajjhānagocaraṃ katvā vaḍḍhetvā ṭhapetabbaṃ.",
  "anya-e0102n:235_5": "Na tattha appanā uppādetabbāti adhippāyo.",
  "anya-e0102n:235_6": "Sace hi uppādeti,",
  "anya-e0102n:235_7": "pādakajjhānanissayaṃ hoti,",
  "anya-e0102n:235_8": "na parikammanissayaṃ.",
  "anya-e0102n:235_9": "Imesu ca pana tīsu ālokakasiṇaṃyeva seṭṭhataraṃ.",
  "anya-e0102n:235_10": "Tasmā taṃ vā itaresaṃ vā aññataraṃ kasiṇaniddese vuttanayena uppādetvā upacārabhūmiyaṃyeva ṭhatvā vaḍḍhetabbaṃ.",
  "anya-e0102n:235_11": "Vaḍḍhanānayopi cassa tattha vuttanayeneva veditabbo.",
  "anya-e0102n:236_0": "Vaḍḍhitaṭṭhānassa antoyeva rūpagataṃ passitabbaṃ.",
  "anya-e0102n:236_1": "Rūpagataṃ passato panassa parikammassa vāro atikkamati.",
  "anya-e0102n:236_2": "Tato āloko antaradhāyati.",
  "anya-e0102n:236_3": "Tasmiṃ antarahite rūpagatampi na dissati.",
  "anya-e0102n:236_4": "Athānena punappunaṃ pādakajjhānameva pavisitvā tato vuṭṭhāya āloko pharitabbo.",
  "anya-e0102n:236_5": "Evaṃ anukkamena āloko thāmagato hotīti ettha āloko hotūti yattakaṃ ṭhānaṃ paricchindati,",
  "anya-e0102n:236_6": "tattha āloko tiṭṭhatiyeva.",
  "anya-e0102n:236_7": "Divasampi nisīditvā passato rūpadassanaṃ hoti.",
  "anya-e0102n:236_8": "Rattiṃ tiṇukkāya maggapaṭipanno cettha puriso opammaṃ.",
  "anya-e0102n:237_0": "Eko kira rattiṃ tiṇukkāya maggaṃ paṭipajji.",
  "anya-e0102n:237_1": "Tassa sā tiṇukkā vijjhāyi.",
  "anya-e0102n:237_2": "Athassa samavisamāni na paññāyiṃsu.",
  "anya-e0102n:237_3": "So taṃ tiṇukkaṃ bhūmiyaṃ ghaṃsitvā tiṇukkā puna ujjālesi.",
  "anya-e0102n:237_4": "Sā pajjalitvā purimālokato mahantataraṃ ālokaṃ akāsi.",
  "anya-e0102n:237_5": "Evaṃ punappunaṃ vijjhātaṃ ujjālayato kamena sūriyo uṭṭhāsi.",
  "anya-e0102n:237_6": "Sūriye uṭṭhite ukkāya kammaṃ natthīti taṃ chaḍḍetvā divasampi agamāsi.",
  "anya-e0102n:237_7": "Tattha ukkāloko viya parikammakāle kasiṇāloko.",
  "anya-e0102n:237_8": "Ukkāya vijjhātāya samavisamānaṃ adassanaṃ viya rūpagataṃ passato parikammassa vārātikkamena āloke antarahite rūpagatānaṃ adassanaṃ.",
  "anya-e0102n:237_9": "Ukkāya ghaṃsanaṃ viya punappunaṃ pavesanaṃ.",
  "anya-e0102n:237_10": "Ukkāya purimālokato mahantatarālokakaraṇaṃ viya puna parikammaṃ karoto balavatarālokapharaṇaṃ.",
  "anya-e0102n:237_11": "Sūriyuṭṭhānaṃ viya thāmagatālokassa yathāparicchedena ṭhānaṃ.",
  "anya-e0102n:237_12": "Tiṇukkaṃ chaḍḍetvā divasampi gamanaṃ viya parittālokaṃ chaḍḍetvā thāmagatenālokena divasampi rūpadassanaṃ.",
  "anya-e0102n:238_0": "Tattha yadā tassa bhikkhuno maṃsacakkhussa anāpāthagataṃ antokucchigataṃ hadayavatthunissitaṃ heṭṭhāpathavītalanissitaṃ",
  "anya-e0102n:238_1": "tirokuṭṭapabbatapākāragataṃ paracakkavāḷagatanti idaṃ rūpaṃ ñāṇacakkhussa āpāthaṃ āgacchati,",
  "anya-e0102n:238_2": "maṃsacakkhunā dissamānaṃ viya hoti,",
  "anya-e0102n:238_3": "tadā dibbacakkhu uppannaṃ hotīti veditabbaṃ.",
  "anya-e0102n:238_4": "Tadeva cettha rūpadassanasamatthaṃ,",
  "anya-e0102n:238_5": "na pubbabhāgacittāni.",
  "anya-e0102n:239_0": "Taṃ panetaṃ puthujjanassa paribandho hoti. Kasmā?",
  "anya-e0102n:239_1": "So hi yasmā yattha yattha āloko hotūti adhiṭṭhāti,",
  "anya-e0102n:239_2": "taṃ taṃ pathavīsamuddapabbate vinivijjhitvāpi ekālokaṃ hoti,",
  "anya-e0102n:239_3": "athassa tattha bhayānakāni yakkharakkhasādirūpāni passato bhayaṃ uppajjati.",
  "anya-e0102n:239_4": "Yena cittavikkhepaṃ patvā jhānavibbhantako hoti,",
  "anya-e0102n:239_5": "tasmā rūpadassane appamattena bhavitabbaṃ.",
  "anya-e0102n:240_0": "Tatrāyaṃ dibbacakkhuno uppattikkamo.",
  "anya-e0102n:240_1": "Vuttappakārametaṃ rūpamārammaṇaṃ katvā manodvārāvajjane uppajjitvā niruddhe tadeva rūpaṃ ārammaṇaṃ katvā",
  "anya-e0102n:240_2": "cattāri pañca vā javanāni uppajjantīti sabbaṃ purimanayeneva veditabbaṃ.",
  "anya-e0102n:240_3": "Idhāpi pubbabhāgacittāni savitakkasavicārāni kāmāvacarāni.",
  "anya-e0102n:240_4": "Pariyosāne atthasādhakacittaṃ catutthajjhānikaṃ rūpāvacaraṃ.",
  "anya-e0102n:240_5": "Tena sahajātaṃ ñāṇaṃ sattānaṃ cutūpapāte ñāṇantipi dibbacakkhuñāṇantipi vuccatīti.",
  "anya-e0102n:241_0": "Cutūpapātañāṇakathā niṭṭhitā.",
  "anya-e0102n:242_0": "Pakiṇṇakakathā",
  "anya-e0102n:243_0": "413.",
  "anya-e0102n:244_0": "Iti pañcakkhandhavidū, pañca abhiññā avoca yā nātho;",
  "anya-e0102n:245_0": "Tā ñatvā tāsu ayaṃ, pakiṇṇakakathāpi viññeyyā.",
  "anya-e0102n:246_0": "Etāsu hi yadetaṃ cutūpapātañāṇasaṅkhātaṃ dibbacakkhu,",
  "anya-e0102n:246_1": "tassa anāgataṃsañāṇañca yathākammupagañāṇañcāti dvepi paribhaṇḍañāṇāni honti.",
  "anya-e0102n:246_2": "Iti imāni ca dve iddhividhādīni ca pañcāti satta abhiññāñāṇāni idhāgatāni.",
  "anya-e0102n:246_3": "Idāni tesaṃ ārammaṇavibhāge asammohatthaṃ –",
  "anya-e0102n:247_0": "Ārammaṇattikā vuttā, ye cattāro mahesinā;",
  "anya-e0102n:248_0": "Sattannamapi ñāṇānaṃ, pavattiṃ tesu dīpaye.",
  "anya-e0102n:249_0": "Tatrāyaṃ dīpanā.",
  "anya-e0102n:249_1": "Cattāro hi ārammaṇattikā mahesinā vuttā.",
  "anya-e0102n:249_2": "Katame cattāro?",
  "anya-e0102n:249_3": "Parittārammaṇattiko,",
  "anya-e0102n:249_4": "maggārammaṇattiko,",
  "anya-e0102n:249_5": "atītārammaṇattiko,",
  "anya-e0102n:249_6": "ajjhattārammaṇattikoti.",
  "anya-e0102n:250_0": "414.",
  "anya-e0102n:250_1": "Tattha iddhividhañāṇaṃ parittamahaggataatītānāgatapaccuppannaajjhattabahiddhārammaṇavasena sattasu ārammaṇesu pavattati. Kathaṃ?",
  "anya-e0102n:250_2": "Tañhi yadā kāyaṃ cittasannissitaṃ katvā adissamānena kāyena gantukāmo cittavasena kāyaṃ pariṇāmeti,",
  "anya-e0102n:250_3": "mahaggatacitte samodahati samāropeti,",
  "anya-e0102n:250_4": "tadā upayogaladdhaṃ ārammaṇaṃ hotīti katvā rūpakāyārammaṇato parittārammaṇaṃ hoti.",
  "anya-e0102n:250_5": "Yadā cittaṃ kāyasannissitaṃ katvā dissamānena kāyena gantukāmo kāyavasena cittaṃ pariṇāmeti,",
  "anya-e0102n:250_6": "pādakajjhānacittaṃ rūpakāye samodahati samāropeti,",
  "anya-e0102n:250_7": "tadā upayogaladdhaṃ ārammaṇaṃ hotīti katvā mahaggatacittārammaṇato mahaggatārammaṇaṃ hoti.",
  "anya-e0102n:251_0": "Yasmā pana tadeva cittaṃ atītaṃ niruddhaṃ ārammaṇaṃ karoti,",
  "anya-e0102n:251_1": "tasmā atītārammaṇaṃ hoti.",
  "anya-e0102n:251_2": "Mahādhātunidhāne mahākassapattherādīnaṃ viya anāgataṃ adhiṭṭhahantānaṃ anāgatārammaṇaṃ hoti.",
  "anya-e0102n:251_3": "Mahākassapatthero kira mahādhātunidhānaṃ karonto “anāgate aṭṭhārasavassādhikāni dvevassasatāni ime gandhā mā sussiṃsu,",
  "anya-e0102n:251_4": "pupphāni mā milāyiṃsu,",
  "anya-e0102n:251_5": "dīpā mā nibbāyiṃsū”ti adhiṭṭhahi.",
  "anya-e0102n:251_6": "Sabbaṃ tatheva ahosi.",
  "anya-e0102n:251_7": "Assaguttatthero vattaniyasenāsane bhikkhusaṅghaṃ sukkhabhattaṃ bhuñjamānaṃ disvā udakasoṇḍiṃ divase divase purebhatte dadhirasaṃ hotūti adhiṭṭhāsi.",
  "anya-e0102n:251_8": "Purebhatte gahitaṃ dadhirasaṃ hoti.",
  "anya-e0102n:251_9": "Pacchābhatte pākatikaudakameva.",
  "anya-e0102n:251_10": "Kāyaṃ pana cittasannissitaṃ katvā adissamānena kāyena gamanakāle paccuppannārammaṇaṃ hoti.",
  "anya-e0102n:252_0": "Kāyavasena cittaṃ,",
  "anya-e0102n:252_1": "cittavasena vā kāyaṃ pariṇāmanakāle attano kumārakavaṇṇādinimmānakāle ca sakāyacittānaṃ ārammaṇakaraṇato ajjhattārammaṇaṃ hoti.",
  "anya-e0102n:252_2": "Bahiddhā hatthiassādidassanakāle pana bahiddhārammaṇanti evaṃ tāva iddhividhañāṇassa sattasu ārammaṇesu pavatti veditabbā.",
  "anya-e0102n:253_0": "415.",
  "anya-e0102n:253_1": "Dibbasotadhātuñāṇaṃ parittapaccuppannaajjhattabahiddhārammaṇavasena catūsu ārammaṇesu pavattati. Kathaṃ?",
  "anya-e0102n:253_2": "Tañhi yasmā saddaṃ ārammaṇaṃ karoti,",
  "anya-e0102n:253_3": "saddo ca paritto,",
  "anya-e0102n:253_4": "tasmā parittārammaṇaṃ hoti.",
  "anya-e0102n:253_5": "Vijjamānaṃyeva pana saddaṃ ārammaṇaṃ katvā pavattanato paccuppannārammaṇaṃ hoti.",
  "anya-e0102n:253_6": "Taṃ attano kucchisaddasavanakāle ajjhattārammaṇaṃ.",
  "anya-e0102n:253_7": "Paresaṃ saddasavanakāle bahiddhārammaṇanti evaṃ dibbasotadhātuñāṇassa catūsu ārammaṇesu pavatti veditabbā.",
  "anya-e0102n:254_0": "416.",
  "anya-e0102n:254_1": "Cetopariyañāṇaṃ parittamahaggataappamāṇamaggaatītānāgatapaccuppannabahiddhārammaṇavasena aṭṭhasu ārammaṇesu pavattati. Kathaṃ?",
  "anya-e0102n:254_2": "Tañhi paresaṃ kāmāvacaracittajānanakāle parittārammaṇaṃ hoti.",
  "anya-e0102n:254_3": "Rūpāvacaraarūpāvacaracittajānanakāle mahaggatārammaṇaṃ hoti.",
  "anya-e0102n:254_4": "Maggaphalajānanakāle appamāṇārammaṇaṃ hoti.",
  "anya-e0102n:255_0": "Ettha ca puthujjano sotāpannassa cittaṃ na jānāti.",
  "anya-e0102n:255_1": "Sotāpanno vā sakadāgāmissāti evaṃ yāva arahato netabbaṃ.",
  "anya-e0102n:255_2": "Arahā pana sabbesaṃ cittaṃ jānāti.",
  "anya-e0102n:255_3": "Aññopi ca uparimo heṭṭhimassāti ayaṃ viseso veditabbo.",
  "anya-e0102n:255_4": "Maggacittārammaṇakāle maggārammaṇaṃ hoti.",
  "anya-e0102n:255_5": "Yadā pana atīte sattadivasabbhantare ca anāgate sattadivasabbhantare ca paresaṃ cittaṃ jānāti,",
  "anya-e0102n:255_6": "tadā atītārammaṇaṃ anāgatārammaṇañca hoti.",
  "anya-e0102n:256_0": "Kathaṃ paccuppannārammaṇaṃ hoti.",
  "anya-e0102n:256_1": "Paccuppannaṃ nāma tividhaṃ –",
  "anya-e0102n:256_2": "khaṇapaccuppannaṃ,",
  "anya-e0102n:256_3": "santatipaccuppannaṃ,",
  "anya-e0102n:256_4": "addhāpaccuppannañca.",
  "anya-e0102n:256_5": "Tattha uppādaṭṭhitibhaṅgappattaṃ khaṇapaccuppannaṃ.",
  "anya-e0102n:256_6": "Ekadvesantativārapariyāpannaṃ santatipaccuppannaṃ.",
  "anya-e0102n:256_7": "Tattha andhakāre nisīditvā ālokaṭṭhānaṃ gatassa na tāva ārammaṇaṃ pākaṭaṃ hoti,",
  "anya-e0102n:256_8": "yāva pana taṃ pākaṭaṃ hoti,",
  "anya-e0102n:256_9": "etthantare ekadvesantativārā veditabbā.",
  "anya-e0102n:256_10": "Ālokaṭṭhāne vicaritvā ovarakaṃ paviṭṭhassāpi na tāva sahasā rūpaṃ pākaṭaṃ hoti,",
  "anya-e0102n:256_11": "yāva pana taṃ pākaṭaṃ hoti,",
  "anya-e0102n:256_12": "etthantare ekadvesantativārā veditabbā.",
  "anya-e0102n:256_13": "Dūre ṭhatvā pana rajakānaṃ hatthavikāraṃ,",
  "anya-e0102n:256_14": "ghaṇḍibherīākoṭanavikārañca disvāpi na tāva saddaṃ suṇāti,",
  "anya-e0102n:256_15": "yāva pana taṃ suṇāti,",
  "anya-e0102n:256_16": "etasmimpi antare ekadvesantativārā veditabbā.",
  "anya-e0102n:256_17": "Evaṃ tāva majjhimabhāṇakā.",
  "anya-e0102n:257_0": "Saṃyuttabhāṇakā pana rūpasantati arūpasantatīti dve santatiyo vatvā udakaṃ akkamitvā gatassa yāva tīre akkantaudakalekhā na vippasīdati,",
  "anya-e0102n:257_1": "addhānato āgatassa yāva kāye usumabhāvo na vūpasammati,",
  "anya-e0102n:257_2": "ātapā āgantvā gabbhaṃ paviṭṭhassa yāva andhakārabhāvo na vigacchati,",
  "anya-e0102n:257_3": "antogabbhe kammaṭṭhānaṃ manasi karitvā divā vātapānaṃ vivaritvā olokentassa yāva akkhīnaṃ phandanabhāvo na vūpasammati,",
  "anya-e0102n:257_4": "ayaṃ rūpasantati nāma.",
  "anya-e0102n:257_5": "Dve tayo javanavārā arūpasantati nāmāti vatvā tadubhayampi santatipaccuppannaṃ nāmāti vadanti.",
  "anya-e0102n:258_0": "Ekabhavaparicchinnaṃ pana addhāpaccuppannaṃ nāma.",
  "anya-e0102n:258_1": "Yaṃ sandhāya bhaddekarattasutte “yo cāvuso,",
  "anya-e0102n:258_2": "mano ye ca dhammā ubhayametaṃ paccuppannaṃ,",
  "anya-e0102n:258_3": "tasmiṃ ce paccuppanne chandarāgappaṭibaddhaṃ hoti viññāṇaṃ,",
  "anya-e0102n:258_4": "chandarāgappaṭibaddhattā viññāṇassa tadabhinandati,",
  "anya-e0102n:258_5": "tadabhinandanto paccuppannesu dhammesu saṃhīratī”ti vuttaṃ.",
  "anya-e0102n:258_6": "Santatipaccuppannañcettha aṭṭhakathāsu āgataṃ.",
  "anya-e0102n:258_7": "Addhāpaccuppannaṃ sutte.",
  "anya-e0102n:259_0": "Tattha keci khaṇapaccuppannaṃ cittaṃ cetopariyañāṇassa ārammaṇaṃ hotīti vadanti.",
  "anya-e0102n:259_1": "Kiṃ kāraṇā?",
  "anya-e0102n:259_2": "Yasmā iddhimato ca parassa ca ekakkhaṇe cittaṃ uppajjatīti.",
  "anya-e0102n:259_3": "Idañca nesaṃ opammaṃ,",
  "anya-e0102n:259_4": "yathā ākāse khitte pupphamuṭṭhimhi avassaṃ ekaṃ pupphaṃ ekassa vaṇṭena vaṇṭaṃ paṭivijjhati,",
  "anya-e0102n:259_5": "evaṃ parassa cittaṃ jānissāmīti rāsivasena mahājanassa citte āvajjite avassaṃ ekassa cittaṃ ekena cittena",
  "anya-e0102n:259_6": "uppādakkhaṇe vā ṭhitikkhaṇe vā bhaṅgakkhaṇe vā paṭivijjhatīti.",
  "anya-e0102n:259_7": "Taṃ pana vassasatampi vassasahassampi āvajjanto yena ca cittena āvajjati,",
  "anya-e0102n:259_8": "yena ca jānāti.",
  "anya-e0102n:259_9": "Tesaṃ dvinnaṃ sahaṭhānābhāvato āvajjanajavanānañca aniṭṭhaṭṭhāne nānārammaṇabhāvappattidosato ayuttanti aṭṭhakathāsu paṭikkhittaṃ.",
  "anya-e0102n:260_0": "Santatipaccuppannaṃ pana addhāpaccuppannañca ārammaṇaṃ hotīti veditabbaṃ.",
  "anya-e0102n:260_1": "Tattha yaṃ vattamānajavanavīthito atītānāgatavasena dvittijavanavīthiparimāṇe kāle parassa cittaṃ,",
  "anya-e0102n:260_2": "taṃ sabbampi santatipaccuppannaṃ nāma.",
  "anya-e0102n:260_3": "“Addhāpaccuppannaṃ pana javanavārena dīpetabba”nti saṃyuttaṭṭhakathāyaṃ vuttaṃ.",
  "anya-e0102n:260_4": "Taṃ suṭṭhu vuttaṃ.",
  "anya-e0102n:261_0": "Tatrāyaṃ dīpanā,",
  "anya-e0102n:261_1": "iddhimā parassa cittaṃ jānitukāmo āvajjati,",
  "anya-e0102n:261_2": "āvajjanaṃ khaṇapaccuppannaṃ ārammaṇaṃ katvā teneva saha nirujjhati.",
  "anya-e0102n:261_3": "Tato cattāri pañca vā javanāni.",
  "anya-e0102n:261_4": "Yesaṃ pacchimaṃ iddhicittaṃ,",
  "anya-e0102n:261_5": "sesāni kāmāvacarāni,",
  "anya-e0102n:261_6": "tesaṃ sabbesampi tadeva niruddhaṃ cittamārammaṇaṃ hoti,",
  "anya-e0102n:261_7": "na ca tāni nānārammaṇāni honti,",
  "anya-e0102n:261_8": "addhāvasena paccuppannārammaṇattā.",
  "anya-e0102n:261_9": "Ekārammaṇattepi ca iddhicittameva parassa cittaṃ jānāti,",
  "anya-e0102n:261_10": "na itarāni.",
  "anya-e0102n:261_11": "Yathā cakkhudvāre cakkhuviññāṇameva rūpaṃ passati,",
  "anya-e0102n:261_12": "na itarānīti.",
  "anya-e0102n:261_13": "Iti idaṃ santatipaccuppannassa ceva addhāpaccuppannassa ca vasena paccuppannārammaṇaṃ hoti.",
  "anya-e0102n:261_14": "Yasmā vā santatipaccuppannampi addhāpaccuppanneyeva patati,",
  "anya-e0102n:261_15": "tasmā addhāpaccuppannavasenevetaṃ paccuppannārammaṇanti veditabbaṃ.",
  "anya-e0102n:261_16": "Parassa cittārammaṇattāyeva pana bahiddhārammaṇaṃ hotīti evaṃ cetopariyañāṇassa aṭṭhasu ārammaṇesu pavatti veditabbā.",
  "anya-e0102n:262_0": "417.",
  "anya-e0102n:262_1": "Pubbenivāsañāṇaṃ parittamahaggataappamāṇamaggaatītaajjhattabahiddhānavattabbārammaṇavasena aṭṭhasu ārammaṇesu pavattati. Kathaṃ?",
  "anya-e0102n:262_2": "Tañhi kāmāvacarakkhandhānussaraṇakāle parittārammaṇaṃ hoti.",
  "anya-e0102n:262_3": "Rūpāvacarārūpāvacarakkhandhānussaraṇakāle mahaggatārammaṇaṃ.",
  "anya-e0102n:262_4": "Atīte attanā parehi vā bhāvitamaggaṃ sacchikataphalañca anussaraṇakāle appamāṇārammaṇaṃ.",
  "anya-e0102n:262_5": "Bhāvitamaggameva anussaraṇakāle maggārammaṇaṃ.",
  "anya-e0102n:262_6": "Niyamato panetaṃ atītārammaṇameva.",
  "anya-e0102n:263_0": "Tattha kiñcāpi cetopariyañāṇayathākammupagañāṇānipi atītārammaṇāni honti,",
  "anya-e0102n:263_1": "atha kho tesaṃ cetopariyañāṇassa sattadivasabbhantarātītaṃ cittameva ārammaṇaṃ.",
  "anya-e0102n:263_2": "Tañhi aññaṃ khandhaṃ vā khandhapaṭibaddhaṃ vā na jānāti.",
  "anya-e0102n:263_3": "Maggasampayuttacittārammaṇattā pana pariyāyato maggārammaṇanti vuttaṃ.",
  "anya-e0102n:263_4": "Yathākammupagañāṇassa ca atītaṃ cetanāmattameva ārammaṇaṃ.",
  "anya-e0102n:263_5": "Pubbenivāsañāṇassa pana atītā khandhā khandhapaṭibaddhañca kiñci anārammaṇaṃ nāma natthi.",
  "anya-e0102n:263_6": "Tañhi atītakkhandhakhandhapaṭibaddhesu dhammesu sabbaññutaññāṇagatikaṃ hotīti ayaṃ viseso veditabbo.",
  "anya-e0102n:263_7": "Ayamettha aṭṭhakathānayo.",
  "anya-e0102n:263_8": "Yasmā pana “kusalā khandhā iddhividhañāṇassa cetopariyañāṇassa pubbenivāsānussatiñāṇassa yathākammupagañāṇassa",
  "anya-e0102n:263_9": "anāgataṃsañāṇassa ārammaṇapaccayena paccayo”ti paṭṭhāne vuttaṃ.",
  "anya-e0102n:263_10": "Tasmā cattāropi khandhā cetopariyañāṇayathākammupagañāṇānaṃ ārammaṇā honti.",
  "anya-e0102n:263_11": "Tatrāpi yathākammupagañāṇassa kusalākusalā evāti.",
  "anya-e0102n:264_0": "Attano khandhānussaraṇakāle panetaṃ ajjhattārammaṇaṃ.",
  "anya-e0102n:264_1": "Parassa khandhānussaraṇakāle bahiddhārammaṇaṃ.",
  "anya-e0102n:264_2": "“Atīte vipassī bhagavā ahosi.",
  "anya-e0102n:264_3": "Tassa mātā bandhumatī,",
  "anya-e0102n:264_4": "pitā bandhumā”tiādinā nayena nāmagottapathavīnimittādianussaraṇakāle navattabbārammaṇaṃ hoti.",
  "anya-e0102n:264_5": "Nāmagottanti cettha khandhūpanibandho sammutisiddho byañjanattho daṭṭhabbo,",
  "anya-e0102n:264_6": "na byañjanaṃ.",
  "anya-e0102n:264_7": "Byañjanañhi saddāyatanasaṅgahitattā parittaṃ hoti.",
  "anya-e0102n:264_8": "Yathāha “niruttipaṭisambhidā parittārammaṇā”ti.",
  "anya-e0102n:264_9": "Ayamettha amhākaṃ khanti.",
  "anya-e0102n:264_10": "Evaṃ pubbenivāsañāṇassa aṭṭhasu ārammaṇesu pavatti veditabbā.",
  "anya-e0102n:265_0": "418.",
  "anya-e0102n:265_1": "Dibbacakkhuñāṇaṃ parittapaccuppannaajjhattabahiddhārammaṇavasena catūsu ārammaṇesu pavattati. Kathaṃ?",
  "anya-e0102n:265_2": "Tañhi yasmā rūpaṃ ārammaṇaṃ karoti,",
  "anya-e0102n:265_3": "rūpañca parittaṃ,",
  "anya-e0102n:265_4": "tasmā parittārammaṇaṃ hoti.",
  "anya-e0102n:265_5": "Vijjamāneyeva ca rūpe pavattattā paccuppannārammaṇaṃ.",
  "anya-e0102n:265_6": "Attano kucchigatādirūpadassanakāle ajjhattārammaṇaṃ.",
  "anya-e0102n:265_7": "Parassa rūpadassanakāle bahiddhārammaṇanti evaṃ dibbacakkhuñāṇassa catūsu ārammaṇesu pavatti veditabbā.",
  "anya-e0102n:266_0": "419.",
  "anya-e0102n:266_1": "Anāgataṃsañāṇaṃ parittamahaggataappamāṇamaggaanāgataajjhattabahiddhānavattabbārammaṇavasena aṭṭhasu ārammaṇesu pavattati. Kathaṃ?",
  "anya-e0102n:266_2": "Tañhi “ayaṃ anāgate kāmāvacare nibbattissatī”ti jānanakāle parittārammaṇaṃ hoti.",
  "anya-e0102n:266_3": "“Rūpāvacare arūpāvacare vā nibbattissatī”ti jānanakāle mahaggatārammaṇaṃ.",
  "anya-e0102n:266_4": "“Maggaṃ bhāvessati,",
  "anya-e0102n:266_5": "phalaṃ sacchikarissatī”ti jānanakāle appamāṇārammaṇaṃ.",
  "anya-e0102n:266_6": "“Maggaṃ bhāvessati”cceva jānanakāle maggārammaṇaṃ.",
  "anya-e0102n:266_7": "Niyamato pana taṃ anāgatārammaṇameva.",
  "anya-e0102n:267_0": "Tattha kiñcāpi cetopariyañāṇampi anāgatārammaṇaṃ hoti,",
  "anya-e0102n:267_1": "atha kho tassa sattadivasabbhantarānāgataṃ cittameva ārammaṇaṃ.",
  "anya-e0102n:267_2": "Tañhi aññaṃ khandhaṃ vā khandhapaṭibaddhaṃ vā na jānāti.",
  "anya-e0102n:267_3": "Anāgataṃsañāṇassa pubbenivāsañāṇe vuttanayena anāgate anārammaṇaṃ nāma natthi.",
  "anya-e0102n:267_4": "“Ahaṃ amutra nibbattissāmī”ti jānanakāle ajjhattārammaṇaṃ.",
  "anya-e0102n:267_5": "“Asuko amutra nibbattissatī”ti jānanakāle bahiddhārammaṇaṃ.",
  "anya-e0102n:267_6": "“Anāgate metteyyo bhagavā uppajjissati.",
  "anya-e0102n:267_7": "Subrahmā nāmassa brāhmaṇo pitā bhavissati.",
  "anya-e0102n:267_8": "Brahmavatī nāma brāhmaṇī mātā”tiādinā pana nayena nāmagottajānanakāle pubbenivāsañāṇe vuttanayeneva na",
  "anya-e0102n:267_9": "vattabbārammaṇaṃ hotīti evaṃ anāgataṃsañāṇassa aṭṭhasu ārammaṇesu pavatti veditabbā.",
  "anya-e0102n:268_0": "420.",
  "anya-e0102n:268_1": "Yathākammupagañāṇaṃ parittamahaggataatītaajjhattabahiddhārammaṇavasena pañcasu ārammaṇesu pavattati. Kathaṃ?",
  "anya-e0102n:268_2": "Tañhi kāmāvacarakammajānanakāle parittārammaṇaṃ hoti.",
  "anya-e0102n:268_3": "Rūpāvacarārūpāvacarakammajānanakāle mahaggatārammaṇaṃ.",
  "anya-e0102n:268_4": "Atītameva jānātīti atītārammaṇaṃ.",
  "anya-e0102n:268_5": "Attano kammaṃ jānanakāle ajjhattārammaṇaṃ.",
  "anya-e0102n:268_6": "Parassa kammaṃ jānanakāle bahiddhārammaṇaṃ hoti.",
  "anya-e0102n:268_7": "Evaṃ yathākammupagañāṇassa pañcasu ārammaṇesu pavatti veditabbā.",
  "anya-e0102n:268_8": "Yañcettha ajjhattārammaṇañceva bahiddhārammaṇañcāti vuttaṃ,",
  "anya-e0102n:268_9": "taṃ kālena ajjhattaṃ kālena bahiddhā jānanakāle ajjhattabahiddhārammaṇampi hotiyevāti.",
  "anya-e0102n:269_0": "Iti sādhujanapāmojjatthāya kate visuddhimagge",
  "anya-e0102n:270_0": "Abhiññāniddeso nāma",
  "anya-e0102n:271_0": "Terasamo paricchedo.",
  "anya-e0102n:272_0": "14. Khandhaniddeso",
  "anya-e0102n:273_0": "Paññākathā",
  "anya-e0102n:274_0": "421.",
  "anya-e0102n:274_1": "Idāni yasmā evaṃ abhiññāvasena adhigatānisaṃsāya thiratarāya samādhibhāvanāya samannāgatena bhikkhunā sīle patiṭṭhāya naro sapañño,",
  "anya-e0102n:274_2": "cittaṃ paññañca bhāvayanti ettha cittasīsena niddiṭṭho samādhi sabbākārena bhāvito hoti.",
  "anya-e0102n:275_0": "Tadanantarā pana paññā bhāvetabbā.",
  "anya-e0102n:275_1": "Sā ca atisaṅkhepadesitattā viññātumpi tāva na sukarā,",
  "anya-e0102n:275_2": "pageva bhāvetuṃ.",
  "anya-e0102n:275_3": "Tasmā tassā vitthāraṃ bhāvanānayañca dassetuṃ idaṃ pañhākammaṃ hoti.",
  "anya-e0102n:276_0": "Kā paññā,",
  "anya-e0102n:276_1": "kenaṭṭhena paññā,",
  "anya-e0102n:276_2": "kānassā lakkhaṇarasapaccupaṭṭhānapadaṭṭhānāni,",
  "anya-e0102n:276_3": "katividhā paññā,",
  "anya-e0102n:276_4": "kathaṃ bhāvetabbā,",
  "anya-e0102n:276_5": "paññābhāvanāya ko ānisaṃsoti?",
  "anya-e0102n:277_0": "422.",
  "anya-e0102n:277_1": "Tatridaṃ vissajjanaṃ,",
  "anya-e0102n:277_2": "kā paññāti paññā bahuvidhā nānappakārā.",
  "anya-e0102n:277_3": "Taṃ sabbaṃ vibhāvayituṃ ārabbhamānaṃ vissajjanaṃ adhippetañceva atthaṃ na sādheyya,",
  "anya-e0102n:277_4": "uttari ca vikkhepāya saṃvatteyya,",
  "anya-e0102n:277_5": "tasmā idha adhippetameva sandhāya vadāma.",
  "anya-e0102n:277_6": "Kusalacittasampayuttaṃ vipassanāñāṇaṃ paññā.",
  "anya-e0102n:278_0": "423.",
  "anya-e0102n:278_1": "Kenaṭṭhena paññāti pajānanaṭṭhena paññā.",
  "anya-e0102n:278_2": "Kimidaṃ pajānanaṃ nāma?",
  "anya-e0102n:278_3": "Sañjānanavijānanākāravisiṭṭhaṃ nānappakārato jānanaṃ.",
  "anya-e0102n:278_4": "Saññāviññāṇapaññānaṃ hi samānepi jānanabhāve,",
  "anya-e0102n:278_5": "saññā “nīlaṃ pītaka”nti ārammaṇasañjānanamattameva hoti.",
  "anya-e0102n:278_6": "“Aniccaṃ dukkhamanattā”ti lakkhaṇapaṭivedhaṃ pāpetuṃ na sakkoti.",
  "anya-e0102n:278_7": "Viññāṇaṃ “nīlaṃ pītaka”nti ārammaṇañca jānāti,",
  "anya-e0102n:278_8": "lakkhaṇapaṭivedhañca pāpeti.",
  "anya-e0102n:278_9": "Ussakkitvā pana maggapātubhāvaṃ pāpetuṃ na sakkoti.",
  "anya-e0102n:278_10": "Paññā vuttanayavasena ārammaṇañca jānāti,",
  "anya-e0102n:278_11": "lakkhaṇapaṭivedhañca pāpeti,",
  "anya-e0102n:278_12": "ussakkitvā maggapātubhāvañca pāpeti.",
  "anya-e0102n:279_0": "Yathā hi heraññikaphalake ṭhapitaṃ kahāpaṇarāsiṃ eko ajātabuddhidārako,",
  "anya-e0102n:279_1": "eko gāmikapuriso,",
  "anya-e0102n:279_2": "eko heraññikoti tīsu janesu passamānesu ajātabuddhidārako kahāpaṇānaṃ cittavicittadīghacaturassaparimaṇḍalabhāvamattameva jānāti,",
  "anya-e0102n:279_3": "“idaṃ manussānaṃ upabhogaparibhogaṃ ratanasammata”nti na jānāti.",
  "anya-e0102n:279_4": "Gāmikapuriso cittavicittādibhāvaṃ jānāti,",
  "anya-e0102n:279_5": "“idaṃ manussānaṃ upabhogaparibhogaṃ ratanasammata”nti ca.",
  "anya-e0102n:279_6": "“Ayaṃ cheko,",
  "anya-e0102n:279_7": "ayaṃ kūṭo,",
  "anya-e0102n:279_8": "ayaṃ addhasāro”ti imaṃ pana vibhāgaṃ na jānāti.",
  "anya-e0102n:279_9": "Heraññiko sabbepi te pakāre jānāti,",
  "anya-e0102n:279_10": "jānanto ca kahāpaṇaṃ oloketvāpi jānāti,",
  "anya-e0102n:279_11": "ākoṭitassa saddaṃ sutvāpi,",
  "anya-e0102n:279_12": "gandhaṃ ghāyitvāpi,",
  "anya-e0102n:279_13": "rasaṃ sāyitvāpi,",
  "anya-e0102n:279_14": "hatthena dhārayitvāpi,",
  "anya-e0102n:279_15": "asukasmiṃ nāma gāme vā nigame vā nagare vā pabbate vā nadītīre vā katotipi,",
  "anya-e0102n:279_16": "asukācariyena katotipi jānāti,",
  "anya-e0102n:279_17": "evaṃsampadamidaṃ veditabbaṃ.",
  "anya-e0102n:280_0": "Saññā hi ajātabuddhino dārakassa kahāpaṇadassanaṃ viya hoti,",
  "anya-e0102n:280_1": "nīlādivasena ārammaṇassa upaṭṭhānākāramattagahaṇato.",
  "anya-e0102n:280_2": "Viññāṇaṃ gāmikassa purisassa kahāpaṇadassanamiva hoti,",
  "anya-e0102n:280_3": "nīlādivasena ārammaṇākāragahaṇato,",
  "anya-e0102n:280_4": "uddhaṃpi ca lakkhaṇapaṭivedhasampāpanato.",
  "anya-e0102n:280_5": "Paññā heraññikassa kahāpaṇadassanamiva hoti,",
  "anya-e0102n:280_6": "nīlādivasena ārammaṇākāraṃ gahetvā,",
  "anya-e0102n:280_7": "lakkhaṇapaṭivedhañca pāpetvā,",
  "anya-e0102n:280_8": "tato uddhampi maggapātubhāvapāpanato.",
  "anya-e0102n:280_9": "Tasmā yadetaṃ sañjānanavijānanākāravisiṭṭhaṃ nānappakārato jānanaṃ.",
  "anya-e0102n:280_10": "Idaṃ pajānananti veditabbaṃ.",
  "anya-e0102n:280_11": "Idaṃ sandhāya hi etaṃ vuttaṃ “pajānanaṭṭhena paññā”ti.",
  "anya-e0102n:281_0": "Sā panesā yattha saññāviññāṇāni,",
  "anya-e0102n:281_1": "na tattha ekaṃsena hoti.",
  "anya-e0102n:281_2": "Yadā pana hoti,",
  "anya-e0102n:281_3": "tadā avinibbhuttā tehi dhammehi “ayaṃ saññā,",
  "anya-e0102n:281_4": "idaṃ viññāṇaṃ,",
  "anya-e0102n:281_5": "ayaṃ paññā”ti vinibbhujjitvā alabbhaneyyanānattā sukhumā duddasā.",
  "anya-e0102n:281_6": "Tenāha āyasmā nāgaseno “dukkaraṃ, mahārāja,",
  "anya-e0102n:281_7": "bhagavatā kata”nti. Kiṃ, bhante,",
  "anya-e0102n:281_8": "nāgasena bhagavatā dukkaraṃ katanti?",
  "anya-e0102n:281_9": "‘Dukkaraṃ, mahārāja,",
  "anya-e0102n:281_10": "bhagavatā kataṃ yaṃ arūpīnaṃ cittacetasikānaṃ dhammānaṃ ekārammaṇe pavattamānānaṃ vavatthānaṃ akkhātaṃ ayaṃ phasso,",
  "anya-e0102n:281_11": "ayaṃ vedanā,",
  "anya-e0102n:281_12": "ayaṃ saññā,",
  "anya-e0102n:281_13": "ayaṃ cetanā,",
  "anya-e0102n:281_14": "idaṃ citta”’nti.",
  "anya-e0102n:282_0": "424.",
  "anya-e0102n:282_1": "Kānassā lakkhaṇarasapaccupaṭṭhānapadaṭṭhānānīti ettha pana dhammasabhāvapaṭivedhalakkhaṇā paññā,",
  "anya-e0102n:282_2": "dhammānaṃ sabhāvapaṭicchādakamohandhakāraviddhaṃsanarasā,",
  "anya-e0102n:282_3": "asammohapaccupaṭṭhānā.",
  "anya-e0102n:282_4": "“Samāhito yathābhūtaṃ jānāti passatī”ti vacanato pana samādhi tassā padaṭṭhānaṃ.",
  "anya-e0102n:283_0": "Paññāpabhedakathā",
  "anya-e0102n:284_0": "425.",
  "anya-e0102n:284_1": "Katividhā paññāti dhammasabhāvapaṭivedhalakkhaṇena tāva ekavidhā.",
  "anya-e0102n:284_2": "Lokiyalokuttaravasena duvidhā.",
  "anya-e0102n:284_3": "Tathā sāsavānāsavādivasena,",
  "anya-e0102n:284_4": "nāmarūpavavatthāpanavasena,",
  "anya-e0102n:284_5": "somanassupekkhāsahagatavasena,",
  "anya-e0102n:284_6": "dassanabhāvanābhūmivasena ca.",
  "anya-e0102n:284_7": "Tividhā cintāsutabhāvanāmayavasena.",
  "anya-e0102n:284_8": "Tathā parittamahaggataappamāṇārammaṇavasena,",
  "anya-e0102n:284_9": "āyāpāyaupāyakosallavasena,",
  "anya-e0102n:284_10": "ajjhattābhinivesādivasena ca.",
  "anya-e0102n:284_11": "Catubbidhā catūsu saccesu ñāṇavasena catupaṭisambhidāvasena cāti.",
  "anya-e0102n:285_0": "426.",
  "anya-e0102n:285_1": "Tattha ekavidhakoṭṭhāso uttānatthoyeva.",
  "anya-e0102n:285_2": "Duvidhakoṭṭhāse lokiyamaggasampayuttā lokiyā.",
  "anya-e0102n:285_3": "Lokuttaramaggasampayuttā lokuttarāti evaṃ lokiyalokuttaravasena duvidhā.",
  "anya-e0102n:286_0": "Dutiyaduke āsavānaṃ ārammaṇabhūtā sāsavā.",
  "anya-e0102n:286_1": "Tesaṃ anārammaṇā anāsavā.",
  "anya-e0102n:286_2": "Atthato panesā lokiyalokuttarāva hoti.",
  "anya-e0102n:286_3": "Āsavasampayuttā sāsavā.",
  "anya-e0102n:286_4": "Āsavavippayuttā anāsavātiādīsupi eseva nayo.",
  "anya-e0102n:286_5": "Evaṃ sāsavānāsavādivasena duvidhā.",
  "anya-e0102n:287_0": "Tatiyaduke yā vipassanaṃ ārabhitukāmassa catunnaṃ arūpakkhandhānaṃ vavatthāpane paññā,",
  "anya-e0102n:287_1": "ayaṃ nāmavavatthāpanapaññā.",
  "anya-e0102n:287_2": "Yā rūpakkhandhassa vavatthāpane paññā,",
  "anya-e0102n:287_3": "ayaṃ rūpavavatthāpanapaññāti evaṃ nāmarūpavavatthāpanavasena duvidhā.",
  "anya-e0102n:288_0": "Catutthaduke dvīsu kāmāvacarakusalacittesu soḷasasu ca pañcakanayena catukkajjhānikesu maggacittesu paññā somanassasahagatā.",
  "anya-e0102n:288_1": "Dvīsu kāmāvacarakusalacittesu catūsu ca pañcamajjhānikesu maggacittesu paññā upekkhāsahagatāti evaṃ somanassupekkhāsahagatavasena duvidhā.",
  "anya-e0102n:289_0": "Pañcamaduke paṭhamamaggapaññā dassanabhūmi.",
  "anya-e0102n:289_1": "Avasesamaggattayapaññā bhāvanābhūmīti evaṃ dassanabhāvanābhūmivasena duvidhā.",
  "anya-e0102n:290_0": "427.",
  "anya-e0102n:290_1": "Tikesu paṭhamattike parato assutvā paṭiladdhapaññā attano cintāvasena nipphannattā cintāmayā.",
  "anya-e0102n:290_2": "Parato sutvā paṭiladdhapaññā sutavasena nipphannattā sutamayā.",
  "anya-e0102n:290_3": "Yathā tathā vā bhāvanāvasena nipphannā appanāppattā paññā bhāvanāmayā.",
  "anya-e0102n:290_4": "Vuttañhetaṃ –",
  "anya-e0102n:291_0": "“Tattha katamā cintāmayā paññā?",
  "anya-e0102n:291_1": "Yogavihitesu vā kammāyatanesu yogavihitesu vā sippāyatanesu yogavihitesu vā vijjāṭṭhānesu kammassakataṃ",
  "anya-e0102n:291_2": "vā saccānulomikaṃ vā rūpaṃ aniccanti vā vedanā…pe… saññā… saṅkhārā…",
  "anya-e0102n:291_3": "viññāṇaṃ aniccanti vā,",
  "anya-e0102n:291_4": "yaṃ evarūpiṃ anulomikaṃ khantiṃ diṭṭhiṃ ruciṃ mutiṃ pekkhaṃ dhammanijjhānakhantiṃ parato assutvā paṭilabhati,",
  "anya-e0102n:291_5": "ayaṃ vuccati cintāmayā paññā…pe…",
  "anya-e0102n:291_6": "sutvā paṭilabhati,",
  "anya-e0102n:291_7": "ayaṃ vuccati sutamayā paññā.",
  "anya-e0102n:291_8": "Sabbāpi samāpannassa paññā bhāvanāmayā paññā”ti.",
  "anya-e0102n:292_0": "Evaṃ cintāsutabhāvanāmayavasena tividhā.",
  "anya-e0102n:293_0": "Dutiyattike kāmāvacaradhamme ārabbha pavattā paññā parittārammaṇā.",
  "anya-e0102n:293_1": "Rūpāvacarārūpāvacare ārabbha pavattā mahaggatārammaṇā.",
  "anya-e0102n:293_2": "Sā lokiyavipassanā.",
  "anya-e0102n:293_3": "Nibbānaṃ ārabbha pavattā appamāṇārammaṇā.",
  "anya-e0102n:293_4": "Sā lokuttaravipassanāti evaṃ parittamahaggatāppamāṇārammaṇavasena tividhā.",
  "anya-e0102n:294_0": "Tatiyattike āyo nāma vuddhi,",
  "anya-e0102n:294_1": "sā duvidhā anatthahānito atthuppattito ca.",
  "anya-e0102n:294_2": "Tattha kosallaṃ āyakosallaṃ. Yathāha –",
  "anya-e0102n:295_0": "“Tattha katamaṃ āyakosallaṃ?",
  "anya-e0102n:295_1": "Ime me dhamme manasikaroto anuppannā ceva akusalā dhammā na uppajjanti,",
  "anya-e0102n:295_2": "uppannā ca akusalā dhammā pahīyanti,",
  "anya-e0102n:295_3": "ime vā panime dhamme manasikaroto anuppannā ceva kusalā dhammā uppajjanti.",
  "anya-e0102n:295_4": "Uppannā ca kusalā dhammā bhiyyobhāvāya vepullāya bhāvanāya pāripūriyā saṃvattantīti,",
  "anya-e0102n:295_5": "yā tattha paññā pajānanā…pe…",
  "anya-e0102n:295_6": "amoho dhammavicayo sammādiṭṭhi,",
  "anya-e0102n:295_7": "idaṃ vuccati āyakosalla”nti.",
  "anya-e0102n:296_0": "Apāyoti pana avuddhi,",
  "anya-e0102n:296_1": "sāpi duvidhā atthahānito ca anatthuppattito ca.",
  "anya-e0102n:296_2": "Tattha kosallaṃ apāyakosallaṃ.",
  "anya-e0102n:296_3": "Yathāha “tattha katamaṃ apāyakosallaṃ?",
  "anya-e0102n:296_4": "Ime dhamme manasikaroto anuppannā ceva kusalā dhammā na uppajjantī”tiādi.",
  "anya-e0102n:297_0": "Sabbattha pana tesaṃ tesaṃ dhammānaṃ upāyesu nibbattikāraṇesu taṃkhaṇappavattaṃ ṭhānuppattikaṃ kosallaṃ upāyakosallaṃ nāma. Yathāha –",
  "anya-e0102n:297_1": "“sabbāpi tatrupāyā paññā upāyakosalla”nti.",
  "anya-e0102n:297_2": "Evaṃ āyāpāyaupāyakosallavasena tividhā.",
  "anya-e0102n:298_0": "Catutthattike attano khandhe gahetvā āraddhā vipassanā paññā ajjhattābhinivesā.",
  "anya-e0102n:298_1": "Parassa khandhe bāhiraṃ vā anindriyabaddharūpaṃ gahetvā āraddhā bahiddhābhinivesā.",
  "anya-e0102n:298_2": "Ubhayaṃ gahetvā āraddhā ajjhattabahiddhābhinivesāti evaṃ ajjhattābhinivesādivasena tividhā.",
  "anya-e0102n:299_0": "428.",
  "anya-e0102n:299_1": "Catukkesu paṭhamacatukke dukkhasaccaṃ ārabbha pavattaṃ ñāṇaṃ dukkhe ñāṇaṃ.",
  "anya-e0102n:299_2": "Dukkhasamudayaṃ ārabbha pavattaṃ ñāṇaṃ dukkhasamudaye ñāṇaṃ.",
  "anya-e0102n:299_3": "Dukkhanirodhaṃ ārabbha pavattaṃ ñāṇaṃ dukkhanirodhe ñāṇaṃ.",
  "anya-e0102n:299_4": "Dukkhanirodhagāminiṃ paṭipadaṃ ārabbha pavattaṃ ñāṇaṃ dukkhanirodhagāminiyā paṭipadāya ñāṇanti evaṃ catūsu saccesu ñāṇavasena catubbidhā.",
  "anya-e0102n:300_0": "Dutiyacatukke catasso paṭisambhidā nāma atthādīsu pabhedagatāni cattāri ñāṇāni.",
  "anya-e0102n:300_1": "Vuttañhetaṃ –",
  "anya-e0102n:300_2": "“atthe ñāṇaṃ atthapaṭisambhidā.",
  "anya-e0102n:300_3": "Dhamme ñāṇaṃ dhammapaṭisambhidā.",
  "anya-e0102n:300_4": "Tatradhammaniruttābhilāpe ñāṇaṃ niruttipaṭisambhidā.",
  "anya-e0102n:300_5": "Ñāṇesu ñāṇaṃ paṭibhānapaṭisambhidā”ti.",
  "anya-e0102n:301_0": "Tattha atthoti saṅkhepato hetuphalassetaṃ adhivacanaṃ.",
  "anya-e0102n:301_1": "Hetuphalaṃ hi yasmā hetuanusārena ariyati adhigamiyati sampāpuṇiyati,",
  "anya-e0102n:301_2": "tasmā atthoti vuccati.",
  "anya-e0102n:301_3": "Pabhedato pana yaṃ kiñci paccayasambhūtaṃ, nibbānaṃ,",
  "anya-e0102n:301_4": "bhāsitattho, vipāko,",
  "anya-e0102n:301_5": "kiriyāti ime pañca dhammā atthoti veditabbā.",
  "anya-e0102n:301_6": "Taṃ atthaṃ paccavekkhantassa tasmiṃ atthe pabhedagataṃ ñāṇaṃ atthapaṭisambhidā.",
  "anya-e0102n:301_7": "Dhammotipi saṅkhepato paccayassetaṃ adhivacanaṃ.",
  "anya-e0102n:301_8": "Paccayo hi yasmā taṃ taṃ dahati pavatteti vā sampāpuṇituṃ vā deti,",
  "anya-e0102n:301_9": "tasmā dhammoti vuccati.",
  "anya-e0102n:301_10": "Pabhedato pana yo koci phalanibbattako hetu,",
  "anya-e0102n:301_11": "ariyamaggo, bhāsitaṃ, kusalaṃ,",
  "anya-e0102n:301_12": "akusalanti ime pañca dhammā dhammoti veditabbā.",
  "anya-e0102n:301_13": "Taṃ dhammaṃ paccavekkhantassa tasmiṃ dhamme pabhedagataṃ ñāṇaṃ dhammapaṭisambhidā.",
  "anya-e0102n:302_0": "Ayameva hi attho abhidhamme –",
  "anya-e0102n:303_0": "“Dukkhe ñāṇaṃ atthapaṭisambhidā.",
  "anya-e0102n:303_1": "Dukkhasamudaye ñāṇaṃ dhammapaṭisambhidā.",
  "anya-e0102n:303_2": "Hetumhi ñāṇaṃ dhammapaṭisambhidā.",
  "anya-e0102n:303_3": "Hetuphale ñāṇaṃ atthapaṭisambhidā.",
  "anya-e0102n:303_4": "Ye dhammā jātā bhūtā sañjātā nibbattā abhinibbattā pātubhūtā.",
  "anya-e0102n:303_5": "Imesu dhammesu ñāṇaṃ atthapaṭisambhidā.",
  "anya-e0102n:303_6": "Yamhā dhammā te dhammā jātā bhūtā sañjātā nibbattā abhinibbattā pātubhūtā,",
  "anya-e0102n:303_7": "tesu dhammesu ñāṇaṃ dhammapaṭisambhidā.",
  "anya-e0102n:303_8": "Jarāmaraṇe ñāṇaṃ atthapaṭisambhidā.",
  "anya-e0102n:303_9": "Jarāmaraṇasamudaye ñāṇaṃ dhammapaṭisambhidā…pe…",
  "anya-e0102n:303_10": "saṅkhāranirodhe ñāṇaṃ atthapaṭisambhidā.",
  "anya-e0102n:303_11": "Saṅkhāranirodhagāminiyā paṭipadāya ñāṇaṃ dhammapaṭisambhidā.",
  "anya-e0102n:303_12": "Idha bhikkhu dhammaṃ jānāti suttaṃ geyyaṃ…pe… vedallaṃ.",
  "anya-e0102n:303_13": "Ayaṃ vuccati dhammapaṭisambhidā.",
  "anya-e0102n:303_14": "So tassa tasseva bhāsitassa atthaṃ jānāti ‘ayaṃ imassa bhāsitassa attho,",
  "anya-e0102n:303_15": "ayaṃ imassa bhāsitassa attho’ti.",
  "anya-e0102n:303_16": "Ayaṃ vuccati atthapaṭisambhidā.",
  "anya-e0102n:303_17": "Katame dhammā kusalā?",
  "anya-e0102n:303_18": "Yasmiṃ samaye kāmāvacaraṃ kusalaṃ cittaṃ uppannaṃ hoti…pe…",
  "anya-e0102n:303_19": "ime dhammā kusalā.",
  "anya-e0102n:303_20": "Imesu dhammesu ñāṇaṃ dhammapaṭisambhidā.",
  "anya-e0102n:303_21": "Tesaṃ vipāke ñāṇaṃ atthapaṭisambhidā”tiādinā nayena vibhajitvā dassito.",
  "anya-e0102n:304_0": "Tatradhammaniruttābhilāpe ñāṇanti tasmiṃ atthe ca dhamme ca yā sabhāvanirutti abyabhicārī vohāro.",
  "anya-e0102n:304_1": "Tadabhilāpe tassa bhāsane udīraṇe taṃ bhāsitaṃ lapitaṃ udīritaṃ sutvāva ayaṃ sabhāvanirutti,",
  "anya-e0102n:304_2": "ayaṃ na sabhāvaniruttīti evaṃ tassā dhammaniruttisaññitāya sabhāvaniruttiyā māgadhikāya sabbasattānaṃ",
  "anya-e0102n:304_3": "mūlabhāsāya pabhedagataṃ ñāṇaṃ niruttipaṭisambhidā.",
  "anya-e0102n:304_4": "Niruttipaṭisambhidāppatto hi phasso vedanāti evamādivacanaṃ sutvāva ayaṃ sabhāvaniruttīti jānāti.",
  "anya-e0102n:304_5": "Phassā vedanoti evamādikaṃ pana ayaṃ na sabhāvaniruttīti.",
  "anya-e0102n:305_0": "Ñāṇesu ñāṇanti sabbattha ñāṇamārammaṇaṃ katvā paccavekkhantassa ñāṇārammaṇaṃ ñāṇaṃ,",
  "anya-e0102n:305_1": "yathāvuttesu vā tesu ñāṇesu sagocarakiccādivasena vitthārato ñāṇaṃ paṭibhānapaṭisambhidāti attho.",
  "anya-e0102n:306_0": "429.",
  "anya-e0102n:306_1": "Catassopi cetā paṭisambhidā dvīsu ṭhānesu pabhedaṃ gacchanti sekkhabhūmiyañca asekkhabhūmiyañca.",
  "anya-e0102n:307_0": "Tattha aggasāvakānaṃ mahāsāvakānañca asekkhabhūmiyaṃ pabhedagatā.",
  "anya-e0102n:307_1": "Ānandattheracittagahapatidhammikaupāsakaupāligahapatikhujjuttarāupāsikādīnaṃ sekkhabhūmiyaṃ.",
  "anya-e0102n:307_2": "Evaṃ dvīsu bhūmīsu pabhedaṃ gacchantiyopi cetā adhigamena pariyattiyā savanena paripucchāya pubbayogena cāti imehi pañcahākārehi visadā honti.",
  "anya-e0102n:308_0": "Tattha adhigamo nāma arahattappatti.",
  "anya-e0102n:308_1": "Pariyatti nāma buddhavacanassa pariyāpuṇanaṃ.",
  "anya-e0102n:308_2": "Savanaṃ nāma sakkaccaṃ atthiṃ katvā dhammassavanaṃ.",
  "anya-e0102n:308_3": "Paripucchā nāma pāḷiaṭṭhakathādīsu gaṇṭhipadaatthapadavinicchayakathā,",
  "anya-e0102n:308_4": "pubbayogo nāma pubbabuddhānaṃ sāsane gatapaccāgatikabhāvena yāva anulomaṃ gotrabhusamīpaṃ,",
  "anya-e0102n:308_5": "tāva vipassanānuyogo.",
  "anya-e0102n:309_0": "Apare āhu –",
  "anya-e0102n:310_0": "“Pubbayogo bāhusaccaṃ, desabhāsā ca āgamo;",
  "anya-e0102n:311_0": "Paripucchā adhigamo, garusannissayo tathā;",
  "anya-e0102n:312_0": "Mittasampatti cevāti, paṭisambhidapaccayā”ti.",
  "anya-e0102n:313_0": "Tattha pubbayogo vuttanayova.",
  "anya-e0102n:313_1": "Bāhusaccaṃ nāma tesu tesu satthesu ca sippāyatanesu ca kusalatā.",
  "anya-e0102n:313_2": "Desabhāsā nāma ekasatavohārakusalatā.",
  "anya-e0102n:313_3": "Visesena pana māgadhike kosallaṃ.",
  "anya-e0102n:313_4": "Āgamo nāma antamaso opammavaggamattassapi buddhavacanassa pariyāpuṇanaṃ.",
  "anya-e0102n:313_5": "Paripucchā nāma ekagāthāyapi atthavinicchayapucchanaṃ.",
  "anya-e0102n:313_6": "Adhigamo nāma sotāpannatā vā…pe…",
  "anya-e0102n:313_7": "arahattaṃ vā.",
  "anya-e0102n:313_8": "Garusannissayo nāma sutapaṭibhānabahulānaṃ garūnaṃ santike vāso.",
  "anya-e0102n:313_9": "Mittasampatti nāma tathārūpānaṃyeva mittānaṃ paṭilābhoti.",
  "anya-e0102n:314_0": "Tattha buddhā ca paccekabuddhā ca pubbayogañceva adhigamañca nissāya paṭisambhidā pāpuṇanti.",
  "anya-e0102n:314_1": "Sāvakā sabbānipi etāni kāraṇāni.",
  "anya-e0102n:314_2": "Paṭisambhidāppattiyā ca pāṭiyekko kammaṭṭhānabhāvanānuyogo nāma natthi.",
  "anya-e0102n:314_3": "Sekkhānaṃ pana sekkhaphalavimokkhantikā.",
  "anya-e0102n:314_4": "Asekkhānaṃ asekkhaphalavimokkhantikāva paṭisambhidāppatti hoti.",
  "anya-e0102n:314_5": "Tathāgatānaṃ hi dasabalāni viya ariyānaṃ ariyaphaleneva paṭisambhidā ijjhantīti imā paṭisambhidā sandhāya vuttaṃ catupaṭisambhidāvasena catubbidhāti.",
  "anya-e0102n:315_0": "Paññābhūmi-mūla-sarīravavatthānaṃ",
  "anya-e0102n:316_0": "430.",
  "anya-e0102n:316_1": "Kathaṃ bhāvetabbāti ettha pana yasmā imāya paññāya khandhāyatanadhātuindriyasaccapaṭiccasamuppādādibhedā dhammā bhūmi.",
  "anya-e0102n:316_2": "Sīlavisuddhi ceva cittavisuddhi cāti imā dve visuddhiyo mūlaṃ.",
  "anya-e0102n:316_3": "Diṭṭhivisuddhi,",
  "anya-e0102n:316_4": "kaṅkhāvitaraṇavisuddhi,",
  "anya-e0102n:316_5": "maggāmaggañāṇadassanavisuddhi,",
  "anya-e0102n:316_6": "paṭipadāñāṇadassanavisuddhi,",
  "anya-e0102n:316_7": "ñāṇadassanavisuddhīti imā pañca visuddhiyo sarīraṃ.",
  "anya-e0102n:316_8": "Tasmā tesu bhūmibhūtesu dhammesu uggahaparipucchāvasena ñāṇaparicayaṃ katvā mūlabhūtā dve visuddhiyo",
  "anya-e0102n:316_9": "sampādetvā sarīrabhūtā pañca visuddhiyo sampādentena bhāvetabbā.",
  "anya-e0102n:316_10": "Ayamettha saṅkhepo.",
  "anya-e0102n:317_0": "431.",
  "anya-e0102n:317_1": "Ayaṃ pana vitthāro,",
  "anya-e0102n:317_2": "yaṃ tāva vuttaṃ “khandhāyatanadhātuindriyasaccapaṭiccasamuppādādibhedā dhammā bhūmī”ti,",
  "anya-e0102n:317_3": "ettha khandhāti pañca khandhā rūpakkhandho vedanākkhandho saññākkhandho saṅkhārakkhandho viññāṇakkhandhoti.",
  "anya-e0102n:318_0": "Rūpakkhandhakathā",
  "anya-e0102n:319_0": "432.",
  "anya-e0102n:319_1": "Tattha yaṃ kiñci sītādīhi ruppanalakkhaṇaṃ dhammajātaṃ,",
  "anya-e0102n:319_2": "sabbaṃ taṃ ekato katvā rūpakkhandhoti veditabbaṃ.",
  "anya-e0102n:320_0": "Tadetaṃ ruppanalakkhaṇena ekavidhampi bhūtopādāyabhedato duvidhaṃ.",
  "anya-e0102n:321_0": "Tattha bhūtarūpaṃ catubbidhaṃ –",
  "anya-e0102n:321_1": "pathavīdhātu āpodhātu tejodhātu vāyodhātūti.",
  "anya-e0102n:321_2": "Tāsaṃ lakkhaṇarasapaccupaṭṭhānāni catudhātuvavatthāne vuttāni.",
  "anya-e0102n:321_3": "Padaṭṭhānato pana tā sabbāpi avasesadhātuttayapadaṭṭhānā.",
  "anya-e0102n:322_0": "Upādārūpaṃ catuvīsatividhaṃ – cakkhu, sotaṃ, ghānaṃ, jivhā, kāyo, rūpaṃ, saddo, gandho, raso,",
  "anya-e0102n:322_1": "itthindriyaṃ,",
  "anya-e0102n:322_2": "purisindriyaṃ,",
  "anya-e0102n:322_3": "jīvitindriyaṃ,",
  "anya-e0102n:322_4": "hadayavatthu,",
  "anya-e0102n:322_5": "kāyaviññatti,",
  "anya-e0102n:322_6": "vacīviññatti,",
  "anya-e0102n:322_7": "ākāsadhātu,",
  "anya-e0102n:322_8": "rūpassa lahutā,",
  "anya-e0102n:322_9": "rūpassa mudutā,",
  "anya-e0102n:322_10": "rūpassa kammaññatā,",
  "anya-e0102n:322_11": "rūpassa upacayo,",
  "anya-e0102n:322_12": "rūpassa santati,",
  "anya-e0102n:322_13": "rūpassa jaratā,",
  "anya-e0102n:322_14": "rūpassa aniccatā,",
  "anya-e0102n:322_15": "kabaḷīkāro āhāroti.",
  "anya-e0102n:323_0": "433.",
  "anya-e0102n:323_1": "Tattha rūpābhighātārahatappasādalakkhaṇaṃ daṭṭhukāmatānidānakammasamuṭṭhānabhūtappasādalakkhaṇaṃ vā cakkhu,",
  "anya-e0102n:323_2": "rūpesu āviñchanarasaṃ,",
  "anya-e0102n:323_3": "cakkhuviññāṇassa ādhārabhāvapaccupaṭṭhānaṃ,",
  "anya-e0102n:323_4": "daṭṭhukāmatānidānakammajabhūtapadaṭṭhānaṃ.",
  "anya-e0102n:324_0": "Saddābhighātārahabhūtappasādalakkhaṇaṃ,",
  "anya-e0102n:324_1": "sotukāmatānidānakammasamuṭṭhānabhūtappasādalakkhaṇaṃ vā sotaṃ,",
  "anya-e0102n:324_2": "saddesu āviñchanarasaṃ,",
  "anya-e0102n:324_3": "sotaviññāṇassa ādhārabhāvapaccupaṭṭhānaṃ,",
  "anya-e0102n:324_4": "sotukāmatānidānakammajabhūtapadaṭṭhānaṃ.",
  "anya-e0102n:325_0": "Gandhābhighātārahabhūtappasādalakkhaṇaṃ,",
  "anya-e0102n:325_1": "ghāyitukāmatānidānakammasamuṭṭhānabhūtappasādalakkhaṇaṃ vā ghānaṃ,",
  "anya-e0102n:325_2": "gandhesu āviñchanarasaṃ,",
  "anya-e0102n:325_3": "ghānaviññāṇassa ādhārabhāvapaccupaṭṭhānaṃ,",
  "anya-e0102n:325_4": "ghāyitukāmatānidānakammajabhūtapadaṭṭhānaṃ.",
  "anya-e0102n:326_0": "Rasābhighātārahabhūtappasādalakkhaṇā,",
  "anya-e0102n:326_1": "sāyitukāmatānidānakammasamuṭṭhānabhūtappasādalakkhaṇā vā jivhā,",
  "anya-e0102n:326_2": "rasesu āviñchanarasā,",
  "anya-e0102n:326_3": "jivhāviññāṇassa ādhārabhāvapaccupaṭṭhānā,",
  "anya-e0102n:326_4": "sāyitukāmatānidānakammajabhūtapadaṭṭhānā.",
  "anya-e0102n:327_0": "Phoṭṭhabbābhighātārahabhūtappasādalakkhaṇo,",
  "anya-e0102n:327_1": "phusitukāmatānidānakammasamuṭṭhānabhūtappasādalakkhaṇo vā kāyo,",
  "anya-e0102n:327_2": "phoṭṭhabbesu āviñchanaraso,",
  "anya-e0102n:327_3": "kāyaviññāṇassa ādhārabhāvapaccupaṭṭhāno,",
  "anya-e0102n:327_4": "phusitukāmatānidānakammajabhūtapadaṭṭhāno.",
  "anya-e0102n:328_0": "434.",
  "anya-e0102n:328_1": "Keci pana “tejādhikānaṃ bhūtānaṃ pasādo cakkhu,",
  "anya-e0102n:328_2": "vāyupathavīāpādhikānaṃ bhūtānaṃ pasādā sotaghānajivhā,",
  "anya-e0102n:328_3": "kāyo sabbesampī”ti vadanti.",
  "anya-e0102n:328_4": "Apare “tejādhikānaṃ pasādo cakkhu,",
  "anya-e0102n:328_5": "vivaravāyuāpapathavādhikānaṃ sotaghānajivhākāyā”ti vadanti.",
  "anya-e0102n:328_6": "Te vattabbā “suttaṃ āharathā”ti.",
  "anya-e0102n:328_7": "Addhā suttameva na dakkhissanti.",
  "anya-e0102n:328_8": "Keci panettha “tejādīnaṃ guṇehi rūpādīhi anugayhabhāvato”ti kāraṇaṃ dassenti.",
  "anya-e0102n:328_9": "Te vattabbā “ko panevamāharūpādayo tejādīnaṃ guṇā’ti.",
  "anya-e0102n:328_10": "Avinibbhogavuttīsu hi bhūtesu ayaṃ imassa guṇo ayaṃ imassa guṇoti na labbhā vattu”nti.",
  "anya-e0102n:328_11": "Athāpi vadeyyuṃ “yathā tesu tesu sambhāresu tassa tassa bhūtassa adhikatāya pathavīādīnaṃ sandhāraṇādīni kiccāni icchatha,",
  "anya-e0102n:328_12": "evaṃ tejādiadhikesu sambhāresu rūpādīnaṃ adhikabhāvadassanato icchitabbametaṃ rūpādayo tesaṃ guṇā”ti.",
  "anya-e0102n:328_13": "Te vattabbā “iccheyyāma,",
  "anya-e0102n:328_14": "yadi āpādhikassa āsavassa gandhato pathavīadhike kappāse gandho adhikataro siyā,",
  "anya-e0102n:328_15": "tejādhikassa ca uṇhodakassa vaṇṇato sītudakassa vaṇṇo parihāyetha”.",
  "anya-e0102n:328_16": "Yasmā panetaṃ ubhayampi natthi,",
  "anya-e0102n:328_17": "tasmā pahāyetaṃ etesaṃ nissayabhūtānaṃ visesakappanaṃ,",
  "anya-e0102n:328_18": "“yathā avisesepi ekakalāpe bhūtānaṃ rūparasādayo aññamaññaṃ visadisā honti,",
  "anya-e0102n:328_19": "evaṃ cakkhupasādādayo avijjamānepi aññasmiṃ visesakāraṇe”ti gahetabbametaṃ.",
  "anya-e0102n:329_0": "Kiṃ pana taṃ yaṃ aññamaññassa asādhāraṇaṃ?",
  "anya-e0102n:329_1": "Kammameva nesaṃ visesakāraṇaṃ.",
  "anya-e0102n:329_2": "Tasmā kammavisesato etesaṃ viseso,",
  "anya-e0102n:329_3": "na bhūtavisesato.",
  "anya-e0102n:329_4": "Bhūtavisese hi sati pasādova na uppajjati.",
  "anya-e0102n:329_5": "Samānānañhi pasādo,",
  "anya-e0102n:329_6": "na visamānānanti porāṇā.",
  "anya-e0102n:330_0": "435.",
  "anya-e0102n:330_1": "Evaṃ kammavisesato visesavantesu ca etesu cakkhusotāni asampattavisayagāhakāni,",
  "anya-e0102n:330_2": "attano nissayaṃ anallīnanissaye eva visaye viññāṇahetuttā.",
  "anya-e0102n:330_3": "Ghānajivhākāyā sampattavisayagāhakā,",
  "anya-e0102n:330_4": "nissayavasena ceva, sayañca,",
  "anya-e0102n:330_5": "attano nissayaṃ allīneyeva visaye viññāṇahetuttā.",
  "anya-e0102n:331_0": "436.",
  "anya-e0102n:331_1": "Cakkhu cettha yadetaṃ loke nīlapakhumasamākiṇṇakaṇhasukkamaṇḍalavicittaṃ nīluppaladalasannibhaṃ cakkhūti vuccati.",
  "anya-e0102n:331_2": "Tassa sasambhāracakkhuno setamaṇḍalaparikkhittassa kaṇhamaṇḍalassa majjhe abhimukhe ṭhitānaṃ sarīrasaṇṭhānuppattipadese",
  "anya-e0102n:331_3": "sattasu picupaṭalesu āsittatelaṃ picupaṭalāni viya satta akkhipaṭalānibyāpetvā dhāraṇanhāpanamaṇḍanabījanakiccāhi",
  "anya-e0102n:331_4": "catūhi dhātīhi khattiyakumāro viya sandhāraṇabandhanaparipācanasamudīraṇakiccāhi catūhi dhātūhi katūpakāraṃ",
  "anya-e0102n:331_5": "utucittāhārehi upatthambhiyamānaṃ āyunā anupāliyamānaṃ vaṇṇagandharasādīhi parivutaṃ pamāṇato ūkāsiramattaṃ",
  "anya-e0102n:331_6": "cakkhuviññāṇādīnaṃ yathārahaṃ vatthudvārabhāvaṃ sādhayamānaṃ tiṭṭhati.",
  "anya-e0102n:331_7": "Vuttampi cetaṃ dhammasenāpatinā –",
  "anya-e0102n:332_0": "“Yena cakkhupasādena, rūpāni manupassati;",
  "anya-e0102n:333_0": "Parittaṃ sukhumaṃ etaṃ, ūkāsirasamūpama”nti.",
  "anya-e0102n:334_0": "Sasambhārasotabilassa anto tanutambalomācite aṅgulivedhakasaṇṭhāne padese sotaṃ vuttappakārāhi dhātūhi",
  "anya-e0102n:334_1": "katūpakāraṃ utucittāhārehi upatthambhiyamānaṃ āyunā anupāliyamānaṃ vaṇṇādīhi parivutaṃ sotaviññāṇādīnaṃ",
  "anya-e0102n:334_2": "yathārahaṃ vatthudvārabhāvaṃ sādhayamānaṃ tiṭṭhati.",
  "anya-e0102n:335_0": "Sasambhāraghānabilassa anto ajapadasaṇṭhāne padese ghānaṃ yathāvuttappakārupakārupatthambhanānupālanaparivāraṃ",
  "anya-e0102n:335_1": "ghānaviññāṇādīnaṃ yathārahaṃ vatthudvārabhāvaṃ sādhayamānaṃ tiṭṭhati.",
  "anya-e0102n:336_0": "Sasambhārajivhāmajjhassa upari uppaladalaggasaṇṭhāne padese jivhā yathāvuttappakārupakārupatthambhanānupālanaparivārā",
  "anya-e0102n:336_1": "jivhāviññāṇādīnaṃ yathārahaṃ vatthudvārabhāvaṃ sādhayamānā tiṭṭhati.",
  "anya-e0102n:337_0": "Yāvatā pana imasmiṃ kāye upādiṇṇarūpaṃ nāma atthi.",
  "anya-e0102n:337_1": "Sabbattha kāyo kappāsapaṭale sneho viya vuttappakārupakārupatthambhanānupālanaparivārova hutvā kāyaviññāṇādīnaṃ",
  "anya-e0102n:337_2": "yathārahaṃ vatthudvārabhāvaṃ sādhayamāno tiṭṭhati.",
  "anya-e0102n:338_0": "Vammikaudakākāsagāmasivathikasaṅkhātasagocaraninnā viya ca ahisusumārapakkhīkukkurasiṅgālārūpādisagocaraninnāva ete cakkhādayoti daṭṭhabbā.",
  "anya-e0102n:339_0": "437.",
  "anya-e0102n:339_1": "Tato paresu pana rūpādīsu cakkhupaṭihananalakkhaṇaṃ rūpaṃ,",
  "anya-e0102n:339_2": "cakkhuviññāṇassa visayabhāvarasaṃ,",
  "anya-e0102n:339_3": "tasseva gocarapaccupaṭṭhānaṃ,",
  "anya-e0102n:339_4": "catumahābhūtapadaṭṭhānaṃ.",
  "anya-e0102n:339_5": "Yathā cetaṃ tathā sabbānipi upādārūpāni.",
  "anya-e0102n:339_6": "Yattha pana viseso atthi,",
  "anya-e0102n:339_7": "tattha vakkhāma.",
  "anya-e0102n:339_8": "Tayidaṃ nīlaṃ pītakantiādivasena anekavidhaṃ.",
  "anya-e0102n:340_0": "Sotapaṭihananalakkhaṇo saddo,",
  "anya-e0102n:340_1": "sotaviññāṇassa visayabhāvaraso,",
  "anya-e0102n:340_2": "tasseva gocarapaccupaṭṭhāno.",
  "anya-e0102n:340_3": "Bherisaddo mudiṅgasaddotiādinā nayena anekavidho.",
  "anya-e0102n:341_0": "Ghānapaṭihananalakkhaṇo gandho,",
  "anya-e0102n:341_1": "ghānaviññāṇassa visayabhāvaraso,",
  "anya-e0102n:341_2": "tasseva gocarapaccupaṭṭhāno.",
  "anya-e0102n:341_3": "Mūlagandho sāragandhotiādinā nayena anekavidho.",
  "anya-e0102n:342_0": "Jivhāpaṭihananalakkhaṇo raso,",
  "anya-e0102n:342_1": "jivhāviññāṇassa visayabhāvaraso,",
  "anya-e0102n:342_2": "tasseva gocarapaccupaṭṭhāno.",
  "anya-e0102n:342_3": "Mūlaraso khandharasotiādinā nayena anekavidho.",
  "anya-e0102n:343_0": "438.",
  "anya-e0102n:343_1": "Itthibhāvalakkhaṇaṃ itthindriyaṃ,",
  "anya-e0102n:343_2": "itthīti pakāsanarasaṃ,",
  "anya-e0102n:343_3": "itthiliṅganimittakuttākappānaṃ kāraṇabhāvapaccupaṭṭhānaṃ.",
  "anya-e0102n:343_4": "Purisabhāvalakkhaṇaṃ purisindriyaṃ,",
  "anya-e0102n:343_5": "purisoti pakāsanarasaṃ,",
  "anya-e0102n:343_6": "purisaliṅganimittakuttākappānaṃ kāraṇabhāvapaccupaṭṭhānaṃ.",
  "anya-e0102n:343_7": "Tadubhayampi kāyappasādo viya sakalasarīraṃ byāpakameva,",
  "anya-e0102n:343_8": "na ca kāyapasādena ṭhitokāse ṭhitanti vā aṭṭhitokāse ṭhitanti vāti vattabbataṃ āpajjati,",
  "anya-e0102n:343_9": "rūparasādayo viya aññamaññaṃ saṅkaro natthi.",
  "anya-e0102n:344_0": "439.",
  "anya-e0102n:344_1": "Sahajarūpānupālanalakkhaṇaṃ jīvitindriyaṃ,",
  "anya-e0102n:344_2": "tesaṃ pavattanarasaṃ,",
  "anya-e0102n:344_3": "tesaññeva ṭhapanapaccupaṭṭhānaṃ,",
  "anya-e0102n:344_4": "yāpayitabbabhūtapadaṭṭhānaṃ.",
  "anya-e0102n:344_5": "Santepi ca anupālanalakkhaṇādimhi vidhāne atthikkhaṇeyeva taṃ sahajarūpāni anupāleti udakaṃ viya uppalādīni.",
  "anya-e0102n:344_6": "Yathāsakaṃ paccayuppannepi ca dhamme pāleti dhāti viya kumāraṃ.",
  "anya-e0102n:344_7": "Sayaṃ pavattitadhammasambandheneva ca pavattati niyāmako viya.",
  "anya-e0102n:344_8": "Na bhaṅgato uddhaṃ pavattati,",
  "anya-e0102n:344_9": "attano ca pavattayitabbānañca abhāvā.",
  "anya-e0102n:344_10": "Na bhaṅgakkhaṇe ṭhapeti,",
  "anya-e0102n:344_11": "sayaṃ bhijjamānattā.",
  "anya-e0102n:344_12": "Khīyamāno viya vaṭṭisneho dīpasikhaṃ.",
  "anya-e0102n:344_13": "Na ca anupālanapavattanaṭṭhapanānubhāvavirahitaṃ,",
  "anya-e0102n:344_14": "yathāvuttakkhaṇe tassa tassa sādhanatoti daṭṭhabbaṃ.",
  "anya-e0102n:345_0": "440.",
  "anya-e0102n:345_1": "Manodhātumanoviññāṇadhātūnaṃ nissayalakkhaṇaṃ hadayavatthu,",
  "anya-e0102n:345_2": "tāsaññeva dhātūnaṃ ādhāraṇarasaṃ,",
  "anya-e0102n:345_3": "ubbahanapaccupaṭṭhānaṃ.",
  "anya-e0102n:345_4": "Hadayassa anto kāyagatāsatikathāyaṃ vuttappakāraṃ lohitaṃ nissāya sandhāraṇādikiccehi bhūtehi katūpakāraṃ",
  "anya-e0102n:345_5": "utucittāhārehi upatthambhiyamānaṃ āyunā anupāliyamānaṃ manodhātumanoviññāṇadhātūnañceva taṃsampayuttadhammānañca",
  "anya-e0102n:345_6": "vatthubhāvaṃ sādhayamānaṃ tiṭṭhati.",
  "anya-e0102n:346_0": "441.",
  "anya-e0102n:346_1": "Abhikkamādipavattakacittasamuṭṭhānavāyodhātuyā sahajarūpakāyathambhanasandhāraṇacalanassa paccayo ākāravikāro kāyaviññatti,",
  "anya-e0102n:346_2": "adhippāyapakāsanarasā,",
  "anya-e0102n:346_3": "kāyavipphandanahetubhāvapaccupaṭṭhānā,",
  "anya-e0102n:346_4": "cittasamuṭṭhānavāyodhātupadaṭṭhānā.",
  "anya-e0102n:346_5": "Sā panesā kāyavipphandanena adhippāyaviññāpanahetuttā,",
  "anya-e0102n:346_6": "sayañca tena kāyavipphandanasaṅkhātena kāyena viññeyyattā “kāyaviññattī”ti vuccati.",
  "anya-e0102n:346_7": "Tāya ca pana calitehi cittajarūpehi abhisambandhānaṃ utujādīnampi calanato abhikkamādayo pavattantīti veditabbā.",
  "anya-e0102n:347_0": "Vacībhedapavattakacittasamuṭṭhānapathavīdhātuyā upādiṇṇaghaṭṭanassa paccayo ākāravikāro vacīviññatti,",
  "anya-e0102n:347_1": "adhippāyappakāsanarasā,",
  "anya-e0102n:347_2": "vacīghosahetubhāvapaccupaṭṭhānā,",
  "anya-e0102n:347_3": "cittasamuṭṭhānapathavīdhātupadaṭṭhānā.",
  "anya-e0102n:347_4": "Sā panesā vacīghosena adhippāyaviññāpanahetuttā,",
  "anya-e0102n:347_5": "sayañca tāya vacīghosasaṅkhātāya vācāya viññeyyattā “vacīviññattī”ti vuccati.",
  "anya-e0102n:347_6": "Yathā hi araññe ussāpetvā bandhagosīsādiudakanimittaṃ disvā udakamettha atthīti viññāyati,",
  "anya-e0102n:347_7": "evaṃ kāyavipphandanañceva vacīghosañca gahetvā kāyavacīviññattiyopi viññāyanti.",
  "anya-e0102n:348_0": "442.",
  "anya-e0102n:348_1": "Rūpaparicchedalakkhaṇā ākāsadhātu,",
  "anya-e0102n:348_2": "rūpapariyantappakāsanarasā,",
  "anya-e0102n:348_3": "rūpamariyādāpaccupaṭṭhānā,",
  "anya-e0102n:348_4": "asamphuṭṭhabhāvacchiddavivarabhāvapaccupaṭṭhānā vā,",
  "anya-e0102n:348_5": "paricchinnarūpapadaṭṭhānā.",
  "anya-e0102n:348_6": "Yāya paricchinnesu rūpesu idamito uddhamadho tiriyanti ca hoti.",
  "anya-e0102n:349_0": "443.",
  "anya-e0102n:349_1": "Adandhatālakkhaṇā rūpassa lahutā,",
  "anya-e0102n:349_2": "rūpānaṃ garubhāvavinodanarasā,",
  "anya-e0102n:349_3": "lahuparivattitāpaccupaṭṭhānā,",
  "anya-e0102n:349_4": "lahurūpapadaṭṭhānā.",
  "anya-e0102n:349_5": "Athaddhatālakkhaṇā rūpassa mudutā,",
  "anya-e0102n:349_6": "rūpānaṃ thaddhabhāvavinodanarasā,",
  "anya-e0102n:349_7": "sabbakiriyāsu avirodhitāpaccupaṭṭhānā,",
  "anya-e0102n:349_8": "mudurūpapadaṭṭhānā.",
  "anya-e0102n:349_9": "Sarīrakiriyānukūlakammaññabhāvalakkhaṇā rūpassa kammaññatā,",
  "anya-e0102n:349_10": "akammaññatāvinodanarasā,",
  "anya-e0102n:349_11": "adubbalabhāvapaccupaṭṭhānā,",
  "anya-e0102n:349_12": "kammaññarūpapadaṭṭhānā.",
  "anya-e0102n:350_0": "Etā pana tisso na aññamaññaṃ vijahanti,",
  "anya-e0102n:350_1": "evaṃ santepi yo arogino viya rūpānaṃ lahubhāvo adandhatā lahuparivattippakāro rūpadandhattakaradhātukkhobhapaṭipakkhapaccayasamuṭṭhāno,",
  "anya-e0102n:350_2": "so rūpavikāro rūpassa lahutā.",
  "anya-e0102n:350_3": "Yo pana suparimadditacammasseva rūpānaṃ mudubhāvo sabbakiriyāvisesesu vasavattanabhāvamaddavappakāro",
  "anya-e0102n:350_4": "rūpatthaddhattakaradhātukkhobhapaṭipakkhapaccayasamuṭṭhāno,",
  "anya-e0102n:350_5": "so rūpavikāro rūpassa mudutā.",
  "anya-e0102n:350_6": "Yo pana sudantasuvaṇṇasseva rūpānaṃ kammaññabhāvo sarīrakiriyānukūlabhāvappakāro sarīrakiriyānaṃ ananukūlakaradhātukkhobhapaṭipakkhapaccayasamuṭṭhāno,",
  "anya-e0102n:350_7": "so rūpavikāro rūpassa kammaññatāti evametāsaṃ viseso veditabbo.",
  "anya-e0102n:351_0": "444.",
  "anya-e0102n:351_1": "Ācayalakkhaṇo rūpassa upacayo,",
  "anya-e0102n:351_2": "pubbantato rūpānaṃ ummujjāpanaraso,",
  "anya-e0102n:351_3": "niyyātanapaccupaṭṭhāno,",
  "anya-e0102n:351_4": "paripuṇṇabhāvapaccupaṭṭhāno vā,",
  "anya-e0102n:351_5": "upacitarūpapadaṭṭhāno.",
  "anya-e0102n:351_6": "Pavattilakkhaṇā rūpassa santati,",
  "anya-e0102n:351_7": "anuppabandhanarasā,",
  "anya-e0102n:351_8": "anupacchedapaccupaṭṭhānā,",
  "anya-e0102n:351_9": "anuppabandhakarūpapadaṭṭhānā.",
  "anya-e0102n:351_10": "Ubhayampetaṃ jātirūpassevādhivacanaṃ,",
  "anya-e0102n:351_11": "ākāranānattato pana veneyyavasena ca “upacayo santatī”ti uddesadesanā katā.",
  "anya-e0102n:351_12": "Yasmā panettha atthato nānattaṃ natthi,",
  "anya-e0102n:351_13": "tasmā imesaṃ padānaṃ niddese “yo āyatanānaṃ ācayo,",
  "anya-e0102n:351_14": "so rūpassa upacayo.",
  "anya-e0102n:351_15": "Yo rūpassa upacayo,",
  "anya-e0102n:351_16": "sā rūpassa santatī”ti vuttaṃ.",
  "anya-e0102n:351_17": "Aṭṭhakathāyampi “ācayo nāma nibbatti,",
  "anya-e0102n:351_18": "upacayo nāma vaḍḍhi,",
  "anya-e0102n:351_19": "santati nāma pavattī”ti vatvā “nadītīre khatakūpakamhi udakuggamanakālo viya ācayo nibbatti,",
  "anya-e0102n:351_20": "paripuṇṇakālo viya upacayo vaḍḍhi,",
  "anya-e0102n:351_21": "ajjhottharitvā gamanakālo viya santati pavattī”ti upamā katā.",
  "anya-e0102n:352_0": "Upamāvasāne ca “evaṃ kiṃ kathitaṃ hoti?",
  "anya-e0102n:352_1": "Āyatanena ācayo kathito,",
  "anya-e0102n:352_2": "ācayena āyatanaṃ kathita”nti vuttaṃ.",
  "anya-e0102n:352_3": "Tasmā yā rūpānaṃ paṭhamābhinibbatti, sā ācayo.",
  "anya-e0102n:352_4": "Yā tesaṃ upari aññesampi nibbattamānānaṃ nibbatti,",
  "anya-e0102n:352_5": "sā vaḍḍhiākārena upaṭṭhānato upacayo.",
  "anya-e0102n:352_6": "Yā tesampi upari punappunaṃ aññesaṃ nibbattamānānaṃ nibbatti,",
  "anya-e0102n:352_7": "sā anupabandhākārena upaṭṭhānato santatīti ca pavuccatīti veditabbā.",
  "anya-e0102n:353_0": "Rūpaparipākalakkhaṇā jaratā,",
  "anya-e0102n:353_1": "upanayanarasā,",
  "anya-e0102n:353_2": "sabhāvānapagamepi navabhāvāpagamapaccupaṭṭhānā vīhipurāṇabhāvo viya,",
  "anya-e0102n:353_3": "paripaccamānarūpapadaṭṭhānā.",
  "anya-e0102n:353_4": "Khaṇḍiccādibhāvena dantādīsu vikāradassanato idaṃ pākaṭajaraṃ sandhāya vuttaṃ.",
  "anya-e0102n:353_5": "Arūpadhammānaṃ pana paṭicchannajarā nāma hoti,",
  "anya-e0102n:353_6": "tassā esa vikāro natthi,",
  "anya-e0102n:353_7": "yā ca pathavī udakapabbatacandimasūriyādīsu avīcijarā nāma.",
  "anya-e0102n:354_0": "Paribhedalakkhaṇā rūpassa aniccatā,",
  "anya-e0102n:354_1": "saṃsīdanarasā,",
  "anya-e0102n:354_2": "khayavayapaccupaṭṭhānā,",
  "anya-e0102n:354_3": "paribhijjamānarūpapadaṭṭhānā.",
  "anya-e0102n:355_0": "445.",
  "anya-e0102n:355_1": "Ojālakkhaṇo kabaḷīkāro āhāro,",
  "anya-e0102n:355_2": "rūpāharaṇaraso,",
  "anya-e0102n:355_3": "upatthambhanapaccupaṭṭhāno,",
  "anya-e0102n:355_4": "kabaḷaṃ katvā āharitabbavatthupadaṭṭhāno.",
  "anya-e0102n:355_5": "Yāya ojāya sattā yāpenti,",
  "anya-e0102n:355_6": "tassā etaṃ adhivacanaṃ.",
  "anya-e0102n:356_0": "446.",
  "anya-e0102n:356_1": "Imāni tāva pāḷiyaṃ āgatarūpāneva.",
  "anya-e0102n:356_2": "Aṭṭhakathāyaṃ pana balarūpaṃ sambhavarūpaṃ jātirūpaṃ rogarūpaṃ ekaccānaṃ matena middharūpanti evaṃ aññānipi rūpāni āharitvā “addhā munīsi sambuddho,",
  "anya-e0102n:356_3": "natthi nīvaraṇā tavā”tiādīni vatvā middharūpaṃ tāva natthiyevāti paṭikkhittaṃ.",
  "anya-e0102n:356_4": "Itaresu rogarūpaṃ jaratāaniccatāggahaṇena gahitameva,",
  "anya-e0102n:356_5": "jātirūpaṃ upacayasantatiggahaṇena,",
  "anya-e0102n:356_6": "sambhavarūpaṃ āpodhātuggahaṇena,",
  "anya-e0102n:356_7": "balarūpaṃ vāyodhātuggahaṇena gahitameva.",
  "anya-e0102n:356_8": "Tasmā tesu ekampi visuṃ natthīti sanniṭṭhānaṃ kataṃ.",
  "anya-e0102n:357_0": "Iti idaṃ catuvīsatividhaṃ upādārūpaṃ pubbe vuttaṃ catubbidhaṃ bhūtarūpañcāti aṭṭhavīsatividhaṃ rūpaṃ hoti anūnamanadhikaṃ.",
  "anya-e0102n:358_0": "447.",
  "anya-e0102n:358_1": "Taṃ sabbampi na hetu ahetukaṃ hetuvippayuttaṃ sappaccayaṃ lokiyaṃ sāsavamevātiādinā nayena ekavidhaṃ.",
  "anya-e0102n:359_0": "Ajjhattikaṃ bāhiraṃ,",
  "anya-e0102n:359_1": "oḷārikaṃ sukhumaṃ,",
  "anya-e0102n:359_2": "dūre santike,",
  "anya-e0102n:359_3": "nipphannaṃ anipphannaṃ,",
  "anya-e0102n:359_4": "pasādarūpaṃ napasādarūpaṃ,",
  "anya-e0102n:359_5": "indriyaṃ anindriyaṃ,",
  "anya-e0102n:359_6": "upādiṇṇaṃ anupādiṇṇantiādivasena duvidhaṃ.",
  "anya-e0102n:360_0": "Tattha cakkhādipañcavidhaṃ attabhāvaṃ adhikicca pavattattā ajjhattikaṃ,",
  "anya-e0102n:360_1": "sesaṃ tato bāhirattā bāhiraṃ.",
  "anya-e0102n:360_2": "Cakkhādīni nava āpodhātuvajjitā tisso dhātuyo cāti dvādasavidhaṃ ghaṭṭanavasena gahetabbato oḷārikaṃ,",
  "anya-e0102n:360_3": "sesaṃ tato viparītattā sukhumaṃ.",
  "anya-e0102n:360_4": "Yaṃ sukhumaṃ tadeva duppaṭivijjhasabhāvattā dūre,",
  "anya-e0102n:360_5": "itaraṃ suppaṭivijjhasabhāvattā santike.",
  "anya-e0102n:360_6": "Catasso dhātuyo,",
  "anya-e0102n:360_7": "cakkhādīni terasa,",
  "anya-e0102n:360_8": "kabaḷīkārāhāro cāti aṭṭhārasavidhaṃ rūpaṃ paricchedavikāralakkhaṇabhāvaṃ atikkamitvā sabhāveneva pariggahetabbato nipphannaṃ,",
  "anya-e0102n:360_9": "sesaṃ tabbiparītatāya anipphannaṃ.",
  "anya-e0102n:360_10": "Cakkhādipañcavidhaṃ rūpādīnaṃ gahaṇapaccayabhāvena ādāsatalaṃ viya vippasannattā pasādarūpaṃ,",
  "anya-e0102n:360_11": "itaraṃ tato viparītattā napasādarūpaṃ.",
  "anya-e0102n:360_12": "Pasādarūpameva itthindriyādittayena saddhiṃ adhipatiyaṭṭhena indriyaṃ,",
  "anya-e0102n:360_13": "sesaṃ tato viparītattā anindriyaṃ.",
  "anya-e0102n:360_14": "Yaṃ kammajanti parato vakkhāma,",
  "anya-e0102n:360_15": "taṃ kammena upādiṇṇattā upādiṇṇaṃ,",
  "anya-e0102n:360_16": "sesaṃ tato viparītattā anupādiṇṇaṃ.",
  "anya-e0102n:361_0": "448.",
  "anya-e0102n:361_1": "Puna sabbameva rūpaṃ sanidassanakammajādīnaṃ tikānaṃ vasena tividhaṃ hoti.",
  "anya-e0102n:361_2": "Tattha oḷārike rūpaṃ sanidassanasappaṭighaṃ,",
  "anya-e0102n:361_3": "sesaṃ anidassanasappaṭighaṃ.",
  "anya-e0102n:361_4": "Sabbampi sukhumaṃ anidassanaappaṭighaṃ.",
  "anya-e0102n:361_5": "Evaṃ tāva sanidassanattikavasena tividhaṃ.",
  "anya-e0102n:361_6": "Kammajādittikavasena pana kammato jātaṃ kammajaṃ,",
  "anya-e0102n:361_7": "tadaññapaccayajātaṃ akammajaṃ,",
  "anya-e0102n:361_8": "nakutocijātaṃ neva kammajaṃ nākammajaṃ.",
  "anya-e0102n:361_9": "Cittato jātaṃ cittajaṃ,",
  "anya-e0102n:361_10": "tadaññapaccayajātaṃ acittajaṃ,",
  "anya-e0102n:361_11": "nakutocijātaṃ neva cittajaṃ nācittajaṃ,",
  "anya-e0102n:361_12": "āhārato jātaṃ āhārajaṃ,",
  "anya-e0102n:361_13": "tadaññapaccayajātaṃ anāhārajaṃ,",
  "anya-e0102n:361_14": "nakutocijātaṃ neva āhārajaṃ naanāhārajaṃ.",
  "anya-e0102n:361_15": "Ututo jātaṃ utujaṃ,",
  "anya-e0102n:361_16": "tadaññapaccayajātaṃ anutujaṃ,",
  "anya-e0102n:361_17": "nakutocijātaṃ neva utujaṃ naanutujanti evaṃ kammajādittikavasena tividhaṃ.",
  "anya-e0102n:362_0": "449.",
  "anya-e0102n:362_1": "Puna diṭṭhādirūparūpādivatthādicatukkavasena catubbidhaṃ.",
  "anya-e0102n:362_2": "Tattha rūpāyatanaṃ diṭṭhaṃ nāma dassanavisayattā,",
  "anya-e0102n:362_3": "saddāyatanaṃ sutaṃ nāma savanavisayattā,",
  "anya-e0102n:362_4": "gandharasaphoṭṭhabbattayaṃ mutaṃ nāma sampattagāhakaindriyavisayattā,",
  "anya-e0102n:362_5": "sesaṃ viññātaṃ nāma viññāṇasseva visayattāti evaṃ tāva diṭṭhādicatukkavasena catubbidhaṃ.",
  "anya-e0102n:363_0": "Nipphannarūpaṃ panettha rūparūpaṃ nāma,",
  "anya-e0102n:363_1": "ākāsadhātu paricchedarūpaṃ nāma,",
  "anya-e0102n:363_2": "kāyaviññattiādi kammaññatāpariyantaṃ vikārarūpaṃ nāma,",
  "anya-e0102n:363_3": "jātijarābhaṅgaṃ lakkhaṇarūpaṃ nāmāti evaṃ rūparūpādicatukkavasena catubbidhaṃ.",
  "anya-e0102n:364_0": "Yaṃ panettha hadayarūpaṃ nāma,",
  "anya-e0102n:364_1": "taṃ vatthu na dvāraṃ.",
  "anya-e0102n:364_2": "Viññattidvayaṃ dvāraṃ na vatthu.",
  "anya-e0102n:364_3": "Pasādarūpaṃ vatthu ceva dvārañca.",
  "anya-e0102n:364_4": "Sesaṃ neva vatthu na dvāranti evaṃ vatthādicatukkavasena catubbidhaṃ.",
  "anya-e0102n:365_0": "450.",
  "anya-e0102n:365_1": "Puna ekajaṃ, dvijaṃ, tijaṃ, catujaṃ,",
  "anya-e0102n:365_2": "nakutocijātanti imesaṃ vasena pañcavidhaṃ.",
  "anya-e0102n:365_3": "Tattha kammajameva cittajameva ca ekajaṃ nāma.",
  "anya-e0102n:365_4": "Tesu saddhiṃ hadayavatthunā indriyarūpaṃ kammajameva.",
  "anya-e0102n:365_5": "Viññattidvayaṃ cittajameva.",
  "anya-e0102n:365_6": "Yaṃ pana cittato ca ututo ca jātaṃ,",
  "anya-e0102n:365_7": "taṃ dvijaṃ nāma,",
  "anya-e0102n:365_8": "taṃ saddāyatanameva.",
  "anya-e0102n:365_9": "Yaṃ utucittāhārehi jātaṃ,",
  "anya-e0102n:365_10": "taṃ tijaṃ nāma,",
  "anya-e0102n:365_11": "taṃ pana lahutādittayameva.",
  "anya-e0102n:365_12": "Yaṃ catūhipi kammādīhi jātaṃ,",
  "anya-e0102n:365_13": "taṃ catujaṃ nāma,",
  "anya-e0102n:365_14": "taṃ lakkhaṇarūpavajjaṃ avasesaṃ hoti.",
  "anya-e0102n:365_15": "Lakkhaṇarūpaṃ pana nakutocijātaṃ. Kasmā?",
  "anya-e0102n:365_16": "Na hi uppādassa uppādo atthi,",
  "anya-e0102n:365_17": "uppannassa ca paripākabhedamattaṃ itaradvayaṃ.",
  "anya-e0102n:365_18": "Yampi “rūpāyatanaṃ saddāyatanaṃ gandhāyatanaṃ rasāyatanaṃ phoṭṭhabbāyatanaṃ ākāsadhātu āpodhātu rūpassa lahutā,",
  "anya-e0102n:365_19": "rūpassa mudutā,",
  "anya-e0102n:365_20": "rūpassa kammaññatā,",
  "anya-e0102n:365_21": "rūpassa upacayo,",
  "anya-e0102n:365_22": "rūpassa santati,",
  "anya-e0102n:365_23": "kabaḷīkāro āhāro,",
  "anya-e0102n:365_24": "ime dhammā cittasamuṭṭhānā”tiādīsu jātiyā kutocijātattaṃ anuññātaṃ,",
  "anya-e0102n:365_25": "taṃ pana rūpajanakapaccayānaṃ kiccānubhāvakkhaṇe diṭṭhattāti veditabbaṃ.",
  "anya-e0102n:366_0": "Idaṃ tāva rūpakkhandhe vitthārakathāmukhaṃ.",
  "anya-e0102n:367_0": "Viññāṇakkhandhakathā",
  "anya-e0102n:368_0": "451.",
  "anya-e0102n:368_1": "Itaresu pana yaṃkiñci vedayitalakkhaṇaṃ,",
  "anya-e0102n:368_2": "sabbaṃ taṃ ekato katvā vedanākkhandho;",
  "anya-e0102n:368_3": "yaṃkiñci sañjānanalakkhaṇaṃ,",
  "anya-e0102n:368_4": "sabbaṃ taṃ ekato katvā saññākkhandho;",
  "anya-e0102n:368_5": "yaṃkiñci abhisaṅkharaṇalakkhaṇaṃ,",
  "anya-e0102n:368_6": "sabbaṃ taṃ ekato katvā saṅkhārakkhandho;",
  "anya-e0102n:368_7": "yaṃkiñci vijānanalakkhaṇaṃ,",
  "anya-e0102n:368_8": "sabbaṃ taṃ ekato katvā viññāṇakkhandho veditabbo.",
  "anya-e0102n:368_9": "Tattha yasmā viññāṇakkhandhe viññāte itare suviññeyyā honti,",
  "anya-e0102n:368_10": "tasmā viññāṇakkhandhaṃ ādiṃ katvā vaṇṇanaṃ karissāma.",
  "anya-e0102n:369_0": "Yaṃkiñci vijānanalakkhaṇaṃ,",
  "anya-e0102n:369_1": "sabbaṃ taṃ ekato katvā viññāṇakkhandho veditabboti hi vuttaṃ.",
  "anya-e0102n:369_2": "Kiñca vijānanalakkhaṇaṃ viññāṇaṃ?",
  "anya-e0102n:369_3": "Yathāha “vijānāti vijānātīti kho, āvuso,",
  "anya-e0102n:369_4": "tasmā viññāṇanti vuccatī”ti.",
  "anya-e0102n:369_5": "Viññāṇaṃ cittaṃ manoti atthato ekaṃ.",
  "anya-e0102n:369_6": "Tadetaṃ vijānanalakkhaṇena sabhāvato ekavidhampi jātivasena tividhaṃ kusalaṃ, akusalaṃ,",
  "anya-e0102n:369_7": "abyākatañca.",
  "anya-e0102n:370_0": "452.",
  "anya-e0102n:370_1": "Tattha kusalaṃ bhūmibhedato catubbidhaṃ kāmāvacaraṃ rūpāvacaraṃ arūpāvacaraṃ lokuttarañca.",
  "anya-e0102n:370_2": "Tattha kāmāvacaraṃ somanassupekkhāñāṇasaṅkhārabhedato aṭṭhavidhaṃ.",
  "anya-e0102n:370_3": "Seyyathidaṃ –",
  "anya-e0102n:370_4": "somanassasahagataṃ ñāṇasampayuttaṃ asaṅkhāraṃ sasaṅkhārañca,",
  "anya-e0102n:370_5": "tathā ñāṇavippayuttaṃ.",
  "anya-e0102n:370_6": "Upekkhāsahagataṃ ñāṇasampayuttaṃ asaṅkhāraṃ sasaṅkhārañca,",
  "anya-e0102n:370_7": "tathā ñāṇavippayuttaṃ.",
  "anya-e0102n:371_0": "Yadā hi deyyadhammapaṭiggāhakādisampattiṃ aññaṃ vā somanassahetuṃ āgamma haṭṭhapahaṭṭho “atthi dinna”ntiādinayappavattaṃ",
  "anya-e0102n:371_1": "sammādiṭṭhiṃ purakkhatvā asaṃsīdanto anussāhito parehi dānādīni puññāni karoti,",
  "anya-e0102n:371_2": "tadāssa somanassasahagataṃ ñāṇasampayuttaṃ cittaṃ asaṅkhāraṃ hoti.",
  "anya-e0102n:371_3": "Yadā pana vuttanayena haṭṭhatuṭṭho sammādiṭṭhiṃ purakkhatvā amuttacāgatādivasena saṃsīdamāno vā parehi vā ussāhito karoti,",
  "anya-e0102n:371_4": "tadāssa tadeva cittaṃ sasaṅkhāraṃ hoti.",
  "anya-e0102n:371_5": "Imasmiñhi atthe saṅkhāroti etaṃ attano vā paresaṃ vā vasena pavattassa pubbapayogassādhivacanaṃ.",
  "anya-e0102n:371_6": "Yadā pana ñātijanassa paṭipattidassanena jātaparicayā bāladārakā bhikkhū disvā somanassajātā sahasā kiñcideva hatthagataṃ dadanti vā vandanti vā,",
  "anya-e0102n:371_7": "tadā tatiyaṃ cittaṃ uppajjati.",
  "anya-e0102n:371_8": "Yadā pana “detha vandathāti” ñātīhi ussāhitā evaṃ paṭipajjanti,",
  "anya-e0102n:371_9": "tadā catutthaṃ cittaṃ uppajjati.",
  "anya-e0102n:371_10": "Yadā pana deyyadhammapaṭiggāhakādīnaṃ asampattiṃ aññesaṃ vā somanassahetūnaṃ abhāvaṃ āgamma catūsupi vikappesu somanassarahitā honti,",
  "anya-e0102n:371_11": "tadā sesāni cattāri upekkhāsahagatāni uppajjantīti.",
  "anya-e0102n:371_12": "Evaṃ somanassupekkhāñāṇasaṅkhārabhedato aṭṭhavidhaṃ kāmāvacarakusalaṃ veditabbaṃ.",
  "anya-e0102n:372_0": "Rūpāvacaraṃ pana jhānaṅgayogabhedato pañcavidhaṃ hoti.",
  "anya-e0102n:372_1": "Seyyathidaṃ,",
  "anya-e0102n:372_2": "vitakkavicārapītisukhasamādhiyuttaṃ paṭhamaṃ,",
  "anya-e0102n:372_3": "atikkantavitakkaṃ dutiyaṃ,",
  "anya-e0102n:372_4": "tato atikkantavicāraṃ tatiyaṃ,",
  "anya-e0102n:372_5": "tato virattapītikaṃ catutthaṃ,",
  "anya-e0102n:372_6": "atthaṅgatasukhaṃ upekkhāsamādhiyuttaṃ pañcamanti.",
  "anya-e0102n:373_0": "Arūpāvacaraṃ catunnaṃ āruppānaṃ yogavasena catubbidhaṃ.",
  "anya-e0102n:373_1": "Vuttappakārena hi ākāsānañcāyatanajjhānena sampayuttaṃ paṭhamaṃ,",
  "anya-e0102n:373_2": "viññāṇañcāyatanādīhi dutiyatatiyacatutthāni.",
  "anya-e0102n:373_3": "Lokuttaraṃ catumaggasampayogato catubbidhanti evaṃ tāva kusalaviññāṇameva ekavīsatividhaṃ hoti.",
  "anya-e0102n:374_0": "453.",
  "anya-e0102n:374_1": "Akusalaṃ pana bhūmito ekavidhaṃ kāmāvacarameva,",
  "anya-e0102n:374_2": "mūlato tividhaṃ lobhamūlaṃ dosamūlaṃ mohamūlañca.",
  "anya-e0102n:375_0": "Tattha lobhamūlaṃ somanassupekkhādiṭṭhigatasaṅkhārabhedato aṭṭhavidhaṃ.",
  "anya-e0102n:375_1": "Seyyathidaṃ,",
  "anya-e0102n:375_2": "somanassasahagataṃ diṭṭhigatasampayuttaṃ asaṅkhāraṃ sasaṅkhārañca,",
  "anya-e0102n:375_3": "tathā diṭṭhigatavippayuttaṃ.",
  "anya-e0102n:375_4": "Upekkhāsahagataṃ diṭṭhigatasampayuttaṃ asaṅkhāraṃ sasaṅkhārañca,",
  "anya-e0102n:375_5": "tathā diṭṭhigatavippayuttaṃ.",
  "anya-e0102n:376_0": "Yadā hi “natthi kāmesu ādīnavo”ti ādinā nayena micchādiṭṭhiṃ purakkhatvā haṭṭhatuṭṭho kāme vā paribhuñjati,",
  "anya-e0102n:376_1": "diṭṭhamaṅgalādīni vā sārato pacceti sabhāvatikkheneva anussāhitena cittena,",
  "anya-e0102n:376_2": "tadā paṭhamaṃ akusalacittaṃ uppajjati.",
  "anya-e0102n:376_3": "Yadā mandena samussāhitena cittena,",
  "anya-e0102n:376_4": "tadā dutiyaṃ.",
  "anya-e0102n:376_5": "Yadā micchādiṭṭhiṃ apurakkhatvā kevalaṃ haṭṭhatuṭṭho methunaṃ vā sevati,",
  "anya-e0102n:376_6": "parasampattiṃ vā abhijjhāyati,",
  "anya-e0102n:376_7": "parabhaṇḍaṃ vā harati sabhāvatikkheneva anussāhitena cittena,",
  "anya-e0102n:376_8": "tadā tatiyaṃ.",
  "anya-e0102n:376_9": "Yadā mandena samussāhitena cittena,",
  "anya-e0102n:376_10": "tadā catutthaṃ.",
  "anya-e0102n:376_11": "Yadā pana kāmānaṃ vā asampattiṃ āgamma aññesaṃ vā somanassahetūnaṃ abhāvena catūsupi vikappesu somanassarahitā honti,",
  "anya-e0102n:376_12": "tadā sesāni cattāri upekkhāsahagatāni uppajjantīti evaṃ somanassupekkhādiṭṭhigatasaṅkhārabhedato aṭṭhavidhaṃ lobhamūlaṃ veditabbaṃ.",
  "anya-e0102n:377_0": "Dosamūlaṃ pana domanassasahagataṃ paṭighasampayuttaṃ asaṅkhāraṃ sasaṅkhāranti duvidhameva hoti,",
  "anya-e0102n:377_1": "tassa pāṇātipātādīsu tikkhamandappavattikāle pavatti veditabbā.",
  "anya-e0102n:378_0": "Mohamūlaṃ upekkhāsahagataṃ vicikicchāsampayuttaṃ uddhaccasampayuttañcāti duvidhaṃ.",
  "anya-e0102n:378_1": "Tassa sanniṭṭhānavikkhepakāle pavatti veditabbāti evaṃ akusalaviññāṇaṃ dvādasavidhaṃ hoti.",
  "anya-e0102n:379_0": "454.",
  "anya-e0102n:379_1": "Abyākataṃ jātibhedato duvidhaṃ vipākaṃ kiriyañca.",
  "anya-e0102n:379_2": "Tattha vipākaṃ bhūmito catubbidhaṃ kāmāvacaraṃ rūpāvacaraṃ arūpāvacaraṃ lokuttarañca.",
  "anya-e0102n:379_3": "Tattha kāmāvacaraṃ duvidhaṃ kusalavipākaṃ akusalavipākañca.",
  "anya-e0102n:379_4": "Kusalavipākampi duvidhaṃ ahetukaṃ sahetukañca.",
  "anya-e0102n:380_0": "Tattha alobhādivipākahetuvirahitaṃ ahetukaṃ,",
  "anya-e0102n:380_1": "taṃ cakkhuviññāṇaṃ,",
  "anya-e0102n:380_2": "sotaghānajivhākāyaviññāṇaṃ,",
  "anya-e0102n:380_3": "sampaṭicchanakiccā manodhātu,",
  "anya-e0102n:380_4": "santīraṇādikiccā dve manoviññāṇadhātuyo cāti aṭṭhavidhaṃ.",
  "anya-e0102n:381_0": "Tattha cakkhusannissitarūpavijānanalakkhaṇaṃ cakkhuviññāṇaṃ,",
  "anya-e0102n:381_1": "rūpamattārammaṇarasaṃ,",
  "anya-e0102n:381_2": "rūpābhimukhabhāvapaccupaṭṭhānaṃ,",
  "anya-e0102n:381_3": "rūpārammaṇāya kiriyamanodhātuyā apagamapadaṭṭhānaṃ.",
  "anya-e0102n:381_4": "Sotādisannissitasaddādivijānanalakkhaṇāni sotaghānajivhākāyaviññāṇāni,",
  "anya-e0102n:381_5": "saddādimattārammaṇarasāni,",
  "anya-e0102n:381_6": "saddādiabhimukhabhāvapaccupaṭṭhānāni,",
  "anya-e0102n:381_7": "saddārammaṇādīnaṃ kiriyamanodhātūnaṃ apagamapadaṭṭhānāni.",
  "anya-e0102n:382_0": "Cakkhuviññāṇādīnaṃ anantaraṃ rūpādivijānanalakkhaṇā manodhātu,",
  "anya-e0102n:382_1": "rūpādisampaṭicchanarasā,",
  "anya-e0102n:382_2": "tathābhāvapaccupaṭṭhānā,",
  "anya-e0102n:382_3": "cakkhuviññāṇādiapagamapadaṭṭhānā.",
  "anya-e0102n:383_0": "Ahetukavipākā saḷārammaṇavijānanalakkhaṇā duvidhāpi santīraṇādikiccā manoviññāṇadhātu,",
  "anya-e0102n:383_1": "santīraṇādirasā,",
  "anya-e0102n:383_2": "tathābhāvapaccupaṭṭhānā,",
  "anya-e0102n:383_3": "hadayavatthupadaṭṭhānā.",
  "anya-e0102n:383_4": "Somanassupekkhāyogato pana dvipañcaṭṭhānabhedato ca tassā bhedo.",
  "anya-e0102n:383_5": "Etāsu hi ekā ekantamiṭṭhārammaṇe pavattisabbhāvato somanassasampayuttā hutvā santīraṇatadārammaṇavasena",
  "anya-e0102n:383_6": "pañcadvāre ceva javanāvasāne ca pavattanato dviṭṭhānā hoti.",
  "anya-e0102n:383_7": "Ekā iṭṭhamajjhattārammaṇe pavattisabbhāvato upekkhāsampayuttā hutvā santīraṇatadārammaṇapaṭisandhibhavaṅgacutivasena pavattanato pañcaṭṭhānā hoti.",
  "anya-e0102n:384_0": "Aṭṭhavidhampi cetaṃ ahetukavipākaviññāṇaṃ niyatāniyatārammaṇattā duvidhaṃ.",
  "anya-e0102n:384_1": "Upekkhāsukhasomanassabhedato tividhaṃ.",
  "anya-e0102n:384_2": "Viññāṇapañcakaṃ hettha niyatārammaṇaṃ yathākkamaṃ rūpādīsuyeva pavattito,",
  "anya-e0102n:384_3": "sesaṃ aniyatārammaṇaṃ.",
  "anya-e0102n:384_4": "Tatra hi manodhātu pañcasupi rūpādīsu pavattati,",
  "anya-e0102n:384_5": "manoviññāṇadhātudvayaṃ chasūti.",
  "anya-e0102n:384_6": "Kāyaviññāṇaṃ panettha sukhayuttaṃ,",
  "anya-e0102n:384_7": "dviṭṭhānā manoviññāṇadhātu somanassayuttā,",
  "anya-e0102n:384_8": "sesaṃ upekkhāyuttanti.",
  "anya-e0102n:384_9": "Evaṃ tāva kusalavipākāhetukaṃ aṭṭhavidhaṃ veditabbaṃ.",
  "anya-e0102n:385_0": "Alobhādivipākahetusampayuttaṃ pana sahetukaṃ,",
  "anya-e0102n:385_1": "taṃ kāmāvacarakusalaṃ viya somanassādi bhedato aṭṭhavidhaṃ.",
  "anya-e0102n:385_2": "Yathā pana kusalaṃ dānādivasena chasu ārammaṇesu pavattati,",
  "anya-e0102n:385_3": "na idaṃ tathā.",
  "anya-e0102n:385_4": "Idañhi paṭisandhibhavaṅgacutitadārammaṇavasena parittadhammapariyāpannesuyeva chasu ārammaṇesu pavattati.",
  "anya-e0102n:385_5": "Saṅkhārāsaṅkhārabhāvo panettha āgamanādivasena veditabbo.",
  "anya-e0102n:385_6": "Sampayuttadhammānañca visese asatipi ādāsatalādīsu mukhanimittaṃ viya nirussāhaṃ vipākaṃ,",
  "anya-e0102n:385_7": "mukhaṃ viya saussāhaṃ kusalanti veditabbaṃ.",
  "anya-e0102n:386_0": "Kevalaṃ hi akusalavipākaṃ ahetukameva,",
  "anya-e0102n:386_1": "taṃ cakkhuviññāṇaṃ,",
  "anya-e0102n:386_2": "sotaghānajivhākāyaviññāṇaṃ,",
  "anya-e0102n:386_3": "sampaṭicchanakiccā manodhātu,",
  "anya-e0102n:386_4": "santīraṇādikiccā pañcaṭṭhānā manoviññāṇadhātūti sattavidhaṃ.",
  "anya-e0102n:386_5": "Taṃ lakkhaṇādito kusalāhetukavipāke vuttanayeneva veditabbaṃ.",
  "anya-e0102n:387_0": "Kevalañhi kusalavipākāni iṭṭhaiṭṭhamajjhattārammaṇāni,",
  "anya-e0102n:387_1": "imāni aniṭṭhaaniṭṭhamajjhattārammaṇāni.",
  "anya-e0102n:387_2": "Tāni ca upekkhāsukhasomanassabhedato tividhāni,",
  "anya-e0102n:387_3": "imāni dukkhaupekkhāvasena duvidhāni.",
  "anya-e0102n:387_4": "Ettha hi kāyaviññāṇaṃ dukkhasahagatameva,",
  "anya-e0102n:387_5": "sesāni upekkhāsahagatāni.",
  "anya-e0102n:387_6": "Sā ca tesu upekkhā hīnā dukkhaṃ viya nātitikhiṇā,",
  "anya-e0102n:387_7": "itaresu upekkhā paṇītā sukhaṃ viya nātitikhiṇā.",
  "anya-e0102n:387_8": "Iti imesaṃ sattannaṃ akusalavipākānaṃ purimānañca soḷasannaṃ kusalavipākānaṃ vasena kāmāvacaraṃ vipākaviññāṇaṃ tevīsatividhaṃ.",
  "anya-e0102n:388_0": "Rūpāvacaraṃ pana kusalaṃ viya pañcavidhaṃ.",
  "anya-e0102n:388_1": "Kusalaṃ pana samāpattivasena javanavīthiyaṃ pavattati.",
  "anya-e0102n:388_2": "Idaṃ upapattiyaṃ paṭisandhibhavaṅgacutivasena.",
  "anya-e0102n:388_3": "Yathā ca rūpāvacaraṃ,",
  "anya-e0102n:388_4": "evaṃ arūpāvacarampi kusalaṃ viya catubbidhaṃ.",
  "anya-e0102n:388_5": "Pavattibhedopissa rūpāvacare vuttanayo eva.",
  "anya-e0102n:388_6": "Lokuttaravipākaṃ catumaggayuttacittaphalattā catubbidhaṃ,",
  "anya-e0102n:388_7": "taṃ maggavīthivasena ceva samāpattivasena ca dvidhā pavattati.",
  "anya-e0102n:388_8": "Evaṃ sabbampi catūsu bhūmīsu chattiṃsavidhaṃ vipākaviññāṇaṃ hoti.",
  "anya-e0102n:389_0": "Kiriyaṃ pana bhūmibhedato tividhaṃ kāmāvacaraṃ rūpāvacaraṃ arūpāvacarañca.",
  "anya-e0102n:389_1": "Tattha kāmāvacaraṃ duvidhaṃ ahetukaṃ sahetukañca.",
  "anya-e0102n:389_2": "Tattha alobhādikiriyahetuvirahitaṃ ahetukaṃ,",
  "anya-e0102n:389_3": "taṃ manodhātumanoviññāṇadhātubhedato duvidhaṃ.",
  "anya-e0102n:390_0": "Tattha cakkhuviññāṇādipurecararūpādivijānanalakkhaṇā manodhātu,",
  "anya-e0102n:390_1": "āvajjanarasā,",
  "anya-e0102n:390_2": "rūpādiabhimukhabhāvapaccupaṭṭhānā,",
  "anya-e0102n:390_3": "bhavaṅgavicchedapadaṭṭhānā,",
  "anya-e0102n:390_4": "sā upekkhāyuttāva hoti.",
  "anya-e0102n:391_0": "Manoviññāṇadhātu pana duvidhā sādhāraṇā asādhāraṇā ca.",
  "anya-e0102n:391_1": "Tattha sādhāraṇā upekkhāsahagatāhetukakiriyā saḷārammaṇavijānanalakkhaṇā,",
  "anya-e0102n:391_2": "kiccavasena pañcadvāramanodvāresu voṭṭhabbanāvajjanarasā,",
  "anya-e0102n:391_3": "tathābhāvapaccupaṭṭhānā,",
  "anya-e0102n:391_4": "ahetukavipākamanoviññāṇadhātu bhavaṅgānaṃ aññatarāpagamapadaṭṭhānā.",
  "anya-e0102n:392_0": "Asādhāraṇā somanassasahagatāhetukakiriyā saḷārammaṇavijānanalakkhaṇā,",
  "anya-e0102n:392_1": "kiccavasena arahataṃ anuḷāresu vatthūsu hasituppādanarasā,",
  "anya-e0102n:392_2": "tathābhāvapaccupaṭṭhānā,",
  "anya-e0102n:392_3": "ekantato hadayavatthupadaṭṭhānāti.",
  "anya-e0102n:392_4": "Iti kāmāvacarakiriyaṃ ahetukaṃ tividhaṃ.",
  "anya-e0102n:393_0": "Sahetukaṃ pana somanassādibhedato kusalaṃ viya aṭṭhavidhaṃ.",
  "anya-e0102n:393_1": "Kevalañhi kusalaṃ sekkhaputhujjanānaṃ uppajjati,",
  "anya-e0102n:393_2": "idaṃ arahataṃyevāti ayamettha viseso.",
  "anya-e0102n:393_3": "Evaṃ tāva kāmāvacaraṃ ekādasavidhaṃ.",
  "anya-e0102n:394_0": "Rūpāvacaraṃ pana arūpāvacarañca kusalaṃ viya pañcavidhaṃ catubbidhañca hoti.",
  "anya-e0102n:394_1": "Arahataṃ uppattivaseneva cassa kusalato viseso veditabboti.",
  "anya-e0102n:394_2": "Evaṃ sabbampi tīsu bhūmīsu vīsatividhaṃ kiriyaviññāṇaṃ hoti.",
  "anya-e0102n:395_0": "455.",
  "anya-e0102n:395_1": "Iti ekavīsati kusalāni dvādasākusalāni chattiṃsa vipākāni vīsati kiriyānīti sabbānipi ekūnanavuti viññāṇāni honti.",
  "anya-e0102n:395_2": "Yāni paṭisandhibhavaṅgāvajjanadassanasavanaghāyanasāyanaphusanasampaṭicchanasantīraṇavoṭṭhabbanajavanatadārammaṇacutivasena",
  "anya-e0102n:395_3": "cuddasahi ākārehi pavattanti.",
  "anya-e0102n:396_0": "Kathaṃ?",
  "anya-e0102n:396_1": "Yadā hi aṭṭhannaṃ kāmāvacarakusalānaṃ ānubhāvena devamanussesu sattā nibbattanti,",
  "anya-e0102n:396_2": "tadā nesaṃ maraṇakāle paccupaṭṭhitaṃ kammakammanimittagatinimittānaṃ aññataraṃ ārammaṇaṃ katvā aṭṭha sahetukakāmāvacaravipākāni,",
  "anya-e0102n:396_3": "manussesu paṇḍakādibhāvaṃ āpajjamānānaṃ dubbaladvihetukakusalavipākaupekkhāsahagatāhetukavipākamanoviññāṇadhātu",
  "anya-e0102n:396_4": "cāti paṭisandhivasena nava vipākacittāni pavattanti.",
  "anya-e0102n:396_5": "Yadā rūpāvacarārūpāvacarakusalānubhāvena rūpārūpabhavesu nibbattanti,",
  "anya-e0102n:396_6": "tadā nesaṃ maraṇakāle paccupaṭṭhitaṃ kammanimittameva ārammaṇaṃ katvā nava rūpārūpāvacaravipākāni paṭisandhivasena pavattanti.",
  "anya-e0102n:397_0": "Yadā pana akusalānubhāvena apāye nibbattanti,",
  "anya-e0102n:397_1": "tadā nesaṃ maraṇakāle paccupaṭṭhitaṃ kammakammanimittagatinimittānaṃ aññataraṃ ārammaṇaṃ katvā ekā akusalavipākāhetukamanoviññāṇadhātu",
  "anya-e0102n:397_2": "paṭisandhivasena pavattatīti evaṃ tāvettha ekūnavīsatiyā vipākaviññāṇānaṃ paṭisandhivasena pavatti veditabbā.",
  "anya-e0102n:398_0": "Paṭisandhiviññāṇe pana niruddhe taṃ taṃ paṭisandhiviññāṇamanubandhamānaṃ tassa tasseva kammassa vipākabhūtaṃ",
  "anya-e0102n:398_1": "tasmiññeva ārammaṇe tādisameva bhavaṅgaviññāṇaṃ nāma pavattati,",
  "anya-e0102n:398_2": "punapi tādisanti evaṃ asati santānavinivattake aññasmiṃ cittuppāde nadīsotaṃ viya supinaṃ apassato niddokkamanakālādīsu",
  "anya-e0102n:398_3": "aparimāṇasaṅkhyampi pavattatiyevāti evaṃ tesaññeva viññāṇānaṃ bhavaṅgavasenāpi pavatti veditabbā.",
  "anya-e0102n:399_0": "Evaṃ pavatte pana bhavaṅgasantāne yadā sattānaṃ indriyāni ārammaṇagahaṇakkhamāni honti,",
  "anya-e0102n:399_1": "tadā cakkhussāpāthagate rūpe rūpaṃ paṭicca cakkhupasādassa ghaṭṭanā hoti,",
  "anya-e0102n:399_2": "tato ghaṭṭanānubhāvena bhavaṅgacalanaṃ hoti,",
  "anya-e0102n:399_3": "atha niruddhe bhavaṅge tadeva rūpaṃ ārammaṇaṃ katvā bhavaṅgaṃ vicchindamānā viya āvajjanakiccaṃ sādhayamānā kiriyamanodhātu uppajjati.",
  "anya-e0102n:399_4": "Sotadvārādīsupi eseva nayo.",
  "anya-e0102n:399_5": "Manodvāre pana chabbidhepi ārammaṇe āpāthagate bhavaṅgacalanānantaraṃ bhavaṅgaṃ vicchindamānā viya āvajjanakiccaṃ",
  "anya-e0102n:399_6": "sādhayamānā ahetukakiriyamanoviññāṇadhātu uppajjati upekkhāsahagatāti evaṃ dvinnaṃ kiriyaviññāṇānaṃ āvajjanavasena",
  "anya-e0102n:399_7": "pavatti veditabbā.",
  "anya-e0102n:400_0": "Āvajjanānantaraṃ pana cakkhudvāre tāva dassanakiccaṃ sādhayamānaṃ cakkhupasādavatthukaṃ cakkhuviññāṇaṃ,",
  "anya-e0102n:400_1": "sotadvārādīsu savanādikiccaṃ sādhayamānāni sotaghānajivhākāyaviññāṇāni pavattanti.",
  "anya-e0102n:400_2": "Tāni iṭṭhaiṭṭhamajjhattesu visayesu kusalavipākāni,",
  "anya-e0102n:400_3": "aniṭṭhaaniṭṭhamajjhattesu visayesu akusalavipākānīti evaṃ dasannaṃ vipākaviññāṇānaṃ dassanasavanaghāyanasāyanaphusanavasena pavatti veditabbā.",
  "anya-e0102n:401_0": "“Cakkhuviññāṇadhātuyā uppajjitvā niruddhasamanantarā uppajjati cittaṃ mano mānasaṃ tajjā manodhātū”tiādivacanato",
  "anya-e0102n:401_1": "pana cakkhuviññāṇādīnaṃ anantarā tesaññeva visayaṃ sampaṭicchamānā kusalavipākānantaraṃ kusalavipākā,",
  "anya-e0102n:401_2": "akusalavipākānantaraṃ akusalavipākā manodhātu uppajjati.",
  "anya-e0102n:401_3": "Evaṃ dvinnaṃ vipākaviññāṇānaṃ sampaṭicchanavasena pavatti veditabbā.",
  "anya-e0102n:402_0": "“Manodhātuyāpi uppajjitvā niruddhasamanantarā uppajjati cittaṃ mano mānasaṃ tajjāmanoviññāṇadhātū”ti",
  "anya-e0102n:402_1": "vacanato pana manodhātuyā sampaṭicchitameva visayaṃ santīrayamānā akusalavipākamanodhātuyā anantarā akusalavipākā,",
  "anya-e0102n:402_2": "kusalavipākāya anantarā iṭṭhārammaṇe somanassasahagatā,",
  "anya-e0102n:402_3": "iṭṭhamajjhatte upekkhāsahagatā uppajjati vipākāhetukamanoviññāṇadhātūti evaṃ tiṇṇaṃ vipākaviññāṇānaṃ santīraṇavasena pavatti veditabbā.",
  "anya-e0102n:403_0": "Santīraṇānantaraṃ pana tameva visayaṃ vavatthāpayamānā uppajjati kiriyāhetukamanoviññāṇadhātu upekkhāsahagatāti",
  "anya-e0102n:403_1": "evaṃ ekasseva kiriyaviññāṇassa voṭṭhabbanavasena pavatti veditabbā.",
  "anya-e0102n:404_0": "Voṭṭhabbanānantaraṃ pana sace mahantaṃ hoti rūpādiārammaṇaṃ,",
  "anya-e0102n:404_1": "atha yathāvavatthāpite visaye aṭṭhannaṃ vā kāmāvacarakusalānaṃ dvādasannaṃ vā akusalānaṃ navannaṃ vā",
  "anya-e0102n:404_2": "avasesakāmāvacarakiriyānaṃ aññataravasena cha satta vā javanāni javanti,",
  "anya-e0102n:404_3": "eso tāva pañcadvāre nayo.",
  "anya-e0102n:405_0": "Manodvāre pana manodvārāvajjanānantaraṃ tāniyeva.",
  "anya-e0102n:405_1": "Gotrabhuto uddhaṃ rūpāvacarato pañca kusalāni pañca kiriyāni,",
  "anya-e0102n:405_2": "arūpāvacarato cattāri kusalāni cattāri kiriyāni,",
  "anya-e0102n:405_3": "lokuttarato cattāri maggacittāni cattāri phalacittānīti imesu yaṃ yaṃ laddhapaccayaṃ hoti,",
  "anya-e0102n:405_4": "taṃ taṃ javatīti evaṃ pañcapaññāsāya kusalākusalakiriyavipākaviññāṇānaṃ javanavasena pavatti veditabbā.",
  "anya-e0102n:406_0": "Javanāvasāne pana sace pañcadvāre atimahantaṃ,",
  "anya-e0102n:406_1": "manodvāre ca vibhūtamārammaṇaṃ hoti,",
  "anya-e0102n:406_2": "atha kāmāvacarasattānaṃ kāmāvacarajavanāvasāne iṭṭhārammaṇādīnaṃ purimakammajavanacittādīnañca vasena yo yo paccayo laddho hoti,",
  "anya-e0102n:406_3": "tassa tassa vasena aṭṭhasu sahetukakāmāvacaravipākesu tīsu vipākāhetukamanoviññāṇadhātūsu ca aññataraṃ",
  "anya-e0102n:406_4": "paṭisotagataṃ nāvaṃ anubandhamānaṃ kiñci antaraṃ udakamiva bhavaṅgassārammaṇato aññasmiṃ ārammaṇe javitaṃ",
  "anya-e0102n:406_5": "javanamanubandhaṃ dvikkhattuṃ sakiṃ vā vipākaviññāṇaṃ uppajjati.",
  "anya-e0102n:406_6": "Tadetaṃ javanāvasāne bhavaṅgassa ārammaṇe pavattanārahaṃ samānaṃ tassa javanassa ārammaṇaṃ ārammaṇaṃ katvā pavattattā tadārammaṇanti vuccati.",
  "anya-e0102n:406_7": "Evaṃ ekādasannaṃ vipākaviññāṇānaṃ tadārammaṇavasena pavatti veditabbā.",
  "anya-e0102n:407_0": "Tadārammaṇāvasāne pana puna bhavaṅgameva pavattati,",
  "anya-e0102n:407_1": "bhavaṅge vicchinne puna āvajjanādīnīti evaṃ laddhapaccayacittasantānaṃ bhavaṅgānantaraṃ āvajjanaṃ āvajjanānantaraṃ",
  "anya-e0102n:407_2": "dassanādīnīti cittaniyamavaseneva punappunaṃ tāva pavattati,",
  "anya-e0102n:407_3": "yāva ekasmiṃ bhave bhavaṅgassa parikkhayo.",
  "anya-e0102n:407_4": "Ekasmiṃ hi bhave yaṃ sabbapacchimaṃ bhavaṅgacittaṃ,",
  "anya-e0102n:407_5": "taṃ tato cavanattā cutīti vuccati.",
  "anya-e0102n:407_6": "Tasmā tampi ekūnavīsatividhameva hoti.",
  "anya-e0102n:407_7": "Evaṃ ekūnavīsatiyā vipākaviññāṇānaṃ cutivasena pavatti veditabbā.",
  "anya-e0102n:408_0": "Cutito pana puna paṭisandhi,",
  "anya-e0102n:408_1": "paṭisandhito puna bhavaṅganti evaṃ bhavagatiṭhitinivāsesu saṃsaramānānaṃ sattānaṃ avicchinnaṃ cittasantānaṃ pavattatiyeva.",
  "anya-e0102n:408_2": "Yo panettha arahattaṃ pāpuṇāti,",
  "anya-e0102n:408_3": "tassa cuticitte niruddhe niruddhameva hotīti.",
  "anya-e0102n:409_0": "Idaṃ viññāṇakkhandhe vitthārakathāmukhaṃ.",
  "anya-e0102n:410_0": "Vedanākkhandhakathā",
  "anya-e0102n:411_0": "456.",
  "anya-e0102n:411_1": "Idāni yaṃ vuttaṃ “yaṃkiñci vedayitalakkhaṇaṃ,",
  "anya-e0102n:411_2": "sabbaṃ taṃ ekato katvā vedanākkhandho veditabbo”ti,",
  "anya-e0102n:411_3": "etthāpi vedayitalakkhaṇaṃ nāma vedanāva. Yathāha –",
  "anya-e0102n:411_4": "“vedayati vedayatīti kho āvuso,",
  "anya-e0102n:411_5": "tasmā vedanāti vuccatī”ti.",
  "anya-e0102n:411_6": "Sā pana vedayitalakkhaṇena sabhāvato ekavidhāpi jātivasena tividhā hoti kusalā, akusalā,",
  "anya-e0102n:411_7": "abyākatā cāti.",
  "anya-e0102n:412_0": "Tattha kāmāvacaraṃ somanassupekkhāñāṇasaṅkhārabhedato aṭṭhavidhantiādinā nayena vuttena kusalaviññāṇena sampayuttā kusalā,",
  "anya-e0102n:412_1": "akusalena sampayuttā akusalā,",
  "anya-e0102n:412_2": "abyākatena sampayuttā abyākatāti veditabbā.",
  "anya-e0102n:412_3": "Sā sabhāvabhedato pañcavidhā hoti –",
  "anya-e0102n:412_4": "sukhaṃ dukkhaṃ somanassaṃ domanassaṃ upekkhāti.",
  "anya-e0102n:413_0": "Tattha kusalavipākena kāyaviññāṇena sampayuttaṃ sukhaṃ.",
  "anya-e0102n:413_1": "Akusalavipākena dukkhaṃ.",
  "anya-e0102n:413_2": "Kāmāvacarato catūhi kusalehi,",
  "anya-e0102n:413_3": "catūhi sahetukavipākehi,",
  "anya-e0102n:413_4": "ekena ahetukavipākena,",
  "anya-e0102n:413_5": "catūhi sahetukakiriyehi,",
  "anya-e0102n:413_6": "ekena ahetukakiriyena,",
  "anya-e0102n:413_7": "catūhi akusalehi,",
  "anya-e0102n:413_8": "rūpāvacarato ṭhapetvā pañcamajjhānaviññāṇaṃ catūhi kusalehi,",
  "anya-e0102n:413_9": "catūhi vipākehi,",
  "anya-e0102n:413_10": "catūhi kiriyehi,",
  "anya-e0102n:413_11": "lokuttaraṃ pana yasmā ajhānikaṃ nāma natthi,",
  "anya-e0102n:413_12": "tasmā aṭṭha lokuttarāni pañcannaṃ jhānānaṃ vasena cattālīsaṃ honti.",
  "anya-e0102n:413_13": "Tesu ṭhapetvā aṭṭha pañcamajjhānikāni sesehi dvattiṃsāya kusalavipākehīti evaṃ somanassaṃ dvāsaṭṭhiyā viññāṇehi sampayuttaṃ.",
  "anya-e0102n:413_14": "Domanassaṃ dvīhi akusalehi.",
  "anya-e0102n:413_15": "Upekkhā avasesapañcapaññāsāya viññāṇehi sampayuttā.",
  "anya-e0102n:414_0": "Tattha iṭṭhaphoṭṭhabbānubhavanalakkhaṇaṃ sukhaṃ,",
  "anya-e0102n:414_1": "sampayuttānaṃ upabrūhanarasaṃ,",
  "anya-e0102n:414_2": "kāyikaassādapaccupaṭṭhānaṃ,",
  "anya-e0102n:414_3": "kāyindriyapadaṭṭhānaṃ.",
  "anya-e0102n:415_0": "Aniṭṭhaphoṭṭhabbānubhavanalakkhaṇaṃ dukkhaṃ,",
  "anya-e0102n:415_1": "sampayuttānaṃ milāpanarasaṃ,",
  "anya-e0102n:415_2": "kāyikābādhapaccupaṭṭhānaṃ,",
  "anya-e0102n:415_3": "kāyindriyapadaṭṭhānaṃ.",
  "anya-e0102n:416_0": "Iṭṭhārammaṇānubhavanalakkhaṇaṃ somanassaṃ,",
  "anya-e0102n:416_1": "yathā tathā vā iṭṭhākārasambhogarasaṃ,",
  "anya-e0102n:416_2": "cetasikaassādapaccupaṭṭhānaṃ,",
  "anya-e0102n:416_3": "passaddhipadaṭṭhānaṃ.",
  "anya-e0102n:417_0": "Aniṭṭhārammaṇānubhavanalakkhaṇaṃ domanassaṃ,",
  "anya-e0102n:417_1": "yathā tathā vā aniṭṭhākārasambhogarasaṃ,",
  "anya-e0102n:417_2": "cetasikābādhapaccupaṭṭhānaṃ,",
  "anya-e0102n:417_3": "ekanteneva hadayavatthupadaṭṭhānaṃ.",
  "anya-e0102n:418_0": "Majjhattavedayitalakkhaṇā upekkhā,",
  "anya-e0102n:418_1": "sampayuttānaṃ nātiupabrūhanamilāpanarasā,",
  "anya-e0102n:418_2": "santabhāvapaccupaṭṭhānā,",
  "anya-e0102n:418_3": "nippītikacittapadaṭṭhānāti.",
  "anya-e0102n:419_0": "Idaṃ vedanākkhandhe vitthārakathāmukhaṃ.",
  "anya-e0102n:420_0": "Saññākkhandhakathā",
  "anya-e0102n:421_0": "457.",
  "anya-e0102n:421_1": "Idāni yaṃ vuttaṃ “yaṃkiñci sañjānanalakkhaṇaṃ,",
  "anya-e0102n:421_2": "sabbaṃ taṃ ekato katvā saññākkhandho veditabbo”ti,",
  "anya-e0102n:421_3": "etthāpi sañjānanalakkhaṇaṃ nāma saññāva. Yathāha –",
  "anya-e0102n:421_4": "“sañjānāti sañjānātīti kho, āvuso,",
  "anya-e0102n:421_5": "tasmā saññāti vuccatī”ti.",
  "anya-e0102n:421_6": "Sā panesā sañjānanalakkhaṇena sabhāvato ekavidhāpi jātivasena tividhā hoti kusalā, akusalā,",
  "anya-e0102n:421_7": "abyākatā ca.",
  "anya-e0102n:422_0": "Tattha kusalaviññāṇasampayuttā kusalā,",
  "anya-e0102n:422_1": "akusalasampayuttā akusalā,",
  "anya-e0102n:422_2": "abyākatasampayuttā abyākatā.",
  "anya-e0102n:422_3": "Na hi taṃ viññāṇaṃ atthi,",
  "anya-e0102n:422_4": "yaṃ saññāya vippayuttaṃ,",
  "anya-e0102n:422_5": "tasmā yattako viññāṇassa bhedo,",
  "anya-e0102n:422_6": "tattako saññāyāti.",
  "anya-e0102n:423_0": "Sā panesā evaṃ viññāṇena samappabhedāpi lakkhaṇādito sabbāva sañjānanalakkhaṇā,",
  "anya-e0102n:423_1": "tadevetanti puna sañjānanapaccayanimittakaraṇarasā dāruādīsu tacchakādayo viya,",
  "anya-e0102n:423_2": "yathāgahitanimittavasena abhinivesakaraṇapaccupaṭṭhānā hatthidassakaandhā viya,",
  "anya-e0102n:423_3": "yathāupaṭṭhitavisayapadaṭṭhānā tiṇapurisakesu migapotakānaṃ purisāti uppannasaññā viyāti.",
  "anya-e0102n:424_0": "Idaṃ saññākkhandhe vitthārakathāmukhaṃ.",
  "anya-e0102n:425_0": "Saṅkhārakkhandhakathā",
  "anya-e0102n:426_0": "458.",
  "anya-e0102n:426_1": "Yaṃ pana vuttaṃ “yaṃkiñci abhisaṅkharaṇalakkhaṇaṃ,",
  "anya-e0102n:426_2": "sabbaṃ taṃ ekato katvā saṅkhārakkhandho veditabbo”ti,",
  "anya-e0102n:426_3": "ettha abhisaṅkharaṇalakkhaṇaṃ nāma rāsikaraṇalakkhaṇaṃ.",
  "anya-e0102n:426_4": "Kiṃ pana tanti,",
  "anya-e0102n:426_5": "saṅkhārāyeva. Yathāha –",
  "anya-e0102n:426_6": "“saṅkhatamabhisaṅkharontīti kho,",
  "anya-e0102n:426_7": "bhikkhave,",
  "anya-e0102n:426_8": "tasmā saṅkhārāti vuccantī”ti.",
  "anya-e0102n:426_9": "Te abhisaṅkharaṇalakkhaṇā,",
  "anya-e0102n:426_10": "āyūhanarasā,",
  "anya-e0102n:426_11": "vipphārapaccupaṭṭhānā,",
  "anya-e0102n:426_12": "sesakhandhattayapadaṭṭhānā.",
  "anya-e0102n:427_0": "Evaṃ lakkhaṇādito ekavidhāpi ca jātivasena tividhā kusalā, akusalā,",
  "anya-e0102n:427_1": "abyākatāti.",
  "anya-e0102n:427_2": "Tesu kusalaviññāṇasampayuttā kusalā.",
  "anya-e0102n:427_3": "Akusalasampayuttā akusalā.",
  "anya-e0102n:427_4": "Abyākatasampayuttā abyākatā.",
  "anya-e0102n:428_0": "Tattha kāmāvacarapaṭhamakusalaviññāṇasampayuttā tāva niyatā sarūpena āgatā sattavīsati,",
  "anya-e0102n:428_1": "yevāpanakā cattāro,",
  "anya-e0102n:428_2": "aniyatā pañcāti chattiṃsa.",
  "anya-e0102n:428_3": "Tattha phasso, cetanā, vitakko, vicāro, pīti, vīriyaṃ, jīvitaṃ, samādhi, saddhā, sati, hirī, ottappaṃ, alobho, adoso, amoho,",
  "anya-e0102n:428_4": "kāyapassaddhi,",
  "anya-e0102n:428_5": "cittapassaddhi,",
  "anya-e0102n:428_6": "kāyalahutā,",
  "anya-e0102n:428_7": "cittalahutā,",
  "anya-e0102n:428_8": "kāyamudutā,",
  "anya-e0102n:428_9": "cittamudutā,",
  "anya-e0102n:428_10": "kāyakammaññatā,",
  "anya-e0102n:428_11": "cittakammaññatā,",
  "anya-e0102n:428_12": "kāyapāguññatā,",
  "anya-e0102n:428_13": "cittapāguññatā,",
  "anya-e0102n:428_14": "kāyujukatā,",
  "anya-e0102n:428_15": "cittujukatāti ime sarūpena āgatā sattavīsati. Chando,",
  "anya-e0102n:428_16": "adhimokkho,",
  "anya-e0102n:428_17": "manasikāro,",
  "anya-e0102n:428_18": "tatramajjhattatāti ime yevāpanakā cattāro. Karuṇā, muditā,",
  "anya-e0102n:428_19": "kāyaduccaritavirati,",
  "anya-e0102n:428_20": "vacīduccaritavirati,",
  "anya-e0102n:428_21": "micchājīvaviratīti ime aniyatā pañca.",
  "anya-e0102n:428_22": "Ete hi kadāci uppajjanti,",
  "anya-e0102n:428_23": "uppajjamānāpi ca na ekato uppajjanti.",
  "anya-e0102n:429_0": "459.",
  "anya-e0102n:429_1": "Tattha phusatīti phasso.",
  "anya-e0102n:429_2": "Svāyaṃ phusanalakkhaṇo.",
  "anya-e0102n:429_3": "Saṅghaṭṭanaraso,",
  "anya-e0102n:429_4": "sannipātapaccupaṭṭhāno,",
  "anya-e0102n:429_5": "āpāthagatavisayapadaṭṭhāno.",
  "anya-e0102n:429_6": "Ayañhi arūpadhammopi samāno ārammaṇe phusanākāreneva pavattati.",
  "anya-e0102n:429_7": "Ekadesena ca analliyamānopi rūpaṃ viya cakkhu,",
  "anya-e0102n:429_8": "saddo viya ca sotaṃ cittaṃ ārammaṇañca saṅghaṭṭeti,",
  "anya-e0102n:429_9": "tikasannipātasaṅkhātassa attano kāraṇassa vasena paveditattā sannipātapaccupaṭṭhāno.",
  "anya-e0102n:429_10": "Tajjāsamannāhārena ceva indriyena ca parikkhate visaye anantarāyeneva uppajjanato āpāthagatavisayapadaṭṭhānoti vuccati.",
  "anya-e0102n:429_11": "Vedanādhiṭṭhānabhāvato pana niccammagāvī viya daṭṭhabbo.",
  "anya-e0102n:430_0": "460.",
  "anya-e0102n:430_1": "Cetayatīti cetanā.",
  "anya-e0102n:430_2": "Abhisandahatīti attho.",
  "anya-e0102n:430_3": "Sā cetanābhāvalakkhaṇā,",
  "anya-e0102n:430_4": "āyūhanarasā,",
  "anya-e0102n:430_5": "saṃvidahanapaccupaṭṭhānā sakiccaparakiccasādhikā jeṭṭhasissamahāvaḍḍhakīādayo viya.",
  "anya-e0102n:430_6": "Accāyikakammānussaraṇādīsu ca panāyaṃ sampayuttānaṃ ussahanabhāvena pavattamānā pākaṭā hoti.",
  "anya-e0102n:431_0": "Vitakkavicārapītīsu yaṃ vattabbaṃ siyā,",
  "anya-e0102n:431_1": "taṃ sabbaṃ pathavīkasiṇaniddese paṭhamajjhānavaṇṇanāyaṃ vuttameva.",
  "anya-e0102n:432_0": "461.",
  "anya-e0102n:432_1": "Vīrabhāvo vīriyaṃ.",
  "anya-e0102n:432_2": "Taṃ ussahanalakkhaṇaṃ,",
  "anya-e0102n:432_3": "sahajātānaṃ upatthambhanarasaṃ,",
  "anya-e0102n:432_4": "asaṃsīdanabhāvapaccupaṭṭhānaṃ.",
  "anya-e0102n:432_5": "“Saṃviggo yoniso padahatī”ti vacanato saṃvegapadaṭṭhānaṃ,",
  "anya-e0102n:432_6": "vīriyārambhavatthupadaṭṭhānaṃ vā,",
  "anya-e0102n:432_7": "sammā āraddhaṃ sabbasampattīnaṃ mūlaṃ hotīti daṭṭhabbaṃ.",
  "anya-e0102n:433_0": "462.",
  "anya-e0102n:433_1": "Jīvanti tena,",
  "anya-e0102n:433_2": "sayaṃ vā jīvati,",
  "anya-e0102n:433_3": "jīvanamattameva vā tanti jīvitaṃ.",
  "anya-e0102n:433_4": "Lakkhaṇādīni panassa rūpajīvite vuttanayeneva veditabbāni.",
  "anya-e0102n:433_5": "Tañhi rūpadhammānaṃ jīvitaṃ,",
  "anya-e0102n:433_6": "idaṃ arūpadhammānanti idamevettha nānākaraṇaṃ.",
  "anya-e0102n:434_0": "463.",
  "anya-e0102n:434_1": "Ārammaṇe cittaṃ samaṃ ādhiyati,",
  "anya-e0102n:434_2": "sammā vā ādhiyati,",
  "anya-e0102n:434_3": "samādhānamattameva vā etaṃ cittassāti samādhi.",
  "anya-e0102n:434_4": "So avisāralakkhaṇo,",
  "anya-e0102n:434_5": "avikkhepalakkhaṇo vā,",
  "anya-e0102n:434_6": "sahajātānaṃ sampiṇḍanaraso nhāniyacuṇṇānaṃ udakaṃ viya,",
  "anya-e0102n:434_7": "upasamapaccupaṭṭhāno,",
  "anya-e0102n:434_8": "visesato sukhapadaṭṭhāno,",
  "anya-e0102n:434_9": "nivāte dīpaccīnaṃ ṭhiti viya cetaso ṭhitīti daṭṭhabbo.",
  "anya-e0102n:435_0": "464.",
  "anya-e0102n:435_1": "Saddahanti etāya,",
  "anya-e0102n:435_2": "sayaṃ vā saddahati,",
  "anya-e0102n:435_3": "saddahanamattameva vā esāti saddhā.",
  "anya-e0102n:435_4": "Sā saddahanalakkhaṇā,",
  "anya-e0102n:435_5": "okappanalakkhaṇā vā,",
  "anya-e0102n:435_6": "pasādanarasā udakappasādakamaṇi viya,",
  "anya-e0102n:435_7": "pakkhandanarasā vā oghuttaraṇo viya.",
  "anya-e0102n:435_8": "Akālussiyapaccupaṭṭhānā,",
  "anya-e0102n:435_9": "adhimuttipaccupaṭṭhānā vā,",
  "anya-e0102n:435_10": "saddheyyavatthupadaṭṭhānā,",
  "anya-e0102n:435_11": "saddhammassavanādisotāpattiyaṅga padaṭṭhānā vā,",
  "anya-e0102n:435_12": "hatthavittabījāni viya daṭṭhabbā.",
  "anya-e0102n:436_0": "465.",
  "anya-e0102n:436_1": "Saranti tāya,",
  "anya-e0102n:436_2": "sayaṃ vā sarati saraṇamattameva vā esāti sati.",
  "anya-e0102n:436_3": "Sā apilāpanalakkhaṇā,",
  "anya-e0102n:436_4": "asammosarasā,",
  "anya-e0102n:436_5": "ārakkhapaccupaṭṭhānā,",
  "anya-e0102n:436_6": "visayābhimukhabhāvapaccupaṭṭhānā vā,",
  "anya-e0102n:436_7": "thirasaññāpadaṭṭhānā,",
  "anya-e0102n:436_8": "kāyādisatipaṭṭhānapadaṭṭhānā vā.",
  "anya-e0102n:436_9": "Ārammaṇe daḷhapatiṭṭhitattā pana esikā viya,",
  "anya-e0102n:436_10": "cakkhudvārādirakkhaṇato dovāriko viya ca daṭṭhabbā.",
  "anya-e0102n:437_0": "466.",
  "anya-e0102n:437_1": "Kāyaduccaritādīhi hiriyatīti hirī.",
  "anya-e0102n:437_2": "Lajjāyetaṃ adhivacanaṃ.",
  "anya-e0102n:437_3": "Tehiyeva ottappatīti ottappaṃ.",
  "anya-e0102n:437_4": "Pāpato ubbegassetaṃ adhivacanaṃ.",
  "anya-e0102n:437_5": "Tattha pāpato jigucchanalakkhaṇā hirī.",
  "anya-e0102n:437_6": "Uttāsanalakkhaṇaṃ ottappaṃ.",
  "anya-e0102n:437_7": "Lajjākārena pāpānaṃ akaraṇarasā hirī.",
  "anya-e0102n:437_8": "Uttāsākārena ottappaṃ.",
  "anya-e0102n:437_9": "Vuttappakāreneva ca pāpato saṅkocanapaccupaṭṭhānā etā,",
  "anya-e0102n:437_10": "attagāravaparagāravapadaṭṭhānā.",
  "anya-e0102n:437_11": "Attānaṃ garuṃ katvā hiriyā pāpaṃ jahāti kulavadhū viya.",
  "anya-e0102n:437_12": "Paraṃ garuṃ katvā ottappena pāpaṃ jahāti vesiyā viya.",
  "anya-e0102n:437_13": "Ime ca pana dve dhammā lokapālakāti daṭṭhabbā.",
  "anya-e0102n:438_0": "467.",
  "anya-e0102n:438_1": "Na lubbhanti tena,",
  "anya-e0102n:438_2": "sayaṃ vā na lubbhati,",
  "anya-e0102n:438_3": "alubbhanamattameva vā tanti alobho.",
  "anya-e0102n:438_4": "Adosāmohesupi eseva nayo.",
  "anya-e0102n:438_5": "Tesu alobho ārammaṇe cittassa agedhalakkhaṇo,",
  "anya-e0102n:438_6": "alaggabhāvalakkhaṇo vā kamaladale jalabindu viya.",
  "anya-e0102n:438_7": "Apariggaharaso muttabhikkhu viya,",
  "anya-e0102n:438_8": "anallīnabhāvapaccupaṭṭhāno asucimhi patitapuriso viya.",
  "anya-e0102n:439_0": "468.",
  "anya-e0102n:439_1": "Adoso acaṇḍikkalakkhaṇo,",
  "anya-e0102n:439_2": "avirodhalakkhaṇo vā anukūlamitto viya,",
  "anya-e0102n:439_3": "āghātavinayaraso,",
  "anya-e0102n:439_4": "pariḷāhavinayaraso vā candanaṃ viya,",
  "anya-e0102n:439_5": "sommabhāvapaccupaṭṭhāno puṇṇacando viya.",
  "anya-e0102n:440_0": "469.",
  "anya-e0102n:440_1": "Amoho yathāsabhāvapaṭivedhalakkhaṇo,",
  "anya-e0102n:440_2": "akkhalitapaṭivedhalakkhaṇo vā kusalissāsakhittausupaṭivedho viya,",
  "anya-e0102n:440_3": "visayobhāsanaraso padīpo viya.",
  "anya-e0102n:440_4": "Asammohapaccupaṭṭhāno araññagatasudesako viya.",
  "anya-e0102n:440_5": "Tayopi cete sabbakusalānaṃ mūlabhūtāti daṭṭhabbā.",
  "anya-e0102n:441_0": "470.",
  "anya-e0102n:441_1": "Kāyassa passambhanaṃ kāyapassaddhi.",
  "anya-e0102n:441_2": "Cittassa passambhanaṃ cittapassaddhi.",
  "anya-e0102n:441_3": "Kāyoti cettha vedanādayo tayo khandhā.",
  "anya-e0102n:441_4": "Ubhopi panetā ekato katvā kāyacittadarathavūpasamalakkhaṇā kāyacittapassaddhiyo,",
  "anya-e0102n:441_5": "kāyacittadarathanimaddanarasā,",
  "anya-e0102n:441_6": "kāyacittānaṃ aparipphandanasītibhāvapaccupaṭṭhānā,",
  "anya-e0102n:441_7": "kāyacittapadaṭṭhānā.",
  "anya-e0102n:441_8": "Kāyacittānaṃ avūpasamakarauddhaccādikilesapaṭipakkhabhūtāti daṭṭhabbā.",
  "anya-e0102n:442_0": "Kāyassa lahubhāvo kāyalahutā.",
  "anya-e0102n:442_1": "Cittassa lahubhāvo cittalahutā.",
  "anya-e0102n:442_2": "Tā kāyacittagarubhāvavūpasamalakkhaṇā,",
  "anya-e0102n:442_3": "kāyacittagarubhāvanimaddanarasā,",
  "anya-e0102n:442_4": "kāyacittānaṃ adandhatāpaccupaṭṭhānā,",
  "anya-e0102n:442_5": "kāyacittapadaṭṭhānā.",
  "anya-e0102n:442_6": "Kāyacittānaṃ garubhāvakarathinamiddhādikilesapaṭipakkhabhūtāti daṭṭhabbā.",
  "anya-e0102n:443_0": "Kāyassa mudubhāvo kāyamudutā.",
  "anya-e0102n:443_1": "Cittassa mudubhāvo cittamudutā.",
  "anya-e0102n:443_2": "Tā kāyacittatthambhavūpasamalakkhaṇā,",
  "anya-e0102n:443_3": "kāyacittathaddhabhāvanimaddanarasā,",
  "anya-e0102n:443_4": "appaṭighātapaccupaṭṭhānā,",
  "anya-e0102n:443_5": "kāyacittapadaṭṭhānā.",
  "anya-e0102n:443_6": "Kāyacittānaṃ thaddhabhāvakaradiṭṭhimānādikilesapaṭipakkhabhūtāti daṭṭhabbā.",
  "anya-e0102n:444_0": "Kāyassa kammaññabhāvo kāyakammaññatā.",
  "anya-e0102n:444_1": "Cittassa kammaññabhāvo cittakammaññatā.",
  "anya-e0102n:444_2": "Tā kāyacittākammaññabhāvavūpasamalakkhaṇā,",
  "anya-e0102n:444_3": "kāyacittākammaññabhāvanimaddanarasā,",
  "anya-e0102n:444_4": "kāyacittānaṃ ārammaṇakaraṇasampattipaccupaṭṭhānā,",
  "anya-e0102n:444_5": "kāyacittapadaṭṭhānā.",
  "anya-e0102n:444_6": "Kāyacittānaṃ akammaññabhāvakarāvasesanīvaraṇādipaṭipakkhabhūtā,",
  "anya-e0102n:444_7": "pasādanīyavatthūsu pasādāvahā,",
  "anya-e0102n:444_8": "hitakiriyāsu viniyogakkhamabhāvāvahā suvaṇṇavisuddhi viyāti daṭṭhabbā.",
  "anya-e0102n:445_0": "Kāyassa pāguññabhāvo kāyapāguññatā.",
  "anya-e0102n:445_1": "Cittassa pāguññabhāvo cittapāguññatā.",
  "anya-e0102n:445_2": "Tā kāyacittānaṃ agelaññabhāvalakkhaṇā,",
  "anya-e0102n:445_3": "kāyacittagelaññanimaddanarasā,",
  "anya-e0102n:445_4": "nirādīnavapaccupaṭṭhānā,",
  "anya-e0102n:445_5": "kāyacittapadaṭṭhānā.",
  "anya-e0102n:445_6": "Kāyacittānaṃ gelaññakaraasaddhiyādipaṭipakkhabhūtāti daṭṭhabbā.",
  "anya-e0102n:446_0": "Kāyassa ujukabhāvo kāyujukatā.",
  "anya-e0102n:446_1": "Cittassa ujukabhāvo cittujukatā.",
  "anya-e0102n:446_2": "Tā kāyacittaajjavalakkhaṇā,",
  "anya-e0102n:446_3": "kāyacittakuṭilabhāvanimaddanarasā,",
  "anya-e0102n:446_4": "ajimhatāpaccupaṭṭhānā,",
  "anya-e0102n:446_5": "kāyacittapadaṭṭhānā.",
  "anya-e0102n:446_6": "Kāyacittānaṃ kuṭilabhāvakaramāyāsāṭheyyādipaṭipakkhabhūtāti daṭṭhabbā.",
  "anya-e0102n:447_0": "471.",
  "anya-e0102n:447_1": "Chandoti kattukāmatāyetaṃ adhivacanaṃ.",
  "anya-e0102n:447_2": "Tasmā so kattukāmatālakkhaṇo chando,",
  "anya-e0102n:447_3": "ārammaṇapariyesanaraso,",
  "anya-e0102n:447_4": "ārammaṇena atthikatāpaccupaṭṭhāno,",
  "anya-e0102n:447_5": "tadevassa padaṭṭhānaṃ.",
  "anya-e0102n:447_6": "Ārammaṇaggahaṇe ayaṃ cetaso hatthappasāraṇaṃ viya daṭṭhabbo.",
  "anya-e0102n:448_0": "472.",
  "anya-e0102n:448_1": "Adhimuccanaṃ adhimokkho.",
  "anya-e0102n:448_2": "So sanniṭṭhānalakkhaṇo,",
  "anya-e0102n:448_3": "asaṃsappanaraso,",
  "anya-e0102n:448_4": "nicchayapaccupaṭṭhāno,",
  "anya-e0102n:448_5": "sanniṭṭheyyadhammapadaṭṭhāno,",
  "anya-e0102n:448_6": "ārammaṇe niccalabhāvena indakhīlo viya daṭṭhabbo.",
  "anya-e0102n:449_0": "473.",
  "anya-e0102n:449_1": "Kiriyā kāro.",
  "anya-e0102n:449_2": "Manamhi kāro manasikāro.",
  "anya-e0102n:449_3": "Purimamanato visadisamanaṃ karotītipi manasikāro.",
  "anya-e0102n:449_4": "Svāyaṃ ārammaṇapaṭipādako,",
  "anya-e0102n:449_5": "vīthipaṭipādako,",
  "anya-e0102n:449_6": "javanapaṭipādakoti tippakāro.",
  "anya-e0102n:450_0": "Tattha ārammaṇapaṭipādako manamhi kāroti manasikāro.",
  "anya-e0102n:450_1": "So sāraṇalakkhaṇo,",
  "anya-e0102n:450_2": "sampayuttānaṃ ārammaṇe saṃyojanaraso,",
  "anya-e0102n:450_3": "ārammaṇābhimukhabhāvapaccupaṭṭhāno,",
  "anya-e0102n:450_4": "ārammaṇapadaṭṭhāno.",
  "anya-e0102n:450_5": "Saṅkhārakkhandhapariyāpanno,",
  "anya-e0102n:450_6": "ārammaṇapaṭipādakattena sampayuttānaṃ sārathi viya daṭṭhabbo.",
  "anya-e0102n:450_7": "Vīthipaṭipādakoti pana pañcadvārāvajjanassetaṃ adhivacanaṃ.",
  "anya-e0102n:450_8": "Javanapaṭipādakoti manodvārāvajjanassetaṃ adhivacanaṃ.",
  "anya-e0102n:450_9": "Na te idha adhippetā.",
  "anya-e0102n:451_0": "474.",
  "anya-e0102n:451_1": "Tesu dhammesu majjhattatā tatramajjhattatā.",
  "anya-e0102n:451_2": "Sā cittacetasikānaṃ samavāhitalakkhaṇā,",
  "anya-e0102n:451_3": "ūnādhikatānivāraṇarasā,",
  "anya-e0102n:451_4": "pakkhapātupacchedanarasā vā,",
  "anya-e0102n:451_5": "majjhattabhāvapaccupaṭṭhānā,",
  "anya-e0102n:451_6": "cittacetasikānaṃ ajjhupekkhanabhāvena samappavattānaṃ ājānīyānaṃ ajjhupekkhakasārathi viya daṭṭhabbā.",
  "anya-e0102n:452_0": "Karuṇāmuditā ca brahmavihāraniddese vuttanayeneva veditabbā.",
  "anya-e0102n:452_1": "Kevalañhi tā appanāppattā rūpāvacarā,",
  "anya-e0102n:452_2": "imā kāmāvacarāti ayameva viseso.",
  "anya-e0102n:453_0": "Keci pana mettupekkhāyopi aniyatesu icchanti,",
  "anya-e0102n:453_1": "taṃ na gahetabbaṃ.",
  "anya-e0102n:453_2": "Atthato hi adosoyeva mettā,",
  "anya-e0102n:453_3": "tatramajjhattupekkhāyeva upekkhāti.",
  "anya-e0102n:454_0": "475.",
  "anya-e0102n:454_1": "Kāyaduccaritato virati kāyaduccaritavirati.",
  "anya-e0102n:454_2": "Esa nayo sesāsupi.",
  "anya-e0102n:454_3": "Lakkhaṇādito panetā tissopi kāyaduccaritādivatthūnaṃ avītikkamalakkhaṇā,",
  "anya-e0102n:454_4": "amaddanalakkhaṇāti vuttaṃ hoti.",
  "anya-e0102n:454_5": "Kāyaduccaritādivatthuto saṅkocanarasā,",
  "anya-e0102n:454_6": "akiriyapaccupaṭṭhānā,",
  "anya-e0102n:454_7": "saddhāhirottappaappicchatādiguṇapadaṭṭhānā,",
  "anya-e0102n:454_8": "pāpakiriyato cittassa vimukhabhāvabhūtāti daṭṭhabbā.",
  "anya-e0102n:455_0": "476.",
  "anya-e0102n:455_1": "Iti imeva chattiṃsa saṅkhārā paṭhamena kāmāvacarakusalaviññāṇena sampayogaṃ gacchantīti veditabbā.",
  "anya-e0102n:455_2": "Yathā ca paṭhamena,",
  "anya-e0102n:455_3": "evaṃ dutiyenāpi.",
  "anya-e0102n:455_4": "Sasaṅkhārabhāvamattameva hettha viseso.",
  "anya-e0102n:456_0": "Tatiyena pana ṭhapetvā amohaṃ avasesā veditabbā.",
  "anya-e0102n:456_1": "Tathā catutthena.",
  "anya-e0102n:456_2": "Sasaṅkhārabhāvamattameva hettha viseso.",
  "anya-e0102n:457_0": "Paṭhame vuttesu pana ṭhapetvā pītiṃ avasesā pañcamena sampayogaṃ gacchanti.",
  "anya-e0102n:457_1": "Yathā ca pañcamena,",
  "anya-e0102n:457_2": "evaṃ chaṭṭhenāpi.",
  "anya-e0102n:457_3": "Sasaṅkhārabhāvamattameva hettha viseso.",
  "anya-e0102n:457_4": "Sattamena ca pana ṭhapetvā amohaṃ avasesā veditabbā.",
  "anya-e0102n:457_5": "Tathā aṭṭhamena.",
  "anya-e0102n:457_6": "Sasaṅkhārabhāvamattameva hettha viseso.",
  "anya-e0102n:458_0": "Paṭhame vuttesu ṭhapetvā viratittayaṃ sesā rūpāvacarakusalesu paṭhamena sampayogaṃ gacchanti.",
  "anya-e0102n:458_1": "Dutiyena tato vitakkavajjā.",
  "anya-e0102n:458_2": "Tatiyena tato vicāravajjā.",
  "anya-e0102n:458_3": "Catutthena tato pītivajjā.",
  "anya-e0102n:458_4": "Pañcamena tato aniyatesu karuṇāmuditāvajjā.",
  "anya-e0102n:458_5": "Teyeva catūsu āruppakusalesu.",
  "anya-e0102n:458_6": "Arūpāvacarabhāvoyeva hi ettha viseso.",
  "anya-e0102n:459_0": "Lokuttaresu paṭhamajjhānike tāva maggaviññāṇe paṭhamarūpāvacaraviññāṇe vuttanayena,",
  "anya-e0102n:459_1": "dutiyajjhānikādibhede dutiyarūpāvacaraviññāṇādīsu vuttanayeneva veditabbā.",
  "anya-e0102n:459_2": "Karuṇāmuditānaṃ pana abhāvo,",
  "anya-e0102n:459_3": "niyataviratitā,",
  "anya-e0102n:459_4": "lokuttaratā cāti ayamettha viseso.",
  "anya-e0102n:459_5": "Evaṃ tāva kusalāyeva saṅkhārā veditabbā.",
  "anya-e0102n:460_0": "477.",
  "anya-e0102n:460_1": "Akusalesu lobhamūle paṭhamākusalasampayuttā tāva niyatā sarūpena āgatā terasa,",
  "anya-e0102n:460_2": "yevāpanakā cattāroti sattarasa.",
  "anya-e0102n:460_3": "Tattha phasso, cetanā, vitakko, vicāro, pīti, vīriyaṃ, jīvitaṃ, samādhi, ahirikaṃ,",
  "anya-e0102n:460_4": "anottappaṃ, lobho, moho,",
  "anya-e0102n:460_5": "micchādiṭṭhīti ime sarūpena āgatā terasa. Chando,",
  "anya-e0102n:460_6": "adhimokkho,",
  "anya-e0102n:460_7": "uddhaccaṃ,",
  "anya-e0102n:460_8": "manasikāroti ime yevāpanakā cattāro.",
  "anya-e0102n:461_0": "478.",
  "anya-e0102n:461_1": "Tattha na hiriyatīti ahiriko.",
  "anya-e0102n:461_2": "Ahirikassa bhāvo ahirikaṃ.",
  "anya-e0102n:461_3": "Na otappatīti anottappaṃ.",
  "anya-e0102n:461_4": "Tesu ahirikaṃ kāyaduccaritādīhi ajigucchanalakkhaṇaṃ,",
  "anya-e0102n:461_5": "alajjālakkhaṇaṃ vā.",
  "anya-e0102n:461_6": "Anottappaṃ teheva asārajjalakkhaṇaṃ,",
  "anya-e0102n:461_7": "anuttāsalakkhaṇaṃ vā.",
  "anya-e0102n:461_8": "Ayamettha saṅkhepo.",
  "anya-e0102n:461_9": "Vitthāro pana hirottappānaṃ vuttapaṭipakkhavasena veditabbo.",
  "anya-e0102n:462_0": "479.",
  "anya-e0102n:462_1": "Lubbhanti tena,",
  "anya-e0102n:462_2": "sayaṃ vā lubbhati,",
  "anya-e0102n:462_3": "lubbhanamattameva vā tanti lobho.",
  "anya-e0102n:462_4": "Muyhanti tena,",
  "anya-e0102n:462_5": "sayaṃ vā muyhati,",
  "anya-e0102n:462_6": "muyhanamattameva vā tanti moho.",
  "anya-e0102n:462_7": "Tesu lobho ārammaṇaggahaṇalakkhaṇo makkaṭālepo viya,",
  "anya-e0102n:462_8": "abhisaṅgaraso tattakapāle khittamaṃsapesi viya.",
  "anya-e0102n:462_9": "Apariccāgapaccupaṭṭhāno telañjanarāgo viya.",
  "anya-e0102n:462_10": "Saṃyojaniyadhammesu assādadassanapadaṭṭhāno.",
  "anya-e0102n:462_11": "Taṇhānadībhāvena vaḍḍhamāno sīghasotā nadī iva mahāsamuddaṃ apāyameva gahetvā gacchatīti daṭṭhabbo.",
  "anya-e0102n:463_0": "480.",
  "anya-e0102n:463_1": "Moho cittassa andhabhāvalakkhaṇo,",
  "anya-e0102n:463_2": "aññāṇalakkhaṇo vā,",
  "anya-e0102n:463_3": "asampaṭivedharaso,",
  "anya-e0102n:463_4": "ārammaṇasabhāvacchādanaraso vā,",
  "anya-e0102n:463_5": "asammāpaṭipattipaccupaṭṭhāno,",
  "anya-e0102n:463_6": "andhakārapaccupaṭṭhāno vā,",
  "anya-e0102n:463_7": "ayonisomanasikārapadaṭṭhāno,",
  "anya-e0102n:463_8": "sabbākusalānaṃ mūlanti daṭṭhabbo.",
  "anya-e0102n:464_0": "481.",
  "anya-e0102n:464_1": "Micchā passanti tāya,",
  "anya-e0102n:464_2": "sayaṃ vā micchā passati,",
  "anya-e0102n:464_3": "micchādassanamattaṃ vā esāti micchādiṭṭhi.",
  "anya-e0102n:464_4": "Sā ayoniso abhinivesalakkhaṇā,",
  "anya-e0102n:464_5": "parāmāsarasā,",
  "anya-e0102n:464_6": "micchābhinivesapaccupaṭṭhānā,",
  "anya-e0102n:464_7": "ariyānaṃ adassanakāmatādipadaṭṭhānā,",
  "anya-e0102n:464_8": "paramaṃ vajjanti daṭṭhabbā.",
  "anya-e0102n:465_0": "482.",
  "anya-e0102n:465_1": "Uddhatabhāvo uddhaccaṃ.",
  "anya-e0102n:465_2": "Taṃ avūpasamalakkhaṇaṃ vātābhighātacalajalaṃ viya,",
  "anya-e0102n:465_3": "anavaṭṭhānarasaṃ vātābhighātacaladhajapaṭākā viya,",
  "anya-e0102n:465_4": "bhantattapaccupaṭṭhānaṃ pāsāṇābhighātasamuddhatabhasmaṃ viya,",
  "anya-e0102n:465_5": "cetaso avūpasame ayonisomanasikārapadaṭṭhānaṃ,",
  "anya-e0102n:465_6": "cittavikkhepoti daṭṭhabbaṃ.",
  "anya-e0102n:465_7": "Sesā kusale vuttanayeneva veditabbā.",
  "anya-e0102n:465_8": "Akusalabhāvoyeva hi akusalabhāvena ca lāmakattaṃ etesaṃ tehi viseso.",
  "anya-e0102n:466_0": "483.",
  "anya-e0102n:466_1": "Iti ime sattarasa saṅkhārā paṭhamena akusalaviññāṇena sampayogaṃ gacchantīti veditabbā.",
  "anya-e0102n:466_2": "Yathā ca paṭhamena,",
  "anya-e0102n:466_3": "evaṃ dutiyenāpi.",
  "anya-e0102n:466_4": "Sasaṅkhāratā panettha thinamiddhassa ca aniyatatā viseso.",
  "anya-e0102n:467_0": "Tattha thinanatā thinaṃ.",
  "anya-e0102n:467_1": "Middhanatā middhaṃ.",
  "anya-e0102n:467_2": "Anussāhasaṃhananatā asattivighāto cāti attho.",
  "anya-e0102n:467_3": "Thinañca middhañca thinamiddhaṃ.",
  "anya-e0102n:467_4": "Tattha thinaṃ anussāhalakkhaṇaṃ,",
  "anya-e0102n:467_5": "vīriyavinodanarasaṃ,",
  "anya-e0102n:467_6": "saṃsīdanapaccupaṭṭhānaṃ.",
  "anya-e0102n:467_7": "Middhaṃ akammaññatālakkhaṇaṃ,",
  "anya-e0102n:467_8": "onahanarasaṃ,",
  "anya-e0102n:467_9": "līnatāpaccupaṭṭhānaṃ,",
  "anya-e0102n:467_10": "pacalāyikāniddāpaccupaṭṭhānaṃ vā.",
  "anya-e0102n:467_11": "Ubhayampi arativijambhikādīsu ayonisomanasikārapadaṭṭhānaṃ.",
  "anya-e0102n:468_0": "Tatiyena paṭhame vuttesu ṭhapetvā micchādiṭṭhiṃ avasesā veditabbā.",
  "anya-e0102n:468_1": "Māno panettha aniyato hoti.",
  "anya-e0102n:468_2": "Ayaṃ viseso,",
  "anya-e0102n:468_3": "so uṇṇatilakkhaṇo,",
  "anya-e0102n:468_4": "sampaggaharaso,",
  "anya-e0102n:468_5": "ketukamyatāpaccupaṭṭhāno,",
  "anya-e0102n:468_6": "diṭṭhivippayuttalobhapadaṭṭhāno,",
  "anya-e0102n:468_7": "ummādo viya daṭṭhabbo.",
  "anya-e0102n:469_0": "Catutthena dutiye vuttesu ṭhapetvā micchādiṭṭhiṃ avasesā veditabbā.",
  "anya-e0102n:469_1": "Etthāpi ca māno aniyatesu hotiyeva.",
  "anya-e0102n:469_2": "Paṭhame vuttesu pana ṭhapetvā pītiṃ avasesā pañcamena sampayogaṃ gacchanti.",
  "anya-e0102n:469_3": "Yathā ca pañcamena,",
  "anya-e0102n:469_4": "evaṃ chaṭṭhenāpi.",
  "anya-e0102n:469_5": "Sasaṅkhāratā panettha thinamiddhassa ca aniyatabhāvo viseso.",
  "anya-e0102n:469_6": "Sattamena pañcame vuttesu ṭhapetvā diṭṭhiṃ avasesā veditabbā.",
  "anya-e0102n:469_7": "Māno panettha aniyato hoti.",
  "anya-e0102n:469_8": "Aṭṭhamena chaṭṭhe vuttesu ṭhapetvā diṭṭhiṃ avasesā veditabbā.",
  "anya-e0102n:469_9": "Etthāpi ca māno aniyatesu hotiyevāti.",
  "anya-e0102n:470_0": "484.",
  "anya-e0102n:470_1": "Dosamūlesu pana dvīsu paṭhamasampayuttā tāva niyatā sarūpena āgatā ekādasa,",
  "anya-e0102n:470_2": "yevāpanakā cattāro,",
  "anya-e0102n:470_3": "aniyatā tayoti aṭṭhārasa.",
  "anya-e0102n:470_4": "Tattha phasso, cetanā, vitakko, vicāro, vīriyaṃ, jīvitaṃ, samādhi, ahirikaṃ,",
  "anya-e0102n:470_5": "anoppattaṃ, doso,",
  "anya-e0102n:470_6": "mohoti ime sarūpena āgatā ekādasa. Chando,",
  "anya-e0102n:470_7": "adhimokkho,",
  "anya-e0102n:470_8": "uddhaccaṃ,",
  "anya-e0102n:470_9": "manasikāroti ime yevāpanakā cattāro. Issā,",
  "anya-e0102n:470_10": "macchariyaṃ,",
  "anya-e0102n:470_11": "kukkuccanti ime aniyatā tayo.",
  "anya-e0102n:471_0": "485.",
  "anya-e0102n:471_1": "Tattha dussanti tena,",
  "anya-e0102n:471_2": "sayaṃ vā dussati,",
  "anya-e0102n:471_3": "dussanamattameva vā tanti doso.",
  "anya-e0102n:471_4": "So caṇḍikkalakkhaṇo pahaṭāsīviso viya,",
  "anya-e0102n:471_5": "visappanaraso visanipāto viya,",
  "anya-e0102n:471_6": "attano nissayadahanaraso vā dāvaggi viya.",
  "anya-e0102n:471_7": "Dūsanapaccupaṭṭhāno laddhokāso viya sapatto,",
  "anya-e0102n:471_8": "āghātavatthupadaṭṭhāno,",
  "anya-e0102n:471_9": "visasaṃsaṭṭhapūtimuttaṃ viya daṭṭhabbo.",
  "anya-e0102n:472_0": "486.",
  "anya-e0102n:472_1": "Issāyanā issā.",
  "anya-e0102n:472_2": "Sā parasampattīnaṃ usūyanalakkhaṇā.",
  "anya-e0102n:472_3": "Tattheva anabhiratirasā,",
  "anya-e0102n:472_4": "tato vimukhabhāvapaccupaṭṭhānā,",
  "anya-e0102n:472_5": "parasampattipadaṭṭhānā,",
  "anya-e0102n:472_6": "saṃyojananti daṭṭhabbā.",
  "anya-e0102n:473_0": "487.",
  "anya-e0102n:473_1": "Maccharabhāvo macchariyaṃ.",
  "anya-e0102n:473_2": "Taṃ laddhānaṃ vā labhitabbānaṃ vā attano sampattīnaṃ nigūhanalakkhaṇaṃ,",
  "anya-e0102n:473_3": "tāsaṃyeva parehi sādhāraṇabhāvaakkhamanarasaṃ,",
  "anya-e0102n:473_4": "saṅkocanapaccupaṭṭhānaṃ,",
  "anya-e0102n:473_5": "kaṭukañcukatāpaccupaṭṭhānaṃ vā,",
  "anya-e0102n:473_6": "attasampattipadaṭṭhānaṃ,",
  "anya-e0102n:473_7": "cetaso virūpabhāvoti daṭṭhabbaṃ.",
  "anya-e0102n:474_0": "488.",
  "anya-e0102n:474_1": "Kucchitaṃ kataṃ kukataṃ.",
  "anya-e0102n:474_2": "Tassa bhāvo kukkuccaṃ.",
  "anya-e0102n:474_3": "Taṃ pacchānutāpalakkhaṇaṃ,",
  "anya-e0102n:474_4": "katākatānusocanarasaṃ,",
  "anya-e0102n:474_5": "vippaṭisārapaccupaṭṭhānaṃ,",
  "anya-e0102n:474_6": "katākatapadaṭṭhānaṃ,",
  "anya-e0102n:474_7": "dāsabyamiva daṭṭhabbaṃ.",
  "anya-e0102n:474_8": "Sesā vuttappakārāyevāti.",
  "anya-e0102n:475_0": "Iti ime aṭṭhārasa saṅkhārā paṭhamena dosamūlena sampayogaṃ gacchantīti veditabbā.",
  "anya-e0102n:475_1": "Yathā ca paṭhamena,",
  "anya-e0102n:475_2": "evaṃ dutiyenāpi.",
  "anya-e0102n:475_3": "Sasaṅkhāratā pana aniyatesu ca thinamiddhasambhavova viseso.",
  "anya-e0102n:476_0": "489.",
  "anya-e0102n:476_1": "Mohamūlesu dvīsu vicikicchāsampayuttena tāva phasso, cetanā, vitakko, vicāro, vīriyaṃ, jīvitaṃ,",
  "anya-e0102n:476_2": "cittaṭṭhiti, ahirikaṃ,",
  "anya-e0102n:476_3": "anottappaṃ, moho,",
  "anya-e0102n:476_4": "vicikicchāti sarūpena āgatā ekādasa,",
  "anya-e0102n:476_5": "uddhaccaṃ,",
  "anya-e0102n:476_6": "manasikāroti yevāpanakā dve cāti terasa.",
  "anya-e0102n:477_0": "490.",
  "anya-e0102n:477_1": "Tattha cittaṭṭhitīti pavattiṭṭhitimatto dubbalo samādhi.",
  "anya-e0102n:477_2": "Vigatā cikicchāti vicikicchā.",
  "anya-e0102n:477_3": "Sā saṃsayalakkhaṇā,",
  "anya-e0102n:477_4": "kampanarasā,",
  "anya-e0102n:477_5": "anicchayapaccupaṭṭhānā,",
  "anya-e0102n:477_6": "anekaṃsagāhapaccupaṭṭhānā vā,",
  "anya-e0102n:477_7": "vicikicchāyaṃ ayonisomanasikārapadaṭṭhānā,",
  "anya-e0102n:477_8": "paṭipattiantarāyakarāti daṭṭhabbā.",
  "anya-e0102n:477_9": "Sesā vuttappakārāyeva.",
  "anya-e0102n:478_0": "Uddhaccasampayuttena vicikicchāsampayutte vuttesu ṭhapetvā vicikicchaṃ sesā dvādasa.",
  "anya-e0102n:478_1": "Vicikicchāya abhāvena panettha adhimokkho uppajjati.",
  "anya-e0102n:478_2": "Tena saddhiṃ teraseva,",
  "anya-e0102n:478_3": "adhimokkhasabbhāvato ca balavataro samādhi hoti.",
  "anya-e0102n:478_4": "Yañcettha uddhaccaṃ,",
  "anya-e0102n:478_5": "taṃ sarūpeneva āgataṃ.",
  "anya-e0102n:478_6": "Adhimokkhamanasikārā yevāpanakavasenāti evaṃ akusalasaṅkhārā veditabbā.",
  "anya-e0102n:479_0": "491.",
  "anya-e0102n:479_1": "Abyākatesu vipākābyākatā tāva ahetukasahetukabhedato duvidhā.",
  "anya-e0102n:479_2": "Tesu ahetukavipākaviññāṇasampayuttā ahetukā.",
  "anya-e0102n:479_3": "Tattha kusalākusalavipākacakkhuviññāṇasampayuttā tāva phasso, cetanā, jīvitaṃ,",
  "anya-e0102n:479_4": "cittaṭṭhitīti sarūpena āgatā cattāro,",
  "anya-e0102n:479_5": "yevāpanako manasikāroyevāti pañca.",
  "anya-e0102n:479_6": "Sotaghānajivhākāyaviññāṇasampayuttāpi eteyeva.",
  "anya-e0102n:479_7": "Ubhayavipākamanodhātuyā ete ceva vitakkavicārādhimokkhā cāti aṭṭha,",
  "anya-e0102n:479_8": "tathā tividhāyapi ahetukamanoviññāṇadhātuyā.",
  "anya-e0102n:479_9": "Yā panettha somanassasahagatā,",
  "anya-e0102n:479_10": "tāya saddhiṃ pīti adhikā hotīti veditabbā.",
  "anya-e0102n:480_0": "Sahetukavipākaviññāṇasampayuttā pana sahetukā.",
  "anya-e0102n:480_1": "Tesu aṭṭhakāmāvacaravipākasampayuttā tāva aṭṭhahi kāmāvacarakusalehi sampayuttasaṅkhārasadisāyeva.",
  "anya-e0102n:480_2": "Yā pana tā aniyatesu karuṇāmuditā,",
  "anya-e0102n:480_3": "tā sattārammaṇattā vipākesu na santi.",
  "anya-e0102n:480_4": "Ekantaparittārammaṇā hi kāmāvacaravipākā.",
  "anya-e0102n:480_5": "Na kevalañca karuṇāmuditā,",
  "anya-e0102n:480_6": "viratiyopi vipākesu na santi.",
  "anya-e0102n:480_7": "“Pañca sikkhāpadā kusalāyevā”ti hi vuttaṃ.",
  "anya-e0102n:481_0": "Rūpāvacarārūpāvacaralokuttaravipākaviññāṇasampayuttā pana tesaṃ kusalaviññāṇasampayuttasaṅkhārehi sadisā eva.",
  "anya-e0102n:482_0": "492.",
  "anya-e0102n:482_1": "Kiriyābyākatāpi ahetukasahetukabhedato duvidhā.",
  "anya-e0102n:482_2": "Tesu ahetukakiriyaviññāṇasampayuttā ahetukā.",
  "anya-e0102n:482_3": "Te ca kusalavipākamanodhātuahetukamanoviññāṇadhātudvayayuttehi samānā.",
  "anya-e0102n:482_4": "Manoviññāṇadhātudvaye pana vīriyaṃ adhikaṃ.",
  "anya-e0102n:482_5": "Vīriyasabbhāvato balappatto samādhi hoti.",
  "anya-e0102n:482_6": "Ayamettha viseso.",
  "anya-e0102n:483_0": "Sahetukakiriyaviññāṇasampayuttā pana sahetukā.",
  "anya-e0102n:483_1": "Tesu aṭṭhakāmāvacarakiriyaviññāṇasampayuttā tāva ṭhapetvā viratiyo aṭṭhahi kāmāvacarakusalehi sampayuttasaṅkhārasadisā.",
  "anya-e0102n:483_2": "Rūpāvacarārūpāvacarakiriyasampayuttā pana sabbākārenapi tesaṃ kusalaviññāṇasampayuttasadisāyevāti evaṃ abyākatāpi saṅkhārā veditabbāti.",
  "anya-e0102n:484_0": "Idaṃ saṅkhārakkhandhe vitthārakathāmukhaṃ.",
  "anya-e0102n:485_0": "Idaṃ tāva abhidhamme padabhājanīyanayena khandhesu vitthārakathāmukhaṃ.",
  "anya-e0102n:486_0": "Atītādivibhāgakathā",
  "anya-e0102n:487_0": "493. Bhagavatā pana –",
  "anya-e0102n:488_0": "“Yaṃkiñci rūpaṃ atītānāgatapaccuppannaṃ ajjhattaṃ vā bahiddhā vā oḷārikaṃ vā sukhumaṃ vā hīnaṃ vā paṇītaṃ vā yaṃ dūre santike vā,",
  "anya-e0102n:488_1": "tadekajjhaṃ abhisaṃyūhitvā abhisaṅkhipitvā ayaṃ vuccati rūpakkhandho.",
  "anya-e0102n:488_2": "Yā kāci vedanā…",
  "anya-e0102n:488_3": "yā kāci saññā…",
  "anya-e0102n:488_4": "ye keci saṅkhārā…",
  "anya-e0102n:488_5": "yaṃkiñci viññāṇaṃ atītānāgatapaccuppannaṃ…pe…",
  "anya-e0102n:488_6": "abhisaṅkhipitvā ayaṃ vuccati viññāṇakkhandho”ti –",
  "anya-e0102n:489_0": "Evaṃ khandhā vitthāritā.",
  "anya-e0102n:490_0": "Tattha yaṃkiñcīti anavasesapariyādānaṃ.",
  "anya-e0102n:490_1": "Rūpanti atippasaṅganiyamanaṃ.",
  "anya-e0102n:490_2": "Evaṃ padadvayenāpi rūpassa anavasesapariggaho kato hoti.",
  "anya-e0102n:490_3": "Athassa atītādinā vibhāgaṃ ārabhati.",
  "anya-e0102n:490_4": "Tañhi kiñci atītaṃ,",
  "anya-e0102n:490_5": "kiñci anāgatādibhedanti.",
  "anya-e0102n:490_6": "Esa nayo vedanādīsu.",
  "anya-e0102n:491_0": "494.",
  "anya-e0102n:491_1": "Tattha rūpaṃ tāva addhāsantatisamayakhaṇavasena catudhā atītaṃ nāma hoti.",
  "anya-e0102n:491_2": "Tathā anāgatapaccuppannaṃ.",
  "anya-e0102n:492_0": "Tattha addhāvasena tāva ekassa ekasmiṃ bhave paṭisandhito pubbe atītaṃ,",
  "anya-e0102n:492_1": "cutito uddhaṃ anāgataṃ,",
  "anya-e0102n:492_2": "ubhinnamantare paccuppannaṃ.",
  "anya-e0102n:493_0": "Santativasena sabhāgaekautusamuṭṭhānaṃ ekāhārasamuṭṭhānañca pubbāpariyavasena vattamānampi paccuppannaṃ,",
  "anya-e0102n:493_1": "tato pubbe visabhāgautuāhārasamuṭṭhānaṃ atītaṃ,",
  "anya-e0102n:493_2": "pacchā anāgataṃ.",
  "anya-e0102n:493_3": "Cittajaṃ ekavīthiekajavanaekasamāpattisamuṭṭhānaṃ paccuppannaṃ,",
  "anya-e0102n:493_4": "tato pubbe atītaṃ,",
  "anya-e0102n:493_5": "pacchā anāgataṃ.",
  "anya-e0102n:493_6": "Kammasamuṭṭhānassa pāṭiyekkaṃ santativasena atītādibhedo natthi,",
  "anya-e0102n:493_7": "tesaññeva pana utuāhāracittasamuṭṭhānānaṃ upatthambhakavasena tassa atītādibhāvo veditabbo.",
  "anya-e0102n:494_0": "Samayavasena ekamuhuttapubbaṇhasāyanharattindivādīsu samayesu santānavasena pavattamānaṃ taṃ taṃ samayaṃ paccuppannaṃ nāma,",
  "anya-e0102n:494_1": "tato pubbe atītaṃ,",
  "anya-e0102n:494_2": "pacchā anāgataṃ.",
  "anya-e0102n:495_0": "Khaṇavasena uppādādikhaṇattayapariyāpannaṃ paccuppannaṃ,",
  "anya-e0102n:495_1": "tato pubbe anāgataṃ,",
  "anya-e0102n:495_2": "pacchā atītaṃ.",
  "anya-e0102n:495_3": "Apica atikkantahetupaccayakiccaṃ atītaṃ,",
  "anya-e0102n:495_4": "niṭṭhitahetukiccaṃ aniṭṭhitapaccayakiccaṃ paccuppannaṃ,",
  "anya-e0102n:495_5": "ubhayakiccaṃ asampattaṃ anāgataṃ.",
  "anya-e0102n:495_6": "Sakiccakkhaṇe vā paccuppannaṃ,",
  "anya-e0102n:495_7": "tato pubbe anāgataṃ,",
  "anya-e0102n:495_8": "pacchā atītaṃ.",
  "anya-e0102n:495_9": "Ettha ca khaṇādikathāva nippariyāyā.",
  "anya-e0102n:495_10": "Sesā sapariyāyā.",
  "anya-e0102n:496_0": "495.",
  "anya-e0102n:496_1": "Ajjhattabahiddhābhedo vuttanayo eva.",
  "anya-e0102n:496_2": "Apica idha niyakajjhattampi ajjhattaṃ parapuggalikampi ca bahiddhāti veditabbaṃ.",
  "anya-e0102n:496_3": "Oḷārikasukhumabhedo vuttanayova.",
  "anya-e0102n:497_0": "496.",
  "anya-e0102n:497_1": "Hīnapaṇītabhedo duvidho pariyāyato nippariyāyato ca.",
  "anya-e0102n:497_2": "Tattha akaniṭṭhānaṃ rūpato sudassīnaṃ rūpaṃ hīnaṃ.",
  "anya-e0102n:497_3": "Tadeva sudassānaṃ rūpato paṇītaṃ.",
  "anya-e0102n:497_4": "Evaṃ yāva narakasattānaṃ rūpaṃ,",
  "anya-e0102n:497_5": "tāva pariyāyato hīnapaṇītatā veditabbā.",
  "anya-e0102n:497_6": "Nippariyāyato pana yattha akusalavipākaṃ uppajjati,",
  "anya-e0102n:497_7": "taṃ hīnaṃ.",
  "anya-e0102n:497_8": "Yattha kusalavipākaṃ,",
  "anya-e0102n:497_9": "taṃ paṇītaṃ.",
  "anya-e0102n:498_0": "Dūre santiketi idampi vuttanayameva. Apica okāsatopettha upādāyupādāya dūrasantikatā veditabbā.",
  "anya-e0102n:499_0": "497.",
  "anya-e0102n:499_1": "Tadekajjhaṃ abhisaṃyūhitvā abhisaṅkhipitvāti taṃ atītādīhi padehi visuṃ visuṃ niddiṭṭhaṃ rūpaṃ sabbaṃ",
  "anya-e0102n:499_2": "ruppanalakkhaṇasaṅkhāte ekavidhabhāve paññāya rāsiṃ katvā rūpakkhandhoti vuccatīti ayamettha attho.",
  "anya-e0102n:499_3": "Etena sabbampi rūpaṃ ruppanalakkhaṇe rāsibhāvūpagamanena rūpakkhandhoti dassitaṃ hoti.",
  "anya-e0102n:499_4": "Na hi rūpato añño rūpakkhandho nāma atthi.",
  "anya-e0102n:500_0": "498.",
  "anya-e0102n:500_1": "Yathā ca rūpaṃ,",
  "anya-e0102n:500_2": "evaṃ vedanādayopi vedayitalakkhaṇādīsu rāsibhāvūpagamanena.",
  "anya-e0102n:500_3": "Na hi vedanādīhi aññe vedanākkhandhādayo nāma atthi.",
  "anya-e0102n:501_0": "Atītādivibhāge panettha santativasena khaṇādivasena ca vedanāya atītānāgatapaccuppannabhāvo veditabbo.",
  "anya-e0102n:501_1": "Tattha santativasena ekavīthiekajavanaekasamāpattipariyāpannā ekavīthivisayasamāyogappavattā ca paccuppannā,",
  "anya-e0102n:501_2": "tato pubbe atītā,",
  "anya-e0102n:501_3": "pacchā anāgatā.",
  "anya-e0102n:501_4": "Khaṇādivasena khaṇattayapariyāpannā pubbantāparantamajjhattagatā sakiccañca kurumānā vedanā paccuppannā,",
  "anya-e0102n:501_5": "tato pubbe atītā,",
  "anya-e0102n:501_6": "pacchā anāgatā.",
  "anya-e0102n:501_7": "Ajjhattabahiddhābhedo niyakajjhattavasena veditabbo.",
  "anya-e0102n:502_0": "499.",
  "anya-e0102n:502_1": "Oḷārikasukhumabhedo “akusalā vedanā oḷārikā,",
  "anya-e0102n:502_2": "kusalābyākatā vedanā sukhumā”tiādinā nayena vibhaṅge vuttena jātisabhāvapuggalalokiyalokuttaravasena veditabbo.",
  "anya-e0102n:502_3": "Jātivasena tāva akusalā vedanā sāvajjakiriyahetuto,",
  "anya-e0102n:502_4": "kilesasantāpabhāvato ca avūpasantavuttīti kusalavedanāya oḷārikā,",
  "anya-e0102n:502_5": "sabyāpārato,",
  "anya-e0102n:502_6": "saussāhato,",
  "anya-e0102n:502_7": "savipākato,",
  "anya-e0102n:502_8": "kilesasantāpabhāvato,",
  "anya-e0102n:502_9": "sāvajjato ca vipākābyākatāya oḷārikā,",
  "anya-e0102n:502_10": "savipākato,",
  "anya-e0102n:502_11": "kilesasantāpabhāvato,",
  "anya-e0102n:502_12": "sabyābajjhato,",
  "anya-e0102n:502_13": "sāvajjato ca kiriyābyākatāya oḷārikā.",
  "anya-e0102n:502_14": "Kusalābyākatā pana vuttavipariyāyato akusalāya sukhumā.",
  "anya-e0102n:502_15": "Dvepi kusalākusalavedanā sabyāpārato,",
  "anya-e0102n:502_16": "saussāhato,",
  "anya-e0102n:502_17": "savipākato ca yathāyogaṃ duvidhāyapi abyākatāya oḷārikā,",
  "anya-e0102n:502_18": "vuttavipariyāyena duvidhāpi abyākatā tāhi sukhumā.",
  "anya-e0102n:502_19": "Evaṃ tāva jātivasena oḷārikasukhumatā veditabbā.",
  "anya-e0102n:503_0": "500.",
  "anya-e0102n:503_1": "Sabhāvavasena pana dukkhā vedanā nirassādato,",
  "anya-e0102n:503_2": "savipphārato,",
  "anya-e0102n:503_3": "khobhakaraṇato,",
  "anya-e0102n:503_4": "ubbejanīyato,",
  "anya-e0102n:503_5": "abhibhavanato ca itarāhi dvīhi oḷārikā,",
  "anya-e0102n:503_6": "itarā pana dve sātato, santato, paṇītato, manāpato,",
  "anya-e0102n:503_7": "majjhattato ca yathāyogaṃ dukkhāya sukhumā.",
  "anya-e0102n:503_8": "Ubho pana sukhadukkhā savipphārato,",
  "anya-e0102n:503_9": "khobhakaraṇato,",
  "anya-e0102n:503_10": "pākaṭato ca adukkhamasukhāya oḷārikā,",
  "anya-e0102n:503_11": "sā vuttavipariyāyena tadubhayato sukhumā.",
  "anya-e0102n:503_12": "Evaṃ sabhāvavasena oḷārikasukhumatā veditabbā.",
  "anya-e0102n:504_0": "501.",
  "anya-e0102n:504_1": "Puggalavasena pana asamāpannassa vedanā nānārammaṇe vikkhittabhāvato samāpannassa vedanāya oḷārikā,",
  "anya-e0102n:504_2": "vipariyāyena itarā sukhumā.",
  "anya-e0102n:504_3": "Evaṃ puggalavasena oḷārikasukhumatā veditabbā.",
  "anya-e0102n:505_0": "Lokiyalokuttaravasena pana sāsavā vedanā lokiyā,",
  "anya-e0102n:505_1": "sā āsavuppattihetuto,",
  "anya-e0102n:505_2": "oghaniyato,",
  "anya-e0102n:505_3": "yoganiyato,",
  "anya-e0102n:505_4": "ganthaniyato,",
  "anya-e0102n:505_5": "nīvaraṇiyato,",
  "anya-e0102n:505_6": "upādāniyato,",
  "anya-e0102n:505_7": "saṃkilesikato,",
  "anya-e0102n:505_8": "puthujjanasādhāraṇato ca anāsavāya oḷārikā.",
  "anya-e0102n:505_9": "Sā vipariyāyena sāsavāya sukhumā.",
  "anya-e0102n:505_10": "Evaṃ lokiyalokuttaravasena oḷārikasukhumatā veditabbā.",
  "anya-e0102n:506_0": "502.",
  "anya-e0102n:506_1": "Tattha jātiādivasena sambhedo pariharitabbo.",
  "anya-e0102n:506_2": "Akusalavipākakaāyaviññāṇasampayuttā hi vedanā jātivasena abyākatattā sukhumāpi samānā sabhāvādivasena oḷārikā hoti.",
  "anya-e0102n:506_3": "Vuttañhetaṃ “abyākatā vedanā sukhumā.",
  "anya-e0102n:506_4": "Dukkhā vedanā oḷārikā.",
  "anya-e0102n:506_5": "Samāpannassa vedanā sukhumā.",
  "anya-e0102n:506_6": "Asamāpannassa vedanā oḷārikā.",
  "anya-e0102n:506_7": "Sāsavā vedanā oḷārikā.",
  "anya-e0102n:506_8": "Anāsavā vedanā sukhumā”ti.",
  "anya-e0102n:506_9": "Yathā ca dukkhā vedanā,",
  "anya-e0102n:506_10": "evaṃ sukhādayopi jātivasena oḷārikā sabhāvādivasena sukhumā honti.",
  "anya-e0102n:506_11": "Tasmā yathā jātiādivasena sambhedo na hoti,",
  "anya-e0102n:506_12": "tathā vedanānaṃ oḷārikasukhumatā veditabbā.",
  "anya-e0102n:506_13": "Seyyathidaṃ –",
  "anya-e0102n:506_14": "abyākatā jātivasena kusalākusalāhi sukhumā.",
  "anya-e0102n:506_15": "Tattha katamā abyākatā?",
  "anya-e0102n:506_16": "Kiṃ dukkhā?",
  "anya-e0102n:506_17": "Kiṃ sukhā?",
  "anya-e0102n:506_18": "Kiṃ samāpannassa?",
  "anya-e0102n:506_19": "Kiṃ asamāpannassa?",
  "anya-e0102n:506_20": "Kiṃ sāsavā?",
  "anya-e0102n:506_21": "Kiṃ anāsavāti?",
  "anya-e0102n:506_22": "Evaṃ sabhāvādibhedo na parāmasitabbo.",
  "anya-e0102n:506_23": "Esa nayo sabbattha.",
  "anya-e0102n:507_0": "Apica taṃ taṃ vā pana vedanaṃ upādāyupādāya vedanā oḷārikasukhumā daṭṭhabbāti vacanato akusalādīsupi",
  "anya-e0102n:507_1": "lobhasahagatāya dosasahagatā vedanā aggi viya attano nissayadahanato oḷārikā,",
  "anya-e0102n:507_2": "lobhasahagatā sukhumā.",
  "anya-e0102n:507_3": "Dosasahagatāpi niyatā oḷārikā,",
  "anya-e0102n:507_4": "aniyatā sukhumā.",
  "anya-e0102n:507_5": "Niyatāpi kappaṭṭhitikā oḷārikā,",
  "anya-e0102n:507_6": "itarā sukhumā.",
  "anya-e0102n:507_7": "Kappaṭṭhitikāsupi asaṅkhārikā oḷārikā,",
  "anya-e0102n:507_8": "itarā sukhumā.",
  "anya-e0102n:507_9": "Lobhasahagatā pana diṭṭhisampayuttā oḷārikā,",
  "anya-e0102n:507_10": "itarā sukhumā.",
  "anya-e0102n:507_11": "Sāpi niyatā kappaṭṭhitikā asaṅkhārikā oḷārikā,",
  "anya-e0102n:507_12": "itarā sukhumā.",
  "anya-e0102n:507_13": "Avisesena ca akusalā bahuvipākā oḷārikā,",
  "anya-e0102n:507_14": "appavipākā sukhumā.",
  "anya-e0102n:507_15": "Kusalā pana appavipākā oḷārikā,",
  "anya-e0102n:507_16": "bahuvipākā sukhumā.",
  "anya-e0102n:508_0": "Apica kāmāvacarakusalā oḷārikā.",
  "anya-e0102n:508_1": "Rūpāvacarā sukhumā.",
  "anya-e0102n:508_2": "Tato arūpāvacarā.",
  "anya-e0102n:508_3": "Tato lokuttarā.",
  "anya-e0102n:508_4": "Kāmāvacarā dānamayā oḷārikā.",
  "anya-e0102n:508_5": "Sīlamayā sukhumā.",
  "anya-e0102n:508_6": "Tato bhāvanāmayā.",
  "anya-e0102n:508_7": "Bhāvanāmayāpi duhetukā oḷārikā.",
  "anya-e0102n:508_8": "Tihetukā sukhumā.",
  "anya-e0102n:508_9": "Tihetukāpi sasaṅkhārikā oḷārikā.",
  "anya-e0102n:508_10": "Asaṅkhārikā sukhumā.",
  "anya-e0102n:508_11": "Rūpāvacarā ca paṭhamajjhānikā oḷārikā…pe…",
  "anya-e0102n:508_12": "pañcamajjhānikā sukhumā.",
  "anya-e0102n:508_13": "Arūpāvacarā ca ākāsānañcāyatanasampayuttā oḷārikā…pe…",
  "anya-e0102n:508_14": "nevasaññānāsaññāyatanasampayuttā sukhumāva.",
  "anya-e0102n:508_15": "Lokuttarā ca sotāpattimaggasampayuttā oḷārikā…pe…",
  "anya-e0102n:508_16": "arahattamaggasampayuttā sukhumāva.",
  "anya-e0102n:508_17": "Esa nayo taṃ taṃ bhūmivipākakiriyavedanāsu ca dukkhādiasamāpannādisāsavādivasena vuttavedanāsu ca.",
  "anya-e0102n:509_0": "Okāsavasena cāpi niraye dukkhā oḷārikā.",
  "anya-e0102n:509_1": "Tiracchānayoniyaṃ sukhumā…pe…",
  "anya-e0102n:509_2": "paranimmitavasavattīsu sukhumāva.",
  "anya-e0102n:509_3": "Yathā ca dukkhā,",
  "anya-e0102n:509_4": "evaṃ sukhāpi sabbattha yathānurūpaṃ yojetabbā.",
  "anya-e0102n:509_5": "Vatthuvasena cāpi hīnavatthukā yā kāci vedanā oḷārikā,",
  "anya-e0102n:509_6": "paṇītavatthukā sukhumā.",
  "anya-e0102n:510_0": "Hīnapaṇītabhede yā oḷārikā, sā hīnā. Yā ca sukhumā, sā paṇītāti daṭṭhabbā.",
  "anya-e0102n:511_0": "503.",
  "anya-e0102n:511_1": "Dūrapadaṃ pana “akusalā vedanā kusalābyākatāhi vedanāhi dūre”.",
  "anya-e0102n:511_2": "Santikepadaṃ “akusalā vedanā akusalāya vedanāya santike”tiādinā nayena vibhaṅge vibhattaṃ.",
  "anya-e0102n:511_3": "Tasmā akusalā vedanā visabhāgato,",
  "anya-e0102n:511_4": "asaṃsaṭṭhato,",
  "anya-e0102n:511_5": "asarikkhato ca kusalābyākatāhi dūre,",
  "anya-e0102n:511_6": "tathā kusalābyākatā akusalāya.",
  "anya-e0102n:511_7": "Esa nayo sabbavāresu.",
  "anya-e0102n:511_8": "Akusalā pana vedanā sabhāgato,",
  "anya-e0102n:511_9": "sarikkhato ca akusalāya santiketi.",
  "anya-e0102n:511_10": "Idaṃ vedanākkhandhassa atītādivibhāge vitthārakathāmukhaṃ.",
  "anya-e0102n:511_11": "Taṃtaṃvedanāsampayuttānaṃ pana saññādīnampi evameva veditabbaṃ.",
  "anya-e0102n:512_0": "Kamādivinicchayakathā",
  "anya-e0102n:513_0": "504. Evaṃ viditvā ca puna etesveva –",
  "anya-e0102n:514_0": "Khandhesu ñāṇabhedatthaṃ, kamatotha visesato;",
  "anya-e0102n:515_0": "Anūnādhikato ceva, upamāto tatheva ca.",
  "anya-e0102n:516_0": "Daṭṭhabbato dvidhā evaṃ, passantassatthasiddhito;",
  "anya-e0102n:517_0": "Vinicchayanayo sammā, viññātabbo vibhāvinā.",
  "anya-e0102n:518_0": "Tattha kamatoti idha uppattikkamo,",
  "anya-e0102n:518_1": "pahānakkamo,",
  "anya-e0102n:518_2": "paṭipattikkamo,",
  "anya-e0102n:518_3": "bhūmikkamo,",
  "anya-e0102n:518_4": "desanākkamoti bahuvidho kamo.",
  "anya-e0102n:519_0": "Tattha “paṭhamaṃ kalalaṃ hoti,",
  "anya-e0102n:519_1": "kalalā hoti abbuda”nti evamādi uppattikkamo.",
  "anya-e0102n:519_2": "“Dassanena pahātabbā dhammā,",
  "anya-e0102n:519_3": "bhāvanāya pahātabbā dhammā”ti evamādi pahānakkamo.",
  "anya-e0102n:519_4": "“Sīlavisuddhi,",
  "anya-e0102n:519_5": "cittavisuddhī”ti evamādi paṭipattikkamo.",
  "anya-e0102n:519_6": "“Kāmāvacarā,",
  "anya-e0102n:519_7": "rūpāvacarā”ti evamādi bhūmikkamo.",
  "anya-e0102n:519_8": "“Cattāro satipaṭṭhānā,",
  "anya-e0102n:519_9": "cattāro sammappadhānā”ti vā,",
  "anya-e0102n:519_10": "“dānakathaṃ,",
  "anya-e0102n:519_11": "sīlakatha”nti vā evamādi desanākkamo.",
  "anya-e0102n:519_12": "Tesu idha uppattikkamo tāva na yujjati,",
  "anya-e0102n:519_13": "kalalādīnaṃ viya khandhānaṃ pubbāpariyavavatthānena anuppattito.",
  "anya-e0102n:519_14": "Na pahānakkamo,",
  "anya-e0102n:519_15": "kusalābyākatānaṃ appahātabbato.",
  "anya-e0102n:519_16": "Napaṭipattikkamo,",
  "anya-e0102n:519_17": "akusalānaṃ appaṭipajjanīyato.",
  "anya-e0102n:519_18": "Na bhūmikkamo,",
  "anya-e0102n:519_19": "vedanādīnaṃ catubhūmipariyāpannattā.",
  "anya-e0102n:519_20": "Desanākkamo pana yujjati.",
  "anya-e0102n:520_0": "Abhedena hi pañcasu khandhesu attagāhapatitaṃ veneyyajanaṃ samūhaghanavinibbhogadassanena attagāhato",
  "anya-e0102n:520_1": "mocetukāmo bhagavā hitakāmo tassa tassa janassa sukhagahaṇatthaṃ cakkhuādīnampi visayabhūtaṃ oḷārikaṃ",
  "anya-e0102n:520_2": "paṭhamaṃ rūpakkhandhaṃ desesi.",
  "anya-e0102n:520_3": "Tato iṭṭhāniṭṭharūpasaṃvedanikaṃ vedanaṃ.",
  "anya-e0102n:520_4": "“Yaṃ vedayati,",
  "anya-e0102n:520_5": "taṃ sañjānātī”ti evaṃ vedanāvisayassa ākāragāhikaṃ saññaṃ.",
  "anya-e0102n:520_6": "Saññāvasena abhisaṅkhārake saṅkhāre.",
  "anya-e0102n:520_7": "Tesaṃ vedanādīnaṃ nissayaṃ adhipatibhūtañca nesaṃ viññāṇanti evaṃ tāva kamato vinicchayanayo viññātabbo.",
  "anya-e0102n:521_0": "505.",
  "anya-e0102n:521_1": "Visesatoti khandhānañca upādānakkhandhānañca visesato.",
  "anya-e0102n:521_2": "Ko pana nesaṃ viseso,",
  "anya-e0102n:521_3": "khandhā tāva avisesato vuttā.",
  "anya-e0102n:521_4": "Upādānakkhandhā sāsavaupādāniyabhāvena visesetvā. Yathāha –",
  "anya-e0102n:522_0": "“Pañca ceva vo,",
  "anya-e0102n:522_1": "bhikkhave,",
  "anya-e0102n:522_2": "khandhe desessāmi pañcupādānakkhandhe ca,",
  "anya-e0102n:522_3": "taṃ suṇātha.",
  "anya-e0102n:522_4": "Katame ca,",
  "anya-e0102n:522_5": "bhikkhave,",
  "anya-e0102n:522_6": "pañcakkhandhā, yaṃkiñci,",
  "anya-e0102n:522_7": "bhikkhave,",
  "anya-e0102n:522_8": "rūpaṃ atītānāgatapaccuppannaṃ…pe…",
  "anya-e0102n:522_9": "santike vā,",
  "anya-e0102n:522_10": "ayaṃ vuccati,",
  "anya-e0102n:522_11": "bhikkhave,",
  "anya-e0102n:522_12": "rūpakkhandho.",
  "anya-e0102n:522_13": "Yā kāci vedanā…pe…",
  "anya-e0102n:522_14": "yaṃkiñci viññāṇaṃ…pe…",
  "anya-e0102n:522_15": "santike vā,",
  "anya-e0102n:522_16": "ayaṃ vuccati,",
  "anya-e0102n:522_17": "bhikkhave,",
  "anya-e0102n:522_18": "viññāṇakkhandho.",
  "anya-e0102n:522_19": "Ime vuccanti,",
  "anya-e0102n:522_20": "bhikkhave,",
  "anya-e0102n:522_21": "pañcakkhandhā.",
  "anya-e0102n:522_22": "Katame ca,",
  "anya-e0102n:522_23": "bhikkhave,",
  "anya-e0102n:522_24": "pañcupādānakkhandhā. Yaṃkiñci,",
  "anya-e0102n:522_25": "bhikkhave, rūpaṃ…pe…",
  "anya-e0102n:522_26": "santike vā sāsavaṃ upādāniyaṃ,",
  "anya-e0102n:522_27": "ayaṃ vuccati,",
  "anya-e0102n:522_28": "bhikkhave,",
  "anya-e0102n:522_29": "rūpupādānakkhandho.",
  "anya-e0102n:522_30": "Yā kāci vedanā…pe…",
  "anya-e0102n:522_31": "yaṃkiñci viññāṇaṃ…pe…",
  "anya-e0102n:522_32": "santike vā sāsavaṃ upādāniyaṃ,",
  "anya-e0102n:522_33": "ayaṃ vuccati,",
  "anya-e0102n:522_34": "bhikkhave,",
  "anya-e0102n:522_35": "viññāṇupādānakkhandho.",
  "anya-e0102n:522_36": "Ime vuccanti,",
  "anya-e0102n:522_37": "bhikkhave,",
  "anya-e0102n:522_38": "pañcupādānakkhandhā”ti.",
  "anya-e0102n:523_0": "Ettha ca yathā vedanādayo anāsavāpi atthi,",
  "anya-e0102n:523_1": "na evaṃ rūpaṃ.",
  "anya-e0102n:523_2": "Yasmā panassa rāsaṭṭhena khandhabhāvo yujjati,",
  "anya-e0102n:523_3": "tasmā khandhesu vuttaṃ.",
  "anya-e0102n:523_4": "Yasmā rāsaṭṭhena ca sāsavaṭṭhena ca upādānakkhandhabhāvo yujjati,",
  "anya-e0102n:523_5": "tasmā upādānakkhandhesu vuttaṃ.",
  "anya-e0102n:523_6": "Vedanādayo pana anāsavāva khandhesu vuttā.",
  "anya-e0102n:523_7": "Sāsavā upādānakkhandhesu.",
  "anya-e0102n:523_8": "Upādānakkhandhāti cettha upādānagocarā khandhā upādānakkhandhāti evamattho daṭṭhabbo.",
  "anya-e0102n:523_9": "Idha pana sabbepete ekajjhaṃ katvā khandhāti adhippetā.",
  "anya-e0102n:524_0": "506.",
  "anya-e0102n:524_1": "Anūnādhikatoti kasmā pana bhagavatā pañceva khandhā vuttā anūnā anadhikāti.",
  "anya-e0102n:524_2": "Sabbasaṅkhatasabhāgekasaṅgahato attattaniyagāhavatthussa etaparamato aññesañca tadavarodhato.",
  "anya-e0102n:524_3": "Anekappabhedesu hi saṅkhatadhammesu sabhāgavasena saṅgayhamānesu rūpampi rūpasabhāgekasaṅgahavasena eko khandho hoti.",
  "anya-e0102n:524_4": "Vedanā vedanāsabhāgekasaṅgahavasena eko khandho hoti.",
  "anya-e0102n:524_5": "Esa nayo saññādīsu.",
  "anya-e0102n:524_6": "Tasmā sabbasaṅkhatasabhāgekasaṅgahato pañceva vuttā.",
  "anya-e0102n:524_7": "Etaparamañcetaṃ attattaniyagāhavatthu yadidaṃ rūpādayo pañca.",
  "anya-e0102n:524_8": "Vuttañhetaṃ “rūpe kho,",
  "anya-e0102n:524_9": "bhikkhave,",
  "anya-e0102n:524_10": "sati rūpaṃ upādāya rūpaṃ abhinivissa evaṃ diṭṭhi uppajjati ‘etaṃ mama,",
  "anya-e0102n:524_11": "esohamasmi,",
  "anya-e0102n:524_12": "eso me attā’ti. Vedanāya, saññāya,",
  "anya-e0102n:524_13": "saṅkhāresu,",
  "anya-e0102n:524_14": "viññāṇe sati viññāṇaṃ upādāya viññāṇaṃ abhinivissa evaṃ diṭṭhi uppajjati ‘etaṃ mama,",
  "anya-e0102n:524_15": "esohamasmi,",
  "anya-e0102n:524_16": "eso me attā”ti.",
  "anya-e0102n:524_17": "Tasmā attattaniyagāhavatthussa etaparamatopi pañceva vuttā.",
  "anya-e0102n:524_18": "Yepi caññe sīlādayo pañca dhammakkhandhā vuttā,",
  "anya-e0102n:524_19": "tepi saṅkhārakkhandhe pariyāpannattā ettheva avarodhaṃ gacchanti.",
  "anya-e0102n:524_20": "Tasmā aññesaṃ tadavarodhatopi pañceva vuttāti evaṃ anūnādhikato vinicchayanayo viññātabbo.",
  "anya-e0102n:525_0": "507.",
  "anya-e0102n:525_1": "Upamātoti ettha hi gilānasālupamo rūpupādānakkhandho,",
  "anya-e0102n:525_2": "gilānupamassa viññāṇupādānakkhandhassa vatthudvārārammaṇavasena nivāsaṭṭhānato.",
  "anya-e0102n:525_3": "Gelaññupamo vedanupādānakkhandho,",
  "anya-e0102n:525_4": "ābādhakattā.",
  "anya-e0102n:525_5": "Gelaññasamuṭṭhānupamo saññupādānakkhandho,",
  "anya-e0102n:525_6": "kāmasaññādivasena rāgādisampayuttavedanāsabbhāvā.",
  "anya-e0102n:525_7": "Asappāyasevanupamo saṅkhārupādānakkhandho,",
  "anya-e0102n:525_8": "vedanāgelaññassa nidānattā.",
  "anya-e0102n:525_9": "“Vedanaṃ vedanatthāya abhisaṅkharontī”ti hi vuttaṃ.",
  "anya-e0102n:525_10": "Tathā “akusalassa kammassa katattā upacitattā vipākaṃ kāyaviññāṇaṃ uppannaṃ hoti dukkhasahagata”nti.",
  "anya-e0102n:525_11": "Gilānupamo viññāṇupādānakkhandho,",
  "anya-e0102n:525_12": "vedanāgelaññena aparimuttattā.",
  "anya-e0102n:525_13": "Apica cārakakāraṇaaparādhakāraṇakārakaaparādhikupamā ete bhājanabhojanabyañjanaparivesakabhuñjakūpamā cāti evaṃ upamāto vinicchayanayo viññātabbo.",
  "anya-e0102n:526_0": "508.",
  "anya-e0102n:526_1": "Daṭṭhabbato dvidhāti saṅkhepato vitthārato cāti evaṃ dvidhā daṭṭhabbatopettha vinicchayanayo viññātabbo.",
  "anya-e0102n:526_2": "Saṅkhepato hi pañcupādānakkhandhā āsīvisūpame vuttanayena ukkhittāsikapaccatthikato,",
  "anya-e0102n:526_3": "bhārasuttavasena bhārato,",
  "anya-e0102n:526_4": "khajjanīyapariyāyavasena khādakato,",
  "anya-e0102n:526_5": "yamakasuttavasena aniccadukkhānattasaṅkhatavadhakato daṭṭhabbā.",
  "anya-e0102n:526_6": "Vitthārato panettha pheṇapiṇḍo viya rūpaṃ daṭṭhabbaṃ,",
  "anya-e0102n:526_7": "parimaddanāsahanato.",
  "anya-e0102n:526_8": "Udakapubbuḷaṃ viya vedanā,",
  "anya-e0102n:526_9": "muhuttaramaṇīyato.",
  "anya-e0102n:526_10": "Marīcikā viya saññā,",
  "anya-e0102n:526_11": "vippalambhanato.",
  "anya-e0102n:526_12": "Kadalikkhandho viya saṅkhārā,",
  "anya-e0102n:526_13": "asārakato.",
  "anya-e0102n:526_14": "Māyā viya viññāṇaṃ,",
  "anya-e0102n:526_15": "vañcakato.",
  "anya-e0102n:526_16": "Visesato ca suḷārampi ajjhattikaṃ rūpaṃ asubhanti daṭṭhabbaṃ.",
  "anya-e0102n:526_17": "Vedanā tīhi dukkhatāhi avinimuttato dukkhāti.",
  "anya-e0102n:526_18": "Saññāsaṅkhārā avidheyyato anattāti.",
  "anya-e0102n:526_19": "Viññāṇaṃ udayabbayadhammato aniccanti daṭṭhabbaṃ.",
  "anya-e0102n:527_0": "509.",
  "anya-e0102n:527_1": "Evaṃ passantassatthasiddhitoti evañca saṅkhepavitthāravasena dvidhā passato yā atthasiddhi hoti,",
  "anya-e0102n:527_2": "tatopi vinicchayanayo viññātabbo.",
  "anya-e0102n:527_3": "Seyyathidaṃ –",
  "anya-e0102n:527_4": "saṅkhepato tāva pañcupādānakkhandhe ukkhittāsikapaccatthikādibhāvena passanto khandhehi na vihaññati.",
  "anya-e0102n:527_5": "Vitthārato pana rūpādīni pheṇapiṇḍādisadisabhāvena passanto na asāresu sāradassī hoti.",
  "anya-e0102n:528_0": "Visesato ca ajjhattikarūpaṃ asubhato passanto kabaḷīkārāhāraṃ parijānāti,",
  "anya-e0102n:528_1": "asubhe subhanti vipallāsaṃ pajahati.",
  "anya-e0102n:528_2": "Kāmoghaṃ uttarati,",
  "anya-e0102n:528_3": "kāmayogena visaṃyujjati,",
  "anya-e0102n:528_4": "kāmāsavena anāsavo hoti,",
  "anya-e0102n:528_5": "abhijjhākāyaganthaṃ bhindati,",
  "anya-e0102n:528_6": "kāmupādānaṃ na upādiyati.",
  "anya-e0102n:529_0": "Vedanaṃ dukkhato passanto phassāhāraṃ parijānāti,",
  "anya-e0102n:529_1": "dukkhe sukhanti vipallāsaṃ pajahati,",
  "anya-e0102n:529_2": "bhavoghaṃ uttarati,",
  "anya-e0102n:529_3": "bhavayogena visaṃyujjati,",
  "anya-e0102n:529_4": "bhavāsavena anāsavo hoti,",
  "anya-e0102n:529_5": "byāpādakāyaganthaṃ bhindati,",
  "anya-e0102n:529_6": "sīlabbatupādānaṃ na upādiyati.",
  "anya-e0102n:530_0": "Saññaṃ saṅkhāre ca anattato passanto manosañcetanāhāraṃ parijānāti,",
  "anya-e0102n:530_1": "anattani attāti vipallāsaṃ pajahati,",
  "anya-e0102n:530_2": "diṭṭhoghaṃ uttarati,",
  "anya-e0102n:530_3": "diṭṭhiyogena visaṃyujjati,",
  "anya-e0102n:530_4": "diṭṭhāsavena anāsavo hoti.",
  "anya-e0102n:530_5": "Idaṃsaccābhinivesakāyaganthaṃ bhindati,",
  "anya-e0102n:530_6": "attavādupādānaṃ na upādiyati.",
  "anya-e0102n:531_0": "Viññāṇaṃ aniccato passanto viññāṇāhāraṃ parijānāti,",
  "anya-e0102n:531_1": "anicce niccanti vipallāsaṃ pajahati,",
  "anya-e0102n:531_2": "avijjoghaṃ uttarati,",
  "anya-e0102n:531_3": "avijjāyogena visaṃyujjati,",
  "anya-e0102n:531_4": "avijjāsavena anāsavo hoti,",
  "anya-e0102n:531_5": "sīlabbataparāmāsakāyaganthaṃ bhindati,",
  "anya-e0102n:531_6": "diṭṭhupādānaṃ na upādiyati.",
  "anya-e0102n:532_0": "Evaṃ mahānisaṃsaṃ, vadhakādivasena dassanaṃ yasmā;",
  "anya-e0102n:533_0": "Tasmā khandhe dhīro, vadhakādivasena passeyyāti.",
  "anya-e0102n:534_0": "Iti sādhujanapāmojjatthāya kate visuddhimagge",
  "anya-e0102n:535_0": "Paññābhāvanādhikāre",
  "anya-e0102n:536_0": "Khandhaniddeso nāma",
  "anya-e0102n:537_0": "Cuddasamo paricchedo.",
  "anya-e0102n:538_0": "15. Āyatanadhātuniddeso",
  "anya-e0102n:539_0": "Āyatanavitthārakathā",
  "anya-e0102n:540_0": "510.",
  "anya-e0102n:540_1": "Āyatanānīti dvādasāyatanāni –",
  "anya-e0102n:540_2": "cakkhāyatanaṃ,",
  "anya-e0102n:540_3": "rūpāyatanaṃ,",
  "anya-e0102n:540_4": "sotāyatanaṃ,",
  "anya-e0102n:540_5": "saddāyatanaṃ,",
  "anya-e0102n:540_6": "ghānāyatanaṃ,",
  "anya-e0102n:540_7": "gandhāyatanaṃ,",
  "anya-e0102n:540_8": "jivhāyatanaṃ,",
  "anya-e0102n:540_9": "rasāyatanaṃ,",
  "anya-e0102n:540_10": "kāyāyatanaṃ,",
  "anya-e0102n:540_11": "phoṭṭhabbāyatanaṃ,",
  "anya-e0102n:540_12": "manāyatanaṃ,",
  "anya-e0102n:540_13": "dhammāyatananti. Tattha –",
  "anya-e0102n:541_0": "Attha lakkhaṇa tāvatva, kama saṅkhepa vitthārā;",
  "anya-e0102n:542_0": "Tathā daṭṭhabbato ceva, viññātabbo vinicchayo.",
  "anya-e0102n:543_0": "Tattha visesato tāva cakkhatīti cakkhu,",
  "anya-e0102n:543_1": "rūpaṃ assādeti vibhāveti cāti attho.",
  "anya-e0102n:543_2": "Rūpayatīti rūpaṃ,",
  "anya-e0102n:543_3": "vaṇṇavikāraṃ āpajjamānaṃ hadayaṅgatabhāvaṃ pakāsetīti attho.",
  "anya-e0102n:543_4": "Suṇātīti sotaṃ.",
  "anya-e0102n:543_5": "Sappatīti saddo,",
  "anya-e0102n:543_6": "udāhariyatīti attho.",
  "anya-e0102n:543_7": "Ghāyatīti ghānaṃ.",
  "anya-e0102n:543_8": "Gandhayatīti gandho.",
  "anya-e0102n:543_9": "Attano vatthuṃ sūcayatīti attho.",
  "anya-e0102n:543_10": "Jīvitaṃ avhayatīti jivhā.",
  "anya-e0102n:543_11": "Rasanti taṃ sattāti raso,",
  "anya-e0102n:543_12": "assādentīti attho.",
  "anya-e0102n:543_13": "Kucchitānaṃ sāsavadhammānaṃ āyoti kāyo.",
  "anya-e0102n:543_14": "Āyoti uppattideso.",
  "anya-e0102n:543_15": "Phusiyatīti phoṭṭhabbaṃ.",
  "anya-e0102n:543_16": "Munātīti mano.",
  "anya-e0102n:543_17": "Attano lakkhaṇaṃ dhārentīti dhammā.",
  "anya-e0102n:544_0": "511.",
  "anya-e0102n:544_1": "Avisesato pana āyatanato,",
  "anya-e0102n:544_2": "āyānaṃ tananato,",
  "anya-e0102n:544_3": "āyatassa ca nayanato āyatananti veditabbaṃ.",
  "anya-e0102n:544_4": "Cakkhurūpādīsu hi taṃtaṃdvārārammaṇā cittacetasikā dhammā sena sena anubhavanādinā kiccena āyatanti uṭṭhahanti ghaṭanti,",
  "anya-e0102n:544_5": "vāyamantīti vuttaṃ hoti.",
  "anya-e0102n:544_6": "Te ca āyabhūte dhamme etāni tanonti,",
  "anya-e0102n:544_7": "vitthārentīti vuttaṃ hoti,",
  "anya-e0102n:544_8": "idañca anamatagge saṃsāre pavattaṃ atīva āyataṃ saṃsāradukkhaṃ yāva na nivattati,",
  "anya-e0102n:544_9": "tāva nayanteva,",
  "anya-e0102n:544_10": "pavattayantīti vuttaṃ hoti.",
  "anya-e0102n:544_11": "Iti sabbepime dhammā āyatanato,",
  "anya-e0102n:544_12": "āyānaṃ tananato,",
  "anya-e0102n:544_13": "āyatassa ca nayanato āyatanaṃ āyatananti vuccanti.",
  "anya-e0102n:545_0": "512.",
  "anya-e0102n:545_1": "Apica nivāsaṭṭhānaṭṭhena ākaraṭṭhena samosaraṇaṭṭhānaṭṭhena sañjātidesaṭṭhena kāraṇaṭṭhena ca āyatanaṃ veditabbaṃ.",
  "anya-e0102n:545_2": "Tathā hi loke “issarāyatanaṃ vāsudevāyatana”ntiādīsu nivāsaṭṭhānaṃ āyatananti vuccati.",
  "anya-e0102n:545_3": "“Suvaṇṇāyatanaṃ rajatāyatana”ntiādīsu ākaro.",
  "anya-e0102n:545_4": "Sāsane pana “manoramme āyatane sevanti naṃ vihaṅgamā”tiādīsu samosaraṇaṭṭhānaṃ.",
  "anya-e0102n:545_5": "“Dakkhiṇāpatho gunnaṃ āyatana”ntiādīsu sañjātideso.",
  "anya-e0102n:545_6": "“Tatra tatreva sakkhibhabbataṃ pāpuṇāti sati satiāyatane”tiādīsu kāraṇaṃ.",
  "anya-e0102n:546_0": "Cakkhuādīsu cāpi te te cittacetasikā dhammā nivasanti tadāyattavuttitāyāti cakkhādayo ca nesaṃ nivāsaṭṭhānaṃ.",
  "anya-e0102n:546_1": "Cakkhādīsu ca te ākiṇṇā tannissitattā tadārammaṇattā cāti cakkhādayo nesaṃ ākaro.",
  "anya-e0102n:546_2": "Cakkhādayo ca nesaṃ samosaraṇaṭṭhānaṃ,",
  "anya-e0102n:546_3": "tattha tattha vatthudvārārammaṇavasena samosaraṇato.",
  "anya-e0102n:546_4": "Cakkhādayo ca nesaṃ sañjātideso,",
  "anya-e0102n:546_5": "tannissayārammaṇabhāvena tattheva uppattito.",
  "anya-e0102n:546_6": "Cakkhādayo ca nesaṃ kāraṇaṃ,",
  "anya-e0102n:546_7": "tesaṃ abhāve abhāvatoti.",
  "anya-e0102n:546_8": "Iti nivāsaṭṭhānaṭṭhena,",
  "anya-e0102n:546_9": "ākaraṭṭhena,",
  "anya-e0102n:546_10": "samosaraṇaṭṭhānaṭṭhena,",
  "anya-e0102n:546_11": "sañjātidesaṭṭhena,",
  "anya-e0102n:546_12": "kāraṇaṭṭhenacāti imehipi kāraṇehi ete dhammā āyatanaṃ āyatananti vuccanti.",
  "anya-e0102n:547_0": "Tasmā yathāvuttena atthena cakkhu ca taṃ āyatanañcāti cakkhāyatanaṃ…pe…",
  "anya-e0102n:547_1": "dhammā ca te āyatanañcāti dhammāyatananti evaṃ tāvettha atthato viññātabbo vinicchayo.",
  "anya-e0102n:548_0": "513.",
  "anya-e0102n:548_1": "Lakkhaṇāti cakkhādīnaṃ lakkhaṇatopettha viññātabbo vinicchayo.",
  "anya-e0102n:548_2": "Tāni ca pana tesaṃ lakkhaṇāni khandhaniddese vuttanayeneva veditabbāni.",
  "anya-e0102n:549_0": "Tāvatvatoti tāvabhāvato.",
  "anya-e0102n:549_1": "Idaṃ vuttaṃ hoti –",
  "anya-e0102n:549_2": "cakkhādayopi hi dhammā eva,",
  "anya-e0102n:549_3": "evaṃ sati dhammāyatanamicceva avatvā kasmā dvādasāyatanānīti vuttānīti ce.",
  "anya-e0102n:549_4": "Chaviññāṇakāyuppattidvārārammaṇavavatthānato idha channaṃ viññāṇakāyānaṃ dvārabhāvena ārammaṇabhāvena",
  "anya-e0102n:549_5": "ca vavatthānato ayametesaṃ bhedo hotīti dvādasa vuttāni,",
  "anya-e0102n:549_6": "cakkhuviññāṇavīthipariyāpannassa hi viññāṇakāyassa cakkhāyatanameva uppattidvāraṃ,",
  "anya-e0102n:549_7": "rūpāyatanameva cārammaṇaṃ,",
  "anya-e0102n:549_8": "tathā itarāni itaresaṃ.",
  "anya-e0102n:549_9": "Chaṭṭhassa pana bhavaṅgamanasaṅkhāto manāyatanekadesova uppattidvāraṃ,",
  "anya-e0102n:549_10": "asādhāraṇameva ca dhammāyatanaṃ ārammaṇanti.",
  "anya-e0102n:549_11": "Iti channaṃ viññāṇakāyānaṃ uppattidvārārammaṇavavatthānato dvādasa vuttānīti evamettha tāvatvato viññātabbo vinicchayo.",
  "anya-e0102n:550_0": "514.",
  "anya-e0102n:550_1": "Kamatoti idhāpi pubbe vuttesu uppattikkamādīsu desanākkamova yujjati.",
  "anya-e0102n:550_2": "Ajjhattikesu hi āyatanesu sanidassanasappaṭighavisayattā cakkhāyatanaṃ pākaṭanti paṭhamaṃ desitaṃ,",
  "anya-e0102n:550_3": "tato anidassanasappaṭighavisayāni sotāyatanādīni.",
  "anya-e0102n:550_4": "Atha vā dassanānuttariyasavanānuttariyahetubhāvena bahūpakārattā ajjhattikesu cakkhāyatanasotāyatanāni paṭhamaṃ desitāni,",
  "anya-e0102n:550_5": "tato ghānāyatanādīni tīṇi,",
  "anya-e0102n:550_6": "pañcannampi gocaravisayattā ante manāyatanaṃ,",
  "anya-e0102n:550_7": "cakkhāyatanādīnaṃ pana gocarattā tassa tassa antarantarāni bāhiresu rūpāyatanādīni.",
  "anya-e0102n:550_8": "Apica viññāṇuppattikāraṇavavatthānatopi ayametesaṃ kamo veditabbo.",
  "anya-e0102n:550_9": "Vuttañhetaṃ “cakkhuñca paṭicca rūpe ca uppajjati cakkhuviññāṇaṃ…pe…",
  "anya-e0102n:550_10": "manañca paṭicca dhamme ca uppajjati manoviññāṇa”nti.",
  "anya-e0102n:550_11": "Evaṃ kamatopettha viññātabbo vinicchayo.",
  "anya-e0102n:551_0": "515.",
  "anya-e0102n:551_1": "Saṅkhepavitthārāti saṅkhepato hi manāyatanassa ceva dhammāyatanekadesassa ca nāmena tadavasesānañca āyatanānaṃ",
  "anya-e0102n:551_2": "rūpena saṅgahitattā dvādasāpi āyatanāni nāmarūpamattameva honti.",
  "anya-e0102n:551_3": "Vitthārato pana ajjhattikesu tāva cakkhāyatanaṃ jātivasena cakkhupasādamattameva,",
  "anya-e0102n:551_4": "paccayagatinikāyapuggalabhedato pana anantappabhedaṃ.",
  "anya-e0102n:551_5": "Tathā sotāyatanādīni cattāri.",
  "anya-e0102n:551_6": "Manāyatanaṃ kusalākusalavipākakiriyaviññāṇabhedena ekūnanavutippabhedaṃ ekavīsuttarasatappabhedañca.",
  "anya-e0102n:551_7": "Vatthupaṭipadādibhedato pana anantappabhedaṃ.",
  "anya-e0102n:551_8": "Rūpasaddagandharasāyatanāni visabhāgapaccayādibhedato anantappabhedāni.",
  "anya-e0102n:551_9": "Phoṭṭhabbāyatanaṃ pathavīdhātutejodhātuvāyodhātuvasena tippabhedaṃ.",
  "anya-e0102n:551_10": "Paccayādibhedato anekappabhedaṃ.",
  "anya-e0102n:551_11": "Dhammāyatanaṃ vedanāsaññāsaṅkhārakkhandhasukhumarūpanibbānānaṃ sabhāvanānattabhedato anekappabhedanti.",
  "anya-e0102n:551_12": "Evaṃ saṅkhepavitthārā viññātabbo vinicchayo.",
  "anya-e0102n:552_0": "516.",
  "anya-e0102n:552_1": "Daṭṭhabbatoti ettha pana sabbāneva saṅkhatāni āyatanāni anāgamanato aniggamanato ca daṭṭhabbāni.",
  "anya-e0102n:552_2": "Na hi tāni pubbe udayā kutoci āgacchanti,",
  "anya-e0102n:552_3": "napi uddhaṃ vayā kuhiñci gacchanti,",
  "anya-e0102n:552_4": "atha kho pubbe udayā appaṭiladdhasabhāvāni,",
  "anya-e0102n:552_5": "uddhaṃ vayā paribhinnasabhāvāni,",
  "anya-e0102n:552_6": "pubbantāparantavemajjhe paccayāyattavuttitāya avasāni pavattanti.",
  "anya-e0102n:552_7": "Tasmā anāgamanato aniggamanato ca daṭṭhabbāni.",
  "anya-e0102n:552_8": "Tathā nirīhakato abyāpārato ca.",
  "anya-e0102n:552_9": "Na hi cakkhurūpādīnaṃ evaṃ hoti “aho vata amhākaṃ sāmaggiyaṃ viññāṇaṃ nāma uppajjeyyā”ti,",
  "anya-e0102n:552_10": "na ca tāni viññāṇuppādanatthaṃ dvārabhāvena vatthubhāvena ārammaṇabhāvena vā īhanti,",
  "anya-e0102n:552_11": "na byāpāramāpajjanti,",
  "anya-e0102n:552_12": "atha kho dhammatāvesā,",
  "anya-e0102n:552_13": "yaṃ cakkhurūpādisāmaggiyaṃ cakkhuviññāṇādīni sambhavantīti.",
  "anya-e0102n:552_14": "Tasmā nirīhakato abyāpārato ca daṭṭhabbāni.",
  "anya-e0102n:552_15": "Apica ajjhattikāni suññagāmo viya daṭṭhabbāni,",
  "anya-e0102n:552_16": "dhuvasubhasukhattabhāvavirahitattā.",
  "anya-e0102n:552_17": "Bāhirāni gāmaghātakacorā viya,",
  "anya-e0102n:552_18": "ajjhattikānaṃ abhighātakattā.",
  "anya-e0102n:552_19": "Vuttañhetaṃ “cakkhu,",
  "anya-e0102n:552_20": "bhikkhave,",
  "anya-e0102n:552_21": "haññati manāpāmanāpehi rūpehī”ti vitthāro.",
  "anya-e0102n:552_22": "Apica ajjhattikāni cha pāṇakā viya daṭṭhabbāni,",
  "anya-e0102n:552_23": "bāhirāni tesaṃ gocarā viyāti.",
  "anya-e0102n:552_24": "Evamettha daṭṭhabbato viññātabbo vinicchayo.",
  "anya-e0102n:553_0": "Idaṃ tāva āyatanānaṃ vitthārakathāmukhaṃ.",
  "anya-e0102n:554_0": "Dhātuvitthārakathā",
  "anya-e0102n:555_0": "517.",
  "anya-e0102n:555_1": "Tadanantarā pana dhātuyoti aṭṭhārasa dhātuyo –",
  "anya-e0102n:555_2": "cakkhudhātu,",
  "anya-e0102n:555_3": "rūpadhātu,",
  "anya-e0102n:555_4": "cakkhuviññāṇadhātu,",
  "anya-e0102n:555_5": "sotadhātu,",
  "anya-e0102n:555_6": "saddadhātu,",
  "anya-e0102n:555_7": "sotaviññāṇadhātu,",
  "anya-e0102n:555_8": "ghānadhātu,",
  "anya-e0102n:555_9": "gandhadhātu,",
  "anya-e0102n:555_10": "ghānaviññāṇadhātu,",
  "anya-e0102n:555_11": "jivhādhātu,",
  "anya-e0102n:555_12": "rasadhātu,",
  "anya-e0102n:555_13": "jivhāviññāṇadhātu,",
  "anya-e0102n:555_14": "kāyadhātu,",
  "anya-e0102n:555_15": "phoṭṭhabbadhātu,",
  "anya-e0102n:555_16": "kāyaviññāṇadhātu,",
  "anya-e0102n:555_17": "manodhātu,",
  "anya-e0102n:555_18": "dhammadhātu,",
  "anya-e0102n:555_19": "manoviññāṇadhātūti. Tattha –",
  "anya-e0102n:556_0": "Atthato lakkhaṇādīhi, kama tāvatvasaṅkhato;",
  "anya-e0102n:557_0": "Paccayā atha daṭṭhabbā, veditabbo vinicchayo.",
  "anya-e0102n:558_0": "Tattha atthatoti cakkhatīti cakkhu.",
  "anya-e0102n:558_1": "Rūpayatīti rūpaṃ.",
  "anya-e0102n:558_2": "Cakkhussa viññāṇaṃ cakkhuviññāṇanti evamādinā tāva nayena cakkhādīnaṃ visesatthato veditabbo vinicchayo.",
  "anya-e0102n:558_3": "Avisesena pana vidahati, dhīyate, vidhānaṃ,",
  "anya-e0102n:558_4": "vidhīyate etāya,",
  "anya-e0102n:558_5": "ettha vā dhīyatīti dhātu.",
  "anya-e0102n:558_6": "Lokiyā hi dhātuyo kāraṇabhāvena vavatthitā hutvā suvaṇṇarajatādidhātuyo viya suvaṇṇarajatādiṃ,",
  "anya-e0102n:558_7": "anekappakāraṃ saṃsāradukkhaṃ vidahanti.",
  "anya-e0102n:558_8": "Bhārahārehi ca bhāro viya,",
  "anya-e0102n:558_9": "sattehi dhīyante,",
  "anya-e0102n:558_10": "dhāriyantīti attho.",
  "anya-e0102n:558_11": "Dukkhavidhānamattameva cesā,",
  "anya-e0102n:558_12": "avasavattanato.",
  "anya-e0102n:558_13": "Etāhi ca karaṇabhūtāhi saṃsāradukkhaṃ sattehi anuvidhīyati.",
  "anya-e0102n:558_14": "Tathāvihitañca taṃ etāsveva dhīyati,",
  "anya-e0102n:558_15": "ṭhapiyatīti attho.",
  "anya-e0102n:558_16": "Iti cakkhādīsu ekeko dhammo yathāsambhavaṃ vidahati,",
  "anya-e0102n:558_17": "dhīyatītiādinā atthavasena dhātūti vuccati.",
  "anya-e0102n:559_0": "518.",
  "anya-e0102n:559_1": "Apica yathā titthiyānaṃ attā nāma sabhāvato natthi,",
  "anya-e0102n:559_2": "na evametā,",
  "anya-e0102n:559_3": "etā pana attano sabhāvaṃ dhārentīti dhātuyo.",
  "anya-e0102n:559_4": "Yathā loke vicittā haritālamanosilādayo selāvayavā dhātuyoti vuccanti,",
  "anya-e0102n:559_5": "evametāpi dhātuyo viya dhātuyo.",
  "anya-e0102n:559_6": "Vicittā hete ñāṇañeyyāvayavāti.",
  "anya-e0102n:559_7": "Yathā vā sarīrasaṅkhātassa samudāyassa avayavabhūtesu rasasoṇitādīsu aññamaññavisabhāgalakkhaṇaparicchinnesu dhātusamaññā,",
  "anya-e0102n:559_8": "evametesupi pañcakkhandhasaṅkhātassa attabhāvassa avayavesu dhātusamaññā veditabbā.",
  "anya-e0102n:559_9": "Aññamaññavisabhāgalakkhaṇaparicchinnā hete cakkhādayoti.",
  "anya-e0102n:559_10": "Apica dhātūti nijjīvamattassevetaṃ adhivacanaṃ.",
  "anya-e0102n:559_11": "Tathā hi bhagavā “cha dhāturo ayaṃ bhikkhu puriso”tiādīsu jīvasaññāsamūhananatthaṃ dhātudesanaṃ akāsīti.",
  "anya-e0102n:560_0": "Tasmā yathāvuttena atthena cakkhu ca taṃ dhātu ca cakkhudhātu…pe…",
  "anya-e0102n:560_1": "manoviññāṇañca taṃ dhātu ca manoviññāṇadhātūti.",
  "anya-e0102n:560_2": "Evaṃ tāvettha atthato veditabbo vinicchayo.",
  "anya-e0102n:561_0": "519.",
  "anya-e0102n:561_1": "Lakkhaṇāditoti cakkhādīnaṃ lakkhaṇāditopettha veditabbo vinicchayo.",
  "anya-e0102n:561_2": "Tāni ca pana nesaṃ lakkhaṇādīni khandhaniddese vuttanayeneva veditabbāni.",
  "anya-e0102n:562_0": "Kamatoti idhāpi pubbe vuttesu uppattikkamādīsu desanākkamova yujjati.",
  "anya-e0102n:562_1": "So ca panāyaṃ hetuphalānupubbavavatthānavasena vutto.",
  "anya-e0102n:562_2": "Cakkhudhātu rūpadhātūti idañhi dvayaṃ hetu,",
  "anya-e0102n:562_3": "cakkhuviññāṇadhātūti phalaṃ.",
  "anya-e0102n:562_4": "Evaṃ sabbattha.",
  "anya-e0102n:563_0": "520.",
  "anya-e0102n:563_1": "Tāvatvatoti tāvabhāvato.",
  "anya-e0102n:563_2": "Idaṃ vuttaṃ hoti –",
  "anya-e0102n:563_3": "tesu tesu hi suttābhidhammappadesesu “ābhādhātu,",
  "anya-e0102n:563_4": "subhadhātu,",
  "anya-e0102n:563_5": "ākāsānañcāyatanadhātu,",
  "anya-e0102n:563_6": "viññāṇañcāyatanadhātu,",
  "anya-e0102n:563_7": "ākiñcaññāyatanadhātu,",
  "anya-e0102n:563_8": "nevasaññānāsaññāyatanadhātu,",
  "anya-e0102n:563_9": "saññāvedayitanirodhadhātu”,",
  "anya-e0102n:563_10": "“kāmadhātu,",
  "anya-e0102n:563_11": "byāpādadhātu,",
  "anya-e0102n:563_12": "vihiṃsādhātu,",
  "anya-e0102n:563_13": "nekkhammadhātu,",
  "anya-e0102n:563_14": "abyāpādadhātu,",
  "anya-e0102n:563_15": "avihiṃsādhātu”,",
  "anya-e0102n:563_16": "“sukhadhātu,",
  "anya-e0102n:563_17": "dukkhadhātu,",
  "anya-e0102n:563_18": "somanassadhātu,",
  "anya-e0102n:563_19": "domanassadhātu,",
  "anya-e0102n:563_20": "upekkhādhātu,",
  "anya-e0102n:563_21": "avijjādhātu”,",
  "anya-e0102n:563_22": "“ārambhadhātu,",
  "anya-e0102n:563_23": "nikkamadhātu,",
  "anya-e0102n:563_24": "parakkamadhātu”,",
  "anya-e0102n:563_25": "“hīnadhātu,",
  "anya-e0102n:563_26": "majjhimadhātu,",
  "anya-e0102n:563_27": "paṇītadhātu”,",
  "anya-e0102n:563_28": "“pathavīdhātu, āpodhātu,",
  "anya-e0102n:563_29": "tejodhātu,",
  "anya-e0102n:563_30": "vāyodhātu,",
  "anya-e0102n:563_31": "ākāsadhātu,",
  "anya-e0102n:563_32": "viññāṇadhātu”,",
  "anya-e0102n:563_33": "“saṅkhatadhātu,",
  "anya-e0102n:563_34": "asaṅkhatadhātu”,",
  "anya-e0102n:563_35": "“anekadhātu nānādhātu loko”ti evamādayo aññāpi dhātuyo dissanti.",
  "anya-e0102n:563_36": "Evaṃ sati sabbāsaṃ vasena paricchedaṃ akatvā kasmā aṭṭhārasāti ayameva paricchedo katoti ce.",
  "anya-e0102n:563_37": "Sabhāvato vijjamānānaṃ sabbadhātūnaṃ tadantogadhattā.",
  "anya-e0102n:564_0": "Rūpadhātuyeva hi ābhādhātu,",
  "anya-e0102n:564_1": "subhadhātu pana rūpādipaṭibaddhā. Kasmā,",
  "anya-e0102n:564_2": "subhanimittattā.",
  "anya-e0102n:564_3": "Subhanimittañhi subhadhātu.",
  "anya-e0102n:564_4": "Tañca rūpādivinimuttaṃ na vijjati.",
  "anya-e0102n:564_5": "Kusalavipākārammaṇā vā rūpādayo eva subhadhātūti rūpādimattamevesā.",
  "anya-e0102n:564_6": "Ākāsānañcāyatanadhātuādīsu cittaṃ manoviññāṇadhātuyeva,",
  "anya-e0102n:564_7": "sesā dhammadhātu.",
  "anya-e0102n:564_8": "Saññāvedayitanirodhadhātu pana sabhāvato natthi.",
  "anya-e0102n:564_9": "Dhātudvayanirodhamattameva hi sā.",
  "anya-e0102n:565_0": "Kāmadhātu dhammadhātumattaṃ vā hoti. Yathāha –",
  "anya-e0102n:565_1": "“tattha katamā kāmadhātu?",
  "anya-e0102n:565_2": "Kāmapaṭisaṃyutto takko vitakko micchāsaṅkappo”ti.",
  "anya-e0102n:565_3": "Aṭṭhārasāpi vā dhātuyo. Yathāha –",
  "anya-e0102n:565_4": "“heṭṭhato avīcinirayaṃ pariyantaṃ karitvā uparito paranimmitavasavattī deve antokaritvā yaṃ etasmiṃ antare",
  "anya-e0102n:565_5": "etthāvacarā ettha pariyāpannā khandhadhātuāyatanā rūpā vedanā saññā saṅkhārā viññāṇaṃ,",
  "anya-e0102n:565_6": "ayaṃ vuccati kāmadhātū”ti.",
  "anya-e0102n:566_0": "Nekkhammadhātu dhammadhātu eva,",
  "anya-e0102n:566_1": "“sabbepi kusalā dhammā nekkhammadhātū”ti vacanato manoviññāṇadhātupi hotiyeva.",
  "anya-e0102n:566_2": "Byāpādavihiṃsā- abyāpāda-",
  "anya-e0102n:566_3": "avihiṃsāsukha- dukkha-",
  "anya-e0102n:566_4": "somanassa-",
  "anya-e0102n:566_5": "domanassupekkhā-",
  "anya-e0102n:566_6": "avijjāārambha- nikkama-",
  "anya-e0102n:566_7": "parakkamadhātuyo dhammadhātuyeva.",
  "anya-e0102n:567_0": "Hīnamajjhimapaṇītadhātuyo aṭṭhārasa dhātumattameva.",
  "anya-e0102n:567_1": "Hīnā hi cakkhādayo hīnā dhātu,",
  "anya-e0102n:567_2": "majjhimapaṇītā majjhimā ceva paṇītā ca.",
  "anya-e0102n:567_3": "Nippariyāyena pana akusalā dhammadhātumanoviññāṇadhātuyo hīnadhātu,",
  "anya-e0102n:567_4": "lokiyā kusalābyākatā ubhopi cakkhudhātuādayo ca majjhimadhātu,",
  "anya-e0102n:567_5": "lokuttarā pana dhammadhātumanoviññāṇadhātuyo paṇītadhātu.",
  "anya-e0102n:568_0": "Pathavītejovāyodhātuyo phoṭṭhabbadhātuyeva,",
  "anya-e0102n:568_1": "āpodhātu ākāsadhātu ca dhammadhātuyeva.",
  "anya-e0102n:568_2": "Viññāṇadhātu cakkhuviññāṇādisattaviññāṇadhātusaṅkhepoyeva.",
  "anya-e0102n:569_0": "Sattarasa dhātuyo dhammadhātuekadeso ca saṅkhatadhātu,",
  "anya-e0102n:569_1": "asaṅkhatā pana dhātu dhammadhātuekadesova.",
  "anya-e0102n:569_2": "Anekadhātunānādhātuloko pana aṭṭhārasa dhātuppabhedamattamevāti.",
  "anya-e0102n:569_3": "Iti sabhāvato vijjamānānaṃ sabbadhātūnaṃ tadantogadhattā aṭṭhāraseva vuttāti.",
  "anya-e0102n:570_0": "521.",
  "anya-e0102n:570_1": "Apica vijānanasabhāve viññāṇe jīvasaññīnaṃ saññāsamūhananatthampi aṭṭhāraseva vuttā.",
  "anya-e0102n:570_2": "Santi hi sattā vijānanasabhāve viññāṇe jīvasaññino,",
  "anya-e0102n:570_3": "tesaṃ cakkhusotaghānajivhākāyamanodhātumanoviññāṇadhātubhedena tassa anekataṃ cakkhurūpādipaccayāyattavuttitāya",
  "anya-e0102n:570_4": "aniccatañca pakāsetvā dīgharattānusayitaṃ jīvasaññaṃ samūhanitukāmena bhagavatā aṭṭhārasa dhātuyo pakāsitā.",
  "anya-e0102n:570_5": "Kiñca bhiyyo tathā veneyyajjhāsayavasena ca.",
  "anya-e0102n:570_6": "Ye ca imāya anatisaṅkhepavitthārāya desanāya veneyyasattā,",
  "anya-e0102n:570_7": "tadajjhāsayavasena ca aṭṭhāraseva pakāsitā.",
  "anya-e0102n:571_0": "Saṅkhepavitthāranayena tathā tathā hi,",
  "anya-e0102n:572_0": "Dhammaṃ pakāsayati esa yathā yathāssa;",
  "anya-e0102n:573_0": "Saddhammatejavihataṃ vilayaṃ khaṇena,",
  "anya-e0102n:574_0": "Veneyyasattahadayesu tamo payātīti.",
  "anya-e0102n:575_0": "Evamettha tāvatvato veditabbo vinicchayo.",
  "anya-e0102n:576_0": "522.",
  "anya-e0102n:576_1": "Saṅkhatoti cakkhudhātu tāva jātito eko dhammotveva saṅkhaṃ gacchati cakkhupasādavasena,",
  "anya-e0102n:576_2": "tathā sotaghānajivhākāyarūpasaddagandharasadhātuyo sotappasādādivasena,",
  "anya-e0102n:576_3": "phoṭṭhabbadhātu pana pathavītejovāyovasena tayo dhammāti saṅkhaṃ gacchati.",
  "anya-e0102n:576_4": "Cakkhuviññāṇadhātu kusalākusalavipākavasena dve dhammāti saṅkhaṃ gacchati,",
  "anya-e0102n:576_5": "tathā sotaghānajivhākāyaviññāṇadhātuyo.",
  "anya-e0102n:576_6": "Manodhātu pana pañcadvārāvajjanakusalākusalavipākasampaṭicchanavasena tayo dhammāti saṅkhaṃ gacchati.",
  "anya-e0102n:576_7": "Dhammadhātu tiṇṇaṃ arūpakkhandhānaṃ soḷasannaṃ sukhumarūpānaṃ asaṅkhatāya ca dhātuyā vasena vīsati dhammāti saṅkhaṃ gacchati.",
  "anya-e0102n:576_8": "Manoviññāṇadhātu sesakusalākusalābyākataviññāṇavasena chasattati dhammāti saṅkhaṃ gacchati.",
  "anya-e0102n:576_9": "Evamettha saṅkhatopi veditabbo vinicchayo.",
  "anya-e0102n:577_0": "523.",
  "anya-e0102n:577_1": "Paccayāti ettha ca cakkhudhātu tāva cakkhuviññāṇadhātuyā vippayuttapurejātaatthiavigatanissayindriyapaccayānaṃ vasena chahi paccayehi paccayo hoti,",
  "anya-e0102n:577_2": "rūpadhātu purejātaatthiavigatārammaṇapaccayānaṃ vasena catūhi paccayehi paccayo hoti.",
  "anya-e0102n:577_3": "Evaṃ sotaviññāṇadhātuādīnaṃ sotadhātusaddadhātuādayo.",
  "anya-e0102n:577_4": "Pañcannaṃ pana nesaṃ āvajjanamanodhātu anantarasamanantaranatthivigatānantarūpanissayavasena pañcahi paccayehi paccayo hoti,",
  "anya-e0102n:577_5": "tā ca pañcapi sampaṭicchanamanodhātuyā.",
  "anya-e0102n:577_6": "Tathā sampaṭicchanamanodhātu santīraṇamanoviññāṇadhātuyā,",
  "anya-e0102n:577_7": "sā ca voṭṭhabbanamanoviññāṇadhātuyā,",
  "anya-e0102n:577_8": "voṭṭhabbanamanoviññāṇadhātu ca javanamanoviññāṇadhātuyā.",
  "anya-e0102n:577_9": "Javanamanoviññāṇadhātu pana anantarāya javanamanoviññāṇadhātuyā tehi ceva pañcahi āsevanapaccayena cāti chahi paccayehi paccayo hoti.",
  "anya-e0102n:577_10": "Esa tāva pañcadvāre nayo.",
  "anya-e0102n:578_0": "Manodvāre pana bhavaṅgamanoviññāṇadhātu āvajjanamanoviññāṇadhātuyā.",
  "anya-e0102n:578_1": "Āvajjanamanoviññāṇadhātu ca javanamanoviññāṇadhātuyā purimehi pañcahi paccayehi paccayo hoti.",
  "anya-e0102n:578_2": "Dhammadhātu pana sattannampi viññāṇadhātūnaṃ sahajātaaññamaññanissayasampayuttaatthiavigatādīhi bahudhā paccayo hoti.",
  "anya-e0102n:578_3": "Cakkhudhātuādayo pana ekaccā ca dhammadhātu ekaccāya manoviññāṇadhātuyā ārammaṇapaccayādīhipi paccayā honti.",
  "anya-e0102n:578_4": "Cakkhuviññāṇadhātuādīnañca na kevalaṃ cakkhurūpādayo paccayā honti,",
  "anya-e0102n:578_5": "atha kho ālokādayopi.",
  "anya-e0102n:578_6": "Tenāhu pubbācariyā –",
  "anya-e0102n:579_0": "“Cakkhurūpālokamanasikāre paṭicca uppajjati cakkhuviññāṇaṃ.",
  "anya-e0102n:579_1": "Sotasaddavivaramanasikāre paṭicca uppajjati sotaviññāṇaṃ.",
  "anya-e0102n:579_2": "Ghānagandhavāyumanasikāre paṭicca uppajjati ghānaviññāṇaṃ.",
  "anya-e0102n:579_3": "Jivhārasaāpamanasikāre paṭicca uppajjati jivhāviññāṇaṃ.",
  "anya-e0102n:579_4": "Kāyaphoṭṭhabbapathavīmanasikāre paṭicca uppajjati kāyaviññāṇaṃ.",
  "anya-e0102n:579_5": "Bhavaṅgamanadhammamanasikāre paṭicca uppajjati manoviññāṇa”nti.",
  "anya-e0102n:580_0": "Ayamettha saṅkhepo.",
  "anya-e0102n:580_1": "Vitthārato pana paccayappabhedo paṭiccasamuppādaniddese āvibhavissatīti evamettha paccayatopi veditabbo vinicchayo.",
  "anya-e0102n:581_0": "524.",
  "anya-e0102n:581_1": "Daṭṭhabbatoti daṭṭhabbatopettha vinicchayo veditabboti attho.",
  "anya-e0102n:581_2": "Sabbā eva hi saṅkhatadhātuyo pubbantāparantavivittato dhuvasubhasukhattabhāvasuññato paccayāyattavuttito ca daṭṭhabbā.",
  "anya-e0102n:582_0": "Visesato panettha bheritalaṃ viya cakkhudhātu daṭṭhabbā,",
  "anya-e0102n:582_1": "daṇḍo viya rūpadhātu,",
  "anya-e0102n:582_2": "saddo viya cakkhuviññāṇadhātu.",
  "anya-e0102n:582_3": "Tathā ādāsatalaṃ viya cakkhudhātu,",
  "anya-e0102n:582_4": "mukhaṃ viya rūpadhātu,",
  "anya-e0102n:582_5": "mukhanimittaṃ viya cakkhuviññāṇadhātu.",
  "anya-e0102n:582_6": "Atha vā ucchutilā viya cakkhudhātu,",
  "anya-e0102n:582_7": "yantacakkayaṭṭhi viya rūpadhātu,",
  "anya-e0102n:582_8": "ucchurasatelāni viya cakkhuviññāṇadhātu.",
  "anya-e0102n:582_9": "Tathā adharāraṇī viya cakkhudhātu,",
  "anya-e0102n:582_10": "uttarāraṇī viya rūpadhātu,",
  "anya-e0102n:582_11": "aggi viya cakkhuviññāṇadhātu.",
  "anya-e0102n:582_12": "Esa nayo sotadhātuādīsu.",
  "anya-e0102n:583_0": "Manodhātu pana yathāsambhavato cakkhuviññāṇadhātuādīnaṃ purecarānucarā viya daṭṭhabbā.",
  "anya-e0102n:584_0": "Dhammadhātuyā vedanākkhandho sallamiva sūlamiva ca daṭṭhabbo.",
  "anya-e0102n:584_1": "Saññāsaṅkhārakkhandhā vedanāsallasūlayogāāturā viya,",
  "anya-e0102n:584_2": "puthujjanānaṃ vā saññā āsādukkhajananato rittamuṭṭhi viya.",
  "anya-e0102n:584_3": "Ayathābhuccanimittagāhakato vanamigo viya.",
  "anya-e0102n:584_4": "Saṅkhārā paṭisandhiyaṃ pakkhipanato aṅgārakāsuyaṃ khipanakapurisā viya.",
  "anya-e0102n:584_5": "Jāti dukkhānubandhato rājapurisānubandhacorā viya.",
  "anya-e0102n:584_6": "Sabbānatthāvahassa khandhasantānassa hetuto visarukkhabījāni viya.",
  "anya-e0102n:584_7": "Rūpaṃ nānāvidhupaddavanimittato khuracakkaṃ viya daṭṭhabbaṃ.",
  "anya-e0102n:584_8": "Asaṅkhatā pana dhātu amatato santato khemato ca daṭṭhabbā. Kasmā?",
  "anya-e0102n:584_9": "Sabbānatthāvahassa paṭipakkhabhūtattā.",
  "anya-e0102n:585_0": "Manoviññāṇadhātu ārammaṇesu vavatthānābhāvato araññamakkaṭo viya,",
  "anya-e0102n:585_1": "duddamanato assakhaḷuṅko viya,",
  "anya-e0102n:585_2": "yatthakāmanipātito vehāsakkhittadaṇḍo viya,",
  "anya-e0102n:585_3": "lobhadosādinānappakārakilesavesayogato raṅganaṭo viya daṭṭhabbāti.",
  "anya-e0102n:586_0": "Iti sādhujanapāmojjatthāya kate visuddhimagge",
  "anya-e0102n:587_0": "Paññābhāvanādhikāre",
  "anya-e0102n:588_0": "Āyatanadhātuniddeso nāma",
  "anya-e0102n:589_0": "Pannarasamo paricchedo.",
  "anya-e0102n:590_0": "16. Indriyasaccaniddeso",
  "anya-e0102n:591_0": "Indriyavitthārakathā",
  "anya-e0102n:592_0": "525.",
  "anya-e0102n:592_1": "Dhātūnaṃ anantaraṃ uddiṭṭhāni pana indriyānīti bāvīsatindriyāni –",
  "anya-e0102n:592_2": "cakkhundriyaṃ sotindriyaṃ ghānindriyaṃ jivhindriyaṃ kāyindriyaṃ manindriyaṃ itthindriyaṃ purisindriyaṃ",
  "anya-e0102n:592_3": "jīvitindriyaṃ sukhindriyaṃ dukkhindriyaṃ somanassindriyaṃ domanassindriyaṃ upekkhindriyaṃ saddhindriyaṃ",
  "anya-e0102n:592_4": "vīriyindriyaṃ satindriyaṃ samādhindriyaṃ paññindriyaṃ anaññātaññassāmītindriyaṃ aññindriyaṃ aññātāvindriyanti.  Tattha –",
  "anya-e0102n:593_0": "Atthato lakkhaṇādīhi, kamato ca vijāniyā;",
  "anya-e0102n:594_0": "Bhedābhedā tathā kiccā, bhūmito ca vinicchayaṃ.",
  "anya-e0102n:595_0": "Tattha cakkhādīnaṃ tāva cakkhatīti cakkhūtiādinā nayena attho pakāsito.",
  "anya-e0102n:595_1": "Pacchimesu pana tīsu paṭhamaṃ pubbabhāge anaññātaṃ amataṃ padaṃ catusaccadhammaṃ vā jānissāmīti evaṃ",
  "anya-e0102n:595_2": "paṭipannassa uppajjanato indriyaṭṭhasambhavato ca anaññātaññassāmītindriyanti vuttaṃ.",
  "anya-e0102n:595_3": "Dutiyaṃ ājānanato indriyaṭṭhasambhavato ca aññindriyaṃ.",
  "anya-e0102n:595_4": "Tatiyaṃ aññātāvino catūsu saccesu niṭṭhitaññāṇakiccassa khīṇāsavassa uppajjanato indriyaṭṭhasambhavato ca aññātāvindriyaṃ.",
  "anya-e0102n:596_0": "Ko pana nesaṃ indriyaṭṭho nāmāti?",
  "anya-e0102n:596_1": "Indaliṅgaṭṭho indriyaṭṭho.",
  "anya-e0102n:596_2": "Indadesitaṭṭho indriyaṭṭho.",
  "anya-e0102n:596_3": "Indadiṭṭhaṭṭho indriyaṭṭho.",
  "anya-e0102n:596_4": "Indasiṭṭhaṭṭho indriyaṭṭho.",
  "anya-e0102n:596_5": "Indajuṭṭhaṭṭho indriyaṭṭho.",
  "anya-e0102n:596_6": "So sabbopi idha yathāyogaṃ yujjati.",
  "anya-e0102n:596_7": "Bhagavā hi sammāsambuddho paramissariyabhāvato indo.",
  "anya-e0102n:596_8": "Kusalākusalañca kammaṃ,",
  "anya-e0102n:596_9": "kammesu kassaci issariyābhāvato.",
  "anya-e0102n:596_10": "Tenevettha kammasañjanitāni tāva indriyāni kusalākusalakammaṃ ulliṅgenti.",
  "anya-e0102n:596_11": "Tena ca siṭṭhānīti indaliṅgaṭṭhena indasiṭṭhaṭṭhena ca indriyāni.",
  "anya-e0102n:596_12": "Sabbāneva panetāni bhagavatā yathābhūtato pakāsitāni abhisambuddhāni cāti indadesitaṭṭhena indadiṭṭhaṭṭhena ca indriyāni.",
  "anya-e0102n:596_13": "Teneva bhagavatā munindena kānici gocarāsevanāya kānici bhāvanāsevanāya sevitānīti indajuṭṭhaṭṭhenāpi indriyāni.",
  "anya-e0102n:597_0": "Apica ādhipaccasaṅkhātena issariyaṭṭhenāpi etāni indriyāni.",
  "anya-e0102n:597_1": "Cakkhuviññāṇādippavattiyañhi cakkhādīnaṃ siddhaṃ ādhipaccaṃ,",
  "anya-e0102n:597_2": "tasmiṃ tikkhe tikkhattā mande ca mandattāti.",
  "anya-e0102n:597_3": "Ayaṃ tāvettha atthato vinicchayo.",
  "anya-e0102n:598_0": "Lakkhaṇādīhīti lakkhaṇarasapaccupaṭṭhānapadaṭṭhānehipi cakkhādīnaṃ vinicchayaṃ vijāniyāti attho.",
  "anya-e0102n:598_1": "Tāni ca nesaṃ lakkhaṇādīni khandhaniddese vuttāneva.",
  "anya-e0102n:598_2": "Paññindriyādīni hi cattāri atthato amohoyeva.",
  "anya-e0102n:598_3": "Sesāni tattha sarūpeneva āgatāni.",
  "anya-e0102n:599_0": "526.",
  "anya-e0102n:599_1": "Kamatoti ayampi desanākkamova.",
  "anya-e0102n:599_2": "Tattha ajjhattadhamme pariññāya ariyabhūmipaṭilābho hotīti attabhāvapariyāpannāni cakkhundriyādīni paṭhamaṃ desitāni.",
  "anya-e0102n:599_3": "So pana attabhāvo yaṃ dhammaṃ upādāya itthīti vā purisoti vā saṅkhaṃ gacchati,",
  "anya-e0102n:599_4": "ayaṃ soti nidassanatthaṃ tato itthindriyaṃ purisindriyañca.",
  "anya-e0102n:599_5": "So duvidhopi jīvitindriyapaṭibaddhavuttīti ñāpanatthaṃ tato jīvitindriyaṃ.",
  "anya-e0102n:599_6": "Yāva tassa pavatti,",
  "anya-e0102n:599_7": "tāva etesaṃ vedayitānaṃ anivatti.",
  "anya-e0102n:599_8": "Yañca kiñci vedayitaṃ,",
  "anya-e0102n:599_9": "sabbaṃ taṃ dukkhanti ñāpanatthaṃ tato sukhindriyādīni.",
  "anya-e0102n:599_10": "Taṃnirodhatthaṃ pana ete dhammā bhāvetabbāti paṭipattidassanatthaṃ tato saddhādīni.",
  "anya-e0102n:599_11": "Imāya paṭipattiyā esa dhammo paṭhamaṃ attani pātubhavatīti paṭipattiyā amoghabhāvadassanatthaṃ tato anaññātaññassāmītindriyaṃ.",
  "anya-e0102n:599_12": "Tasseva phalattā tato anantaraṃ bhāvetabbato ca tato aññindriyaṃ.",
  "anya-e0102n:599_13": "Tato paraṃ bhāvanāya imassa adhigamo,",
  "anya-e0102n:599_14": "adhigate ca pana imasmiṃ natthi kiñci uttari karaṇīyanti ñāpanatthaṃ ante paramassāsabhūtaṃ aññātāvindriyaṃ desitanti ayamettha kamo.",
  "anya-e0102n:600_0": "Bhedābhedāti jīvitindriyasseva cettha bhedo.",
  "anya-e0102n:600_1": "Tañhi rūpajīvitindriyaṃ arūpajīvitindriyanti duvidhaṃ hoti.",
  "anya-e0102n:600_2": "Sesānaṃ abhedoti evamettha bhedābhedato vinicchayaṃ vijāniyā.",
  "anya-e0102n:601_0": "527.",
  "anya-e0102n:601_1": "Kiccāti kiṃ indriyānaṃ kiccanti ce.",
  "anya-e0102n:601_2": "Cakkhundriyassa tāva “cakkhāyatanaṃ cakkhuviññāṇadhātuyā taṃsampayuttakānañca dhammānaṃ indriyapaccayena",
  "anya-e0102n:601_3": "paccayo”ti vacanato yaṃ taṃ indriyapaccayabhāvena sādhetabbaṃ attano tikkhamandādibhāvena cakkhuviññāṇādidhammānaṃ",
  "anya-e0102n:601_4": "tikkhamandādisaṅkhātaṃ attākārānuvattāpanaṃ,",
  "anya-e0102n:601_5": "idaṃ kiccaṃ.",
  "anya-e0102n:601_6": "Evaṃ sotaghānajivhākāyānaṃ.",
  "anya-e0102n:601_7": "Manindriyassa pana sahajātadhammānaṃ attano vasavattāpanaṃ.",
  "anya-e0102n:601_8": "Jīvitindriyassa sahajātadhammānupālanaṃ.",
  "anya-e0102n:601_9": "Itthindriyapurisindriyānaṃ itthipurisaliṅganimittakuttākappākārānuvidhānaṃ.",
  "anya-e0102n:601_10": "Sukhadukkhasomanassadomanassindriyānaṃ sahajātadhamme abhibhavitvā yathāsakaṃ oḷārikākārānupāpanaṃ.",
  "anya-e0102n:601_11": "Upekkhindriyassa santapaṇītamajjhattākārānupāpanaṃ.",
  "anya-e0102n:601_12": "Saddhādīnaṃ paṭipakkhābhibhavanaṃ sampayuttadhammānañca pasannākārādibhāvasampāpanaṃ.",
  "anya-e0102n:601_13": "Anaññātaññassāmītindriyassa saṃyojanattayappahānañceva sampayuttānañca tappahānābhimukhabhāvakaraṇaṃ.",
  "anya-e0102n:601_14": "Aññindriyassa kāmarāgabyāpādāditanukaraṇappahānañceva sahajātānañca attano vasānuvattāpanaṃ.",
  "anya-e0102n:601_15": "Aññātāvindriyassa sabbakiccesu ussukkappahānañceva amatābhimukhabhāvapaccayatā ca sampayuttānanti evamettha kiccato vinicchayaṃ vijāniyā.",
  "anya-e0102n:602_0": "528.",
  "anya-e0102n:602_1": "Bhūmitoti cakkhusotaghānajivhākāyaitthipurisasukhadukkhadomanassindriyāni cettha kāmāvacarāneva.",
  "anya-e0102n:602_2": "Manindriyajīvitindriyaupekkhindriyāni saddhāvīriyasatisamādhipaññindriyāni ca catubhūmipariyāpannāni.",
  "anya-e0102n:602_3": "Somanassindriyaṃ kāmāvacararūpāvacaralokuttaravasena bhūmittayapariyāpannaṃ.",
  "anya-e0102n:602_4": "Avasāne tīṇi lokuttarānevāti evamettha bhūmitopi vinicchayaṃ vijāneyya.",
  "anya-e0102n:602_5": "Evaṃ hi vijānanto –",
  "anya-e0102n:603_0": "Saṃvegabahulo bhikkhu, ṭhito indriyasaṃvare;",
  "anya-e0102n:604_0": "Indriyāni pariññāya, dukkhassantaṃ karissatīti.",
  "anya-e0102n:605_0": "Idaṃ indriyānaṃ vitthārakathāmukhaṃ.",
  "anya-e0102n:606_0": "Saccavitthārakathā",
  "anya-e0102n:607_0": "529.",
  "anya-e0102n:607_1": "Tadanantarāni pana saccānīti cattāri ariyasaccāni –",
  "anya-e0102n:607_2": "dukkhaṃ ariyasaccaṃ,",
  "anya-e0102n:607_3": "dukkhasamudayo ariyasaccaṃ,",
  "anya-e0102n:607_4": "dukkhanirodho ariyasaccaṃ,",
  "anya-e0102n:607_5": "dukkhanirodhagāminī paṭipadā ariyasaccanti. Tattha –",
  "anya-e0102n:608_0": "Vibhāgato nibbacana, lakkhaṇādippabhedato;",
  "anya-e0102n:609_0": "Atthatthuddhārato ceva, anūnādhikato tathā.",
  "anya-e0102n:610_0": "Kamato jātiādīnaṃ, nicchayā ñāṇakiccato;",
  "anya-e0102n:611_0": "Antogadhānaṃ pabhedā, upamāto catukkato.",
  "anya-e0102n:612_0": "Suññatekavidhādīhi, sabhāgavisabhāgato;",
  "anya-e0102n:613_0": "Vinicchayo veditabbo, viññunā sāsanakkame.",
  "anya-e0102n:614_0": "Tattha vibhāgatoti dukkhādīnaṃ hi cattāro cattāro atthā vibhattā tathā avitathā anaññathā,",
  "anya-e0102n:614_1": "ye dukkhādīni abhisamentehi abhisametabbā. Yathāha –",
  "anya-e0102n:614_2": "“dukkhassa pīḷanaṭṭho saṅkhataṭṭho santāpaṭṭho vipariṇāmaṭṭho,",
  "anya-e0102n:614_3": "ime cattāro dukkhassa dukkhaṭṭhā tathā avitathā anaññathā.",
  "anya-e0102n:614_4": "Samudayassa āyūhanaṭṭho nidānaṭṭho saṃyogaṭṭho palibodhaṭṭho.",
  "anya-e0102n:614_5": "Nirodhassa nissaraṇaṭṭho vivekaṭṭho asaṅkhataṭṭho amataṭṭho.",
  "anya-e0102n:614_6": "Maggassa niyyānaṭṭho hetuṭṭho dassanaṭṭho adhipateyyaṭṭho.",
  "anya-e0102n:614_7": "Ime cattāro maggassa maggaṭṭhā tathā avitathā anaññathā”ti.",
  "anya-e0102n:614_8": "Tathā “dukkhassa pīḷanaṭṭho saṅkhataṭṭho santāpaṭṭho vipariṇāmaṭṭho abhisamayaṭṭho”ti evamādi.",
  "anya-e0102n:614_9": "Iti evaṃ vibhattānaṃ catunnaṃ catunnaṃ atthānaṃ vasena dukkhādīni veditabbānīti.",
  "anya-e0102n:614_10": "Ayaṃ tāvettha vibhāgato vinicchayo.",
  "anya-e0102n:615_0": "530.",
  "anya-e0102n:615_1": "Nibbacanalakkhaṇādippabhedatoti ettha pana nibbacanato tāva idha du-",
  "anya-e0102n:615_2": "iti ayaṃ saddo kucchite dissati.",
  "anya-e0102n:615_3": "Kucchitaṃ hi puttaṃ dupputtoti vadanti. Khaṃ-",
  "anya-e0102n:615_4": "saddo pana tucche.",
  "anya-e0102n:615_5": "Tucchaṃ hi ākāsaṃ “kha”nti vuccati.",
  "anya-e0102n:615_6": "Idañca paṭhamasaccaṃ kucchitaṃ anekaupaddavādhiṭṭhānato.",
  "anya-e0102n:615_7": "Tucchaṃ bālajanaparikappitadhuvasubhasukhattabhāvavirahitato.",
  "anya-e0102n:615_8": "Tasmā kucchitattā tucchattā ca dukkhanti vuccati.",
  "anya-e0102n:616_0": "Saṃ-",
  "anya-e0102n:616_1": "iti ca ayaṃ saddo “samāgamo sameta”ntiādīsu saṃyogaṃ dīpeti. U-",
  "anya-e0102n:616_2": "iti ayaṃ “uppannaṃ udita”ntiādīsu uppattiṃ. Aya-",
  "anya-e0102n:616_3": "saddo kāraṇaṃ dīpeti.",
  "anya-e0102n:616_4": "Idañcāpi dutiyasaccaṃ avasesapaccayasamāyoge sati dukkhassuppattikāraṇaṃ.",
  "anya-e0102n:616_5": "Iti dukkhassa saṃyoge uppattikāraṇattā dukkhasamudayanti vuccati.",
  "anya-e0102n:617_0": "Tatiyasaccaṃ pana yasmā ni-",
  "anya-e0102n:617_1": "saddo abhāvaṃ, rodha-",
  "anya-e0102n:617_2": "saddo ca cārakaṃ dīpeti.",
  "anya-e0102n:617_3": "Tasmā abhāvo ettha saṃsāracārakasaṅkhātassa dukkharodhassa sabbagatisuññattā,",
  "anya-e0102n:617_4": "samadhigate vā tasmiṃ saṃsāracārakasaṅkhātassa dukkharodhassa abhāvo hoti,",
  "anya-e0102n:617_5": "tappaṭipakkhattātipi dukkhanirodhanti vuccati.",
  "anya-e0102n:617_6": "Dukkhassa vā anuppādanirodhapaccayattā dukkhanirodhanti.",
  "anya-e0102n:618_0": "Catutthasaccaṃ pana yasmā etaṃ dukkhanirodhaṃ gacchati ārammaṇavasena tadabhimukhabhūtattā,",
  "anya-e0102n:618_1": "paṭipadā ca hoti dukkhanirodhappattiyā.",
  "anya-e0102n:618_2": "Tasmā dukkhanirodhagāminī paṭipadāti vuccati.",
  "anya-e0102n:619_0": "531.",
  "anya-e0102n:619_1": "Yasmā panetāni buddhādayo ariyā paṭivijjhanti,",
  "anya-e0102n:619_2": "tasmā ariyasaccānīti vuccanti.",
  "anya-e0102n:619_3": "Yathāha “cattārimāni,",
  "anya-e0102n:619_4": "bhikkhave,",
  "anya-e0102n:619_5": "ariyasaccāni.",
  "anya-e0102n:619_6": "Katamāni…pe…",
  "anya-e0102n:619_7": "imāni kho,",
  "anya-e0102n:619_8": "bhikkhave,",
  "anya-e0102n:619_9": "cattāri ariyasaccāni.",
  "anya-e0102n:619_10": "Ariyā imāni paṭivijjhanti,",
  "anya-e0102n:619_11": "tasmā ariyasaccānīti vuccantī”ti.",
  "anya-e0102n:619_12": "Apica ariyassa saccānītipi ariyasaccāni.",
  "anya-e0102n:619_13": "Yathāha “sadevake,",
  "anya-e0102n:619_14": "bhikkhave, loke…pe…",
  "anya-e0102n:619_15": "manussāya tathāgato ariyo,",
  "anya-e0102n:619_16": "tasmā ariyasaccānīti vuccantī”ti.",
  "anya-e0102n:619_17": "Atha vā etesaṃ abhisambuddhattā ariyabhāvasiddhitopi ariyasaccāni. Yathāha –",
  "anya-e0102n:619_18": "“imesaṃ kho,",
  "anya-e0102n:619_19": "bhikkhave,",
  "anya-e0102n:619_20": "catunnaṃ ariyasaccānaṃ yathābhūtaṃ abhisambuddhattā tathāgato arahaṃ sammāsambuddho ariyoti vuccatī”ti.",
  "anya-e0102n:619_21": "Apica kho pana ariyāni saccānītipi ariyasaccāni.",
  "anya-e0102n:619_22": "Ariyānīti tathāni avitathāni avisaṃvādakānīti attho. Yathāha –",
  "anya-e0102n:619_23": "“imāni kho,",
  "anya-e0102n:619_24": "bhikkhave,",
  "anya-e0102n:619_25": "cattāri ariyasaccāni tathāni avitathāni anaññathāni,",
  "anya-e0102n:619_26": "tasmā ariyasaccānīti vuccantī”ti evamettha nibbacanato vinicchayo veditabbo.",
  "anya-e0102n:620_0": "532.",
  "anya-e0102n:620_1": "Kathaṃ lakkhaṇādippabhedato?",
  "anya-e0102n:620_2": "Ettha hi bādhanalakkhaṇaṃ dukkhasaccaṃ,",
  "anya-e0102n:620_3": "santāpanarasaṃ,",
  "anya-e0102n:620_4": "pavattipaccupaṭṭhānaṃ.",
  "anya-e0102n:620_5": "Pabhavalakkhaṇaṃ samudayasaccaṃ,",
  "anya-e0102n:620_6": "anupacchedakaraṇarasaṃ,",
  "anya-e0102n:620_7": "palibodhapaccupaṭṭhānaṃ.",
  "anya-e0102n:620_8": "Santilakkhaṇaṃ nirodhasaccaṃ,",
  "anya-e0102n:620_9": "accutirasaṃ,",
  "anya-e0102n:620_10": "animittapaccupaṭṭhānaṃ.",
  "anya-e0102n:620_11": "Niyyānalakkhaṇaṃ maggasaccaṃ,",
  "anya-e0102n:620_12": "kilesappahānarasaṃ,",
  "anya-e0102n:620_13": "vuṭṭhānapaccupaṭṭhānaṃ.",
  "anya-e0102n:620_14": "Apica pavattipavattananivattinivattanalakkhaṇāni paṭipāṭiyā.",
  "anya-e0102n:620_15": "Tathā saṅkhatataṇhā asaṅkhatadassanalakkhaṇāni cāti evamettha lakkhaṇādippabhedato vinicchayo veditabbo.",
  "anya-e0102n:621_0": "533.",
  "anya-e0102n:621_1": "Atthatthuddhārato cevāti ettha pana atthato tāva ko saccaṭṭhoti ce?",
  "anya-e0102n:621_2": "Yo paññācakkhunā upaparikkhamānānaṃ māyāva viparīto,",
  "anya-e0102n:621_3": "marīciva visaṃvādako,",
  "anya-e0102n:621_4": "titthiyānaṃ attāva anupalabbhasabhāvo ca na hoti,",
  "anya-e0102n:621_5": "atha kho bādhanappabhavasantiniyyānappakārena tacchāviparītabhūtabhāvena ariyañāṇassa gocaro hotiyeva.",
  "anya-e0102n:621_6": "Esa aggilakkhaṇaṃ viya,",
  "anya-e0102n:621_7": "lokapakati viya ca tacchāviparītabhūtabhāvo saccaṭṭhoti veditabbo. Yathāha –",
  "anya-e0102n:621_8": "“idaṃ dukkhanti,",
  "anya-e0102n:621_9": "bhikkhave,",
  "anya-e0102n:621_10": "tathametaṃ avitathametaṃ anaññathameta”nti vitthāro. Apica –",
  "anya-e0102n:622_0": "Nābādhakaṃ yato dukkhaṃ, dukkhā aññaṃ na bādhakaṃ;",
  "anya-e0102n:623_0": "Bādhakattaniyāmena, tato saccamidaṃ mataṃ.",
  "anya-e0102n:624_0": "Taṃ vinā nāññato dukkhaṃ, na hoti na ca taṃ tato;",
  "anya-e0102n:625_0": "Dukkhahetuniyāmena, iti saccaṃ visattikā.",
  "anya-e0102n:626_0": "Nāññā nibbānato santi, santaṃ na ca na taṃ yato;",
  "anya-e0102n:627_0": "Santabhāvaniyāmena, tato saccamidaṃ mataṃ.",
  "anya-e0102n:628_0": "Maggā aññaṃ na niyyānaṃ, aniyyāno na cāpi so;",
  "anya-e0102n:629_0": "Tacchaniyyānabhāvattā, iti so saccasammato.",
  "anya-e0102n:630_0": "Iti tacchāvipallāsa, bhūtabhāvaṃ catūsvapi;",
  "anya-e0102n:631_0": "Dukkhādīsvavisesena, saccaṭṭhaṃ āhu paṇḍitāti.",
  "anya-e0102n:632_0": "Evaṃ atthato vinicchayo veditabbo.",
  "anya-e0102n:633_0": "534.",
  "anya-e0102n:633_1": "Kathaṃ atthuddhārato?",
  "anya-e0102n:633_2": "Idhāyaṃ sacca-",
  "anya-e0102n:633_3": "saddo anekesu atthesu dissati.",
  "anya-e0102n:633_4": "Seyyathidaṃ –",
  "anya-e0102n:633_5": "“saccaṃ bhaṇe na kujjheyyā”tiādīsu vācāsacce.",
  "anya-e0102n:633_6": "“Sacce ṭhitā samaṇabrāhmaṇā cā”tiādīsu viratisacce.",
  "anya-e0102n:633_7": "“Kasmā nu saccāni vadanti nānā pavādiyāse kusalāvadānā”tiādīsu diṭṭhisacce.",
  "anya-e0102n:633_8": "“Ekaṃ hi saccaṃ na dutiya”ntiādīsu paramatthasacce nibbāne ceva magge ca.",
  "anya-e0102n:633_9": "“Catunnaṃ ariyasaccānaṃ kati kusalā”tiādīsu ariyasacce.",
  "anya-e0102n:633_10": "Svāyamidhāpi ariyasacce vattatīti evamettha atthuddhāratopi vinicchayo veditabbo.",
  "anya-e0102n:634_0": "535.",
  "anya-e0102n:634_1": "Anūnādhikatoti kasmā pana cattāreva ariyasaccāni vuttāni anūnāni anadhikānīti ce?",
  "anya-e0102n:634_2": "Aññassāsambhavato aññatarassa ca apaneyyābhāvato.",
  "anya-e0102n:634_3": "Na hi etehi aññaṃ adhikaṃ vā,",
  "anya-e0102n:634_4": "etesaṃ vā ekampi apanetabbaṃ sambhoti. Yathāha – “idha,",
  "anya-e0102n:634_5": "bhikkhave,",
  "anya-e0102n:634_6": "āgaccheyya samaṇo vā brāhmaṇo vā ‘netaṃ dukkhaṃ ariyasaccaṃ,",
  "anya-e0102n:634_7": "aññaṃ dukkhaṃ ariyasaccaṃ.",
  "anya-e0102n:634_8": "Ahametaṃ dukkhaṃ ariyasaccaṃ ṭhapetvā aññaṃ dukkhaṃ ariyasaccaṃ paññapessāmī’ti netaṃ ṭhānaṃ vijjatī”tiādi.",
  "anya-e0102n:634_9": "Yathā cāha –",
  "anya-e0102n:634_10": "“yo hi koci,",
  "anya-e0102n:634_11": "bhikkhave,",
  "anya-e0102n:634_12": "samaṇo vā brāhmaṇo vā evaṃ vadeyya ‘netaṃ dukkhaṃ paṭhamaṃ ariyasaccaṃ yaṃ samaṇena gotamena desitaṃ,",
  "anya-e0102n:634_13": "ahametaṃ dukkhaṃ paṭhamaṃ ariyasaccaṃ paccakkhāya aññaṃ dukkhaṃ paṭhamaṃ ariyasaccaṃ paññapessāmī’ti netaṃ ṭhānaṃ vijjatī”tiādi.",
  "anya-e0102n:635_0": "Apica pavattimācikkhanto bhagavā sahetukaṃ ācikkhi,",
  "anya-e0102n:635_1": "nivattiñca saupāyaṃ.",
  "anya-e0102n:635_2": "Iti pavattinivattitadubhayahetūnaṃ etaparamato cattāreva vuttāni.",
  "anya-e0102n:635_3": "Tathā pariññeyyapahātabbasacchikātabbabhāvetabbānaṃ,",
  "anya-e0102n:635_4": "taṇhāvatthutaṇhātaṇhānirodhataṇhānirodhupāyānaṃ,",
  "anya-e0102n:635_5": "ālayaālayārāmatāālayasamugghātaālayasamugghātupāyānañca vasenāpi cattāreva vuttānīti evamettha anūnādhikato vinicchayo veditabbo.",
  "anya-e0102n:636_0": "536.",
  "anya-e0102n:636_1": "Kamatoti ayampi desanākkamova.",
  "anya-e0102n:636_2": "Ettha ca oḷārikattā,",
  "anya-e0102n:636_3": "sabbasattasādhāraṇattā ca suviññeyyanti dukkhasaccaṃ paṭhamaṃ vuttaṃ.",
  "anya-e0102n:636_4": "Tasseva hetudassanatthaṃ tadanantaraṃ samudayasaccaṃ.",
  "anya-e0102n:636_5": "Hetunirodhā phalanirodhoti ñāpanatthaṃ tato nirodhasaccaṃ.",
  "anya-e0102n:636_6": "Tadadhigamupāyadassanatthaṃ ante maggasaccaṃ.",
  "anya-e0102n:636_7": "Bhavasukhassādagadhitānaṃ vā sattānaṃ saṃvegajananatthaṃ paṭhamaṃ dukkhamāha.",
  "anya-e0102n:636_8": "Taṃ neva akataṃ āgacchati,",
  "anya-e0102n:636_9": "na issaranimmānādito hoti,",
  "anya-e0102n:636_10": "ito pana hotīti ñāpanatthaṃ tadanantaraṃ samudayaṃ.",
  "anya-e0102n:636_11": "Tato sahetukena dukkhena abhibhūtattā saṃviggamānasānaṃ dukkhanissaraṇagavesīnaṃ nissaraṇadassanena assāsajananatthaṃ nirodhaṃ.",
  "anya-e0102n:636_12": "Tato nirodhādhigamatthaṃ nirodhasampāpakaṃ magganti evamettha kamato vinicchayo veditabbo.",
  "anya-e0102n:637_0": "537.",
  "anya-e0102n:637_1": "Jātiādīnaṃ nicchayāti ye te ariyasaccāni niddisantena bhagavatā “jātipi dukkhā,",
  "anya-e0102n:637_2": "jarāpi dukkhā,",
  "anya-e0102n:637_3": "maraṇampi dukkhaṃ,",
  "anya-e0102n:637_4": "sokaparidevadukkhadomanassupāyāsāpi dukkhā,",
  "anya-e0102n:637_5": "appiyehi sampayogo dukkho,",
  "anya-e0102n:637_6": "piyehi vippayogo dukkho,",
  "anya-e0102n:637_7": "yampicchaṃ na labhati tampi dukkhaṃ,",
  "anya-e0102n:637_8": "saṃkhittena pañcupādānakkhandhā dukkhā”ti dukkhaniddese dvādasa dhammā,",
  "anya-e0102n:637_9": "“yāyaṃ taṇhā ponobbhavikā nandīrāgasahagatā tatratatrābhinandinī.",
  "anya-e0102n:637_10": "Seyyathidaṃ,",
  "anya-e0102n:637_11": "kāmataṇhā,",
  "anya-e0102n:637_12": "bhavataṇhā,",
  "anya-e0102n:637_13": "vibhavataṇhā”ti samudayaniddese tividhā taṇhā,",
  "anya-e0102n:637_14": "“yo tassāyeva taṇhāya asesavirāganirodho cāgo paṭinissaggo mutti anālayo”ti evaṃ nirodhaniddese atthato ekameva nibbānaṃ,",
  "anya-e0102n:637_15": "“katamaṃ dukkhanirodhagāminīpaṭipadā ariyasaccaṃ,",
  "anya-e0102n:637_16": "ayameva ariyo aṭṭhaṅgiko maggo.",
  "anya-e0102n:637_17": "Seyyathidaṃ –",
  "anya-e0102n:637_18": "sammādiṭṭhi…pe…",
  "anya-e0102n:637_19": "sammāsamādhī”ti evaṃ magganiddese aṭṭha dhammāti iti catunnaṃ saccānaṃ niddese jātiādayo dhammā vuttā,",
  "anya-e0102n:637_20": "tesaṃ jātiādīnaṃ nicchayāpi ettha vinicchayo veditabbo.",
  "anya-e0102n:638_0": "Dukkhaniddesakathā",
  "anya-e0102n:639_0": "Jātiniddeso",
  "anya-e0102n:640_0": "Seyyathidaṃ,",
  "anya-e0102n:640_1": "ayañhi jāti-",
  "anya-e0102n:640_2": "saddo anekattho.",
  "anya-e0102n:640_3": "Tathā hesa “ekampi jātiṃ dvepi jātiyo”ti ettha bhave āgato. “Atthi, visākhe,",
  "anya-e0102n:640_4": "nigaṇṭhā nāma samaṇajātī”ti ettha nikāye.",
  "anya-e0102n:640_5": "“Jāti dvīhi khandhehi saṅgahitā”ti ettha saṅkhatalakkhaṇe.",
  "anya-e0102n:640_6": "“Yaṃ mātukucchismiṃ paṭhamaṃ cittaṃ uppannaṃ,",
  "anya-e0102n:640_7": "paṭhamaṃ viññāṇaṃ pātubhūtaṃ,",
  "anya-e0102n:640_8": "tadupādāya sāvassa jātī”ti ettha paṭisandhiyaṃ.",
  "anya-e0102n:640_9": "“Sampatijāto, ānanda,",
  "anya-e0102n:640_10": "bodhisatto”ti ettha pasūtiyaṃ.",
  "anya-e0102n:640_11": "“Akkhitto anupakuṭṭho jātivādenā”ti ettha kule. “Yatohaṃ, bhagini,",
  "anya-e0102n:640_12": "ariyāya jātiyā jāto”ti ettha ariyasīle.",
  "anya-e0102n:641_0": "538.",
  "anya-e0102n:641_1": "Svāyamidha gabbhaseyyakānaṃ paṭisandhito paṭṭhāya yāva mātukucchimhā nikkhamanaṃ,",
  "anya-e0102n:641_2": "tāva pavattesu khandhesu.",
  "anya-e0102n:641_3": "Itaresaṃ paṭisandhikhandhesvevāti daṭṭhabbo.",
  "anya-e0102n:641_4": "Ayampi ca pariyāyakathāva.",
  "anya-e0102n:641_5": "Nippariyāyato pana tattha tattha nibbattamānānaṃ sattānaṃ ye ye khandhā pātubhavanti,",
  "anya-e0102n:641_6": "tesaṃ tesaṃ paṭhamapātubhāvo jāti nāma.",
  "anya-e0102n:642_0": "Sā panesā tattha tattha bhave paṭhamābhinibbattilakkhaṇā,",
  "anya-e0102n:642_1": "niyyātanarasā,",
  "anya-e0102n:642_2": "atītabhavato idha ummujjanapaccupaṭṭhānā,",
  "anya-e0102n:642_3": "dukkhavicittatāpaccupaṭṭhānā vā.",
  "anya-e0102n:643_0": "539.",
  "anya-e0102n:643_1": "Kasmā panesā dukkhāti ce?",
  "anya-e0102n:643_2": "Anekesaṃ dukkhānaṃ vatthubhāvato.",
  "anya-e0102n:643_3": "Anekāni hi dukkhāni.",
  "anya-e0102n:643_4": "Seyyathidaṃ –",
  "anya-e0102n:643_5": "dukkhadukkhaṃ,",
  "anya-e0102n:643_6": "vipariṇāmadukkhaṃ,",
  "anya-e0102n:643_7": "saṅkhāradukkhaṃ,",
  "anya-e0102n:643_8": "paṭicchannadukkhaṃ,",
  "anya-e0102n:643_9": "appaṭicchannadukkhaṃ,",
  "anya-e0102n:643_10": "pariyāyadukkhaṃ,",
  "anya-e0102n:643_11": "nippariyāyadukkhanti.",
  "anya-e0102n:644_0": "Tattha kāyikacetasikā dukkhā vedanāsabhāvato ca nāmato ca dukkhattā dukkhadukkhanti vuccati.",
  "anya-e0102n:645_0": "Sukhā vedanā vipariṇāmena dukkhuppattihetuto vipariṇāmadukkhaṃ.",
  "anya-e0102n:646_0": "Upekkhā vedanā ceva avasesā ca tebhūmakā saṅkhārā udayabbayappaṭipīḷitattā saṅkhāradukkhaṃ.",
  "anya-e0102n:646_1": "Kaṇṇasūladantasūlarāgajapariḷāhadosajapariḷāhādi kāyikacetasiko ābādho pucchitvā jānitabbato upakkamassa ca apākaṭabhāvato paṭicchannadukkhaṃ nāma.",
  "anya-e0102n:646_2": "Apākaṭadukkhantipi vuccati.",
  "anya-e0102n:647_0": "Dvattiṃsakammakāraṇādisamuṭṭhāno ābādho apucchitvāva jānitabbato upakkamassa ca pākaṭabhāvato appaṭicchannadukkhaṃ nāma.",
  "anya-e0102n:647_1": "Pākaṭadukkhantipi vuccati.",
  "anya-e0102n:648_0": "Ṭhapetvā dukkhadukkhaṃ sesaṃ dukkhasaccavibhaṅge āgataṃ jātiādi sabbampi tassa tassa dukkhassa vatthubhāvato pariyāyadukkhaṃ.",
  "anya-e0102n:648_1": "Dukkhadukkhaṃ pana nippariyāyadukkhanti vuccati.",
  "anya-e0102n:649_0": "Tatrāyaṃ jāti yaṃ taṃ bālapaṇḍitasuttādīsu bhagavatāpi upamāvasena pakāsitaṃ āpāyikaṃ dukkhaṃ,",
  "anya-e0102n:649_1": "yañca sugatiyampi manussaloke gabbhokkantimūlakādibhedaṃ dukkhaṃ uppajjati,",
  "anya-e0102n:649_2": "tassa vatthubhāvato dukkhā.",
  "anya-e0102n:650_0": "540.",
  "anya-e0102n:650_1": "Tatridaṃ gabbhokkantimūlakādibhedaṃ dukkhaṃ –",
  "anya-e0102n:650_2": "ayaṃ hi satto mātukucchimhi nibbattamāno na uppalapadumapuṇḍarīkādīsu nibbattati,",
  "anya-e0102n:650_3": "atha kho heṭṭhā āmāsayassa upari pakkāsayassa udarapaṭalapiṭṭhikaṇṭakānaṃ vemajjhe paramasambādhe tibbandhakārenānākuṇapagandhaparibhāvitaparamaduggandhapavanavicarite",
  "anya-e0102n:650_4": "adhimattajegucche kucchipadese pūtimacchapūtikummāsacandanikādīsu kimi viya nibbattati.",
  "anya-e0102n:650_5": "So tattha nibbatto dasa māse mātukucchisambhavena usmanā puṭapākaṃ viya paccamāno piṭṭhapiṇḍi viya sediyamāno",
  "anya-e0102n:650_6": "samiñjanapasāraṇādirahito adhimattaṃ dukkhamanubhotīti,",
  "anya-e0102n:650_7": "idaṃ tāva gabbhokkantimūlakaṃ dukkhaṃ.",
  "anya-e0102n:651_0": "Yaṃ pana so mātu sahasā upakkhalanagamananisīdanavuṭṭhānaparivattanādīsu surādhuttahatthagato eḷako viya",
  "anya-e0102n:651_1": "ahituṇḍikahatthagato sappapotako viya ca ākaḍḍhanaparikaḍḍhanaodhūnananiddhūnanādinā upakkamena adhimattaṃ",
  "anya-e0102n:651_2": "dukkhamanubhavati,",
  "anya-e0102n:651_3": "yañca mātu sītūdakapānakāle sītanarakupapanno viya,",
  "anya-e0102n:651_4": "uṇhayāgubhattādiajjhoharaṇakāle aṅgāravuṭṭhisamparikiṇṇo viya,",
  "anya-e0102n:651_5": "loṇambilādiajjhoharaṇakāle khārāpaṭicchakādikammakāraṇapatto viya tibbaṃ dukkhamanubhoti,",
  "anya-e0102n:651_6": "idaṃ gabbhapariharaṇamūlakaṃ dukkhaṃ.",
  "anya-e0102n:652_0": "Yaṃ panassa mūḷhagabbhāya mātuyā mittāmaccasuhajjādīhipi adassanārahe dukkhuppattiṭṭhāne chedanaphālanādīhi dukkhaṃ uppajjati,",
  "anya-e0102n:652_1": "idaṃ gabbhavipattimūlakaṃ dukkhaṃ.",
  "anya-e0102n:653_0": "Yaṃ vijāyamānāya mātuyā kammajehi vātehi parivattetvā narakapapātaṃ viya atibhayānakaṃ yonimaggaṃ paṭipātiyamānassa",
  "anya-e0102n:653_1": "paramasambādhena yonimukhena tāḷacchiggaḷena viya nikkaḍḍhiyamānassa mahānāgassa narakasattassa viya",
  "anya-e0102n:653_2": "ca saṅghātapabbatehi vicuṇṇiyamānassa dukkhaṃ uppajjati,",
  "anya-e0102n:653_3": "idaṃ vijāyanamūlakaṃ dukkhaṃ.",
  "anya-e0102n:654_0": "Yaṃ pana jātassa taruṇavaṇasadisasukhumālasarīrassa hatthagahaṇanahāpanadhovanacoḷaparimajjanādikāle",
  "anya-e0102n:654_1": "sūcimukhakhuradhārāhi vijjhanaphālanasadisaṃ dukkhaṃ uppajjati,",
  "anya-e0102n:654_2": "idaṃ mātukucchito bahinikkhamanamūlakaṃ dukkhaṃ.",
  "anya-e0102n:655_0": "Yaṃ tato paraṃ pavattiyaṃ attanāva attānaṃ vadhentassa acelakavatādivasena ātāpanaparitāpanānuyogamanuyuttassa,",
  "anya-e0102n:655_1": "kodhavasena abhuñjantassa,",
  "anya-e0102n:655_2": "ubbandhantassa ca dukkhaṃ uppajjati,",
  "anya-e0102n:655_3": "idaṃ attūpakkamamūlakaṃ dukkhaṃ.",
  "anya-e0102n:655_4": "Yaṃ pana parato vadhabandhanādīni anubhavantassa uppajjati,",
  "anya-e0102n:655_5": "idaṃ parūpakkamamūlakaṃ dukkhanti.",
  "anya-e0102n:656_0": "Iti imassa sabbassāpi dukkhassa ayaṃ jāti vatthumeva hoti.",
  "anya-e0102n:657_0": "541. Tenetaṃ vuccati –",
  "anya-e0102n:658_0": "Jāyetha no ce narakesu satto,",
  "anya-e0102n:659_0": "Tattaggidāhādikamappasayhaṃ;",
  "anya-e0102n:660_0": "Labhetha dukkhaṃ nu kuhiṃ patiṭṭhaṃ,",
  "anya-e0102n:661_0": "Iccāha dukkhāti munīdha jātiṃ.",
  "anya-e0102n:662_0": "Dukkhaṃ tiracchesu kasāpatoda-",
  "anya-e0102n:663_0": "Daṇḍābhighātādibhavaṃ anekaṃ;",
  "anya-e0102n:664_0": "Yaṃ taṃ kathaṃ tattha bhaveyya jātiṃ,",
  "anya-e0102n:665_0": "Vinā tahiṃ jāti tatopi dukkhā.",
  "anya-e0102n:666_0": "Petesu dukkhaṃ pana khuppipāsā-",
  "anya-e0102n:667_0": "Vātātapādippabhavaṃ vicittaṃ;",
  "anya-e0102n:668_0": "Yasmā ajātassa na tattha atthi,",
  "anya-e0102n:669_0": "Tasmāpi dukkhaṃ muni jātimāha.",
  "anya-e0102n:670_0": "Tibbandhakāre ca asayhasīte,",
  "anya-e0102n:671_0": "Lokantare yaṃ asuresu dukkhaṃ;",
  "anya-e0102n:672_0": "Na taṃ bhave tattha na cassa jāti,",
  "anya-e0102n:673_0": "Yato ayaṃ jāti tatopi dukkhā.",
  "anya-e0102n:674_0": "Yañcāpi gūthanarake viya mātugabbhe,",
  "anya-e0102n:675_0": "Satto vasaṃ ciramato bahi nikkhamañca;",
  "anya-e0102n:676_0": "Pappoti dukkhamatighoramidampi natthi,",
  "anya-e0102n:677_0": "Jātiṃ vinā itipi jāti ayañhi dukkhā.",
  "anya-e0102n:678_0": "Kiṃ bhāsitena bahunā nanu yaṃ kuhiñci,",
  "anya-e0102n:679_0": "Atthīdha kiñcidapi dukkhamidaṃ kadāci;",
  "anya-e0102n:680_0": "Nevatthi jātivirahena yato mahesi,",
  "anya-e0102n:681_0": "Dukkhāti sabbapaṭhamaṃ imamāha jātinti.",
  "anya-e0102n:682_0": "Ayaṃ tāva jātiyaṃ vinicchayo.",
  "anya-e0102n:683_0": "Jarāniddeso",
  "anya-e0102n:684_0": "542.",
  "anya-e0102n:684_1": "Jarāpi dukkhāti ettha duvidhā jarā saṅkhatalakkhaṇañca,",
  "anya-e0102n:684_2": "khaṇḍiccādisammato santatiyaṃ ekabhavapariyāpannakhandhapurāṇabhāvo ca,",
  "anya-e0102n:684_3": "sā idha adhippetā.",
  "anya-e0102n:684_4": "Sā panesā jarā khandhaparipākalakkhaṇā,",
  "anya-e0102n:684_5": "maraṇūpanayanarasā,",
  "anya-e0102n:684_6": "yobbanavināsapaccupaṭṭhānā.",
  "anya-e0102n:684_7": "Dukkhā saṅkhāradukkhabhāvato ceva dukkhavatthuto ca.",
  "anya-e0102n:684_8": "Yaṃ hi aṅgapaccaṅgasithilībhāvaindriyavikāravirūpatāyobbanavināsabalūpaghātasatimativippavāsaparaparibhavādianekapaccayaṃ",
  "anya-e0102n:684_9": "kāyikacetasikadukkhaṃ uppajjati,",
  "anya-e0102n:684_10": "jarā tassa vatthu.",
  "anya-e0102n:684_11": "Tenetaṃ vuccati –",
  "anya-e0102n:685_0": "“Aṅgānaṃ sithilībhāvā, indriyānaṃ vikārato;",
  "anya-e0102n:686_0": "Yobbanassa vināsena, balassa upaghātato.",
  "anya-e0102n:687_0": "“Vippavāsā satādīnaṃ, puttadārehi attano;",
  "anya-e0102n:688_0": "Apasādanīyato ceva, bhiyyo bālattapattiyā.",
  "anya-e0102n:689_0": "“Pappoti dukkhaṃ yaṃ macco, kāyikaṃ mānasaṃ tathā;",
  "anya-e0102n:690_0": "Sabbametaṃ jarāhetu, yasmā tasmā jarā dukhā”ti.",
  "anya-e0102n:691_0": "Ayaṃ jarāyaṃ vinicchayo.",
  "anya-e0102n:692_0": "Maraṇaniddeso",
  "anya-e0102n:693_0": "543.",
  "anya-e0102n:693_1": "Maraṇampi dukkhanti etthāpi duvidhaṃ maraṇaṃ saṅkhatalakkhaṇañca,",
  "anya-e0102n:693_2": "yaṃ sandhāya vuttaṃ “jarāmaraṇaṃ dvīhi khandhehi saṅgahita”nti.",
  "anya-e0102n:693_3": "Ekabhavapariyāpannajīvitindriyappabandhavicchedo ca,",
  "anya-e0102n:693_4": "yaṃ sandhāya vuttaṃ “niccaṃ maraṇato bhaya”nti.",
  "anya-e0102n:693_5": "Taṃ idha adhippetaṃ.",
  "anya-e0102n:693_6": "Jātipaccayā maraṇaṃ upakkamamaraṇaṃ sarasamaraṇaṃ āyukkhayamaraṇaṃ puññakkhayamaraṇantipi tasseva nāmaṃ.",
  "anya-e0102n:693_7": "Tayidaṃ cutilakkhaṇaṃ,",
  "anya-e0102n:693_8": "viyogarasaṃ,",
  "anya-e0102n:693_9": "gativippavāsapaccupaṭṭhānaṃ.",
  "anya-e0102n:693_10": "Dukkhassa pana vatthubhāvato dukkhanti veditabbaṃ.",
  "anya-e0102n:693_11": "Tenetaṃ vuccati –",
  "anya-e0102n:694_0": "“Pāpassa pāpakammādi-nimittamanupassato;",
  "anya-e0102n:695_0": "Bhaddassāpasahantassa, viyogaṃ piyavatthukaṃ;",
  "anya-e0102n:696_0": "Mīyamānassa yaṃ dukkhaṃ, mānasaṃ avisesato.",
  "anya-e0102n:697_0": "Sabbesañcāpi yaṃ sandhi-bandhanacchedanādikaṃ;",
  "anya-e0102n:698_0": "Vitujjamānamammānaṃ, hoti dukkhaṃ sarīrajaṃ.",
  "anya-e0102n:699_0": "Asayhamappatikāraṃ, dukkhassetassidaṃ yato;",
  "anya-e0102n:700_0": "Maraṇaṃ vatthu tenetaṃ, dukkhamicceva bhāsita”nti.",
  "anya-e0102n:701_0": "Ayaṃ maraṇe vinicchayo.",
  "anya-e0102n:702_0": "Sokādiniddesā",
  "anya-e0102n:703_0": "544.",
  "anya-e0102n:703_1": "Sokādīsu soko nāma ñātibyasanādīhi phuṭṭhassa cittasantāpo.",
  "anya-e0102n:703_2": "So kiñcāpi atthato domanassameva hoti.",
  "anya-e0102n:703_3": "Evaṃ santepi antonijjhānalakkhaṇo,",
  "anya-e0102n:703_4": "cetaso parijjhāpanaraso,",
  "anya-e0102n:703_5": "anusocanapaccupaṭṭhāno.",
  "anya-e0102n:703_6": "Dukkho pana dukkhadukkhato dukkhavatthuto ca.",
  "anya-e0102n:703_7": "Tenetaṃ vuccati –",
  "anya-e0102n:704_0": "“Sattānaṃ hadayaṃ soko, visasallaṃva tujjati;",
  "anya-e0102n:705_0": "Aggitattova nārāco, bhusaṃva dahate puna.",
  "anya-e0102n:706_0": "“Samāvahati ca byādhi-jarāmaraṇabhedanaṃ;",
  "anya-e0102n:707_0": "Dukkhampi vividhaṃ yasmā, tasmā dukkhoti vuccatī”ti.",
  "anya-e0102n:708_0": "Ayaṃ soke vinicchayo.",
  "anya-e0102n:709_0": "Paridevo",
  "anya-e0102n:710_0": "545.",
  "anya-e0102n:710_1": "Paridevo nāma ñātibyasanādīhi phuṭṭhassa vacīpalāpo.",
  "anya-e0102n:710_2": "So lālappanalakkhaṇo,",
  "anya-e0102n:710_3": "guṇadosakittanaraso,",
  "anya-e0102n:710_4": "sambhamapaccupaṭṭhāno.",
  "anya-e0102n:710_5": "Dukkho pana saṅkhāradukkhabhāvato dukkhavatthuto ca.",
  "anya-e0102n:710_6": "Tenetaṃ vuccati –",
  "anya-e0102n:711_0": "“Yaṃ sokasallavihato paridevamāno,",
  "anya-e0102n:712_0": "Kaṇṭhoṭṭhatālutalasosajamappasayhaṃ;",
  "anya-e0102n:713_0": "Bhiyyodhimattamadhigacchatiyeva dukkhaṃ,",
  "anya-e0102n:714_0": "Dukkhoti tena bhagavā paridevamāhā”ti.",
  "anya-e0102n:715_0": "Ayaṃ parideve vinicchayo.",
  "anya-e0102n:716_0": "Dukkhaṃ",
  "anya-e0102n:717_0": "546.",
  "anya-e0102n:717_1": "Dukkhaṃ nāma kāyikaṃ dukkhaṃ,",
  "anya-e0102n:717_2": "taṃ kāyapīḷanalakkhaṇaṃ,",
  "anya-e0102n:717_3": "duppaññānaṃ domanassakaraṇarasaṃ,",
  "anya-e0102n:717_4": "kāyikābādhapaccupaṭṭhānaṃ.",
  "anya-e0102n:717_5": "Dukkhaṃ pana dukkhadukkhato mānasadukkhāvahanato ca.",
  "anya-e0102n:717_6": "Tenetaṃ vuccati –",
  "anya-e0102n:718_0": "“Pīḷeti kāyikamidaṃ, dukkhañca mānasaṃ bhiyyo;",
  "anya-e0102n:719_0": "Janayati yasmā tasmā, dukkhanti visesato vutta”nti.",
  "anya-e0102n:720_0": "Ayaṃ dukkhe vinicchayo.",
  "anya-e0102n:721_0": "Domanassaṃ",
  "anya-e0102n:722_0": "547.",
  "anya-e0102n:722_1": "Domanassaṃ nāma mānasaṃ dukkhaṃ.",
  "anya-e0102n:722_2": "Taṃ cittapīḷanalakkhaṇaṃ,",
  "anya-e0102n:722_3": "manovighātarasaṃ,",
  "anya-e0102n:722_4": "mānasabyādhipaccupaṭṭhānaṃ.",
  "anya-e0102n:722_5": "Dukkhaṃ pana dukkhadukkhato kāyikadukkhāvahanato ca.",
  "anya-e0102n:722_6": "Cetodukkhasamappitā hi kese pakiriya kandanti,",
  "anya-e0102n:722_7": "urāni paṭipisanti,",
  "anya-e0102n:722_8": "āvaṭṭanti,",
  "anya-e0102n:722_9": "vivaṭṭanti,",
  "anya-e0102n:722_10": "uddhaṃpādaṃ papatanti,",
  "anya-e0102n:722_11": "satthaṃ āharanti,",
  "anya-e0102n:722_12": "visaṃ khādanti,",
  "anya-e0102n:722_13": "rajjuyā ubbandhanti,",
  "anya-e0102n:722_14": "aggiṃ pavisantīti taṃ nānappakārakaṃ dukkhamanubhavanti.",
  "anya-e0102n:722_15": "Tenetaṃ vuccati –",
  "anya-e0102n:723_0": "“Pīḷeti yato cittaṃ, kāyassa ca pīḷanaṃ samāvahati;",
  "anya-e0102n:724_0": "Dukkhanti domanassaṃ, vidomanassā tato āhū”ti.",
  "anya-e0102n:725_0": "Ayaṃ domanasse vinicchayo.",
  "anya-e0102n:726_0": "Upāyāso",
  "anya-e0102n:727_0": "548.",
  "anya-e0102n:727_1": "Upāyāso nāma ñātibyasanādīhi phuṭṭhassa adhimattacetodukkhappabhāvito dosoyeva.",
  "anya-e0102n:727_2": "Saṅkhārakkhandhapariyāpanno eko dhammoti eke.",
  "anya-e0102n:727_3": "So cittaparidahanalakkhaṇo,",
  "anya-e0102n:727_4": "nitthunanaraso,",
  "anya-e0102n:727_5": "visādapaccupaṭṭhāno.",
  "anya-e0102n:727_6": "Dukkho pana saṅkhāradukkhabhāvato cittaparidahanato kāyavisādanato ca.",
  "anya-e0102n:727_7": "Tenetaṃ vuccati –",
  "anya-e0102n:728_0": "“Cittassa ca paridahanā, kāyassa visādanā ca adhimattaṃ;",
  "anya-e0102n:729_0": "Yaṃ dukkhamupāyāso, janeti dukkho tato vutto”ti.",
  "anya-e0102n:730_0": "Ayaṃ upāyāse vinicchayo.",
  "anya-e0102n:731_0": "Ettha ca mandagginā antobhājane pāko viya soko.",
  "anya-e0102n:731_1": "Tikkhagginā paccamānassa bhājanato bahinikkhamanaṃ viya paridevo.",
  "anya-e0102n:731_2": "Bahinikkhantāvasesassa nikkhamituṃ appahontassa antobhājaneyeva yāva parikkhayā pāko viya upāyāso daṭṭhabbo.",
  "anya-e0102n:732_0": "Appiyasampayogo",
  "anya-e0102n:733_0": "549.",
  "anya-e0102n:733_1": "Appiyasampayogo nāma amanāpehi sattasaṅkhārehi samodhānaṃ.",
  "anya-e0102n:733_2": "So aniṭṭhasamodhānalakkhaṇo,",
  "anya-e0102n:733_3": "cittavighātakaraṇaraso,",
  "anya-e0102n:733_4": "anatthabhāvapaccupaṭṭhāno.",
  "anya-e0102n:733_5": "Dukkho pana dukkhavatthuto.",
  "anya-e0102n:733_6": "Tenetaṃ vuccati –",
  "anya-e0102n:734_0": "“Disvāva appiye dukkhaṃ, paṭhamaṃ hoti cetasi;",
  "anya-e0102n:735_0": "Tadupakkamasambhūta-mathakāye yato idha.",
  "anya-e0102n:736_0": "“Tato dukkhadvayassāpi, vatthuto so mahesinā;",
  "anya-e0102n:737_0": "Dukkho vuttoti viññeyyo, appiyehi samāgamo”ti.",
  "anya-e0102n:738_0": "Ayaṃ appiyasampayoge vinicchayo.",
  "anya-e0102n:739_0": "Piyavippayogo",
  "anya-e0102n:740_0": "550.",
  "anya-e0102n:740_1": "Piyavippayogo nāma manāpehi sattasaṅkhārehi vinābhāvo.",
  "anya-e0102n:740_2": "So iṭṭhavatthuviyogalakkhaṇo,",
  "anya-e0102n:740_3": "sokuppādanaraso,",
  "anya-e0102n:740_4": "byasanapaccupaṭṭhāno.",
  "anya-e0102n:740_5": "Dukkho pana sokadukkhassa vatthuto.",
  "anya-e0102n:740_6": "Tenetaṃ vuccati –",
  "anya-e0102n:741_0": "“Ñātidhanādiviyogā,",
  "anya-e0102n:742_0": "Sokasarasamappitā vitujjanti;",
  "anya-e0102n:743_0": "Bālā yato tato yaṃ,",
  "anya-e0102n:744_0": "Dukkhoti mato piyavippayogo”ti.",
  "anya-e0102n:745_0": "Ayaṃ piyavippayoge vinicchayo.",
  "anya-e0102n:746_0": "Icchitālābho",
  "anya-e0102n:747_0": "551.",
  "anya-e0102n:747_1": "Yampicchaṃ na labhatīti ettha “aho vata mayaṃ na jātidhammā assāmā”tiādīsu alabbhaneyyavatthūsu icchāva yampicchaṃ na labhati,",
  "anya-e0102n:747_2": "tampi dukkhanti vuttā.",
  "anya-e0102n:747_3": "Sā alabbhaneyyavatthuicchanalakkhaṇā,",
  "anya-e0102n:747_4": "tappariyesanarasā,",
  "anya-e0102n:747_5": "tesaṃ appattipaccupaṭṭhānā.",
  "anya-e0102n:747_6": "Dukkhā pana dukkhavatthuto.",
  "anya-e0102n:747_7": "Tenetaṃ vuccati –",
  "anya-e0102n:748_0": "“Taṃ taṃ patthayamānānaṃ, tassa tassa alābhato;",
  "anya-e0102n:749_0": "Yaṃ vighātamayaṃ dukkhaṃ, sattānaṃ idha jāyati.",
  "anya-e0102n:750_0": "“Alabbhaneyyavatthūnaṃ, patthanā tassa kāraṇaṃ;",
  "anya-e0102n:751_0": "Yasmā tasmā jino dukkhaṃ, icchitālābhamabravī”ti.",
  "anya-e0102n:752_0": "Ayaṃ icchitālābhe vinicchayo.",
  "anya-e0102n:753_0": "Pañcupādānakkhandhā",
  "anya-e0102n:754_0": "552. Saṃkhittena pañcupādānakkhandhā dukkhāti ettha pana –",
  "anya-e0102n:755_0": "Jātippabhutikaṃ dukkhaṃ, yaṃ vuttamidha tādinā;",
  "anya-e0102n:756_0": "Avuttaṃ yañca taṃ sabbaṃ, vinā ete na vijjati.",
  "anya-e0102n:757_0": "Yasmā tasmā upādāna-kkhandhā saṅkhepato ime;",
  "anya-e0102n:758_0": "Dukkhāti vuttā dukkhanta-desakena mahesinā.",
  "anya-e0102n:759_0": "Tathā hi indhanamiva pāvako,",
  "anya-e0102n:759_1": "lakkhamiva paharaṇāni,",
  "anya-e0102n:759_2": "gorūpaṃ viya ḍaṃsamakasādayo,",
  "anya-e0102n:759_3": "khettamiva lāyakā,",
  "anya-e0102n:759_4": "gāmaṃ viya gāmaghātakā upādānakkhandhapañcakameva jātiādayo nānappakārehi vibādhentā tiṇalatādīni viya bhūmiyaṃ,",
  "anya-e0102n:759_5": "pupphaphalapallavāni viya rukkhesu upādānakkhandhesuyeva nibbattanti.",
  "anya-e0102n:759_6": "Upādānakkhandhānañca ādidukkhaṃ jāti,",
  "anya-e0102n:759_7": "majjhedukkhaṃ jarā,",
  "anya-e0102n:759_8": "pariyosānadukkhaṃ maraṇaṃ,",
  "anya-e0102n:759_9": "māraṇantikadukkhābhighātena pariḍayhanadukkhaṃ soko,",
  "anya-e0102n:759_10": "tadasahanato lālappanadukkhaṃ paridevo,",
  "anya-e0102n:759_11": "tato dhātukkhobhasaṅkhātaaniṭṭhaphoṭṭhabbasamāyogato kāyassa ābādhanadukkhaṃ dukkhaṃ,",
  "anya-e0102n:759_12": "tena bādhiyamānānaṃ puthujjanānaṃ tattha paṭighuppattito cetobādhanadukkhaṃ domanassaṃ,",
  "anya-e0102n:759_13": "sokādivuddhiyā janitavisādānaṃ anutthunanadukkhaṃ upāyāso,",
  "anya-e0102n:759_14": "manorathavighātappattānaṃ icchāvighātadukkhaṃ icchitālābhoti evaṃ nānappakārato upaparikkhiyamānā upādānakkhandhāva dukkhāti.",
  "anya-e0102n:759_15": "Yadetaṃ ekamekaṃ dassetvā vuccamānaṃ anekehipi kappehi na sakkā asesato vattuṃ,",
  "anya-e0102n:759_16": "tasmā taṃ sabbampi dukkhaṃ ekajalabindumhi sakalasamuddajalarasaṃ viya yesu kesuci pañcasu upādānakkhandhesu",
  "anya-e0102n:759_17": "saṃkhipitvā dassetuṃ “saṃkhittena pañcupādānakkhandhā dukkhā”ti bhagavā avocāti.",
  "anya-e0102n:759_18": "Ayaṃ upādānakkhandhesu vinicchayo.",
  "anya-e0102n:760_0": "Ayaṃ tāva dukkhaniddese nayo.",
  "anya-e0102n:761_0": "Samudayaniddesakathā",
  "anya-e0102n:762_0": "553.",
  "anya-e0102n:762_1": "Samudayaniddese pana yāyaṃ taṇhāti yā ayaṃ taṇhā.",
  "anya-e0102n:762_2": "Ponobbhavikāti punabbhavakaraṇaṃ punobbhavo,",
  "anya-e0102n:762_3": "punobbhavo sīlametissāti ponobbhavikā.",
  "anya-e0102n:762_4": "Nandīrāgena sahagatāti nandīrāgasahagatā,",
  "anya-e0102n:762_5": "nandīrāgena saddhiṃ atthato ekattameva gatāti vuttaṃ hoti.",
  "anya-e0102n:762_6": "Tatra tatrābhinandinīti yatra yatra attabhāvo nibbattati,",
  "anya-e0102n:762_7": "tatra tatrābhinandinī.",
  "anya-e0102n:762_8": "Seyyathidanti nipāto,",
  "anya-e0102n:762_9": "tassa sā katamāti ceti attho.",
  "anya-e0102n:762_10": "Kāmataṇhā bhavataṇhā vibhavataṇhāti imā paṭiccasamuppādaniddese āvibhavissanti.",
  "anya-e0102n:762_11": "Idha panāyaṃ tividhāpi dukkhasaccassa nibbattakaṭṭhena ekattaṃ upanetvā dukkhasamudayaṃ ariyasaccanti vuttāti veditabbā.",
  "anya-e0102n:763_0": "Ayaṃ samudayaniddese nayo.",
  "anya-e0102n:764_0": "Nirodhaniddesakathā",
  "anya-e0102n:765_0": "554.",
  "anya-e0102n:765_1": "Dukkhanirodhaniddese yo tassāyeva taṇhāyātiādinā nayena samudayanirodho vutto,",
  "anya-e0102n:765_2": "so kasmāti ce?",
  "anya-e0102n:765_3": "Samudayanirodhena dukkhanirodho.",
  "anya-e0102n:765_4": "Samudayanirodhena hi dukkhaṃ nirujjhati,",
  "anya-e0102n:765_5": "na aññathā. Tenāha –",
  "anya-e0102n:766_0": "“Yathāpi mūle anupaddave daḷhe,",
  "anya-e0102n:767_0": "Chinnopi rukkho punadeva rūhati;",
  "anya-e0102n:768_0": "Evampi taṇhānusaye anūhate,",
  "anya-e0102n:769_0": "Nibbattatī dukkhamidaṃ punappuna”nti. ;",
  "anya-e0102n:770_0": "Iti yasmā samudayanirodheneva dukkhaṃ nirujjhati,",
  "anya-e0102n:770_1": "tasmā bhagavā dukkhanirodhaṃ desento samudayanirodheneva desesi.",
  "anya-e0102n:770_2": "Sīhasamānavuttino hi tathāgatā.",
  "anya-e0102n:770_3": "Te dukkhaṃ nirodhentā dukkhanirodhañca desentā hetumhi paṭipajjanti, na phale.",
  "anya-e0102n:770_4": "Suvānavuttino pana titthiyā.",
  "anya-e0102n:770_5": "Te dukkhaṃ nirodhentā dukkhanirodhañca desentā attakilamathānuyogadesanādīhi phale paṭipajjanti,",
  "anya-e0102n:770_6": "na hetumhīti.",
  "anya-e0102n:770_7": "Evaṃ tāva dukkhanirodhassa samudayanirodhavasena desanāya payojanaṃ veditabbaṃ.",
  "anya-e0102n:771_0": "555.",
  "anya-e0102n:771_1": "Ayaṃ panattho –",
  "anya-e0102n:771_2": "tassāyeva taṇhāyāti tassā “ponobbhavikā”ti vatvā kāmataṇhādivasena vibhattataṇhāya.",
  "anya-e0102n:771_3": "Virāgo vuccati maggo.",
  "anya-e0102n:771_4": "“Virāgā vimuccatī”ti hi vuttaṃ.",
  "anya-e0102n:771_5": "Virāgena nirodho virāganirodho.",
  "anya-e0102n:771_6": "Anusayasamugghātato aseso virāganirodho asesavirāganirodho.",
  "anya-e0102n:771_7": "Atha vā virāgoti pahānaṃ vuccati,",
  "anya-e0102n:771_8": "tasmā aseso virāgo aseso nirodhoti evampettha yojanā daṭṭhabbā.",
  "anya-e0102n:771_9": "Atthato pana sabbāneva etāni nibbānassa vevacanāni.",
  "anya-e0102n:771_10": "Paramatthato hi dukkhanirodho ariyasaccanti nibbānaṃ vuccati.",
  "anya-e0102n:771_11": "Yasmā pana taṃ āgamma taṇhā virajjati ceva nirujjhati ca,",
  "anya-e0102n:771_12": "tasmā virāgoti ca nirodhoti ca vuccati.",
  "anya-e0102n:771_13": "Yasmā ca tadeva āgamma tassā cāgādayo honti,",
  "anya-e0102n:771_14": "kāmaguṇālayesu cettha ekopi ālayo natthi,",
  "anya-e0102n:771_15": "tasmā “cāgo paṭinissaggo mutti anālayo”ti vuccati.",
  "anya-e0102n:772_0": "556.",
  "anya-e0102n:772_1": "Tayidaṃ santilakkhaṇaṃ,",
  "anya-e0102n:772_2": "accutirasaṃ,",
  "anya-e0102n:772_3": "assāsakaraṇarasaṃ vā,",
  "anya-e0102n:772_4": "animittapaccupaṭṭhānaṃ,",
  "anya-e0102n:772_5": "nippapañcapaccupaṭṭhānaṃ vā.",
  "anya-e0102n:773_0": "Nibbānakathā",
  "anya-e0102n:774_0": "557.",
  "anya-e0102n:774_1": "Nattheva nibbānaṃ,",
  "anya-e0102n:774_2": "sasavisāṇaṃ viya anupalabbhanīyatoti ce? Na,",
  "anya-e0102n:774_3": "upāyena upalabbhanīyato.",
  "anya-e0102n:774_4": "Upalabbhati hi taṃ tadanurūpapaṭipattisaṅkhātena upāyena,",
  "anya-e0102n:774_5": "cetopariyañāṇena paresaṃ lokuttaracittaṃ viya,",
  "anya-e0102n:774_6": "tasmā “anupalabbhanīyato natthī”ti na vattabbaṃ.",
  "anya-e0102n:774_7": "Na hi “yaṃ bālaputhujjanā na upalabhanti,",
  "anya-e0102n:774_8": "taṃ natthī”ti vattabbaṃ.",
  "anya-e0102n:775_0": "558.",
  "anya-e0102n:775_1": "Apica nibbānaṃ natthīti na vattabbaṃ, kasmā?",
  "anya-e0102n:775_2": "Paṭipattiyā vañjhabhāvāpajjanato.",
  "anya-e0102n:775_3": "Asati hi nibbāne sammādiṭṭhipurejavāya sīlādikhandhattayasaṅgahāya sammāpaṭipattiyā vañjhabhāvo āpajjati.",
  "anya-e0102n:775_4": "Na cāyaṃ vañjhā,",
  "anya-e0102n:775_5": "nibbānapāpanatoti.",
  "anya-e0102n:775_6": "Na paṭipattiyā vañjhabhāvāpatti,",
  "anya-e0102n:775_7": "abhāvapāpakattāti ce. Na,",
  "anya-e0102n:775_8": "atītānāgatābhāvepi nibbānapattiyā abhāvato.",
  "anya-e0102n:775_9": "Vattamānānampi abhāvo nibbānanti ce. Na,",
  "anya-e0102n:775_10": "tesaṃ abhāvāsambhavato,",
  "anya-e0102n:775_11": "abhāve ca avattamānabhāvāpajjanato,",
  "anya-e0102n:775_12": "vattamānakkhandhanissitamaggakkhaṇe ca sopādisesanibbānadhātuppattiyā abhāvadosato.",
  "anya-e0102n:775_13": "Tadā kilesānaṃ avattamānattā na dosoti ce. Na,",
  "anya-e0102n:775_14": "ariyamaggassa niratthakabhāvāpajjanato.",
  "anya-e0102n:775_15": "Evañhi sati ariyamaggakkhaṇato pubbepi kilesā na santīti ariyamaggassa niratthakabhāvo āpajjati.",
  "anya-e0102n:775_16": "Tasmā akāraṇametaṃ.",
  "anya-e0102n:776_0": "559. “Yo kho, āvuso,",
  "anya-e0102n:776_1": "rāgakkhayo”tiādivacanato “khayo nibbāna”nti ce. Na,",
  "anya-e0102n:776_2": "arahattassāpi khayamattāpajjanato.",
  "anya-e0102n:776_3": "Tampi hi “yo kho, āvuso,",
  "anya-e0102n:776_4": "rāgakkhayo”tiādinā nayena niddiṭṭhaṃ.",
  "anya-e0102n:776_5": "Kiñca bhiyyo nibbānassa ittarakālādippattidosato.",
  "anya-e0102n:776_6": "Evañhi sati nibbānaṃ ittarakālaṃ,",
  "anya-e0102n:776_7": "saṅkhatalakkhaṇaṃ,",
  "anya-e0102n:776_8": "sammāvāyāmanirapekkhādhigamanīyabhāvañca āpajjati.",
  "anya-e0102n:776_9": "Saṅkhatalakkhaṇattāyeva ca saṅkhatapariyāpannaṃ,",
  "anya-e0102n:776_10": "saṅkhatapariyāpannattā rāgādīhi aggīhi ādittaṃ,",
  "anya-e0102n:776_11": "ādittattā dukkhañcātipi āpajjati.",
  "anya-e0102n:776_12": "Yasmā khayā paṭṭhāya na bhiyyo pavatti nāma hoti,",
  "anya-e0102n:776_13": "tassa nibbānabhāvato na dosoti ce. Na,",
  "anya-e0102n:776_14": "tādisassa khayassa abhāvato.",
  "anya-e0102n:776_15": "Bhāvepi cassa vuttappakāradosānativattanato,",
  "anya-e0102n:776_16": "ariyamaggassa ca nibbānabhāvāpajjanato.",
  "anya-e0102n:776_17": "Ariyamaggo hi dose khīṇeti,",
  "anya-e0102n:776_18": "tasmā khayoti vuccati.",
  "anya-e0102n:776_19": "Tato ca paṭṭhāya na bhiyyo dosānaṃ pavattīti.",
  "anya-e0102n:777_0": "Anuppattinirodhasaṅkhātassa pana khayassa pariyāyena upanissayattā,",
  "anya-e0102n:777_1": "yassa upanissayo hoti tadupacārena “khayo”ti vuttaṃ.",
  "anya-e0102n:777_2": "Sarūpeneva kasmā na vuttanti ce.",
  "anya-e0102n:777_3": "Atisukhumattā.",
  "anya-e0102n:777_4": "Atisukhumatā cassa bhagavato apposukkabhāvāvahanato,",
  "anya-e0102n:777_5": "ariyena cakkhunā passitabbato ca siddhāti.",
  "anya-e0102n:778_0": "560.",
  "anya-e0102n:778_1": "Tayidaṃ maggasamaṅginā pattabbato asādhāraṇaṃ,",
  "anya-e0102n:778_2": "purimakoṭiyā abhāvato appabhavaṃ.",
  "anya-e0102n:778_3": "Maggabhāve bhāvato na appabhavanti ce. Na,",
  "anya-e0102n:778_4": "maggena anuppādanīyato.",
  "anya-e0102n:778_5": "Pattabbameva hetaṃ maggena,",
  "anya-e0102n:778_6": "na uppādetabbaṃ.",
  "anya-e0102n:778_7": "Tasmā appabhavameva.",
  "anya-e0102n:778_8": "Appabhavattā ajarāmaraṇaṃ.",
  "anya-e0102n:778_9": "Pabhavajarāmaraṇānaṃ abhāvato niccaṃ.",
  "anya-e0102n:779_0": "Nibbānasseva aṇuādīnampi niccabhāvāpattīti ce. Na,",
  "anya-e0102n:779_1": "hetuno abhāvā.",
  "anya-e0102n:779_2": "Nibbānassa niccattā te niccāti ce. Na,",
  "anya-e0102n:779_3": "hetulakkhaṇassa anupapattito.",
  "anya-e0102n:779_4": "Niccā uppādādīnaṃ abhāvato nibbānaṃ viyāti ce. Na,",
  "anya-e0102n:779_5": "aṇuādīnaṃ asiddhattā.",
  "anya-e0102n:780_0": "561.",
  "anya-e0102n:780_1": "Yathāvuttayuttisabbhāvato pana idameva niccaṃ,",
  "anya-e0102n:780_2": "rūpasabhāvātikkamato arūpaṃ.",
  "anya-e0102n:780_3": "Buddhādīnaṃ niṭṭhāya visesābhāvato ekāva niṭṭhā.",
  "anya-e0102n:780_4": "Yena bhāvanāya pattaṃ,",
  "anya-e0102n:780_5": "tassa kilesavūpasamaṃ,",
  "anya-e0102n:780_6": "upādisesañca upādāya paññāpanīyattā saha upādisesena paññāpiyatīti saupādisesaṃ.",
  "anya-e0102n:780_7": "Yo cassa samudayappahānena upahatāyatikammaphalassa carimacittato ca uddhaṃ pavattikhandhānaṃ anuppādanato,",
  "anya-e0102n:780_8": "uppannānañca antaradhānato upādisesābhāvo,",
  "anya-e0102n:780_9": "taṃ upādāya paññāpanīyato natthi ettha upādisesoti anupādisesaṃ.",
  "anya-e0102n:781_0": "Asithilaparakkamasiddhena ñāṇavisesena adhigamanīyato,",
  "anya-e0102n:781_1": "sabbaññuvacanato ca paramatthena sabhāvato nibbānaṃ nāvijjamānaṃ.",
  "anya-e0102n:781_2": "Vuttañhetaṃ “atthi,",
  "anya-e0102n:781_3": "bhikkhave,",
  "anya-e0102n:781_4": "ajātaṃ abhūtaṃ akataṃ asaṅkhata”nti.",
  "anya-e0102n:782_0": "Idaṃ dukkhanirodhaniddese vinicchayakathāmukhaṃ.",
  "anya-e0102n:783_0": "Magganiddesakathā",
  "anya-e0102n:784_0": "562.",
  "anya-e0102n:784_1": "Dukkhanirodhagāminipaṭipadāniddese vuttā pana aṭṭha dhammā kāmaṃ khandhaniddesepi atthato pakāsitāyeva,",
  "anya-e0102n:784_2": "idha pana nesaṃ ekakkhaṇe pavattamānānaṃ visesāvabodhanatthaṃ vadāma.",
  "anya-e0102n:784_3": "Saṅkhepato hi catusaccapaṭivedhāya paṭipannassa yogino nibbānārammaṇaṃ avijjānusayasamugghātakaṃ paññācakkhu sammādiṭṭhi.",
  "anya-e0102n:784_4": "Sā sammā dassanalakkhaṇā,",
  "anya-e0102n:784_5": "dhātuppakāsanarasā,",
  "anya-e0102n:784_6": "avijjandhakāraviddhaṃsanapaccupaṭṭhānā.",
  "anya-e0102n:784_7": "Tathā sampannadiṭṭhino taṃsampayuttaṃ micchāsaṅkappanighātakaṃ cetaso nibbānapadābhiniropanaṃ sammāsaṅkappo.",
  "anya-e0102n:784_8": "So sammā cittābhiniropanalakkhaṇo,",
  "anya-e0102n:784_9": "appanāraso,",
  "anya-e0102n:784_10": "micchāsaṅkappappahānapaccupaṭṭhāno.",
  "anya-e0102n:785_0": "Tathā passato vitakkayato ca taṃsampayuttāva vacīduccaritasamugghātikā micchāvācāya virati sammāvācā nāma.",
  "anya-e0102n:785_1": "Sā pariggahalakkhaṇā,",
  "anya-e0102n:785_2": "viramaṇarasā,",
  "anya-e0102n:785_3": "micchāvācāppahānapaccupaṭṭhānā.",
  "anya-e0102n:785_4": "Tathā viramato taṃsampayuttāva micchākammantasamucchedikā pāṇātipātādivirati sammākammanto nāma.",
  "anya-e0102n:785_5": "So samuṭṭhāpanalakkhaṇo,",
  "anya-e0102n:785_6": "viramaṇaraso,",
  "anya-e0102n:785_7": "micchākammantappahānapaccupaṭṭhāno.",
  "anya-e0102n:785_8": "Yā panassa tesaṃ sammāvācākammantānaṃ visuddhibhūtā taṃsampayuttāva kuhanādiupacchedikā micchājīvavirati,",
  "anya-e0102n:785_9": "so sammāājīvo nāma.",
  "anya-e0102n:785_10": "So vodānalakkhaṇo,",
  "anya-e0102n:785_11": "ñāyājīvapavattiraso,",
  "anya-e0102n:785_12": "micchājīvappahānapaccupaṭṭhāno.",
  "anya-e0102n:786_0": "Athassa yo tassā sammāvācākammantājīvasaṅkhātāya sīlabhūmiyaṃ patiṭṭhitassa tadanurūpo taṃsampayuttova kosajjasamucchedako vīriyārambho,",
  "anya-e0102n:786_1": "esa sammāvāyāmo nāma.",
  "anya-e0102n:786_2": "So paggahalakkhaṇo,",
  "anya-e0102n:786_3": "anuppannaakusalānuppādanādiraso,",
  "anya-e0102n:786_4": "micchāvāyāmappahānapaccupaṭṭhāno.",
  "anya-e0102n:786_5": "Tassevaṃ vāyamato taṃsampayuttova micchāsativiniddhunano cetaso asammoso sammāsati nāma.",
  "anya-e0102n:786_6": "Sā upaṭṭhānalakkhaṇā,",
  "anya-e0102n:786_7": "asammussanarasā,",
  "anya-e0102n:786_8": "micchāsatippahānapaccupaṭṭhānā.",
  "anya-e0102n:786_9": "Evaṃ anuttarāya satiyā saṃrakkhiyamānacittassa taṃsampayuttāva micchāsamādhividdhaṃsikā cittekaggatā sammāsamādhi nāma.",
  "anya-e0102n:786_10": "So avikkhepalakkhaṇo,",
  "anya-e0102n:786_11": "samādhānaraso,",
  "anya-e0102n:786_12": "micchāsamādhippahānapaccupaṭṭhānoti.",
  "anya-e0102n:786_13": "Ayaṃ dukkhanirodhagāminipaṭipadāniddese nayo.",
  "anya-e0102n:786_14": "Evamettha jātiādīnaṃ vinicchayo veditabbo.",
  "anya-e0102n:787_0": "563.",
  "anya-e0102n:787_1": "Ñāṇakiccatoti saccañāṇassa kiccatopi vinicchayo veditabbo.",
  "anya-e0102n:787_2": "Duvidhaṃ hi saccañāṇaṃ –",
  "anya-e0102n:787_3": "anubodhañāṇaṃ paṭivedhañāṇañca.",
  "anya-e0102n:787_4": "Tattha anubodhañāṇaṃ lokiyaṃ anussavādivasena nirodhe magge ca pavattati.",
  "anya-e0102n:787_5": "Paṭivedhañāṇaṃ lokuttaraṃ nirodhamārammaṇaṃ katvā kiccato cattāri saccāni paṭivijjhati. Yathāha – “yo,",
  "anya-e0102n:787_6": "bhikkhave,",
  "anya-e0102n:787_7": "dukkhaṃ passati,",
  "anya-e0102n:787_8": "dukkhasamudayampi so passati,",
  "anya-e0102n:787_9": "dukkhanirodhampi passati,",
  "anya-e0102n:787_10": "dukkhanirodhagāminiṃ paṭipadampi passatī”ti sabbaṃ vattabbaṃ.",
  "anya-e0102n:787_11": "Taṃ panassa kiccaṃ ñāṇadassanavisuddhiyaṃ āvibhavissati.",
  "anya-e0102n:788_0": "Yaṃ panetaṃ lokiyaṃ,",
  "anya-e0102n:788_1": "tattha dukkhañāṇaṃ pariyuṭṭhānābhibhavavasena pavattamānaṃ sakkāyadiṭṭhiṃ nivatteti.",
  "anya-e0102n:788_2": "Samudayañāṇaṃ ucchedadiṭṭhiṃ.",
  "anya-e0102n:788_3": "Nirodhañāṇaṃ sassatadiṭṭhiṃ.",
  "anya-e0102n:788_4": "Maggañāṇaṃ akiriyadiṭṭhiṃ.",
  "anya-e0102n:788_5": "Dukkhañāṇaṃ vā dhuvasubhasukhattabhāvavirahitesu khandhesu dhuvasubhasukhattabhāvasaññāsaṅkhātaṃ phale vippaṭipattiṃ.",
  "anya-e0102n:788_6": "Samudayañāṇaṃ issarapadhānakālasabhāvādīhi loko pavattatīti akāraṇe kāraṇābhimānappavattaṃ hetumhi vippaṭipattiṃ.",
  "anya-e0102n:788_7": "Nirodhañāṇaṃ arūpalokalokathūpikādīsu apavaggagāhabhūtaṃ nirodhe vippaṭipattiṃ.",
  "anya-e0102n:788_8": "Maggañāṇaṃ kāmasukhallikaattakilamathānuyogappabhede avisuddhimagge visuddhimaggagāhavasena pavattaṃ upāye vippaṭipattiṃ nivatteti.",
  "anya-e0102n:788_9": "Tenetaṃ vuccati –",
  "anya-e0102n:789_0": "“Loke lokappabhave, lokatthagame sive ca tadupāye;",
  "anya-e0102n:790_0": "Sammuyhati tāva naro, na vijānāti yāva saccānī”ti.",
  "anya-e0102n:791_0": "Evamettha ñāṇakiccatopi vinicchayo veditabbo.",
  "anya-e0102n:792_0": "564.",
  "anya-e0102n:792_1": "Antogadhānaṃ pabhedāti dukkhasaccasmiṃ hi ṭhapetvā taṇhañceva anāsavadhamme ca sesā sabbadhammā antogadhā.",
  "anya-e0102n:792_2": "Samudayasacce chattiṃsa taṇhāvicaritāni.",
  "anya-e0102n:792_3": "Nirodhasaccaṃ asammissaṃ.",
  "anya-e0102n:792_4": "Maggasacce sammādiṭṭhimukhena vīmaṃsiddhipādapaññindriyapaññābaladhammavicayasambojjhaṅgāni.",
  "anya-e0102n:792_5": "Sammāsaṅkappāpadesena tayo nekkhammavitakkādayo.",
  "anya-e0102n:792_6": "Sammāvācāpadesena cattāri vacīsucaritāni.",
  "anya-e0102n:792_7": "Sammākammantāpadesena tīṇi kāyasucaritāni.",
  "anya-e0102n:792_8": "Sammājīvamukhena appicchatā santuṭṭhitā ca.",
  "anya-e0102n:792_9": "Sabbesaṃyeva vā etesaṃ sammāvācākammantājīvānaṃ ariyakantasīlattā ariyakantasīlassa ca saddhāhatthena",
  "anya-e0102n:792_10": "paṭiggahetabbattā tesaṃ atthitāya atthibhāvato saddhindriyasaddhābalachandiddhipādā.",
  "anya-e0102n:792_11": "Sammāvāyāmāpadesena catubbidhasammappadhānavīriyindriyavīriyabalavīriyasambojjhaṅgāni.",
  "anya-e0102n:792_12": "Sammāsatiapadesena catubbidhasatipaṭṭhānasatindriyasatibalasatisambojjhaṅgāni.",
  "anya-e0102n:792_13": "Sammāsamādhiapadesena savitakkasavicārādayo tayo samādhī cittasamādhi samādhindriyasamādhibalapītipassaddhisamādhiupekkhāsambojjhaṅgāni",
  "anya-e0102n:792_14": "antogadhānīti evamettha antogadhānaṃ pabhedatopi vinicchayo veditabbo.",
  "anya-e0102n:793_0": "565.",
  "anya-e0102n:793_1": "Upamātoti bhāro viya hi dukkhasaccaṃ daṭṭhabbaṃ,",
  "anya-e0102n:793_2": "bhārādānamiva samudayasaccaṃ,",
  "anya-e0102n:793_3": "bhāranikkhepanamiva nirodhasaccaṃ,",
  "anya-e0102n:793_4": "bhāranikkhepanupāyo viya maggasaccaṃ.",
  "anya-e0102n:793_5": "Rogo viya ca dukkhasaccaṃ,",
  "anya-e0102n:793_6": "roganidānamiva samudayasaccaṃ,",
  "anya-e0102n:793_7": "rogavūpasamo viya nirodhasaccaṃ,",
  "anya-e0102n:793_8": "bhesajjamiva maggasaccaṃ.",
  "anya-e0102n:793_9": "Dubbhikkhamiva vā dukkhasaccaṃ,",
  "anya-e0102n:793_10": "dubbuṭṭhi viya samudayasaccaṃ,",
  "anya-e0102n:793_11": "subhikkhamiva nirodhasaccaṃ,",
  "anya-e0102n:793_12": "suvuṭṭhi viya maggasaccaṃ.",
  "anya-e0102n:793_13": "Apica verī- veramūla-",
  "anya-e0102n:793_14": "verasamugghāta-",
  "anya-e0102n:793_15": "verasamugghātupāyehi,",
  "anya-e0102n:793_16": "visarukkha-",
  "anya-e0102n:793_17": "rukkhamūla-",
  "anya-e0102n:793_18": "mūlupaccheda-",
  "anya-e0102n:793_19": "tadupacchedupāyehi, bhaya-",
  "anya-e0102n:793_20": "bhayamūla- nibbhaya-",
  "anya-e0102n:793_21": "tadadhigamupāyehi,",
  "anya-e0102n:793_22": "orimatīra-",
  "anya-e0102n:793_23": "mahoghapārimatīra-",
  "anya-e0102n:793_24": "taṃsampāpakavāyāmehi ca yojetvāpetāni upamāto veditabbānīti evamettha upamāto vinicchayo veditabbo.",
  "anya-e0102n:794_0": "566.",
  "anya-e0102n:794_1": "Catukkatoti atthi cettha dukkhaṃ na ariyasaccaṃ,",
  "anya-e0102n:794_2": "atthi ariyasaccaṃ na dukkhaṃ,",
  "anya-e0102n:794_3": "atthi dukkhañceva ariyasaccañca,",
  "anya-e0102n:794_4": "atthi neva dukkhaṃ na ariyasaccaṃ.",
  "anya-e0102n:794_5": "Esa nayo samudayādīsu.",
  "anya-e0102n:794_6": "Tattha maggasampayuttā dhammā sāmaññaphalāni ca “yadaniccaṃ taṃ dukkha”nti vacanato saṅkhāradukkhatāya dukkhaṃ,",
  "anya-e0102n:794_7": "na ariyasaccaṃ.",
  "anya-e0102n:794_8": "Nirodho ariyasaccaṃ,",
  "anya-e0102n:794_9": "na dukkhaṃ.",
  "anya-e0102n:794_10": "Itaraṃ pana ariyasaccadvayaṃ siyā dukkhaṃ aniccato,",
  "anya-e0102n:794_11": "na pana yassa pariññāya bhagavati brahmacariyaṃ vussati tathattena.",
  "anya-e0102n:794_12": "Sabbākārena pana upādānakkhandhapañcakaṃ dukkhañceva ariyasaccañca aññatra taṇhāya.",
  "anya-e0102n:794_13": "Maggasampayuttā dhammā sāmaññaphalāni ca yassa pariññatthaṃ bhagavati brahmacariyaṃ vussati tathattena neva dukkhaṃ na ariyasaccaṃ.",
  "anya-e0102n:794_14": "Evaṃ samudayādīsupi yathāyogaṃ yojetvā catukkatopettha vinicchayo veditabbo.",
  "anya-e0102n:795_0": "567.",
  "anya-e0102n:795_1": "Suññatekavidhādīhītiettha suññato tāva paramatthena hi sabbāneva saccāni vedakakārakanibbutagamakābhāvato suññānīti veditabbāni.",
  "anya-e0102n:795_2": "Tenetaṃ vuccati –",
  "anya-e0102n:796_0": "“Dukkhameva hi, na koci dukkhito;",
  "anya-e0102n:797_0": "Kārako na, kiriyāva vijjati.",
  "anya-e0102n:798_0": "Atthi nibbuti, na nibbuto pumā;",
  "anya-e0102n:799_0": "Maggamatthi, gamako na vijjatī”ti.",
  "anya-e0102n:800_0": "Atha vā,",
  "anya-e0102n:801_0": "Dhuvasubhasukhattasuññaṃ, purimadvayamattasuññamamatapadaṃ;",
  "anya-e0102n:802_0": "Dhuvasukhaattavirahito, maggoiti suññatā tesu.",
  "anya-e0102n:803_0": "Nirodhasuññāni vā tīṇi,",
  "anya-e0102n:803_1": "nirodho ca sesattayasuñño.",
  "anya-e0102n:803_2": "Phalasuñño vā ettha hetu samudaye dukkhassābhāvato,",
  "anya-e0102n:803_3": "magge ca nirodhassa,",
  "anya-e0102n:803_4": "na phalena sagabbho pakativādīnaṃ pakati viya.",
  "anya-e0102n:803_5": "Hetusuññañca phalaṃ dukkhasamudayānaṃ nirodhamaggānañca asamavāyā,",
  "anya-e0102n:803_6": "na hetusamavetaṃ hetuphalaṃ samavāyavādīnaṃ dviaṇukādi viya.",
  "anya-e0102n:803_7": "Tenetaṃ vuccati –",
  "anya-e0102n:804_0": "“Tayamidha nirodhasuññaṃ, tayena tenāpi nibbuti suññā;",
  "anya-e0102n:805_0": "Suñño phalena hetu, phalampi taṃhetunā suñña”nti.",
  "anya-e0102n:806_0": "Evaṃ tāva suññato vinicchayo veditabbo.",
  "anya-e0102n:807_0": "Ekavidhādivinicchayakathā",
  "anya-e0102n:808_0": "568.",
  "anya-e0102n:808_1": "Ekavidhādīhīti sabbameva cettha dukkhaṃ ekavidhaṃ pavattibhāvato.",
  "anya-e0102n:808_2": "Duvidhaṃ nāmarūpato.",
  "anya-e0102n:808_3": "Tividhaṃ kāmarūpārūpūpapattibhavabhedato.",
  "anya-e0102n:808_4": "Catubbidhaṃ catuāhārabhedato.",
  "anya-e0102n:808_5": "Pañcavidhaṃ pañcupādānakkhandhabhedato.",
  "anya-e0102n:809_0": "Samudayopi ekavidho pavattakabhāvato.",
  "anya-e0102n:809_1": "Duvidho diṭṭhisampayuttāsampayuttato.",
  "anya-e0102n:809_2": "Tividho kāmabhavavibhavataṇhābhedato.",
  "anya-e0102n:809_3": "Catubbidho catumaggappaheyyato.",
  "anya-e0102n:809_4": "Pañcavidho rūpābhinandanādibhedato.",
  "anya-e0102n:809_5": "Chabbidho chataṇhākāyabhedato.",
  "anya-e0102n:810_0": "Nirodhopi ekavidho asaṅkhatadhātubhāvato.",
  "anya-e0102n:810_1": "Pariyāyena pana duvidho saupādisesaanupādisesabhedato.",
  "anya-e0102n:810_2": "Tividho bhavattayavūpasamato.",
  "anya-e0102n:810_3": "Catubbidho catumaggādhigamanīyato.",
  "anya-e0102n:810_4": "Pañcavidho pañcābhinandanavūpasamato.",
  "anya-e0102n:810_5": "Chabbidho chataṇhākāyakkhayabhedato.",
  "anya-e0102n:811_0": "Maggopi ekavidho bhāvetabbato.",
  "anya-e0102n:811_1": "Duvidho samathavipassanābhedato,",
  "anya-e0102n:811_2": "dassanabhāvanābhedato vā.",
  "anya-e0102n:811_3": "Tividho khandhattayabhedato.",
  "anya-e0102n:811_4": "Ayañhi sappadesattā nagaraṃ viya rajjena nippadesehi tīhi khandhehi saṅgahito. Yathāha –",
  "anya-e0102n:812_0": "“Na kho,",
  "anya-e0102n:812_1": "āvuso visākha,",
  "anya-e0102n:812_2": "ariyena aṭṭhaṅgikena maggena tayo khandhā saṅgahitā,",
  "anya-e0102n:812_3": "tīhi ca kho,",
  "anya-e0102n:812_4": "āvuso visākha,",
  "anya-e0102n:812_5": "khandhehi ariyo aṭṭhaṅgiko maggo saṅgahito.",
  "anya-e0102n:812_6": "Yā cāvuso visākha,",
  "anya-e0102n:812_7": "sammāvācā,",
  "anya-e0102n:812_8": "yo ca sammākammanto,",
  "anya-e0102n:812_9": "yo ca sammāājīvo,",
  "anya-e0102n:812_10": "ime dhammā sīlakkhandhe saṅgahitā.",
  "anya-e0102n:812_11": "Yo ca sammāvāyāmo,",
  "anya-e0102n:812_12": "yā ca sammāsati,",
  "anya-e0102n:812_13": "yo ca sammāsamādhi,",
  "anya-e0102n:812_14": "ime dhammā samādhikkhandhe saṅgahitā.",
  "anya-e0102n:812_15": "Yā ca sammādiṭṭhi,",
  "anya-e0102n:812_16": "yo ca sammāsaṅkappo,",
  "anya-e0102n:812_17": "ime dhammā paññākkhandhe saṅgahitā”ti.",
  "anya-e0102n:813_0": "Ettha hi sammāvācādayo tayo sīlameva,",
  "anya-e0102n:813_1": "tasmā te sajātito sīlakkhandhena saṅgahitā.",
  "anya-e0102n:813_2": "Kiñcāpi hi pāḷiyaṃ sīlakkhandheti bhummena niddeso kato,",
  "anya-e0102n:813_3": "attho pana karaṇavaseneva veditabbo.",
  "anya-e0102n:813_4": "Sammāvāyāmādīsu pana tīsu samādhi attano dhammatāya ārammaṇe ekaggabhāvena appetuṃ na sakkoti,",
  "anya-e0102n:813_5": "vīriye pana paggahakiccaṃ sādhente satiyā ca apilāpanakiccaṃ sādhentiyā laddhupakāro hutvā sakkoti.",
  "anya-e0102n:814_0": "Tatrāyaṃ upamā –",
  "anya-e0102n:814_1": "yathā hi nakkhattaṃ kīḷissāmāti uyyānaṃ paviṭṭhesu tīsu sahāyesu eko supupphitaṃ campakarukkhaṃ disvā hatthaṃ ukkhipitvā gahetumpi na sakkuṇeyya.",
  "anya-e0102n:814_2": "Athassa dutiyo onamitvā piṭṭhiṃ dadeyya,",
  "anya-e0102n:814_3": "so tassa piṭṭhiyaṃ ṭhatvāpi kampamāno gahetuṃ na sakkuṇeyya.",
  "anya-e0102n:814_4": "Athassa itaro aṃsakūṭaṃ upanāmeyya.",
  "anya-e0102n:814_5": "So ekassa piṭṭhiyaṃ ṭhatvā ekassa aṃsakūṭaṃ olubbha yathāruci pupphāni ocinitvā piḷandhitvā nakkhattaṃ kīḷeyya.",
  "anya-e0102n:814_6": "Evaṃsampadamidaṃ daṭṭhabbaṃ.",
  "anya-e0102n:815_0": "Ekato uyyānaṃ paviṭṭhā tayo sahāyā viya hi ekato jātā sammāvāyāmādayo tayo dhammā.",
  "anya-e0102n:815_1": "Supupphitacampako viya ārammaṇaṃ.",
  "anya-e0102n:815_2": "Hatthaṃ ukkhipitvāpi gahetuṃ asakkonto viya attano dhammatāya ārammaṇe ekaggabhāvena appetuṃ asakkonto samādhi.",
  "anya-e0102n:815_3": "Piṭṭhiṃ datvā onatasahāyo viya vāyāmo.",
  "anya-e0102n:815_4": "Aṃsakūṭaṃ datvā ṭhitasahāyo viya sati.",
  "anya-e0102n:815_5": "Yathā tesu ekassa piṭṭhiyaṃ ṭhatvā ekassa aṃsakūṭaṃ olubbha itaro yathāruci pupphaṃ gahetuṃ sakkoti,",
  "anya-e0102n:815_6": "evameva vīriye paggahakiccaṃ sādhente satiyā ca apilāpanakiccaṃ sādhentiyā laddhupakāro samādhi sakkoti ārammaṇe ekaggabhāvena appetuṃ.",
  "anya-e0102n:815_7": "Tasmā samādhiyevettha sajātito samādhikkhandhena saṅgahito,",
  "anya-e0102n:815_8": "vāyāmasatiyo pana kiriyato saṅgahitā honti.",
  "anya-e0102n:816_0": "Sammādiṭṭhisammāsaṅkappesupi paññā attano dhammatāya aniccaṃ dukkhamanattāti ārammaṇaṃ nicchetuṃ na sakkoti.",
  "anya-e0102n:816_1": "Vitakke pana ākoṭetvā ākoṭetvā dente sakkoti. Kathaṃ?",
  "anya-e0102n:816_2": "Yathā hi heraññiko kahāpaṇaṃ hatthe ṭhapetvā sabbabhāgesu oloketukāmo samānopi na cakkhutaleneva parivattetuṃ sakkoti.",
  "anya-e0102n:816_3": "Aṅgulipabbehi pana parivattetvā parivattetvā ito cito ca oloketuṃ sakkoti,",
  "anya-e0102n:816_4": "evameva na paññā attano dhammatāya aniccādivasena ārammaṇaṃ nicchetuṃ sakkoti.",
  "anya-e0102n:816_5": "Abhiniropanalakkhaṇena pana āhananapariyāhananarasena vitakkena ākoṭentena viya parivattentena viya ca ādāyādāya dinnameva nicchetuṃ sakkoti.",
  "anya-e0102n:816_6": "Tasmā idhāpi sammādiṭṭhiyeva sajātito paññākkhandhena saṅgahitā,",
  "anya-e0102n:816_7": "sammāsaṅkappo pana kiriyavasena saṅgahito hoti.",
  "anya-e0102n:817_0": "Iti imehi tīhi khandhehi maggo saṅgahaṃ gacchati.",
  "anya-e0102n:817_1": "Tena vuttaṃ “tividho khandhattayabhedato”ti.",
  "anya-e0102n:817_2": "Catubbidho sotāpattimaggādivaseneva.",
  "anya-e0102n:818_0": "Apica sabbāneva saccāni ekavidhāni avitathattā,",
  "anya-e0102n:818_1": "abhiññeyyattā vā.",
  "anya-e0102n:818_2": "Duvidhāni lokiyalokuttarato,",
  "anya-e0102n:818_3": "saṅkhatāsaṅkhatato vā.",
  "anya-e0102n:818_4": "Tividhāni dassana-",
  "anya-e0102n:818_5": "bhāvanāhi pahātabbato,",
  "anya-e0102n:818_6": "appahātabbato ca.",
  "anya-e0102n:818_7": "Catubbidhāni pariññeyyādibhedatoti evamettha ekavidhādīhi vinicchayo veditabbo.",
  "anya-e0102n:819_0": "569.",
  "anya-e0102n:819_1": "Sabhāgavisabhāgatoti sabbāneva saccāni aññamaññaṃ sabhāgāni avitathato attasuññato dukkarapaṭivedhato ca. Yathāha –",
  "anya-e0102n:820_0": "“Taṃ kiṃ maññasi, ānanda,",
  "anya-e0102n:820_1": "katamaṃ nu kho dukkarataraṃ vā durabhisambhavataraṃ vā,",
  "anya-e0102n:820_2": "yo vā dūratova sukhumena tāḷacchiggaḷena asanaṃ atipāteyya poṅkhānupoṅkhaṃ avirādhitaṃ,",
  "anya-e0102n:820_3": "yo vā satadhā bhinnassa vālassa koṭiyā koṭiṃ paṭivijjheyyāti? Etadeva, bhante,",
  "anya-e0102n:820_4": "dukkaratarañceva durabhisambhavatarañca,",
  "anya-e0102n:820_5": "yo vā satadhā bhinnassa vālassa koṭiyā koṭiṃ paṭivijjheyyāti.",
  "anya-e0102n:820_6": "Tato kho te, ānanda,",
  "anya-e0102n:820_7": "duppaṭivijjhataraṃ paṭivijjhanti.",
  "anya-e0102n:820_8": "Ye idaṃ dukkhanti yathābhūtaṃ paṭivijjhanti…pe…",
  "anya-e0102n:820_9": "ayaṃ dukkhanirodhagāminī paṭipadāti yathābhūtaṃ paṭivijjhantī”ti.",
  "anya-e0102n:821_0": "Visabhāgāni salakkhaṇavavatthānato.",
  "anya-e0102n:821_1": "Purimāni ca dve sabhāgāni duravagāhatthena gambhīrattā lokiyattā sāsavattā ca.",
  "anya-e0102n:821_2": "Visabhāgāni phalahetubhedato pariññeyyappahātabbato ca.",
  "anya-e0102n:821_3": "Pacchimānipi dve sabhāgāni gambhīrattena duravagāhattā lokuttarattā anāsavattā ca.",
  "anya-e0102n:821_4": "Visabhāgāni visayavisayībhedato sacchikātabbabhāvetabbato ca.",
  "anya-e0102n:821_5": "Paṭhamatatiyāni cāpi sabhāgāni phalāpadesato.",
  "anya-e0102n:821_6": "Visabhāgāni saṅkhatāsaṅkhatato.",
  "anya-e0102n:821_7": "Dutiyacatutthāni cāpi sabhāgāni hetuapadesato.",
  "anya-e0102n:821_8": "Visabhāgāni ekantakusalākusalato.",
  "anya-e0102n:821_9": "Paṭhamacatutthāni cāpi sabhāgāni saṅkhatato.",
  "anya-e0102n:821_10": "Visabhāgāni lokiyalokuttarato.",
  "anya-e0102n:821_11": "Dutiyatatiyāni cāpi sabhāgāni nevasekkhānāsekkhabhāvato.",
  "anya-e0102n:821_12": "Visabhāgāni sārammaṇānārammaṇato.",
  "anya-e0102n:822_0": "Iti evaṃ pakārehi, nayehi ca vicakkhaṇo;",
  "anya-e0102n:823_0": "Vijaññā ariyasaccānaṃ, sabhāgavisabhāgatanti.",
  "anya-e0102n:824_0": "Iti sādhujanapāmojjatthāya kate visuddhimagge",
  "anya-e0102n:825_0": "Paññābhāvanādhikāre",
  "anya-e0102n:826_0": "Indriyasaccaniddeso nāma",
  "anya-e0102n:827_0": "Soḷasamo paricchedo.",
  "anya-e0102n:828_0": "17. Paññābhūminiddeso",
  "anya-e0102n:829_0": "Paṭiccasamuppādakathā",
  "anya-e0102n:830_0": "570.",
  "anya-e0102n:830_1": "Idāni “khandhāyatanadhātuindriyasaccapaṭiccasamuppādādibhedā dhammā bhūmī”ti evaṃ vuttesu imissā paññāya",
  "anya-e0102n:830_2": "bhūmibhūtesu dhammesu yasmā paṭiccasamuppādoceva,",
  "anya-e0102n:830_3": "ādisaddena saṅgahitā paṭiccasamuppannā dhammā ca avasesā honti,",
  "anya-e0102n:830_4": "tasmā tesaṃ vaṇṇanākkamo anuppatto.",
  "anya-e0102n:831_0": "Tattha avijjādayo tāva dhammā paṭiccasamuppādoti veditabbā. Vuttañhetaṃ bhagavatā –",
  "anya-e0102n:832_0": "“Katamo ca,",
  "anya-e0102n:832_1": "bhikkhave,",
  "anya-e0102n:832_2": "paṭiccasamuppādo?",
  "anya-e0102n:832_3": "Avijjāpaccayā,",
  "anya-e0102n:832_4": "bhikkhave, saṅkhārā,",
  "anya-e0102n:832_5": "saṅkhārapaccayā viññāṇaṃ,",
  "anya-e0102n:832_6": "viññāṇapaccayā nāmarūpaṃ,",
  "anya-e0102n:832_7": "nāmarūpapaccayā saḷāyatanaṃ,",
  "anya-e0102n:832_8": "saḷāyatanapaccayā phasso,",
  "anya-e0102n:832_9": "phassapaccayā vedanā,",
  "anya-e0102n:832_10": "vedanāpaccayā taṇhā,",
  "anya-e0102n:832_11": "taṇhāpaccayā upādānaṃ,",
  "anya-e0102n:832_12": "upādānapaccayā bhavo,",
  "anya-e0102n:832_13": "bhavapaccayā jāti,",
  "anya-e0102n:832_14": "jātipaccayā jarāmaraṇaṃ sokaparidevadukkhadomanassupāyāsā sambhavanti.",
  "anya-e0102n:832_15": "Evametassa kevalassa dukkhakkhandhassa samudayo hoti.",
  "anya-e0102n:832_16": "Ayaṃ vuccati,",
  "anya-e0102n:832_17": "bhikkhave,",
  "anya-e0102n:832_18": "paṭiccasamuppādo”ti.",
  "anya-e0102n:833_0": "Jarāmaraṇādayo pana paṭiccasamuppannā dhammāti veditabbā. Vuttañhetaṃ bhagavatā –",
  "anya-e0102n:834_0": "“Katame ca,",
  "anya-e0102n:834_1": "bhikkhave,",
  "anya-e0102n:834_2": "paṭiccasamuppannā dhammā?",
  "anya-e0102n:834_3": "Jarāmaraṇaṃ,",
  "anya-e0102n:834_4": "bhikkhave,",
  "anya-e0102n:834_5": "aniccaṃ saṅkhataṃ paṭiccasamuppannaṃ khayadhammaṃ vayadhammaṃ virāgadhammaṃ nirodhadhammaṃ. Jāti,",
  "anya-e0102n:834_6": "bhikkhave…pe… bhavo… upādānaṃ… taṇhā… vedanā… phasso…",
  "anya-e0102n:834_7": "saḷāyatanaṃ…",
  "anya-e0102n:834_8": "nāmarūpaṃ… viññāṇaṃ… saṅkhārā… avijjā,",
  "anya-e0102n:834_9": "bhikkhave,",
  "anya-e0102n:834_10": "aniccā saṅkhatā paṭiccasamuppannā khayadhammā vayadhammā virāgadhammā nirodhadhammā.",
  "anya-e0102n:834_11": "Ime vuccanti,",
  "anya-e0102n:834_12": "bhikkhave,",
  "anya-e0102n:834_13": "paṭiccasamuppannā dhammā”ti.",
  "anya-e0102n:835_0": "571.",
  "anya-e0102n:835_1": "Ayaṃ panettha saṅkhepo.",
  "anya-e0102n:835_2": "Paṭiccasamuppādoti paccayadhammā veditabbā.",
  "anya-e0102n:835_3": "Paṭiccasamuppannā dhammāti tehi tehi paccayehi nibbattadhammā.",
  "anya-e0102n:835_4": "Kathamidaṃ jānitabbanti ce?",
  "anya-e0102n:835_5": "Bhagavato vacanena.",
  "anya-e0102n:835_6": "Bhagavatā hi paṭiccasamuppādapaṭiccasamuppannadhammadesanāsutte –",
  "anya-e0102n:836_0": "“Katamo ca,",
  "anya-e0102n:836_1": "bhikkhave,",
  "anya-e0102n:836_2": "paṭiccasamuppādo?",
  "anya-e0102n:836_3": "Jātipaccayā,",
  "anya-e0102n:836_4": "bhikkhave,",
  "anya-e0102n:836_5": "jarāmaraṇaṃ,",
  "anya-e0102n:836_6": "uppādā vā tathāgatānaṃ anuppādā vā tathāgatānaṃ ṭhitāva sā dhātu dhammaṭṭhitatā dhammaniyāmatā idappaccayatā.",
  "anya-e0102n:836_7": "Taṃ tathāgato abhisambujjhati abhisameti,",
  "anya-e0102n:836_8": "abhisambujjhitvā abhisametvā ācikkhati deseti paññapeti paṭṭhapeti vivarati vibhajati uttānīkaroti,",
  "anya-e0102n:836_9": "passathāti cāha.",
  "anya-e0102n:836_10": "Jātipaccayā,",
  "anya-e0102n:836_11": "bhikkhave,",
  "anya-e0102n:836_12": "jarāmaraṇaṃ.",
  "anya-e0102n:836_13": "Bhavapaccayā,",
  "anya-e0102n:836_14": "bhikkhave, jāti…pe…",
  "anya-e0102n:836_15": "avijjāpaccayā,",
  "anya-e0102n:836_16": "bhikkhave,",
  "anya-e0102n:836_17": "saṅkhārā uppādā vā tathāgatānaṃ…pe…",
  "anya-e0102n:836_18": "uttānīkaroti passathāti cāha.",
  "anya-e0102n:836_19": "Avijjāpaccayā,",
  "anya-e0102n:836_20": "bhikkhave, saṅkhārā. Iti kho,",
  "anya-e0102n:836_21": "bhikkhave,",
  "anya-e0102n:836_22": "yā tatra tathatā avitathatā anaññathatā idappaccayatā.",
  "anya-e0102n:836_23": "Ayaṃ vuccati,",
  "anya-e0102n:836_24": "bhikkhave,",
  "anya-e0102n:836_25": "paṭiccasamuppādo”ti.",
  "anya-e0102n:837_0": "572.",
  "anya-e0102n:837_1": "Evaṃ paṭiccasamuppādaṃ desentena tathatādīhi vevacanehi paccayadhammāva paṭiccasamuppādoti vuttā.",
  "anya-e0102n:837_2": "Tasmā jarāmaraṇādīnaṃ dhammānaṃ paccayalakkhaṇo paṭiccasamuppādo,",
  "anya-e0102n:837_3": "dukkhānubandhanaraso,",
  "anya-e0102n:837_4": "kummaggapaccupaṭṭhānoti veditabbo.",
  "anya-e0102n:838_0": "So panāyaṃ tehi tehi paccayehi anūnādhikeheva tassa tassa dhammassa sambhavato tathatāti,",
  "anya-e0102n:838_1": "sāmaggiṃ upagatesu paccayesu muhuttampi tato nibbattadhammānaṃ asambhavābhāvato avitathatāti,",
  "anya-e0102n:838_2": "aññadhammapaccayehi aññadhammānuppattito anaññathatāti,",
  "anya-e0102n:838_3": "yathāvuttānaṃ etesaṃ jarāmaraṇādīnaṃ paccayato vā paccayasamūhato vā idappaccayatāti vutto.",
  "anya-e0102n:839_0": "573.",
  "anya-e0102n:839_1": "Tatrāyaṃ vacanattho,",
  "anya-e0102n:839_2": "imesaṃ paccayā idappaccayā.",
  "anya-e0102n:839_3": "Idappaccayā eva idappaccayatā.",
  "anya-e0102n:839_4": "Idappaccayānaṃ vā samūho idappaccayatā.",
  "anya-e0102n:839_5": "Lakkhaṇaṃ panettha saddasatthato pariyesitabbaṃ.",
  "anya-e0102n:840_0": "574.",
  "anya-e0102n:840_1": "Keci pana paṭicca sammā ca titthiyaparikappitapakatipurisādikāraṇanirapekkho uppādo paṭiccasamuppādoti evaṃ uppādamattaṃ paṭiccasamuppādoti vadanti,",
  "anya-e0102n:840_2": "taṃ na yujjati. Kasmā?",
  "anya-e0102n:840_3": "Suttābhāvato,",
  "anya-e0102n:840_4": "suttavirodhato,",
  "anya-e0102n:840_5": "gambhīranayāsambhavato,",
  "anya-e0102n:840_6": "saddabhedato ca.",
  "anya-e0102n:840_7": "“Uppādamattaṃ paṭiccasamuppādo”ti hi suttaṃ natthi.",
  "anya-e0102n:840_8": "Taṃ “paṭiccasamuppādo”ti ca vadantassa padesavihārasuttavirodho āpajjati. Kathaṃ?",
  "anya-e0102n:840_9": "Bhagavato hi “atha kho bhagavā rattiyā paṭhamaṃ yāmaṃ paṭiccasamuppādaṃ anulomapaṭilomaṃ manasākāsī”ti",
  "anya-e0102n:840_10": "ādivacanato paṭiccasamuppādamanasikāro paṭhamābhisambuddhavihāro,",
  "anya-e0102n:840_11": "padesavihāro ca tassekadesavihāro.",
  "anya-e0102n:840_12": "Yathāha “yena svāhaṃ,",
  "anya-e0102n:840_13": "bhikkhave,",
  "anya-e0102n:840_14": "vihārena paṭhamābhisambuddho viharāmi,",
  "anya-e0102n:840_15": "tassa padesena vihāsi”nti.",
  "anya-e0102n:840_16": "Tatra ca paccayākāradassanena vihāsi,",
  "anya-e0102n:840_17": "na uppādamattadassanenāti.",
  "anya-e0102n:840_18": "Yathāha “so evaṃ pajānāmi micchādiṭṭhipaccayāpi vedayitaṃ sammādiṭṭhipaccayāpi vedayitaṃ micchāsaṅkappapaccayāpi vedayita”nti sabbaṃ vitthāretabbaṃ.",
  "anya-e0102n:840_19": "Evaṃ uppādamattaṃ “paṭiccasamuppādo”ti vadantassa padesavihārasuttavirodho āpajjati.",
  "anya-e0102n:840_20": "Tathā kaccānasuttavirodho.",
  "anya-e0102n:841_0": "Kaccānasuttepi hi “lokasamudayaṃ kho, kaccāna,",
  "anya-e0102n:841_1": "yathābhūtaṃ sammappaññāya passato yā loke natthitā,",
  "anya-e0102n:841_2": "sā na hotī”ti anulomapaṭiccasamuppādo lokapaccayato “lokasamudayo”ti ucchedadiṭṭhisamugghātatthaṃ pakāsito,",
  "anya-e0102n:841_3": "na uppādamattaṃ.",
  "anya-e0102n:841_4": "Na hi uppādamattadassanena ucchedadiṭṭhiyā samugghāto hoti.",
  "anya-e0102n:841_5": "Paccayānuparamadassanena pana hoti.",
  "anya-e0102n:841_6": "Paccayānuparame phalānuparamatoti.",
  "anya-e0102n:841_7": "Evaṃ uppādamattaṃ “paṭiccasamuppādo”ti vadantassa kaccānasuttavirodhopi āpajjati.",
  "anya-e0102n:842_0": "Gambhīranayāsambhavatoti vuttaṃ kho panetaṃ bhagavatā “gambhīro cāyaṃ, ānanda,",
  "anya-e0102n:842_1": "paṭiccasamuppādo gambhīrāvabhāso cā”ti.",
  "anya-e0102n:842_2": "Gambhīrattañca nāma catubbidhaṃ,",
  "anya-e0102n:842_3": "taṃ parato vaṇṇayissāma.",
  "anya-e0102n:842_4": "Taṃ uppādamatte natthi.",
  "anya-e0102n:842_5": "Catubbidhanayapaṭimaṇḍitañcetaṃ paṭiccasamuppādaṃ vaṇṇayanti,",
  "anya-e0102n:842_6": "tampi nayacatukkaṃ uppādamatte natthīti gambhīranayāsambhavatopi na uppādamattaṃ paṭiccasamuppādo.",
  "anya-e0102n:843_0": "575.",
  "anya-e0102n:843_1": "Saddabhedatoti paṭiccasaddo ca panāyaṃ samāne kattari pubbakāle payujjamāno atthasiddhikaro hoti.",
  "anya-e0102n:843_2": "Seyyathidaṃ,",
  "anya-e0102n:843_3": "“cakkhuñca paṭicca rūpe ca uppajjati cakkhuviññāṇa”nti.",
  "anya-e0102n:843_4": "Idha pana bhāvasādhanena uppādasaddena saddhiṃ payujjamāno samānassa kattu abhāvato saddabhedaṃ gacchati,",
  "anya-e0102n:843_5": "na ca kiñci atthaṃ sādhetīti saddabhedatopi na uppādamattaṃ paṭiccasamuppādoti.",
  "anya-e0102n:844_0": "Tattha siyā – “hoti-",
  "anya-e0102n:844_1": "saddena saddhiṃ yojayissāma ‘paṭiccasamuppādo hotī’ti”,",
  "anya-e0102n:844_2": "taṃ na yuttaṃ. Kasmā?",
  "anya-e0102n:844_3": "Yogābhāvato ceva,",
  "anya-e0102n:844_4": "uppādassa ca uppādapattidosato.",
  "anya-e0102n:844_5": "“Paṭiccasamuppādaṃ vo,",
  "anya-e0102n:844_6": "bhikkhave,",
  "anya-e0102n:844_7": "desessāmi.",
  "anya-e0102n:844_8": "Katamo ca,",
  "anya-e0102n:844_9": "bhikkhave,",
  "anya-e0102n:844_10": "paṭiccasamuppādo…pe…",
  "anya-e0102n:844_11": "ayaṃ vuccati,",
  "anya-e0102n:844_12": "bhikkhave,",
  "anya-e0102n:844_13": "paṭiccasamuppādo”ti.",
  "anya-e0102n:844_14": "Imesu hi padesu ekenapi saddhiṃ hoti-",
  "anya-e0102n:844_15": "saddo yogaṃ na gacchati,",
  "anya-e0102n:844_16": "na ca uppādo hoti.",
  "anya-e0102n:844_17": "Sace bhaveyya,",
  "anya-e0102n:844_18": "uppādassāpi uppādo pāpuṇeyyāti.",
  "anya-e0102n:845_0": "576.",
  "anya-e0102n:845_1": "Yepi maññanti “idappaccayānaṃ bhāvo idappaccayatā,",
  "anya-e0102n:845_2": "bhāvo ca nāma yo ākāro avijjādīnaṃ saṅkhārādipātubhāve hetu, so.",
  "anya-e0102n:845_3": "Tasmiñca saṅkhāravikāre paṭiccasamuppādasaññā”ti,",
  "anya-e0102n:845_4": "tesaṃ taṃ na yujjati. Kasmā?",
  "anya-e0102n:845_5": "Avijjādīnaṃ hetuvacanato.",
  "anya-e0102n:845_6": "Bhagavatā hi “tasmātiha, ānanda,",
  "anya-e0102n:845_7": "eseva hetu,",
  "anya-e0102n:845_8": "etaṃ nidānaṃ,",
  "anya-e0102n:845_9": "esa samudayo,",
  "anya-e0102n:845_10": "esa paccayo jarāmaraṇassa yadidaṃ jāti…pe…",
  "anya-e0102n:845_11": "saṅkhārānaṃ,",
  "anya-e0102n:845_12": "yadidaṃ avijjā”ti evaṃ avijjādayova hetūti vuttā,",
  "anya-e0102n:845_13": "na tesaṃ vikāro.",
  "anya-e0102n:845_14": "Tasmā “paṭiccasamuppādoti paccayadhammā veditabbā”ti iti yaṃ taṃ vuttaṃ,",
  "anya-e0102n:845_15": "taṃ sammā vuttanti veditabbaṃ.",
  "anya-e0102n:846_0": "577.",
  "anya-e0102n:846_1": "Yā panettha “paṭiccasamuppādo”ti imāya byañjanacchāyāya uppādoyevāyaṃ vuttoti saññā uppajjati,",
  "anya-e0102n:846_2": "sā imassa padassa evamatthaṃ gahetvā vūpasametabbā.",
  "anya-e0102n:846_3": "Bhagavatā hi,",
  "anya-e0102n:847_0": "Dvedhā tato pavatte, dhammasamūhe yato idaṃ vacanaṃ;",
  "anya-e0102n:848_0": "Tappaccayo tatoyaṃ, phalopacārena iti vutto.",
  "anya-e0102n:849_0": "Yo hi ayaṃ paccayatāya pavatto dhammasamūho,",
  "anya-e0102n:849_1": "tattha paṭiccasamuppādoti idaṃ vacanaṃ dvidhā icchanti.",
  "anya-e0102n:849_2": "So hi yasmā patīyamāno hitāya sukhāya ca saṃvattati,",
  "anya-e0102n:849_3": "tasmā paccetumarahanti naṃ paṇḍitāti paṭicco.",
  "anya-e0102n:849_4": "Uppajjamāno ca saha sammā ca uppajjati,",
  "anya-e0102n:849_5": "na ekekato,",
  "anya-e0102n:849_6": "nāpi ahetutoti samuppādo.",
  "anya-e0102n:849_7": "Evaṃ paṭicco ca so samuppādo cāti paṭiccasamuppādo.",
  "anya-e0102n:849_8": "Apica saha uppajjatīti samuppādo,",
  "anya-e0102n:849_9": "paccayasāmaggiṃ pana paṭicca apaccakkhāyāti evampi paṭiccasamuppādo.",
  "anya-e0102n:849_10": "Tassa cāyaṃ hetusamūho paccayoti tappaccayattā ayampi,",
  "anya-e0102n:849_11": "yathā loke semhassa paccayo guḷo semho guḷoti vuccati,",
  "anya-e0102n:849_12": "yathā ca sāsane sukhappaccayo buddhānaṃ uppādo “sukho buddhānaṃ uppādo”ti vuccati,",
  "anya-e0102n:849_13": "tathā paṭiccasamuppādo icceva phalavohārena vuttoti veditabbo.",
  "anya-e0102n:850_0": "578. Atha vā,",
  "anya-e0102n:851_0": "Paṭimukhamitoti vutto, hetusamūho ayaṃ paṭiccoti;",
  "anya-e0102n:852_0": "Sahite uppādeti ca, iti vutto so samuppādo.",
  "anya-e0102n:853_0": "Yo hi esa saṅkhārādīnaṃ pātubhāvāya avijjādiekekahetusīsena niddiṭṭho hetusamūho,",
  "anya-e0102n:853_1": "so sādhāraṇaphalanipphādakaṭṭhena avekallaṭṭhena ca sāmaggiaṅgānaṃ aññamaññena paṭimukhaṃ ito gatoti katvā paṭiccoti vuccati.",
  "anya-e0102n:853_2": "Svāyaṃ sahiteyeva aññamaññaṃ avinibbhogavuttidhamme uppādetīti samuppādotipi vutto.",
  "anya-e0102n:853_3": "Evampi paṭicco ca so samuppādo cāti paṭiccasamuppādo.",
  "anya-e0102n:854_0": "579. Aparo nayo –",
  "anya-e0102n:855_0": "Paccayatā aññoññaṃ, paṭicca yasmā samaṃ saha ca dhamme;",
  "anya-e0102n:856_0": "Ayamuppādeti tatopi, evamidha bhāsitā muninā.",
  "anya-e0102n:857_0": "Avijjādisīsena niddiṭṭhapaccayesu hi ye paccayā yaṃ saṅkhārādikaṃ dhammaṃ uppādenti,",
  "anya-e0102n:857_1": "na te aññamaññaṃ apaṭicca aññamaññavekalle sati uppādetuṃ samatthāti.",
  "anya-e0102n:857_2": "Tasmā paṭicca samaṃ saha ca na ekekadesaṃ,",
  "anya-e0102n:857_3": "nāpi pubbāparabhāvena ayaṃ paccayatā dhamme uppādetīti atthānusāravohārakusalena muninā evamidha bhāsitā,",
  "anya-e0102n:857_4": "paṭiccasamuppādotveva bhāsitāti attho.",
  "anya-e0102n:858_0": "580. Evaṃ bhāsamānena ca,",
  "anya-e0102n:859_0": "Purimena sassatādīna, mabhāvo pacchimena ca padena;",
  "anya-e0102n:860_0": "Ucchedādivighāto, dvayena paridīpito ñāyo.",
  "anya-e0102n:861_0": "Purimenāti paccayasāmaggiparidīpakena paṭiccapadena pavattidhammānaṃ paccayasāmaggiyaṃ āyattavuttittā",
  "anya-e0102n:861_1": "sassatāhetuvisamahetuvasavattivādappabhedānaṃ sassatādīnaṃ abhāvo paridīpito hoti?",
  "anya-e0102n:861_2": "Kiṃ hi sassatānaṃ,",
  "anya-e0102n:861_3": "ahetuādivasena vā pavattānaṃ paccayasāmaggiyāti?",
  "anya-e0102n:861_4": "Pacchimena ca padenāti dhammānaṃ uppādaparidīpakena samuppādapadena paccayasāmaggiyaṃ dhammānaṃ uppattito",
  "anya-e0102n:861_5": "vihatā ucchedanatthikaakiriyavādāti ucchedādivighāto paridīpito hoti.",
  "anya-e0102n:861_6": "Purimapurimapaccayavasena hi punappunaṃ uppajjamānesu dhammesu kuto ucchedo,",
  "anya-e0102n:861_7": "natthikākiriyavādā cāti.",
  "anya-e0102n:861_8": "Dvayenāti sakalena paṭiccasamuppādavacanena tassā tassā paccayasāmaggiyā santatiṃ avicchinditvā tesaṃ tesaṃ dhammānaṃ sambhavato majjhimā paṭipadā,",
  "anya-e0102n:861_9": "“so karoti so paṭisaṃvedeti,",
  "anya-e0102n:861_10": "añño karoti añño paṭisaṃvedetī”ti vādappahānaṃ,",
  "anya-e0102n:861_11": "janapadaniruttiyā anabhiniveso,",
  "anya-e0102n:861_12": "samaññāya anatidhāvananti ayaṃ ñāyo paridīpito hotīti ayaṃ tāva paṭiccasamuppādoti vacanamattassa attho.",
  "anya-e0102n:862_0": "581.",
  "anya-e0102n:862_1": "Yā panāyaṃ bhagavatā paṭiccasamuppādaṃ desentena “avijjāpaccayā saṅkhārā”tiādinā nayena nikkhittā tanti,",
  "anya-e0102n:862_2": "tassā atthasaṃvaṇṇanaṃ karontena vibhajjavādimaṇḍalaṃ otaritvā ācariye anabbhācikkhantena sakasamayaṃ",
  "anya-e0102n:862_3": "avokkamantena parasamayaṃ anāyūhantena suttaṃ appaṭibāhantena vinayaṃ anulomentena mahāpadese olokentena",
  "anya-e0102n:862_4": "dhammaṃ dīpentena atthaṃ saṅgāhentena tamevatthaṃ punarāvattetvā aparehipi pariyāyantarehi niddisantena",
  "anya-e0102n:862_5": "ca yasmā atthasaṃvaṇṇanā kātabbā hoti,",
  "anya-e0102n:862_6": "pakatiyāpi ca dukkarāva paṭiccasamuppādassa atthasaṃvaṇṇanā.",
  "anya-e0102n:862_7": "Yathāhu porāṇā –",
  "anya-e0102n:863_0": "“Saccaṃ satto paṭisandhi, paccayākārameva ca;",
  "anya-e0102n:864_0": "Duddasā caturo dhammā, desetuṃ ca sudukkarā”ti.",
  "anya-e0102n:865_0": "Tasmā aññatra āgamādhigamappattehi na sukarā paṭiccasamuppādassatthavaṇṇanāti paritulayitvā,",
  "anya-e0102n:866_0": "Vattukāmo ahaṃ ajja, paccayākāravaṇṇanaṃ;",
  "anya-e0102n:867_0": "Patiṭṭhaṃ nādhigacchāmi, ajjhogāḷhova sāgaraṃ.",
  "anya-e0102n:868_0": "Sāsanaṃ panidaṃ nānā, desanānayamaṇḍitaṃ;",
  "anya-e0102n:869_0": "Pubbācariyamaggo ca, abbocchinno pavattati.",
  "anya-e0102n:870_0": "Yasmā tasmā tadubhayaṃ, sannissāyatthavaṇṇanaṃ;",
  "anya-e0102n:871_0": "Ārabhissāmi etassa, taṃ suṇātha samāhitā.",
  "anya-e0102n:872_0": "Vuttañhetaṃ pubbācariyehi –",
  "anya-e0102n:873_0": "“Yo koci maṃ aṭṭhikatvā suṇeyya,",
  "anya-e0102n:874_0": "Labhetha pubbāpariyaṃ visesaṃ;",
  "anya-e0102n:875_0": "Laddhāna pubbāpariyaṃ visesaṃ,",
  "anya-e0102n:876_0": "Adassanaṃ maccurājassa gacche”ti.",
  "anya-e0102n:877_0": "582. Iti avijjāpaccayā saṅkhārātiādīsu hi āditoyeva tāva,",
  "anya-e0102n:878_0": "Desanābhedato attha, lakkhaṇekavidhādito. Aṅgānañca vavatthānā, viññātabbo vinicchayo.",
  "anya-e0102n:879_0": "Tattha desanābhedatoti bhagavato hi vallihārakānaṃ catunnaṃ purisānaṃ valligahaṇaṃ viya ādito vā majjhato vā paṭṭhāya yāva pariyosānaṃ,",
  "anya-e0102n:879_1": "tathā pariyosānato vā majjhato vā paṭṭhāya yāva ādīti catubbidhā paṭiccasamuppādadesanā.",
  "anya-e0102n:880_0": "Yathā hi vallihārakesu catūsu purisesu eko valliyā mūlameva paṭhamaṃ passati,",
  "anya-e0102n:880_1": "so taṃ mūle chetvā sabbaṃ ākaḍḍhitvā ādāya kamme upaneti,",
  "anya-e0102n:880_2": "evaṃ bhagavā “iti kho,",
  "anya-e0102n:880_3": "bhikkhave,",
  "anya-e0102n:880_4": "avijjāpaccayā saṅkhārā…pe…",
  "anya-e0102n:880_5": "jātipaccayā jarāmaraṇa”nti ādito paṭṭhāya yāva pariyosānāpi paṭiccasamuppādaṃ deseti.",
  "anya-e0102n:881_0": "Yathā pana tesu purisesu eko valliyā majjhaṃ paṭhamaṃ passati,",
  "anya-e0102n:881_1": "so majjhe chinditvā uparibhāgaññeva ākaḍḍhitvā ādāya kamme upaneti,",
  "anya-e0102n:881_2": "evaṃ bhagavā “tassa taṃ vedanaṃ abhinandato abhivadato ajjhosāya tiṭṭhato uppajjati nandī.",
  "anya-e0102n:881_3": "Yā vedanāsu nandī,",
  "anya-e0102n:881_4": "tadupādānaṃ.",
  "anya-e0102n:881_5": "Tassupādānapaccayā bhavo,",
  "anya-e0102n:881_6": "bhavapaccayā jātī”ti majjhato paṭṭhāya yāva pariyosānāpi deseti.",
  "anya-e0102n:882_0": "Yathā ca tesu purisesu eko valliyā aggaṃ paṭhamaṃ passati,",
  "anya-e0102n:882_1": "so agge gahetvā aggānusārena yāva mūlā sabbaṃ ādāya kamme upaneti,",
  "anya-e0102n:882_2": "evaṃ bhagavā “jātipaccayā jarāmaraṇanti iti kho panetaṃ vuttaṃ,",
  "anya-e0102n:882_3": "jātipaccayā nu kho,",
  "anya-e0102n:882_4": "bhikkhave,",
  "anya-e0102n:882_5": "jarāmaraṇaṃ no vā kathaṃ vo ettha hotīti?",
  "anya-e0102n:882_6": "Jātipaccayā, bhante,",
  "anya-e0102n:882_7": "jarāmaraṇaṃ.",
  "anya-e0102n:882_8": "Evaṃ no ettha hoti jātipaccayā jarāmaraṇanti.",
  "anya-e0102n:882_9": "Bhavapaccayā jāti…pe…",
  "anya-e0102n:882_10": "avijjāpaccayā saṅkhārāti iti kho panetaṃ vuttaṃ,",
  "anya-e0102n:882_11": "avijjāpaccayā nu kho,",
  "anya-e0102n:882_12": "bhikkhave,",
  "anya-e0102n:882_13": "saṅkhārā no vā kathaṃ vo ettha hotī”ti pariyosānato paṭṭhāya yāva āditopi paṭiccasamuppādaṃ deseti.",
  "anya-e0102n:883_0": "Yathā panetesu purisesu eko valliyā majjhameva paṭhamaṃ passati,",
  "anya-e0102n:883_1": "so majjhe chinditvā heṭṭhā otaranto yāva mūlā ādāya kamme upaneti,",
  "anya-e0102n:883_2": "evaṃ bhagavā “ime ca,",
  "anya-e0102n:883_3": "bhikkhave,",
  "anya-e0102n:883_4": "cattāro āhārā kinnidānā,",
  "anya-e0102n:883_5": "kiṃsamudayā,",
  "anya-e0102n:883_6": "kiṃjātikā,",
  "anya-e0102n:883_7": "kiṃpabhavā?",
  "anya-e0102n:883_8": "Ime cattāro āhārā taṇhānidānā,",
  "anya-e0102n:883_9": "taṇhāsamudayā,",
  "anya-e0102n:883_10": "taṇhājātikā,",
  "anya-e0102n:883_11": "taṇhāpabhavā.",
  "anya-e0102n:883_12": "Taṇhā kinnidānā… vedanā… phasso…",
  "anya-e0102n:883_13": "saḷāyatanaṃ…",
  "anya-e0102n:883_14": "nāmarūpaṃ… viññāṇaṃ…",
  "anya-e0102n:883_15": "saṅkhārā kinnidānā…pe…",
  "anya-e0102n:883_16": "saṅkhārā avijjānidānā…pe…",
  "anya-e0102n:883_17": "avijjāpabhavā”ti majjhato paṭṭhāya yāva ādito deseti.",
  "anya-e0102n:884_0": "583.",
  "anya-e0102n:884_1": "Kasmā panevaṃ desetīti?",
  "anya-e0102n:884_2": "Paṭiccasamuppādassa samantabhaddakattā sayañca desanāvilāsappattattā.",
  "anya-e0102n:884_3": "Samantabhaddako hi paṭiccasamuppādo,",
  "anya-e0102n:884_4": "tato tato ñāyapaṭivedhāya saṃvattatiyeva.",
  "anya-e0102n:884_5": "Desanāvilāsappatto ca bhagavā catuvesārajjapaṭisambhidāyogena catubbidhagambhīrabhāvappattiyā ca.",
  "anya-e0102n:884_6": "So desanāvilāsappattattā nānānayeheva dhammaṃ deseti.",
  "anya-e0102n:885_0": "Visesato panassa yā ādito paṭṭhāya anulomadesanā,",
  "anya-e0102n:885_1": "sā pavattikāraṇavibhāgasaṃmūḷhaṃ veneyyajanaṃ samanupassato yathāsakehi kāraṇehi pavattisandassanatthaṃ",
  "anya-e0102n:885_2": "uppattikkamasandassanatthañca pavattāti viññātabbā.",
  "anya-e0102n:885_3": "Yā pariyosānato paṭṭhāya paṭilomadesanā,",
  "anya-e0102n:885_4": "sā “kicchaṃ vatāyaṃ loko āpanno jāyati ca jīyati ca mīyati ca cavati ca upapajjati cā”tiādinā nayena",
  "anya-e0102n:885_5": "kicchāpannaṃ lokaṃ anuvilokayato pubbabhāgapaṭivedhānusārena tassa tassa jarāmaraṇādikassa dukkhassa",
  "anya-e0102n:885_6": "attanā adhigatakāraṇasandassanatthaṃ.",
  "anya-e0102n:885_7": "Yā majjhato paṭṭhāya yāva ādi pavattā,",
  "anya-e0102n:885_8": "sā āhāranidānavavatthāpanānusārena yāva atītaṃ addhānaṃ atiharitvā puna atītaddhato pabhuti hetuphalapaṭipāṭisandassanatthaṃ.",
  "anya-e0102n:885_9": "Yā pana majjhato paṭṭhāya yāva pariyosānaṃ pavattā,",
  "anya-e0102n:885_10": "sā paccuppanne addhāne anāgataddhahetusamuṭṭhānato pabhuti anāgataddhasandassanatthaṃ.",
  "anya-e0102n:885_11": "Tāsu yā pavattikāraṇasammūḷhassa veneyyajanassa yathāsakehi kāraṇehi pavattisandassanatthaṃ uppattikkamasandassanatthañca",
  "anya-e0102n:885_12": "ādito paṭṭhāya anulomadesanā vuttā,",
  "anya-e0102n:885_13": "sā idha nikkhittāti veditabbā.",
  "anya-e0102n:886_0": "584.",
  "anya-e0102n:886_1": "Kasmā panettha avijjā ādito vuttā,",
  "anya-e0102n:886_2": "kiṃ pakativādīnaṃ pakati viya avijjāpi akāraṇaṃ mūlakāraṇaṃ lokassāti?",
  "anya-e0102n:886_3": "Na akāraṇaṃ.",
  "anya-e0102n:886_4": "“Āsavasamudayā avijjāsamudayo”ti hi avijjāya kāraṇaṃ vuttaṃ.",
  "anya-e0102n:886_5": "Atthi pana pariyāyo yena mūlakāraṇaṃ siyā,",
  "anya-e0102n:886_6": "ko pana soti?",
  "anya-e0102n:886_7": "Vaṭṭakathāya sīsabhāvo.",
  "anya-e0102n:887_0": "Bhagavā hi vaṭṭakathaṃ kathento dve dhamme sīsaṃ katvā katheti,",
  "anya-e0102n:887_1": "avijjaṃ vā. Yathāha – “purimā,",
  "anya-e0102n:887_2": "bhikkhave,",
  "anya-e0102n:887_3": "koṭi na paññāyati avijjāya ‘ito pubbe avijjā nāhosi,",
  "anya-e0102n:887_4": "atha pacchā samabhavī’ti,",
  "anya-e0102n:887_5": "evañcetaṃ,",
  "anya-e0102n:887_6": "bhikkhave, vuccati,",
  "anya-e0102n:887_7": "atha ca pana paññāyati idappaccayā avijjā”ti.",
  "anya-e0102n:887_8": "Bhavataṇhaṃ vā. Yathāha – “purimā,",
  "anya-e0102n:887_9": "bhikkhave,",
  "anya-e0102n:887_10": "koṭi na paññāyati bhavataṇhāya ‘ito pubbe bhavataṇhā nāhosi,",
  "anya-e0102n:887_11": "atha pacchā samabhavī’ti,",
  "anya-e0102n:887_12": "evañcetaṃ,",
  "anya-e0102n:887_13": "bhikkhave, vuccati,",
  "anya-e0102n:887_14": "atha ca pana paññāyati idappaccayā bhavataṇhā”ti.",
  "anya-e0102n:888_0": "585.",
  "anya-e0102n:888_1": "Kasmā pana bhagavā vaṭṭakathaṃ kathento ime dve dhamme sīsaṃ katvā kathetīti?",
  "anya-e0102n:888_2": "Sugatiduggatigāmino kammassa visesahetubhūtattā.",
  "anya-e0102n:888_3": "Duggatigāmino hi kammassa visesahetu avijjā. Kasmā?",
  "anya-e0102n:888_4": "Yasmā avijjābhibhūto puthujjano aggisantāpalaguḷābhighātaparissamābhibhūtā vajjhagāvī tāya parissamāturatāya",
  "anya-e0102n:888_5": "nirassādampi attano anatthāvahampi ca uṇhodakapānaṃ viya kilesasantāpato nirassādampi duggatinipātanato",
  "anya-e0102n:888_6": "ca attano anatthāvahampi pāṇātipātādiṃ anekappakāraṃ duggatigāmikammaṃ ārabhati.",
  "anya-e0102n:888_7": "Sugatigāmino pana kammassa visesahetu bhavataṇhā. Kasmā?",
  "anya-e0102n:888_8": "Yasmā bhavataṇhābhibhūto puthujjano sā vuttappakārā gāvī sītūdakataṇhāya saassādaṃ attano parissamavinodanañca",
  "anya-e0102n:888_9": "sītūdakapānaṃ viya kilesasantāpavirahato saassādaṃ sugatisampāpanena attano duggatidukkhaparissamavinodanañca",
  "anya-e0102n:888_10": "pāṇātipātā veramaṇiādiṃ anekappakāraṃ sugatigāmikammaṃ ārabhati.",
  "anya-e0102n:889_0": "586.",
  "anya-e0102n:889_1": "Etesu pana vaṭṭakathāya sīsabhūtesu dhammesu katthaci bhagavā ekadhammamūlikaṃ desanaṃ deseti.",
  "anya-e0102n:889_2": "Seyyathidaṃ, “iti kho,",
  "anya-e0102n:889_3": "bhikkhave,",
  "anya-e0102n:889_4": "avijjūpanisā saṅkhārā,",
  "anya-e0102n:889_5": "saṅkhārūpanisaṃ viññāṇa”ntiādi.",
  "anya-e0102n:889_6": "Tathā “upādāniyesu,",
  "anya-e0102n:889_7": "bhikkhave,",
  "anya-e0102n:889_8": "dhammesu assādānupassino viharato taṇhā pavaḍḍhati,",
  "anya-e0102n:889_9": "taṇhāpaccayā upādāna”ntiādi.",
  "anya-e0102n:889_10": "Katthaci ubhayamūlikampi.",
  "anya-e0102n:889_11": "Seyyathidaṃ,",
  "anya-e0102n:889_12": "“avijjānīvaraṇassa,",
  "anya-e0102n:889_13": "bhikkhave,",
  "anya-e0102n:889_14": "bālassa taṇhāya sampayuttassa evamayaṃ kāyo samudāgato.",
  "anya-e0102n:889_15": "Iti ayañceva kāyo bahiddhā ca nāmarūpaṃ itthetaṃ dvayaṃ.",
  "anya-e0102n:889_16": "Dvayaṃ paṭicca phasso saḷevāyatanāni,",
  "anya-e0102n:889_17": "yehi phuṭṭho bālo sukhadukkhaṃ paṭisaṃvedetī”tiādi.",
  "anya-e0102n:889_18": "Tāsu desanāsu “avijjāpaccayā saṅkhārā”ti ayamidha avijjāvasena ekadhammamūlikā desanāti veditabbā.",
  "anya-e0102n:889_19": "Evaṃ tāvettha desanābhedato viññātabbo vinicchayo.",
  "anya-e0102n:890_0": "587.",
  "anya-e0102n:890_1": "Atthatoti avijjādīnaṃ padānaṃ atthato.",
  "anya-e0102n:890_2": "Seyyathidaṃ,",
  "anya-e0102n:890_3": "pūretuṃ ayuttaṭṭhena kāyaduccaritādi avindiyaṃ nāma,",
  "anya-e0102n:890_4": "aladdhabbanti attho.",
  "anya-e0102n:890_5": "Taṃ avindiyaṃ vindatīti avijjā.",
  "anya-e0102n:890_6": "Tabbiparītato kāyasucaritādi vindiyaṃ nāma,",
  "anya-e0102n:890_7": "taṃ vindiyaṃ na vindatīti avijjā.",
  "anya-e0102n:890_8": "Khandhānaṃ rāsaṭṭhaṃ,",
  "anya-e0102n:890_9": "āyatanānaṃ āyatanaṭṭhaṃ,",
  "anya-e0102n:890_10": "dhātūnaṃ suññaṭṭhaṃ,",
  "anya-e0102n:890_11": "indriyānaṃ adhipatiyaṭṭhaṃ,",
  "anya-e0102n:890_12": "saccānaṃ tathaṭṭhaṃ aviditaṃ karotītipi avijjā.",
  "anya-e0102n:890_13": "Dukkhādīnaṃ pīḷanādivasena vuttaṃ catubbidhaṃ atthaṃ aviditaṃ karotītipi avijjā.",
  "anya-e0102n:890_14": "Antavirahite saṃsāre sabbayonigatibhavaviññāṇaṭṭhitisattāvāsesu satte javāpetīti avijjā.",
  "anya-e0102n:890_15": "Paramatthato avijjamānesu itthipurisādīsu javati,",
  "anya-e0102n:890_16": "vijjamānesupi khandhādīsu na javatīti avijjā.",
  "anya-e0102n:890_17": "Apica cakkhuviññāṇādīnaṃ vatthārammaṇānaṃ paṭiccasamuppādapaṭiccasamuppannānañca dhammānaṃ chādanatopi avijjā.",
  "anya-e0102n:891_0": "Yaṃ paṭicca phalameti,",
  "anya-e0102n:891_1": "so paccayo.",
  "anya-e0102n:891_2": "Paṭiccāti na vinā apaccakkhatvāti attho.",
  "anya-e0102n:891_3": "Etīti uppajjati ceva pavattati cāti attho.",
  "anya-e0102n:891_4": "Apica upakārakaṭṭho paccayaṭṭho.",
  "anya-e0102n:891_5": "Avijjā ca sā paccayo cāti avijjāpaccayo.",
  "anya-e0102n:891_6": "Tasmā avijjāpaccayā.",
  "anya-e0102n:892_0": "Saṅkhatamabhisaṅkharontīti saṅkhārā.",
  "anya-e0102n:892_1": "Apica avijjāpaccayā saṅkhārā,",
  "anya-e0102n:892_2": "saṅkhārasaddena āgatasaṅkhārāti duvidhā saṅkhārā.",
  "anya-e0102n:892_3": "Tattha puññāpuññāneñjābhisaṅkhārā tayo,",
  "anya-e0102n:892_4": "kāyavacīcittasaṅkhārā tayoti ime cha avijjāpaccayā saṅkhārā.",
  "anya-e0102n:892_5": "Te sabbepi lokiyakusalākusalacetanāmattameva honti.",
  "anya-e0102n:893_0": "Saṅkhatasaṅkhāro,",
  "anya-e0102n:893_1": "abhisaṅkhatasaṅkhāro,",
  "anya-e0102n:893_2": "abhisaṅkharaṇakasaṅkhāro,",
  "anya-e0102n:893_3": "payogābhisaṅkhāroti ime pana cattāro saṅkhāra-",
  "anya-e0102n:893_4": "saddena āgatasaṅkhārā.",
  "anya-e0102n:893_5": "Tattha “aniccā vata saṅkhārā”tiādīsu vuttā sabbepi sappaccayā dhammā saṅkhatasaṅkhārā nāma.",
  "anya-e0102n:893_6": "Kammanibbattā tebhūmakā rūpārūpadhammā abhisaṅkhatasaṅkhārāti aṭṭhakathāsu vuttā,",
  "anya-e0102n:893_7": "tepi “aniccā vata saṅkhārā”ti ettheva saṅgahaṃ gacchanti.",
  "anya-e0102n:893_8": "Visuṃ pana nesaṃ āgataṭṭhānaṃ na paññāyati.",
  "anya-e0102n:893_9": "Tebhūmikakusalākusalacetanā pana abhisaṅkharaṇakasaṅkhāroti vuccati,",
  "anya-e0102n:893_10": "tassa “avijjāgatoyaṃ,",
  "anya-e0102n:893_11": "bhikkhave,",
  "anya-e0102n:893_12": "purisapuggalo puññañceva saṅkhāraṃ abhisaṅkharotī”tiādīsu āgataṭṭhānaṃ paññāyati.",
  "anya-e0102n:893_13": "Kāyikacetasikaṃ pana vīriyaṃ payogābhisaṅkhāroti vuccati,",
  "anya-e0102n:893_14": "so “yāvatikā abhisaṅkhārassa gati,",
  "anya-e0102n:893_15": "tāvatikā gantvā akkhāhataṃ maññe aṭṭhāsī”tiādīsu āgato.",
  "anya-e0102n:894_0": "Na kevalañca eteyeva,",
  "anya-e0102n:894_1": "aññepi “saññāvedayitanirodhaṃ samāpajjantassa kho,",
  "anya-e0102n:894_2": "āvuso visākha,",
  "anya-e0102n:894_3": "bhikkhuno paṭhamaṃ nirujjhati vacīsaṅkhāro,",
  "anya-e0102n:894_4": "tato kāyasaṅkhāro,",
  "anya-e0102n:894_5": "tato cittasaṅkhāro”tiādinā nayena saṅkhāra-",
  "anya-e0102n:894_6": "saddena āgatā aneke saṅkhārā.",
  "anya-e0102n:894_7": "Tesu natthi so saṅkhāro,",
  "anya-e0102n:894_8": "yo saṅkhatasaṅkhārehi saṅgahaṃ na gaccheyya,",
  "anya-e0102n:894_9": "ito paraṃ saṅkhārapaccayā viññāṇantiādīsu vuttaṃ vuttanayeneva veditabbaṃ.",
  "anya-e0102n:895_0": "Avutte pana vijānātīti viññāṇaṃ.",
  "anya-e0102n:895_1": "Namatīti nāmaṃ.",
  "anya-e0102n:895_2": "Ruppatīti rūpaṃ.",
  "anya-e0102n:895_3": "Āye tanoti āyatañca nayatīti āyatanaṃ.",
  "anya-e0102n:895_4": "Phusatīti phasso.",
  "anya-e0102n:895_5": "Vedayatīti vedanā.",
  "anya-e0102n:895_6": "Paritassatīti taṇhā.",
  "anya-e0102n:895_7": "Upādiyatīti upādānaṃ.",
  "anya-e0102n:895_8": "Bhavati bhāvayati cāti bhavo.",
  "anya-e0102n:895_9": "Jananaṃ jāti.",
  "anya-e0102n:895_10": "Jiraṇaṃ jarā.",
  "anya-e0102n:895_11": "Maranti etenāti maraṇaṃ.",
  "anya-e0102n:895_12": "Socanaṃ soko.",
  "anya-e0102n:895_13": "Paridevanaṃ paridevo.",
  "anya-e0102n:895_14": "Dukkhayatīti dukkhaṃ.",
  "anya-e0102n:895_15": "Uppādaṭṭhitivasena vā dvidhā khaṇatītipi dukkhaṃ.",
  "anya-e0102n:895_16": "Dummanabhāvo domanassaṃ.",
  "anya-e0102n:895_17": "Bhuso āyāso upāyāso.",
  "anya-e0102n:896_0": "Sambhavantīti abhinibbattanti.",
  "anya-e0102n:896_1": "Na kevalañca sokādīheva,",
  "anya-e0102n:896_2": "atha kho sabbapadehi sambhavanti-",
  "anya-e0102n:896_3": "saddassa yojanā kātabbā.",
  "anya-e0102n:896_4": "Itarathā hi “avijjāpaccayā saṅkhārā”ti vutte kiṃ karontīti na paññāyeyya,",
  "anya-e0102n:896_5": "sambhavantīti pana yojanāya sati avijjā ca sā paccayo cāti avijjāpaccayo.",
  "anya-e0102n:896_6": "Tasmā avijjāpaccayā saṅkhārā sambhavantīti paccayapaccayuppannavavatthānaṃ kataṃ hoti.",
  "anya-e0102n:896_7": "Esa nayo sabbattha.",
  "anya-e0102n:897_0": "Evanti niddiṭṭhanayanidassanaṃ.",
  "anya-e0102n:897_1": "Tena avijjādīheva kāraṇehi,",
  "anya-e0102n:897_2": "na issaranimmānādīhīti dasseti.",
  "anya-e0102n:897_3": "Etassāti yathāvuttassa.",
  "anya-e0102n:897_4": "Kevalassāti asammissassa,",
  "anya-e0102n:897_5": "sakalassa vā.",
  "anya-e0102n:897_6": "Dukkhakkhandhassāti dukkhasamūhassa,",
  "anya-e0102n:897_7": "na sattassa,",
  "anya-e0102n:897_8": "na sukhasubhādīnaṃ.",
  "anya-e0102n:897_9": "Samudayoti nibbatti.",
  "anya-e0102n:897_10": "Hotīti sambhavati.",
  "anya-e0102n:897_11": "Evamettha atthato viññātabbo vinicchayo.",
  "anya-e0102n:898_0": "588.",
  "anya-e0102n:898_1": "Lakkhaṇāditoti avijjādīnaṃ lakkhaṇādito.",
  "anya-e0102n:898_2": "Seyyathidaṃ –",
  "anya-e0102n:898_3": "aññāṇalakkhaṇā avijjā,",
  "anya-e0102n:898_4": "sammohanarasā,",
  "anya-e0102n:898_5": "chādanapaccupaṭṭhānā,",
  "anya-e0102n:898_6": "āsavapadaṭṭhānā.",
  "anya-e0102n:898_7": "Abhisaṅkharaṇalakkhaṇā saṅkhārā,",
  "anya-e0102n:898_8": "āyūhanarasā,",
  "anya-e0102n:898_9": "cetanāpaccupaṭṭhānā,",
  "anya-e0102n:898_10": "avijjāpadaṭṭhānā.",
  "anya-e0102n:898_11": "Vijānanalakkhaṇaṃ viññāṇaṃ,",
  "anya-e0102n:898_12": "pubbaṅgamarasaṃ,",
  "anya-e0102n:898_13": "paṭisandhipaccupaṭṭhānaṃ,",
  "anya-e0102n:898_14": "saṅkhārapadaṭṭhānaṃ,",
  "anya-e0102n:898_15": "vatthārammaṇapadaṭṭhānaṃ vā.",
  "anya-e0102n:898_16": "Namanalakkhaṇaṃ nāmaṃ,",
  "anya-e0102n:898_17": "sampayogarasaṃ,",
  "anya-e0102n:898_18": "avinibbhogapaccupaṭṭhānaṃ,",
  "anya-e0102n:898_19": "viññāṇapadaṭṭhānaṃ.",
  "anya-e0102n:898_20": "Ruppanalakkhaṇaṃ rūpaṃ,",
  "anya-e0102n:898_21": "vikiraṇarasaṃ,",
  "anya-e0102n:898_22": "abyākatapaccupaṭṭhānaṃ,",
  "anya-e0102n:898_23": "viññāṇapadaṭṭhānaṃ.",
  "anya-e0102n:898_24": "Āyatanalakkhaṇaṃ saḷāyatanaṃ,",
  "anya-e0102n:898_25": "dassanādirasaṃ,",
  "anya-e0102n:898_26": "vatthudvārabhāvapaccupaṭṭhānaṃ,",
  "anya-e0102n:898_27": "nāmarūpapadaṭṭhānaṃ.",
  "anya-e0102n:898_28": "Phusanalakkhaṇo phasso,",
  "anya-e0102n:898_29": "saṅghaṭṭanaraso,",
  "anya-e0102n:898_30": "saṅgatipaccupaṭṭhāno,",
  "anya-e0102n:898_31": "saḷāyatanapadaṭṭhāno.",
  "anya-e0102n:898_32": "Anubhavanalakkhaṇā vedanā,",
  "anya-e0102n:898_33": "visayarasasambhogarasā,",
  "anya-e0102n:898_34": "sukhadukkhapaccupaṭṭhānā,",
  "anya-e0102n:898_35": "phassapadaṭṭhānā.",
  "anya-e0102n:898_36": "Hetulakkhaṇā taṇhā,",
  "anya-e0102n:898_37": "abhinandanarasā,",
  "anya-e0102n:898_38": "atittabhāvapaccupaṭṭhānā,",
  "anya-e0102n:898_39": "vedanāpadaṭṭhānā.",
  "anya-e0102n:898_40": "Gahaṇalakkhaṇaṃ upādānaṃ,",
  "anya-e0102n:898_41": "amuñcanarasaṃ,",
  "anya-e0102n:898_42": "taṇhādaḷhattadiṭṭhipaccupaṭṭhānaṃ,",
  "anya-e0102n:898_43": "taṇhāpadaṭṭhānaṃ.",
  "anya-e0102n:898_44": "Kammakammaphalalakkhaṇo bhavo,",
  "anya-e0102n:898_45": "bhāvanabhavanaraso,",
  "anya-e0102n:898_46": "kusalākusalābyākatapaccupaṭṭhāno,",
  "anya-e0102n:898_47": "upādānapadaṭṭhāno.",
  "anya-e0102n:898_48": "Jātiādīnaṃ lakkhaṇādīni saccaniddese vuttanayeneva veditabbāni.",
  "anya-e0102n:898_49": "Evamettha lakkhaṇāditopi viññātabbo vinicchayo.",
  "anya-e0102n:899_0": "589.",
  "anya-e0102n:899_1": "Ekavidhāditoti ettha avijjā aññāṇādassanamohādibhāvato ekavidhā.",
  "anya-e0102n:899_2": "Appaṭipattimicchāpaṭipattito duvidhā.",
  "anya-e0102n:899_3": "Tathā sasaṅkhārāsaṅkhārato.",
  "anya-e0102n:899_4": "Vedanattayasampayogato tividhā.",
  "anya-e0102n:899_5": "Catusaccapaṭivedhato catubbidhā.",
  "anya-e0102n:899_6": "Gatipañcakādīnavacchādanato pañcavidhā.",
  "anya-e0102n:899_7": "Dvārārammaṇato pana sabbesupi arūpadhammesu chabbidhatā veditabbā.",
  "anya-e0102n:900_0": "Saṅkhārā sāsavavipākadhammadhammādibhāvato ekavidhā.",
  "anya-e0102n:900_1": "Kusalākusalato duvidhā.",
  "anya-e0102n:900_2": "Tathā parittamahaggatahīnamajjhimamicchattaniyatāniyatato.",
  "anya-e0102n:900_3": "Tividhā puññābhisaṅkhārādibhāvato.",
  "anya-e0102n:900_4": "Catubbidhā catuyonisaṃvattanato.",
  "anya-e0102n:900_5": "Pañcavidhā pañcagatigāmito.",
  "anya-e0102n:901_0": "Viññāṇaṃ lokiyavipākādibhāvato ekavidhaṃ.",
  "anya-e0102n:901_1": "Sahetukāhetukādito duvidhaṃ.",
  "anya-e0102n:901_2": "Bhavattayapariyāpannato,",
  "anya-e0102n:901_3": "vedanattayasampayogato,",
  "anya-e0102n:901_4": "ahetukadvihetukatihetukato ca tividhaṃ.",
  "anya-e0102n:901_5": "Yonigativasena catubbidhaṃ,",
  "anya-e0102n:901_6": "pañcavidhañca.",
  "anya-e0102n:902_0": "Nāmarūpaṃ viññāṇasannissayato kammapaccayato ca ekavidhaṃ.",
  "anya-e0102n:902_1": "Sārammaṇanārammaṇato duvidhaṃ.",
  "anya-e0102n:902_2": "Atītādito tividhaṃ.",
  "anya-e0102n:902_3": "Yonigativasena catubbidhaṃ,",
  "anya-e0102n:902_4": "pañcavidhañca.",
  "anya-e0102n:903_0": "Saḷāyatanaṃ sañjātisamosaraṇaṭṭhānato ekavidhaṃ.",
  "anya-e0102n:903_1": "Bhūtappasādaviññāṇādito duvidhaṃ.",
  "anya-e0102n:903_2": "Sampattāsampattanobhayagocarato tividhaṃ.",
  "anya-e0102n:903_3": "Yonigatipariyāpannato catubbidhaṃ pañcavidhañcāti iminā nayena phassādīnampi ekavidhādibhāvo veditabboti",
  "anya-e0102n:903_4": "evamettha ekavidhāditopi viññātabbo vinicchayo.",
  "anya-e0102n:904_0": "590.",
  "anya-e0102n:904_1": "Aṅgānañca vavatthānāti sokādayo cettha bhavacakkassa avicchedadassanatthaṃ vuttā.",
  "anya-e0102n:904_2": "Jarāmaraṇabbhāhatassa hi bālassa te sambhavanti. Yathāha –",
  "anya-e0102n:904_3": "“assutavā,",
  "anya-e0102n:904_4": "bhikkhave,",
  "anya-e0102n:904_5": "puthujjano sārīrikāya dukkhāya vedanāya phuṭṭho samāno socati kilamati paridevati urattāḷiṃ kandati sammohamāpajjatī”ti.",
  "anya-e0102n:904_6": "Yāva ca tesaṃ pavatti,",
  "anya-e0102n:904_7": "tāva avijjāyāti punapi avijjāpaccayā saṅkhārāti sambandhameva hoti bhavacakkaṃ.",
  "anya-e0102n:904_8": "Tasmā tesaṃ jarāmaraṇeneva ekasaṅkhepaṃ katvā dvādaseva paṭiccasamuppādaṅgānīti veditabbāni.",
  "anya-e0102n:904_9": "Evamettha aṅgānaṃ vavatthānatopi viññātabbo vinicchayo.",
  "anya-e0102n:905_0": "Ayaṃ tāvettha saṅkhepakathā.",
  "anya-e0102n:906_0": "Avijjāpaccayāsaṅkhārapadakathā",
  "anya-e0102n:907_0": "561.",
  "anya-e0102n:907_1": "Ayaṃ pana vitthāranayo –",
  "anya-e0102n:907_2": "avijjāti suttantapariyāyena dukkhādīsu catūsu ṭhānesu aññāṇaṃ,",
  "anya-e0102n:907_3": "abhidhammapariyāyena pubbantādīhi saddhiṃ aṭṭhasu.",
  "anya-e0102n:907_4": "Vuttañhetaṃ “tattha katamā avijjā,",
  "anya-e0102n:907_5": "dukkhe aññāṇaṃ…pe…",
  "anya-e0102n:907_6": "dukkhanirodhagāminiyā paṭipadāya aññāṇaṃ,",
  "anya-e0102n:907_7": "pubbante aññāṇaṃ, aparante,",
  "anya-e0102n:907_8": "pubbantāparante,",
  "anya-e0102n:907_9": "idappaccayatāpaṭiccasamuppannesu dhammesu aññāṇa”nti.",
  "anya-e0102n:907_10": "Tattha kiñcāpi ṭhapetvā lokuttaraṃ saccadvayaṃ sesaṭṭhānesu ārammaṇavasena avijjā uppajjati,",
  "anya-e0102n:907_11": "evaṃ santepi paṭicchādanavaseneva idha adhippetā.",
  "anya-e0102n:907_12": "Sā hi uppannā dukkhasaccaṃ paṭicchādetvā tiṭṭhati,",
  "anya-e0102n:907_13": "yāthāvasarasalakkhaṇaṃ paṭivijjhituṃ na deti,",
  "anya-e0102n:907_14": "tathā samudayaṃ, nirodhaṃ, maggaṃ,",
  "anya-e0102n:907_15": "pubbantasaṅkhātaṃ atītaṃ khandhapañcakaṃ,",
  "anya-e0102n:907_16": "aparantasaṅkhātaṃ anāgataṃ khandhapañcakaṃ,",
  "anya-e0102n:907_17": "pubbantāparantasaṅkhātaṃ tadubhayaṃ,",
  "anya-e0102n:907_18": "idappaccayatāpaṭiccasamuppannadhammasaṅkhātaṃ idappaccayatañceva paṭiccasamuppannadhamme ca paṭicchādetvā tiṭṭhati.",
  "anya-e0102n:907_19": "“Ayaṃ avijjā,",
  "anya-e0102n:907_20": "ime saṅkhārā”ti evaṃ yāthāvasarasalakkhaṇamettha paṭivijjhituṃ na deti.",
  "anya-e0102n:907_21": "Tasmā dukkhe aññāṇaṃ…pe…",
  "anya-e0102n:907_22": "idappaccayatāpaṭiccasamuppannesu dhammesu aññāṇanti vuccati.",
  "anya-e0102n:908_0": "592.",
  "anya-e0102n:908_1": "Saṅkhārāti puññādayo tayo kāyasaṅkhārādayo tayoti evaṃ pubbe saṅkhepato vuttā cha,",
  "anya-e0102n:908_2": "vitthārato panettha puññābhisaṅkhāro dānasīlādivasena pavattā aṭṭha kāmāvacarakusalacetanā ceva bhāvanāvasena",
  "anya-e0102n:908_3": "pavattā pañca rūpāvacarakusalacetanā cāti terasa cetanā honti.",
  "anya-e0102n:908_4": "Apuññābhisaṅkhāro pāṇātipātādivasena pavattā dvādasa akusalacetanā.",
  "anya-e0102n:908_5": "Āneñjābhisaṅkhāro bhāvanāvaseneva pavattā catasso arūpāvacarakusalacetanā cāti tayopi saṅkhārā ekūnatiṃsa cetanā honti.",
  "anya-e0102n:909_0": "Itaresu pana tīsu kāyasañcetanā kāyasaṅkhāro,",
  "anya-e0102n:909_1": "vacīsañcetanā vacīsaṅkhāro,",
  "anya-e0102n:909_2": "manosañcetanā cittasaṅkhāro.",
  "anya-e0102n:909_3": "Ayaṃ tiko kammāyūhanakkhaṇe puññābhisaṅkhārādīnaṃ dvārato pavattidassanatthaṃ vutto.",
  "anya-e0102n:909_4": "Kāyaviññattiṃ samuṭṭhāpetvā hi kāyadvārato pavattā aṭṭha kāmāvacarakusalacetanā,",
  "anya-e0102n:909_5": "dvādasa akusalacetanāti samavīsati cetanā kāyasaṅkhāro nāma.",
  "anya-e0102n:909_6": "Tā eva vacīviññattiṃ samuṭṭhāpetvā vacīdvārato pavattā vacīsaṅkhāro nāma.",
  "anya-e0102n:909_7": "Abhiññācetanā panettha parato viññāṇassa paccayo na hotīti na gahitā.",
  "anya-e0102n:909_8": "Yathā ca abhiññācetanā,",
  "anya-e0102n:909_9": "evaṃ uddhaccacetanāpi na hoti.",
  "anya-e0102n:909_10": "Tasmā sāpi viññāṇassa paccayabhāve apanetabbā,",
  "anya-e0102n:909_11": "avijjāpaccayā pana sabbāpetā honti.",
  "anya-e0102n:909_12": "Ubhopi viññattiyo asamuṭṭhāpetvā manodvāre uppannā pana sabbāpi ekūnatiṃsati cetanā cittasaṅkhāroti.",
  "anya-e0102n:909_13": "Iti ayaṃ tiko purimattikameva pavisatīti atthato puññābhisaṅkhārādīnaṃyeva vasena avijjāya paccayabhāvo veditabbo.",
  "anya-e0102n:910_0": "593.",
  "anya-e0102n:910_1": "Tattha siyā –",
  "anya-e0102n:910_2": "kathaṃ panetaṃ jānitabbaṃ “ime saṅkhārā avijjā paccayā hontī”ti?",
  "anya-e0102n:910_3": "Avijjābhāve bhāvato.",
  "anya-e0102n:910_4": "Yassa hi dukkhādīsu avijjāsaṅkhātaṃ aññāṇaṃ appahīnaṃ hoti,",
  "anya-e0102n:910_5": "so dukkhe tāva pubbantādīsu ca aññāṇena saṃsāradukkhaṃ sukhasaññāya gahetvā tasseva hetubhūte tividhepi saṅkhāre ārabhati.",
  "anya-e0102n:910_6": "Samudaye aññāṇena dukkhahetubhūtepi taṇhāparikkhāre saṅkhāre sukhahetuto maññamāno ārabhati.",
  "anya-e0102n:910_7": "Nirodhe pana magge ca aññāṇena dukkhassa anirodhabhūtepi gativisese dukkhanirodhasaññī hutvā nirodhassa",
  "anya-e0102n:910_8": "ca amaggabhūtesupi yaññāmaratapādīsu nirodhamaggasaññī hutvā dukkhanirodhaṃ patthayamāno yaññāmaratapādimukhena",
  "anya-e0102n:910_9": "tividhepi saṅkhāre ārabhati.",
  "anya-e0102n:911_0": "Apica so tāya catūsu saccesu appahīnāvijjatāya visesato jātijarārogamaraṇādianekādīnavavokiṇṇampi puññaphalasaṅkhātaṃ",
  "anya-e0102n:911_1": "dukkhaṃ dukkhato ajānanto tassa adhigamāya kāyavacīcittasaṅkhārabhedaṃ puññābhisaṅkhāraṃ ārabhati devaccharakāmako",
  "anya-e0102n:911_2": "viya maruppapātaṃ.",
  "anya-e0102n:911_3": "Sukhasammatassāpi ca tassa puññaphalassa ante mahāpariḷāhajanikaṃ vipariṇāmadukkhataṃ appassādatañca",
  "anya-e0102n:911_4": "apassantopi tappaccayaṃ vuttappakārameva puññābhisaṅkhāraṃ ārabhati salabho viya dīpasikhābhinipātaṃ,",
  "anya-e0102n:911_5": "madhubindugiddho viya ca madhulittasatthadhārālehanaṃ.",
  "anya-e0102n:911_6": "Kāmupasevanādīsu ca savipākesu ādīnavaṃ apassanto sukhasaññāya ceva kilesābhibhūtatāya ca dvārattayappavattampi apuññābhisaṅkhāraṃ ārabhati,",
  "anya-e0102n:911_7": "bālo viya gūthakīḷanaṃ,",
  "anya-e0102n:911_8": "maritukāmo viya ca visakhādanaṃ.",
  "anya-e0102n:911_9": "Āruppavipākesu cāpi saṅkhāravipariṇāmadukkhataṃ anavabujjhamāno sassatādivipallāsena cittasaṅkhārabhūtaṃ āneñjābhisaṅkhāraṃ ārabhati,",
  "anya-e0102n:911_10": "disāmūḷho viya pisācanagarābhimukhamaggagamanaṃ.",
  "anya-e0102n:912_0": "Evaṃ yasmā avijjābhāvatova saṅkhārabhāvo,",
  "anya-e0102n:912_1": "na abhāvato.",
  "anya-e0102n:912_2": "Tasmā jānitabbametaṃ “ime saṅkhārā avijjāpaccayā hontī”ti.",
  "anya-e0102n:912_3": "Vuttampi cetaṃ “avidvā,",
  "anya-e0102n:912_4": "bhikkhave,",
  "anya-e0102n:912_5": "avijjāgato puññābhisaṅkhārampi abhisaṅkharoti,",
  "anya-e0102n:912_6": "apuññābhisaṅkhārampi abhisaṅkharoti,",
  "anya-e0102n:912_7": "āneñjābhisaṅkhārampi abhisaṅkharoti.",
  "anya-e0102n:912_8": "Yato ca kho,",
  "anya-e0102n:912_9": "bhikkhave,",
  "anya-e0102n:912_10": "bhikkhuno avijjā pahīnā,",
  "anya-e0102n:912_11": "vijjā uppannā;",
  "anya-e0102n:912_12": "so avijjāvirāgā vijjuppādā neva puññābhisaṅkhāraṃ abhisaṅkharotī”ti.",
  "anya-e0102n:913_0": "Paṭṭhānapaccayakathā",
  "anya-e0102n:914_0": "594. Etthāha –",
  "anya-e0102n:914_1": "gaṇhāma tāva etaṃ avijjā saṅkhārānaṃ paccayoti,",
  "anya-e0102n:914_2": "idaṃ pana vattabbaṃ katamesaṃ saṅkhārānaṃ kathaṃ paccayo hotīti?",
  "anya-e0102n:914_3": "Tatridaṃ vuccati,",
  "anya-e0102n:914_4": "bhagavatā hi “hetupaccayo,",
  "anya-e0102n:914_5": "ārammaṇapaccayo,",
  "anya-e0102n:914_6": "adhipatipaccayo,",
  "anya-e0102n:914_7": "anantarapaccayo,",
  "anya-e0102n:914_8": "samanantarapaccayo,",
  "anya-e0102n:914_9": "sahajātapaccayo,",
  "anya-e0102n:914_10": "aññamaññapaccayo,",
  "anya-e0102n:914_11": "nissayapaccayo,",
  "anya-e0102n:914_12": "upanissayapaccayo,",
  "anya-e0102n:914_13": "purejātapaccayo,",
  "anya-e0102n:914_14": "pacchājātapaccayo,",
  "anya-e0102n:914_15": "āsevanapaccayo,",
  "anya-e0102n:914_16": "kammapaccayo,",
  "anya-e0102n:914_17": "vipākapaccayo,",
  "anya-e0102n:914_18": "āhārapaccayo,",
  "anya-e0102n:914_19": "indriyapaccayo,",
  "anya-e0102n:914_20": "jhānapaccayo,",
  "anya-e0102n:914_21": "maggapaccayo,",
  "anya-e0102n:914_22": "sampayuttapaccayo,",
  "anya-e0102n:914_23": "vippayuttapaccayo,",
  "anya-e0102n:914_24": "atthipaccayo,",
  "anya-e0102n:914_25": "natthipaccayo,",
  "anya-e0102n:914_26": "vigatapaccayo,",
  "anya-e0102n:914_27": "avigatapaccayo”ti catuvīsati paccayā vuttā.",
  "anya-e0102n:915_0": "Tattha hetu ca so paccayo cāti hetupaccayo,",
  "anya-e0102n:915_1": "hetu hutvā paccayo,",
  "anya-e0102n:915_2": "hetubhāvena paccayoti vuttaṃ hoti.",
  "anya-e0102n:915_3": "Ārammaṇapaccayādīsupi eseva nayo.",
  "anya-e0102n:916_0": "595.",
  "anya-e0102n:916_1": "Tattha hetūti vacanāvayavakāraṇamūlānametaṃ adhivacanaṃ. “Paṭiññā,",
  "anya-e0102n:916_2": "hetū”tiādīsu hi loke vacanāvayavo hetūti vuccati.",
  "anya-e0102n:916_3": "Sāsane pana “ye dhammā hetuppabhavā”tiādīsu kāraṇaṃ.",
  "anya-e0102n:916_4": "“Tayo kusalahetū,",
  "anya-e0102n:916_5": "tayo akusalahetū”tiādīsu mūlaṃ hetūti vuccati,",
  "anya-e0102n:916_6": "taṃ idha adhippetaṃ.",
  "anya-e0102n:916_7": "Paccayoti ettha pana ayaṃ vacanattho,",
  "anya-e0102n:916_8": "paṭicca etasmā etīti paccayo.",
  "anya-e0102n:916_9": "Apaccakkhāya naṃ vattatīti attho.",
  "anya-e0102n:916_10": "Yo hi dhammo yaṃ dhammaṃ apaccakkhāya tiṭṭhati vā uppajjati vā,",
  "anya-e0102n:916_11": "so tassa paccayoti vuttaṃ hoti.",
  "anya-e0102n:916_12": "Lakkhaṇato pana upakārakalakkhaṇo paccayo.",
  "anya-e0102n:916_13": "Yo hi dhammo yassa dhammassa ṭhitiyā vā uppattiyā vā upakārako hoti,",
  "anya-e0102n:916_14": "so tassa paccayoti vuccati. Paccayo, hetu, kāraṇaṃ, nidānaṃ, sambhavo,",
  "anya-e0102n:916_15": "pabhavotiādi atthato ekaṃ,",
  "anya-e0102n:916_16": "byañjanato nānaṃ.",
  "anya-e0102n:916_17": "Iti mūlaṭṭhena hetu,",
  "anya-e0102n:916_18": "upakārakaṭṭhena paccayoti saṅkhepato mūlaṭṭhena upakārako dhammo hetupaccayo.",
  "anya-e0102n:917_0": "So sāliādīnaṃ sālibījādīni viya,",
  "anya-e0102n:917_1": "maṇipabhādīnaṃ viya ca maṇivaṇṇādayo kusalādīnaṃ kusalādibhāvasādhakoti ācariyānaṃ adhippāyo.",
  "anya-e0102n:917_2": "Evaṃ sante pana taṃsamuṭṭhānarūpesu hetupaccayatā na sampajjati.",
  "anya-e0102n:917_3": "Na hi so tesaṃ kusalādibhāvaṃ sādheti,",
  "anya-e0102n:917_4": "na ca paccayo na hoti.",
  "anya-e0102n:917_5": "Vuttañhetaṃ “hetū hetusampayuttakānaṃ dhammānaṃ taṃsamuṭṭhānānañca rūpānaṃ hetupaccayena paccayo”ti.",
  "anya-e0102n:917_6": "Ahetukacittānañca vinā etena abyākatabhāvo siddho,",
  "anya-e0102n:917_7": "sahetukānampi ca yonisomanasikārādipaṭibaddho kusalādibhāvo,",
  "anya-e0102n:917_8": "na sampayuttahetupaṭibaddho.",
  "anya-e0102n:917_9": "Yadi ca sampayuttahetūsu sabhāvatova kusalādibhāvo siyā,",
  "anya-e0102n:917_10": "sampayuttesu hetupaṭibaddho alobho kusalo vā siyā abyākato vā.",
  "anya-e0102n:917_11": "Yasmā pana ubhayathāpi hoti,",
  "anya-e0102n:917_12": "tasmā yathā sampayuttesu,",
  "anya-e0102n:917_13": "evaṃ hetūsupi kusalāditā pariyesitabbā.",
  "anya-e0102n:918_0": "Kusalādibhāvasādhanavasena pana hetūnaṃ mūlaṭṭhaṃ agahetvā suppatiṭṭhitabhāvasādhanavasena gayhamāne na kiñci virujjhati.",
  "anya-e0102n:918_1": "Laddhahetupaccayā hi dhammā virūḷhamūlā viya pādapā thirā honti suppatiṭṭhitā,",
  "anya-e0102n:918_2": "ahetukā tilabījakādisevālā viya na suppatiṭṭhitā.",
  "anya-e0102n:918_3": "Iti mūlaṭṭhena upakārakoti suppatiṭṭhitabhāvasādhanena upakārako dhammo hetupaccayoti veditabbo.",
  "anya-e0102n:919_0": "596.",
  "anya-e0102n:919_1": "Tato paresu ārammaṇabhāvena upakārako dhammo ārammaṇapaccayo.",
  "anya-e0102n:919_2": "So “rūpāyatanaṃ cakkhuviññāṇadhātuyā”ti ārabhitvāpi “yaṃ yaṃ dhammaṃ ārabbha ye ye dhammā uppajjanti cittacetasikā dhammā,",
  "anya-e0102n:919_3": "te te dhammā tesaṃ tesaṃ dhammānaṃ ārammaṇapaccayena paccayo”ti osāpitattā na koci dhammo na hoti.",
  "anya-e0102n:919_4": "Yathā hi dubbalo puriso daṇḍaṃ vā rajjuṃ vā ālambitvāva uṭṭhahati ceva tiṭṭhati ca,",
  "anya-e0102n:919_5": "evaṃ cittacetasikā dhammā rūpādiārammaṇaṃ ārabbheva uppajjanti ceva tiṭṭhanti ca.",
  "anya-e0102n:919_6": "Tasmā sabbepi cittacetasikānaṃ ārammaṇabhūtā dhammā ārammaṇapaccayoti veditabbā.",
  "anya-e0102n:920_0": "597.",
  "anya-e0102n:920_1": "Jeṭṭhakaṭṭhena upakārako dhammo adhipatipaccayo,",
  "anya-e0102n:920_2": "so sahajātārammaṇavasena duvidho.",
  "anya-e0102n:920_3": "Tattha “chandādhipati chandasampayuttakānaṃ dhammānaṃ taṃsamuṭṭhānānañca rūpānaṃ adhipatipaccayena paccayo”tiādivacanato",
  "anya-e0102n:920_4": "chandavīriyacittavīmaṃsāsaṅkhātā cattāro dhammā adhipatipaccayoti veditabbā,",
  "anya-e0102n:920_5": "no ca kho ekato.",
  "anya-e0102n:920_6": "Yadā hi chandaṃ dhuraṃ chandaṃ jeṭṭhakaṃ katvā cittaṃ pavattati,",
  "anya-e0102n:920_7": "tadā chandova adhipati, na itare.",
  "anya-e0102n:920_8": "Esa nayo sesesupi.",
  "anya-e0102n:921_0": "Yaṃ pana dhammaṃ garuṃ katvā arūpadhammā pavattanti,",
  "anya-e0102n:921_1": "so nesaṃ ārammaṇādhipati.",
  "anya-e0102n:921_2": "Tena vuttaṃ “yaṃ yaṃ dhammaṃ garuṃ katvā ye ye dhammā uppajjanti cittacetasikā dhammā,",
  "anya-e0102n:921_3": "te te dhammā tesaṃ tesaṃ dhammānaṃ adhipatipaccayena paccayo”ti.",
  "anya-e0102n:922_0": "598.",
  "anya-e0102n:922_1": "Anantarabhāvena upakārako dhammo anantarapaccayo.",
  "anya-e0102n:922_2": "Samanantarabhāvena upakārako dhammo samanantarapaccayo.",
  "anya-e0102n:922_3": "Idañca paccayadvayaṃ bahudhā papañcayanti.",
  "anya-e0102n:922_4": "Ayaṃ panettha sāro,",
  "anya-e0102n:922_5": "yo hi esa cakkhuviññāṇānantarā manodhātu,",
  "anya-e0102n:922_6": "manodhātuanantarā manoviññāṇadhātūtiādi cittaniyamo,",
  "anya-e0102n:922_7": "so yasmā purimapurimacittavaseneva ijjhati,",
  "anya-e0102n:922_8": "na aññathā,",
  "anya-e0102n:922_9": "tasmā attano attano anantaraṃ anurūpassa cittuppādassa uppādanasamattho dhammo anantarapaccayo.",
  "anya-e0102n:922_10": "Tenevāha –",
  "anya-e0102n:922_11": "“anantarapaccayoti cakkhuviññāṇadhātu taṃsampayuttakā ca dhammā manodhātuyā taṃsampayuttakānañca dhammānaṃ anantarapaccayena paccayo”tiādi.",
  "anya-e0102n:922_12": "Yo anantarapaccayo,",
  "anya-e0102n:922_13": "sveva samanantarapaccayo.",
  "anya-e0102n:922_14": "Byañjanamattameva hettha nānaṃ,",
  "anya-e0102n:922_15": "upacayasantatīsu viya adhivacananiruttidukādīsu viya ca.",
  "anya-e0102n:922_16": "Atthato pana nānaṃ natthi.",
  "anya-e0102n:923_0": "Yampi “atthānantaratāya anantarapaccayo,",
  "anya-e0102n:923_1": "kālānantaratāya samanantarapaccayo”ti ācariyānaṃ mataṃ,",
  "anya-e0102n:923_2": "taṃ “nirodhā vuṭṭhahantassa nevasaññānāsaññāyatanakusalaṃ phalasamāpattiyā samanantarapaccayena paccayo”tiādīhi virujjhati.",
  "anya-e0102n:923_3": "Yampi tattha vadanti “dhammānaṃ samuṭṭhāpanasamatthatā na parihāyati,",
  "anya-e0102n:923_4": "bhāvanābalena pana vāritattā dhammā samanantarā nuppajjantī”ti,",
  "anya-e0102n:923_5": "tampi kālānantaratāya abhāvameva sādheti.",
  "anya-e0102n:923_6": "Bhāvanābalena hi tattha kālānantaratā natthīti,",
  "anya-e0102n:923_7": "mayampi etadeva vadāma.",
  "anya-e0102n:923_8": "Yasmā ca kālānantaratā natthi,",
  "anya-e0102n:923_9": "tasmā samanantarapaccayatā na yujjati.",
  "anya-e0102n:923_10": "Kālānantaratāya hi tesaṃ samanantarapaccayo hotīti laddhi.",
  "anya-e0102n:923_11": "Tasmā abhinivesaṃ akatvā byañjanamattatovettha nānākaraṇaṃ paccetabbaṃ,",
  "anya-e0102n:923_12": "na atthato. Kathaṃ?",
  "anya-e0102n:923_13": "Natthi etesaṃ antaranti hi anantarā.",
  "anya-e0102n:923_14": "Saṇṭhānābhāvato suṭṭhu anantarāti samanantarā.",
  "anya-e0102n:924_0": "599.",
  "anya-e0102n:924_1": "Uppajjamānova saha uppādanabhāvena upakārako dhammo sahajātapaccayo pakāsassa padīpo viya.",
  "anya-e0102n:924_2": "So arūpakkhandhādivasena chabbidho hoti. Yathāha –",
  "anya-e0102n:924_3": "“cattāro khandhā arūpino aññamaññaṃ sahajātapaccayena paccayo.",
  "anya-e0102n:924_4": "Cattāro mahābhūtā aññamaññaṃ,",
  "anya-e0102n:924_5": "okkantikkhaṇe nāmarūpaṃ aññamaññaṃ,",
  "anya-e0102n:924_6": "cittacetasikā dhammā cittasamuṭṭhānānaṃ rūpānaṃ,",
  "anya-e0102n:924_7": "mahābhūtā upādārūpānaṃ,",
  "anya-e0102n:924_8": "rūpino dhammā arūpīnaṃ dhammānaṃ kiñcikāle sahajātapaccayena paccayo,",
  "anya-e0102n:924_9": "kiñcikāle na sahajātapaccayena paccayo”ti.",
  "anya-e0102n:924_10": "Idaṃ hadayavatthumeva sandhāya vuttaṃ.",
  "anya-e0102n:925_0": "600.",
  "anya-e0102n:925_1": "Aññamaññaṃ uppādanupatthambhanabhāvena upakārako dhammo aññamaññapaccayo aññamaññūpatthambhakaṃ tidaṇḍakaṃ viya.",
  "anya-e0102n:925_2": "So arūpakkhandhādivasena tividho hoti. Yathāha –",
  "anya-e0102n:925_3": "“cattāro khandhā arūpino aññamaññapaccayena paccayo.",
  "anya-e0102n:925_4": "Cattāro mahābhūtā okkantikkhaṇe nāmarūpaṃ aññamaññapaccayena paccayo”ti.",
  "anya-e0102n:926_0": "601.",
  "anya-e0102n:926_1": "Adhiṭṭhānākārena nissayākārena ca upakārako dhammo nissayapaccayo tarucittakammādīnaṃ pathavīpaṭādayo viya.",
  "anya-e0102n:926_2": "So “cattāro khandhā arūpino aññamaññaṃ nissayapaccayena paccayo”ti evaṃ sahajāte vuttanayeneva veditabbo.",
  "anya-e0102n:926_3": "Chaṭṭho panettha koṭṭhāso “cakkhāyatanaṃ cakkhuviññāṇadhātuyā…pe… sota… ghāna… jivhā…",
  "anya-e0102n:926_4": "kāyāyatanaṃ kāyaviññāṇadhātuyā taṃsampayuttakānañca dhammānaṃ nissayapaccayena paccayo.",
  "anya-e0102n:926_5": "Yaṃ rūpaṃ nissāya manodhātu ca manoviññāṇadhātu ca vattanti,",
  "anya-e0102n:926_6": "taṃ rūpaṃ manodhātuyā ca manoviññāṇadhātuyā ca taṃsampayuttakānañca dhammānaṃ nissayapaccayena paccayo”ti evaṃ vibhatto.",
  "anya-e0102n:927_0": "602.",
  "anya-e0102n:927_1": "Upanissayapaccayoti ettha pana ayaṃ tāva vacanattho,",
  "anya-e0102n:927_2": "tadadhīnavuttitāya attano phalena nissito na paṭikkhittoti nissayo.",
  "anya-e0102n:927_3": "Yathā pana bhuso āyāso upāyāso,",
  "anya-e0102n:927_4": "evaṃ bhuso nissayo upanissayo,",
  "anya-e0102n:927_5": "balavakāraṇassetaṃ adhivacanaṃ.",
  "anya-e0102n:927_6": "Tasmā balavakāraṇabhāvena upakārako dhammo upanissayapaccayoti veditabbo.",
  "anya-e0102n:928_0": "So ārammaṇūpanissayo anantarūpanissayo pakatūpanissayoti tividho hoti.",
  "anya-e0102n:928_1": "Tattha “dānaṃ datvā sīlaṃ samādiyitvā uposathakammaṃ katvā taṃ garuṃkatvā paccavekkhati,",
  "anya-e0102n:928_2": "pubbe suciṇṇāni garuṃkatvā paccavekkhati,",
  "anya-e0102n:928_3": "jhānā vuṭṭhahitvā jhānaṃ garuṃkatvā paccavekkhati,",
  "anya-e0102n:928_4": "sekkhā gotrabhuṃ garuṃkatvā paccavekkhanti,",
  "anya-e0102n:928_5": "vodānaṃ garuṃkatvā paccavekkhanti.",
  "anya-e0102n:928_6": "Sekkhā maggā vuṭṭhahitvā maggaṃ garuṃkatvā paccavekkhantī”ti evamādinā nayena ārammaṇūpanissayo tāva",
  "anya-e0102n:928_7": "ārammaṇādhipatinā saddhiṃ nānattaṃ akatvāva vibhatto.",
  "anya-e0102n:928_8": "Tattha yaṃ ārammaṇaṃ garuṃkatvā cittacetasikā uppajjanti,",
  "anya-e0102n:928_9": "taṃ niyamato tesu ārammaṇesu balavārammaṇaṃ hoti.",
  "anya-e0102n:928_10": "Iti garukattabbamattaṭṭhena ārammaṇādhipati,",
  "anya-e0102n:928_11": "balavakāraṇaṭṭhena ārammaṇūpanissayoti evametesaṃ nānattaṃ veditabbaṃ.",
  "anya-e0102n:929_0": "Anantarūpanissayopi “purimā purimā kusalā khandhā pacchimānaṃ pacchimānaṃ kusalānaṃ khandhānaṃ upanissayapaccayena",
  "anya-e0102n:929_1": "paccayo”tiādinā nayena anantarapaccayena saddhiṃ nānattaṃ akatvāva vibhatto.",
  "anya-e0102n:929_2": "Mātikānikkhepe pana nesaṃ “cakkhuviññāṇadhātu taṃsampayuttakā ca dhammā manodhātuyā taṃsampayuttakānañca",
  "anya-e0102n:929_3": "dhammānaṃ anantarapaccayena paccayo”tiādinā nayena anantarassa,",
  "anya-e0102n:929_4": "“purimā purimā kusalā dhammā pacchimānaṃ pacchimānaṃ kusalānaṃ dhammānaṃ upanissayapaccayena paccayo”tiādinā",
  "anya-e0102n:929_5": "nayena upanissayassa āgatattā nikkhepe viseso atthi.",
  "anya-e0102n:929_6": "Sopi atthato ekībhāvameva gacchati.",
  "anya-e0102n:929_7": "Evaṃ santepi attano attano anantarā anurūpassa cittuppādassa pavattanasamatthatāya anantaratā,",
  "anya-e0102n:929_8": "purimacittassa pacchimacittuppādane balavatāya anantarūpanissayatā veditabbā.",
  "anya-e0102n:929_9": "Yathā hi hetupaccayādīsu kiñci dhammaṃ vināpi cittaṃ uppajjati,",
  "anya-e0102n:929_10": "na evaṃ anantaracittaṃ vinā cittassa uppatti nāma atthi.",
  "anya-e0102n:929_11": "Tasmā balavapaccayo hoti.",
  "anya-e0102n:929_12": "Iti attano attano anantarā anurūpacittuppādanavasena anantarapaccayo,",
  "anya-e0102n:929_13": "balavakāraṇavasena anantarūpanissayoti evametesaṃ nānattaṃ veditabbaṃ.",
  "anya-e0102n:930_0": "Pakatūpanissayo pana pakato upanissayo pakatūpanissayo.",
  "anya-e0102n:930_1": "Pakato nāma attano santāne nipphādito vā saddhāsīlādi upasevito vā utubhojanādi.",
  "anya-e0102n:930_2": "Pakatiyā eva vā upanissayo pakatūpanissayo,",
  "anya-e0102n:930_3": "ārammaṇānantarehi asammissoti attho.",
  "anya-e0102n:930_4": "Tassa pakatūpanissayo “saddhaṃ upanissāya dānaṃ deti,",
  "anya-e0102n:930_5": "sīlaṃ samādiyati,",
  "anya-e0102n:930_6": "uposathakammaṃ karoti,",
  "anya-e0102n:930_7": "jhānaṃ uppādeti,",
  "anya-e0102n:930_8": "vipassanaṃ uppādeti,",
  "anya-e0102n:930_9": "maggaṃ uppādeti,",
  "anya-e0102n:930_10": "abhiññaṃ uppādeti,",
  "anya-e0102n:930_11": "samāpattiṃ uppādeti. Sīlaṃ, sutaṃ, cāgaṃ,",
  "anya-e0102n:930_12": "paññaṃ upanissāya dānaṃ deti…pe…",
  "anya-e0102n:930_13": "samāpattiṃ uppādeti. Saddhā, sīlaṃ, sutaṃ, cāgo,",
  "anya-e0102n:930_14": "paññā saddhāya, sīlassa, sutassa, cāgassa, paññāya,",
  "anya-e0102n:930_15": "upanissayapaccayena paccayo”tiādinā nayena anekappakārato pabhedo veditabbo.",
  "anya-e0102n:930_16": "Iti ime saddhādayo pakatā ceva balavakāraṇaṭṭhena upanissayā cāti pakatūpanissayoti.",
  "anya-e0102n:931_0": "603.",
  "anya-e0102n:931_1": "Paṭhamataraṃ uppajjitvā vattamānabhāvena upakārako dhammo purejātapaccayo.",
  "anya-e0102n:931_2": "So pañcadvāre vatthārammaṇahadayavatthuvasena ekādasavidho hoti. Yathāha –",
  "anya-e0102n:931_3": "“cakkhāyatanaṃ cakkhuviññāṇadhātuyā taṃsampayuttakānañca dhammānaṃ purejātapaccayena paccayo. Sota…pe… ghāna, jivhā,",
  "anya-e0102n:931_4": "kāyāyatanaṃ, rūpa, sadda, gandha, rasa,",
  "anya-e0102n:931_5": "phoṭṭhabbāyatanaṃ kāyaviññāṇadhātuyā taṃsampayuttakānañca dhammānaṃ purejātapaccayena paccayo. Rūpa, sadda, gandha, rasa,",
  "anya-e0102n:931_6": "phoṭṭhabbāyatanaṃ manodhātuyā.",
  "anya-e0102n:931_7": "Yaṃ rūpaṃ nissāya manodhātu ca manoviññāṇadhātu ca vattanti,",
  "anya-e0102n:931_8": "taṃ rūpaṃ manodhātuyā taṃsampayuttakānañca dhammānaṃ purejātapaccayena paccayo.",
  "anya-e0102n:931_9": "Manoviññāṇadhātuyā taṃsampayuttakānañca dhammānaṃ kiñcikāle purejātapaccayena paccayo.",
  "anya-e0102n:931_10": "Kiñcikāle na purejātapaccayena paccayo”ti.",
  "anya-e0102n:932_0": "604.",
  "anya-e0102n:932_1": "Purejātānaṃ rūpadhammānaṃ upatthambhakattena upakārako arūpadhammo pacchājātapaccayo gijjhapotakasarīrānaṃ āhārāsācetanā viya.",
  "anya-e0102n:932_2": "Tena vuttaṃ “pacchājātā cittacetasikā dhammā purejātassa imassa kāyassa pacchājātapaccayena paccayo”ti.",
  "anya-e0102n:933_0": "605.",
  "anya-e0102n:933_1": "Āsevanaṭṭhena anantarānaṃ paguṇabalavabhāvāya upakārako dhammo āsevanapaccayo ganthādīsu purimapurimābhiyogo viya.",
  "anya-e0102n:933_2": "So kusalākusalakiriyajavanavasena tividho hoti. Yathāha –",
  "anya-e0102n:933_3": "“purimā purimā kusalā dhammā pacchimānaṃ pacchimānaṃ kusalānaṃ dhammānaṃ āsevanapaccayena paccayo.",
  "anya-e0102n:933_4": "Purimā purimā akusalā…pe…",
  "anya-e0102n:933_5": "kiriyābyākatā dhammā pacchimānaṃ pacchimānaṃ kiriyābyākatānaṃ dhammānaṃ āsevanapaccayena paccayo”ti.",
  "anya-e0102n:934_0": "606.",
  "anya-e0102n:934_1": "Cittapayogasaṅkhātena kiriyabhāvena upakārako dhammo kammapaccayo.",
  "anya-e0102n:934_2": "So nānakkhaṇikāya ceva kusalākusalacetanāya sahajātāya ca sabbāyapi cetanāya vasena duvidho hoti. Yathāha –",
  "anya-e0102n:934_3": "“kusalākusalaṃ kammaṃ vipākānaṃ khandhānaṃ kaṭattā ca rūpānaṃ kammapaccayena paccayo.",
  "anya-e0102n:934_4": "Cetanā sampayuttakānaṃ dhammānaṃ taṃsamuṭṭhānānañca rūpānaṃ kammapaccayena paccayo”ti.",
  "anya-e0102n:935_0": "607.",
  "anya-e0102n:935_1": "Nirussāhasantabhāvena nirussāhasantabhāvāya upakārako vipākadhammo vipākapaccayo.",
  "anya-e0102n:935_2": "So pavatte taṃsamuṭṭhānānaṃ,",
  "anya-e0102n:935_3": "paṭisandhiyaṃ kaṭattā ca rūpānaṃ,",
  "anya-e0102n:935_4": "sabbattha ca sampayuttadhammānaṃ paccayo hoti.",
  "anya-e0102n:935_5": "Yathāha –“vipākābyākato eko khandho tiṇṇannaṃ khandhānaṃ cittasamuṭṭhānānañca rūpānaṃ vipākapaccayena paccayo…pe…",
  "anya-e0102n:935_6": "paṭisandhikkhaṇe vipākābyākato eko khandho tiṇṇannaṃ khandhānaṃ kaṭattā ca rūpānaṃ.",
  "anya-e0102n:935_7": "Tayo khandhā ekassa khandhassa.",
  "anya-e0102n:935_8": "Dve khandhā dvinnaṃ khandhānaṃ kaṭattā ca rūpānaṃ vipākapaccayena paccayo.",
  "anya-e0102n:935_9": "Khandhā vatthussa vipākapaccayena paccayo”ti.",
  "anya-e0102n:936_0": "608.",
  "anya-e0102n:936_1": "Rūpārūpānaṃ upatthambhakaṭṭhena upakārakā cattāro āhārā āhārapaccayo.",
  "anya-e0102n:936_2": "Yathāha –“kabaḷīkāro āhāro imassa kāyassa āhārapaccayena paccayo.",
  "anya-e0102n:936_3": "Arūpino āhārā sampayuttakānaṃ dhammānaṃ taṃsamuṭṭhānānañca rūpānaṃ āhārapaccayena paccayo”ti.",
  "anya-e0102n:936_4": "Pañhāvāre pana “paṭisandhikkhaṇe vipākābyākatā āhārā sampayuttakānaṃ khandhānaṃ kaṭattā ca rūpānaṃ āhārapaccayena paccayo”tipi vuttaṃ.",
  "anya-e0102n:937_0": "609.",
  "anya-e0102n:937_1": "Adhipatiyaṭṭhena upakārakā itthindriyapurisindriyavajjā vīsatindriyā indriyapaccayo.",
  "anya-e0102n:937_2": "Tattha cakkhundriyādayo arūpadhammānaṃyeva,",
  "anya-e0102n:937_3": "sesā rūpārūpānaṃ paccayā honti. Yathāha –",
  "anya-e0102n:937_4": "“cakkhundriyaṃ cakkhuviññāṇadhātuyā…pe… sota… ghāna… jivhā…",
  "anya-e0102n:937_5": "kāyindriyaṃ kāyaviññāṇadhātuyā taṃsampayuttakānañca dhammānaṃ indriyapaccayena paccayo.",
  "anya-e0102n:937_6": "Rūpajīvitindriyaṃ kaṭattārūpānaṃ indriyapaccayena paccayo.",
  "anya-e0102n:937_7": "Arūpino indriyā sampayuttakānaṃ dhammānaṃ taṃsamuṭṭhānānañca rūpānaṃ indriyapaccayena paccayo”ti.",
  "anya-e0102n:937_8": "Pañhāvāre pana “paṭisandhikkhaṇe vipākābyākatā indriyā sampayuttakānaṃ khandhānaṃ kaṭattā ca rūpānaṃ indriyapaccayena paccayo”tipi vuttaṃ.",
  "anya-e0102n:938_0": "610.",
  "anya-e0102n:938_1": "Upanijjhāyanaṭṭhena upakārakāni ṭhapetvā dvipañcaviññāṇe sukhadukkhavedanādvayaṃ sabbānipi kusalādibhedāni satta jhānaṅgāni jhānapaccayo.",
  "anya-e0102n:938_2": "Yathāha –“jhānaṅgāni jhānasampayuttakānaṃ dhammānaṃ taṃsamuṭṭhānānañca rūpānaṃ jhānapaccayena paccayo”ti.",
  "anya-e0102n:938_3": "Pañhāvāre pana “paṭisandhikkhaṇe vipākābyākatāni jhānaṅgāni sampayuttakānaṃ khandhānaṃ kaṭattā ca rūpānaṃ jhānapaccayena paccayo”tipi vuttaṃ.",
  "anya-e0102n:939_0": "611.",
  "anya-e0102n:939_1": "Yato tato vā niyyānaṭṭhena upakārakāni kusalādibhedāni dvādasa maggaṅgāni maggapaccayo. Yathāha –",
  "anya-e0102n:939_2": "“maggaṅgāni maggasampayuttakānaṃ dhammānaṃ taṃsamuṭṭhānānañca rūpānaṃ maggapaccayena paccayo”ti.",
  "anya-e0102n:939_3": "Pañhāvāre pana “paṭisandhikkhaṇe vipākābyākatāni maggaṅgāni sampayuttakānaṃ khandhānaṃ kaṭattā ca rūpānaṃ maggapaccayena paccayo”tipi vuttaṃ.",
  "anya-e0102n:939_4": "Ete pana dvepi jhānamaggapaccayā dvipañcaviññāṇāhetukacittesu na labbhantīti veditabbā.",
  "anya-e0102n:940_0": "612.",
  "anya-e0102n:940_1": "Ekavatthukaekārammaṇaekuppādekanirodhasaṅkhātena sampayuttabhāvena upakārakā arūpadhammā sampayuttapaccayo. Yathāha –",
  "anya-e0102n:940_2": "“cattāro khandhā arūpino aññamaññaṃ sampayuttapaccayena paccayo”ti.",
  "anya-e0102n:941_0": "613.",
  "anya-e0102n:941_1": "Ekavatthukādibhāvānupagamena upakārakā rūpino dhammā arūpīnaṃ dhammānaṃ,",
  "anya-e0102n:941_2": "arūpinopi rūpīnaṃ vippayuttapaccayo.",
  "anya-e0102n:941_3": "So sahajātapacchājātapurejātavasena tividho hoti.",
  "anya-e0102n:941_4": "Vuttañhetaṃ “sahajātā kusalā khandhā cittasamuṭṭhānānaṃ rūpānaṃ vippayuttapaccayena paccayo.",
  "anya-e0102n:941_5": "Pacchājātā kusalā khandhā purejātassa imassa kāyassa vippayuttapaccayena paccayo”ti.",
  "anya-e0102n:941_6": "Abyākatapadassa pana sahajātavibhaṅge “paṭisandhikkhaṇe vipākābyākatā khandhā kaṭattārūpānaṃ vippayuttapaccayena paccayo.",
  "anya-e0102n:941_7": "Khandhā vatthussa.",
  "anya-e0102n:941_8": "Vatthu khandhānaṃ vippayuttapaccayena paccayo”tipi vuttaṃ.",
  "anya-e0102n:941_9": "Purejātaṃ pana cakkhundriyādivatthuvaseneva veditabbaṃ. Yathāha –",
  "anya-e0102n:941_10": "“purejātaṃ cakkhāyatanaṃ cakkhuviññāṇassa…pe…",
  "anya-e0102n:941_11": "kāyāyatanaṃ kāyaviññāṇassa vippayuttapaccayena paccayo.",
  "anya-e0102n:941_12": "Vatthu vipākābyākatānaṃ kiriyābyākatānaṃ khandhānaṃ…pe…",
  "anya-e0102n:941_13": "vatthu kusalānaṃ khandhānaṃ…pe…",
  "anya-e0102n:941_14": "vatthu akusalānaṃ khandhānaṃ vippayuttapaccayena paccayo”ti.",
  "anya-e0102n:942_0": "614.",
  "anya-e0102n:942_1": "Paccuppannalakkhaṇena atthibhāvena tādisasseva dhammassa upatthambhakattena upakārako dhammo atthipaccayo.",
  "anya-e0102n:942_2": "Tassa arūpakkhandhamahābhūtanāmarūpacittacetasikamahābhūtaāyatanavatthuvasena sattadhā mātikā nikkhittā.",
  "anya-e0102n:942_3": "Yathāha –“cattāro khandhā arūpino aññamaññaṃ atthipaccayena paccayo,",
  "anya-e0102n:942_4": "cattāro mahābhūtā,",
  "anya-e0102n:942_5": "okkantikkhaṇe nāmarūpaṃ aññamaññaṃ.",
  "anya-e0102n:942_6": "Cittacetasikā dhammā cittasamuṭṭhānānaṃ rūpānaṃ.",
  "anya-e0102n:942_7": "Mahābhūtā upādārūpānaṃ.",
  "anya-e0102n:942_8": "Cakkhāyatanaṃ cakkhuviññāṇadhātuyā…pe…",
  "anya-e0102n:942_9": "kāyāyatanaṃ…pe…",
  "anya-e0102n:942_10": "rūpāyatanaṃ…pe…",
  "anya-e0102n:942_11": "phoṭṭhabbāyatanaṃ kāyaviññāṇadhātuyā taṃsampayuttakānañca dhammānaṃ atthipaccayena paccayo.",
  "anya-e0102n:942_12": "Rūpāyatanaṃ…pe…",
  "anya-e0102n:942_13": "phoṭṭhabbāyatanaṃ manodhātuyā taṃsampayuttakānañca dhammānaṃ.",
  "anya-e0102n:942_14": "Yaṃ rūpaṃ nissāya manodhātu ca manoviññāṇadhātu ca vattanti,",
  "anya-e0102n:942_15": "taṃ rūpaṃ manodhātuyā ca manoviññāṇadhātuyā ca taṃsampayuttakānañca dhammānaṃ atthipaccayena paccayo”ti.",
  "anya-e0102n:943_0": "Pañhāvāre pana sahajātaṃ purejātaṃ pacchājātaṃ āhāraṃ indriyantipi nikkhipitvā sahajāte tāva “eko khandho",
  "anya-e0102n:943_1": "tiṇṇannaṃ khandhānaṃ taṃsamuṭṭhānānañca rūpānaṃ atthipaccayena paccayo”tiādinā nayena niddeso kato,",
  "anya-e0102n:943_2": "purejāte purejātānaṃ cakkhādīnaṃ vasena niddeso kato.",
  "anya-e0102n:943_3": "Pacchājāte purejātassa imassa kāyassa pacchājātānaṃ cittacetasikānaṃ paccayavasena niddeso kato.",
  "anya-e0102n:943_4": "Āhārindriyesu “kabaḷīkāro āhāro imassa kāyassa atthipaccayena paccayo.",
  "anya-e0102n:943_5": "Rūpajīvitindriyaṃ kaṭattārūpānaṃ atthipaccayena paccayo”ti evaṃ niddeso katoti.",
  "anya-e0102n:944_0": "615.",
  "anya-e0102n:944_1": "Attano anantarā uppajjamānānaṃ arūpadhammānaṃ pavattiokāsadānena upakārakā samanantaraniruddhā arūpadhammā natthipaccayo.",
  "anya-e0102n:944_2": "Yathāha –“samanantaraniruddhā cittacetasikā dhammā paṭuppannānaṃ cittacetasikānaṃ dhammānaṃ natthipaccayena paccayo”ti.",
  "anya-e0102n:945_0": "Te eva vigatabhāvena upakārakattā vigatapaccayo. Yathāha –",
  "anya-e0102n:945_1": "“samanantaravigatā cittacetasikā dhammā paṭuppannānaṃ cittacetasikānaṃ dhammānaṃ vigatapaccayena paccayo”ti.",
  "anya-e0102n:946_0": "Atthi paccayadhammā eva ca avigatabhāvena upakārakattā avigatapaccayoti veditabbā.",
  "anya-e0102n:946_1": "Desanāvilāsena pana tathā vinetabbaveneyyavasena vā ayaṃ duko vutto,",
  "anya-e0102n:946_2": "ahetukadukaṃ vatvāpi hetuvippayuttaduko viyāti.",
  "anya-e0102n:947_0": "Avijjāpaccayāsaṅkhārapadavitthārakathā",
  "anya-e0102n:948_0": "616. Evamimesu catuvīsatiyā paccayesu ayaṃ avijjā,",
  "anya-e0102n:949_0": "Paccayo hoti puññānaṃ, duvidhānekadhā pana;",
  "anya-e0102n:950_0": "Paresaṃ pacchimānaṃ sā, ekadhā paccayo matāti.",
  "anya-e0102n:951_0": "Tattha puññānaṃ duvidhāti ārammaṇapaccayena ca upanissayapaccayena cāti dvedhā paccayo hoti.",
  "anya-e0102n:951_1": "Sā hi avijjaṃ khayato vayato sammasanakāle kāmāvacarānaṃ puññābhisaṅkhārānaṃ ārammaṇapaccayena paccayo hoti.",
  "anya-e0102n:951_2": "Abhiññācittena samohacittaṃ jānanakāle rūpāvacarānaṃ.",
  "anya-e0102n:951_3": "Avijjāsamatikkamatthāya pana dānādīni ceva kāmāvacarapuññakiriyavatthūni pūrentassa,",
  "anya-e0102n:951_4": "rūpāvacarajjhānāni ca uppādentassa dvinnampi tesaṃ upanissayapaccayena paccayo hoti.",
  "anya-e0102n:951_5": "Tathā avijjāsammūḷhattā kāmabhavarūpabhavasampattiyo patthetvā tāneva puññāni karontassa.",
  "anya-e0102n:952_0": "Anekadhā pana paresanti apuññābhisaṅkhārānaṃ anekadhā paccayo hoti. Kathaṃ?",
  "anya-e0102n:952_1": "Esā hi avijjaṃ ārabbha rāgādīnaṃ uppajjanakāle ārammaṇapaccayena,",
  "anya-e0102n:952_2": "garuṃkatvā assādanakāle ārammaṇādhipatiārammaṇūpanissayehi,",
  "anya-e0102n:952_3": "avijjāsammūḷhassa anādīnavadassāvino pāṇātipātādīni karontassa upanissayapaccayena,",
  "anya-e0102n:952_4": "dutiyajavanādīnaṃ anantarasamanantaraanantarūpanissayāsevananatthivigatapaccayehi,",
  "anya-e0102n:952_5": "yaṃkiñci akusalaṃ karontassa hetu sahajāta aññamañña nissaya sampayutta atthi avigatapaccayehīti anekadhā paccayo hoti.",
  "anya-e0102n:953_0": "Pacchimānaṃ sā ekadhā paccayo matāti āneñjābhisaṅkhārānaṃ upanissayapaccayeneva ekadhā paccayo matā.",
  "anya-e0102n:953_1": "So panassā upanissayabhāvo puññābhisaṅkhāre vuttanayeneva veditabboti.",
  "anya-e0102n:954_0": "617. Etthāha –",
  "anya-e0102n:954_1": "kiṃ panāyamekāva avijjā saṅkhārānaṃ paccayo,",
  "anya-e0102n:954_2": "udāhu aññepi paccayā santīti?",
  "anya-e0102n:954_3": "Kiṃ panettha,",
  "anya-e0102n:954_4": "yadi tāva ekāva,",
  "anya-e0102n:954_5": "ekakāraṇavādo āpajjati.",
  "anya-e0102n:954_6": "Athaññepi santi,",
  "anya-e0102n:954_7": "“avijjāpaccayā saṅkhārā”ti ekakāraṇaniddeso nupapajjatīti?",
  "anya-e0102n:954_8": "Na nupapajjati. Kasmā? Yasmā –",
  "anya-e0102n:955_0": "Ekaṃ na ekato idha, nānekamanekatopi no ekaṃ;",
  "anya-e0102n:956_0": "Phalamatthi atthi pana eka-hetuphaladīpane attho.",
  "anya-e0102n:957_0": "Ekato hi kāraṇato na idha kiñci ekaṃ phalamatthi,",
  "anya-e0102n:957_1": "na anekaṃ.",
  "anya-e0102n:957_2": "Nāpi anekehi kāraṇehi ekaṃ.",
  "anya-e0102n:957_3": "Anekehi pana kāraṇehi anekameva hoti.",
  "anya-e0102n:957_4": "Tathā hi anekehi utupathavībījasalilasaṅkhātehi kāraṇehi anekameva rūpagandharasādikaṃ aṅkurasaṅkhātaṃ phalaṃ uppajjamānaṃ dissati.",
  "anya-e0102n:957_5": "Yaṃ panetaṃ “avijjāpaccayā saṅkhārā,",
  "anya-e0102n:957_6": "saṅkhārapaccayā viññāṇa”nti ekekahetuphaladīpanaṃ kataṃ,",
  "anya-e0102n:957_7": "tattha attho atthi,",
  "anya-e0102n:957_8": "payojanaṃ vijjati.",
  "anya-e0102n:958_0": "Bhagavā hi katthaci padhānattā,",
  "anya-e0102n:958_1": "katthaci pākaṭattā,",
  "anya-e0102n:958_2": "katthaci asādhāraṇattā desanāvilāsassa ca veneyyānañca anurūpato ekameva hetuṃ vā phalaṃ vā dīpeti.",
  "anya-e0102n:958_3": "“Phassapaccayā vedanā”ti hi padhānattā ekameva hetuphalamāha.",
  "anya-e0102n:958_4": "Phasso hi vedanāya padhānahetu yathāphassaṃ vedanā vavatthānato.",
  "anya-e0102n:958_5": "Vedanā ca phassassa padhānaphalaṃ yathāvedanaṃ phassavavatthānato.",
  "anya-e0102n:958_6": "“Semhasamuṭṭhānā ābādhā”ti pākaṭattā ekaṃ hetumāha.",
  "anya-e0102n:958_7": "Pākaṭo hi ettha semho,",
  "anya-e0102n:958_8": "na kammādayo. “Ye keci,",
  "anya-e0102n:958_9": "bhikkhave,",
  "anya-e0102n:958_10": "akusalā dhammā,",
  "anya-e0102n:958_11": "sabbe te ayonisomanasikāramūlakā”ti asādhāraṇattā ekaṃ hetumāha.",
  "anya-e0102n:958_12": "Asādhāraṇo hi ayonisomanasikāro akusalānaṃ,",
  "anya-e0102n:958_13": "sādhāraṇāni vatthārammaṇādīnīti.",
  "anya-e0102n:958_14": "Tasmā ayamidha avijjā vijjamānesupi aññesu vatthārammaṇasahajātadhammādīsu saṅkhārakāraṇesu “assādānupassino",
  "anya-e0102n:958_15": "taṇhā pavaḍḍhatī”ti ca “avijjāsamudayā āsavasamudayo”ti ca vacanato aññesampi taṇhādīnaṃ saṅkhārahetūnaṃ",
  "anya-e0102n:958_16": "hetūti padhānattā, “avidvā,",
  "anya-e0102n:958_17": "bhikkhave,",
  "anya-e0102n:958_18": "avijjāgato puññābhisaṅkhārampi abhisaṅkharotī”ti pākaṭattā,",
  "anya-e0102n:958_19": "asādhāraṇattā ca saṅkhārānaṃ hetubhāvena dīpitāti veditabbā.",
  "anya-e0102n:958_20": "Eteneva ca ekekahetuphaladīpanaparihāravacanena sabbattha ekekahetuphaladīpane payojanaṃ veditabbanti.",
  "anya-e0102n:959_0": "618. Etthāha –",
  "anya-e0102n:959_1": "evaṃ santepi ekantāniṭṭhaphalāya sāvajjāya avijjāya kathaṃ puññāneñjābhisaṅkhārapaccayattaṃ yujjati?",
  "anya-e0102n:959_2": "Na hi nimbabījato ucchu uppajjatīti.",
  "anya-e0102n:959_3": "Kathaṃ na yujjissati?",
  "anya-e0102n:959_4": "Lokasmiñhi –",
  "anya-e0102n:960_0": "Viruddho cāviruddho ca, sadisāsadiso tathā;",
  "anya-e0102n:961_0": "Dhammānaṃ paccayo siddho, vipākā eva te ca na.",
  "anya-e0102n:962_0": "Dhammānaṃ hi ṭhānasabhāvakiccādiviruddho cāviruddho ca paccayo loke siddho.",
  "anya-e0102n:962_1": "Purimacittaṃ hi aparacittassa ṭhānaviruddho paccayo,",
  "anya-e0102n:962_2": "purimasippādisikkhā ca pacchā pavattamānānaṃ sippādikiriyānaṃ.",
  "anya-e0102n:962_3": "Kammaṃ rūpassa sabhāvaviruddho paccayo,",
  "anya-e0102n:962_4": "khīrādīni ca dadhiādīnaṃ.",
  "anya-e0102n:962_5": "Āloko cakkhuviññāṇassa kiccaviruddho,",
  "anya-e0102n:962_6": "guḷādayo ca āsavādīnaṃ.",
  "anya-e0102n:962_7": "Cakkhurūpādayo pana cakkhuviññāṇādīnaṃ ṭhānāviruddhā paccayā.",
  "anya-e0102n:962_8": "Purimajavanādayo pacchimajavanādīnaṃ sabhāvāviruddhā kiccāviruddhā ca.",
  "anya-e0102n:963_0": "Yathā ca viruddhāviruddhā paccayā siddhā,",
  "anya-e0102n:963_1": "evaṃ sadisāsadisāpi.",
  "anya-e0102n:963_2": "Sadisameva hi utuāhārasaṅkhātaṃ rūpaṃ rūpassa paccayo,",
  "anya-e0102n:963_3": "sālibījādīni ca sāliphalādīnaṃ.",
  "anya-e0102n:963_4": "Asadisampi rūpaṃ arūpassa,",
  "anya-e0102n:963_5": "arūpañca rūpassa paccayo hoti,",
  "anya-e0102n:963_6": "golomāviloma- visāṇa-",
  "anya-e0102n:963_7": "dadhitilapiṭṭhādīni ca dubbā-",
  "anya-e0102n:963_8": "sarabhūtiṇakādīnaṃ.",
  "anya-e0102n:963_9": "Yesañca dhammānaṃ te viruddhāviruddhasadisāsadisapaccayā,",
  "anya-e0102n:963_10": "na te dhammā tesaṃ dhammānaṃ vipākā eva.",
  "anya-e0102n:964_0": "Iti ayaṃ avijjā vipākavasena ekantāniṭṭhaphalā,",
  "anya-e0102n:964_1": "sabhāvavasena ca sāvajjāpi samānā sabbesampi etesaṃ puññābhisaṅkhārādīnaṃ yathānurūpaṃ ṭhānakiccasabhāvaviruddhāviruddhapaccayavasena,",
  "anya-e0102n:964_2": "sadisāsadisapaccayavasena ca paccayo hotīti veditabbā.",
  "anya-e0102n:964_3": "So cassā paccayabhāvo “yassa hi dukkhādīsu avijjāsaṅkhātaṃ aññāṇaṃ appahīnaṃ hoti,",
  "anya-e0102n:964_4": "so dukkhe tāva pubbantādīsu ca aññāṇena saṃsāradukkhaṃ sukhasaññāya gahetvā tassa hetubhūte tividhepi saṅkhāre ārabhatī”tiādinā nayena vutto eva.",
  "anya-e0102n:965_0": "619. Apica ayaṃ aññopi pariyāyo –",
  "anya-e0102n:966_0": "Cutūpapāte saṃsāre, saṅkhārānañca lakkhaṇe;",
  "anya-e0102n:967_0": "Yo paṭiccasamuppanna-dhammesu ca vimuyhati.",
  "anya-e0102n:968_0": "Abhisaṅkharoti so ete, saṅkhāre tividhe yato;",
  "anya-e0102n:969_0": "Avijjā paccayo tesaṃ, tividhānampayaṃ tatoti.",
  "anya-e0102n:970_0": "Kathaṃ pana yo etesu vimuyhati,",
  "anya-e0102n:970_1": "so tividhepete saṅkhāre karotīti ce.",
  "anya-e0102n:970_2": "Cutiyā tāva vimūḷho “sabbattha khandhānaṃ bhedo maraṇa”nti cutiṃ agaṇhanto “satto marati,",
  "anya-e0102n:970_3": "sattassa dehantarasaṅkamana”ntiādīni vikappeti.",
  "anya-e0102n:971_0": "Upapāte vimūḷho “sabbattha khandhānaṃ pātubhāvo jātī”ti upapātaṃ agaṇhanto “satto upapajjati,",
  "anya-e0102n:971_1": "sattassa navasarīrapātubhāvo”tiādīni vikappeti.",
  "anya-e0102n:972_0": "Saṃsāre vimūḷho yo esa,",
  "anya-e0102n:973_0": "“Khandhānañca paṭipāṭi, dhātuāyatanāna ca;",
  "anya-e0102n:974_0": "Abbocchinnaṃ vattamānā, saṃsāroti pavuccatī”ti. –",
  "anya-e0102n:975_0": "Evaṃ vaṇṇito saṃsāro,",
  "anya-e0102n:975_1": "taṃ evaṃ agaṇhanto “ayaṃ satto asmā lokā paraṃ lokaṃ gacchati,",
  "anya-e0102n:975_2": "parasmā lokā imaṃ lokaṃ āgacchatī”tiādīni vikappeti.",
  "anya-e0102n:976_0": "Saṅkhārānaṃ lakkhaṇe vimūḷho saṅkhārānaṃ sabhāvalakkhaṇaṃ sāmaññalakkhaṇañca agaṇhanto saṅkhāre attato attaniyato dhuvato sukhato subhato vikappeti.",
  "anya-e0102n:977_0": "Paṭiccasamuppannadhammesu vimūḷho avijjādīhi saṅkhārādīnaṃ pavattiṃ agaṇhanto “attā jānāti vā na jānāti vā,",
  "anya-e0102n:977_1": "so eva karoti ca kāreti ca.",
  "anya-e0102n:977_2": "So paṭisandhiyaṃ upapajjati,",
  "anya-e0102n:977_3": "tassa aṇuissarādayo kalalādibhāvena sarīraṃ saṇṭhapento indriyāni sampādenti.",
  "anya-e0102n:977_4": "So indriyasampanno phusati, vediyati,",
  "anya-e0102n:977_5": "taṇhīyati,",
  "anya-e0102n:977_6": "upādiyati,",
  "anya-e0102n:977_7": "ghaṭiyati.",
  "anya-e0102n:977_8": "So puna bhavantare bhavatī”ti vā,",
  "anya-e0102n:977_9": "“sabbe sattā niyatisaṅgatibhāvapariṇatā”ti vā vikappeti.",
  "anya-e0102n:978_0": "So avijjāya andhīkato evaṃ vikappento yathā nāma andho pathaviyaṃ vicaranto maggampi amaggampi thalampi ninnampi samampi visamampi paṭipajjati,",
  "anya-e0102n:978_1": "evaṃ puññampi apuññampi āneñjābhisaṅkhārampi abhisaṅkharotīti.",
  "anya-e0102n:979_0": "Tenetaṃ vuccati –",
  "anya-e0102n:980_0": "“Yathāpi nāma jaccandho, naro apariṇāyako;",
  "anya-e0102n:981_0": "Ekadā yāti maggena, ummaggenāpi ekadā.",
  "anya-e0102n:982_0": "“Saṃsāre saṃsaraṃ bālo, tathā apariṇāyako;",
  "anya-e0102n:983_0": "Karoti ekadā puññaṃ, apuññamapi ekadā.",
  "anya-e0102n:984_0": "“Yadā ca ñatvā so dhammaṃ, saccāni abhisamessati;",
  "anya-e0102n:985_0": "Tadā avijjūpasamā, upasanto carissatī”ti.",
  "anya-e0102n:986_0": "Ayaṃ “avijjāpaccayā saṅkhārā”ti padasmiṃ vitthārakathā.",
  "anya-e0102n:987_0": "Saṅkhārapaccayāviññāṇapadavitthārakathā",
  "anya-e0102n:988_0": "620.",
  "anya-e0102n:988_1": "Saṅkhārapaccayā viññāṇapade –",
  "anya-e0102n:988_2": "viññāṇanti cakkhuviññāṇādi chabbidhaṃ.",
  "anya-e0102n:988_3": "Tattha cakkhuviññāṇaṃ kusalavipākaṃ akusalavipākanti duvidhaṃ hoti.",
  "anya-e0102n:988_4": "Tathā sotaghānajivhākaāyaviññāṇāni.",
  "anya-e0102n:988_5": "Manoviññāṇaṃ kusalākusalavipākā dve manodhātuyo,",
  "anya-e0102n:988_6": "tisso ahetukamanoviññāṇadhātuyo,",
  "anya-e0102n:988_7": "aṭṭha sahetukāni kāmāvacaravipākacittāni,",
  "anya-e0102n:988_8": "pañca rūpāvacarāni,",
  "anya-e0102n:988_9": "cattāri arūpāvacarānīti bāvīsatividhaṃ hoti.",
  "anya-e0102n:988_10": "Iti imehi chahi viññāṇehi sabbānipi bāttiṃsa lokiyavipākaviññāṇāni saṅgahitāni honti.",
  "anya-e0102n:988_11": "Lokuttarāni pana vaṭṭakathāya na yujjantīti na gahitāni.",
  "anya-e0102n:989_0": "Tattha siyā “kathaṃ panetaṃ jānitabbaṃ idaṃ vuttappakāraṃ viññāṇaṃ saṅkhārapaccayā hotī”ti?",
  "anya-e0102n:989_1": "Upacitakammābhāve vipākābhāvato.",
  "anya-e0102n:989_2": "Vipākaṃ hetaṃ,",
  "anya-e0102n:989_3": "vipākañca na upacitakammābhāve uppajjati.",
  "anya-e0102n:989_4": "Yadi uppajjeyya sabbesaṃ sabbavipākāni uppajjeyyuṃ,",
  "anya-e0102n:989_5": "na ca uppajjantīti jānitabbametaṃ saṅkhārapaccayā idaṃ viññāṇaṃ hotīti.",
  "anya-e0102n:990_0": "Katarasaṅkhārapaccayā kataraṃ viññāṇanti ce.",
  "anya-e0102n:990_1": "Kāmāvacarapuññābhisaṅkhārapaccayā tāva kusalavipākāni pañca cakkhuviññāṇādīni,",
  "anya-e0102n:990_2": "manoviññāṇe ekā manodhātu,",
  "anya-e0102n:990_3": "dve manoviññāṇadhātuyo,",
  "anya-e0102n:990_4": "aṭṭha kāmāvacaramahāvipākānīti soḷasa. Yathāha –",
  "anya-e0102n:991_0": "“Kāmāvacarassa kusalassa kammassa kaṭattā upacitattā vipākaṃ cakkhuviññāṇaṃ uppannaṃ hoti… sota… ghāna… jivhā…",
  "anya-e0102n:991_1": "kāyaviññāṇaṃ …",
  "anya-e0102n:991_2": "vipākā manodhātu uppannā hoti.",
  "anya-e0102n:991_3": "Somanassasahagatā manoviññāṇadhātu uppannā hoti.",
  "anya-e0102n:991_4": "Upekkhāsahagatā manoviññāṇadhātu uppannā hoti.",
  "anya-e0102n:991_5": "Somanassasahagatā ñāṇasampayuttā.",
  "anya-e0102n:991_6": "Somanassasahagatā ñāṇasampayuttā sasaṅkhārena.",
  "anya-e0102n:991_7": "Somanassasahagatā ñāṇavippayuttā.",
  "anya-e0102n:991_8": "Somanassasahagatā ñāṇavippayuttā sasaṅkhārena.",
  "anya-e0102n:991_9": "Upekkhāsahagatā ñāṇasampayuttā.",
  "anya-e0102n:991_10": "Upekkhāsahagatā ñāṇasampayuttā sasaṅkhārena.",
  "anya-e0102n:991_11": "Upekkhāsahagatā ñāṇavippayuttā.",
  "anya-e0102n:991_12": "Upekkhāsahagatā ñāṇavippayuttā sasaṅkhārenā”ti.",
  "anya-e0102n:992_0": "Rūpāvacarapuññābhisaṅkhārapaccayā pana pañca rūpāvacaravipākāni. Yathāha –",
  "anya-e0102n:993_0": "“Tasseva rūpāvacarassa kusalassa kammassa kaṭattā upacitattā vipākaṃ vivicceva kāmehi paṭhamaṃ jhānaṃ…pe…",
  "anya-e0102n:993_1": "pañcamaṃ jhānaṃ upasampajja viharatī”ti.",
  "anya-e0102n:993_2": "Evaṃ puññābhisaṅkhārapaccayā ekavīsatividhaṃ viññāṇaṃ hoti.",
  "anya-e0102n:994_0": "Apuññābhisaṅkhārapaccayā pana akusalavipākāni pañca cakkhuviññāṇādīni,",
  "anya-e0102n:994_1": "ekā manodhātu,",
  "anya-e0102n:994_2": "ekā manoviññāṇadhātūti evaṃ sattavidhaṃ viññāṇaṃ hoti. Yathāha –",
  "anya-e0102n:995_0": "“Akusalassa kammassa kaṭattā upacitattā vipākaṃ cakkhuviññāṇaṃ uppannaṃ hoti… sota… ghāna… jivhā…",
  "anya-e0102n:995_1": "kāyaviññāṇaṃ…",
  "anya-e0102n:995_2": "vipākā manodhātu vipākā manoviññāṇadhātu uppannā hotī”ti.",
  "anya-e0102n:996_0": "Āneñjābhisaṅkhārapaccayā pana cattāri arūpavipākānīti evaṃ catubbidhaṃ viññāṇaṃ hoti. Yathāha –",
  "anya-e0102n:997_0": "“Tasseva arūpāvacarassa kusalassa kammassa kaṭattā upacitattā vipākaṃ sabbaso rūpasaññānaṃ samatikkamā ākāsānañcāyatanasaññāsahagataṃ…pe…",
  "anya-e0102n:997_1": "viññāṇañcā…pe…",
  "anya-e0102n:997_2": "ākiñcaññā…pe…",
  "anya-e0102n:997_3": "nevasaññānāsaññāyatanasahagataṃ sukhassa ca dukkhassa ca pahānā catutthaṃ jhānaṃ upasampajja viharatī”ti.",
  "anya-e0102n:998_0": "621.",
  "anya-e0102n:998_1": "Evaṃ yaṃ saṅkhārapaccayā yaṃ viññāṇaṃ hoti,",
  "anya-e0102n:998_2": "taṃ ñatvā idānissa evaṃ pavatti veditabbā –",
  "anya-e0102n:998_3": "sabbameva hi idaṃ pavattipaṭisandhivasena dvedhā pavattati.",
  "anya-e0102n:998_4": "Tattha dve pañcaviññāṇāni,",
  "anya-e0102n:998_5": "dve manodhātuyo,",
  "anya-e0102n:998_6": "somanassasahagatā ahetukamanoviññāṇadhātūti imāni terasa pañcavokārabhave pavattiyaññeva pavattanti.",
  "anya-e0102n:998_7": "Sesāni ekūnavīsati tīsu bhavesu yathānurūpaṃ pavattiyampi paṭisandhiyampi pavattanti.",
  "anya-e0102n:999_0": "Kathaṃ?",
  "anya-e0102n:999_1": "Kusalavipākāni tāva cakkhuviññāṇādīni pañca kusalavipākena akusalavipākena vā nibbattassa yathākkamaṃ",
  "anya-e0102n:999_2": "paripākaṃ upagatindriyassa cakkhādīnaṃ āpāthagataṃ iṭṭhaṃ iṭṭhamajjhattaṃ vā rūpādiārammaṇaṃ ārabbha",
  "anya-e0102n:999_3": "cakkhādipasādaṃ nissāya dassanasavanaghāyanasāyanaphusanakiccaṃ sādhayamānāni pavattanti.",
  "anya-e0102n:999_4": "Tathā akusalavipākāni pañca.",
  "anya-e0102n:999_5": "Kevalañhi tesaṃ aniṭṭhaṃ aniṭṭhamajjhattaṃ vā ārammaṇaṃ hoti.",
  "anya-e0102n:999_6": "Ayameva viseso.",
  "anya-e0102n:999_7": "Dasapi cetāni niyatadvārārammaṇavatthuṭṭhānāni niyatakiccāneva ca bhavanti.",
  "anya-e0102n:1000_0": "Tato kusalavipākānaṃ cakkhuviññāṇādīnaṃ anantarā kusalavipākā manodhātu tesaṃyeva ārammaṇaṃ ārabbha hadayavatthuṃ",
  "anya-e0102n:1000_1": "nissāya sampaṭicchanakiccaṃ sādhayamānā pavattati.",
  "anya-e0102n:1000_2": "Tathā akusalavipākānaṃ anantarā akusalavipākā.",
  "anya-e0102n:1000_3": "Idañca pana dvayaṃ aniyatadvārārammaṇaṃ niyatavatthuṭṭhānaṃ niyatakiccañca hoti.",
  "anya-e0102n:1001_0": "Somanassasahagatā pana ahetukamanoviññāṇadhātu kusalavipākamanodhātuyā anantarā tassā eva ārammaṇaṃ ārabbha",
  "anya-e0102n:1001_1": "hadayavatthuṃ nissāya santīraṇakiccaṃ sādhayamānā chasu dvāresu balavārammaṇe kāmāvacarasattānaṃ yebhuyyena",
  "anya-e0102n:1001_2": "lobhasampayuttajavanāvasāne bhavaṅgavīthiṃ pacchinditvā javanena gahitārammaṇe tadārammaṇavasena ca sakiṃ",
  "anya-e0102n:1001_3": "vā dvikkhattuṃ vā pavattatīti majjhimaṭṭhakathāyaṃ vuttaṃ.",
  "anya-e0102n:1001_4": "Abhidhammaṭṭhakathāyaṃ pana tadārammaṇe dve cittavārā āgatā.",
  "anya-e0102n:1001_5": "Idaṃ pana cittaṃ tadārammaṇanti ca piṭṭhibhavaṅganti cāti dve nāmāni labhati.",
  "anya-e0102n:1001_6": "Aniyatadvārārammaṇaṃ niyatavatthukaṃ aniyataṭṭhānakiccañca hotīti.",
  "anya-e0102n:1001_7": "Evaṃ tāva terasa pañcavokārabhave pavattiyaññeva pavattantīti veditabbāni.",
  "anya-e0102n:1002_0": "Sesesu ekūnavīsatiyā na kiñci attano anurūpāya paṭisandhiyā na pavattati.",
  "anya-e0102n:1002_1": "Pavattiyaṃ pana kusalākusalavipākā tāva dve ahetukamanoviññāṇadhātuyo pañcadvāre kusalākusalavipākamanodhātūnaṃ anantarā santīraṇakiccaṃ,",
  "anya-e0102n:1002_2": "chasu dvāresu pubbe vuttanayeneva tadārammaṇakiccaṃ,",
  "anya-e0102n:1002_3": "attanā dinnapaṭisandhito uddhaṃ asati bhavaṅgupacchedake cittuppāde bhavaṅgakiccaṃ,",
  "anya-e0102n:1002_4": "ante cutikiccañcāti cattāri kiccāni sādhayamānā niyatavatthukā aniyatadvārārammaṇaṭṭhānakiccā hutvā pavattanti.",
  "anya-e0102n:1003_0": "Aṭṭha kāmāvacarasahetukacittāni vuttanayeneva chasu dvāresu tadārammaṇakiccaṃ,",
  "anya-e0102n:1003_1": "attanā dinnapaṭisandhito uddhaṃ asati bhavaṅgupacchedake cittuppāde bhavaṅgakiccaṃ,",
  "anya-e0102n:1003_2": "ante cutikiccañcāti tīṇi kiccāni sādhayamānāni niyatavatthukāni aniyatadvārārammaṇaṭṭhānakiccāni hutvā pavattanti.",
  "anya-e0102n:1004_0": "Pañca rūpāvacarāni cattāri ca āruppāni attanā dinnapaṭisandhito uddhaṃ asati bhavaṅgupacchedake cittuppāde bhavaṅgakiccaṃ,",
  "anya-e0102n:1004_1": "ante cutikiccañcāti kiccadvayaṃ sādhayamānāni pavattanti.",
  "anya-e0102n:1004_2": "Tesu rūpāvacarāni niyatavatthārammaṇāni aniyataṭṭhānakiccāni,",
  "anya-e0102n:1004_3": "itarāni niyatavatthukāni niyatārammaṇāni aniyataṭṭhānakiccāni hutvā pavattantīti evaṃ tāva bāttiṃsavidhampi",
  "anya-e0102n:1004_4": "viññāṇaṃ pavattiyaṃ saṅkhārapaccayā pavattati.",
  "anya-e0102n:1004_5": "Tatrāssa te te saṅkhārā kammapaccayena ca upanissayapaccayena ca paccayā honti.",
  "anya-e0102n:1005_0": "622.",
  "anya-e0102n:1005_1": "Yaṃ pana vuttaṃ “sesesu ekūnavīsatiyā na kiñci attano anurūpāya paṭisandhiyā na pavattatī”ti,",
  "anya-e0102n:1005_2": "taṃ atisaṃkhittattā dubbijānaṃ.",
  "anya-e0102n:1005_3": "Tenassa vitthāranayadassanatthaṃ vuccati –",
  "anya-e0102n:1005_4": "kati paṭisandhiyo,",
  "anya-e0102n:1005_5": "kati paṭisandhicittāni,",
  "anya-e0102n:1005_6": "kena kattha paṭisandhi hoti,",
  "anya-e0102n:1005_7": "kiṃ paṭisandhiyā ārammaṇanti?",
  "anya-e0102n:1006_0": "Asaññapaṭisandhiyā saddhiṃ vīsati paṭisandhiyo.",
  "anya-e0102n:1006_1": "Vuttappakārāneva ekūnavīsati paṭisandhicittāni.",
  "anya-e0102n:1006_2": "Tattha akusalavipākāya ahetukamanoviññāṇadhātuyā apāyesu paṭisandhi hoti.",
  "anya-e0102n:1006_3": "Kusalavipākāya manussaloke jaccandhajātibadhirajātiummattakajātieḷamūganapuṃsakādīnaṃ.",
  "anya-e0102n:1006_4": "Aṭṭhahi sahetukakāmāvacaravipākehi kāmāvacaradevesu ceva manussesu ca puññavantānaṃ paṭisandhi hoti.",
  "anya-e0102n:1006_5": "Pañcahi rūpāvacaravipākehi rūpībrahmaloke.",
  "anya-e0102n:1006_6": "Catūhi arūpāvacaravipākehi arūpaloketi.",
  "anya-e0102n:1006_7": "Yena ca yattha paṭisandhi hoti,",
  "anya-e0102n:1006_8": "sā eva tassa anurūpā paṭisandhi nāma.",
  "anya-e0102n:1006_9": "Saṅkhepato pana paṭisandhiyā tīṇi ārammaṇāni honti atītaṃ paccuppannaṃ navattabbañca.",
  "anya-e0102n:1006_10": "Asaññā paṭisandhi anārammaṇāti.",
  "anya-e0102n:1007_0": "Tattha viññāṇañcāyatananevasaññānāsaññāyatanapaṭisandhīnaṃ atītameva ārammaṇaṃ.",
  "anya-e0102n:1007_1": "Dasannaṃ kāmāvacarānaṃ atītaṃ vā paccuppannaṃ vā.",
  "anya-e0102n:1007_2": "Sesānaṃ navattabbameva.",
  "anya-e0102n:1007_3": "Evaṃ tīsu ārammaṇesu pavattamānā pana paṭisandhi yasmā atītārammaṇassa vā navattabbārammaṇassa vā cuticittassa anantarameva pavattati.",
  "anya-e0102n:1007_4": "Paccuppannārammaṇaṃ pana cuticittaṃ nāma natthi.",
  "anya-e0102n:1007_5": "Tasmā dvīsu ārammaṇesu aññatarārammaṇāya cutiyā anantarā tīsu ārammaṇesu aññatarārammaṇāya paṭisandhiyā sugatiduggativasena pavattanākāro veditabbo.",
  "anya-e0102n:1008_0": "623.",
  "anya-e0102n:1008_1": "Seyyathidaṃ –",
  "anya-e0102n:1008_2": "kāmāvacarasugatiyaṃ tāva ṭhitassa pāpakammino puggalassa “tānissa tasmiṃ samaye olambantī”tiādivacanato",
  "anya-e0102n:1008_3": "maraṇamañce nipannassa yathūpacitaṃ pāpakammaṃ vā kammanimittaṃ vā manodvāre āpāthamāgacchati.",
  "anya-e0102n:1008_4": "Taṃ ārabbha uppannāya tadārammaṇapariyosānāya javanavīthiyā anantaraṃ bhavaṅgavisayaṃ ārammaṇaṃ katvā cuticittaṃ uppajjati.",
  "anya-e0102n:1008_5": "Tasmiṃ niruddhe tadeva āpāthagataṃ kammaṃ vā kammanimittaṃ vā ārabbha anupacchinnakilesabalavināmitaṃ duggatipariyāpannaṃ paṭisandhicittaṃ uppajjati.",
  "anya-e0102n:1008_6": "Ayaṃ atītārammaṇāya cutiyā anantarā atītārammaṇā paṭisandhi.",
  "anya-e0102n:1009_0": "Aparassa maraṇasamaye vuttappakārakammavasena narakādīsu aggijālavaṇṇādikaṃ duggatinimittaṃ manodvāre āpāthamāgacchati,",
  "anya-e0102n:1009_1": "tassa dvikkhattuṃ bhavaṅge uppajjitvā niruddhe taṃ ārammaṇaṃ ārabbha ekaṃ āvajjanaṃ,",
  "anya-e0102n:1009_2": "maraṇassa āsannabhāvena mandībhūtavegattā pañca javanāni,",
  "anya-e0102n:1009_3": "dve tadārammaṇānīti tīṇi vīthicittāni uppajjanti.",
  "anya-e0102n:1009_4": "Tato bhavaṅgavisayaṃ ārammaṇaṃ katvā ekaṃ cuticittaṃ.",
  "anya-e0102n:1009_5": "Ettāvatā ekādasa cittakkhaṇā atītā honti.",
  "anya-e0102n:1009_6": "Athassa avasesapañcacittakkhaṇāyuke tasmiññeva ārammaṇe paṭisandhicittaṃ uppajjati.",
  "anya-e0102n:1009_7": "Ayaṃ atītārammaṇāya cutiyā anantarā paccuppannārammaṇā paṭisandhi.",
  "anya-e0102n:1010_0": "Aparassa maraṇasamaye pañcannaṃ dvārānaṃ aññatarasmiṃ rāgādihetubhūtaṃ hīnamārammaṇaṃ āpāthamāgacchati.",
  "anya-e0102n:1010_1": "Tassa yathākkamena uppanne voṭṭhabbanāvasāne maraṇassa āsannabhāvena mandībhūtavegattā pañca javanāni,",
  "anya-e0102n:1010_2": "dve tadārammaṇāni ca uppajjanti.",
  "anya-e0102n:1010_3": "Tato bhavaṅgavisayaṃ ārammaṇaṃ katvā ekaṃ cuticittaṃ.",
  "anya-e0102n:1010_4": "Ettāvatā ca dve bhavaṅgāni,",
  "anya-e0102n:1010_5": "āvajjanaṃ, dassanaṃ,",
  "anya-e0102n:1010_6": "sampaṭicchanaṃ,",
  "anya-e0102n:1010_7": "santīraṇaṃ,",
  "anya-e0102n:1010_8": "voṭṭhabbanaṃ,",
  "anya-e0102n:1010_9": "pañca javanāni,",
  "anya-e0102n:1010_10": "dve tadārammaṇāni,",
  "anya-e0102n:1010_11": "ekaṃ cuticittanti pañcadasa cittakkhaṇā atītā honti.",
  "anya-e0102n:1010_12": "Athāvasesaekacittakkhaṇāyuke tasmiññeva ārammaṇe paṭisandhicittaṃ uppajjati.",
  "anya-e0102n:1010_13": "Ayampi atītārammaṇāya cutiyā anantarā paccuppannārammaṇā paṭisandhi.",
  "anya-e0102n:1010_14": "Esa tāva atītārammaṇāya sugaticutiyā anantarā atītapaccuppannārammaṇāya duggatipaṭisandhiyā pavattanākāro.",
  "anya-e0102n:1011_0": "624.",
  "anya-e0102n:1011_1": "Duggatiyaṃ ṭhitassa pana upacitānavajjakammassa vuttanayeneva taṃ anavajjakammaṃ vā kammanimittaṃ vā",
  "anya-e0102n:1011_2": "manodvāre āpāthamāgacchatīti kaṇhapakkhe sukkapakkhaṃ ṭhapetvā sabbaṃ purimanayeneva veditabbaṃ.",
  "anya-e0102n:1011_3": "Ayaṃ atītārammaṇāya duggaticutiyā anantarā atītapaccuppannārammaṇāya sugatipaṭisandhiyā pavattanākāro.",
  "anya-e0102n:1012_0": "625.",
  "anya-e0102n:1012_1": "Sugatiyaṃ ṭhitassa pana upacitānavajjakammassa “tānissa tasmiṃ samaye olambantī”tiādivacanato maraṇamañce",
  "anya-e0102n:1012_2": "nipannassa yathūpacitaṃ anavajjakammaṃ vā kammanimittaṃ vā manodvāre āpāthamāgacchati.",
  "anya-e0102n:1012_3": "Tañca kho upacitakāmāvacarānavajjakammasseva.",
  "anya-e0102n:1012_4": "Upacitamahaggatakammassa pana kammanimittameva āpāthamāgacchati.",
  "anya-e0102n:1012_5": "Taṃ ārabbha uppannāya tadārammaṇapariyosānāya suddhāya vā javanavīthiyā anantaraṃ bhavaṅgavisayaṃ ārammaṇaṃ katvā cuticittaṃ uppajjati.",
  "anya-e0102n:1012_6": "Tasmiṃ niruddhe tameva āpāthagataṃ kammaṃ vā kammanimittaṃ vā ārabbha anupacchinnakilesabalavināmitaṃ sugatipariyāpannaṃ paṭisandhicittaṃ uppajjati.",
  "anya-e0102n:1012_7": "Ayaṃ atītārammaṇāya cutiyā anantarā atītārammaṇā vā navattabbārammaṇā vā paṭisandhi.",
  "anya-e0102n:1013_0": "Aparassa maraṇasamaye kāmāvacaraanavajjakammavasena manussaloke mātukucchivaṇṇasaṅkhātaṃ vā devaloke",
  "anya-e0102n:1013_1": "uyyānavimānakapparukkhādivaṇṇasaṅkhātaṃ vā sugatinimittaṃ manodvāre āpāthamāgacchati,",
  "anya-e0102n:1013_2": "tassa duggatinimitte dassitānukkameneva cuticittānantaraṃ paṭisandhicittaṃ uppajjati.",
  "anya-e0102n:1013_3": "Ayaṃ atītārammaṇāya cutiyā anantarā paccuppannārammaṇā paṭisandhi.",
  "anya-e0102n:1014_0": "Aparassa maraṇasamaye ñātakā “ayaṃ tāta tavatthāya buddhapūjā karīyati cittaṃ pasādehī”ti vatvā pupphadāmapaṭākādivasena rūpārammaṇaṃ vā,",
  "anya-e0102n:1014_1": "dhammassavanatūriyapūjādivasena saddārammaṇaṃ vā,",
  "anya-e0102n:1014_2": "dhūmavāsagandhādivasena gandhārammaṇaṃ vā,",
  "anya-e0102n:1014_3": "“idaṃ tāta sāyassu tavatthāya dātabbadeyyadhamma”nti vatvā madhuphāṇitādivasena rasārammaṇaṃ vā,",
  "anya-e0102n:1014_4": "“idaṃ tāta phusassu tavatthāya dātabbadeyyadhamma”nti vatvā cīnapaṭṭasomārapaṭṭādivasena phoṭṭhabbārammaṇaṃ vā pañcadvāre upasaṃharanti,",
  "anya-e0102n:1014_5": "tassa tasmiṃ āpāthagate rūpādiārammaṇe yathākkamena uppannavoṭṭhabbanāvasāne maraṇassa āsannabhāvena mandībhūtavegattā pañca javanāni,",
  "anya-e0102n:1014_6": "dve tadārammaṇāni ca uppajjanti.",
  "anya-e0102n:1014_7": "Tato bhavaṅgavisayaṃ ārammaṇaṃ katvā ekaṃ cuticittaṃ,",
  "anya-e0102n:1014_8": "tadavasāne tasmiññeva ekacittakkhaṇaṭṭhitike ārammaṇe paṭisandhicittaṃ uppajjati.",
  "anya-e0102n:1014_9": "Ayampi atītārammaṇāya cutiyā anantarā paccuppannārammaṇā paṭisandhi.",
  "anya-e0102n:1015_0": "626.",
  "anya-e0102n:1015_1": "Aparassa pana pathavīkasiṇajjhānādivasena paṭiladdhamahaggatassa sugatiyaṃ ṭhitassa maraṇasamaye kāmāvacarakusalakamma-",
  "anya-e0102n:1015_2": "kammanimitta-",
  "anya-e0102n:1015_3": "gatinimittānaṃ vā aññataraṃ,",
  "anya-e0102n:1015_4": "pathavīkasiṇādikaṃ vā nimittaṃ,",
  "anya-e0102n:1015_5": "mahaggatacittaṃ vā manodvāre āpāthamāgacchati,",
  "anya-e0102n:1015_6": "cakkhusotānaṃ vā aññatarasmiṃ kusaluppattihetubhūtaṃ paṇītamārammaṇaṃ āpāthamāgacchati,",
  "anya-e0102n:1015_7": "tassa yathākkamena uppannavoṭṭhabbanāvasāne maraṇassa āsannabhāvena mandībhūtavegattā pañca javanāni uppajjanti.",
  "anya-e0102n:1015_8": "Mahaggatagatikānaṃ pana tadārammaṇaṃ natthi,",
  "anya-e0102n:1015_9": "tasmā javanānantaraṃyeva bhavaṅgavisayaṃ ārammaṇaṃ katvā ekaṃ cuticittaṃ uppajjati.",
  "anya-e0102n:1015_10": "Tassāvasāne kāmāvacaramahaggatasugatīnaṃ aññatarasugatipariyāpannaṃ yathūpaṭṭhitesu ārammaṇesu aññatarārammaṇaṃ paṭisandhicittaṃ uppajjati.",
  "anya-e0102n:1015_11": "Ayaṃ navattabbārammaṇāya sugaticutiyā anantarā atītapaccuppannanavattabbārammaṇānaṃ aññatarārammaṇā paṭisandhi.",
  "anya-e0102n:1016_0": "Etenānusārena āruppacutiyāpi anantarā paṭisandhi veditabbā.",
  "anya-e0102n:1016_1": "Ayaṃ atītanavattabbārammaṇāya sugaticutiyā anantarā atītanavattabbapaccuppannārammaṇāya paṭisandhiyā pavattanākāro.",
  "anya-e0102n:1017_0": "627.",
  "anya-e0102n:1017_1": "Duggatiyaṃ ṭhitassa pana pāpakammino vuttanayeneva taṃ kammaṃ kammanimittaṃ gatinimittaṃ vā manodvāre.",
  "anya-e0102n:1017_2": "Pañcadvāre vā pana akusaluppatti hetubhūtaṃ ārammaṇaṃ āpāthamāgacchati,",
  "anya-e0102n:1017_3": "athassa yathākkamena cuticittāvasāne duggatipariyāpannaṃ tesu ārammaṇesu aññatarārammaṇaṃ paṭisandhicittaṃ uppajjati.",
  "anya-e0102n:1017_4": "Ayaṃ atītārammaṇāya duggaticutiyā anantarā atītapaccuppannārammaṇāya paṭisandhiyā pavattanākāroti.",
  "anya-e0102n:1017_5": "Ettāvatā ekūnavīsatividhassāpi viññāṇassa paṭisandhivasena pavatti dīpitā hoti.",
  "anya-e0102n:1018_0": "628. Tayidaṃ sabbampi evaṃ,",
  "anya-e0102n:1019_0": "Pavattamānaṃ sandhimhi, dvedhā kammena vattati;",
  "anya-e0102n:1020_0": "Missādīhi ca bhedehi, bhedassa duvidhādiko.",
  "anya-e0102n:1021_0": "Idañhi ekūnavīsatividhampi vipākaviññāṇaṃ paṭisandhimhi pavattamānā dvedhā kammena vattati.",
  "anya-e0102n:1021_1": "Yathāsakañhi ekassa janakakammaṃ nānākkhaṇikakammapaccayena ceva upanissayapaccayena ca paccayo hoti.",
  "anya-e0102n:1021_2": "Vuttañhetaṃ “kusalākusalaṃ kammaṃ vipākassa upanissayapaccayena paccayo”ti.",
  "anya-e0102n:1021_3": "Evaṃ vattamānassa panassa missādīhi bhedehi duvidhādikopi bhedo veditabbo.",
  "anya-e0102n:1022_0": "Seyyathidaṃ –",
  "anya-e0102n:1022_1": "idañhi paṭisandhivasena ekadhā pavattamānampi rūpena saha missāmissabhedato duvidhaṃ.",
  "anya-e0102n:1022_2": "Kāmarūpārūpabhavabhedato tividhaṃ.",
  "anya-e0102n:1022_3": "Aṇḍajajalābuja-",
  "anya-e0102n:1022_4": "saṃsedaja-",
  "anya-e0102n:1022_5": "opapātikayonivasena catubbidhaṃ.",
  "anya-e0102n:1022_6": "Gativasena pañcavidhaṃ.",
  "anya-e0102n:1022_7": "Viññāṇaṭṭhitivasena sattavidhaṃ.",
  "anya-e0102n:1022_8": "Sattāvāsavasena aṭṭhavidhaṃ hoti.",
  "anya-e0102n:1023_0": "629. Tattha,",
  "anya-e0102n:1024_0": "Missaṃ dvidhā bhāvabhedā, sabhāvaṃ tattha ca dvidhā;",
  "anya-e0102n:1025_0": "Dve vā tayo vā dasakā, omato ādinā saha.",
  "anya-e0102n:1026_0": "Missaṃ dvidhā bhāvabhedāti yaṃ hetaṃ ettha aññatra arūpabhavā rūpamissaṃ paṭisandhiviññāṇaṃ uppajjati,",
  "anya-e0102n:1026_1": "taṃ rūpabhave itthindriyapurisindriyasaṅkhātena bhāvena vinā uppattito.",
  "anya-e0102n:1026_2": "Kāmabhave aññatra jātipaṇḍakapaṭisandhiyā bhāvena saha uppattito sa- bhāvaṃ, a-",
  "anya-e0102n:1026_3": "bhāvanti duvidhaṃ hoti.",
  "anya-e0102n:1027_0": "Sabhāvaṃ tattha ca dvidhāti tatthāpi ca yaṃ sa- bhāvaṃ,",
  "anya-e0102n:1027_1": "taṃ itthipurisabhāvānaṃ aññatarena saha uppattito duvidhameva hoti.",
  "anya-e0102n:1028_0": "Dve vā tayo vā dasakā omato ādinā sahāti yaṃ hetamettha “missaṃ amissa”nti duke ādibhūtaṃ rūpamissaṃ paṭisandhiviññāṇaṃ,",
  "anya-e0102n:1028_1": "tena saha vatthukāyadasakavasena dve vā,",
  "anya-e0102n:1028_2": "vatthukāyabhāvadasakavasena tayo vā dasakā omato uppajjanti,",
  "anya-e0102n:1028_3": "natthi ito paraṃ rūpaparihānīti.",
  "anya-e0102n:1028_4": "Taṃ panetaṃ evaṃ omakaparimāṇaṃ uppajjamānaṃ aṇḍajajalābujanāmikāsu dvīsu yonīsu jātiuṇṇāya ekena aṃsunā",
  "anya-e0102n:1028_5": "uddhaṭasappimaṇḍappamāṇaṃ kalalanti laddhasaṅkhaṃ hutvā uppajjati.",
  "anya-e0102n:1028_6": "Tattha yonīnaṃ gativasena sambhavabhedo veditabbo.",
  "anya-e0102n:1029_0": "630. Etāsu hi,",
  "anya-e0102n:1030_0": "Niraye bhummavajjesu, devesu ca na yoniyo;",
  "anya-e0102n:1031_0": "Tisso purimikā honti, catassopi gatittaye.",
  "anya-e0102n:1032_0": "Tattha devesu cāti casaddena yathā niraye ca bhummavajjesu ca devesu,",
  "anya-e0102n:1032_1": "evaṃ nijjhāmataṇhikapetesu ca purimikā tisso yoniyo na santīti veditabbā.",
  "anya-e0102n:1032_2": "Opapātikā eva hi te honti.",
  "anya-e0102n:1032_3": "Sese pana tiracchānapettivisayamanussasaṅkhāte gatittaye pubbe vajjitabhummadevesu ca catassopi yoniyo honti. Tattha,",
  "anya-e0102n:1033_0": "Tiṃsa nava ceva rūpīsu, sattati ukkaṃsatotha rūpāni;",
  "anya-e0102n:1034_0": "Saṃsedupapātayonisu, atha vā avakaṃsato tiṃsa.",
  "anya-e0102n:1035_0": "Rūpībrahmesu tāva opapātikayonikesu cakkhusotavatthudasakānaṃ jīvitanavakassa cāti catunnaṃ kalāpānaṃ",
  "anya-e0102n:1035_1": "vasena tiṃsa ca nava ca paṭisandhiviññāṇena saha rūpāni uppajjanti.",
  "anya-e0102n:1035_2": "Rūpī brahme pana ṭhapetvā aññesu saṃsedajaopapātikayonikesu ukkaṃsato cakkhusotaghānajivhākāyavatthubhāvadasakānaṃ vasena sattati,",
  "anya-e0102n:1035_3": "tāni ca niccaṃ devesu.",
  "anya-e0102n:1035_4": "Tattha vaṇṇo gandho raso ojā catasso cāpi dhātuyo cakkhupasādo jīvitanti ayaṃ dasarūpaparimāṇo rūpapuñjo cakkhudasako nāma.",
  "anya-e0102n:1035_5": "Evaṃ sesā veditabbā.",
  "anya-e0102n:1035_6": "Avakaṃsato pana jaccandhabadhiraaghānakanapuṃsakassa jivhākāyavatthudasakānaṃ vasena tiṃsa rūpāni uppajjanti.",
  "anya-e0102n:1035_7": "Ukkaṃsāvakaṃsānaṃ pana antare anurūpato vikappo veditabbo.",
  "anya-e0102n:1036_0": "631. Evaṃ viditvā puna,",
  "anya-e0102n:1037_0": "Khandhārammaṇagatihetu-vedanāpītivitakkavicārehi;",
  "anya-e0102n:1038_0": "Bhedābhedaviseso, cutisandhīnaṃ pariññeyyo.",
  "anya-e0102n:1039_0": "Yā hesā missāmissato duvidhā paṭisandhi,",
  "anya-e0102n:1039_1": "yā cassā atītānantarā cuti,",
  "anya-e0102n:1039_2": "tāsaṃ imehi khandhādīhi bhedābhedaviseso ñātabboti attho.",
  "anya-e0102n:1040_0": "Kathaṃ?",
  "anya-e0102n:1040_1": "Kadāci hi catukkhandhāya āruppacutiyā anantarā catukkhandhāva ārammaṇatopi abhinnā paṭisandhi hoti.",
  "anya-e0102n:1040_2": "Kadāci amahaggatabahiddhārammaṇāya mahaggataajjhattārammaṇā.",
  "anya-e0102n:1040_3": "Ayaṃ tāva arūpabhūmīsuyeva nayo.",
  "anya-e0102n:1040_4": "Kadāci pana catukkhandhāya arūpacutiyā anantarā pañcakkhandhā kāmāvacarapaṭisandhi.",
  "anya-e0102n:1040_5": "Kadāci pañcakkhandhāya kāmāvacaracutiyā rūpāvacaracutiyā vā anantarā catukkhandhā arūpapaṭisandhi.",
  "anya-e0102n:1040_6": "Evaṃ atītārammaṇāya cutiyā paccuppannārammaṇā paṭisandhi.",
  "anya-e0102n:1040_7": "Ekaccasugaticutiyā ekaccaduggatipaṭisandhi.",
  "anya-e0102n:1040_8": "Ahetukacutiyā sahetukapaṭisandhi.",
  "anya-e0102n:1040_9": "Duhetukacutiyā tihetukapaṭisandhi.",
  "anya-e0102n:1040_10": "Upekkhāsahagatacutiyā somanassasahagatapaṭisandhi.",
  "anya-e0102n:1040_11": "Appītikacutiyā sappītikapaṭisandhi.",
  "anya-e0102n:1040_12": "Avitakkacutiyā savitakkapaṭisandhi.",
  "anya-e0102n:1040_13": "Avicāracutiyā savicārapaṭisandhi.",
  "anya-e0102n:1040_14": "Avitakkāvicāracutiyā savitakkasavicārapaṭisandhīti tassa tassa viparītato ca yathāyogaṃ yojetabbaṃ.",
  "anya-e0102n:1041_0": "632.",
  "anya-e0102n:1042_0": "Laddhapaccayamiti dhammamattametaṃ bhavantaramupeti;",
  "anya-e0102n:1043_0": "Nāssa tato saṅkanti, na tato hetuṃ vinā hoti.",
  "anya-e0102n:1044_0": "Iti hetaṃ laddhapaccayaṃ rūpārūpadhammamattaṃ uppajjamānaṃ bhavantaramupetīti vuccati, na satto, na jīvo.",
  "anya-e0102n:1044_1": "Tassa ca nāpi atītabhavato idha saṅkanti atthi.",
  "anya-e0102n:1044_2": "Nāpi tato hetuṃ vinā idha pātubhāvo.",
  "anya-e0102n:1044_3": "Tayidaṃ pākaṭena manussacutipaṭisandhikkamena pakāsayissāma.",
  "anya-e0102n:1045_0": "Atītabhavasmiṃ hi sarasena upakkamena vā samāsannamaraṇassa asayhānaṃ sabbaṅgapaccaṅgasandhibandhanacchedakānaṃ",
  "anya-e0102n:1045_1": "māraṇantikavedanāsatthānaṃ sannipātaṃ asahantassa ātape pakkhittaharitatālapaṇṇamiva kamena upasussamāne",
  "anya-e0102n:1045_2": "sarīre niruddhesu cakkhādīsu indriyesu hadayavatthumatte patiṭṭhitesu kāyindriyamanindriyajīvitindriyesu",
  "anya-e0102n:1045_3": "taṅkhaṇāvasesahadayavatthusannissitaṃ viññāṇaṃ garukasamāsevitāsannapubbakatānaṃ aññataraṃ laddhāvasesapaccayasaṅkhārasaṅkhātaṃ kammaṃ,",
  "anya-e0102n:1045_4": "tadupaṭṭhāpitaṃ vā kammanimittagatinimittasaṅkhātaṃ visayaṃ ārabbha pavattati.",
  "anya-e0102n:1045_5": "Tadevaṃ pavattamānaṃ taṇhāvijjānaṃ appahīnattā avijjāpaṭicchāditādīnave tasmiṃ visaye taṇhā nāmeti,",
  "anya-e0102n:1045_6": "sahajātasaṅkhārā khipanti.",
  "anya-e0102n:1045_7": "Taṃ santativasena taṇhāya nāmiyamānaṃ saṅkhārehi khippamānaṃ orimatīrarukkhavinibaddharajjumālambitvā mātikātikkamako viya purimañca nissayaṃ jahati,",
  "anya-e0102n:1045_8": "aparañca kammasamuṭṭhāpitaṃ nissayaṃ assādayamānaṃ vā anassādayamānaṃ vā ārammaṇādīhiyeva paccayehi pavattatīti.",
  "anya-e0102n:1046_0": "Ettha ca purimaṃ cavanato cuti.",
  "anya-e0102n:1046_1": "Pacchimaṃ bhavantarādipaṭisandhānato paṭisandhīti vuccati.",
  "anya-e0102n:1046_2": "Tadetaṃ nāpi purimabhavā idhāgataṃ,",
  "anya-e0102n:1046_3": "nāpi tato kammasaṅkhāranativisayādihetuṃ vinā pātubhūtanti veditabbaṃ.",
  "anya-e0102n:1047_0": "633.",
  "anya-e0102n:1048_0": "Siyuṃ nidassanānettha, paṭighosādikā atha;",
  "anya-e0102n:1049_0": "Santānabandhato natthi, ekatā nāpi nānatā.",
  "anya-e0102n:1050_0": "Ettha cetassa viññāṇassa purimabhavato idha anāgamane,",
  "anya-e0102n:1050_1": "atītabhavapariyāpannahetūti ca uppāde paṭighosa- padīpa- muddā-",
  "anya-e0102n:1050_2": "paṭibimbappakārā dhammā nidassanāni siyuṃ.",
  "anya-e0102n:1050_3": "Yathā hi paṭighosa- padīpa- muddā-",
  "anya-e0102n:1050_4": "chāyā saddādihetukā honti aññatra agantvā evamevaṃ idaṃ cittaṃ.",
  "anya-e0102n:1051_0": "Ettha ca santānabandhato natthi ekatā nāpi nānatā.",
  "anya-e0102n:1051_1": "Yadi hi santānabandhe sati ekantamekatā bhaveyya,",
  "anya-e0102n:1051_2": "na khīrato dadhi sambhūtaṃ siyā.",
  "anya-e0102n:1051_3": "Athāpi ekantanānatā bhaveyya,",
  "anya-e0102n:1051_4": "na khīrassādhīno dadhi siyā.",
  "anya-e0102n:1051_5": "Esa nayo sabbahetuhetusamuppannesu.",
  "anya-e0102n:1051_6": "Evañca sati sabbalokavohāralopo siyā,",
  "anya-e0102n:1051_7": "so ca aniṭṭho.",
  "anya-e0102n:1051_8": "Tasmā ettha na ekantamekatā vā nānatā vā upagantabbāti.",
  "anya-e0102n:1052_0": "634. Etthāha –",
  "anya-e0102n:1052_1": "nanu evaṃ asaṅkantipātubhāve sati ye imasmiṃ manussattabhāve khandhā,",
  "anya-e0102n:1052_2": "tesaṃ niruddhattā,",
  "anya-e0102n:1052_3": "phalapaccayassa ca kammassa tattha agamanato aññassa aññato ca taṃ phalaṃ siyā,",
  "anya-e0102n:1052_4": "upabhuñjake ca asati kassa taṃ phalaṃ siyā,",
  "anya-e0102n:1052_5": "tasmā na sundaramidaṃ vidhānanti.",
  "anya-e0102n:1052_6": "Tatridaṃ vuccati –",
  "anya-e0102n:1053_0": "Santāne yaṃ phalaṃ etaṃ, nāññassa na ca aññato;",
  "anya-e0102n:1054_0": "Bījānaṃ abhisaṅkhāro, etassatthassa sādhako.",
  "anya-e0102n:1055_0": "Ekasantānasmiṃ hi phalaṃ uppajjamānaṃ tattha ekantaekattanānattānaṃ paṭisiddhattā aññassāti vā aññatoti vā na hoti.",
  "anya-e0102n:1055_1": "Etassa ca panatthassa bījānaṃ abhisaṅkhāro sādhako.",
  "anya-e0102n:1055_2": "Ambabījādīnaṃ hi abhisaṅkhāresu katesu tassa bījassa santāne laddhapaccayo kālantare phalaviseso uppajjamāno na aññabījānaṃ,",
  "anya-e0102n:1055_3": "nāpi aññābhisaṅkhārapaccayā uppajjati,",
  "anya-e0102n:1055_4": "na ca tāni bījāni,",
  "anya-e0102n:1055_5": "te abhisaṅkhārā vā phalaṭṭhānaṃ pāpuṇanti,",
  "anya-e0102n:1055_6": "evaṃ sampadamidaṃ veditabbaṃ.",
  "anya-e0102n:1055_7": "Vijjāsipposadhādīhi cāpi bālasarīre upayuttehi kālantare vuḍḍhasarīrādīsu phaladehi ayamattho veditabbo.",
  "anya-e0102n:1056_0": "Yampi vuttaṃ “upabhuñjake ca asati kassa taṃ phalaṃ siyā”ti, tattha,",
  "anya-e0102n:1057_0": "Phalassuppattiyā eva, siddhā bhuñjakasammuti;",
  "anya-e0102n:1058_0": "Phaluppādena rukkhassa, yathā phalati sammuti.",
  "anya-e0102n:1059_0": "Yathā hi rukkhasaṅkhātānaṃ dhammānaṃ ekadesabhūtassa rukkhaphalassa uppattiyā eva rukkho phalatīti vā phalitoti vā vuccati,",
  "anya-e0102n:1059_1": "tathā devamanussasaṅkhātānaṃ khandhānaṃ ekadesabhūtassa upabhogasaṅkhātassa sukhadukkhaphalassa uppādeneva devo,",
  "anya-e0102n:1059_2": "manusso vā upabhuñjatīti vā, sukhito,",
  "anya-e0102n:1059_3": "dukkhitoti vā vuccati.",
  "anya-e0102n:1059_4": "Tasmā na ettha aññena upabhuñjakena nāma koci attho atthīti.",
  "anya-e0102n:1060_0": "635.",
  "anya-e0102n:1060_1": "Yopi vadeyya “evaṃ santepi ete saṅkhārā vijjamānā vā phalassa paccayā siyuṃ,",
  "anya-e0102n:1060_2": "avijjamānā vā,",
  "anya-e0102n:1060_3": "yadi ca vijjamānā pavattikkhaṇeyeva nesaṃ vipākena bhavitabbaṃ,",
  "anya-e0102n:1060_4": "atha avijjamānā pavattito pubbe pacchā ca niccaṃ phalāvahā siyu”nti,",
  "anya-e0102n:1060_5": "so evaṃ vattabbo –",
  "anya-e0102n:1061_0": "Katattā paccayā ete, na ca niccaṃ phalāvahā;",
  "anya-e0102n:1062_0": "Pāṭibhogādikaṃ tattha, veditabbaṃ nidassanaṃ.",
  "anya-e0102n:1063_0": "Katattāyeva hi saṅkhārā attano phalassa paccayā honti,",
  "anya-e0102n:1063_1": "na vijjamānattā,",
  "anya-e0102n:1063_2": "avijjamānattā vā. Yathāha –",
  "anya-e0102n:1063_3": "“kāmāvacarassa kusalassa kammassa katattā upacitattā vipākaṃ cakkhuviññāṇaṃ uppannaṃ hotī”tiādi.",
  "anya-e0102n:1063_4": "Yathārahassa ca attano phalassa paccayā hutvā na puna phalāvahā honti vipākattā.",
  "anya-e0102n:1063_5": "Etassa catthassa vibhāvane idaṃ pāṭibhogādikaṃ nidassanaṃ veditabbaṃ.",
  "anya-e0102n:1063_6": "Yathā hi loke yo kassaci atthassa niyyātanatthaṃ pāṭibhogo hoti,",
  "anya-e0102n:1063_7": "bhaṇḍaṃ vā kiṇāti,",
  "anya-e0102n:1063_8": "iṇaṃ vā gaṇhāti,",
  "anya-e0102n:1063_9": "tassa taṃ kiriyākaraṇamattameva tadatthaniyyātanādimhi paccayo hoti,",
  "anya-e0102n:1063_10": "na kiriyāya vijjamānattaṃ,",
  "anya-e0102n:1063_11": "avijjamānattaṃ vā,",
  "anya-e0102n:1063_12": "na ca tadatthaniyyātanādito parampi dhārakova hoti. Kasmā?",
  "anya-e0102n:1063_13": "Niyyātanādīnaṃ katattā.",
  "anya-e0102n:1063_14": "Evaṃ katattāva saṅkhārāpi attano phalassa paccayā honti,",
  "anya-e0102n:1063_15": "na ca yathārahaṃ phaladānato parampi phalāvahā hontīti.",
  "anya-e0102n:1063_16": "Ettāvatā missāmissavasena dvedhāpi vattamānassa paṭisandhiviññāṇassa saṅkhārapaccayā pavatti dīpitā hoti.",
  "anya-e0102n:1064_0": "636. Idāni sabbesveva tesu bāttiṃsavipākaviññāṇesu sammohavighātatthaṃ,",
  "anya-e0102n:1065_0": "Paṭisandhipavattīnaṃ, vasenete bhavādisu;",
  "anya-e0102n:1066_0": "Vijānitabbā saṅkhārā, yathā yesañca paccayā.",
  "anya-e0102n:1067_0": "Tattha tayo bhavā,",
  "anya-e0102n:1067_1": "catasso yoniyo,",
  "anya-e0102n:1067_2": "pañca gatiyo,",
  "anya-e0102n:1067_3": "satta viññāṇaṭṭhitiyo,",
  "anya-e0102n:1067_4": "nava sattāvāsāti ete bhavādayo nāma.",
  "anya-e0102n:1067_5": "Etesu bhavādīsu paṭisandhiyaṃ pavatte ca ete yesaṃ vipākaviññāṇānaṃ paccayā,",
  "anya-e0102n:1067_6": "yathā ca paccayā honti,",
  "anya-e0102n:1067_7": "tathā vijānitabbāti attho.",
  "anya-e0102n:1068_0": "Tattha puññābhisaṅkhāre tāva kāmāvacaraaṭṭhacetanābhedo puññābhisaṅkhāro avisesena kāmabhave sugatiyaṃ",
  "anya-e0102n:1068_1": "navannaṃ vipākaviññāṇānaṃ paṭisandhiyaṃ nānakkhaṇikakammapaccayena ceva upanissayapaccayena cāti dvedhā paccayo.",
  "anya-e0102n:1068_2": "Rūpāvacarapañcakusalacetanābhedo puññābhisaṅkhāro rūpabhave paṭisandhiyaṃ eva pañcannaṃ.",
  "anya-e0102n:1069_0": "Vuttappabhedakāmāvacaro pana kāmabhave sugatiyaṃ upekkhāsahagatāhetumanoviññāṇadhātuvajjānaṃ sattannaṃ",
  "anya-e0102n:1069_1": "parittavipākaviññāṇānaṃ vuttanayeneva dvedhā paccayo pavatte,",
  "anya-e0102n:1069_2": "no paṭisandhiyaṃ.",
  "anya-e0102n:1069_3": "Sveva rūpabhave pañcannaṃ vipākaviññāṇānaṃ tatheva paccayo pavatte,",
  "anya-e0102n:1069_4": "no paṭisandhiyaṃ.",
  "anya-e0102n:1069_5": "Kāmabhave pana duggatiyaṃ aṭṭhannampi parittavipākaviññāṇānaṃ tatheva paccayo pavatte,",
  "anya-e0102n:1069_6": "no paṭisandhiyaṃ.",
  "anya-e0102n:1069_7": "Tattha niraye mahāmoggallānattherassa narakacārikādīsu iṭṭhārammaṇasamāyoge so paccayo hoti,",
  "anya-e0102n:1069_8": "tiracchānesu pana petamahiddhikesu ca iṭṭhārammaṇaṃ labbhatiyeva.",
  "anya-e0102n:1070_0": "Sveva kāmabhave sugatiyaṃ soḷasannampi kusalavipākaviññāṇānaṃ tatheva paccayo pavatte ca paṭisandhiyañca.",
  "anya-e0102n:1070_1": "Avisesena pana puññābhisaṅkhāro rūpabhave dasannaṃ vipākaviññāṇānaṃ tatheva paccayo pavatte ca paṭisandhiyañca.",
  "anya-e0102n:1071_0": "Dvādasākusalacetanābhedo apuññābhisaṅkhāro kāmabhave duggatiyaṃ ekassa viññāṇassa tatheva paccayo paṭisandhiyaṃ,",
  "anya-e0102n:1071_1": "no pavatte.",
  "anya-e0102n:1071_2": "Channaṃ pavatte,",
  "anya-e0102n:1071_3": "no paṭisandhiyaṃ.",
  "anya-e0102n:1071_4": "Sattannampi akusalavipākaviññāṇānaṃ pavatte ca paṭisandhiyañca.",
  "anya-e0102n:1072_0": "Kāmabhave pana sugatiyaṃ tesaṃyeva sattannaṃ tatheva paccayo pavatte,",
  "anya-e0102n:1072_1": "no paṭisandhiyaṃ.",
  "anya-e0102n:1072_2": "Rūpabhave catunnaṃ vipākaviññāṇānaṃ tatheva paccayo pavatte,",
  "anya-e0102n:1072_3": "no paṭisandhiyaṃ.",
  "anya-e0102n:1072_4": "So ca kho kāmāvacare aniṭṭharūpadassanasaddasavanavasena,",
  "anya-e0102n:1072_5": "brahmaloke pana aniṭṭharūpādayo nāma natthi.",
  "anya-e0102n:1072_6": "Tathā kāmāvacaradevalokepi.",
  "anya-e0102n:1073_0": "Āneñjābhisaṅkhāro arūpabhave catunnaṃ vipākaviññāṇānaṃ tatheva paccayo pavatte ca paṭisandhiyañca.",
  "anya-e0102n:1074_0": "Evaṃ tāva bhavesu paṭisandhipavattīnaṃ vasena ete saṅkhārā yesaṃ paccayā,",
  "anya-e0102n:1074_1": "yathā ca paccayā honti,",
  "anya-e0102n:1074_2": "tathā vijānitabbā.",
  "anya-e0102n:1074_3": "Eteneva nayena yoniādīsupi veditabbā.",
  "anya-e0102n:1075_0": "637.",
  "anya-e0102n:1075_1": "Tatridaṃ ādito paṭṭhāya mukhamattapakāsanaṃ –",
  "anya-e0102n:1075_2": "imesu hi saṅkhāresu yasmā puññābhisaṅkhāro tāva dvīsu bhavesu paṭisandhiṃ datvā sabbamattano vipākaṃ janeti.",
  "anya-e0102n:1075_3": "Tathā aṇḍajādīsu catūsu yonīsu,",
  "anya-e0102n:1075_4": "devamanussasaṅkhātāsu dvīsu gatīsu,",
  "anya-e0102n:1075_5": "nānattakāyanānattasaññīnānattakāyaekattasaññī-",
  "anya-e0102n:1075_6": "ekattakāyanānattasaññī-",
  "anya-e0102n:1075_7": "ekattakāyaekattasaññīsaṅkhātāsu catūsu viññāṇaṭṭhitīsu.",
  "anya-e0102n:1075_8": "Asaññasattāvāse panesa rūpamattamevābhisaṅkharotīti catūsuyeva sattāvāsesu ca paṭisandhiṃ datvā sabbamattano vipākaṃ janeti.",
  "anya-e0102n:1075_9": "Tasmā esa etesu dvīsu bhavesu,",
  "anya-e0102n:1075_10": "catūsu yonīsu,",
  "anya-e0102n:1075_11": "dvīsu gatīsu,",
  "anya-e0102n:1075_12": "catūsu viññāṇaṭṭhitīsu,",
  "anya-e0102n:1075_13": "catūsu sattāvāsesu ca ekavīsatiyā vipākaviññāṇānaṃ vuttanayeneva paccayo hoti yathāsambhavaṃ paṭisandhiyaṃ pavatte ca.",
  "anya-e0102n:1076_0": "Apuññābhisaṅkhāro pana yasmā ekasmiṃyeva kāmabhave catūsu yonīsu,",
  "anya-e0102n:1076_1": "avasesāsu tīsu gatīsu,",
  "anya-e0102n:1076_2": "nānattakāyaekattasaññīsaṅkhātāya ekissā viññāṇaṭṭhitiyā,",
  "anya-e0102n:1076_3": "tādiseyeva ca ekasmiṃ sattāvāse paṭisandhivasena vipaccati,",
  "anya-e0102n:1076_4": "tasmā esa ekasmiṃ bhave,",
  "anya-e0102n:1076_5": "catūsu yonīsu,",
  "anya-e0102n:1076_6": "tīsu gatīsu,",
  "anya-e0102n:1076_7": "ekissā viññāṇaṭṭhitiyā,",
  "anya-e0102n:1076_8": "ekamhi ca sattāvāse sattannaṃ vipākaviññāṇānaṃ vuttanayeneva paccayo paṭisandhiyaṃ pavatte ca.",
  "anya-e0102n:1077_0": "Āneñjābhisaṅkhāro pana yasmā ekasmiṃyeva arūpabhave,",
  "anya-e0102n:1077_1": "ekissā opapātikayoniyā,",
  "anya-e0102n:1077_2": "ekissā devagatiyā,",
  "anya-e0102n:1077_3": "ākāsānañcāyatanādikāsu tīsu viññāṇaṭṭhitīsu,",
  "anya-e0102n:1077_4": "ākāsānañcāyatanādikesu ca catūsu sattāvāsesu paṭisandhivasena vipaccati,",
  "anya-e0102n:1077_5": "tasmā esa ekasmiṃ bhave,",
  "anya-e0102n:1077_6": "ekissā yoniyā,",
  "anya-e0102n:1077_7": "ekissā gatiyā,",
  "anya-e0102n:1077_8": "tīsu viññāṇaṭṭhitīsu,",
  "anya-e0102n:1077_9": "catūsu sattāvāsesu catunnaṃ viññāṇānaṃ vuttanayeneva paccayo hoti paṭisandhiyaṃ pavatte cāti. Evaṃ,",
  "anya-e0102n:1078_0": "Paṭisandhipavattīnaṃ, vasenete bhavādisu;",
  "anya-e0102n:1079_0": "Vijānitabbā saṅkhārā, yathā yesañca paccayāti.",
  "anya-e0102n:1080_0": "Ayaṃ “saṅkhārapaccayā viññāṇa”nti padasmiṃ vitthārakathā.",
  "anya-e0102n:1081_0": "Viññāṇapaccayānāmarūpapadavitthārakathā",
  "anya-e0102n:1082_0": "638. Viññāṇapaccayā nāmarūpapade –",
  "anya-e0102n:1083_0": "Vibhāgā nāmarūpānaṃ, bhavādīsu pavattito;",
  "anya-e0102n:1084_0": "Saṅgahā paccayanayā, viññātabbo vinicchayo.",
  "anya-e0102n:1085_0": "Vibhāgā nāmarūpānanti ettha hi nāmanti ārammaṇābhimukhaṃ namanato vedanādayo tayo khandhā,",
  "anya-e0102n:1085_1": "rūpanti cattāri mahābhūtāni catunnañca mahābhūtānaṃ upādāyarūpaṃ.",
  "anya-e0102n:1085_2": "Tesaṃ vibhāgo khandhaniddese vuttoyevāti.",
  "anya-e0102n:1085_3": "Evaṃ tāvettha vibhāgā nāmarūpānaṃ viññātabbo vinicchayo.",
  "anya-e0102n:1086_0": "Bhavādīsu pavattitoti ettha ca nāmaṃ ekaṃ sattāvāsaṃ ṭhapetvā sabbabhavayonigativiññāṇaṭṭhitisesasattāvāsesu pavattati,",
  "anya-e0102n:1086_1": "rūpaṃ dvīsu bhavesu,",
  "anya-e0102n:1086_2": "catūsu yonīsu,",
  "anya-e0102n:1086_3": "pañcasu gatīsu,",
  "anya-e0102n:1086_4": "purimāsu catūsu viññāṇaṭṭhitīsu,",
  "anya-e0102n:1086_5": "pañcasu sattāvāsesu pavattati.",
  "anya-e0102n:1087_0": "Evaṃ pavattamāne ca etasmiṃ nāmarūpe yasmā abhāvakagabbhaseyyakānaṃ aṇḍajānañca paṭisandhikkhaṇe vatthukāyadasakavasena rūpato dvesantatisīsāni,",
  "anya-e0102n:1087_1": "tayo ca arūpino khandhā pātubhavanti,",
  "anya-e0102n:1087_2": "tasmā tesaṃ vitthārena rūparūpato vīsati dhammā,",
  "anya-e0102n:1087_3": "tayo ca arūpino khandhāti ete tevīsati dhammā viññāṇapaccayā nāmarūpanti veditabbā.",
  "anya-e0102n:1087_4": "Aggahitaggahaṇena pana ekasantatisīsato nava rūpadhamme apanetvā cuddasa.",
  "anya-e0102n:1087_5": "Sabhāvakānaṃ bhāvadasakaṃ pakkhipitvā tettiṃsa,",
  "anya-e0102n:1087_6": "tesampi aggahitaggahaṇena santatisīsadvayato aṭṭhārasa rūpadhamme apanetvā pannarasa.",
  "anya-e0102n:1088_0": "Yasmā ca opapātikasattesu brahmakāyikādīnaṃ paṭisandhikkhaṇe cakkhusotavatthudasakānaṃ,",
  "anya-e0102n:1088_1": "jīvitindriyanavakassa ca vasena rūpato cattāri santatisīsāni,",
  "anya-e0102n:1088_2": "tayo ca arūpino khandhā pātubhavanti,",
  "anya-e0102n:1088_3": "tasmā tesaṃ vitthārena rūparūpato ekūnacattālīsa dhammā,",
  "anya-e0102n:1088_4": "tayo ca arūpino khandhāti ete bācattālīsa dhammā viññāṇapaccayā nāmarūpanti veditabbā.",
  "anya-e0102n:1088_5": "Aggahitaggahaṇena pana santatisīsattayato sattavīsati dhamme apanetvā pannarasa.",
  "anya-e0102n:1089_0": "Kāmabhave pana yasmā sesaopapātikānaṃ,",
  "anya-e0102n:1089_1": "saṃsedajānaṃ vā sabhāvakaparipuṇṇāyatanānaṃ paṭisandhikkhaṇe rūpato satta santatisīsāni,",
  "anya-e0102n:1089_2": "tayo ca arūpino khandhā pātubhavanti,",
  "anya-e0102n:1089_3": "tasmā tesaṃ vitthārena rūparūpato sattati dhammā,",
  "anya-e0102n:1089_4": "tayo ca arūpino khandhāti ete tesattati dhammā viññāṇapaccayā nāmarūpanti veditabbā.",
  "anya-e0102n:1089_5": "Aggahitaggahaṇena pana rūpasantatisīsachakkato catupaññāsa dhamme apanetvā ekūnavīsati.",
  "anya-e0102n:1089_6": "Esa ukkaṃso.",
  "anya-e0102n:1089_7": "Avakaṃsena pana taṃtaṃrūpasantatisīsavikalānaṃ tassa tassa vasena hāpetvā hāpetvā saṅkhepato vitthārato",
  "anya-e0102n:1089_8": "ca paṭisandhiyaṃ viññāṇapaccayā nāmarūpasaṅkhā veditabbā.",
  "anya-e0102n:1090_0": "Arūpīnaṃ pana tayova arūpino khandhā.",
  "anya-e0102n:1090_1": "Asaññīnaṃ rūpato jīvitindriyanavakamevāti.",
  "anya-e0102n:1090_2": "Esa tāva paṭisandhiyaṃ nayo.",
  "anya-e0102n:1091_0": "Pavatte pana sabbattha rūpappavattidese paṭisandhicittassa ṭhitikkhaṇe paṭisandhicittena saha pavattaututo utusamuṭṭhānaṃ suddhaṭṭhakaṃ pātubhavati.",
  "anya-e0102n:1091_1": "Paṭisandhicittaṃ pana rūpaṃ na samuṭṭhāpeti.",
  "anya-e0102n:1091_2": "Tañhi yathā papāte patitapuriso parassa paccayo hotuṃ na sakkoti,",
  "anya-e0102n:1091_3": "evaṃ vatthudubbalatāya dubbalattā rūpaṃ samuṭṭhāpetuṃ na sakkoti.",
  "anya-e0102n:1091_4": "Paṭisandhicittato pana uddhaṃ paṭhamabhavaṅgato pabhuti cittasamuṭṭhānaṃ suddhaṭṭhakaṃ,",
  "anya-e0102n:1091_5": "saddapātubhāvakāle paṭisandhikkhaṇato uddhaṃ pavattaututo ceva cittato ca saddanavakaṃ,",
  "anya-e0102n:1091_6": "ye pana kabaḷīkārāhārūpajīvino gabbhaseyyakasattā, tesaṃ,",
  "anya-e0102n:1092_0": "“Yañcassa bhuñjati mātā, annaṃ pānañca bhojanaṃ;",
  "anya-e0102n:1093_0": "Tena so tattha yāpeti, mātukucchigato naro”ti. –",
  "anya-e0102n:1094_0": "Vacanato mātarā ajjhoharitāhārena anugate sarīre,",
  "anya-e0102n:1094_1": "opapātikānaṃ sabbapaṭhamaṃ attano mukhagataṃ kheḷaṃ ajjhoharaṇakāle āhārasamuṭṭhānaṃ suddhaṭṭhakanti idaṃ āhārasamuṭṭhānassa suddhaṭṭhakassa,",
  "anya-e0102n:1094_2": "utucittasamuṭṭhānānañca ukkaṃsato dvinnaṃ navakānaṃ vasena chabbīsatividhaṃ,",
  "anya-e0102n:1094_3": "pubbe ekekacittakkhaṇe tikkhattuṃ uppajjamānaṃ vuttaṃ kammasamuṭṭhānañca sattatividhanti channavutividhaṃ rūpaṃ,",
  "anya-e0102n:1094_4": "tayo ca arūpino khandhāti samāsato navanavuti dhammā.",
  "anya-e0102n:1094_5": "Yasmā vā saddo aniyato kadācideva pātubhāvato,",
  "anya-e0102n:1094_6": "tasmā duvidhampi taṃ apanetvā ime sattanavuti dhammā yathāsambhavaṃ sabbasattānaṃ viññāṇapaccayā nāmarūpanti veditabbaṃ.",
  "anya-e0102n:1094_7": "Tesaṃ hi suttānampi pamattānampi khādantānampi pivantānampi divā ca rattiñca ete viññāṇapaccayā pavattanti.",
  "anya-e0102n:1094_8": "Tañca nesaṃ viññāṇapaccayabhāvaṃ parato vaṇṇayissāma.",
  "anya-e0102n:1095_0": "Yampanetamettha kammajarūpaṃ,",
  "anya-e0102n:1095_1": "taṃ bhavayonigatiṭhitisattāvāsesu sabbapaṭhamaṃ patiṭṭhahantampi tisamuṭṭhānikarūpena anupatthaddhaṃ na sakkoti saṇṭhātuṃ,",
  "anya-e0102n:1095_2": "nāpi tisamuṭṭhānikaṃ tena anupatthaddhaṃ.",
  "anya-e0102n:1095_3": "Atha kho vātabbhāhatāpi catuddisā vavatthāpitā naḷakalāpiyo viya,",
  "anya-e0102n:1095_4": "ūmivegabbhāhatāpi mahāsamudde katthaci laddhapatiṭṭhā bhinnavāhanikā viya ca aññamaññupatthaddhānevetāni",
  "anya-e0102n:1095_5": "apatamānāni saṇṭhahitvā ekampi vassaṃ dvepi vassāni…pe…",
  "anya-e0102n:1095_6": "vassasatampi yāva tesaṃ sattānaṃ āyukkhayo vā puññakkhayo vā,",
  "anya-e0102n:1095_7": "tāva pavattantīti.",
  "anya-e0102n:1095_8": "Evaṃ bhavādīsu pavattitopettha viññātabbo vinicchayo.",
  "anya-e0102n:1096_0": "639.",
  "anya-e0102n:1096_1": "Saṅgahāti ettha ca yaṃ āruppe pavattipaṭisandhīsu,",
  "anya-e0102n:1096_2": "pañcavokārabhave ca pavattiyaṃ viññāṇapaccayā nāmameva,",
  "anya-e0102n:1096_3": "yañca asaññesu sabbattha,",
  "anya-e0102n:1096_4": "pañcavokārabhave ca pavattiyaṃ viññāṇapaccayā rūpameva,",
  "anya-e0102n:1096_5": "yañca pañcavokārabhave sabbattha viññāṇapaccayā nāmarūpaṃ,",
  "anya-e0102n:1096_6": "taṃ sabbaṃ nāmañca rūpañca nāmarūpañca nāmarūpanti evaṃ ekadesasarūpekasesanayena saṅgahetvā viññāṇapaccayā nāmarūpanti veditabbaṃ.",
  "anya-e0102n:1097_0": "Asaññesu viññāṇābhāvā ayuttanti ce, nāyuttaṃ. Idampi,",
  "anya-e0102n:1098_0": "Nāmarūpassa yaṃ hetu, viññāṇaṃ taṃ dvidhā mataṃ;",
  "anya-e0102n:1099_0": "Vipākamavipākañca, yuttameva yato idaṃ.",
  "anya-e0102n:1100_0": "Yañhi nāmarūpassa hetu viññāṇaṃ,",
  "anya-e0102n:1100_1": "taṃ vipākāvipākabhedato dvedhā mataṃ.",
  "anya-e0102n:1100_2": "Idañca asaññasattesu kammasamuṭṭhānattā pañcavokārabhave pavattaabhisaṅkhāraviññāṇapaccayā rūpaṃ.",
  "anya-e0102n:1100_3": "Tathā pañcavokāre pavattiyaṃ kusalādicittakkhaṇe kammasamuṭṭhānanti yuttameva idaṃ.",
  "anya-e0102n:1100_4": "Evaṃ saṅgahatopettha viññātabbo vinicchayo.",
  "anya-e0102n:1101_0": "640. Paccayanayāti ettha hi,",
  "anya-e0102n:1102_0": "Nāmassa pākaviññāṇaṃ, navadhā hoti paccayo;",
  "anya-e0102n:1103_0": "Vatthurūpassa navadhā, sesarūpassa aṭṭhadhā.",
  "anya-e0102n:1104_0": "Abhisaṅkhāraviññāṇaṃ, hoti rūpassa ekadhā;",
  "anya-e0102n:1105_0": "Tadaññaṃ pana viññāṇaṃ, tassa tassa yathārahaṃ.",
  "anya-e0102n:1106_0": "Yañhetaṃ paṭisandhiyaṃ pavattiyaṃ vā vipākasaṅkhātaṃ nāmaṃ,",
  "anya-e0102n:1106_1": "tassa rūpamissassa vā amissassa vā paṭisandhikaṃ vā aññaṃ vā vipākaviññāṇaṃ sahajātaaññamaññanissayasampayuttavipākāhārindriyaatthiavigatapaccayehi",
  "anya-e0102n:1106_2": "navadhā paccayo hoti.",
  "anya-e0102n:1107_0": "Vatthurūpassa paṭisandhiyaṃ sahajātaaññamaññanissayavipākāhārindriyavippayuttaatthiavigatapaccayehi navadhā paccayo hoti.",
  "anya-e0102n:1107_1": "Ṭhapetvā pana vatthurūpaṃ sesarūpassa imesu navasu aññamaññapaccayaṃ apanetvā sesehi aṭṭhahi paccayehi paccayo hoti.",
  "anya-e0102n:1108_0": "Abhisaṅkhāraviññāṇaṃ pana asaññasattarūpassa vā pañcavokārabhave vā kammajassa rūpassa suttantikapariyāyato upanissayavasena ekadhāva paccayo hoti.",
  "anya-e0102n:1108_1": "Avasesaṃ paṭhamabhavaṅgato pabhuti sabbampi viññāṇaṃ tassa tassa nāmarūpassa yathārahaṃ paccayo hotīti veditabbaṃ.",
  "anya-e0102n:1108_2": "Vitthārato pana tassa paccayanaye dassiyamāne sabbāpi paṭṭhānakathā vitthāretabbā hotīti na naṃ ārabhāma.",
  "anya-e0102n:1109_0": "Tattha siyā –",
  "anya-e0102n:1109_1": "kathaṃ panetaṃ jānitabbaṃ “paṭisandhināmarūpaṃ viññāṇapaccayā hotī”ti?",
  "anya-e0102n:1109_2": "Suttato yuttito ca.",
  "anya-e0102n:1109_3": "Sutte hi “cittānuparivattino dhammā”tiādinā nayena bahudhā vedanādīnaṃ viññāṇapaccayatā siddhā.",
  "anya-e0102n:1109_4": "Yuttito pana,",
  "anya-e0102n:1110_0": "Cittajena hi rūpena, idha diṭṭhena sijjhati;",
  "anya-e0102n:1111_0": "Adiṭṭhassāpi rūpassa, viññāṇaṃ paccayo iti.",
  "anya-e0102n:1112_0": "Citte hi pasanne appasanne vā tadanurūpāni rūpāni uppajjamānāni diṭṭhāni.",
  "anya-e0102n:1112_1": "Diṭṭhena ca adiṭṭhassa anumānaṃ hotīti iminā idha diṭṭhena cittajarūpena adiṭṭhassāpi paṭisandhirūpassa viññāṇaṃ paccayo hotīti jānitabbametaṃ.",
  "anya-e0102n:1112_2": "Kammasamuṭṭhānassāpi hi tassa cittasamuṭṭhānasseva viññāṇapaccayatā paṭṭhāne āgatāti.",
  "anya-e0102n:1112_3": "Evaṃ paccayanayatopettha viññātabbo vinicchayoti.",
  "anya-e0102n:1113_0": "Ayaṃ “viññāṇapaccayā nāmarūpa”nti padasmiṃ vitthārakathā.",
  "anya-e0102n:1114_0": "Nāmarūpapaccayāsaḷāyatanapadavitthārakathā",
  "anya-e0102n:1115_0": "641. Nāmarūpapaccayā saḷāyatanapade –",
  "anya-e0102n:1116_0": "Nāmaṃ khandhattayaṃ rūpaṃ, bhūtavatthādikaṃ mataṃ;",
  "anya-e0102n:1117_0": "Katekasesaṃ taṃ tassa, tādisasseva paccayo.",
  "anya-e0102n:1118_0": "Yañhetaṃ saḷāyatanasseva paccayabhūtaṃ nāmarūpaṃ,",
  "anya-e0102n:1118_1": "tattha nāmanti vedanādikkhandhattayaṃ,",
  "anya-e0102n:1118_2": "rūpaṃ pana sasantatipariyāpannaṃ niyamato cattāri bhūtāni cha vatthūni jīvitindriyanti evaṃ bhūtavatthādikaṃ matanti veditabbaṃ.",
  "anya-e0102n:1118_3": "Taṃ pana nāmañca rūpañca nāmarūpañca nāmarūpanti evaṃ katekasesaṃ chaṭṭhāyatanañca saḷāyatanañca saḷāyatananti",
  "anya-e0102n:1118_4": "evaṃ katekasesasseva saḷāyatanassa paccayoti veditabbaṃ. Kasmā?",
  "anya-e0102n:1118_5": "Yasmā āruppe nāmameva paccayo,",
  "anya-e0102n:1118_6": "tañca chaṭṭhāyatanasseva na aññassa.",
  "anya-e0102n:1118_7": "“Nāmapaccayā chaṭṭhāyatana”nti hi vibhaṅge vuttaṃ.",
  "anya-e0102n:1119_0": "Tattha siyā –",
  "anya-e0102n:1119_1": "kathaṃ panetaṃ jānitabbaṃ “nāmarūpaṃ saḷāyatanassa paccayo”ti?",
  "anya-e0102n:1119_2": "Nāmarūpabhāve bhāvato.",
  "anya-e0102n:1119_3": "Tassa tassa hi nāmassa rūpassa ca bhāve taṃ taṃ āyatanaṃ hoti,",
  "anya-e0102n:1119_4": "na aññathā.",
  "anya-e0102n:1119_5": "Sā panassa tabbhāvabhāvitā paccayanayasmiṃ yeva āvibhavissati. Tasmā,",
  "anya-e0102n:1120_0": "Paṭisandhiyā pavatte vā, hoti yaṃ yassa paccayo;",
  "anya-e0102n:1121_0": "Yathā ca paccayo hoti, tathā neyyaṃ vibhāvinā.",
  "anya-e0102n:1122_0": "Tatrāyamatthadīpanā –",
  "anya-e0102n:1123_0": "Nāmameva hi āruppe, paṭisandhipavattisu;",
  "anya-e0102n:1124_0": "Paccayo sattadhā chadhā, hoti taṃ avakaṃsato.",
  "anya-e0102n:1125_0": "Kathaṃ?",
  "anya-e0102n:1125_1": "Paṭisandhiyaṃ tāva avakaṃsato sahajātaaññamaññanissayasampayuttavipākaatthiavigatapaccayehi sattadhā nāmaṃ chaṭṭhāyatanassa paccayo hoti.",
  "anya-e0102n:1125_2": "Kiñci panettha hetupaccayena,",
  "anya-e0102n:1125_3": "kiñci āhārapaccayenāti evaṃ aññathāpi paccayo hoti,",
  "anya-e0102n:1125_4": "tassa vasena ukkaṃsāvakaṃso veditabbo.",
  "anya-e0102n:1126_0": "Pavattepi vipākaṃ vuttanayeneva paccayo hoti,",
  "anya-e0102n:1126_1": "itaraṃ pana avakaṃsato vuttappakāresu paccayesu vipākapaccayavajjehi chahi paccayehi paccayo hoti.",
  "anya-e0102n:1126_2": "Kiñci panettha hetupaccayena,",
  "anya-e0102n:1126_3": "kiñci āhārapaccayenāti evaṃ aññathāpi paccayo hoti,",
  "anya-e0102n:1126_4": "tassa vasena ukkaṃsāvakaṃso veditabbo.",
  "anya-e0102n:1127_0": "Aññasmimpi bhave nāmaṃ, tatheva paṭisandhiyaṃ;",
  "anya-e0102n:1128_0": "Chaṭṭhassa itaresaṃ taṃ, chahākārehi paccayo.",
  "anya-e0102n:1129_0": "Āruppato hi aññasmimpi pañcavokārabhave taṃ vipākanāmaṃ hadayavatthuno sahāyaṃ hutvā chaṭṭhassa manāyatanassa yathā āruppe vuttaṃ,",
  "anya-e0102n:1129_1": "tatheva avakaṃsato sattadhā paccayo hoti.",
  "anya-e0102n:1129_2": "Itaresaṃ pana taṃ pañcannaṃ cakkhāyatanādīnaṃ catumahābhūtasahāyaṃ hutvā sahajātanissayavipākavippayuttaatthiavigatavasena chahākārehi paccayo hoti.",
  "anya-e0102n:1129_3": "Kiñci panettha hetupaccayena,",
  "anya-e0102n:1129_4": "kiñci āhārapaccayenāti evaṃ aññathāpi paccayo hoti,",
  "anya-e0102n:1129_5": "tassa vasena ukkaṃsāvakaṃso veditabbo.",
  "anya-e0102n:1130_0": "Pavattepi tathā hoti, pākaṃ pākassa paccayo;",
  "anya-e0102n:1131_0": "Apākaṃ avipākassa, chadhā chaṭṭhassa paccayo.",
  "anya-e0102n:1132_0": "Pavattepi hi pañcavokārabhave yathā paṭisandhiyaṃ,",
  "anya-e0102n:1132_1": "tatheva vipākanāmaṃ vipākassa chaṭṭhāyatanassa avakaṃsato sattadhā paccayo hoti.",
  "anya-e0102n:1132_2": "Avipākaṃ pana avipākassa chaṭṭhassa avakaṃsatova tato vipākapaccayaṃ apanetvā chadhā paccayo hoti.",
  "anya-e0102n:1132_3": "Vuttanayeneva panettha ukkaṃsāvakaṃso veditabbo.",
  "anya-e0102n:1133_0": "Tattheva sesapañcannaṃ, vipākaṃ paccayo bhave;",
  "anya-e0102n:1134_0": "Catudhā avipākampi, evameva pakāsitaṃ.",
  "anya-e0102n:1135_0": "Tattheva hi pavatte sesānaṃ cakkhāyatanādīnaṃ pañcannaṃ cakkhupasādādivatthukaṃ itarampi vipākanāmaṃ",
  "anya-e0102n:1135_1": "pacchājātavippayuttaatthiavigatapaccayehi catudhā paccayo hoti.",
  "anya-e0102n:1135_2": "Yathā ca vipākaṃ,",
  "anya-e0102n:1135_3": "avipākampi evameva pakāsitaṃ.",
  "anya-e0102n:1135_4": "Tasmā kusalādibhedampi tesaṃ catudhā paccayo hotīti veditabbaṃ.",
  "anya-e0102n:1135_5": "Evaṃ tāva nāmameva paṭisandhiyaṃ pavatte vā yassa yassa āyatanassa paccayo hoti,",
  "anya-e0102n:1135_6": "yathā ca paccayo hoti,",
  "anya-e0102n:1135_7": "tathā veditabbaṃ.",
  "anya-e0102n:1136_0": "Rūpaṃ panettha āruppe, bhave bhavati paccayo;",
  "anya-e0102n:1137_0": "Na ekāyatanassāpi, pañcakkhandhabhave pana.",
  "anya-e0102n:1138_0": "Rūpato sandhiyaṃ vatthu, chadhā chaṭṭhassa paccayo;",
  "anya-e0102n:1139_0": "Bhūtāni catudhā honti, pañcannaṃ avisesato.",
  "anya-e0102n:1140_0": "Rūpato hi paṭisandhiyaṃ vatthurūpaṃ chaṭṭhassa manāyatanassa sahajātaaññamaññanissayavippayuttaatthiavigatapaccayehi chadhā paccayo hoti.",
  "anya-e0102n:1140_1": "Cattāri pana bhūtāni avisesato paṭisandhiyaṃ pavatte ca yaṃ yaṃ āyatanaṃ uppajjati,",
  "anya-e0102n:1140_2": "tassa tassa vasena pañcannampi cakkhāyatanādīnaṃ sahajātanissayaatthiavigatapaccayehi catudhā paccayā honti.",
  "anya-e0102n:1141_0": "Tidhā jīvitametesaṃ, āhāro ca pavattiyaṃ;",
  "anya-e0102n:1142_0": "Tāneva chadhā chaṭṭhassa, vatthu tasseva pañcadhā.",
  "anya-e0102n:1143_0": "Etesaṃ pana cakkhādīnaṃ pañcannaṃ paṭisandhiyaṃ pavatte ca atthi avigataindriyavasena rūpajīvitaṃ tidhā paccayo hoti.",
  "anya-e0102n:1143_1": "Āhāro ca atthiavigatāhāravasena tividhā paccayo hoti,",
  "anya-e0102n:1143_2": "so ca kho ye sattā āhārūpajīvino,",
  "anya-e0102n:1143_3": "tesaṃ āhārānugate kāye pavattiyaṃyeva,",
  "anya-e0102n:1143_4": "no paṭisandhiyaṃ.",
  "anya-e0102n:1143_5": "Tāni pana pañca cakkhāyatanādīni chaṭṭhassa cakkhu sotaghānajivhākāyaviññāṇasaṅkhātassa manāyatanassa",
  "anya-e0102n:1143_6": "nissayapurejātaindriyavippayuttaatthiavigatavasena chahākārehi paccayā honti pavatte,",
  "anya-e0102n:1143_7": "no paṭisandhiyaṃ.",
  "anya-e0102n:1143_8": "Ṭhapetvā pana pañcaviññāṇāni tasseva avasesamanāyatanassa vatthurūpaṃ nissayapurejātavippayuttaatthiavigatavasena pañcadhā paccayo hoti pavatteyeva,",
  "anya-e0102n:1143_9": "no paṭisandhiyaṃ.",
  "anya-e0102n:1143_10": "Evaṃ rūpameva paṭisandhiyaṃ pavatte vā yassa yassa āyatanassa paccayo hoti,",
  "anya-e0102n:1143_11": "yathā ca paccayo hoti,",
  "anya-e0102n:1143_12": "tathā veditabbaṃ.",
  "anya-e0102n:1144_0": "Nāmarūpaṃ panubhayaṃ, hoti yaṃ yassa paccayo;",
  "anya-e0102n:1145_0": "Yathā ca tampi sabbattha, viññātabbaṃ vibhāvinā.",
  "anya-e0102n:1146_0": "Seyyathidaṃ.",
  "anya-e0102n:1146_1": "Paṭisandhiyaṃ tāva pañcavokārabhave khandhattayavatthurūpasaṅkhātaṃ nāmarūpaṃ chaṭṭhāyatanassa sahajātaaññamaññanissayavipākasampayuttavippayuttaatthiavigatapaccayādīhi",
  "anya-e0102n:1146_2": "paccayo hotīti.",
  "anya-e0102n:1146_3": "Idamettha mukhamattaṃ.",
  "anya-e0102n:1146_4": "Vuttanayānusārena pana sakkā sabbaṃ yojetunti na ettha vitthāro dassitoti.",
  "anya-e0102n:1147_0": "Ayaṃ “nāmarūpapaccayā saḷāyatana”nti padasmiṃ vitthārakathā.",
  "anya-e0102n:1148_0": "Saḷāyatanapaccayāphassapadavitthārakathā",
  "anya-e0102n:1149_0": "642. Saḷāyatanapaccayā phassapade –",
  "anya-e0102n:1150_0": "Saḷeva phassā saṅkhepā, cakkhusamphassaādayo;",
  "anya-e0102n:1151_0": "Viññāṇamiva bāttiṃsa, vitthārena bhavanti te.",
  "anya-e0102n:1152_0": "Saṅkhepena hi saḷāyatanapaccayā phassoti cakkhusamphasso,",
  "anya-e0102n:1152_1": "sotasamphasso,",
  "anya-e0102n:1152_2": "ghānasamphasso,",
  "anya-e0102n:1152_3": "jivhāsamphasso,",
  "anya-e0102n:1152_4": "kāyasamphasso,",
  "anya-e0102n:1152_5": "manosamphassoti ime cakkhusamphassādayo cha eva phassā bhavanti.",
  "anya-e0102n:1152_6": "Vitthārena pana cakkhusamphassādayo pañca kusalavipākā,",
  "anya-e0102n:1152_7": "pañca akusalavipākāti dasa,",
  "anya-e0102n:1152_8": "sesā bāvīsati-",
  "anya-e0102n:1152_9": "lokiyavipākaviññāṇasampayuttā ca bāvīsatīti evaṃ sabbepi saṅkhārapaccayā vuttaviññāṇamiva bāttiṃsa honti.",
  "anya-e0102n:1153_0": "Yaṃ panetassa bāttiṃsavidhassāpi phassassa paccayo saḷāyatanaṃ, tattha,",
  "anya-e0102n:1154_0": "Chaṭṭhena saha ajjhattaṃ, cakkhādiṃ bāhirehipi;",
  "anya-e0102n:1155_0": "Saḷāyatanamicchanti, chahi saddhiṃ vicakkhaṇā.",
  "anya-e0102n:1156_0": "Tattha ye tāva “upādiṇṇakapavattikathā aya”nti sakasantatipariyāpannameva paccayaṃ paccayuppannañca dīpenti,",
  "anya-e0102n:1156_1": "te “chaṭṭhāyatanapaccayā phasso”ti pāḷianusārato āruppe chaṭṭhāyatanañca,",
  "anya-e0102n:1156_2": "aññattha sabbasaṅgahato saḷāyatanañca phassassa paccayoti ekadesasarūpekasesaṃ katvā chaṭṭhena saha ajjhattaṃ cakkhādiṃ saḷāyatananti icchanti.",
  "anya-e0102n:1156_3": "Tañhi chaṭṭhāyatanañca saḷāyatanañca saḷāyatanantveva saṅkhaṃ gacchati.",
  "anya-e0102n:1157_0": "Ye pana paccayuppannameva ekasantatipariyāpannaṃ dīpenti,",
  "anya-e0102n:1157_1": "paccayaṃ pana bhinnasantānampi,",
  "anya-e0102n:1157_2": "te yaṃ yaṃ āyatanaṃ phassassa paccayo hoti,",
  "anya-e0102n:1157_3": "taṃ sabbampi dīpentā bāhirampi pariggahetvā tadeva chaṭṭhena saha ajjhattaṃ bāhirehipi rūpāyatanādīhi saddhiṃ saḷāyatananti icchanti.",
  "anya-e0102n:1157_4": "Tampi hi chaṭṭhāyatanañca saḷāyatanañca saḷāyatananti etesaṃ ekasese kate saḷāyatanantveva saṅkhaṃ gacchati.",
  "anya-e0102n:1158_0": "Etthāha –",
  "anya-e0102n:1158_1": "na sabbāyatanehi eko phasso sambhoti,",
  "anya-e0102n:1158_2": "nāpi ekamhā āyatanā sabbe phassā,",
  "anya-e0102n:1158_3": "ayañca saḷāyatanapaccayā phassoti ekova vutto,",
  "anya-e0102n:1158_4": "so kasmāti.",
  "anya-e0102n:1158_5": "Tatridaṃ vissajjanaṃ –",
  "anya-e0102n:1158_6": "saccametaṃ,",
  "anya-e0102n:1158_7": "sabbehi eko,",
  "anya-e0102n:1158_8": "ekamhā vā sabbe na sambhonti,",
  "anya-e0102n:1158_9": "sambhoti pana anekehi eko.",
  "anya-e0102n:1158_10": "Yathā cakkhusamphasso cakkhāyatanā rūpāyatanā cakkhuviññāṇasaṅkhātā manāyatanā avasesasampayuttadhammāyatanā",
  "anya-e0102n:1158_11": "cāti evaṃ sabbattha yathānurūpaṃ yojetabbaṃ.",
  "anya-e0102n:1158_12": "Tasmā eva hi,",
  "anya-e0102n:1159_0": "Ekopanekāyatanappabhavo iti dīpito;",
  "anya-e0102n:1160_0": "Phassoyaṃ ekavacananiddesenīdha tādinā.",
  "anya-e0102n:1161_0": "Ekavacananiddesenāti saḷāyatanapaccayā phassoti iminā ekavacananiddesena anekehi āyatanehi eko phasso hotīti tādinā dīpitoti attho.",
  "anya-e0102n:1161_1": "Āyatanesu pana,",
  "anya-e0102n:1162_0": "Chadhā pañca tato ekaṃ, navadhā bāhirāni cha;",
  "anya-e0102n:1163_0": "Yathāsambhavametassa, paccayatte vibhāvaye.",
  "anya-e0102n:1164_0": "Tatrāyaṃ vibhāvanā –",
  "anya-e0102n:1164_1": "cakkhāyatanādīni tāva pañca cakkhusamphassādibhedato pañcavidhassa phassassa nissayapurejātindriyavippayuttaatthiavigatavasena chadhā paccayā honti.",
  "anya-e0102n:1164_2": "Tato paraṃ ekaṃ vipākamanāyatanaṃ anekabhedassa vipākamanosamphassassa sahajātaaññamaññanissayavipākāhāraindriyasampayuttaatthiavigatavasena",
  "anya-e0102n:1164_3": "navadhā paccayo hoti.",
  "anya-e0102n:1164_4": "Bāhiresu pana rūpāyatanaṃ cakkhusamphassassa ārammaṇapurejātaatthiavigatavasena catudhā paccayo hoti.",
  "anya-e0102n:1164_5": "Tathā saddāyatanādīni sotasamphassādīnaṃ.",
  "anya-e0102n:1164_6": "Manosamphassassa pana tāni ca dhammāyatanañca tathā ca ārammaṇapaccayamatteneva cāti evaṃ bāhirāni cha yathāsambhavametassa paccayatte vibhāvayeti.",
  "anya-e0102n:1165_0": "Ayaṃ “saḷāyatanapaccayā phasso”ti padasmiṃ vitthārakathā.",
  "anya-e0102n:1166_0": "Phassapaccayāvedanāpadavitthārakathā",
  "anya-e0102n:1167_0": "643. Phassapaccayā vedanāpade –",
  "anya-e0102n:1168_0": "Dvārato vedanā vuttā, cakkhusamphassajādikā;",
  "anya-e0102n:1169_0": "Saḷeva tā pabhedena, ekūnanavutī matā.",
  "anya-e0102n:1170_0": "Etassapi padassa vibhaṅge “cakkhusamphassajā vedanā. Sota… ghāna… jivhā… kāya…",
  "anya-e0102n:1170_1": "manosamphassajā vedanā”ti evaṃ dvārato saḷeva vedanā vuttā,",
  "anya-e0102n:1170_2": "tā pana pabhedena ekūnanavutiyā cittehi sampayuttattā ekūnanavuti matā.",
  "anya-e0102n:1171_0": "Vedanāsu panetāsu, idha bāttiṃsa vedanā;",
  "anya-e0102n:1172_0": "Vipākacittayuttāva, adhippetāti bhāsitā.",
  "anya-e0102n:1173_0": "Aṭṭhadhā tattha pañcannaṃ, pañcadvāramhi paccayo;",
  "anya-e0102n:1174_0": "Sesānaṃ ekadhā phasso, manodvārepi so tathā.",
  "anya-e0102n:1175_0": "Tattha hi pañcadvāre cakkhupasādādivatthukānaṃ pañcannaṃ vedanānaṃ cakkhusamphassādiko phasso sahajātaaññamaññanissayavipākaāhārasampayuttaatthiavigatavasena",
  "anya-e0102n:1175_1": "aṭṭhadhā paccayo hoti.",
  "anya-e0102n:1175_2": "Sesānaṃ pana ekekasmiṃ dvāre sampaṭicchanasantīraṇatadārammaṇavasena pavattānaṃ kāmāvacaravipākavedanānaṃ",
  "anya-e0102n:1175_3": "so cakkhusamphassādiko phasso upanissayavasena ekadhāva paccayo hoti.",
  "anya-e0102n:1176_0": "Manodvārepi so tathāti manodvārepi hi tadārammaṇavasena pavattānaṃ kāmāvacaravipākavedanānaṃ so sahajātamanosamphassasaṅkhāto",
  "anya-e0102n:1176_1": "phasso tatheva aṭṭhadhā paccayo hoti,",
  "anya-e0102n:1176_2": "paṭisandhibhavaṅgacutivasena pavattānaṃ tebhūmakavipākavedanānampi.",
  "anya-e0102n:1176_3": "Yā pana tā manodvāre tadārammaṇavasena pavattā kāmāvacaravedanā,",
  "anya-e0102n:1176_4": "tāsaṃ manodvārāvajjanasampayutto manosamphasso upanissayavasena ekadhāva paccayo hotīti.",
  "anya-e0102n:1177_0": "Ayaṃ “phassapaccayā vedanā”ti padasmiṃ vitthārakathā.",
  "anya-e0102n:1178_0": "Vedanāpaccayātaṇhāpadavitthārakathā",
  "anya-e0102n:1179_0": "644. Vedanāpaccayā taṇhāpade –",
  "anya-e0102n:1180_0": "Rūpataṇhādibhedena, cha taṇhā idha dīpitā;",
  "anya-e0102n:1181_0": "Ekekā tividhā tattha, pavattākārato matā.",
  "anya-e0102n:1182_0": "Imasmiṃ hi pade seṭṭhiputto brāhmaṇaputtoti pitito nāmavasena putto viya “rūpataṇhā. Sadda… gandha… rasa…",
  "anya-e0102n:1182_1": "phoṭṭhabba…",
  "anya-e0102n:1182_2": "dhammataṇhā”ti ārammaṇato nāmavasena vibhaṅge cha taṇhā dīpitā.",
  "anya-e0102n:1183_0": "Tāsu pana taṇhāsu ekekā taṇhā pavattiākārato kāmataṇhā,",
  "anya-e0102n:1183_1": "bhavataṇhā,",
  "anya-e0102n:1183_2": "vibhavataṇhāti evaṃ tividhā matā.",
  "anya-e0102n:1183_3": "Rūpataṇhāyeva hi yadā cakkhussa āpāthamāgataṃ rūpārammaṇaṃ kāmassādavasena assādayamānā pavattati,",
  "anya-e0102n:1183_4": "tadā kāmataṇhā nāma hoti.",
  "anya-e0102n:1183_5": "Yadā tadevārammaṇaṃ “dhuvaṃ sassata”nti pavattāya sassatadiṭṭhiyā saddhiṃ pavattati,",
  "anya-e0102n:1183_6": "tadā bhavataṇhā nāma hoti.",
  "anya-e0102n:1183_7": "Sassatadiṭṭhisahagato hi rāgo bhavataṇhāti vuccati.",
  "anya-e0102n:1183_8": "Yadā pana tadevārammaṇaṃ “ucchijjati vinassatī”ti pavattāya ucchedadiṭṭhiyā saddhiṃ pavattati,",
  "anya-e0102n:1183_9": "tadā vibhavataṇhā nāma hoti.",
  "anya-e0102n:1183_10": "Ucchedadiṭṭhisahagato hi rāgo vibhavataṇhāti vuccati.",
  "anya-e0102n:1183_11": "Esa nayo saddataṇhādīsupīti.",
  "anya-e0102n:1183_12": "Etā aṭṭhārasa taṇhā honti.",
  "anya-e0102n:1184_0": "Tā ajjhattarūpādīsu aṭṭhārasa,",
  "anya-e0102n:1184_1": "bahiddhā aṭṭhārasāti chattiṃsa.",
  "anya-e0102n:1184_2": "Iti atītā chattiṃsa,",
  "anya-e0102n:1184_3": "anāgatā chattiṃsa,",
  "anya-e0102n:1184_4": "paccuppannā chattiṃsāti aṭṭhasataṃ taṇhā honti.",
  "anya-e0102n:1184_5": "Tā puna saṅkheppamāṇā rūpādiārammaṇavasena cha,",
  "anya-e0102n:1184_6": "kāmataṇhādivasena vā tissova taṇhā hontīti veditabbā.",
  "anya-e0102n:1185_0": "Yasmā panime sattā puttaṃ assādetvā putte mamattena dhātiyā viya rūpādiārammaṇavasena uppajjamānaṃ vedanaṃ",
  "anya-e0102n:1185_1": "assādetvā vedanāya mamattena rūpādiārammaṇadāyakānaṃ cittakāra-",
  "anya-e0102n:1185_2": "gandhabba- gandhika- sūda-",
  "anya-e0102n:1185_3": "tantavāyarasāyanavidhāyakavejjādīnaṃ mahāsakkāraṃ karonti.",
  "anya-e0102n:1185_4": "Tasmā sabbāpesā vedanāpaccayā taṇhā hotīti veditabbā.",
  "anya-e0102n:1186_0": "Yasmā cettha adhippetā, vipākasukhavedanā;",
  "anya-e0102n:1187_0": "Ekāva ekadhāvesā, tasmā taṇhāya paccayo.",
  "anya-e0102n:1188_0": "Ekadhāti upanissayapaccayeneva paccayo hoti. Yasmā vā,",
  "anya-e0102n:1189_0": "Dukkhī sukhaṃ patthayati, sukhī bhiyyopi icchati;",
  "anya-e0102n:1190_0": "Upekkhā pana santattā, sukhamicceva bhāsitā.",
  "anya-e0102n:1191_0": "Taṇhāya paccayā tasmā, honti tissopi vedanā;",
  "anya-e0102n:1192_0": "Vedanāpaccayā taṇhā, iti vuttā mahesinā.",
  "anya-e0102n:1193_0": "Vedanāpaccayā cāpi, yasmā nānusayaṃ vinā;",
  "anya-e0102n:1194_0": "Hoti tasmā na sā hoti, brāhmaṇassa vusīmatoti.",
  "anya-e0102n:1195_0": "Ayaṃ “vedanāpaccayā taṇhā”ti padasmiṃ vitthārakathā.",
  "anya-e0102n:1196_0": "Taṇhāpaccayāupādānapadavitthārakathā",
  "anya-e0102n:1197_0": "645. Taṇhāpaccayā upādānapade –",
  "anya-e0102n:1198_0": "Upādānāni cattāri, tāni atthavibhāgato;",
  "anya-e0102n:1199_0": "Dhammasaṅkhepavitthārā, kamato ca vibhāvaye.",
  "anya-e0102n:1200_0": "Tatrāyaṃ vibhāvanā –",
  "anya-e0102n:1200_1": "kāmupādānaṃ,",
  "anya-e0102n:1200_2": "diṭṭhupādānaṃ,",
  "anya-e0102n:1200_3": "sīlabbatupādānaṃ,",
  "anya-e0102n:1200_4": "attavādupādānanti imāni tāvettha cattāri upādānāni.",
  "anya-e0102n:1200_5": "Tesaṃ ayaṃ atthavibhāgo –",
  "anya-e0102n:1200_6": "vatthusaṅkhātaṃ kāmaṃ upādiyatīti kāmupādānaṃ,",
  "anya-e0102n:1200_7": "kāmo ca so upādānañcātipi kāmupādānaṃ.",
  "anya-e0102n:1200_8": "Upādānanti daḷhaggahaṇaṃ.",
  "anya-e0102n:1200_9": "Daḷhattho hettha upasaddo upāyāsaupakaṭṭhādīsu viya.",
  "anya-e0102n:1200_10": "Tathā diṭṭhi ca sā upādānañcāti diṭṭhupādānaṃ.",
  "anya-e0102n:1200_11": "Diṭṭhiṃ upādiyatīti vā diṭṭhupādānaṃ.",
  "anya-e0102n:1200_12": "“Sassato attā ca loko cā”tiādīsu hi purimadiṭṭhiṃ uttaradiṭṭhi upādiyati.",
  "anya-e0102n:1200_13": "Tathā sīlabbataṃ upādiyatīti sīlabbatupādānaṃ.",
  "anya-e0102n:1200_14": "Sīlabbatañca taṃ upādānañcātipi sīlabbatupādānaṃ.",
  "anya-e0102n:1200_15": "Gosīlagovatādīni hi “evaṃ suddhī”ti abhinivesato sayameva upādānāni.",
  "anya-e0102n:1200_16": "Tathā vadanti etenāti vādo.",
  "anya-e0102n:1200_17": "Upādiyanti etenāti upādānaṃ.",
  "anya-e0102n:1200_18": "Kiṃ vadanti,",
  "anya-e0102n:1200_19": "upādiyanti vā? Attānaṃ.",
  "anya-e0102n:1200_20": "Attano vādupādānaṃ attavādupādānaṃ.",
  "anya-e0102n:1200_21": "Attavādamattameva vā attāti upādiyanti etenāti attavādupādānaṃ.",
  "anya-e0102n:1200_22": "Ayaṃ tāva tesaṃ atthavibhāgo.",
  "anya-e0102n:1201_0": "Dhammasaṅkhepavitthāre pana kāmupādānaṃ tāva “tattha katamaṃ kāmupādānaṃ?",
  "anya-e0102n:1201_1": "Yo kāmesu kāmacchando kāmarāgo kāmanandī kāmataṇhā kāmasneho kāmapariḷāho kāmamucchā kāmajjhosānaṃ,",
  "anya-e0102n:1201_2": "idaṃ vuccati kāmupādāna”nti āgatattā saṅkhepato taṇhādaḷhattaṃ vuccati.",
  "anya-e0102n:1201_3": "Taṇhādaḷhattaṃ nāma purimataṇhāupanissayapaccayena daḷhasambhūtā uttarataṇhāva.",
  "anya-e0102n:1201_4": "Keci panāhu “appattavisayapatthanā taṇhā andhakāre corassa hatthappasāraṇaṃ viya,",
  "anya-e0102n:1201_5": "sampattavisayaggahaṇaṃ upādānaṃ tasseva bhaṇḍaggahaṇaṃ viya.",
  "anya-e0102n:1201_6": "Appicchatāsantuṭṭhitāpaṭipakkhā ca te dhammā.",
  "anya-e0102n:1201_7": "Tathā pariyesanārakkhadukkhamūlā”ti.",
  "anya-e0102n:1201_8": "Sesupādānattayaṃ pana saṅkhepato diṭṭhimattameva.",
  "anya-e0102n:1202_0": "Vitthārato pana pubbe rūpādīsu vuttaaṭṭhasatappabhedāyapi taṇhāya daḷhabhāvo kāmupādānaṃ.",
  "anya-e0102n:1202_1": "Dasavatthukā micchādiṭṭhi diṭṭhupādānaṃ. Yathāha –",
  "anya-e0102n:1202_2": "“tattha katamaṃ diṭṭhupādānaṃ?",
  "anya-e0102n:1202_3": "Natthi dinnaṃ,",
  "anya-e0102n:1202_4": "natthi yiṭṭhaṃ…pe…",
  "anya-e0102n:1202_5": "sacchikatvā pavedentīti yā evarūpā diṭṭhi…pe…",
  "anya-e0102n:1202_6": "vipariyesaggāho.",
  "anya-e0102n:1202_7": "Idaṃ vuccati diṭṭhupādāna”nti.",
  "anya-e0102n:1202_8": "Sīlabbatehi suddhīti parāmasanaṃ pana sīlabbatupādānaṃ. Yathāha –",
  "anya-e0102n:1202_9": "“tattha katamaṃ sīlabbatupādānaṃ?",
  "anya-e0102n:1202_10": "Sīlena suddhi,",
  "anya-e0102n:1202_11": "vatena suddhi,",
  "anya-e0102n:1202_12": "sīlabbatena suddhīti yā evarūpā diṭṭhi…pe…",
  "anya-e0102n:1202_13": "vipariyesaggāho.",
  "anya-e0102n:1202_14": "Idaṃ vuccati sīlabbatupādāna”nti.",
  "anya-e0102n:1202_15": "Vīsativatthukā sakkāyadiṭṭhi attavādupādānaṃ. Yathāha –",
  "anya-e0102n:1202_16": "“tattha katamaṃ attavādupādānaṃ?",
  "anya-e0102n:1202_17": "Idha assutavā puthujjano…pe…",
  "anya-e0102n:1202_18": "sappurisadhamme avinīto rūpaṃ attato samanupassati…pe…",
  "anya-e0102n:1202_19": "vipariyesaggāho,",
  "anya-e0102n:1202_20": "idaṃ vuccati attavādupādāna”nti.",
  "anya-e0102n:1202_21": "Ayamettha dhammasaṅkhepavitthāro.",
  "anya-e0102n:1203_0": "Kamatoti ettha pana tividho kamo uppattikkamo pahānakkamo desanākkamo ca.",
  "anya-e0102n:1203_1": "Tattha anamatagge saṃsāre imassa paṭhamaṃ uppattīti abhāvato kilesānaṃ nippariyāyena uppattikkamo na vuccati.",
  "anya-e0102n:1203_2": "Pariyāyena pana yebhuyyena ekasmiṃ bhave attaggāhapubbaṅgamo sassatucchedābhiniveso,",
  "anya-e0102n:1203_3": "tato “sassato ayaṃ attā”ti gaṇhato attavisuddhatthaṃ sīlabbatupādānaṃ,",
  "anya-e0102n:1203_4": "“ucchijjatī”ti gaṇhato paralokanirapekkhassa kāmupādānanti evaṃ paṭhamaṃ attavādupādānaṃ,",
  "anya-e0102n:1203_5": "tato diṭṭhisīlabbatakāmupādānānīti ayametesaṃ ekasmiṃ bhave uppattikkamo.",
  "anya-e0102n:1204_0": "Diṭṭhupādānādīni cettha paṭhamaṃ pahīyanti sotāpattimaggavajjhattā.",
  "anya-e0102n:1204_1": "Kāmupādānaṃ pacchā,",
  "anya-e0102n:1204_2": "arahattamaggavajjhattāti ayametesaṃ pahānakkamo.",
  "anya-e0102n:1205_0": "Mahāvisayattā pana pākaṭattā ca etesu kāmupādānaṃ paṭhamaṃ desitaṃ.",
  "anya-e0102n:1205_1": "Mahāvisayaṃ hi taṃ aṭṭhacittasampayogā,",
  "anya-e0102n:1205_2": "appavisayāni itarāni catucittasampayogā,",
  "anya-e0102n:1205_3": "yebhuyyena ca ālayarāmattā pajāya pākaṭaṃ kāmupādānaṃ,",
  "anya-e0102n:1205_4": "na itarāni.",
  "anya-e0102n:1205_5": "Kāmupādāna vā kāmānaṃ samadhigamatthaṃ kotūhalamaṅgalādibahulo hoti,",
  "anya-e0102n:1205_6": "sāssa diṭṭhīti tadanantaraṃ diṭṭhupādānaṃ,",
  "anya-e0102n:1205_7": "taṃ pabhijjamānaṃ sīlabbataattavādupādānavasena duvidhaṃ hoti.",
  "anya-e0102n:1205_8": "Tasmiṃ dvaye gokiriyaṃ kukkurakiriyaṃ vā disvāpi veditabbato oḷārikanti sīlabbatupādānaṃ paṭhamaṃ desitaṃ.",
  "anya-e0102n:1205_9": "Sukhumattā ante attavādupādānanti ayametesaṃ desanākkamo.",
  "anya-e0102n:1206_0": "Taṇhā ca purimassettha, ekadhā hoti paccayo;",
  "anya-e0102n:1207_0": "Sattadhā aṭṭhadhā vāpi, hoti sesattayassa sā.",
  "anya-e0102n:1208_0": "Ettha ca evaṃ desite upādānacatukke purimassa kāmupādānassa kāmataṇhā upanissayavasena ekadhāva paccayo hoti,",
  "anya-e0102n:1208_1": "taṇhābhinanditesu visayesu uppattito.",
  "anya-e0102n:1208_2": "Sesattayassa pana sahajātaaññamaññanissayasampayuttaatthiavigatahetuvasena sattadhā vā,",
  "anya-e0102n:1208_3": "upanissayena saha aṭṭhadhā vāpi paccayo hoti.",
  "anya-e0102n:1208_4": "Yadā ca sā upanissayavasena paccayo hoti,",
  "anya-e0102n:1208_5": "tadā asahajātāva hotīti.",
  "anya-e0102n:1209_0": "Ayaṃ “taṇhāpaccayā upādāna”nti padasmiṃ vitthārakathā.",
  "anya-e0102n:1210_0": "Upādānapaccayābhavapadavitthārakathā",
  "anya-e0102n:1211_0": "646. Upādānapaccayā bhavapade –",
  "anya-e0102n:1212_0": "Atthato dhammato ceva, sātthato bhedasaṅgahā;",
  "anya-e0102n:1213_0": "Yaṃ yassa paccayo ceva, viññātabbo vinicchayo.",
  "anya-e0102n:1214_0": "Tattha bhavatīti bhavo.",
  "anya-e0102n:1214_1": "So kammabhavo upapattibhavo cāti duvidho hoti. Yathāha –",
  "anya-e0102n:1214_2": "“bhavo duvidhena atthi kammabhavo,",
  "anya-e0102n:1214_3": "atthi upapattibhavo”ti.",
  "anya-e0102n:1214_4": "Tattha kammameva bhavo kammabhavo,",
  "anya-e0102n:1214_5": "tathā upapattiyeva bhavo upapattibhavo.",
  "anya-e0102n:1214_6": "Ettha ca upapatti bhavatīti bhavo.",
  "anya-e0102n:1214_7": "Kammaṃ pana yathā sukhakāraṇattā “sukho buddhānaṃ uppādo”ti vutto,",
  "anya-e0102n:1214_8": "evaṃ bhavakāraṇattā phalavohārena bhavoti veditabbanti.",
  "anya-e0102n:1214_9": "Evaṃ tāvettha atthato viññātabbo vinicchayo.",
  "anya-e0102n:1215_0": "647.",
  "anya-e0102n:1215_1": "Dhammato pana kammabhavo tāva saṅkhepato cetanā ceva cetanāsampayuttā ca abhijjhādayo kammasaṅkhātā dhammā. Yathāha –",
  "anya-e0102n:1215_2": "“tattha katamo kammabhavo?",
  "anya-e0102n:1215_3": "Puññābhisaṅkhāro apuññābhisaṅkhāro āneñjābhisaṅkhāro parittabhūmako vā mahābhūmako vā,",
  "anya-e0102n:1215_4": "ayaṃ vuccati kammabhavo.",
  "anya-e0102n:1215_5": "Sabbampi bhavagāmikammaṃ kammabhavo”ti.",
  "anya-e0102n:1215_6": "Ettha hi puññābhisaṅkhāroti terasa cetanā.",
  "anya-e0102n:1215_7": "Apuññābhisaṅkhāroti dvādasa.",
  "anya-e0102n:1215_8": "Āneñjābhisaṅkhāroti catasso cetanā.",
  "anya-e0102n:1215_9": "Evaṃ parittabhūmako vā mahābhūmako vāti etena tāsaṃyeva cetanānaṃ mandabahuvipākatā vuttā.",
  "anya-e0102n:1215_10": "Sabbampi bhavagāmikammanti iminā pana cetanāsampayuttā abhijjhādayo vuttā.",
  "anya-e0102n:1216_0": "Upapattibhavo pana saṅkhepato kammābhinibbattā khandhā,",
  "anya-e0102n:1216_1": "pabhedato navavidho hoti. Yathāha –",
  "anya-e0102n:1216_2": "“tattha katamo upapattibhavo?",
  "anya-e0102n:1216_3": "Kāmabhavo rūpabhavo arūpabhavo saññābhavo asaññābhavo nevasaññānāsaññābhavo,",
  "anya-e0102n:1216_4": "ekavokārabhavo catuvokārabhavo pañcavokārabhavo,",
  "anya-e0102n:1216_5": "ayaṃ vuccati upapattibhavo”ti.",
  "anya-e0102n:1216_6": "Tattha kāmasaṅkhāto bhavo kāmabhavo.",
  "anya-e0102n:1216_7": "Esa nayo rūpārūpabhavesu.",
  "anya-e0102n:1216_8": "Saññāvataṃ bhavo,",
  "anya-e0102n:1216_9": "saññā vā ettha bhave atthīti saññābhavo.",
  "anya-e0102n:1216_10": "Vipariyāyena asaññābhavo.",
  "anya-e0102n:1216_11": "Oḷārikāya saññāya abhāvā sukhumāya ca bhāvā nevasaññā,",
  "anya-e0102n:1216_12": "nāsaññā asmiṃ bhaveti nevasaññānāsaññābhavo.",
  "anya-e0102n:1216_13": "Ekena rūpakkhandhena vokiṇṇo bhavo ekavokārabhavo.",
  "anya-e0102n:1216_14": "Eko vā vokāro assa bhavassāti ekavokārabhavo.",
  "anya-e0102n:1216_15": "Esa nayo catuvokārapañcavokārabhavesu.",
  "anya-e0102n:1216_16": "Tattha kāmabhavo pañca upādiṇṇakkhandhā.",
  "anya-e0102n:1216_17": "Tathā rūpabhavo.",
  "anya-e0102n:1216_18": "Arūpabhavo cattāro,",
  "anya-e0102n:1216_19": "saññābhavo pañca.",
  "anya-e0102n:1216_20": "Asaññābhavo eko upādiṇṇakkhandho.",
  "anya-e0102n:1216_21": "Nevasaññānāsaññābhavo cattāro.",
  "anya-e0102n:1216_22": "Ekavokārabhavādayo ekacatupañcakkhandhā upādiṇṇakkhandhehīti evamettha dhammatopi viññātabbo vinicchayo.",
  "anya-e0102n:1217_0": "648.",
  "anya-e0102n:1217_1": "Sātthatoti yathā ca bhavaniddese,",
  "anya-e0102n:1217_2": "tatheva kāmaṃ saṅkhāraniddesepi puññābhisaṅkhārādayova vuttā,",
  "anya-e0102n:1217_3": "evaṃ santepi purime atītakammavasena idha paṭisandhiyā paccayattā,",
  "anya-e0102n:1217_4": "ime paccuppannakammavasena āyatiṃ paṭisandhiyā paccayattāti punavacanaṃ sātthakameva,",
  "anya-e0102n:1217_5": "pubbe vā “tattha katamo puññābhisaṅkhāro?",
  "anya-e0102n:1217_6": "Kusalā cetanā kāmāvacarā”ti evamādinā nayena cetanāva saṅkhārāti vuttā.",
  "anya-e0102n:1217_7": "Idha pana “sabbampi bhavagāmikamma”nti vacanato cetanāsampayuttāpi.",
  "anya-e0102n:1217_8": "Pubbe ca viññāṇapaccayameva kammaṃ “saṅkhārā”ti vuttaṃ.",
  "anya-e0102n:1217_9": "Idāni asaññābhavanibbattakampi.",
  "anya-e0102n:1217_10": "Kiṃ vā bahunā,",
  "anya-e0102n:1217_11": "“avijjāpaccayā saṅkhārā”ti ettha puññābhisaṅkhārādayova kusalākusalā dhammā vuttā.",
  "anya-e0102n:1217_12": "“Upādānapaccayā bhavo”ti idha pana upapattibhavassāpi saṅgahitattā kusalākusalābyākatā dhammā vuttā.",
  "anya-e0102n:1217_13": "Tasmā sabbathāpi sātthakamevidaṃ punavacananti evamettha sātthatopi viññātabbo vinicchayo.",
  "anya-e0102n:1218_0": "649.",
  "anya-e0102n:1218_1": "Bhedasaṅgahāti upādānapaccayā bhavassa bhedato ceva saṅgahato ca.",
  "anya-e0102n:1218_2": "Yañhi kāmupādānapaccayā kāmabhavanibbattakaṃ kammaṃ karīyati,",
  "anya-e0102n:1218_3": "so kammabhavo.",
  "anya-e0102n:1218_4": "Tadabhinibbattā khandhā upapattibhavo.",
  "anya-e0102n:1218_5": "Esa nayo rūpārūpabhavesu.",
  "anya-e0102n:1218_6": "Evaṃ kāmupādānapaccayā dve kāmabhavā,",
  "anya-e0102n:1218_7": "tadantogadhā ca saññābhavapañcavokārabhavā,",
  "anya-e0102n:1218_8": "dve rūpabhavā,",
  "anya-e0102n:1218_9": "tadantogadhā ca saññābhavaasaññābhavaekavokārabhavapañcavokārabhavā,",
  "anya-e0102n:1218_10": "dve arūpabhavā,",
  "anya-e0102n:1218_11": "tadantogadhā ca saññābhavanevasaññānāsaññābhavacatuvokārabhavāti saddhiṃ antogadhehi cha bhavā.",
  "anya-e0102n:1218_12": "Yathā ca kāmupādānapaccayā saddhiṃ antogadhehi cha bhavā.",
  "anya-e0102n:1218_13": "Tathā sesupādānapaccayāpīti evaṃ upādānapaccayā bhedato saddhiṃ antogadhehi catuvīsati bhavā.",
  "anya-e0102n:1219_0": "Saṅgahato pana kammabhavaṃ upapattibhavañca ekato katvā kāmupādānapaccayā saddhiṃ antogadhehi eko kāmabhavo.",
  "anya-e0102n:1219_1": "Tathā rūpārūpabhavāti tayo bhavā.",
  "anya-e0102n:1219_2": "Tathā sesupādānapaccayā pīti.",
  "anya-e0102n:1219_3": "Evaṃ upādānapaccayā saṅgahato saddhiṃ antogadhehi dvādasa bhavā.",
  "anya-e0102n:1219_4": "Apica avisesena upādānapaccayā kāmabhavūpagaṃ kammaṃ kammabhavo.",
  "anya-e0102n:1219_5": "Tadabhinibbattā khandhā upapattibhavo.",
  "anya-e0102n:1219_6": "Esa nayo rūpārūpabhavesu.",
  "anya-e0102n:1219_7": "Evaṃ upādānapaccayā saddhiṃ antogadhehi dve kāmabhavā,",
  "anya-e0102n:1219_8": "dve rūpabhavā,",
  "anya-e0102n:1219_9": "dve arūpabhavāti aparena pariyāyena saṅgahato cha bhavā.",
  "anya-e0102n:1219_10": "Kammabhavaupapattibhavabhedaṃ vā anupagamma saddhiṃ antogadhehi kāmabhavādivasena tayo bhavā honti.",
  "anya-e0102n:1219_11": "Kāmabhavādibhedampi anupagamma kammabhavaupapattibhavavasena dve bhavā honti.",
  "anya-e0102n:1219_12": "Kammupapattibhedañcāpi anupagamma upādānapaccayā bhavoti bhavavasena ekova bhavo hotīti evamettha upādānapaccayassa",
  "anya-e0102n:1219_13": "bhavassa bhedasaṅgahāpi viññātabbo vinicchayo.",
  "anya-e0102n:1220_0": "650.",
  "anya-e0102n:1220_1": "Yaṃ yassa paccayo cevāti yañcettha upādānaṃ yassa paccayo hoti,",
  "anya-e0102n:1220_2": "tatopi viññātabbo vinicchayoti attho.",
  "anya-e0102n:1220_3": "Kiṃ panettha kassa paccayo hoti?",
  "anya-e0102n:1220_4": "Yaṃkiñci yassa kassaci paccayo hotiyeva.",
  "anya-e0102n:1220_5": "Ummattako viya hi puthujjano.",
  "anya-e0102n:1220_6": "So idaṃ yuttaṃ idaṃ ayuttanti avicāretvā yassa kassaci upādānassa vasena yaṃkiñci bhavaṃ patthetvā yaṃkiñci kammaṃ karotiyeva.",
  "anya-e0102n:1220_7": "Tasmā yadekacce sīlabbatupādānena rūpārūpabhavā na hontīti vadanti,",
  "anya-e0102n:1220_8": "taṃ na gahetabbaṃ.",
  "anya-e0102n:1220_9": "Sabbena pana sabbo hotīti gahetabbaṃ.",
  "anya-e0102n:1221_0": "Seyyathidaṃ –",
  "anya-e0102n:1221_1": "idhekacco anussavavasena vā diṭṭhānusārena vā “kāmā nāmete manussaloke ceva khattiyamahāsālakulādīsu,",
  "anya-e0102n:1221_2": "cha kāmāvacaradevaloke ca samiddhā”ti cintetvā tesaṃ adhigamatthaṃ asaddhammassavanādīhi vañcito “iminā",
  "anya-e0102n:1221_3": "kammena kāmā sampajjantī”ti maññamāno kāmupādānavasena kāyaduccaritādīnipi karoti,",
  "anya-e0102n:1221_4": "so duccaritapāripūriyā apāye upapajjati.",
  "anya-e0102n:1221_5": "Sandiṭṭhike vā pana kāme patthayamāno paṭiladdhe ca gopayamāno kāmupādānavasena kāyaduccaritādīni karoti,",
  "anya-e0102n:1221_6": "so duccaritapāripūriyā apāye upapajjati.",
  "anya-e0102n:1221_7": "Tatrāssa upapattihetubhūtaṃ kammaṃ kammabhavo.",
  "anya-e0102n:1221_8": "Kammābhinibbattā khandhā upapattibhavo.",
  "anya-e0102n:1221_9": "Saññābhavapañcavokārabhavā pana tadantogadhā eva.",
  "anya-e0102n:1222_0": "Aparo pana saddhammassavanādīhi upabrūhitañāṇo “iminā kammena kāmā sampajjantī”ti maññamāno kāmupādānavasena kāyasucaritādīni karoti.",
  "anya-e0102n:1222_1": "So sucaritapāripūriyā devesu vā manussesu vā upapajjati.",
  "anya-e0102n:1222_2": "Tatrāssa upapattihetubhūtaṃ kammaṃ kammabhavo.",
  "anya-e0102n:1222_3": "Kammābhinibbattā khandhā upapattibhavo.",
  "anya-e0102n:1222_4": "Saññābhavapañcavokārabhavā pana tadantogadhā eva.",
  "anya-e0102n:1222_5": "Iti kāmupādānaṃ sappabhedassa sāntogadhassa kāmabhavassa paccayo hoti.",
  "anya-e0102n:1223_0": "Aparo “rūpārūpabhavesu tato samiddhatarā kāmā”ti sutvā parikappetvā vā kāmupādānavaseneva rūpārūpasamāpattiyo",
  "anya-e0102n:1223_1": "nibbattetvā samāpattibalena rūpārūpabrahmaloke upapajjati.",
  "anya-e0102n:1223_2": "Tatrāssa upapattihetubhūtaṃ kammaṃ kammabhavo.",
  "anya-e0102n:1223_3": "Kammābhinibbattā khandhā upapattibhavo. Saññā- asaññā-",
  "anya-e0102n:1223_4": "nevasaññānāsaññā- eka- catu-",
  "anya-e0102n:1223_5": "pañcavokārabhavā pana tadantogadhā eva.",
  "anya-e0102n:1223_6": "Iti kāmupādānaṃ sappabhedānaṃ sāntogadhānaṃ rūpārūpabhavānampi paccayo hoti.",
  "anya-e0102n:1224_0": "Aparo “ayaṃ attā nāma kāmāvacarasampattibhave vā rūpārūpabhavānaṃ vā aññatarasmiṃ ucchinne suucchinno",
  "anya-e0102n:1224_1": "hotī”ti ucchedadiṭṭhiṃ upādāya tadupagaṃ kammaṃ karoti,",
  "anya-e0102n:1224_2": "tassa taṃ kammaṃ kammabhavo.",
  "anya-e0102n:1224_3": "Kammābhinibbattā khandhā upapattibhavo.",
  "anya-e0102n:1224_4": "Saññābhavādayo pana tadantogadhā eva.",
  "anya-e0102n:1224_5": "Iti diṭṭhupādānaṃ sappabhedānaṃ sāntogadhānaṃ tiṇṇampi kāmarūpārūpabhavānaṃ paccayo hoti.",
  "anya-e0102n:1225_0": "Aparo “ayaṃ attā nāma kāmāvacarasampattibhave vā rūpārūpabhavānaṃ vā aññatarasmiṃ sukhī hoti vigatapariḷāho”ti",
  "anya-e0102n:1225_1": "attavādupādānena tadupagaṃ kammaṃ karoti,",
  "anya-e0102n:1225_2": "tassa taṃ kammaṃ kammabhavo.",
  "anya-e0102n:1225_3": "Tadabhinibbattā khandhā upapattibhavo.",
  "anya-e0102n:1225_4": "Saññābhavādayo pana tadantogadhā eva.",
  "anya-e0102n:1225_5": "Iti attavādupādānaṃ sappabhedānaṃ sāntogadhānaṃ tiṇṇaṃ bhavānaṃ paccayo hoti.",
  "anya-e0102n:1226_0": "Aparo “idaṃ sīlabbataṃ nāma kāmāvacarasampattibhave vā rūpārūpabhavānaṃ vā aññatarasmiṃ paripūrentassa",
  "anya-e0102n:1226_1": "sukhaṃ pāripūriṃ gacchatī”ti sīlabbatupādānavasena tadupagaṃ kammaṃ karoti,",
  "anya-e0102n:1226_2": "tassa taṃ kammaṃ kammabhavo.",
  "anya-e0102n:1226_3": "Tadabhinibbattā khandhā upapattibhavo.",
  "anya-e0102n:1226_4": "Saññābhavādayo pana tadantogadhā eva.",
  "anya-e0102n:1226_5": "Iti sīlabbatupādānaṃ sappabhedānaṃ sāntogadhānaṃ tiṇṇaṃ bhavānaṃ paccayo hoti.",
  "anya-e0102n:1226_6": "Evamettha yaṃ yassa paccayo hoti,",
  "anya-e0102n:1226_7": "tatopi viññātabbo vinicchayo.",
  "anya-e0102n:1227_0": "Kiṃ panettha kassa bhavassa kathaṃ paccayo hotīti ce?",
  "anya-e0102n:1228_0": "Rūpārūpabhavānaṃ, upanissayapaccayo upādānaṃ;",
  "anya-e0102n:1229_0": "Sahajātādīhipi taṃ, kāmabhavassāti viññeyyaṃ.",
  "anya-e0102n:1230_0": "Rūpārūpabhavānaṃ hi,",
  "anya-e0102n:1230_1": "kāmabhavapariyāpannassa ca kammabhave kusalakammasseva,",
  "anya-e0102n:1230_2": "upapattibhavassa cetaṃ catubbidhampi upādānaṃ upanissayapaccayavasena ekadhāva paccayo hoti.",
  "anya-e0102n:1230_3": "Kāmabhave attanā sampayuttākusalakammabhavassa sahajātaaññamaññanissayasampayuttaatthiavigatahetupaccayappabhedehi sahajātādīhi paccayo hoti.",
  "anya-e0102n:1230_4": "Vippayuttassa pana upanissayapaccayenevāti.",
  "anya-e0102n:1231_0": "Ayaṃ “upādānapaccayā bhavo”ti padasmiṃ vitthārakathā.",
  "anya-e0102n:1232_0": "Bhavapaccayājātiādivitthārakathā",
  "anya-e0102n:1233_0": "651.",
  "anya-e0102n:1233_1": "Bhavapaccayā jātītiādīsu jātiādīnaṃ vinicchayo saccaniddese vuttanayeneva veditabbo.",
  "anya-e0102n:1233_2": "Bhavoti panettha kammabhavova adhippeto.",
  "anya-e0102n:1233_3": "So hi jātiyā paccayo,",
  "anya-e0102n:1233_4": "na upapattibhavo.",
  "anya-e0102n:1233_5": "So ca pana kammapaccayaupanissayapaccayavasena dvedhā paccayo hotīti.",
  "anya-e0102n:1234_0": "Tattha siyā –",
  "anya-e0102n:1234_1": "kathaṃ panetaṃ jānitabbaṃ bhavo jātiyā paccayoti ce?",
  "anya-e0102n:1234_2": "Bāhirapaccayasamattepi hīnapaṇītatādivisesadassanato.",
  "anya-e0102n:1234_3": "Bāhirānaṃ hi janakajananīsukkasoṇitāhārādīnaṃ paccayānaṃ samattepi sattānaṃ yamakānampi sataṃ hīnapaṇītatādiviseso dissati.",
  "anya-e0102n:1234_4": "So ca na ahetuko sabbadā ca sabbesañca abhāvato,",
  "anya-e0102n:1234_5": "na kammabhavato aññahetuko tadabhinibbattakasattānaṃ ajjhattasantāne aññassa kāraṇassa abhāvatoti kammabhavahetukova.",
  "anya-e0102n:1234_6": "Kammaṃ hi sattānaṃ hīnapaṇītatādivisesassa hetu.",
  "anya-e0102n:1234_7": "Tenāha bhagavā “kammaṃ satte vibhajati yadidaṃ hīnappaṇītatāyā”ti.",
  "anya-e0102n:1234_8": "Tasmā jānitabbametaṃ “bhavo jātiyā paccayo”ti.",
  "anya-e0102n:1235_0": "Yasmā ca asati jātiyā jarāmaraṇaṃ nāma,",
  "anya-e0102n:1235_1": "sokādayo vā dhammā na honti.",
  "anya-e0102n:1235_2": "Jātiyā pana sati jarāmaraṇañceva,",
  "anya-e0102n:1235_3": "jarāmaraṇasaṅkhātadukkhadhammaphuṭṭhassa ca bālajanassa jarāmaraṇābhisambandhā vā tena tena dukkhadhammena",
  "anya-e0102n:1235_4": "phuṭṭhassa anabhisambandhā vā sokādayo ca dhammā honti.",
  "anya-e0102n:1235_5": "Tasmā ayampi jāti jarāmaraṇassa ceva sokādīnañca paccayo hotīti veditabbā.",
  "anya-e0102n:1235_6": "Sā pana upanissayakoṭiyā ekadhāva paccayo hotīti.",
  "anya-e0102n:1236_0": "Ayaṃ “bhavapaccayā jātī”tiādīsu vitthārakathā.",
  "anya-e0102n:1237_0": "Bhavacakkakathā",
  "anya-e0102n:1238_0": "652.",
  "anya-e0102n:1238_1": "Yasmā panettha sokādayo avasāne vuttā,",
  "anya-e0102n:1238_2": "tasmā yā sā avijjāpaccayā saṅkhārāti evametassa bhavacakkassa ādimhi vuttā, sā,",
  "anya-e0102n:1239_0": "Sokādīhi avijjā, siddhā bhavacakkamaviditādimidaṃ;",
  "anya-e0102n:1240_0": "Kārakavedakarahitaṃ, dvādasavidhasuññatāsuññaṃ.",
  "anya-e0102n:1241_0": "Satataṃ samitaṃ pavattatīti veditabbaṃ.",
  "anya-e0102n:1242_0": "Kathaṃ panettha sokādīhi avijjā siddhā,",
  "anya-e0102n:1242_1": "kathamidaṃ bhavacakkaṃ aviditādi,",
  "anya-e0102n:1242_2": "kathaṃ kārakavedakarahitaṃ,",
  "anya-e0102n:1242_3": "kathaṃ dvādasavidhasuññatāsuññanti ce?",
  "anya-e0102n:1242_4": "Ettha hi sokadomanassupāyāsā avijjāya aviyogino,",
  "anya-e0102n:1242_5": "paridevo ca nāma mūḷhassāti tesu tāva siddhesu siddhā hoti avijjā.",
  "anya-e0102n:1242_6": "Apica “āsavasamudayā avijjāsamudayo”ti vuttaṃ.",
  "anya-e0102n:1242_7": "Āsavasamudayā cete sokādayo honti.",
  "anya-e0102n:1243_0": "Kathaṃ? Vatthukāmaviyoge tāva soko kāmāsavasamudayā hoti. Yathāha –",
  "anya-e0102n:1244_0": "“Tassa ce kāmayānassa, chandajātassa jantuno;",
  "anya-e0102n:1245_0": "Te kāmā parihāyanti, sallaviddhova ruppatī”ti. ;",
  "anya-e0102n:1246_0": "Yathā cāha – “kāmato jāyati soko”ti..",
  "anya-e0102n:1247_0": "Sabbepi cete diṭṭhāsavasamudayā honti. Yathāha –",
  "anya-e0102n:1248_0": "“Tassa ‘ahaṃ rūpaṃ mama rūpa’nti pariyuṭṭhaṭṭhāyino rūpavipariṇāmaññathābhāvā uppajjanti sokaparidevadukkhadomanassupāyāsā”ti.",
  "anya-e0102n:1249_0": "Yathā ca diṭṭhāsavasamudayā, evaṃ bhavāsavasamudayāpi. Yathāha –",
  "anya-e0102n:1250_0": "“Yepi te devā dīghāyukā vaṇṇavanto sukhabahulā uccesu vimānesu ciraṭṭhitikā,",
  "anya-e0102n:1250_1": "tepi tathāgatassa dhammadesanaṃ sutvā bhayaṃ santāsaṃ saṃvegamāpajjantī”ti.",
  "anya-e0102n:1250_2": "Pañca pubbanimittāni disvā maraṇabhayena santajjitānaṃ devānaṃ viya.",
  "anya-e0102n:1251_0": "Yathā ca bhavāsavasamudayā, evaṃ avijjāsavasamudayāpi. Yathāha –",
  "anya-e0102n:1252_0": "“Sa kho so, bhikkhave, bālo tividhaṃ diṭṭheva dhamme dukkhaṃ domanassaṃ paṭisaṃvedetī”ti.",
  "anya-e0102n:1253_0": "Iti yasmā āsavasamudayā ete dhammā honti,",
  "anya-e0102n:1253_1": "tasmā ete sijjhamānā avijjāya hetubhūte āsave sādhenti.",
  "anya-e0102n:1253_2": "Āsavesu ca siddhesu paccayabhāve bhāvato avijjāpi siddhāva hotīti.",
  "anya-e0102n:1253_3": "Evaṃ tāvettha sokādīhi avijjā siddhā hotīti veditabbā.",
  "anya-e0102n:1254_0": "Yasmā pana evaṃ paccayabhāve bhāvato avijjāya siddhāya puna avijjāpaccayā saṅkhārā,",
  "anya-e0102n:1254_1": "saṅkhārapaccayā viññāṇanti evaṃ hetuphalaparamparāya pariyosānaṃ natthi.",
  "anya-e0102n:1254_2": "Tasmā taṃ hetuphalasambandhavasena pavattaṃ dvādasaṅgaṃ bhavacakkaṃ aviditādīti siddhaṃ hoti.",
  "anya-e0102n:1255_0": "Evaṃ sati avijjāpaccayā saṅkhārāti idaṃ ādimattakathanaṃ virujjhatīti ce.",
  "anya-e0102n:1255_1": "Nayidaṃ ādimattakathanaṃ.",
  "anya-e0102n:1255_2": "Padhānadhammakathanaṃ panetaṃ.",
  "anya-e0102n:1255_3": "Tiṇṇannaṃ hi vaṭṭānaṃ avijjā padhānā.",
  "anya-e0102n:1255_4": "Avijjāggahaṇena hi avasesakilesavaṭṭañca kammādīni ca bālaṃ palibodhenti.",
  "anya-e0102n:1255_5": "Sappasiraggahaṇena sesasappasarīraṃ viya bāhaṃ.",
  "anya-e0102n:1255_6": "Avijjāsamucchede pana kate tehi vimokkho hoti.",
  "anya-e0102n:1255_7": "Sappasiracchede kate palibodhitabāhāvimokkho viya. Yathāha –",
  "anya-e0102n:1255_8": "“avijjāyatveva asesavirāganirodhā saṅkhāranirodho”tiādi.",
  "anya-e0102n:1255_9": "Iti yaṃ gaṇhato bandho,",
  "anya-e0102n:1255_10": "muccato ca mokkho hoti,",
  "anya-e0102n:1255_11": "tassa padhānadhammassa kathanamidaṃ,",
  "anya-e0102n:1255_12": "na ādimattakathananti.",
  "anya-e0102n:1255_13": "Evamidaṃ bhavacakkaṃ aviditādīti veditabbaṃ.",
  "anya-e0102n:1256_0": "Tayidaṃ yasmā avijjādīhi kāraṇehi saṅkhārādīnaṃ pavatti,",
  "anya-e0102n:1256_1": "tasmā tato aññena “brahmā mahābrahmā seṭṭho sajitā”ti evaṃ parikappitena brahmādinā vā saṃsārassa kārakena,",
  "anya-e0102n:1256_2": "“so kho pana me ayaṃ attā vado vedeyyo”ti evaṃ parikappitena attanā vā sukhadukkhānaṃ vedakena rahitaṃ.",
  "anya-e0102n:1256_3": "Iti kārakavedakarahitanti veditabbaṃ.",
  "anya-e0102n:1257_0": "Yasmā panettha avijjā udayabbayadhammakattā dhuvabhāvena,",
  "anya-e0102n:1257_1": "saṃkiliṭṭhattā saṃkilesikattā ca subhabhāvena,",
  "anya-e0102n:1257_2": "udayabbayapaṭipīḷitattā sukhabhāvena,",
  "anya-e0102n:1257_3": "paccayāyattavuttittā vasavattanabhūtena attabhāvena ca suññā.",
  "anya-e0102n:1257_4": "Tathā saṅkhārādīnipi aṅgāni.",
  "anya-e0102n:1257_5": "Yasmā vā avijjā na attā,",
  "anya-e0102n:1257_6": "na attano,",
  "anya-e0102n:1257_7": "na attani,",
  "anya-e0102n:1257_8": "na attavatī.",
  "anya-e0102n:1257_9": "Tathā saṅkhārādīnipi aṅgāni.",
  "anya-e0102n:1257_10": "Tasmā dvādasavidhasuññatāsuññametaṃ bhavacakkanti veditabbaṃ.",
  "anya-e0102n:1258_0": "653. Evañca viditvā puna,",
  "anya-e0102n:1259_0": "Tassāvijjātaṇhā, mūlamatītādayo tayo kālā;",
  "anya-e0102n:1260_0": "Dve aṭṭha dve eva ca, sarūpato tesu aṅgāni.",
  "anya-e0102n:1261_0": "Tassa kho panetassa bhavacakkassa avijjā taṇhā cāti dve dhammā mūlanti veditabbā.",
  "anya-e0102n:1261_1": "Tadetaṃ pubbantāharaṇato avijjāmūlaṃ vedanāvasānaṃ,",
  "anya-e0102n:1261_2": "aparantasantānato taṇhāmūlaṃ jarāmaraṇāvasānanti duvidhaṃ hoti.",
  "anya-e0102n:1261_3": "Tattha purimaṃ diṭṭhicaritavasena vuttaṃ,",
  "anya-e0102n:1261_4": "pacchimaṃ taṇhācaritavasena.",
  "anya-e0102n:1261_5": "Diṭṭhicaritānaṃ hi avijjā,",
  "anya-e0102n:1261_6": "taṇhācaritānañca taṇhā saṃsāranāyikā.",
  "anya-e0102n:1261_7": "Ucchedadiṭṭhisamugghātāya vā paṭhamaṃ,",
  "anya-e0102n:1261_8": "phaluppattiyā hetūnaṃ anupacchedappakāsanato,",
  "anya-e0102n:1261_9": "sassatadiṭṭhisamugghātāya dutiyaṃ,",
  "anya-e0102n:1261_10": "uppannānaṃ jarāmaraṇappakāsanato.",
  "anya-e0102n:1261_11": "Gabbhaseyyakavasena vā purimaṃ,",
  "anya-e0102n:1261_12": "anupubbapavattidīpanato,",
  "anya-e0102n:1261_13": "opapātikavasena pacchimaṃ,",
  "anya-e0102n:1261_14": "sahuppattidīpanato.",
  "anya-e0102n:1262_0": "Atītapaccuppannānāgatā cassa tayo kālā.",
  "anya-e0102n:1262_1": "Tesu pāḷiyaṃ sarūpato āgatavasena “avijjā,",
  "anya-e0102n:1262_2": "saṅkhārā cā”ti dve aṅgāni atītakālāni.",
  "anya-e0102n:1262_3": "Viññāṇādīni bhavāvasānāni aṭṭha paccuppannakālāni.",
  "anya-e0102n:1262_4": "Jāti ceva jarāmaraṇañca dve anāgatakālānīti veditabbāni.",
  "anya-e0102n:1263_0": "654. Puna,",
  "anya-e0102n:1264_0": "“Hetuphalahetupubbaka-tisandhicatubhedasaṅgahañcetaṃ;",
  "anya-e0102n:1265_0": "Vīsati ākārāraṃ, tivaṭṭamanavaṭṭhitaṃ bhamati”.",
  "anya-e0102n:1266_0": "Itipi veditabbaṃ.",
  "anya-e0102n:1267_0": "Tattha saṅkhārānañca paṭisandhiviññāṇassa ca antarā eko hetuphalasandhi nāma.",
  "anya-e0102n:1267_1": "Vedanāya ca taṇhāya ca antarā eko phalahetusandhi nāma.",
  "anya-e0102n:1267_2": "Bhavassa ca jātiyā ca antarā eko hetuphalasandhīti evamidaṃ hetuphalahetupubbakatisandhīti veditabbaṃ.",
  "anya-e0102n:1268_0": "Sandhīnaṃ ādipariyosānavavatthitā panassa cattāro saṅgahā honti.",
  "anya-e0102n:1268_1": "Seyyathidaṃ –",
  "anya-e0102n:1268_2": "avijjāsaṅkhārā eko saṅgaho.",
  "anya-e0102n:1268_3": "Viññāṇanāmarūpasaḷāyatanaphassavedanā dutiyo.",
  "anya-e0102n:1268_4": "Taṇhupādānabhavā tatiyo.",
  "anya-e0102n:1268_5": "Jātijarāmaraṇaṃ catutthoti.",
  "anya-e0102n:1268_6": "Evamidaṃ catubhedasaṅgahanti veditabbaṃ.",
  "anya-e0102n:1269_0": "Atīte hetavo pañca, idāni phalapañcakaṃ;",
  "anya-e0102n:1270_0": "Idāni hetavo pañca, āyatiṃ phalapañcakanti.",
  "anya-e0102n:1271_0": "Etehi pana vīsatiyā ākārasaṅkhātehi arehi vīsatiākārāranti veditabbaṃ.",
  "anya-e0102n:1271_1": "Tattha atīte hetavo pañcāti avijjā saṅkhārā cāti ime tāva dve vuttā eva.",
  "anya-e0102n:1271_2": "Yasmā pana avidvā paritassati,",
  "anya-e0102n:1271_3": "paritassito upādiyati,",
  "anya-e0102n:1271_4": "tassupādānapaccayā bhavo.",
  "anya-e0102n:1271_5": "Tasmā taṇhupādānabhavāpi gahitā honti.",
  "anya-e0102n:1271_6": "Tenāha “purimakammabhavasmiṃ moho avijjā,",
  "anya-e0102n:1271_7": "āyūhanā saṅkhārā,",
  "anya-e0102n:1271_8": "nikanti taṇhā,",
  "anya-e0102n:1271_9": "upagamanaṃ upādānaṃ,",
  "anya-e0102n:1271_10": "cetanā bhavoti ime pañca dhammā purimakammabhavasmiṃ idha paṭisandhiyā paccayā”ti.",
  "anya-e0102n:1272_0": "Tattha purimakammabhavasminti purime kammabhave,",
  "anya-e0102n:1272_1": "atītajātiyaṃ kammabhave kariyamāneti attho.",
  "anya-e0102n:1272_2": "Moho avijjāti yo tadā dukkhādīsu moho,",
  "anya-e0102n:1272_3": "yena mūḷho kammaṃ karoti,",
  "anya-e0102n:1272_4": "sā avijjā.",
  "anya-e0102n:1272_5": "Āyūhanā saṅkhārāti taṃ kammaṃ karoto yā purimacetanāyo,",
  "anya-e0102n:1272_6": "yathā “dānaṃ dassāmī”ti cittaṃ uppādetvā māsampi saṃvaccharampi dānupakaraṇāni sajjentassa uppannā purimacetanāyo.",
  "anya-e0102n:1272_7": "Paṭiggāhakānaṃ pana hatthe dakkhiṇaṃ patiṭṭhāpayato cetanā bhavoti vuccati.",
  "anya-e0102n:1272_8": "Ekāvajjanesu vā chasu javanesu cetanā āyūhanā saṅkhārā nāma.",
  "anya-e0102n:1272_9": "Sattame bhavo.",
  "anya-e0102n:1272_10": "Yā kāci vā pana cetanā bhavo.",
  "anya-e0102n:1272_11": "Sampayuttā āyūhanā saṅkhārā nāma.",
  "anya-e0102n:1272_12": "Nikanti taṇhāti yā kammaṃ karontassa phale upapattibhave nikāmanā patthanā,",
  "anya-e0102n:1272_13": "sā taṇhā nāma.",
  "anya-e0102n:1272_14": "Upagamanaṃ upādānanti yaṃ kammabhavassa paccayabhūtaṃ “idaṃ katvā asukasmiṃ nāma ṭhāne kāme sevissāmi",
  "anya-e0102n:1272_15": "ucchijjissāmī”tiādinā nayena pavattaṃ upagamanaṃ gahaṇaṃ parāmasanaṃ,",
  "anya-e0102n:1272_16": "idaṃ upādānaṃ nāma.",
  "anya-e0102n:1272_17": "Cetanā bhavoti āyūhanāvasāne vuttā cetanā bhavoti evamattho veditabbo.",
  "anya-e0102n:1273_0": "Idāni phalapañcakanti viññāṇādivedanāvasānaṃ pāḷiyaṃ āgatameva. Yathāha –",
  "anya-e0102n:1273_1": "“idha paṭisandhi viññāṇaṃ,",
  "anya-e0102n:1273_2": "okkanti nāmarūpaṃ,",
  "anya-e0102n:1273_3": "pasādo āyatanaṃ,",
  "anya-e0102n:1273_4": "phuṭṭho phasso,",
  "anya-e0102n:1273_5": "vedayitaṃ vedanā,",
  "anya-e0102n:1273_6": "ime pañca dhammā idhūpapattibhavasmiṃ purekatassa kammassa paccayā”ti.",
  "anya-e0102n:1273_7": "Tattha paṭisandhi viññāṇanti yaṃ bhavantarapaṭisandhānavasena uppannattā paṭisandhīti vuccati,",
  "anya-e0102n:1273_8": "taṃ viññāṇaṃ.",
  "anya-e0102n:1273_9": "Okkanti nāmarūpanti yā gabbhe rūpārūpadhammānaṃ okkanti āgantvā pavisanaṃ viya,",
  "anya-e0102n:1273_10": "idaṃ nāmarūpaṃ.",
  "anya-e0102n:1273_11": "Pasādo āyatananti idaṃ cakkhādipañcāyatanavasena vuttaṃ.",
  "anya-e0102n:1273_12": "Phuṭṭho phassoti yo ārammaṇaṃ phuṭṭho phusanto uppanno,",
  "anya-e0102n:1273_13": "ayaṃ phasso.",
  "anya-e0102n:1273_14": "Vedayitaṃ vedanāti yaṃ paṭisandhiviññāṇena vā saḷāyatanapaccayena vā phassena saha uppannaṃ vipākavedayitaṃ,",
  "anya-e0102n:1273_15": "sā vedanāti evamattho veditabbo.",
  "anya-e0102n:1274_0": "Idāni hetavo pañcāti taṇhādayo pāḷiyaṃ āgatā taṇhupādānabhavā.",
  "anya-e0102n:1274_1": "Bhave pana gahite tassa pubbabhāgā taṃsampayuttā vā saṅkhārā gahitāva honti.",
  "anya-e0102n:1274_2": "Taṇhupādānaggahaṇena ca taṃsampayuttā,",
  "anya-e0102n:1274_3": "yāya vā mūḷho kammaṃ karoti,",
  "anya-e0102n:1274_4": "sā avijjā gahitāva hotīti.",
  "anya-e0102n:1274_5": "Evaṃ pañca.",
  "anya-e0102n:1274_6": "Tenāha “idha paripakkattā āyatanānaṃ moho avijjā,",
  "anya-e0102n:1274_7": "āyūhanā saṅkhārā,",
  "anya-e0102n:1274_8": "nikanti taṇhā,",
  "anya-e0102n:1274_9": "upagamanaṃ upādānaṃ,",
  "anya-e0102n:1274_10": "cetanā bhavoti ime pañca dhammā idha kammabhavasmiṃ āyatiṃ paṭisandhiyā paccayā”ti.",
  "anya-e0102n:1274_11": "Tattha idha paripakkattā āyatanānanti paripakkāyatanassa kammakaraṇakāle sammoho dassito.",
  "anya-e0102n:1274_12": "Sesaṃ uttānatthameva.",
  "anya-e0102n:1275_0": "Āyatiṃ phalapañcakanti viññāṇādīni pañca.",
  "anya-e0102n:1275_1": "Tāni jātiggahaṇena vuttāni.",
  "anya-e0102n:1275_2": "Jarāmaraṇaṃ pana tesaṃyeva jarāmaraṇaṃ. Tenāha –",
  "anya-e0102n:1275_3": "“āyatiṃ paṭisandhi viññāṇaṃ,",
  "anya-e0102n:1275_4": "okkanti nāmarūpaṃ,",
  "anya-e0102n:1275_5": "pasādo āyatanaṃ,",
  "anya-e0102n:1275_6": "phuṭṭho phasso,",
  "anya-e0102n:1275_7": "vedayitaṃ vedanā,",
  "anya-e0102n:1275_8": "ime pañca dhammā āyatiṃ upapattibhavasmiṃ idha katassa kammassa paccayā”ti.",
  "anya-e0102n:1275_9": "Evamidaṃ vīsati ākārāraṃ hoti.",
  "anya-e0102n:1276_0": "Tivaṭṭamanavaṭṭhitaṃ bhamatīti ettha pana saṅkhārabhavā kammavaṭṭaṃ,",
  "anya-e0102n:1276_1": "avijjātaṇhupādānāni kilesavaṭṭaṃ,",
  "anya-e0102n:1276_2": "viññāṇanāmarūpasaḷāyatanaphassavedanā vipākavaṭṭanti imehi tīhi vaṭṭehi tivaṭṭamidaṃ bhavacakkaṃ yāva kilesavaṭṭaṃ na upacchijjati,",
  "anya-e0102n:1276_3": "tāva anupacchinnapaccayattā anavaṭṭhitaṃ punappunaṃ parivattanato bhamatiyevāti veditabbaṃ.",
  "anya-e0102n:1277_0": "655. Tayidamevaṃ bhamamānaṃ,",
  "anya-e0102n:1278_0": "Saccappabhavato kiccā, vāraṇā upamāhi ca;",
  "anya-e0102n:1279_0": "Gambhīranayabhedā ca, viññātabbaṃ yathārahaṃ.",
  "anya-e0102n:1280_0": "Tattha yasmā kusalākusalaṃ kammaṃ avisesena samudayasaccanti saccavibhaṅge vuttaṃ,",
  "anya-e0102n:1280_1": "tasmā avijjāpaccayā saṅkhārāti avijjāya saṅkhārā dutiyasaccappabhavaṃ dutiyasaccaṃ.",
  "anya-e0102n:1280_2": "Saṅkhārehi viññāṇaṃ dutiyasaccappabhavaṃ paṭhamasaccaṃ.",
  "anya-e0102n:1280_3": "Viññāṇādīhi nāmarūpādīni vipākavedanāpariyosānāni paṭhamasaccappabhavaṃ paṭhamasaccaṃ.",
  "anya-e0102n:1280_4": "Vedanāya taṇhā paṭhamasaccappabhavaṃ dutiyasaccaṃ.",
  "anya-e0102n:1280_5": "Taṇhāya upādānaṃ dutiyasaccappabhavaṃ dutiyasaccaṃ.",
  "anya-e0102n:1280_6": "Upādānato bhavo dutiyasaccappabhavaṃ paṭhamadutiyasaccadvayaṃ.",
  "anya-e0102n:1280_7": "Bhavato jāti dutiyasaccappabhavaṃ paṭhamasaccaṃ.",
  "anya-e0102n:1280_8": "Jātiyā jarāmaraṇaṃ paṭhamasaccappabhavaṃ paṭhamasaccanti evaṃ tāvidaṃ saccappabhavato viññātabbaṃ yathārahaṃ.",
  "anya-e0102n:1281_0": "656.",
  "anya-e0102n:1281_1": "Yasmā panettha avijjā vatthūsu ca satte sammoheti,",
  "anya-e0102n:1281_2": "paccayo ca hoti saṅkhārānaṃ pātubhāvāya.",
  "anya-e0102n:1281_3": "Tathā saṅkhārā saṅkhatañca abhisaṅkharonti,",
  "anya-e0102n:1281_4": "paccayā ca honti viññāṇassa.",
  "anya-e0102n:1281_5": "Viññāṇampi vatthuñca paṭivijānāti,",
  "anya-e0102n:1281_6": "paccayo ca hoti nāmarūpassa.",
  "anya-e0102n:1281_7": "Nāmarūpampi aññamaññañca upatthambheti,",
  "anya-e0102n:1281_8": "paccayo ca hoti saḷāyatanassa.",
  "anya-e0102n:1281_9": "Saḷāyatanampi savisaye ca pavattati,",
  "anya-e0102n:1281_10": "paccayo ca hoti phassassa.",
  "anya-e0102n:1281_11": "Phassopi ārammaṇañca phusati,",
  "anya-e0102n:1281_12": "paccayo ca hoti vedanāya.",
  "anya-e0102n:1281_13": "Vedanāpi ārammaṇarasañca anubhavati,",
  "anya-e0102n:1281_14": "paccayo ca hoti taṇhāya.",
  "anya-e0102n:1281_15": "Taṇhāpi rajjanīye ca dhamme rajjati,",
  "anya-e0102n:1281_16": "paccayo ca hoti upādānassa.",
  "anya-e0102n:1281_17": "Upādānampi upādāniye ca dhamme upādiyati,",
  "anya-e0102n:1281_18": "paccayo ca hoti bhavassa.",
  "anya-e0102n:1281_19": "Bhavopi nānāgatīsu ca vikkhipati,",
  "anya-e0102n:1281_20": "paccayo ca hoti jātiyā.",
  "anya-e0102n:1281_21": "Jātipi khandhe ca janeti tesaṃ abhinibbattibhāvena pavattattā,",
  "anya-e0102n:1281_22": "paccayo ca hoti jarāmaraṇassa.",
  "anya-e0102n:1281_23": "Jarāmaraṇampi khandhānaṃ pākabhedabhāvañca adhitiṭṭhati,",
  "anya-e0102n:1281_24": "paccayo ca hoti bhavantarapātubhāvāya sokādīnaṃ adhiṭṭhānattā.",
  "anya-e0102n:1281_25": "Tasmā sabbapadesu dvedhā pavattikiccatopi idaṃ viññātabbaṃ yathārahaṃ.",
  "anya-e0102n:1282_0": "657.",
  "anya-e0102n:1282_1": "Yasmā cettha avijjāpaccayā saṅkhārāti idaṃ kārakadassananivāraṇaṃ.",
  "anya-e0102n:1282_2": "Saṅkhārapaccayā viññāṇanti attasaṅkantidassananivāraṇaṃ.",
  "anya-e0102n:1282_3": "Viññāṇapaccayā nāmarūpanti “attā”tiparikappitavatthubhedadassanato ghanasaññānivāraṇaṃ.",
  "anya-e0102n:1282_4": "Nāmarūpapaccayā saḷāyatanantiādi attā passati…pe… vijānāti, phusati, vedayati,",
  "anya-e0102n:1282_5": "taṇhiyati,",
  "anya-e0102n:1282_6": "upādiyati, bhavati, jāyati, jīyati,",
  "anya-e0102n:1282_7": "mīyatītievamādidassananivāraṇaṃ.",
  "anya-e0102n:1282_8": "Tasmā micchādassananivāraṇatopetaṃ bhavacakkaṃ viññātabbaṃ yathārahaṃ.",
  "anya-e0102n:1283_0": "658.",
  "anya-e0102n:1283_1": "Yasmā panettha salakkhaṇasāmaññalakkhaṇavasena dhammānaṃ adassanato andho viya avijjā.",
  "anya-e0102n:1283_2": "Andhassa upakkhalanaṃ viya avijjāpaccayā saṅkhārā.",
  "anya-e0102n:1283_3": "Upakkhalitassa patanaṃ viya saṅkhārapaccayā viññāṇaṃ.",
  "anya-e0102n:1283_4": "Patitassa gaṇḍapātubhāvo viya viññāṇapaccayā nāmarūpaṃ.",
  "anya-e0102n:1283_5": "Gaṇḍabhedapīḷakā viya nāmarūpapaccayā saḷāyatanaṃ.",
  "anya-e0102n:1283_6": "Gaṇḍapīḷakāghaṭṭanaṃ viya saḷāyatanapaccayā phasso.",
  "anya-e0102n:1283_7": "Ghaṭṭanadukkhaṃ viya phassapaccayā vedanā,",
  "anya-e0102n:1283_8": "dukkhassa paṭikārābhilāso viya vedanāpaccayā taṇhā.",
  "anya-e0102n:1283_9": "Paṭikārābhilāsena asappāyaggahaṇaṃ viya taṇhāpaccayā upādānaṃ.",
  "anya-e0102n:1283_10": "Upādiṇṇaasappāyālepanaṃ viya upādānapaccayā bhavo.",
  "anya-e0102n:1283_11": "Asappāyālepanena gaṇḍavikārapātubhāvo viya bhavapaccayā jāti.",
  "anya-e0102n:1283_12": "Gaṇḍavikārato gaṇḍabhedo viya jātipaccayā jarāmaraṇaṃ.",
  "anya-e0102n:1283_13": "Yasmā vā panettha avijjā appaṭipattimicchāpaṭipattibhāvena satte abhibhavati paṭalaṃ viya akkhīni.",
  "anya-e0102n:1283_14": "Tadabhibhūto ca bālo punabbhavikehi saṅkhārehi attānaṃ veṭheti kosakārakimi viya kosappadesehi.",
  "anya-e0102n:1283_15": "Saṅkhārapariggahitaṃ viññāṇaṃ gatīsu patiṭṭhaṃ labhati pariṇāyakapariggahito viya rājakumāro rajje.",
  "anya-e0102n:1283_16": "Upapattinimittaparikappanato viññāṇaṃ paṭisandhiyaṃ anekappakāraṃ nāmarūpaṃ abhinibbatteti māyākāro viya māyaṃ.",
  "anya-e0102n:1283_17": "Nāmarūpe patiṭṭhitaṃ saḷāyatanaṃ vuddhiṃ virūḷhiṃ vepullaṃ pāpuṇāti subhūmiyaṃ patiṭṭhito vanappagumbo viya.",
  "anya-e0102n:1283_18": "Āyatanaghaṭṭanato phasso jāyati araṇisahitābhimanthanato aggi viya.",
  "anya-e0102n:1283_19": "Phassena phuṭṭhassa vedanā pātubhavati agginā phuṭṭhassa dāho viya.",
  "anya-e0102n:1283_20": "Vedayamānassa taṇhā pavaḍḍhati loṇūdakaṃ pivato pipāsā viya.",
  "anya-e0102n:1283_21": "Tasito bhavesu abhilāsaṃ karoti pipāsito viya pānīye.",
  "anya-e0102n:1283_22": "Tadassupādānaṃ,",
  "anya-e0102n:1283_23": "upādānena bhavaṃ upādiyati āmisalobhena maccho baḷisaṃ viya.",
  "anya-e0102n:1283_24": "Bhave sati jāti hoti bīje sati aṅkuro viya.",
  "anya-e0102n:1283_25": "Jātassa avassaṃ jarāmaraṇaṃ uppannassa rukkhassa patanaṃ viya.",
  "anya-e0102n:1283_26": "Tasmā evaṃ upamāhipetaṃ bhavacakkaṃ viññātabbaṃ yathārahaṃ.",
  "anya-e0102n:1284_0": "659.",
  "anya-e0102n:1284_1": "Yasmā ca bhagavatā atthatopi dhammatopi desanatopi paṭivedhatopi gambhīrabhāvaṃ sandhāya “gambhīro cāyaṃ, ānanda,",
  "anya-e0102n:1284_2": "paṭiccasamuppādo gambhīrāvabhāso cā”ti vuttaṃ,",
  "anya-e0102n:1284_3": "tasmā gambhīrabhedatopetaṃ bhavacakkaṃ viññātabbaṃ yathārahaṃ.",
  "anya-e0102n:1285_0": "Tattha yasmā na jātito jarāmaraṇaṃ na hoti,",
  "anya-e0102n:1285_1": "na ca jātiṃ vinā aññato hoti,",
  "anya-e0102n:1285_2": "itthañca jātito samudāgacchatīti evaṃ jātipaccayasamudāgataṭṭhassa duravabodhanīyato jarāmaraṇassa jātipaccayasambhūtasamudāgataṭṭho gambhīro.",
  "anya-e0102n:1285_3": "Tathā jātiyā bhavapaccaya…pe…",
  "anya-e0102n:1285_4": "saṅkhārānaṃ avijjāpaccayasambhūtasamudāgataṭṭho gambhīro.",
  "anya-e0102n:1285_5": "Tasmā idaṃ bhavacakkaṃ atthagambhīranti ayaṃ tāvettha atthagambhīratā.",
  "anya-e0102n:1285_6": "Hetuphalañhi atthoti vuccati. Yathāha –",
  "anya-e0102n:1285_7": "“hetuphale ñāṇaṃ atthapaṭisambhidā”ti.",
  "anya-e0102n:1286_0": "Yasmā pana yenākārena yadavatthā ca avijjā tesaṃ tesaṃ saṅkhārānaṃ paccayo hoti,",
  "anya-e0102n:1286_1": "tassa duravabodhanīyato avijjāya saṅkhārānaṃ paccayaṭṭho gambhīro.",
  "anya-e0102n:1286_2": "Tathā saṅkhārānaṃ…pe…",
  "anya-e0102n:1286_3": "jātiyā jarāmaraṇassa paccayaṭṭho gambhīro,",
  "anya-e0102n:1286_4": "tasmā idaṃ bhavacakkaṃ dhammagambhīranti ayamettha dhammagambhīratā.",
  "anya-e0102n:1286_5": "Hetuno hi dhammoti nāmaṃ. Yathāha –",
  "anya-e0102n:1286_6": "“hetumhi ñāṇaṃ dhammapaṭisambhidā”ti.",
  "anya-e0102n:1287_0": "Yasmā cassa tena tena kāraṇena tathā tathā pavattetabbattā desanāpi gambhīrā,",
  "anya-e0102n:1287_1": "na tattha sabbaññutaññāṇato aññaṃ ñāṇaṃ patiṭṭhaṃ labhati.",
  "anya-e0102n:1287_2": "Tathāhetaṃ katthaci sutte anulomato,",
  "anya-e0102n:1287_3": "katthaci paṭilomato,",
  "anya-e0102n:1287_4": "katthaci anulomapaṭilomato,",
  "anya-e0102n:1287_5": "katthaci vemajjhato paṭṭhāya anulomato vā paṭilomato vā,",
  "anya-e0102n:1287_6": "katthaci tisandhicatusaṅkhepaṃ,",
  "anya-e0102n:1287_7": "katthaci dvisandhitisaṅkhepaṃ,",
  "anya-e0102n:1287_8": "katthaci ekasandhidvisaṅkhepaṃ desitaṃ,",
  "anya-e0102n:1287_9": "tasmā idaṃ bhavacakkaṃ desanāgambhīranti ayaṃ desanāgambhīratā.",
  "anya-e0102n:1288_0": "Yasmā cettha yo so avijjādīnaṃ sabhāvo,",
  "anya-e0102n:1288_1": "yena paṭividdhena avijjādayo sammā salakkhaṇato paṭividdhā honti,",
  "anya-e0102n:1288_2": "so duppariyogāhattā gambhīro,",
  "anya-e0102n:1288_3": "tasmā idaṃ bhavacakkaṃ paṭivedhagambhīraṃ.",
  "anya-e0102n:1288_4": "Tathā hettha avijjāya aññāṇādassanasaccāsampaṭivedhaṭṭho gambhīro,",
  "anya-e0102n:1288_5": "saṅkhārānaṃ abhisaṅkharaṇāyūhanasarāgavirāgaṭṭho,",
  "anya-e0102n:1288_6": "viññāṇassa suññataabyāpāraasaṅkantipaṭisandhipātubhāvaṭṭho,",
  "anya-e0102n:1288_7": "nāmarūpassa ekuppādavinibbhogāvinibbhoganamanaruppanaṭṭho,",
  "anya-e0102n:1288_8": "saḷāyatanassa adhipatilokadvārakhettavisayibhāvaṭṭho,",
  "anya-e0102n:1288_9": "phassassa phusanasaṅghaṭṭanasaṅgatisannipātaṭṭho,",
  "anya-e0102n:1288_10": "vedanāya ārammaṇarasānubhavanasukhadukkhamajjhattabhāvanijjīvavedayitaṭṭho.",
  "anya-e0102n:1288_11": "Taṇhāya abhinanditajjhosānasaritālatānadītaṇhāsamuddaduppūraṭṭho,",
  "anya-e0102n:1288_12": "upādānassa ādānaggahaṇābhinivesaparāmāsaduratikkamaṭṭho,",
  "anya-e0102n:1288_13": "bhavassa āyūhanābhisaṅkharaṇayonigatiṭhitinivāsesukhipanaṭṭho,",
  "anya-e0102n:1288_14": "jātiyā jāti sañjāti okkanti nibbatti pātubhāvaṭṭho,",
  "anya-e0102n:1288_15": "jarāmaraṇassa khayavayabhedavipariṇāmaṭṭho gambhīroti ayamettha paṭivedhagambhīratā.",
  "anya-e0102n:1289_0": "660.",
  "anya-e0102n:1289_1": "Yasmā panettha ekattanayo,",
  "anya-e0102n:1289_2": "nānattanayo,",
  "anya-e0102n:1289_3": "abyāpāranayo,",
  "anya-e0102n:1289_4": "evaṃdhammatānayoti cattāro atthanayā honti,",
  "anya-e0102n:1289_5": "tasmā nayabhedatopetaṃ bhavacakkaṃ viññātabbaṃ yathārahaṃ.",
  "anya-e0102n:1290_0": "Tattha avijjāpaccayā saṅkhārā,",
  "anya-e0102n:1290_1": "saṅkhārapaccayā viññāṇanti evaṃ bījassa aṅkurādibhāvena rukkhabhāvappatti viya santānānupacchedo ekattanayo nāma.",
  "anya-e0102n:1290_2": "Yaṃ sammā passanto hetuphalasambandhena santānassa anupacchedāvabodhato ucchedadiṭṭhiṃ pajahati.",
  "anya-e0102n:1290_3": "Micchā passanto hetuphalasambandhena pavattamānassa santānānupacchedassa ekattagahaṇato sassatadiṭṭhiṃ upādiyati.",
  "anya-e0102n:1291_0": "Avijjādīnaṃ pana yathāsakaṃlakkhaṇavavatthānaṃ nānattanayo nāma.",
  "anya-e0102n:1291_1": "Yaṃ sammā passanto navanavānaṃ uppādadassanato sassatadiṭṭhiṃ pajahati.",
  "anya-e0102n:1291_2": "Micchā passanto ekasantānapatitassa bhinnasantānasseva nānattaggahaṇato ucchedadiṭṭhiṃ upādiyati.",
  "anya-e0102n:1292_0": "Avijjāya saṅkhārā mayā uppādetabbā,",
  "anya-e0102n:1292_1": "saṅkhārānaṃ vā viññāṇaṃ amhehīti evamādibyāpārābhāvo abyāpāranayo nāma.",
  "anya-e0102n:1292_2": "Yaṃ sammā passanto kārakassa abhāvāvabodhato attadiṭṭhiṃ pajahati.",
  "anya-e0102n:1292_3": "Micchā passanto yo asatipi byāpāre avijjādīnaṃ sabhāvaniyamasiddho hetubhāvo,",
  "anya-e0102n:1292_4": "tassa aggahaṇato akiriyadiṭṭhiṃ upādiyati.",
  "anya-e0102n:1293_0": "Avijjādīhi pana kāraṇehi saṅkhārādīnaṃyeva sambhavo khīrādīhi dadhiādīnaṃ viya,",
  "anya-e0102n:1293_1": "na aññesanti ayaṃ evaṃdhammatānayo nāma.",
  "anya-e0102n:1293_2": "Yaṃ sammā passanto paccayānurūpato phalāvabodhā ahetukadiṭṭhiṃ akiriyadiṭṭhiñca pajahati.",
  "anya-e0102n:1293_3": "Micchā passanto paccayānurūpaṃ phalappavattiṃ aggahetvā yato kutoci yassa kassaci asambhavaggahaṇato",
  "anya-e0102n:1293_4": "ahetukadiṭṭhiñceva niyatavādañca upādiyatīti evamidaṃ bhavacakkaṃ,",
  "anya-e0102n:1294_0": "Saccappabhavato kiccā, vāraṇāupamāhi ca;",
  "anya-e0102n:1295_0": "Gambhīranayabhedā ca, viññātabbaṃ yathārahaṃ.",
  "anya-e0102n:1296_0": "661.",
  "anya-e0102n:1296_1": "Idañhi atigambhīrato agādhaṃ.",
  "anya-e0102n:1296_2": "Nānānayagahanato duratiyānaṃ.",
  "anya-e0102n:1296_3": "Ñāṇāsinā samādhipavarasilāyaṃ sunisitena,",
  "anya-e0102n:1297_0": "Bhavacakkamapadāletvā, asanivicakkamiva niccanimmathanaṃ;",
  "anya-e0102n:1298_0": "Saṃsārabhayamatīto, na koci supinantarepyatthi.",
  "anya-e0102n:1299_0": "Vuttampi hetaṃ bhagavatā –",
  "anya-e0102n:1299_1": "“gambhīro cāyaṃ, ānanda,",
  "anya-e0102n:1299_2": "paṭiccasamuppādo gambhīrāvabhāso ca.",
  "anya-e0102n:1299_3": "Etassa cānanda,",
  "anya-e0102n:1299_4": "dhammassa ananubodhā appaṭivedhā evamayaṃ pajā tantākulakajātā kulāgaṇṭhikajātā muñjapabbajabhūtā apāyaṃ duggatiṃ vinipātaṃ saṃsāraṃ nātivattatī”ti.",
  "anya-e0102n:1299_5": "Tasmā attano vā paresaṃ vā hitāya ca sukhāya ca paṭipanno avasesakiccāni pahāya,",
  "anya-e0102n:1300_0": "Gambhīre paccayākārappabhede idha paṇḍito;",
  "anya-e0102n:1301_0": "Yathā gādhaṃ labhethevamanuyuñje sadā satoti.",
  "anya-e0102n:1302_0": "Iti sādhujanapāmojjatthāya kate visuddhimagge",
  "anya-e0102n:1303_0": "Paññābhāvanādhikāre",
  "anya-e0102n:1304_0": "Paññābhūminiddeso nāma",
  "anya-e0102n:1305_0": "Sattarasamo paricchedo.",
  "anya-e0102n:1306_0": "18. Diṭṭhivisuddhiniddeso",
  "anya-e0102n:1307_0": "Nāmarūpapariggahakathā",
  "anya-e0102n:1308_0": "662.",
  "anya-e0102n:1308_1": "Idāni yā “imesu bhūmibhūtesu dhammesu uggahaparipucchāvasena ñāṇaparicayaṃ katvā ‘sīlavisuddhi ceva cittavisuddhi",
  "anya-e0102n:1308_2": "cā’ti dve mūlabhūtā visuddhiyo sampādetabbā”ti vuttā.",
  "anya-e0102n:1308_3": "Tattha sīlavisuddhi nāma suparisuddhaṃ pātimokkhasaṃvarādicatubbidhaṃ sīlaṃ,",
  "anya-e0102n:1308_4": "tañca sīlaniddese vitthāritameva.",
  "anya-e0102n:1308_5": "Cittavisuddhi nāma saupacārā aṭṭha samāpattiyo,",
  "anya-e0102n:1308_6": "tāpi cittasīsena vuttasamādhiniddese sabbākārena vitthāritā eva.",
  "anya-e0102n:1308_7": "Tasmā tā tattha vitthāritanayeneva veditabbā.",
  "anya-e0102n:1309_0": "Yaṃ pana vuttaṃ “diṭṭhivisuddhi,",
  "anya-e0102n:1309_1": "kaṅkhāvitaraṇavisuddhi,",
  "anya-e0102n:1309_2": "maggāmaggañāṇadassanavisuddhi,",
  "anya-e0102n:1309_3": "paṭipadāñāṇadassanavisuddhi,",
  "anya-e0102n:1309_4": "ñāṇadassanavisuddhīti imā pana pañca visuddhiyo sarīra”nti,",
  "anya-e0102n:1309_5": "tattha nāmarūpānaṃ yāthāvadassanaṃ diṭṭhivisuddhi nāma.",
  "anya-e0102n:1310_0": "663.",
  "anya-e0102n:1310_1": "Taṃ sampādetukāmena samathayānikena tāva ṭhapetvā nevasaññānāsaññāyatanaṃ avasesarūpārūpāvacarajjhānānaṃ aññatarato vuṭṭhāya vitakkādīni jhānaṅgāni,",
  "anya-e0102n:1310_2": "taṃsampayuttā ca dhammā lakkhaṇarasādivasena pariggahetabbā.",
  "anya-e0102n:1310_3": "Pariggahetvā sabbampetaṃ ārammaṇābhimukhaṃ namanato namanaṭṭhena nāmanti vavatthapetabbaṃ.",
  "anya-e0102n:1311_0": "Tato yathā nāma puriso antogehe sappaṃ disvā taṃ anubandhamāno tassa āsayaṃ passati,",
  "anya-e0102n:1311_1": "evameva ayampi yogāvacaro taṃ nāmaṃ upaparikkhanto “idaṃ nāmaṃ kiṃ nissāya pavattatī”ti pariyesamāno tassa nissayaṃ hadayarūpaṃ passati.",
  "anya-e0102n:1311_2": "Tato hadayarūpassa nissayabhūtāni,",
  "anya-e0102n:1311_3": "bhūtanissitāni ca sesupādāyarūpānīti rūpaṃ pariggaṇhāti.",
  "anya-e0102n:1311_4": "So sabbampetaṃ ruppanato rūpanti vavatthapeti.",
  "anya-e0102n:1311_5": "Tato namanalakkhaṇaṃ nāmaṃ,",
  "anya-e0102n:1311_6": "ruppanalakkhaṇaṃ rūpanti saṅkhepato nāmarūpaṃ vavatthapeti.",
  "anya-e0102n:1312_0": "664.",
  "anya-e0102n:1312_1": "Suddhavipassanāyāniko pana ayameva vā samathayāniko catudhātuvavatthāne vuttānaṃ tesaṃ tesaṃ dhātupariggahamukhānaṃ",
  "anya-e0102n:1312_2": "aññataramukhavasena saṅkhepato vā vitthārato vā catasso dhātuyo pariggaṇhāti.",
  "anya-e0102n:1312_3": "Athassa yāthāvasarasalakkhaṇato āvibhūtāsu dhātūsu kammasamuṭṭhānamhi tāva kese “catasso dhātuyo, vaṇṇo, gandho, raso, ojā, jīvitaṃ,",
  "anya-e0102n:1312_4": "kāyappasādo”ti evaṃ kāyadasakavasena dasa rūpāni,",
  "anya-e0102n:1312_5": "tattheva bhāvassa atthitāya bhāvadasakavasena dasa,",
  "anya-e0102n:1312_6": "tattheva āhārasamuṭṭhānaṃ ojaṭṭhamakaṃ,",
  "anya-e0102n:1312_7": "utusamuṭṭhānaṃ,",
  "anya-e0102n:1312_8": "cittasamuṭṭhānanti aparānipi catuvīsatīti evaṃ catusamuṭṭhānesu catuvīsatikoṭṭhāsesu catucattālīsa catucattālīsa rūpāni, sedo, assu, kheḷo,",
  "anya-e0102n:1312_9": "siṅghāṇikāti imesu pana catūsu utucittasamuṭṭhānesu dvinnaṃ ojaṭṭhamakānaṃ vasena soḷasa soḷasa rūpāni, udariyaṃ, karīsaṃ, pubbo,",
  "anya-e0102n:1312_10": "muttanti imesu catūsu utusamuṭṭhānesu utusamuṭṭhānasseva ojaṭṭhamakassa vasena aṭṭha aṭṭha rūpāni pākaṭāni hontīti.",
  "anya-e0102n:1312_11": "Esa tāva dvattiṃsākāre nayo.",
  "anya-e0102n:1313_0": "Ye pana imasmiṃ dvattiṃsākāre āvibhūte apare dasa ākārā āvibhavanti.",
  "anya-e0102n:1313_1": "Tattha asitādiparipācake tāva kammaje tejokoṭṭhāsamhi ojaṭṭhamakañceva jīvitañcāti nava rūpāni,",
  "anya-e0102n:1313_2": "tathā cittaje assāsapassāsakoṭṭhāsepi ojaṭṭhamakañceva saddo cāti nava,",
  "anya-e0102n:1313_3": "sesesu catusamuṭṭhānesu aṭṭhasu jīvitanavakañceva tīṇi ca ojaṭṭhamakānīti tettiṃsa rūpāni pākaṭāni honti.",
  "anya-e0102n:1314_0": "Tassevaṃ vitthārato dvācattālīsākāravasena imesu bhūtupādāyarūpesu pākaṭesu jātesu vatthudvāravasena pañca cakkhudasakādayo,",
  "anya-e0102n:1314_1": "hadayavatthudasakañcāti aparānipi saṭṭhirūpāni pākaṭāni honti.",
  "anya-e0102n:1314_2": "So sabbānipi tāni ruppanalakkhaṇena ekato katvā “etaṃ rūpa”nti passati.",
  "anya-e0102n:1315_0": "Tassevaṃ pariggahitarūpassa dvāravasena arūpadhammā pākaṭā honti.",
  "anya-e0102n:1315_1": "Seyyathidaṃ –",
  "anya-e0102n:1315_2": "dvepañcaviññāṇāni,",
  "anya-e0102n:1315_3": "tisso manodhātuyo,",
  "anya-e0102n:1315_4": "aṭṭhasaṭṭhi manoviññāṇadhātuyoti ekāsīti lokiyacittāni,",
  "anya-e0102n:1315_5": "avisesena ca tehi cittehi sahajāto phasso, vedanā, saññā, cetanā, jīvitaṃ,",
  "anya-e0102n:1315_6": "cittaṭṭhiti,",
  "anya-e0102n:1315_7": "manasikāroti ime satta satta cetasikāti.",
  "anya-e0102n:1315_8": "Lokuttaracittāni pana neva suddhavipassakassa,",
  "anya-e0102n:1315_9": "na samathayānikassa pariggahaṃ gacchanti anadhigatattāti.",
  "anya-e0102n:1315_10": "So sabbepi te arūpadhamme namanalakkhaṇena ekato katvā “etaṃ nāma”nti passati.",
  "anya-e0102n:1315_11": "Evameko catudhātuvavatthānamukhena vitthārato nāmarūpaṃ vavatthapeti.",
  "anya-e0102n:1316_0": "665.",
  "anya-e0102n:1316_1": "Aparo aṭṭhārasadhātuvasena. Kathaṃ?",
  "anya-e0102n:1316_2": "Idha bhikkhu atthi imasmiṃ attabhāve cakkhudhātu…pe…",
  "anya-e0102n:1316_3": "manoviññāṇadhātūti dhātuyo āvajjitvā yaṃ loko setakaṇhamaṇḍalavicittaṃ āyatavitthataṃ akkhikūpake nhārusuttakena",
  "anya-e0102n:1316_4": "ābaddhaṃ maṃsapiṇḍaṃ “cakkhū”ti sañjānāti,",
  "anya-e0102n:1316_5": "taṃ aggahetvā khandhaniddese upādārūpesu vuttappakāraṃ cakkhupasādaṃ “cakkhudhātū”ti vavatthapeti.",
  "anya-e0102n:1317_0": "Yāni panassa nissayabhūtā catasso dhātuyo,",
  "anya-e0102n:1317_1": "parivārakāni cattāri vaṇṇa- gandha- rasa- ojā- rūpāni,",
  "anya-e0102n:1317_2": "anupālakaṃ jīvitindriyanti nava sahajātarūpāni,",
  "anya-e0102n:1317_3": "tattheva ṭhitāni kāyadasakabhāvadasakavasena vīsati kammajarūpāni,",
  "anya-e0102n:1317_4": "āhārasamuṭṭhānādīnaṃ tiṇṇaṃ ojaṭṭhamakānaṃ vasena catuvīsati anupādinnarūpānīti evaṃ sesāni tepaṇṇāsa rūpāni honti,",
  "anya-e0102n:1317_5": "na tāni ca “cakkhudhātū”ti vavatthapeti.",
  "anya-e0102n:1317_6": "Esa nayo sotadhātuādīsupi.",
  "anya-e0102n:1317_7": "Kāyadhātuyaṃ pana avasesāni tecattālīsa rūpāni honti.",
  "anya-e0102n:1317_8": "Keci pana utucittasamuṭṭhānāni saddena saha nava nava katvā pañcacattālīsāti vadanti.",
  "anya-e0102n:1318_0": "Iti ime pañca pasādā,",
  "anya-e0102n:1318_1": "tesañca visayā rūpasaddagandharasaphoṭṭhabbā pañcāti dasa rūpāni dasa dhātuyo honti.",
  "anya-e0102n:1318_2": "Avasesarūpāni dhammadhātuyeva honti.",
  "anya-e0102n:1318_3": "Cakkhuṃ pana nissāya rūpaṃ ārabbha pavattaṃ cittaṃ cakkhuviññāṇadhātu nāmāti evaṃ dvepañcaviññāṇāni pañca viññāṇadhātuyo honti.",
  "anya-e0102n:1318_4": "Tīṇi manodhātucittāni ekā manodhātu,",
  "anya-e0102n:1318_5": "aṭṭhasaṭṭhi manoviññāṇadhātucittāni manoviññāṇadhātūti sabbānipi ekāsīti lokiyacittāni satta viññāṇadhātuyo.",
  "anya-e0102n:1318_6": "Taṃsampayuttā phassādayo dhammadhātūti evamettha aḍḍhekādasa dhātuyo rūpaṃ,",
  "anya-e0102n:1318_7": "aḍḍhaṭṭhamā dhātuyo nāmanti evameko aṭṭhārasadhātuvasena nāmarūpaṃ vavatthapeti.",
  "anya-e0102n:1319_0": "666.",
  "anya-e0102n:1319_1": "Aparo dvādasāyatanavasena. Kathaṃ?",
  "anya-e0102n:1319_2": "Cakkhudhātuyaṃ vuttanayeneva ṭhapetvā tepaṇṇāsa rūpāni cakkhupasādamattaṃ “cakkhāyatana”nti vavatthapeti.",
  "anya-e0102n:1319_3": "Tattha vuttanayeneva ca sotaghānajivhākāyadhātuyo “sotaghānajivhākāyāyatanānī”ti,",
  "anya-e0102n:1319_4": "tesaṃ visayabhūte pañcadhamme “rūpasaddagandharasaphoṭṭhabbāyatanānī”ti,",
  "anya-e0102n:1319_5": "lokiyasattaviññāṇadhātuyo “manāyatana”nti,",
  "anya-e0102n:1319_6": "taṃsampayuttā phassādayo sesarūpañca “dhammāyatana”nti evamettha aḍḍhekādasa āyatanāni rūpaṃ,",
  "anya-e0102n:1319_7": "diyaḍḍhaāyatanāni nāmanti evameko dvādasāyatanavasena nāmarūpaṃ vavatthapeti.",
  "anya-e0102n:1320_0": "667.",
  "anya-e0102n:1320_1": "Aparo tato saṃkhittataraṃ khandhavasena vavatthapeti. Kathaṃ?",
  "anya-e0102n:1320_2": "Idha bhikkhu imasmiṃ sarīre catusamuṭṭhānā catasso dhātuyo,",
  "anya-e0102n:1320_3": "taṃnissito vaṇṇo, gandho, raso, ojā,",
  "anya-e0102n:1320_4": "cakkhupasādādayo pañca pasādā,",
  "anya-e0102n:1320_5": "vatthurūpaṃ, bhāvo,",
  "anya-e0102n:1320_6": "jīvitindriyaṃ,",
  "anya-e0102n:1320_7": "dvisamuṭṭhāno saddoti imāni sattarasa rūpāni sammasanupagāni nipphannāni rūparūpāni.",
  "anya-e0102n:1320_8": "Kāyaviññatti,",
  "anya-e0102n:1320_9": "vacīviññatti,",
  "anya-e0102n:1320_10": "ākāsadhātu,",
  "anya-e0102n:1320_11": "rūpassa lahutā, mudutā,",
  "anya-e0102n:1320_12": "kammaññatā, upacayo, santati, jaratā,",
  "anya-e0102n:1320_13": "aniccatāti imāni pana dasa rūpāni na sammasanupagāni,",
  "anya-e0102n:1320_14": "ākāravikāraantaraparicchedamattakāni,",
  "anya-e0102n:1320_15": "na nipphannarūpāni,",
  "anya-e0102n:1320_16": "na rūparūpāni.",
  "anya-e0102n:1320_17": "Apica kho rūpānaṃ ākāravikāraantaraparicchedamattato rūpanti saṅkhaṃ gatāni.",
  "anya-e0102n:1320_18": "Iti sabbāni petāni sattavīsati rūpāni rūpakkhandho,",
  "anya-e0102n:1320_19": "ekāsītiyā lokiyacittehi saddhiṃ uppannā vedanā vedanākkhandho,",
  "anya-e0102n:1320_20": "taṃsampayuttā saññā saññākkhandho,",
  "anya-e0102n:1320_21": "saṅkhārā saṅkhārakkhandho,",
  "anya-e0102n:1320_22": "viññāṇaṃ viññāṇakkhandhoti.",
  "anya-e0102n:1320_23": "Iti rūpakkhandho rūpaṃ,",
  "anya-e0102n:1320_24": "cattāro arūpino khandhā nāmanti evameko pañcakkhandhavasena nāmarūpaṃ vavatthapeti.",
  "anya-e0102n:1321_0": "668.",
  "anya-e0102n:1321_1": "Aparo “yaṃkiñci rūpaṃ sabbaṃ rūpaṃ cattāri mahābhūtāni catunnañca mahābhūtānaṃ upādāyarūpa”nti evaṃ saṃkhitteneva",
  "anya-e0102n:1321_2": "imasmiṃ attabhāve rūpaṃ pariggahetvā,",
  "anya-e0102n:1321_3": "tathā manāyatanañceva dhammāyatanekadesañca nāmanti pariggahetvā “iti idañca nāmaṃ idañca rūpaṃ,",
  "anya-e0102n:1321_4": "idaṃ vuccati nāmarūpa”nti saṅkhepato nāmarūpaṃ vavatthapeti.",
  "anya-e0102n:1322_0": "669.",
  "anya-e0102n:1322_1": "Sace panassa tena tena mukhena rūpaṃ pariggahetvā arūpaṃ pariggaṇhato sukhumattā arūpaṃ na upaṭṭhāti,",
  "anya-e0102n:1322_2": "tena dhuranikkhepaṃ akatvā rūpameva punappunaṃ sammasitabbaṃ manasikātabbaṃ pariggahetabbaṃ vavatthapetabbaṃ.",
  "anya-e0102n:1322_3": "Yathā yathā hissa rūpaṃ suvikkhālitaṃ hoti nijjaṭaṃ suparisuddhaṃ,",
  "anya-e0102n:1322_4": "tathā tathā tadārammaṇā arūpadhammā sayameva pākaṭā honti.",
  "anya-e0102n:1323_0": "Yathā hi cakkhumato purisassa aparisuddhe ādāse mukhanimittaṃ olokentassa nimittaṃ na paññāyati,",
  "anya-e0102n:1323_1": "so “nimittaṃ na paññāyatī”ti na ādāsaṃ chaḍḍeti,",
  "anya-e0102n:1323_2": "atha kho naṃ punappunaṃ parimajjati.",
  "anya-e0102n:1323_3": "Tassa parisuddhe ādāse nimittaṃ sayameva pākaṭaṃ hoti.",
  "anya-e0102n:1323_4": "Yathā ca telatthiko tilapiṭṭhaṃ doṇiyaṃ ākiritvā udakena paripphosetvā ekavāraṃ dvevāraṃ pīḷanamattena tele anikkhamante na tilapiṭṭhaṃ chaḍḍeti,",
  "anya-e0102n:1323_5": "atha kho naṃ punappunaṃ uṇhodakena paripphosetvā madditvā pīḷeti.",
  "anya-e0102n:1323_6": "Tassevaṃ karoto vippasannaṃ tilatelaṃ nikkhamati.",
  "anya-e0102n:1323_7": "Yathā vā pana udakaṃ pasādetukāmo katakaṭṭhiṃ gahetvā antoghaṭe hatthaṃ otāretvā ekadvevāre ghaṃsanamattena",
  "anya-e0102n:1323_8": "udake avippasīdante na katakaṭṭhiṃ chaḍḍeti,",
  "anya-e0102n:1323_9": "atha kho naṃ punappunaṃ ghaṃsati.",
  "anya-e0102n:1323_10": "Tassevaṃ karontassa kalalakaddamaṃ sannisīdati.",
  "anya-e0102n:1323_11": "Udakaṃ acchaṃ hoti vippasannaṃ,",
  "anya-e0102n:1323_12": "evamevaṃ tena bhikkhunā dhuranikkhepaṃ akatvā rūpameva punappunaṃ sammasitabbaṃ manasikātabbaṃ pariggahetabbaṃ vavatthapetabbaṃ.",
  "anya-e0102n:1324_0": "Yathā yathā hissa rūpaṃ suvikkhālitaṃ hoti nijjaṭaṃ suparisuddhaṃ,",
  "anya-e0102n:1324_1": "tathā tathā tappaccanīkakilesā sannisīdanti,",
  "anya-e0102n:1324_2": "kaddamupari udakaṃ viya cittaṃ pasannaṃ hoti.",
  "anya-e0102n:1324_3": "Tadārammaṇā arūpadhammā sayameva pākaṭā honti.",
  "anya-e0102n:1324_4": "Evaṃ aññāhipi ucchucoragoṇadadhimacchādīhi upamāhi ayamattho pakāsetabbo.",
  "anya-e0102n:1325_0": "Arūpadhammānaṃ upaṭṭhānākārakathā",
  "anya-e0102n:1326_0": "670.",
  "anya-e0102n:1326_1": "Evaṃ suvisuddharūpapariggahassa panassa arūpadhammā tīhi ākārehi upaṭṭhahanti phassavasena vā vedanāvasena vā viññāṇavasena vā. Kathaṃ?",
  "anya-e0102n:1326_2": "Ekassa tāva “pathavīdhātu kakkhaḷalakkhaṇā”tiādinā nayena dhātuyo pariggaṇhantassa paṭhamābhinipāto phasso,",
  "anya-e0102n:1326_3": "taṃsampayuttā vedanā vedanākkhandho,",
  "anya-e0102n:1326_4": "saññā saññākkhandho,",
  "anya-e0102n:1326_5": "saddhiṃ phassena cetanā saṅkhārakkhandho,",
  "anya-e0102n:1326_6": "cittaṃ viññāṇakkhandhoti upaṭṭhāti.",
  "anya-e0102n:1326_7": "Tathā “kese pathavīdhātu kakkhaḷalakkhaṇā…pe…",
  "anya-e0102n:1326_8": "assāsapassāse pathavīdhātu kakkhaḷalakkhaṇā”ti paṭhamābhinipāto phasso,",
  "anya-e0102n:1326_9": "taṃsampayuttā vedanā vedanākkhandho…pe…",
  "anya-e0102n:1326_10": "cittaṃ viññāṇakkhandhoti upaṭṭhāti.",
  "anya-e0102n:1326_11": "Evaṃ arūpadhammā phassavasena upaṭṭhahanti.",
  "anya-e0102n:1327_0": "Ekassa “pathavīdhātu kakkhaḷalakkhaṇā”ti tadārammaṇarasānubhavanakavedanā vedanākkhandho,",
  "anya-e0102n:1327_1": "taṃsampayuttā saññā saññākkhandho,",
  "anya-e0102n:1327_2": "taṃsampayutto phasso ca cetanā ca saṅkhārakkhandho,",
  "anya-e0102n:1327_3": "taṃsampayuttaṃ cittaṃ viññāṇakkhandhoti upaṭṭhāti.",
  "anya-e0102n:1327_4": "Tathā “kese pathavīdhātu kakkhaḷalakkhaṇā …pe…",
  "anya-e0102n:1327_5": "assāsapassāse pathavīdhātu kakkhaḷalakkhaṇā”ti tadārammaṇarasānubhavanakavedanā vedanākkhandho…pe…",
  "anya-e0102n:1327_6": "taṃsampayuttaṃ cittaṃ viññāṇakkhandhoti upaṭṭhāti.",
  "anya-e0102n:1327_7": "Evaṃ vedanāvasena arūpadhammā upaṭṭhahanti.",
  "anya-e0102n:1328_0": "Aparassa “pathavīdhātu kakkhaḷalakkhaṇā”ti ārammaṇapaṭivijānanaṃ viññāṇaṃ viññāṇakkhandho,",
  "anya-e0102n:1328_1": "taṃsampayuttā vedanā vedanākkhandho,",
  "anya-e0102n:1328_2": "saññā saññākkhandho,",
  "anya-e0102n:1328_3": "phasso ca cetanā ca saṅkhārakkhandhoti upaṭṭhāti.",
  "anya-e0102n:1328_4": "Tathā “kese pathavīdhātu kakkhaḷalakkhaṇā…pe…",
  "anya-e0102n:1328_5": "assāsapassāse pathavīdhātu kakkhaḷalakkhaṇā”ti ārammaṇapaṭivijānanaṃ viññāṇaṃ viññāṇakkhandho,",
  "anya-e0102n:1328_6": "taṃsampayuttā vedanā vedanākkhandho,",
  "anya-e0102n:1328_7": "saññā saññākkhandho,",
  "anya-e0102n:1328_8": "phasso ca cetanā ca saṅkhārakkhandhoti upaṭṭhāti.",
  "anya-e0102n:1328_9": "Evaṃ viññāṇavasena arūpadhammā upaṭṭhahanti.",
  "anya-e0102n:1329_0": "Eteneva upāyena “kammasamuṭṭhāne kese pathavīdhātu kakkhaḷalakkhaṇā”tiādinā nayena dvācattālīsāya dhātukoṭṭhāsesu catunnaṃ catunnaṃ dhātūnaṃ vasena,",
  "anya-e0102n:1329_1": "sesesu ca cakkhudhātuādīsu rūpapariggahamukhesu sabbaṃ nayabhedaṃ anugantvā yojanā kātabbā.",
  "anya-e0102n:1330_0": "671.",
  "anya-e0102n:1330_1": "Yasmā ca evaṃ suvisuddharūpapariggahasseva tassa arūpadhammā tīhākārehi pākaṭā honti.",
  "anya-e0102n:1330_2": "Tasmā suvisuddharūpapariggaheneva arūpapariggahāya yogo kātabbo,",
  "anya-e0102n:1330_3": "na itarena.",
  "anya-e0102n:1330_4": "Sace hi ekasmiṃ vā rūpadhamme upaṭṭhite dvīsu vā rūpaṃ pahāya arūpapariggahaṃ ārabhati kammaṭṭhānato parihāyati,",
  "anya-e0102n:1330_5": "pathavīkasiṇabhāvanāya vuttappakārā pabbateyyā gāvī viya.",
  "anya-e0102n:1330_6": "Suvisuddharūpapariggahassa pana arūpapariggahāya yogaṃ karoto kammaṭṭhānaṃ vuddhiṃ virūḷhiṃ vepullaṃ pāpuṇāti.",
  "anya-e0102n:1331_0": "So evaṃ phassādīnaṃ vasena upaṭṭhite cattāro arūpino khandhe nāmanti,",
  "anya-e0102n:1331_1": "tesaṃ ārammaṇabhūtāni cattāri mahābhūtāni,",
  "anya-e0102n:1331_2": "catunnañca mahābhūtānaṃ upādāyarūpaṃ rūpanti vavatthapeti.",
  "anya-e0102n:1331_3": "Iti aṭṭhārasa dhātuyo dvādasāyatanāni pañcakkhandhāti sabbepi tebhūmake dhamme khaggena samuggaṃ vivaramāno",
  "anya-e0102n:1331_4": "viya yamakatālakandaṃ phālayamāno viya ca nāmañca rūpañcāti dvedhā vavatthapeti.",
  "anya-e0102n:1331_5": "Nāmarūpamattato uddhaṃ añño satto vā puggalo vā devo vā brahmā vā natthīti niṭṭhaṃ gacchati.",
  "anya-e0102n:1332_0": "Sambahulasuttantasaṃsandanā",
  "anya-e0102n:1333_0": "672.",
  "anya-e0102n:1333_1": "So evaṃ yāthāvasarasato nāmarūpaṃ vavatthapetvā suṭṭhutaraṃ “satto puggalo”ti imissā lokasamaññāya pahānatthāya",
  "anya-e0102n:1333_2": "sattasammohassa samatikkamatthāya asammohabhūmiyaṃ cittaṃ ṭhapanatthāya sambahulasuttantavasena “nāmarūpamattamevidaṃ,  na satto,",
  "anya-e0102n:1333_3": "na puggalo atthī”ti etamatthaṃ saṃsandetvā vavatthapeti.",
  "anya-e0102n:1333_4": "Vuttañhetaṃ –",
  "anya-e0102n:1334_0": "“Yathāpi aṅgasambhārā, hoti saddo ratho iti;",
  "anya-e0102n:1335_0": "Evaṃ khandhesu santesu, hoti sattoti sammutī”ti. ;",
  "anya-e0102n:1336_0": "Aparampi vuttaṃ,",
  "anya-e0102n:1336_1": "“seyyathāpi, āvuso,",
  "anya-e0102n:1336_2": "kaṭṭhañca paṭicca valliñca paṭicca mattikañca paṭicca tiṇañca paṭicca ākāso parivārito agārantveva saṅkhaṃ gacchati,",
  "anya-e0102n:1336_3": "evameva kho, āvuso,",
  "anya-e0102n:1336_4": "aṭṭhiñca paṭicca nhāruñca paṭicca maṃsañca paṭicca cammañca paṭicca ākāso parivārito rūpantveva saṅkhaṃ gacchatī”ti.",
  "anya-e0102n:1337_0": "Aparampi vuttaṃ –",
  "anya-e0102n:1338_0": "“Dukkhameva hi sambhoti, dukkhaṃ tiṭṭhati veti ca;",
  "anya-e0102n:1339_0": "Nāññatra dukkhā sambhoti, nāññaṃ dukkhā nirujjhatī”ti. ;",
  "anya-e0102n:1340_0": "Upamāhi nāmarūpavibhāvanā",
  "anya-e0102n:1341_0": "673.",
  "anya-e0102n:1341_1": "Evaṃ anekasatehi suttantehi nāmarūpameva dīpitaṃ,",
  "anya-e0102n:1341_2": "na satto na puggalo.",
  "anya-e0102n:1341_3": "Tasmā yathā akkhacakkapañjaraīsādīsu aṅgasambhāresu ekenākārena saṇṭhitesu rathoti vohāramattaṃ hoti,",
  "anya-e0102n:1341_4": "paramatthato ekekasmiṃ aṅge upaparikkhiyamāne ratho nāma natthi.",
  "anya-e0102n:1341_5": "Yathā ca kaṭṭhādīsu gehasambhāresu ekenākārena ākāsaṃ parivāretvā ṭhitesu gehanti vohāramattaṃ hoti,",
  "anya-e0102n:1341_6": "paramatthato gehaṃ nāma natthi.",
  "anya-e0102n:1341_7": "Yathā ca aṅguliaṅguṭṭhādīsu ekenākārena ṭhitesu muṭṭhīti vohāramattaṃ hoti.",
  "anya-e0102n:1341_8": "Doṇitantiādīsu vīṇāti.",
  "anya-e0102n:1341_9": "Hatthiassādīsu senāti.",
  "anya-e0102n:1341_10": "Pākāragehagopurādīsu nagaranti.",
  "anya-e0102n:1341_11": "Khandhasākhāpalāsādīsu ekenākārena ṭhitesu rukkhoti vohāramattaṃ hoti,",
  "anya-e0102n:1341_12": "paramatthato ekekasmiṃ avayave upaparikkhiyamāne rukkho nāma natthi.",
  "anya-e0102n:1341_13": "Evamevaṃ pañcasu upādānakkhandhesu sati “satto,",
  "anya-e0102n:1341_14": "puggalo”ti vohāramattaṃ hoti,",
  "anya-e0102n:1341_15": "paramatthato ekekasmiṃ dhamme upaparikkhiyamāne “asmīti vā ahanti vā”ti gāhassa vatthubhūto satto nāma natthi.",
  "anya-e0102n:1341_16": "Paramatthato pana nāmarūpamattameva atthīti.",
  "anya-e0102n:1341_17": "Evaṃ passato hi dassanaṃ yathābhūtadassanaṃ nāma hoti.",
  "anya-e0102n:1342_0": "674.",
  "anya-e0102n:1342_1": "Yo panetaṃ yathābhūtadassanaṃ pahāya “satto atthī”ti gaṇhāti.",
  "anya-e0102n:1342_2": "So tassa vināsaṃ anujāneyya avināsaṃ vā.",
  "anya-e0102n:1342_3": "Avināsaṃ anujānanto sassate patati.",
  "anya-e0102n:1342_4": "Vināsaṃ anujānanto ucchede patati. Kasmā?",
  "anya-e0102n:1342_5": "Khīranvayassa dadhino viya tadanvayassa aññassa abhāvato.",
  "anya-e0102n:1342_6": "So “sassato satto”ti gaṇhanto olīyati nāma.",
  "anya-e0102n:1342_7": "“Ucchijjatī”ti gaṇhanto atidhāvati nāma.",
  "anya-e0102n:1342_8": "Tenāha bhagavā –",
  "anya-e0102n:1343_0": "“Dvīhi,",
  "anya-e0102n:1343_1": "bhikkhave,",
  "anya-e0102n:1343_2": "diṭṭhigatehi pariyuṭṭhitā devamanussā olīyanti eke,",
  "anya-e0102n:1343_3": "atidhāvanti eke,",
  "anya-e0102n:1343_4": "cakkhumanto ca passanti.",
  "anya-e0102n:1344_0": "“Kathañca,",
  "anya-e0102n:1344_1": "bhikkhave,",
  "anya-e0102n:1344_2": "olīyanti eke?",
  "anya-e0102n:1344_3": "Bhavārāmā,",
  "anya-e0102n:1344_4": "bhikkhave,",
  "anya-e0102n:1344_5": "devamanussā bhavaratā bhavasamuditā.",
  "anya-e0102n:1344_6": "Tesaṃ bhavanirodhāya dhamme desiyamāne cittaṃ na pakkhandati nappasīdati na santiṭṭhati nādhimuccati. Evaṃ kho,",
  "anya-e0102n:1344_7": "bhikkhave,",
  "anya-e0102n:1344_8": "olīyanti eke.",
  "anya-e0102n:1345_0": "“Kathañca,",
  "anya-e0102n:1345_1": "bhikkhave,",
  "anya-e0102n:1345_2": "atidhāvanti eke?",
  "anya-e0102n:1345_3": "Bhaveneva kho paneke aṭṭīyamānā harāyamānā jigucchamānā vibhavaṃ abhinandanti,",
  "anya-e0102n:1345_4": "yato kira bho ayaṃ attā kāyassa bhedā ucchijjati vinassati,",
  "anya-e0102n:1345_5": "na hoti paraṃmaraṇā,",
  "anya-e0102n:1345_6": "etaṃ santaṃ,",
  "anya-e0102n:1345_7": "etaṃ paṇītaṃ,",
  "anya-e0102n:1345_8": "etaṃ yāthāvanti. Evaṃ kho,",
  "anya-e0102n:1345_9": "bhikkhave,",
  "anya-e0102n:1345_10": "atidhāvanti eke.",
  "anya-e0102n:1346_0": "“Kathañca,",
  "anya-e0102n:1346_1": "bhikkhave,",
  "anya-e0102n:1346_2": "cakkhumanto passanti? Idha,",
  "anya-e0102n:1346_3": "bhikkhave,",
  "anya-e0102n:1346_4": "bhikkhu bhūtaṃ bhūtato passati,",
  "anya-e0102n:1346_5": "bhūtaṃ bhūtato disvā bhūtassa nibbidāya virāgāya nirodhāya paṭipanno hoti. Evaṃ kho,",
  "anya-e0102n:1346_6": "bhikkhave,",
  "anya-e0102n:1346_7": "cakkhumanto passantī”ti.",
  "anya-e0102n:1347_0": "675.",
  "anya-e0102n:1347_1": "Tasmā yathā dāruyantaṃ suññaṃ nijjīvaṃ nirīhakaṃ,",
  "anya-e0102n:1347_2": "atha ca pana dārurajjukasamāyogavasena gacchatipi tiṭṭhatipi.",
  "anya-e0102n:1347_3": "Saīhakaṃ sabyāpāraṃ viya khāyati,",
  "anya-e0102n:1347_4": "evamidaṃ nāmarūpampi suññaṃ nijjīvaṃ nirīhakaṃ,",
  "anya-e0102n:1347_5": "atha ca pana aññamaññasamāyogavasena gacchatipi tiṭṭhatipi.",
  "anya-e0102n:1347_6": "Saīhakaṃ sabyāpāraṃ viya khāyatīti daṭṭhabbaṃ.",
  "anya-e0102n:1347_7": "Tenāhu porāṇā –",
  "anya-e0102n:1348_0": "“Nāmañca rūpañca idhatthi saccato,",
  "anya-e0102n:1349_0": "Na hettha satto manujo ca vijjati;",
  "anya-e0102n:1350_0": "Suññaṃ idaṃ yantamivābhisaṅkhataṃ,",
  "anya-e0102n:1351_0": "Dukkhassa puñjo tiṇakaṭṭhasādiso”ti.",
  "anya-e0102n:1352_0": "Na kevalañcetaṃ dāruyantupamāya,",
  "anya-e0102n:1352_1": "aññāhipi naḷakalāpīādīhi upamāhi vibhāvetabbaṃ –",
  "anya-e0102n:1352_2": "yathā hi dvīsu naḷakalāpīsu aññamaññaṃ nissāya ṭhapitāsu ekā ekissā upatthambho hoti,",
  "anya-e0102n:1352_3": "ekissā patamānāya itarāpi patati,",
  "anya-e0102n:1352_4": "evamevaṃ pañcavokārabhave nāmarūpaṃ aññamaññaṃ nissāya pavattati,",
  "anya-e0102n:1352_5": "ekaṃ ekassa upatthambho hoti.",
  "anya-e0102n:1352_6": "Maraṇavasena ekasmiṃ patamāne itarampi patati.",
  "anya-e0102n:1352_7": "Tenāhu porāṇā –",
  "anya-e0102n:1353_0": "“Yamakaṃ nāmarūpañca, ubho aññoññanissitā;",
  "anya-e0102n:1354_0": "Ekasmiṃ bhijjamānasmiṃ, ubho bhijjanti paccayā”ti.",
  "anya-e0102n:1355_0": "676.",
  "anya-e0102n:1355_1": "Yathā ca daṇḍābhihataṃ bheriṃ nissāya sadde pavattamāne aññā bherī,",
  "anya-e0102n:1355_2": "añño saddo,",
  "anya-e0102n:1355_3": "bherisaddā asammissā,",
  "anya-e0102n:1355_4": "bherī saddena suññā,",
  "anya-e0102n:1355_5": "saddo bheriyā suñño,",
  "anya-e0102n:1355_6": "evamevaṃ vatthudvārārammaṇasaṅkhātaṃ rūpaṃ nissāya nāme pavattamāne aññaṃ rūpaṃ,",
  "anya-e0102n:1355_7": "aññaṃ nāmaṃ,",
  "anya-e0102n:1355_8": "nāmarūpā asammissā,",
  "anya-e0102n:1355_9": "nāmaṃ rūpena suññaṃ,",
  "anya-e0102n:1355_10": "rūpaṃ nāmena suññaṃ,",
  "anya-e0102n:1355_11": "apica kho bheriṃ paṭicca saddo viya rūpaṃ paṭicca nāmaṃ pavattati.",
  "anya-e0102n:1355_12": "Tenāhu porāṇā –",
  "anya-e0102n:1356_0": "“Na cakkhuto jāyare phassapañcamā,",
  "anya-e0102n:1357_0": "Na rūpato no ca ubhinnamantarā;",
  "anya-e0102n:1358_0": "Hetuṃ paṭiccappabhavanti saṅkhatā,",
  "anya-e0102n:1359_0": "Yathāpi saddo pahaṭāya bheriyā.",
  "anya-e0102n:1360_0": "“Na sotato jāyare phassapañcamā,",
  "anya-e0102n:1361_0": "Na saddato no ca ubhinnamantarā…pe….",
  "anya-e0102n:1362_0": "“Na ghānato jāyare phassapañcamā,",
  "anya-e0102n:1363_0": "Na gandhato no ca ubhinnamantarā…pe….",
  "anya-e0102n:1364_0": "“Na jivhāto jāyare phassapañcamā,",
  "anya-e0102n:1365_0": "Na rasato no ca ubhinnamantarā…pe….",
  "anya-e0102n:1366_0": "“Na kāyato jāyare phassapañcamā,",
  "anya-e0102n:1367_0": "Na phassato no ca ubhinnamantarā…pe….",
  "anya-e0102n:1368_0": "“Na vatthurūpā pabhavanti saṅkhatā,",
  "anya-e0102n:1369_0": "Na cāpi dhammāyatanehi niggatā;",
  "anya-e0102n:1370_0": "Hetuṃ paṭiccappabhavanti saṅkhatā,",
  "anya-e0102n:1371_0": "Yathāpi saddo pahaṭāya bheriyā”ti.",
  "anya-e0102n:1372_0": "677.",
  "anya-e0102n:1372_1": "Apicettha nāmaṃ nittejaṃ na sakena tejena pavattituṃ sakkoti,",
  "anya-e0102n:1372_2": "na khādati,",
  "anya-e0102n:1372_3": "na pivati,",
  "anya-e0102n:1372_4": "na byāharati,",
  "anya-e0102n:1372_5": "na iriyāpathaṃ kappeti.",
  "anya-e0102n:1372_6": "Rūpampi nittejaṃ na sakena tejena pavattituṃ sakkoti.",
  "anya-e0102n:1372_7": "Na hi tassā khāditukāmatā,",
  "anya-e0102n:1372_8": "nāpi pivitukāmatā,",
  "anya-e0102n:1372_9": "na byāharitukāmatā,",
  "anya-e0102n:1372_10": "na iriyāpathaṃ kappetukāmatā,",
  "anya-e0102n:1372_11": "atha kho nāmaṃ nissāya rūpaṃ pavattati,",
  "anya-e0102n:1372_12": "rūpaṃ nissāya nāmaṃ pavattati,",
  "anya-e0102n:1372_13": "nāmassa khāditukāmatāya pivitukāmatāya byāharitukāmatāya iriyāpathaṃ kappetukāmatāya sati rūpaṃ khādati, pivati,",
  "anya-e0102n:1372_14": "byāharati,",
  "anya-e0102n:1372_15": "iriyāpathaṃ kappeti.",
  "anya-e0102n:1373_0": "Imassa panatthassa vibhāvanatthāya imaṃ upamaṃ udāharanti –",
  "anya-e0102n:1373_1": "yathā jaccandho ca pīṭhasappī ca disāpakkamitukāmā assu,",
  "anya-e0102n:1373_2": "jaccandho pīṭhasappiṃ evamāha “ahaṃ kho bhaṇe,",
  "anya-e0102n:1373_3": "sakkomi pādehi pādakaraṇīyaṃ kātuṃ,",
  "anya-e0102n:1373_4": "natthi ca me cakkhūni yehi samavisamaṃ passeyya”nti.",
  "anya-e0102n:1373_5": "Pīṭhasappīpi jaccandhaṃ evamāha “ahaṃ kho bhaṇe,",
  "anya-e0102n:1373_6": "sakkomi cakkhunā cakkhukaraṇīyaṃ kātuṃ,",
  "anya-e0102n:1373_7": "natthi ca me pādāni yehi abhikkameyyaṃ vā paṭikkameyyaṃ vā”ti.",
  "anya-e0102n:1373_8": "So tuṭṭhahaṭṭho jaccandho pīṭhasappiṃ aṃsakūṭaṃ āropesi.",
  "anya-e0102n:1373_9": "Pīṭhasappī jaccandhassa aṃsakūṭe nisīditvā evamāha “vāmaṃ muñca dakkhiṇaṃ gaṇha,",
  "anya-e0102n:1373_10": "dakkhiṇaṃ muñca vāmaṃ gaṇhā”ti.",
  "anya-e0102n:1373_11": "Tattha jaccandhopi nittejo dubbalo na sakena tejena sakena balena gacchati,",
  "anya-e0102n:1373_12": "pīṭhasappīpi nittejo dubbalo na sakena tejena sakena balena gacchati,",
  "anya-e0102n:1373_13": "na ca tesaṃ aññamaññaṃ nissāya gamanaṃ nappavattati,",
  "anya-e0102n:1373_14": "evamevaṃ nāmampi nittejaṃ na sakena tejena uppajjati,",
  "anya-e0102n:1373_15": "na tāsu tāsu kiriyāsu pavattati.",
  "anya-e0102n:1373_16": "Rūpampi nittejaṃ na sakena tejena uppajjati,",
  "anya-e0102n:1373_17": "na tāsu tāsu kiriyāsu pavattati,",
  "anya-e0102n:1373_18": "na ca tesaṃ aññamaññaṃ nissāya uppatti vā pavatti vā na hoti.",
  "anya-e0102n:1373_19": "Tenetaṃ vuccati –",
  "anya-e0102n:1374_0": "“Na sakena balena jāyare,",
  "anya-e0102n:1375_0": "Nopi sakena balena tiṭṭhare;",
  "anya-e0102n:1376_0": "Paradhammavasānuvattino,",
  "anya-e0102n:1377_0": "Jāyare saṅkhatā attadubbalā.",
  "anya-e0102n:1378_0": "“Parapaccayato ca jāyare,",
  "anya-e0102n:1379_0": "Paraārammaṇato samuṭṭhitā;",
  "anya-e0102n:1380_0": "Ārammaṇapaccayehi ca,",
  "anya-e0102n:1381_0": "Paradhammehi cime pabhāvitā.",
  "anya-e0102n:1382_0": "“Yathāpi nāvaṃ nissāya, manussā yanti aṇṇave;",
  "anya-e0102n:1383_0": "Evameva rūpaṃ nissāya, nāmakāyo pavattati.",
  "anya-e0102n:1384_0": "“Yathā ca manusse nissāya, nāvā gacchati aṇṇave;",
  "anya-e0102n:1385_0": "Evameva nāmaṃ nissāya, rūpakāyo pavattati.",
  "anya-e0102n:1386_0": "“Ubho nissāya gacchanti, manussā nāvā ca aṇṇave;",
  "anya-e0102n:1387_0": "Evaṃ nāmañca rūpañca, ubho aññoññanissitā”ti.",
  "anya-e0102n:1388_0": "Evaṃ nānānayehi nāmarūpaṃ vavatthāpayato sattasaññaṃ abhibhavitvā asammohabhūmiyaṃ ṭhitaṃ nāmarūpānaṃ yāthāvadassanaṃ diṭṭhivisuddhīti veditabbaṃ.",
  "anya-e0102n:1388_1": "Nāmarūpavavatthānantipi saṅkhāraparicchedotipi etasseva adhivacanaṃ.",
  "anya-e0102n:1389_0": "Iti sādhujanapāmojjatthāya kate visuddhimagge",
  "anya-e0102n:1390_0": "Paññābhāvanādhikāre",
  "anya-e0102n:1391_0": "Diṭṭhivisuddhiniddeso nāma",
  "anya-e0102n:1392_0": "Aṭṭhārasamo paricchedo.",
  "anya-e0102n:1393_0": "19. Kaṅkhāvitaraṇavisuddhiniddeso",
  "anya-e0102n:1394_0": "Paccayapariggahakathā",
  "anya-e0102n:1395_0": "678.",
  "anya-e0102n:1395_1": "Etasseva pana nāmarūpassa paccayapariggahaṇena tīsu addhāsu kaṅkhaṃ vitaritvā ṭhitaṃ ñāṇaṃ kaṅkhāvitaraṇavisuddhi nāma.",
  "anya-e0102n:1396_0": "Taṃ sampādetukāmo bhikkhu yathā nāma kusalo bhisakko rogaṃ disvā tassa samuṭṭhānaṃ pariyesati.",
  "anya-e0102n:1396_1": "Yathā vā pana anukampako puriso daharaṃ kumāraṃ mandaṃ uttānaseyyakaṃ rathikāya nipannaṃ disvā “kassa",
  "anya-e0102n:1396_2": "nu kho ayaṃ puttako”ti tassa mātāpitaro āvajjati,",
  "anya-e0102n:1396_3": "evameva tassa nāmarūpassa hetupaccayapariyesanaṃ āpajjati.",
  "anya-e0102n:1397_0": "So āditova iti paṭisañcikkhati “na tāvidhaṃ nāmarūpaṃ ahetukaṃ,",
  "anya-e0102n:1397_1": "sabbattha sabbadā sabbesañca ekasadisabhāvāpattito,",
  "anya-e0102n:1397_2": "na issarādihetukaṃ,",
  "anya-e0102n:1397_3": "nāmarūpato uddhaṃ issarādīnaṃ abhāvato.",
  "anya-e0102n:1397_4": "Yepi nāmarūpamattameva issarādayoti vadanti,",
  "anya-e0102n:1397_5": "tesaṃ issarādisaṅkhātanāmarūpassa ahetukabhāvappattito.",
  "anya-e0102n:1397_6": "Tasmā bhavitabbamassa hetupaccayehi,",
  "anya-e0102n:1397_7": "ke nu kho te”ti.",
  "anya-e0102n:1398_0": "679.",
  "anya-e0102n:1398_1": "So evaṃ nāmarūpassa hetupaccaye āvajjetvā imassa tāva rūpakāyassa evaṃ hetupaccaye pariggaṇhāti –",
  "anya-e0102n:1398_2": "“ayaṃ kāyo nibbattamāno neva uppalapadumapuṇḍarīkasogandhikādīnaṃ abbhantare nibbattati,",
  "anya-e0102n:1398_3": "na maṇimuttāhārādīnaṃ,",
  "anya-e0102n:1398_4": "atha kho āmāsayapakkāsayānaṃ antare udarapaṭalaṃ pacchato piṭṭhikaṇṭakaṃ purato katvā antaantaguṇaparivārito",
  "anya-e0102n:1398_5": "sayampi duggandhajegucchapaṭikkūlo duggandhajegucchapaṭikkūle paramasambādhe okāse pūtimacchapūtikummāsaoḷigallacandanikādīsu",
  "anya-e0102n:1398_6": "kimiva nibbattati.",
  "anya-e0102n:1398_7": "Tassevaṃ nibbattamānassa ‘avijjā taṇhā upādānaṃ kamma’nti ime cattāro dhammā nibbattakattā hetu,",
  "anya-e0102n:1398_8": "āhāro upatthambhakattā paccayoti pañca dhammā hetupaccayā honti.",
  "anya-e0102n:1398_9": "Tesupi avijjādayo tayo imassa kāyassa mātā viya dārakassa upanissayā honti.",
  "anya-e0102n:1398_10": "Kammaṃ pitā viya puttassa janakaṃ.",
  "anya-e0102n:1398_11": "Āhāro dhāti viya dārakassa sandhārako”ti.",
  "anya-e0102n:1398_12": "Evaṃ rūpakāyassa paccayapariggahaṃ katvā,",
  "anya-e0102n:1398_13": "puna “cakkhuñca paṭicca rūpe ca uppajjati cakkhuviññāṇa”ntiādinā nayena nāmakāyassa paccayapariggahaṃ karoti.",
  "anya-e0102n:1399_0": "So evaṃ paccayato nāmarūpassa pavattiṃ disvā yathā idaṃ etarahi,",
  "anya-e0102n:1399_1": "evaṃ atītepi addhāne paccayato pavattittha,",
  "anya-e0102n:1399_2": "anāgatepi paccayato pavattissatīti samanupassati.",
  "anya-e0102n:1400_0": "680.",
  "anya-e0102n:1400_1": "Tassevaṃ samanupassato yā sā pubbantaṃ ārabbha “ahosiṃ nu kho ahaṃ atītamaddhānaṃ,",
  "anya-e0102n:1400_2": "na nu kho ahosiṃ atītamaddhānaṃ,",
  "anya-e0102n:1400_3": "kiṃ nu kho ahosiṃ atītamaddhānaṃ,",
  "anya-e0102n:1400_4": "kathaṃ nu kho ahosiṃ atītamaddhānaṃ,",
  "anya-e0102n:1400_5": "kiṃ hutvā kiṃ ahosiṃ nu kho ahaṃ atītamaddhāna”nti pañcavidhā vicikicchā vuttā,",
  "anya-e0102n:1400_6": "yāpi aparantaṃ ārabbha “bhavissāmi nu kho ahaṃ anāgatamaddhānaṃ,",
  "anya-e0102n:1400_7": "na nu kho bhavissāmi anāgatamaddhānaṃ,",
  "anya-e0102n:1400_8": "kiṃ nu kho bhavissāmi anāgatamaddhānaṃ,",
  "anya-e0102n:1400_9": "kathaṃ nu kho bhavissāmi anāgatamaddhānaṃ,",
  "anya-e0102n:1400_10": "kiṃ hutvā kiṃ bhavissāmi nu kho ahaṃ anāgatamaddhāna”nti pañcavidhā vicikicchā vuttā,",
  "anya-e0102n:1400_11": "yāpi paccuppannaṃ ārabbha “etarahi vā pana paccuppannaṃ addhānaṃ ajjhattaṃ kathaṃkathī hoti –",
  "anya-e0102n:1400_12": "ahaṃ nu khosmi,",
  "anya-e0102n:1400_13": "no nu khosmi,",
  "anya-e0102n:1400_14": "kiṃ nu khosmi,",
  "anya-e0102n:1400_15": "kathaṃ nu khosmi,",
  "anya-e0102n:1400_16": "ayaṃ nu kho satto kuto āgato,",
  "anya-e0102n:1400_17": "so kuhiṃ gāmī bhavissatī”ti chabbidhā vicikicchā vuttā,",
  "anya-e0102n:1400_18": "sā sabbāpi pahīyati.",
  "anya-e0102n:1401_0": "681.",
  "anya-e0102n:1401_1": "Aparo sādhāraṇāsādhāraṇavasena duvidhaṃ nāmassa paccayaṃ passati,",
  "anya-e0102n:1401_2": "kammādivasena catubbidhaṃ rūpassa.",
  "anya-e0102n:1401_3": "Duvidho hi nāmassa paccayo sādhāraṇo asādhāraṇo ca.",
  "anya-e0102n:1401_4": "Tattha cakkhādīni cha dvārāni,",
  "anya-e0102n:1401_5": "rūpādīni cha ārammaṇāni nāmassa sādhāraṇo paccayo,",
  "anya-e0102n:1401_6": "kusalādibhedato sabbappakārassāpi tato pavattito.",
  "anya-e0102n:1401_7": "Manasikārādiko asādhāraṇo.",
  "anya-e0102n:1401_8": "Yoniso manasikārasaddhammassavanādiko hi kusalasseva hoti,",
  "anya-e0102n:1401_9": "viparīto akusalassa,",
  "anya-e0102n:1401_10": "kammādiko vipākassa,",
  "anya-e0102n:1401_11": "bhavaṅgādiko kiriyassāti.",
  "anya-e0102n:1402_0": "Rūpassa pana kammaṃ cittaṃ utu āhāroti ayaṃ kammādiko catubbidho paccayo.",
  "anya-e0102n:1402_1": "Tattha kammaṃ atītameva kammasamuṭṭhānassa rūpassa paccayo hoti.",
  "anya-e0102n:1402_2": "Cittaṃ cittasamuṭṭhānassa uppajjamānaṃ.",
  "anya-e0102n:1402_3": "Utuāhārā utuāhārasamuṭṭhānassa ṭhitikkhaṇe paccayā hontīti.",
  "anya-e0102n:1402_4": "Evameveko nāmarūpassa paccayapariggahaṃ karoti.",
  "anya-e0102n:1403_0": "So evaṃ paccayato nāmarūpassa pavattiṃ disvā yathā idaṃ etarahi,",
  "anya-e0102n:1403_1": "evaṃ atītepi addhāne paccayato pavattittha,",
  "anya-e0102n:1403_2": "anāgatepi paccayato pavattissatīti samanupassati.",
  "anya-e0102n:1403_3": "Tassevaṃ samanupassato vuttanayeneva tīsupi addhāsu vicikicchā pahīyati.",
  "anya-e0102n:1404_0": "682.",
  "anya-e0102n:1404_1": "Aparo tesaṃyeva nāmarūpasaṅkhātānaṃ saṅkhārānaṃ jarāpattiṃ jiṇṇānañca bhaṅgaṃ disvā idaṃ saṅkhārānaṃ jarāmaraṇaṃ nāma jātiyā sati hoti,",
  "anya-e0102n:1404_2": "jāti bhave sati,",
  "anya-e0102n:1404_3": "bhavo upādāne sati,",
  "anya-e0102n:1404_4": "upādānaṃ taṇhāya sati,",
  "anya-e0102n:1404_5": "taṇhā vedanāya sati,",
  "anya-e0102n:1404_6": "vedanā phasse sati,",
  "anya-e0102n:1404_7": "phasso saḷāyatane sati,",
  "anya-e0102n:1404_8": "saḷāyatanaṃ nāmarūpe sati,",
  "anya-e0102n:1404_9": "nāmarūpaṃ viññāṇe sati,",
  "anya-e0102n:1404_10": "viññāṇaṃ saṅkhāresu sati,",
  "anya-e0102n:1404_11": "saṅkhārā avijjāya satīti evaṃ paṭilomapaṭiccasamuppādavasena nāmarūpassa paccayapariggahaṃ karoti.",
  "anya-e0102n:1404_12": "Athassa vuttanayeneva vicikicchā pahīyati.",
  "anya-e0102n:1405_0": "683.",
  "anya-e0102n:1405_1": "Aparo “iti kho avijjāpaccayā saṅkhārā”ti pubbe vitthāretvā dassitaanulomapaṭiccasamuppādavaseneva nāmarūpassa paccayapariggahaṃ karoti.",
  "anya-e0102n:1405_2": "Athassa vuttanayeneva kaṅkhā pahīyati.",
  "anya-e0102n:1406_0": "684.",
  "anya-e0102n:1406_1": "Aparo “purimakammabhavasmiṃ moho avijjā,",
  "anya-e0102n:1406_2": "āyūhanā saṅkhārā,",
  "anya-e0102n:1406_3": "nikanti taṇhā,",
  "anya-e0102n:1406_4": "upagamanaṃ upādānaṃ,",
  "anya-e0102n:1406_5": "cetanā bhavoti ime pañca dhammā purimakammabhavasmiṃ idha paṭisandhiyā paccayā,",
  "anya-e0102n:1406_6": "idha paṭisandhi viññāṇaṃ,",
  "anya-e0102n:1406_7": "okkanti nāmarūpaṃ,",
  "anya-e0102n:1406_8": "pasādo āyatanaṃ,",
  "anya-e0102n:1406_9": "phuṭṭho phasso,",
  "anya-e0102n:1406_10": "vedayitaṃ vedanāti ime pañca dhammā idhūpapattibhavasmiṃ purekatassa kammassa paccayā.",
  "anya-e0102n:1406_11": "Idha paripakkattā āyatanānaṃ moho avijjā…pe…",
  "anya-e0102n:1406_12": "cetanā bhavoti ime pañca dhammā idha kammabhavasmiṃ āyatiṃ paṭisandhiyā paccayā”ti evaṃ kammavaṭṭavipākavaṭṭavasena",
  "anya-e0102n:1406_13": "nāmarūpassa paccayapariggahaṃ karoti.",
  "anya-e0102n:1407_0": "685.",
  "anya-e0102n:1407_1": "Tattha catubbidhaṃ kammaṃ –",
  "anya-e0102n:1407_2": "diṭṭhadhammavedanīyaṃ,",
  "anya-e0102n:1407_3": "upapajjavedanīyaṃ,",
  "anya-e0102n:1407_4": "aparāpariyavedanīyaṃ,",
  "anya-e0102n:1407_5": "ahosikammanti.",
  "anya-e0102n:1407_6": "Tesu ekajavanavīthiyaṃ sattasu cittesu kusalā vā akusalā vā paṭhamajavanacetanā diṭṭhidhammavedanīyakammaṃ nāma.",
  "anya-e0102n:1407_7": "Taṃ imasmiññeva attabhāve vipākaṃ deti.",
  "anya-e0102n:1407_8": "Tathā asakkontaṃ pana “ahosikammaṃ nāhosi kammavipāko,",
  "anya-e0102n:1407_9": "na bhavissati kammavipāko,",
  "anya-e0102n:1407_10": "natthi kammavipāko”ti imassa tikassa vasena ahosikammaṃ nāma hoti.",
  "anya-e0102n:1407_11": "Atthasādhikā pana sattamajavanacetanā upapajjavedanīyakammaṃ nāma.",
  "anya-e0102n:1407_12": "Taṃ anantare attabhāve vipākaṃ deti.",
  "anya-e0102n:1407_13": "Tathā asakkontaṃ vuttanayeneva ahosikammaṃ nāma hoti.",
  "anya-e0102n:1407_14": "Ubhinnaṃ antare pañca javanacetanā aparāpariyavedanīyakammaṃ nāma.",
  "anya-e0102n:1407_15": "Taṃ anāgate yadā okāsaṃ labhati,",
  "anya-e0102n:1407_16": "tadā vipākaṃ deti.",
  "anya-e0102n:1407_17": "Sati saṃsārappavattiyā ahosikammaṃ nāma na hoti.",
  "anya-e0102n:1408_0": "686.",
  "anya-e0102n:1408_1": "Aparampi catubbidhaṃ kammaṃ –",
  "anya-e0102n:1408_2": "yaṃ garukaṃ,",
  "anya-e0102n:1408_3": "yaṃ bahulaṃ,",
  "anya-e0102n:1408_4": "yadāsannaṃ,",
  "anya-e0102n:1408_5": "kaṭattā vā pana kammanti.",
  "anya-e0102n:1408_6": "Tattha kusalaṃ vā hotu akusalaṃ vā,",
  "anya-e0102n:1408_7": "garukāgarukesu yaṃ garukaṃ mātughātādikammaṃ vā mahaggatakammaṃ vā,",
  "anya-e0102n:1408_8": "tadeva paṭhamaṃ vipaccati.",
  "anya-e0102n:1408_9": "Tathā bahulābahulesupi yaṃ bahulaṃ hoti susīlyaṃ vā dussīlyaṃ vā,",
  "anya-e0102n:1408_10": "tadeva paṭhamaṃ vipaccati.",
  "anya-e0102n:1408_11": "Yadāsannaṃ nāma maraṇakāle anussaritakammaṃ.",
  "anya-e0102n:1408_12": "Yañhi āsannamaraṇo anussarituṃ sakkoti,",
  "anya-e0102n:1408_13": "teneva upapajjati.",
  "anya-e0102n:1408_14": "Etehi pana tīhi muttaṃ punappunaṃ laddhāsevanaṃ kaṭattā vā pana kammaṃ nāma hoti,",
  "anya-e0102n:1408_15": "tesaṃ abhāve taṃ paṭisandhiṃ ākaḍḍhati.",
  "anya-e0102n:1409_0": "687.",
  "anya-e0102n:1409_1": "Aparampi catubbidhaṃ kammaṃ – janakaṃ,",
  "anya-e0102n:1409_2": "upatthambhakaṃ,",
  "anya-e0102n:1409_3": "upapīḷakaṃ,",
  "anya-e0102n:1409_4": "upaghātakanti.",
  "anya-e0102n:1409_5": "Tattha janakaṃ nāma kusalampi hoti akusalampi.",
  "anya-e0102n:1409_6": "Taṃ paṭisandhiyampi pavattepi rūpārūpavipākakkhandhe janeti.",
  "anya-e0102n:1409_7": "Upatthambhakaṃ pana vipākaṃ janetuṃ na sakkoti,",
  "anya-e0102n:1409_8": "aññena kammena dinnāya paṭisandhiyā janite vipāke uppajjamānakasukhadukkhaṃ upatthambheti,",
  "anya-e0102n:1409_9": "addhānaṃ pavatteti.",
  "anya-e0102n:1409_10": "Upapīḷakaṃ aññena kammena dinnāya paṭisandhiyā janite vipāke uppajjamānakasukhadukkhaṃ pīḷeti bādhati,",
  "anya-e0102n:1409_11": "addhānaṃ pavattituṃ na deti.",
  "anya-e0102n:1409_12": "Upaghātakaṃ pana sayaṃ kusalampi akusalampi samānaṃ aññaṃ dubbalakammaṃ ghātetvā tassa vipākaṃ paṭibāhitvā attano vipākassa okāsaṃ karoti.",
  "anya-e0102n:1409_13": "Evaṃ pana kammena kate okāse taṃ vipākaṃ uppannaṃ nāma vuccati.",
  "anya-e0102n:1410_0": "Iti imesaṃ dvādasannaṃ kammānaṃ kammantarañceva vipākantarañca buddhānaṃ kammavipākañāṇasseva yāthāvasarasato pākaṭaṃ hoti,",
  "anya-e0102n:1410_1": "asādhāraṇaṃ sāvakehi.",
  "anya-e0102n:1410_2": "Vipassakena pana kammantarañca vipākantarañca ekadesato jānitabbaṃ.",
  "anya-e0102n:1410_3": "Tasmā ayaṃ mukhamattadassanena kammaviseso pakāsitoti.",
  "anya-e0102n:1411_0": "688.",
  "anya-e0102n:1411_1": "Iti imaṃ dvādasavidhaṃ kammaṃ kammavaṭṭe pakkhipitvā evaṃ eko kammavaṭṭavipākavaṭṭavasena nāmarūpassa paccayapariggahaṃ karoti.",
  "anya-e0102n:1411_2": "So evaṃ kammavaṭṭavipākavaṭṭavasena paccayato nāmarūpassa pavattiṃ disvā “yathā idaṃ etarahi,",
  "anya-e0102n:1411_3": "evaṃ atītepi addhāne kammavaṭṭavipākavaṭṭavasena paccayato pavattittha,",
  "anya-e0102n:1411_4": "anāgatepi kammavaṭṭavipākavaṭṭavaseneva paccayato pavattissatī”ti.",
  "anya-e0102n:1411_5": "Iti kammañceva kammavipāko ca,",
  "anya-e0102n:1411_6": "kammavaṭṭañca vipākavaṭṭañca,",
  "anya-e0102n:1411_7": "kammapavattañca vipākapavattañca,",
  "anya-e0102n:1411_8": "kammasantati ca vipākasantati ca,",
  "anya-e0102n:1411_9": "kiriyā ca kiriyāphalañca.",
  "anya-e0102n:1412_0": "Kammā vipākā vattanti, vipāko kammasambhavo;",
  "anya-e0102n:1413_0": "Kammā punabbhavo hoti, evaṃ loko pavattatīti. –",
  "anya-e0102n:1414_0": "Samanupassati.",
  "anya-e0102n:1414_1": "Tassevaṃ samanupassato yā sā pubbantādayo ārabbha “ahosiṃ nu kho aha”ntiādinā nayena vuttā soḷasavidhā vicikicchā,",
  "anya-e0102n:1414_2": "sā sabbā pahīyati.",
  "anya-e0102n:1414_3": "Sabbabhavayonigatiṭṭhitinivāsesu hetuphalasambandhavasena pavattamānaṃ nāmarūpamattameva khāyati.",
  "anya-e0102n:1414_4": "So neva kāraṇato uddhaṃ kārakaṃ passati,",
  "anya-e0102n:1414_5": "na vipākappavattito uddhaṃ vipākapaṭisaṃvedakaṃ.",
  "anya-e0102n:1414_6": "Kāraṇe pana sati “kārako”ti,",
  "anya-e0102n:1414_7": "vipākappavattiyā sati “paṭisaṃvedako”ti samaññāmattena paṇḍitā voharanticcevassa sammappaññāya sudiṭṭhaṃ hoti.",
  "anya-e0102n:1415_0": "689. Tenāhu porāṇā –",
  "anya-e0102n:1416_0": "“Kammassa kārako natthi, vipākassa ca vedako;",
  "anya-e0102n:1417_0": "Suddhadhammā pavattanti, evetaṃ sammadassanaṃ.",
  "anya-e0102n:1418_0": "“Evaṃ kamme vipāke ca, vattamāne sahetuke;",
  "anya-e0102n:1419_0": "Bījarukkhādikānaṃva, pubbā koṭi na nāyati;",
  "anya-e0102n:1420_0": "Anāgatepi saṃsāre, appavattaṃ na dissati.",
  "anya-e0102n:1421_0": "“Etamatthaṃ anaññāya, titthiyā asayaṃvasī;",
  "anya-e0102n:1422_0": "Sattasaññaṃ gahetvāna, sassatucchedadassino;",
  "anya-e0102n:1423_0": "Dvāsaṭṭhidiṭṭhiṃ gaṇhanti, aññamaññavirodhitā.",
  "anya-e0102n:1424_0": "“Diṭṭhibandhanabaddhā te, taṇhāsotena vuyhare;",
  "anya-e0102n:1425_0": "Taṇhāsotena vuyhantā, na te dukkhā pamuccare.",
  "anya-e0102n:1426_0": "“Evametaṃ abhiññāya, bhikkhu buddhassa sāvako;",
  "anya-e0102n:1427_0": "Gambhīraṃ nipuṇaṃ suññaṃ, paccayaṃ paṭivijjhati.",
  "anya-e0102n:1428_0": "“Kammaṃ natthi vipākamhi, pāko kamme na vijjati;",
  "anya-e0102n:1429_0": "Aññamaññaṃ ubho suññā, na ca kammaṃ vinā phalaṃ.",
  "anya-e0102n:1430_0": "“Yathā na sūriye aggi, na maṇimhi na gomaye;",
  "anya-e0102n:1431_0": "Na tesaṃ bahi so atthi, sambhārehi ca jāyati.",
  "anya-e0102n:1432_0": "“Tathā na anto kammassa, vipāko upalabbhati;",
  "anya-e0102n:1433_0": "Bahiddhāpi na kammassa, na kammaṃ tattha vijjati.",
  "anya-e0102n:1434_0": "“Phalena suññaṃ taṃ kammaṃ, phalaṃ kamme na vijjati;",
  "anya-e0102n:1435_0": "Kammañca kho upādāya, tato nibbattate phalaṃ.",
  "anya-e0102n:1436_0": "“Na hettha devo brahmā vā, saṃsārassatthikārako;",
  "anya-e0102n:1437_0": "Suddhadhammā pavattanti, hetusambhārapaccayā”ti.",
  "anya-e0102n:1438_0": "690.",
  "anya-e0102n:1438_1": "Tassevaṃ kammavaṭṭavipākavaṭṭavasena nāmarūpassa paccayapariggahaṃ katvā tīsu addhāsu pahīnavicikicchassa",
  "anya-e0102n:1438_2": "sabbe atītānāgatapaccuppannadhammā cutipaṭisandhivasena viditā honti,",
  "anya-e0102n:1438_3": "sāssa hoti ñātapariññā.",
  "anya-e0102n:1439_0": "So evaṃ pajānāti –",
  "anya-e0102n:1439_1": "ye atīte kammapaccayā nibbattā khandhā,",
  "anya-e0102n:1439_2": "te tattheva niruddhā,",
  "anya-e0102n:1439_3": "atītakammapaccayā pana imasmiṃ bhave aññe nibbattā,",
  "anya-e0102n:1439_4": "atītabhavato imaṃ bhavaṃ āgato ekadhammopi natthi,",
  "anya-e0102n:1439_5": "imasmimpi bhave kammapaccayena nibbattā khandhā nirujjhissanti,",
  "anya-e0102n:1439_6": "punabbhave aññe nibbattissanti,",
  "anya-e0102n:1439_7": "imamhā bhavā punabbhavaṃ ekadhammopi na gamissati.",
  "anya-e0102n:1439_8": "Apica kho yathā na ācariyamukhato sajjhāyo antevāsikassa mukhaṃ pavisati,",
  "anya-e0102n:1439_9": "na ca tappaccayā tassa mukhe sajjhāyo na vattati,",
  "anya-e0102n:1439_10": "na dūtena mantodakaṃ pītaṃ rogino udaraṃ pavisati,",
  "anya-e0102n:1439_11": "na ca tassa tappaccayā rogo na vūpasammati,",
  "anya-e0102n:1439_12": "na mukhe maṇḍanavidhānaṃ ādāsatalādīsu mukhanimittaṃ gacchati,",
  "anya-e0102n:1439_13": "na ca tattha tappaccayā maṇḍanavidhānaṃ na paññāyati,",
  "anya-e0102n:1439_14": "na ekissā vaṭṭiyā dīpasikhā aññaṃ vaṭṭiṃ saṅkamati,",
  "anya-e0102n:1439_15": "na ca tattha tappaccayā dīpasikhā na nibbattati,",
  "anya-e0102n:1439_16": "evameva na atītabhavato imaṃ bhavaṃ,",
  "anya-e0102n:1439_17": "ito vā punabbhavaṃ koci dhammo saṅkamati,",
  "anya-e0102n:1439_18": "na ca atītabhave khandhāyatanadhātupaccayā idha,",
  "anya-e0102n:1439_19": "idha vā khandhāyatanadhātupaccayā punabbhave khandhāyatanadhātuyo na nibbattantīti.",
  "anya-e0102n:1440_0": "Yatheva cakkhuviññāṇaṃ, manodhātuanantaraṃ;",
  "anya-e0102n:1441_0": "Na ceva āgataṃ nāpi, na nibbattaṃ anantaraṃ.",
  "anya-e0102n:1442_0": "Tatheva paṭisandhimhi, vattate cittasantati;",
  "anya-e0102n:1443_0": "Purimaṃ bhijjate cittaṃ, pacchimaṃ jāyate tato.",
  "anya-e0102n:1444_0": "Tesaṃ antarikā natthi, vīci tesaṃ na vijjati;",
  "anya-e0102n:1445_0": "Na cito gacchati kiñci, paṭisandhi ca jāyatīti.",
  "anya-e0102n:1446_0": "691.",
  "anya-e0102n:1446_1": "Evaṃ cutipaṭisandhivasena viditasabbadhammassa sabbākārena nāmarūpassa paccayapariggahañāṇaṃ thāmagataṃ hoti,",
  "anya-e0102n:1446_2": "soḷasavidhā kaṅkhā suṭṭhutaraṃ pahīyati.",
  "anya-e0102n:1446_3": "Na kevalañca sā eva,",
  "anya-e0102n:1446_4": "“satthari kaṅkhatī”ti ādinayappavattā aṭṭhavidhāpi kaṅkhā pahīyatiyeva,",
  "anya-e0102n:1446_5": "dvāsaṭṭhi diṭṭhigatāni vikkhambhanti.",
  "anya-e0102n:1446_6": "Evaṃ nānānayehi nāmarūpapaccayapariggahaṇena tīsu addhāsu kaṅkhaṃ vitaritvā ṭhitaṃ ñāṇaṃ kaṅkhāvitaraṇavisuddhīti veditabbaṃ.",
  "anya-e0102n:1446_7": "Dhammaṭṭhitiñāṇantipi yathābhūtañāṇantipi sammādassanantipi etassevādhivacanaṃ.",
  "anya-e0102n:1446_8": "Vuttañhetaṃ –",
  "anya-e0102n:1447_0": "“Avijjā paccayo,",
  "anya-e0102n:1447_1": "saṅkhārā paccayasamuppannā.",
  "anya-e0102n:1447_2": "Ubhopete dhammā paccayasamuppannāti paccayapariggahe paññā dhammaṭṭhitiñāṇa”nti.",
  "anya-e0102n:1448_0": "“Aniccato manasikaronto katame dhamme yathābhūtaṃ jānāti passati,",
  "anya-e0102n:1448_1": "kathaṃ sammādassanaṃ hoti,",
  "anya-e0102n:1448_2": "kathaṃ tadanvayena sabbe saṅkhārā aniccato sudiṭṭhā honti,",
  "anya-e0102n:1448_3": "kattha kaṅkhā pahīyati?",
  "anya-e0102n:1448_4": "Dukkhato…pe…",
  "anya-e0102n:1448_5": "anattato manasikaronto katame dhamme yathābhūtaṃ jānāti passati…pe…",
  "anya-e0102n:1448_6": "kattha kaṅkhā pahīyatīti?",
  "anya-e0102n:1449_0": "“Aniccato manasikaronto nimittaṃ yathābhūtaṃ jānāti passati,",
  "anya-e0102n:1449_1": "tena vuccati sammādassanaṃ.",
  "anya-e0102n:1449_2": "Evaṃ tadanvayena sabbe saṅkhārā aniccato sudiṭṭhā honti.",
  "anya-e0102n:1449_3": "Ettha kaṅkhā pahīyati.",
  "anya-e0102n:1449_4": "Dukkhato manasikaronto pavattaṃ yathābhūtaṃ jānāti passati…pe…",
  "anya-e0102n:1449_5": "anattato manasikaronto nimittañca pavattañca yathābhūtaṃ jānāti passati,",
  "anya-e0102n:1449_6": "tena vuccati sammādassanaṃ.",
  "anya-e0102n:1449_7": "Evaṃ tadanvayena sabbe dhammā anattato sudiṭṭhā honti.",
  "anya-e0102n:1449_8": "Ettha kaṅkhā pahīyati.",
  "anya-e0102n:1450_0": "“Yañca yathābhūtañāṇaṃ yañca sammādassanaṃ yā ca kaṅkhāvitaraṇā,",
  "anya-e0102n:1450_1": "ime dhammā nānatthā ceva nānābyañjanā ca,",
  "anya-e0102n:1450_2": "udāhu ekatthā byañjanameva nānanti?",
  "anya-e0102n:1450_3": "Yañca yathābhūtañāṇaṃ yañca sammādassanaṃ yā ca kaṅkhāvitaraṇā,",
  "anya-e0102n:1450_4": "ime dhammā ekatthā,",
  "anya-e0102n:1450_5": "byañjanameva nāna”nti.",
  "anya-e0102n:1451_0": "Iminā pana ñāṇena samannāgato vipassako buddhasāsane laddhassāso laddhapatiṭṭho niyatagatiko cūḷasotāpanno nāma hoti.",
  "anya-e0102n:1452_0": "Tasmā bhikkhu sadā sato, nāmarūpassa sabbaso;",
  "anya-e0102n:1453_0": "Paccaye pariggaṇheyya, kaṅkhāvitaraṇatthikoti.",
  "anya-e0102n:1454_0": "Iti sādhujanapāmojjatthāya kate visuddhimagge",
  "anya-e0102n:1455_0": "Paññābhāvanādhikāre",
  "anya-e0102n:1456_0": "Kaṅkhāvitaraṇavisuddhiniddeso nāma",
  "anya-e0102n:1457_0": "Ekūnavīsatimo paricchedo.",
  "anya-e0102n:1458_0": "20. Maggāmaggañāṇadassanavisuddhiniddeso",
  "anya-e0102n:1459_0": "Sammasanañāṇakathā",
  "anya-e0102n:1460_0": "692.",
  "anya-e0102n:1460_1": "Ayaṃ maggo,",
  "anya-e0102n:1460_2": "ayaṃ na maggoti evaṃ maggañca amaggañca ñatvā ṭhitaṃ ñāṇaṃ pana maggāmaggañāṇadassanavisuddhi nāma.",
  "anya-e0102n:1461_0": "Taṃ sampādetukāmena kalāpasammasanasaṅkhātāya nayavipassanāya tāva yogo karaṇīyo. Kasmā?",
  "anya-e0102n:1461_1": "Āraddhavipassakassa obhāsādisambhave maggāmaggañāṇasambhavato.",
  "anya-e0102n:1461_2": "Āraddhavipassakassa hi obhāsādīsu sambhūtesu maggāmaggañāṇaṃ hoti,",
  "anya-e0102n:1461_3": "vipassanāya ca kalāpasammasanaṃ ādi.",
  "anya-e0102n:1461_4": "Tasmā etaṃ kaṅkhāvitaraṇānantaraṃ uddiṭṭhaṃ.",
  "anya-e0102n:1461_5": "Apica yasmā tīraṇapariññāya vattamānāya maggāmaggañāṇaṃ uppajjati,",
  "anya-e0102n:1461_6": "tīraṇapariññā ca ñātapariññānantarā,",
  "anya-e0102n:1461_7": "tasmāpi taṃ maggāmaggañāṇadassanavisuddhiṃ sampādetukāmena kalāpasammasane tāva yogo kātabbo.",
  "anya-e0102n:1462_0": "693.",
  "anya-e0102n:1462_1": "Tatrāyaṃ vinicchayo –",
  "anya-e0102n:1462_2": "tisso hi lokiyapariññā ñātapariññā tīraṇapariññā pahānapariññā ca.",
  "anya-e0102n:1462_3": "Yā sandhāya vuttaṃ “abhiññāpaññā ñātaṭṭhe ñāṇaṃ.",
  "anya-e0102n:1462_4": "Pariññāpaññā tīraṇaṭṭhe ñāṇaṃ.",
  "anya-e0102n:1462_5": "Pahānapaññā pariccāgaṭṭhe ñāṇa”nti.",
  "anya-e0102n:1462_6": "Tattha “ruppanalakkhaṇaṃ rūpaṃ,",
  "anya-e0102n:1462_7": "vedayitalakkhaṇā vedanā”ti evaṃ tesaṃ tesaṃ dhammānaṃ paccattalakkhaṇasallakkhaṇavasena pavattā paññā ñātapariññā nāma.",
  "anya-e0102n:1462_8": "“Rūpaṃ aniccaṃ,",
  "anya-e0102n:1462_9": "vedanā aniccā”tiādinā nayena tesaṃyeva dhammānaṃ sāmaññalakkhaṇaṃ āropetvā pavattā lakkhaṇārammaṇikavipassanā paññā tīraṇapariññā nāma.",
  "anya-e0102n:1462_10": "Tesuyeva pana dhammesu niccasaññādipajahanavasena pavattā lakkhaṇārammaṇikavipassanā paññā pahānapariññā nāma.",
  "anya-e0102n:1463_0": "Tattha saṅkhāraparicchedato paṭṭhāya yāva paccayapariggahā ñātapariññāya bhūmi.",
  "anya-e0102n:1463_1": "Etasmiṃ hi antare dhammānaṃ paccattalakkhaṇapaṭivedhasseva ādhipaccaṃ hoti.",
  "anya-e0102n:1463_2": "Kalāpasammasanato pana paṭṭhāya yāva udayabbayānupassanā tīraṇapariññāya bhūmi.",
  "anya-e0102n:1463_3": "Etasmiṃ hi antare sāmaññalakkhaṇapaṭivedhasseva ādhipaccaṃ hoti.",
  "anya-e0102n:1463_4": "Bhaṅgānupassanaṃ ādiṃ katvā upari pahānapariññāya bhūmi.",
  "anya-e0102n:1463_5": "Tato paṭṭhāya hi aniccato anupassanto niccasaññaṃ pajahati,",
  "anya-e0102n:1463_6": "dukkhato anupassanto sukhasaññaṃ,",
  "anya-e0102n:1463_7": "anattato anupassanto attasaññaṃ,",
  "anya-e0102n:1463_8": "nibbindanto nandiṃ,",
  "anya-e0102n:1463_9": "virajjanto rāgaṃ,",
  "anya-e0102n:1463_10": "nirodhento samudayaṃ,",
  "anya-e0102n:1463_11": "paṭinissajjanto ādānaṃ pajahatīti evaṃ niccasaññādipahānasādhikānaṃ sattannaṃ anupassanānaṃ ādhipaccaṃ.",
  "anya-e0102n:1463_12": "Iti imāsu tīsu pariññāsu saṅkhāraparicchedassa ceva paccayapariggahassa ca sādhitattā iminā yoginā ñātapariññāva adhigatā hoti,",
  "anya-e0102n:1463_13": "itarā ca adhigantabbā.",
  "anya-e0102n:1463_14": "Tena vuttaṃ “yasmā tīraṇapariññāya vattamānāya maggāmaggañāṇaṃ uppajjati,",
  "anya-e0102n:1463_15": "tīraṇapariññā ca ñātapariññānantarā,",
  "anya-e0102n:1463_16": "tasmāpi taṃ maggāmaggañāṇadassanavisuddhiṃ sampādetukāmena kalāpasammasane tāva yogo kātabbo”ti.",
  "anya-e0102n:1464_0": "694. Tatrāyaṃ pāḷi –",
  "anya-e0102n:1465_0": "“Kathaṃ atītānāgatapaccuppannānaṃ dhammānaṃ saṅkhipitvā vavatthāne paññā sammasane ñāṇaṃ?",
  "anya-e0102n:1465_1": "Yaṃkiñci rūpaṃ atītānāgatapaccuppannaṃ ajjhattaṃ vā…pe…",
  "anya-e0102n:1465_2": "yaṃ dūre santike vā,",
  "anya-e0102n:1465_3": "sabbaṃ rūpaṃ aniccato vavatthapeti,",
  "anya-e0102n:1465_4": "ekaṃ sammasanaṃ.",
  "anya-e0102n:1465_5": "Dukkhato vavatthapeti,",
  "anya-e0102n:1465_6": "ekaṃ sammasanaṃ.",
  "anya-e0102n:1465_7": "Anattato vavatthapeti,",
  "anya-e0102n:1465_8": "ekaṃ sammasanaṃ.",
  "anya-e0102n:1465_9": "Yā kāci vedanā…pe…",
  "anya-e0102n:1465_10": "yaṃkiñci viññāṇaṃ…pe…",
  "anya-e0102n:1465_11": "anattato vavatthapeti,",
  "anya-e0102n:1465_12": "ekaṃ sammasanaṃ.",
  "anya-e0102n:1466_0": "“Cakkhuṃ…pe…",
  "anya-e0102n:1466_1": "jarāmaraṇaṃ atītānāgatapaccuppannaṃ aniccato vavatthapeti,",
  "anya-e0102n:1466_2": "ekaṃ sammasanaṃ.",
  "anya-e0102n:1466_3": "Dukkhato anattato vavatthapeti,",
  "anya-e0102n:1466_4": "ekaṃ sammasanaṃ.",
  "anya-e0102n:1467_0": "“Rūpaṃ atītānāgatapaccuppannaṃ aniccaṃ khayaṭṭhena,",
  "anya-e0102n:1467_1": "dukkhaṃ bhayaṭṭhena,",
  "anya-e0102n:1467_2": "anattā asārakaṭṭhenāti saṅkhipitvā vavatthāne paññā sammasane ñāṇaṃ. Vedanaṃ… viññāṇaṃ…",
  "anya-e0102n:1467_3": "cakkhuṃ…pe…",
  "anya-e0102n:1467_4": "jarāmaraṇaṃ…pe…",
  "anya-e0102n:1467_5": "sammasane ñāṇaṃ.",
  "anya-e0102n:1468_0": "“Rūpaṃ atītānāgatapaccuppannaṃ aniccaṃ saṅkhataṃ paṭiccasamuppannaṃ khayadhammaṃ vayadhammaṃ virāgadhammaṃ",
  "anya-e0102n:1468_1": "nirodhadhammanti saṅkhipitvā vavatthāne paññā sammasane ñāṇaṃ. Vedanaṃ… viññāṇaṃ… cakkhuṃ…",
  "anya-e0102n:1468_2": "jarāmaraṇaṃ atītānāgatapaccuppannaṃ aniccaṃ saṅkhataṃ…pe…",
  "anya-e0102n:1468_3": "nirodhadhammanti saṅkhipitvā vavatthāne paññā sammasane ñāṇaṃ.",
  "anya-e0102n:1469_0": "“Jātipaccayā jarāmaraṇaṃ,",
  "anya-e0102n:1469_1": "asati jātiyā natthi jarāmaraṇanti saṅkhipitvā vavatthāne paññā sammasane ñāṇaṃ.",
  "anya-e0102n:1469_2": "Atītampi addhānaṃ,",
  "anya-e0102n:1469_3": "anāgatampi addhānaṃ jātipaccayā jarāmaraṇaṃ,",
  "anya-e0102n:1469_4": "asati jātiyā natthi jarāmaraṇanti saṅkhipitvā vavatthāne paññā sammasane ñāṇaṃ.",
  "anya-e0102n:1469_5": "Bhavapaccayā jāti…pe…",
  "anya-e0102n:1469_6": "avijjāpaccayā saṅkhārā,",
  "anya-e0102n:1469_7": "asati avijjāya natthi saṅkhārāti saṅkhipitvā vavatthāne paññā sammasane ñāṇaṃ.",
  "anya-e0102n:1469_8": "Atītampi addhānaṃ,",
  "anya-e0102n:1469_9": "anāgatampi addhānaṃ avijjāpaccayā saṅkhārā,",
  "anya-e0102n:1469_10": "asati avijjāya natthi saṅkhārāti saṅkhipitvā vavatthāne paññā sammasane ñāṇaṃ.",
  "anya-e0102n:1470_0": "“Taṃ ñātaṭṭhena ñāṇaṃ.",
  "anya-e0102n:1470_1": "Pajānanaṭṭhena paññā.",
  "anya-e0102n:1470_2": "Tena vuccati atītānāgatapaccuppannānaṃ dhammānaṃ saṅkhipitvā vavatthāne paññā sammasane ñāṇa”nti.",
  "anya-e0102n:1471_0": "Ettha ca cakkhuṃ…pe…",
  "anya-e0102n:1471_1": "jarāmaraṇanti iminā peyyālena dvārārammaṇehi saddhiṃ dvārappavattā dhammā,",
  "anya-e0102n:1471_2": "pañcakkhandhā,",
  "anya-e0102n:1471_3": "cha dvārāni,",
  "anya-e0102n:1471_4": "cha ārammaṇāni,",
  "anya-e0102n:1471_5": "cha viññāṇāni,",
  "anya-e0102n:1471_6": "cha phassā,",
  "anya-e0102n:1471_7": "cha vedanā,",
  "anya-e0102n:1471_8": "cha saññā,",
  "anya-e0102n:1471_9": "cha cetanā,",
  "anya-e0102n:1471_10": "cha taṇhā,",
  "anya-e0102n:1471_11": "cha vitakkā,",
  "anya-e0102n:1471_12": "cha vicārā,",
  "anya-e0102n:1471_13": "cha dhātuyo,",
  "anya-e0102n:1471_14": "dasa kasiṇāni,",
  "anya-e0102n:1471_15": "dvattiṃsakoṭṭhāsā,",
  "anya-e0102n:1471_16": "dvādasāyatanāni,",
  "anya-e0102n:1471_17": "aṭṭhārasa dhātuyo,",
  "anya-e0102n:1471_18": "bāvīsati indriyāni,",
  "anya-e0102n:1471_19": "tisso dhātuyo,",
  "anya-e0102n:1471_20": "nava bhavā,",
  "anya-e0102n:1471_21": "cattāri jhānāni,",
  "anya-e0102n:1471_22": "catasso appamaññā,",
  "anya-e0102n:1471_23": "catasso samāpattiyo,",
  "anya-e0102n:1471_24": "dvādasa paṭiccasamuppādaṅgānīti ime dhammarāsayo saṃkhittāti veditabbā.",
  "anya-e0102n:1472_0": "Vuttaṃ hetaṃ abhiññeyyaniddese –",
  "anya-e0102n:1473_0": "“Sabbaṃ,",
  "anya-e0102n:1473_1": "bhikkhave,",
  "anya-e0102n:1473_2": "abhiññeyyaṃ. Kiñca,",
  "anya-e0102n:1473_3": "bhikkhave,",
  "anya-e0102n:1473_4": "sabbaṃ abhiññeyyaṃ? Cakkhu,",
  "anya-e0102n:1473_5": "bhikkhave,",
  "anya-e0102n:1473_6": "abhiññeyyaṃ. Rūpā…",
  "anya-e0102n:1473_7": "cakkhuviññāṇaṃ…",
  "anya-e0102n:1473_8": "cakkhusamphasso…",
  "anya-e0102n:1473_9": "yampidaṃ cakkhusamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā,",
  "anya-e0102n:1473_10": "tampi abhiññeyyaṃ. Sotaṃ…pe…",
  "anya-e0102n:1473_11": "yampidaṃ manosamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ vā,",
  "anya-e0102n:1473_12": "tampi abhiññeyyaṃ.",
  "anya-e0102n:1474_0": "“Rūpaṃ…pe… viññāṇaṃ…",
  "anya-e0102n:1474_1": "cakkhu…pe… mano… rūpā…pe… dhammā…",
  "anya-e0102n:1474_2": "cakkhuviññāṇaṃ…pe…",
  "anya-e0102n:1474_3": "manoviññāṇaṃ…",
  "anya-e0102n:1474_4": "cakkhusamphasso…pe…",
  "anya-e0102n:1474_5": "manosamphasso….",
  "anya-e0102n:1475_0": "“Cakkhusamphassajā vedanā…pe…",
  "anya-e0102n:1475_1": "manosamphassajā vedanā…",
  "anya-e0102n:1475_2": "rūpasaññā…pe…",
  "anya-e0102n:1475_3": "dhammasaññā…",
  "anya-e0102n:1475_4": "rūpasañcetanā…pe…",
  "anya-e0102n:1475_5": "dhammasañcetanā…",
  "anya-e0102n:1475_6": "rūpataṇhā…pe…",
  "anya-e0102n:1475_7": "dhammataṇhā…",
  "anya-e0102n:1475_8": "rūpavitakko…pe…",
  "anya-e0102n:1475_9": "dhammavitakko…",
  "anya-e0102n:1475_10": "rūpavicāro…pe…",
  "anya-e0102n:1475_11": "dhammavicāro….",
  "anya-e0102n:1476_0": "“Pathavīdhātu…pe… viññāṇadhātu… pathavīkasiṇaṃ…pe… viññāṇakasiṇaṃ… kesā…pe… muttaṃ… matthaluṅgaṃ….",
  "anya-e0102n:1477_0": "“Cakkhāyatanaṃ…pe…",
  "anya-e0102n:1477_1": "dhammāyatanaṃ…",
  "anya-e0102n:1477_2": "cakkhudhātu…pe…",
  "anya-e0102n:1477_3": "manodhātu…",
  "anya-e0102n:1477_4": "manoviññāṇadhātu…",
  "anya-e0102n:1477_5": "cakkhundriyaṃ…pe…",
  "anya-e0102n:1477_6": "aññātāvindriyaṃ….",
  "anya-e0102n:1478_0": "“Kāmadhātu…",
  "anya-e0102n:1478_1": "rūpadhātu…",
  "anya-e0102n:1478_2": "arūpadhātu…",
  "anya-e0102n:1478_3": "kāmabhavo…",
  "anya-e0102n:1478_4": "rūpabhavo…",
  "anya-e0102n:1478_5": "arūpabhavo…",
  "anya-e0102n:1478_6": "saññābhavo…",
  "anya-e0102n:1478_7": "asaññābhavo…",
  "anya-e0102n:1478_8": "nevasaññānāsaññābhavo…",
  "anya-e0102n:1478_9": "ekavokārabhavo…",
  "anya-e0102n:1478_10": "catuvokārabhavo…",
  "anya-e0102n:1478_11": "pañcavokārabhavo….",
  "anya-e0102n:1479_0": "“Paṭhamaṃ jhānaṃ…pe…",
  "anya-e0102n:1479_1": "catutthaṃ jhānaṃ…",
  "anya-e0102n:1479_2": "mettācetovimutti…pe…",
  "anya-e0102n:1479_3": "upekkhācetovimutti…",
  "anya-e0102n:1479_4": "ākāsānañcāyatanasamāpatti…pe…",
  "anya-e0102n:1479_5": "nevasaññānāsaññāyatanasamāpatti…",
  "anya-e0102n:1479_6": "avijjā abhiññeyyā…pe…",
  "anya-e0102n:1479_7": "jarāmaraṇaṃ abhiññeyya”nti.",
  "anya-e0102n:1480_0": "Taṃ tattha evaṃ vitthārena vuttattā idha sabbaṃ peyyālena saṃkhittaṃ.",
  "anya-e0102n:1480_1": "Evaṃ saṃkhitte panettha ye lokuttarā dhammā āgatā,",
  "anya-e0102n:1480_2": "te asammasanupagattā imasmiṃ adhikāre na gahetabbā.",
  "anya-e0102n:1480_3": "Yepi ca sammasanupagā,",
  "anya-e0102n:1480_4": "tesu ye yassa pākaṭā honti sukhena pariggahaṃ gacchanti,",
  "anya-e0102n:1480_5": "tesu tena sammasanaṃ ārabhitabbaṃ.",
  "anya-e0102n:1481_0": "695.",
  "anya-e0102n:1481_1": "Tatrāyaṃ khandhavasena ārabbhavidhānayojanā –",
  "anya-e0102n:1481_2": "yaṃkiñci rūpaṃ…pe…",
  "anya-e0102n:1481_3": "sabbaṃ rūpaṃ aniccato vavatthapeti,",
  "anya-e0102n:1481_4": "ekaṃ sammasanaṃ.",
  "anya-e0102n:1481_5": "Dukkhato anattato vavatthapeti,",
  "anya-e0102n:1481_6": "ekaṃ sammasananti.",
  "anya-e0102n:1481_7": "Ettāvatā ayaṃ bhikkhu “yaṃkiñci rūpa”nti evaṃ aniyamaniddiṭṭhaṃ sabbampi rūpaṃ atītattikena ceva catūhi",
  "anya-e0102n:1481_8": "ca ajjhattādidukehīti ekādasahi okāsehi paricchinditvā sabbaṃ rūpaṃ aniccato vavatthapeti,",
  "anya-e0102n:1481_9": "aniccanti sammasati.",
  "anya-e0102n:1482_0": "Kathaṃ? Parato vuttanayena. Vuttañhetaṃ – “rūpaṃ atītānāgatapaccuppannaṃ aniccaṃ khayaṭṭhenā”ti.",
  "anya-e0102n:1483_0": "Tasmā esa yaṃ atītaṃ rūpaṃ,",
  "anya-e0102n:1483_1": "taṃ yasmā atīteyeva khīṇaṃ,",
  "anya-e0102n:1483_2": "nayimaṃ bhavaṃ sampattanti aniccaṃ khayaṭṭhena.",
  "anya-e0102n:1484_0": "Yaṃ anāgataṃ anantarabhave nibbattissati,",
  "anya-e0102n:1484_1": "tampi tattheva khīyissati,",
  "anya-e0102n:1484_2": "na tato paraṃ bhavaṃ gamissatīti aniccaṃ khayaṭṭhena.",
  "anya-e0102n:1485_0": "Yaṃ paccuppannaṃ rūpaṃ, tampi idheva khīyati, na ito gacchatīti aniccaṃ khayaṭṭhena.",
  "anya-e0102n:1486_0": "Yaṃ ajjhattaṃ, tampi ajjhattameva khīyati, na bahiddhābhāvaṃ gacchatīti aniccaṃ khayaṭṭhena.",
  "anya-e0102n:1487_0": "Yaṃ bahiddhā…pe…",
  "anya-e0102n:1487_1": "oḷārikaṃ…pe…",
  "anya-e0102n:1487_2": "sukhumaṃ…pe… hīnaṃ…pe…",
  "anya-e0102n:1487_3": "paṇītaṃ…pe… dūre…pe… santike,",
  "anya-e0102n:1487_4": "tampi tattheva khīyati,",
  "anya-e0102n:1487_5": "na dūrabhāvaṃ gacchatīti aniccaṃ khayaṭṭhenāti sammasati.",
  "anya-e0102n:1488_0": "Idaṃ sabbampi “aniccaṃ khayaṭṭhenā”ti etassa vasena ekaṃ sammasanaṃ.",
  "anya-e0102n:1488_1": "Bhedato pana ekādasavidhaṃ hoti.",
  "anya-e0102n:1489_0": "Sabbameva ca taṃ dukkhaṃ bhayaṭṭhena.",
  "anya-e0102n:1489_1": "Bhayaṭṭhenāti sappaṭibhayatāya.",
  "anya-e0102n:1489_2": "Yañhi aniccaṃ,",
  "anya-e0102n:1489_3": "taṃ bhayāvahaṃ hoti sīhopamasutte devānaṃ viya.",
  "anya-e0102n:1489_4": "Iti idampi “dukkhaṃ bhayaṭṭhenā”ti etassa vasena ekaṃ sammasanaṃ.",
  "anya-e0102n:1489_5": "Bhedato pana ekādasavidhaṃ hoti.",
  "anya-e0102n:1490_0": "Yathā ca dukkhaṃ,",
  "anya-e0102n:1490_1": "evaṃ sabbampi taṃ anattā asārakaṭṭhena.",
  "anya-e0102n:1490_2": "Asārakaṭṭhenāti “attā nivāsī kārako vedako sayaṃvasī”ti evaṃ parikappitassa attasārassa abhāvena.",
  "anya-e0102n:1490_3": "Yañhi aniccaṃ, dukkhaṃ,",
  "anya-e0102n:1490_4": "taṃ attanopi aniccataṃ vā udayabbayapīḷanaṃ vā vāretuṃ na sakkoti,",
  "anya-e0102n:1490_5": "kuto tassa kārakādibhāvo. Tenāha –",
  "anya-e0102n:1490_6": "“rūpañca hidaṃ,",
  "anya-e0102n:1490_7": "bhikkhave,",
  "anya-e0102n:1490_8": "attā abhavissa.",
  "anya-e0102n:1490_9": "Nayidaṃ rūpaṃ ābādhāya saṃvatteyyā”tiādi.",
  "anya-e0102n:1490_10": "Iti idampi “anattā asārakaṭṭhenā”ti etassa vasena ekaṃ sammasanaṃ.",
  "anya-e0102n:1490_11": "Bhedato pana ekādasavidhaṃ hoti.",
  "anya-e0102n:1490_12": "Esa nayo vedanādīsu.",
  "anya-e0102n:1491_0": "696.",
  "anya-e0102n:1491_1": "Yaṃ pana aniccaṃ,",
  "anya-e0102n:1491_2": "taṃ yasmā niyamato saṅkhatādibhedaṃ hoti.",
  "anya-e0102n:1491_3": "Tenassa pariyāyadassanatthaṃ,",
  "anya-e0102n:1491_4": "nānākārehi vā manasikārappavattidassanatthaṃ “rūpaṃ atītānāgatapaccuppannaṃ aniccaṃ saṅkhataṃ paṭiccasamuppannaṃ",
  "anya-e0102n:1491_5": "khayadhammaṃ vayadhammaṃ virāgadhammaṃ nirodhadhamma”nti puna pāḷi vuttā.",
  "anya-e0102n:1491_6": "Esa nayo vedanādīsūti.",
  "anya-e0102n:1492_0": "Cattārīsākāraanupassanākathā",
  "anya-e0102n:1493_0": "697.",
  "anya-e0102n:1493_1": "So tasseva pañcasu khandhesu aniccadukkhānattasammasanassa thirabhāvatthāya,",
  "anya-e0102n:1493_2": "yaṃ taṃ bhagavatā “katamehi cattārīsāya ākārehi anulomikaṃ khantiṃ paṭilabhati,",
  "anya-e0102n:1493_3": "katamehi cattārīsāya ākārehi sammattaniyāmaṃ okkamatī”ti etassa vibhaṅge –",
  "anya-e0102n:1494_0": "“Pañcakkhandhe aniccato, dukkhato, rogato, gaṇḍato, sallato, aghato, ābādhato, parato, palokato, ītito,",
  "anya-e0102n:1494_1": "upaddavato, bhayato,",
  "anya-e0102n:1494_2": "upasaggato, calato,",
  "anya-e0102n:1494_3": "pabhaṅguto,",
  "anya-e0102n:1494_4": "addhuvato, atāṇato, aleṇato,",
  "anya-e0102n:1494_5": "asaraṇato, rittato, tucchato, suññato, anattato,",
  "anya-e0102n:1494_6": "ādīnavato,",
  "anya-e0102n:1494_7": "vipariṇāmadhammato,",
  "anya-e0102n:1494_8": "asārakato,",
  "anya-e0102n:1494_9": "aghamūlato,",
  "anya-e0102n:1494_10": "vadhakato,",
  "anya-e0102n:1494_11": "vibhavato, sāsavato,",
  "anya-e0102n:1494_12": "saṅkhatato,",
  "anya-e0102n:1494_13": "mārāmisato,",
  "anya-e0102n:1494_14": "jātidhammato,",
  "anya-e0102n:1494_15": "jarādhammato,",
  "anya-e0102n:1494_16": "byādhidhammato,",
  "anya-e0102n:1494_17": "maraṇadhammato,",
  "anya-e0102n:1494_18": "sokadhammato,",
  "anya-e0102n:1494_19": "paridevadhammato,",
  "anya-e0102n:1494_20": "upāyāsadhammato,",
  "anya-e0102n:1494_21": "saṃkilesikadhammato”ti –",
  "anya-e0102n:1495_0": "Cattārīsāya ākārehi,",
  "anya-e0102n:1496_0": "“Pañcakkhandhe aniccato passanto anulomikaṃ khantiṃ paṭilabhati.",
  "anya-e0102n:1496_1": "Pañcannaṃ khandhānaṃ nirodho niccaṃ nibbānanti passanto sammattaniyāmaṃ okkamatī”tiādinā nayena,",
  "anya-e0102n:1497_0": "Anulomañāṇaṃ vibhajantena pabhedato aniccādisammasanaṃ vuttaṃ.",
  "anya-e0102n:1497_1": "Tassāpi vasena ime pañcakkhandhe sammasati.",
  "anya-e0102n:1498_0": "698. Kathaṃ?",
  "anya-e0102n:1498_1": "So hi ekekaṃ khandhaṃ anaccantikatāya,",
  "anya-e0102n:1498_2": "ādiantavantatāya ca aniccato.",
  "anya-e0102n:1498_3": "Uppādavayapaṭipīḷanatāya,",
  "anya-e0102n:1498_4": "dukkhavatthutāya ca dukkhato.",
  "anya-e0102n:1498_5": "Paccayayāpanīyatāya,",
  "anya-e0102n:1498_6": "rogamūlatāya ca rogato.",
  "anya-e0102n:1498_7": "Dukkhatāsūlayogitāya,",
  "anya-e0102n:1498_8": "kilesāsucipaggharaṇatāya,",
  "anya-e0102n:1498_9": "uppādajarābhaṅgehi uddhumātaparipakkapabhinnatāya ca gaṇḍato.",
  "anya-e0102n:1498_10": "Pīḷājanakatāya,",
  "anya-e0102n:1498_11": "antotudanatāya,",
  "anya-e0102n:1498_12": "dunnīharaṇīyatāya ca sallato.",
  "anya-e0102n:1498_13": "Vigarahaṇīyatāya,",
  "anya-e0102n:1498_14": "avaḍḍhiāvahanatāya,",
  "anya-e0102n:1498_15": "aghavatthutāya ca aghato.",
  "anya-e0102n:1498_16": "Aseribhāvajanakatāya,",
  "anya-e0102n:1498_17": "ābādhapadaṭṭhānatāya ca ābādhato.",
  "anya-e0102n:1498_18": "Avasatāya,",
  "anya-e0102n:1498_19": "avidheyyatāya ca parato.",
  "anya-e0102n:1498_20": "Byādhijarāmaraṇehi palujjanatāya palokato.",
  "anya-e0102n:1498_21": "Anekabyasanāvahanatāya ītito.",
  "anya-e0102n:1498_22": "Aviditānaṃyeva vipulānaṃ anatthānaṃ āvahanato,",
  "anya-e0102n:1498_23": "sabbupaddavavatthutāya ca upaddavato.",
  "anya-e0102n:1498_24": "Sabbabhayānaṃ ākaratāya,",
  "anya-e0102n:1498_25": "dukkhavūpasamasaṅkhātassa paramassāsassa paṭipakkhabhūtatāya ca bhayato.",
  "anya-e0102n:1498_26": "Anekehi anatthehi anubaddhatāya,",
  "anya-e0102n:1498_27": "dosūpasaṭṭhatāya,",
  "anya-e0102n:1498_28": "upasaggo viya anadhivāsanārahatāya ca upasaggato.",
  "anya-e0102n:1498_29": "Byādhijarāmaraṇehi ceva lābhālābhādīhi ca lokadhammehi pacalitatāya calato.",
  "anya-e0102n:1498_30": "Upakkamena ceva sarasena ca pabhaṅgupagamanasīlatāya pabhaṅguto.",
  "anya-e0102n:1498_31": "Sabbāvatthanipātitāya,",
  "anya-e0102n:1498_32": "thirabhāvassa ca abhāvatāya addhuvato.",
  "anya-e0102n:1498_33": "Atāyanatāya ceva,",
  "anya-e0102n:1498_34": "alabbhaneyyakhematāya ca atāṇato.",
  "anya-e0102n:1498_35": "Allīyituṃ anarahatāya,",
  "anya-e0102n:1498_36": "allīnānampi ca leṇakiccākāritāya aleṇato.",
  "anya-e0102n:1498_37": "Nissitānaṃ bhayasārakattābhāvena asaraṇato.",
  "anya-e0102n:1498_38": "Yathāparikappitehi dhuvasubhasukhattabhāvehi rittatāya rittato.",
  "anya-e0102n:1498_39": "Rittatāyeva tucchato appakattā vā,",
  "anya-e0102n:1498_40": "appakampi hi loke tucchanti vuccati. Sāmi- nivāsi- kāraka-",
  "anya-e0102n:1498_41": "vedakādhiṭṭhāyakavirahitatāya suññato.",
  "anya-e0102n:1498_42": "Sayañca assāmikabhāvāditāya anattato.",
  "anya-e0102n:1498_43": "Pavattidukkhatāya,",
  "anya-e0102n:1498_44": "dukkhassa ca ādīnavatāya ādīnavato,",
  "anya-e0102n:1498_45": "atha vā ādīnaṃ vāti gacchati pavattatīti ādīnavo,",
  "anya-e0102n:1498_46": "kapaṇamanussassetaṃ adhivacanaṃ,",
  "anya-e0102n:1498_47": "khandhāpi ca kapaṇāyevāti ādīnavasadisatāya ādīnavato.",
  "anya-e0102n:1498_48": "Jarāya ceva maraṇena cāti dvedhā pariṇāmapakatitāya vipariṇāmadhammato.",
  "anya-e0102n:1498_49": "Dubbalatāya,",
  "anya-e0102n:1498_50": "pheggu viya sukhabhañjanīyatāya ca asārakato.",
  "anya-e0102n:1498_51": "Aghahetutāya aghamūlato.",
  "anya-e0102n:1498_52": "Mittamukhasapatto viya vissāsaghātitāya vadhakato.",
  "anya-e0102n:1498_53": "Vigatabhavatāya,",
  "anya-e0102n:1498_54": "vibhavasambhūtatāya ca vibhavato.",
  "anya-e0102n:1498_55": "Āsavapadaṭṭhānatāya sāsavato.",
  "anya-e0102n:1498_56": "Hetupaccayehi abhisaṅkhatatāya saṅkhatato.",
  "anya-e0102n:1498_57": "Maccumārakilesamārānaṃ āmisabhūtatāya mārāmisato. Jāti- jarā-",
  "anya-e0102n:1498_58": "byādhimaraṇapakatitāya jāti- jarā- byādhi-",
  "anya-e0102n:1498_59": "maraṇadhammato. Soka- parideva-",
  "anya-e0102n:1498_60": "upāyāsahetutāya soka-",
  "anya-e0102n:1498_61": "paridevaupāyāsadhammato.",
  "anya-e0102n:1498_62": "Taṇhādiṭṭhiduccaritasaṃkilesānaṃ visayadhammatāya saṃkilesikadhammatoti evaṃ pabhedato vuttassa aniccādisammasanassa vasena sammasati.",
  "anya-e0102n:1499_0": "Ettha hi aniccato, palokato, calato,",
  "anya-e0102n:1499_1": "pabhaṅguto,",
  "anya-e0102n:1499_2": "addhuvato,",
  "anya-e0102n:1499_3": "vipariṇāmadhammato,",
  "anya-e0102n:1499_4": "asārakato,",
  "anya-e0102n:1499_5": "vibhavato,",
  "anya-e0102n:1499_6": "saṅkhatato,",
  "anya-e0102n:1499_7": "maraṇadhammatoti ekekasmiṃ khandhe dasa dasa katvā paññāsa aniccānupassanāni. Parato, rittato, tucchato, suññato,",
  "anya-e0102n:1499_8": "anattatoti ekekasmiṃ khandhe pañca pañca katvā pañcavīsati anattānupassanāni.",
  "anya-e0102n:1499_9": "Sesāni dukkhato,",
  "anya-e0102n:1499_10": "rogatotiādīni ekekasmiṃ khandhe pañcavīsati pañcavīsati katvā pañcavīsatisataṃ dukkhānupassanānīti.",
  "anya-e0102n:1500_0": "Iccassa iminā dvisatabhedena aniccādisammasanena pañcakkhandhe sammasato taṃ nayavipassanāsaṅkhātaṃ aniccadukkhānattasammasanaṃ thiraṃ hoti.",
  "anya-e0102n:1500_1": "Idaṃ tāvettha pāḷinayānusārena sammasanārambhavidhānaṃ.",
  "anya-e0102n:1501_0": "Indriyatikkhakāraṇanavakakathā",
  "anya-e0102n:1502_0": "699.",
  "anya-e0102n:1502_1": "Yassa pana evaṃ nayavipassanāya yogaṃ karotopi nayavipassanā na sampajjati,",
  "anya-e0102n:1502_2": "tena “navahākārehi indriyāni tikkhāni bhavanti –",
  "anya-e0102n:1502_3": "uppannuppannānaṃ saṅkhārānaṃ khayameva passati,",
  "anya-e0102n:1502_4": "tattha ca sakkaccakiriyāya sampādeti,",
  "anya-e0102n:1502_5": "sātaccakiriyāya sampādeti,",
  "anya-e0102n:1502_6": "sappāyakiriyāya sampādeti,",
  "anya-e0102n:1502_7": "samādhissa ca nimittaggāhena,",
  "anya-e0102n:1502_8": "bojjhaṅgānañca anupavattanatāya,",
  "anya-e0102n:1502_9": "kāye ca jīvite ca anapekkhataṃ upaṭṭhāpeti,",
  "anya-e0102n:1502_10": "tattha ca abhibhuyya nekkhammena,",
  "anya-e0102n:1502_11": "antarā ca abyosānenā”ti evaṃ vuttānaṃ navannaṃ ākārānaṃ vasena indriyāni tikkhāni katvā pathavīkasiṇaniddese",
  "anya-e0102n:1502_12": "vuttanayena satta asappāyāni vajjetvā satta sappāyāni sevamānena kālena rūpaṃ sammasitabbaṃ,",
  "anya-e0102n:1502_13": "kālena arūpaṃ.",
  "anya-e0102n:1502_14": "Rūpaṃ sammasantena rūpassa nibbatti passitabbā.",
  "anya-e0102n:1503_0": "Rūpanibbattipassanākārakathā",
  "anya-e0102n:1504_0": "700.",
  "anya-e0102n:1504_1": "Seyyathidaṃ –",
  "anya-e0102n:1504_2": "idaṃ rūpaṃ nāma kammādivasena catūhi kāraṇehi nibbattati.",
  "anya-e0102n:1504_3": "Tattha sabbesaṃ sattānaṃ rūpaṃ nibbattamānaṃ paṭhamaṃ kammato nibbattati.",
  "anya-e0102n:1504_4": "Paṭisandhikkhaṇeyeva hi gabbhaseyyakānaṃ tāva tisantativasena vatthu- kāya-",
  "anya-e0102n:1504_5": "bhāvadasakasaṅkhātāni tiṃsa rūpāni nibbattanti,",
  "anya-e0102n:1504_6": "tāni ca kho paṭisandhicittassa uppādakkhaṇeyeva.",
  "anya-e0102n:1504_7": "Yathā ca uppādakkhaṇe,",
  "anya-e0102n:1504_8": "tathā ṭhitikkhaṇepi bhaṅgakkhaṇepi.",
  "anya-e0102n:1505_0": "Tattha rūpaṃ dandhanirodhaṃ garuparivatti,",
  "anya-e0102n:1505_1": "cittaṃ khippanirodhaṃ lahuparivatti. Tenāha – “nāhaṃ,",
  "anya-e0102n:1505_2": "bhikkhave,",
  "anya-e0102n:1505_3": "aññaṃ ekadhammampi samanupassāmi,",
  "anya-e0102n:1505_4": "yaṃ evaṃ lahuparivattaṃ yathayidaṃ,",
  "anya-e0102n:1505_5": "bhikkhave,",
  "anya-e0102n:1505_6": "citta”nti.",
  "anya-e0102n:1505_7": "Rūpe dharanteyeva hi soḷasavāre bhavaṅgacittaṃ uppajjitvā nirujjhati.",
  "anya-e0102n:1505_8": "Cittassa uppādakkhaṇopi ṭhitikkhaṇopi bhaṅgakkhaṇopi ekasadisā.",
  "anya-e0102n:1505_9": "Rūpassa pana uppādabhaṅgakkhaṇāyeva lahukā,",
  "anya-e0102n:1505_10": "tehi sadisā.",
  "anya-e0102n:1505_11": "Ṭhitikkhaṇo pana mahā,",
  "anya-e0102n:1505_12": "yāva soḷasa cittāni uppajjitvā nirujjhanti,",
  "anya-e0102n:1505_13": "tāva vattati.",
  "anya-e0102n:1505_14": "Paṭisandhicittassa uppādakkhaṇe uppannaṃ ṭhānappattaṃ purejātaṃ vatthuṃ nissāya dutiyaṃ bhavaṅgaṃ uppajjati.",
  "anya-e0102n:1505_15": "Tena saddhiṃ uppannaṃ ṭhānappattaṃ purejātaṃ vatthuṃ nissāya tatiyaṃ bhavaṅgaṃ uppajjati.",
  "anya-e0102n:1505_16": "Iminā nayena yāvatāyukaṃ cittappavatti veditabbā.",
  "anya-e0102n:1505_17": "Āsannamaraṇassa pana ekameva ṭhānappattaṃ purejātaṃ vatthuṃ nissāya soḷasa cittāni uppajjanti.",
  "anya-e0102n:1506_0": "Paṭisandhicittassa uppādakkhaṇe uppannaṃ rūpaṃ paṭisandhicittato uddhaṃ soḷasamena cittena saddhiṃ nirujjhati.",
  "anya-e0102n:1506_1": "Ṭhānakkhaṇe uppannaṃ sattarasamassa uppādakkhaṇena saddhiṃ nirujjhati.",
  "anya-e0102n:1506_2": "Bhaṅgakkhaṇe uppannaṃ sattarasamassa ṭhānakkhaṇaṃ patvā nirujjhati.",
  "anya-e0102n:1506_3": "Yāva pavatti nāma atthi,",
  "anya-e0102n:1506_4": "evameva pavattati.",
  "anya-e0102n:1506_5": "Opapātikānampi sattasantativasena sattati rūpāni evameva pavattanti.",
  "anya-e0102n:1507_0": "701.",
  "anya-e0102n:1507_1": "Tattha kammaṃ,",
  "anya-e0102n:1507_2": "kammasamuṭṭhānaṃ,",
  "anya-e0102n:1507_3": "kammapaccayaṃ,",
  "anya-e0102n:1507_4": "kammapaccayacittasamuṭṭhānaṃ,",
  "anya-e0102n:1507_5": "kammapaccayaāhārasamuṭṭhānaṃ,",
  "anya-e0102n:1507_6": "kammapaccayautusamuṭṭhānanti esa vibhāgo veditabbo.",
  "anya-e0102n:1507_7": "Tattha kammaṃ nāma kusalākusalacetanā.",
  "anya-e0102n:1507_8": "Kammasamuṭṭhānaṃ nāma vipākakkhandhā ca,",
  "anya-e0102n:1507_9": "cakkhudasakādi samasattatirūpañca.",
  "anya-e0102n:1507_10": "Kammapaccayaṃ nāma tadeva,",
  "anya-e0102n:1507_11": "kammaṃ hi kammasamuṭṭhānassa upatthambhakapaccayopi hoti.",
  "anya-e0102n:1507_12": "Kammapaccayacittasamuṭṭhānaṃ nāma vipākacittasamuṭṭhānaṃ rūpaṃ.",
  "anya-e0102n:1507_13": "Kammapaccayaāhārasamuṭṭhānaṃ nāma kammasamuṭṭhānarūpesu ṭhānappattā ojā aññaṃ ojaṭṭhamakaṃ samuṭṭhāpeti,",
  "anya-e0102n:1507_14": "tatrāpi ojā ṭhānaṃ patvā aññanti evaṃ catasso vā pañca vā pavattiyo ghaṭeti.",
  "anya-e0102n:1507_15": "Kammapaccayautusamuṭṭhānaṃ nāma kammajatejodhātu ṭhānappattā utusamuṭṭhānaṃ ojaṭṭhamakaṃ samuṭṭhāpeti,",
  "anya-e0102n:1507_16": "tatrāpi utu aññaṃ ojaṭṭhamakanti evaṃ catasso vā pañca vā pavattiyo ghaṭeti.",
  "anya-e0102n:1507_17": "Evaṃ tāva kammajarūpassa nibbatti passitabbā.",
  "anya-e0102n:1508_0": "702.",
  "anya-e0102n:1508_1": "Cittajesupi cittaṃ,",
  "anya-e0102n:1508_2": "cittasamuṭṭhānaṃ,",
  "anya-e0102n:1508_3": "cittapaccayaṃ,",
  "anya-e0102n:1508_4": "cittapaccayaāhārasamuṭṭhānaṃ,",
  "anya-e0102n:1508_5": "cittapaccayautusamuṭṭhānanti esa vibhāgo veditabbo.",
  "anya-e0102n:1508_6": "Tattha cittaṃ nāma ekūnanavuticittāni.",
  "anya-e0102n:1509_0": "Tesu dvattiṃsa cittāni, chabbīsekūnavīsati;",
  "anya-e0102n:1510_0": "Soḷasa rūpiriyāpathaviññattijanakā matā.",
  "anya-e0102n:1511_0": "Kāmāvacarato hi aṭṭha kusalāni,",
  "anya-e0102n:1511_1": "dvādasākusalāni,",
  "anya-e0102n:1511_2": "manodhātuvajjā dasa kiriyā,",
  "anya-e0102n:1511_3": "kusalakiriyato dve abhiññācittānīti dvattiṃsa cittāni rūpaṃ,",
  "anya-e0102n:1511_4": "iriyāpathaṃ,",
  "anya-e0102n:1511_5": "viññattiñca janenti.",
  "anya-e0102n:1511_6": "Vipākavajjāni sesadasarūpāvacarāni,",
  "anya-e0102n:1511_7": "aṭṭha arūpāvacarāni,",
  "anya-e0102n:1511_8": "aṭṭha lokuttaracittānīti chabbīsati cittāni rūpaṃ,",
  "anya-e0102n:1511_9": "iriyāpathañca janayanti,",
  "anya-e0102n:1511_10": "na viññattiṃ.",
  "anya-e0102n:1511_11": "Kāmāvacare dasa bhavaṅgacittāni,",
  "anya-e0102n:1511_12": "rūpāvacare pañca,",
  "anya-e0102n:1511_13": "tisso manodhātuyo,",
  "anya-e0102n:1511_14": "ekā vipākāhetukamanoviññāṇadhātusomanassasahagatāti ekūnavīsati cittāni rūpameva janayanti,",
  "anya-e0102n:1511_15": "na iriyāpathaṃ,",
  "anya-e0102n:1511_16": "na viññattiṃ.",
  "anya-e0102n:1511_17": "Dvepañcaviññāṇāni,",
  "anya-e0102n:1511_18": "sabbasattānaṃ paṭisandhicittaṃ,",
  "anya-e0102n:1511_19": "khīṇāsavānaṃ cuticittaṃ,",
  "anya-e0102n:1511_20": "cattāri āruppavipākānīti soḷasa cittāni neva rūpaṃ janayanti,",
  "anya-e0102n:1511_21": "na iriyāpathaṃ,",
  "anya-e0102n:1511_22": "na viññattiṃ.",
  "anya-e0102n:1511_23": "Yāni cettha rūpaṃ janenti,",
  "anya-e0102n:1511_24": "tāni na ṭhitikkhaṇe,",
  "anya-e0102n:1511_25": "bhaṅgakkhaṇe vā,",
  "anya-e0102n:1511_26": "tadā hi cittaṃ dubbalaṃ hoti.",
  "anya-e0102n:1511_27": "Uppādakkhaṇe pana balavaṃ,",
  "anya-e0102n:1511_28": "tasmā taṃ tadā purejātaṃ vatthuṃ nissāya rūpaṃ samuṭṭhāpeti.",
  "anya-e0102n:1512_0": "Cittasamuṭṭhānaṃ nāma tayo arūpino khandhā,",
  "anya-e0102n:1512_1": "“saddanavakaṃ,",
  "anya-e0102n:1512_2": "kāyaviññatti,",
  "anya-e0102n:1512_3": "vacīviññatti,",
  "anya-e0102n:1512_4": "ākāsadhātu, lahutā, mudutā,",
  "anya-e0102n:1512_5": "kammaññatā, upacayo,",
  "anya-e0102n:1512_6": "santatī”ti sattarasavidhaṃ rūpañca.",
  "anya-e0102n:1512_7": "Cittapaccayaṃ nāma “pacchājātā cittacetasikā dhammā purejātassa imassa kāyassā”ti evaṃ vuttaṃ catusamuṭṭhānarūpaṃ.",
  "anya-e0102n:1512_8": "Cittapaccayaāhārasamuṭṭhānaṃ nāma cittasamuṭṭhānarūpesu ṭhānappattā ojā aññaṃ ojaṭṭhamakaṃ samuṭṭhāpeti,",
  "anya-e0102n:1512_9": "evaṃ dve tisso pavattiyo ghaṭeti.",
  "anya-e0102n:1512_10": "Cittapaccayautusamuṭṭhānaṃ nāma cittasamuṭṭhāno utu ṭhānappatto aññaṃ ojaṭṭhamakaṃ samuṭṭhāpeti,",
  "anya-e0102n:1512_11": "evaṃ dve tisso pavattiyo ghaṭeti.",
  "anya-e0102n:1512_12": "Evaṃ cittajarūpassa nibbatti passitabbā.",
  "anya-e0102n:1513_0": "703.",
  "anya-e0102n:1513_1": "Āhārajesupi āhāro,",
  "anya-e0102n:1513_2": "āhārasamuṭṭhānaṃ,",
  "anya-e0102n:1513_3": "āhārapaccayaṃ,",
  "anya-e0102n:1513_4": "āhārapaccayaāhārasamuṭṭhānaṃ,",
  "anya-e0102n:1513_5": "āhārapaccayautusamuṭṭhānanti esa vibhāgo veditabbo.",
  "anya-e0102n:1513_6": "Tattha āhāro nāma kabaḷīkāro āhāro.",
  "anya-e0102n:1513_7": "Āhārasamuṭṭhānaṃ nāma upādiṇṇaṃ kammajarūpaṃ paccayaṃ labhitvā tattha patiṭṭhāya ṭhānappattāya ojāya samuṭṭhāpitaṃ ojaṭṭhamakaṃ,",
  "anya-e0102n:1513_8": "ākāsadhātu, lahutā, mudutā,",
  "anya-e0102n:1513_9": "kammaññatā, upacayo,",
  "anya-e0102n:1513_10": "santatīti cuddasavidhaṃ rūpaṃ.",
  "anya-e0102n:1513_11": "Āhārapaccayaṃ nāma “kabaḷīkāro āhāro imassa kāyassa āhārapaccayena paccayo”ti evaṃ vuttaṃ catusamuṭṭhānarūpaṃ.",
  "anya-e0102n:1513_12": "Āhārapaccayaāhārasamuṭṭhānaṃ nāma āhārasamuṭṭhānesu rūpesu ṭhānappattā ojā aññaṃ ojaṭṭhamakaṃ samuṭṭhāpeti,",
  "anya-e0102n:1513_13": "tatrāpi ojā aññanti evaṃ dasadvādasavāre pavattiṃ ghaṭeti.",
  "anya-e0102n:1513_14": "Ekadivasaṃ paribhuttāhāro sattāhampi upatthambheti.",
  "anya-e0102n:1513_15": "Dibbā pana ojā ekamāsaṃ dvemāsampi upatthambheti.",
  "anya-e0102n:1513_16": "Mātarā paribhuttāhāropi dārakassa sarīraṃ pharitvā rūpaṃ samuṭṭhāpeti.",
  "anya-e0102n:1513_17": "Sarīre makkhitāhāropi rūpaṃ samuṭṭhāpeti.",
  "anya-e0102n:1513_18": "Kammajāhāro upādiṇṇakāhāro nāma.",
  "anya-e0102n:1513_19": "Sopi ṭhānappatto rūpaṃ samuṭṭhāpeti,",
  "anya-e0102n:1513_20": "tatrāpi ojā aññaṃ samuṭṭhāpetīti evaṃ catasso vā pañca vā pavattiyo ghaṭeti.",
  "anya-e0102n:1513_21": "Āhārapaccayautusamuṭṭhānaṃ nāma āhārasamuṭṭhānā tejodhātu ṭhānappattā utusamuṭṭhānaṃ ojaṭṭhamakaṃ samuṭṭhāpeti.",
  "anya-e0102n:1513_22": "Tatrāyaṃ āhāro āhārasamuṭṭhānānaṃ janako hutvā paccayo hoti,",
  "anya-e0102n:1513_23": "sesānaṃ nissayāhāraatthiavigatavasenāti evaṃ āhārajarūpassa nibbatti passitabbā.",
  "anya-e0102n:1514_0": "704.",
  "anya-e0102n:1514_1": "Utujesupi utu,",
  "anya-e0102n:1514_2": "utusamuṭṭhānaṃ,",
  "anya-e0102n:1514_3": "utupaccayaṃ,",
  "anya-e0102n:1514_4": "utupaccayautusamuṭṭhānaṃ,",
  "anya-e0102n:1514_5": "utupaccayaāhārasamuṭṭhānanti esa vibhāgo veditabbo.",
  "anya-e0102n:1514_6": "Tattha utu nāma catusamuṭṭhānā tejodhātu,",
  "anya-e0102n:1514_7": "uṇhautu sītautūti evaṃ panesa duvidho hoti.",
  "anya-e0102n:1514_8": "Utusamuṭṭhānaṃ nāma catusamuṭṭhāno utu upādiṇṇakaṃ paccayaṃ labhitvā ṭhānappatto sarīre rūpaṃ samuṭṭhāpeti.",
  "anya-e0102n:1514_9": "Taṃ saddanavakaṃ,",
  "anya-e0102n:1514_10": "ākāsadhātu, lahutā, mudutā,",
  "anya-e0102n:1514_11": "kammaññatā, upacayo,",
  "anya-e0102n:1514_12": "santatīti pannarasavidhaṃ hoti.",
  "anya-e0102n:1514_13": "Utupaccayaṃ nāma utu catusamuṭṭhānikarūpānaṃ pavattiyā ca vināsassa ca paccayo hoti.",
  "anya-e0102n:1514_14": "Utupaccayautusamuṭṭhānaṃ nāma utusamuṭṭhānā tejodhātu ṭhānappattā aññaṃ ojaṭṭhamakaṃ samuṭṭhāpeti,",
  "anya-e0102n:1514_15": "tatrāpi utu aññanti evaṃ dīghampi addhānaṃ anupādiṇṇapakkhe ṭhatvāpi utusamuṭṭhānaṃ pavattatiyeva.",
  "anya-e0102n:1514_16": "Utupaccayaāhārasamuṭṭhānaṃ nāma utusamuṭṭhānā ṭhānappattā ojā aññaṃ ojaṭṭhamakaṃ samuṭṭhāpeti,",
  "anya-e0102n:1514_17": "tatrāpi ojā aññanti evaṃ dasadvādasavāre pavattiṃ ghaṭeti.",
  "anya-e0102n:1514_18": "Tatrāyaṃ utu utusamuṭṭhānānaṃ janako hutvā paccayo hoti,",
  "anya-e0102n:1514_19": "sesānaṃ nissayaatthiavigatavasenāti evaṃ utujarūpassa nibbatti passitabbā.",
  "anya-e0102n:1514_20": "Evañhi rūpassa nibbattiṃ passanto kālena rūpaṃ sammasati nāma.",
  "anya-e0102n:1515_0": "Arūpanibbattipassanākārakathā",
  "anya-e0102n:1516_0": "705.",
  "anya-e0102n:1516_1": "Yathā ca rūpaṃ sammasantena rūpassa,",
  "anya-e0102n:1516_2": "evaṃ arūpaṃ sammasantenapi arūpassa nibbatti passitabbā.",
  "anya-e0102n:1516_3": "Sā ca kho ekāsīti lokiyacittuppādavaseneva.",
  "anya-e0102n:1517_0": "Seyyathidaṃ –",
  "anya-e0102n:1517_1": "idañhi arūpaṃ nāma purimabhave āyūhitakammavasena paṭisandhiyaṃ tāva ekūnavīsaticittuppādappabhedaṃ nibbattati.",
  "anya-e0102n:1517_2": "Nibbattanākāro panassa paṭiccasamuppādaniddese vuttanayeneva veditabbo.",
  "anya-e0102n:1517_3": "Tadeva paṭisandhicittassa anantaracittato paṭṭhāya bhavaṅgavasena,",
  "anya-e0102n:1517_4": "āyupariyosāne cutivasena.",
  "anya-e0102n:1517_5": "Yaṃ tattha kāmāvacaraṃ,",
  "anya-e0102n:1517_6": "taṃ chasu dvāresu balavārammaṇe tadārammaṇavasena.",
  "anya-e0102n:1518_0": "Pavatte pana asambhinnattā cakkhussa āpāthagatattā rūpānaṃ ālokasannissitaṃ manasikārahetukaṃ cakkhuviññāṇaṃ nibbattati saddhiṃ sampayuttadhammehi.",
  "anya-e0102n:1518_1": "Cakkhupasādassa hi ṭhitikkhaṇe ṭhitippattameva rūpaṃ cakkhuṃ ghaṭṭeti.",
  "anya-e0102n:1518_2": "Tasmiṃ ghaṭṭite dvikkhattuṃ bhavaṅgaṃ uppajjitvā nirujjhati.",
  "anya-e0102n:1518_3": "Tato tasmiṃyeva ārammaṇe kiriyamanodhātu āvajjanakiccaṃ sādhayamānā uppajjati.",
  "anya-e0102n:1518_4": "Tadanantaraṃ tadeva rūpaṃ passamānaṃ kusalavipākaṃ akusalavipākaṃ vā cakkhuviññāṇaṃ.",
  "anya-e0102n:1518_5": "Tato tadeva rūpaṃ sampaṭicchamānā vipākamanodhātu.",
  "anya-e0102n:1518_6": "Tato tadeva rūpaṃ santīrayamānā vipākāhetukamanoviññāṇadhātu.",
  "anya-e0102n:1518_7": "Tato tadeva rūpaṃ vavatthāpayamānā kiriyāhetukamanoviññāṇadhātu upekkhāsahagatā.",
  "anya-e0102n:1518_8": "Tato paraṃ kāmāvacarakusalākusalakiriyacittesu ekaṃ vā upekkhāsahagatāhetukaṃ cittaṃ pañca satta vā javanāni.",
  "anya-e0102n:1518_9": "Tato kāmāvacarasattānaṃ ekādasasu tadārammaṇacittesu javanānurūpaṃ yaṃkiñci tadārammaṇanti.",
  "anya-e0102n:1518_10": "Esa nayo sesadvāresupi.",
  "anya-e0102n:1518_11": "Manodvāre pana mahaggatacittānipi uppajjantīti.",
  "anya-e0102n:1518_12": "Evaṃ chasu dvāresu arūpassa nibbatti passitabbā.",
  "anya-e0102n:1518_13": "Evañhi arūpassa nibbattiṃ passanto kālena arūpaṃ sammasati nāma.",
  "anya-e0102n:1519_0": "Evaṃ kālena rūpaṃ kālena arūpaṃ sammasitvāpi tilakkhaṇaṃ āropetvā anukkamena paṭipajjamāno eko paññābhāvanaṃ sampādeti.",
  "anya-e0102n:1520_0": "Rūpasattakasammasanakathā",
  "anya-e0102n:1521_0": "706.",
  "anya-e0102n:1521_1": "Aparo rūpasattakaarūpasattakavasena tilakkhaṇaṃ āropetvā saṅkhāre sammasati.",
  "anya-e0102n:1521_2": "Tattha ādānanikkhepanato,",
  "anya-e0102n:1521_3": "vayovuḍḍhatthaṅgamato,",
  "anya-e0102n:1521_4": "āhāramayato,",
  "anya-e0102n:1521_5": "utumayato,",
  "anya-e0102n:1521_6": "kammajato,",
  "anya-e0102n:1521_7": "cittasamuṭṭhānato,",
  "anya-e0102n:1521_8": "dhammatārūpatoti imehi ākārehi āropetvā sammasanto rūpasattakavasena āropetvā sammasati nāma.",
  "anya-e0102n:1521_9": "Tenāhu porāṇā –",
  "anya-e0102n:1522_0": "“Ādānanikkhepanato, vayovuḍḍhatthagāmito;",
  "anya-e0102n:1523_0": "Āhārato ca ututo, kammato cāpi cittato;",
  "anya-e0102n:1524_0": "Dhammatārūpato satta, vitthārena vipassatī”ti.",
  "anya-e0102n:1525_0": "Tattha ādānanti paṭisandhi.",
  "anya-e0102n:1525_1": "Nikkhepananti cuti.",
  "anya-e0102n:1525_2": "Iti yogāvacaro imehi ādānanikkhepehi ekaṃ vassasataṃ paricchinditvā saṅkhāresu tilakkhaṇaṃ āropeti. Kathaṃ?",
  "anya-e0102n:1525_3": "Etthantare sabbe saṅkhārā aniccā. Kasmā?",
  "anya-e0102n:1525_4": "Uppādavayavattito,",
  "anya-e0102n:1525_5": "vipariṇāmato,",
  "anya-e0102n:1525_6": "tāvakālikato,",
  "anya-e0102n:1525_7": "niccapaṭikkhepato ca.",
  "anya-e0102n:1525_8": "Yasmā pana uppannā saṅkhārā ṭhitiṃ pāpuṇanti,",
  "anya-e0102n:1525_9": "ṭhitiyaṃ jarāya kilamanti,",
  "anya-e0102n:1525_10": "jaraṃ patvā avassaṃ bhijjanti,",
  "anya-e0102n:1525_11": "tasmā abhiṇhasampaṭipīḷanato,",
  "anya-e0102n:1525_12": "dukkhamato dukkhavatthuto,",
  "anya-e0102n:1525_13": "sukhapaṭikkhepato ca dukkhā.",
  "anya-e0102n:1525_14": "Yasmā ca “uppannā saṅkhārā ṭhitiṃ mā pāpuṇantu,",
  "anya-e0102n:1525_15": "ṭhānappattā mā jīrantu,",
  "anya-e0102n:1525_16": "jarappattā mā bhijjantū”ti imesu tīsu ṭhānesu kassaci vasavattibhāvo natthi,",
  "anya-e0102n:1525_17": "suññā tena vasavattanākārena,",
  "anya-e0102n:1525_18": "tasmā suññato,",
  "anya-e0102n:1525_19": "assāmikato,",
  "anya-e0102n:1525_20": "avasavattito,",
  "anya-e0102n:1525_21": "attapaṭikkhepato ca anattāti.",
  "anya-e0102n:1526_0": "707.",
  "anya-e0102n:1526_1": "Evaṃ ādānanikkhepanavasena vassasataparicchinne rūpe tilakkhaṇaṃ āropetvā tato paraṃ vayovuḍḍhatthaṅgamato āropeti.",
  "anya-e0102n:1526_2": "Tattha vayovuḍḍhatthaṅgamo nāma vayavasena vuḍḍhassa vaḍḍhitassa rūpassa atthaṅgamo.",
  "anya-e0102n:1526_3": "Tassa vasena tilakkhaṇaṃ āropetīti attho.",
  "anya-e0102n:1527_0": "Kathaṃ?",
  "anya-e0102n:1527_1": "So tameva vassasataṃ paṭhamavayena majjhimavayena pacchimavayenāti tīhi vayehi paricchindati.",
  "anya-e0102n:1527_2": "Tattha ādito tettiṃsa vassāni paṭhamavayo nāma.",
  "anya-e0102n:1527_3": "Tato catuttiṃsa majjhimavayo nāma.",
  "anya-e0102n:1527_4": "Tato tettiṃsa pacchimavayo nāmāti.",
  "anya-e0102n:1527_5": "Iti imehi tīhi vayehi paricchinditvā,",
  "anya-e0102n:1527_6": "“paṭhamavaye pavattaṃ rūpaṃ majjhimavayaṃ appatvā tattheva nirujjhati,",
  "anya-e0102n:1527_7": "tasmā taṃ aniccaṃ.",
  "anya-e0102n:1527_8": "Yadaniccaṃ,",
  "anya-e0102n:1527_9": "taṃ dukkhaṃ.",
  "anya-e0102n:1527_10": "Yaṃ dukkhaṃ,",
  "anya-e0102n:1527_11": "tadanattā.",
  "anya-e0102n:1527_12": "Majjhimavaye pavattarūpampi pacchimavayaṃ appatvā tattheva nirujjhati,",
  "anya-e0102n:1527_13": "tasmā tampi aniccaṃ dukkhamanattā.",
  "anya-e0102n:1527_14": "Pacchimavaye tettiṃsa vassāni pavattarūpampi maraṇato paraṃ gamanasamatthaṃ nāma natthi,",
  "anya-e0102n:1527_15": "tasmā tampi aniccaṃ dukkhamanattā”ti tilakkhaṇaṃ āropeti.",
  "anya-e0102n:1528_0": "708.",
  "anya-e0102n:1528_1": "Evaṃ paṭhamavayādivasena vayovuḍḍhatthaṅgamato tilakkhaṇaṃ āropetvā puna “mandadasakaṃ,",
  "anya-e0102n:1528_2": "khiḍḍādasakaṃ,",
  "anya-e0102n:1528_3": "vaṇṇadasakaṃ,",
  "anya-e0102n:1528_4": "baladasakaṃ,",
  "anya-e0102n:1528_5": "paññādasakaṃ,",
  "anya-e0102n:1528_6": "hānidasakaṃ,",
  "anya-e0102n:1528_7": "pabbhāradasakaṃ,",
  "anya-e0102n:1528_8": "vaṅkadasakaṃ,",
  "anya-e0102n:1528_9": "momūhadasakaṃ,",
  "anya-e0102n:1528_10": "sayanadasaka”nti imesaṃ dasannaṃ dasakānaṃ vasena vayovuḍḍhatthaṅgamato tilakkhaṇaṃ āropeti.",
  "anya-e0102n:1529_0": "Tattha dasakesu tāva vassasatajīvino puggalassa paṭhamāni dasa vassāni mandadasakaṃ nāma,",
  "anya-e0102n:1529_1": "tadā hi so mando hoti capalo kumārako.",
  "anya-e0102n:1529_2": "Tato parāni dasa khiḍḍādasakaṃ nāma,",
  "anya-e0102n:1529_3": "tadā hi so khiḍḍāratibahulo hoti.",
  "anya-e0102n:1529_4": "Tato parāni dasa vaṇṇadasakaṃ nāma,",
  "anya-e0102n:1529_5": "tadā hissa vaṇṇāyatanaṃ vepullaṃ pāpuṇāti.",
  "anya-e0102n:1529_6": "Tato parāni dasa baladasakaṃ nāma,",
  "anya-e0102n:1529_7": "tadā hissa balañca thāmo ca vepullaṃ pāpuṇāti.",
  "anya-e0102n:1529_8": "Tato parāni dasa paññādasakaṃ nāma,",
  "anya-e0102n:1529_9": "tadā hissa paññā suppatiṭṭhitā hoti,",
  "anya-e0102n:1529_10": "pakatiyā kira dubbalapaññassāpi tasmiṃ kāle appamattakā paññā uppajjatiyeva.",
  "anya-e0102n:1529_11": "Tato parāni dasa hānidasakaṃ nāma,",
  "anya-e0102n:1529_12": "tadā hissa khiḍḍārativaṇṇabalapaññā parihāyanti.",
  "anya-e0102n:1529_13": "Tato parāni dasa pabbhāradasakaṃ nāma,",
  "anya-e0102n:1529_14": "tadā hissa attabhāvo purato pabbhāro hoti.",
  "anya-e0102n:1529_15": "Tato parāni dasa vaṅkadasakaṃ nāma,",
  "anya-e0102n:1529_16": "tadā hissa attabhāvo naṅgalakoṭi viya vaṅko hoti.",
  "anya-e0102n:1529_17": "Tato parāni dasa momūhadasakaṃ nāma.",
  "anya-e0102n:1529_18": "Tadā hi so momūho hoti,",
  "anya-e0102n:1529_19": "kataṃ kataṃ pamussati.",
  "anya-e0102n:1529_20": "Tato parāni dasa sayanadasakaṃ nāma,",
  "anya-e0102n:1529_21": "vassasatiko hi sayanabahulova hoti.",
  "anya-e0102n:1530_0": "Tatrāyaṃ yogī etesaṃ dasakānaṃ vasena vayovuḍḍhatthaṅgamato tilakkhaṇaṃ āropetuṃ iti paṭisañcikkhati –",
  "anya-e0102n:1530_1": "“paṭhamadasake pavattarūpaṃ dutiyadasakaṃ appatvā tattheva nirujjhati,",
  "anya-e0102n:1530_2": "tasmā taṃ aniccaṃ dukkhamanattā.",
  "anya-e0102n:1530_3": "Dutiyadasake…pe…",
  "anya-e0102n:1530_4": "navamadasake pavattarūpaṃ dasamadasakaṃ appatvā tattheva nirujjhati.",
  "anya-e0102n:1530_5": "Dasamadasake pavattarūpaṃ punabbhavaṃ appatvā idheva nirujjhati,",
  "anya-e0102n:1530_6": "tasmā tampi aniccaṃ dukkhamanattā”ti tilakkhaṇaṃ āropeti.",
  "anya-e0102n:1531_0": "709.",
  "anya-e0102n:1531_1": "Evaṃ dasakavasena vayovuḍḍhatthaṅgamato tilakkhaṇaṃ āropetvā puna tadeva vassasataṃ pañcapañcavassavasena",
  "anya-e0102n:1531_2": "vīsatikoṭṭhāse katvā vayovuḍḍhatthaṅgamato tilakkhaṇaṃ āropeti. Kathaṃ?",
  "anya-e0102n:1531_3": "So hi iti paṭisañcikkhati –",
  "anya-e0102n:1531_4": "“paṭhame vassapañcake pavattarūpaṃ dutiyaṃ vassapañcakaṃ appatvā tattheva nirujjhati,",
  "anya-e0102n:1531_5": "tasmā taṃ aniccaṃ dukkhamanattā.",
  "anya-e0102n:1531_6": "Dutiye vassapañcake pavattarūpaṃ tatiyaṃ…pe…",
  "anya-e0102n:1531_7": "ekūnavīsatime vassapañcake pavattarūpaṃ vīsatimaṃ vassapañcakaṃ appatvā tattheva nirujjhati.",
  "anya-e0102n:1531_8": "Vīsatime vassapañcake pavattarūpaṃ maraṇato paraṃ gamanasamatthaṃ nāma natthi,",
  "anya-e0102n:1531_9": "tasmā tampi aniccaṃ dukkhamanattā”ti.",
  "anya-e0102n:1532_0": "Evaṃ vīsatikoṭṭhāsavasena vayovuḍḍhatthaṅgamato tilakkhaṇaṃ āropetvā puna pañcavīsati koṭṭhāse katvā catunnaṃ catunnaṃ vassānaṃ vasena āropeti.",
  "anya-e0102n:1532_1": "Tato tettiṃsa koṭṭhāse katvā tiṇṇaṃ tiṇṇaṃ vassānaṃ vasena,",
  "anya-e0102n:1532_2": "paññāsa koṭṭhāse katvā dvinnaṃ dvinnaṃ vassānaṃ vasena,",
  "anya-e0102n:1532_3": "sataṃ koṭṭhāse katvā ekekavassavasena.",
  "anya-e0102n:1532_4": "Tato ekaṃ vassaṃ tayo koṭṭhāse katvā vassānahemantagimhesu tīsu utūsu ekekautuvasena tasmiṃ vayovuḍḍhatthaṅgamarūpe tilakkhaṇaṃ āropeti.",
  "anya-e0102n:1533_0": "Kathaṃ?",
  "anya-e0102n:1533_1": "“Vassāne catumāsaṃ pavattarūpaṃ hemantaṃ appatvā tattheva niruddhaṃ.",
  "anya-e0102n:1533_2": "Hemante pavattarūpaṃ gimhaṃ appatvā tattheva niruddhaṃ.",
  "anya-e0102n:1533_3": "Gimhe pavattarūpaṃ puna vassānaṃ appatvā tattheva niruddhaṃ,",
  "anya-e0102n:1533_4": "tasmā taṃ aniccaṃ dukkhamanattā”ti.",
  "anya-e0102n:1533_5": "Evaṃ āropetvā puna ekaṃ vassaṃ cha koṭṭhāse katvā –",
  "anya-e0102n:1533_6": "“vassāne dvemāsaṃ pavattarūpaṃ saradaṃ appatvā tattheva niruddhaṃ.",
  "anya-e0102n:1533_7": "Sarade pavattarūpaṃ hemantaṃ.",
  "anya-e0102n:1533_8": "Hemante pavattarūpaṃ sisiraṃ.",
  "anya-e0102n:1533_9": "Sisire pavattarūpaṃ vasantaṃ.",
  "anya-e0102n:1533_10": "Vasante pavattarūpaṃ gimhaṃ.",
  "anya-e0102n:1533_11": "Gimhe pavattarūpaṃ puna vassānaṃ appatvā tattheva niruddhaṃ,",
  "anya-e0102n:1533_12": "tasmā aniccaṃ dukkhamanattā”ti evaṃ tasmiṃ vayovuḍḍhatthaṅgamarūpe tilakkhaṇaṃ āropeti.",
  "anya-e0102n:1534_0": "Evaṃ āropetvā tato kāḷajuṇhavasena –",
  "anya-e0102n:1534_1": "“kāḷe pavattarūpaṃ juṇhaṃ appatvā.",
  "anya-e0102n:1534_2": "Juṇhe pavattarūpaṃ kāḷaṃ appatvā tattheva niruddhaṃ,",
  "anya-e0102n:1534_3": "tasmā aniccaṃ dukkhamanattā”ti tilakkhaṇaṃ āropeti.",
  "anya-e0102n:1534_4": "Tato rattindivavasena –",
  "anya-e0102n:1534_5": "“rattiṃ pavattarūpaṃ divasaṃ appatvā tattheva niruddhaṃ.",
  "anya-e0102n:1534_6": "Divasaṃ pavattarūpampi rattiṃ appatvā tattheva niruddhaṃ,",
  "anya-e0102n:1534_7": "tasmā aniccaṃ dukkhamanattā”ti tilakkhaṇaṃ āropeti.",
  "anya-e0102n:1534_8": "Tato tadeva rattindivaṃ pubbaṇhādivasena cha koṭṭhāse katvā –",
  "anya-e0102n:1534_9": "“pubbaṇhe pavattarūpaṃ majjhanhaṃ appatvā.",
  "anya-e0102n:1534_10": "Majjhanhe pavattarūpaṃ sāyanhaṃ.",
  "anya-e0102n:1534_11": "Sāyanhe pavattarūpaṃ paṭhamayāmaṃ.",
  "anya-e0102n:1534_12": "Paṭhamayāme pavattarūpaṃ majjhimayāmaṃ.",
  "anya-e0102n:1534_13": "Majjhimayāme pavattarūpaṃ pacchimayāmaṃ appatvā tattheva niruddhaṃ.",
  "anya-e0102n:1534_14": "Pacchimayāme pavattarūpaṃ puna pubbaṇhaṃ appatvā tattheva niruddhaṃ,",
  "anya-e0102n:1534_15": "tasmā aniccaṃ dukkhamanattā”ti tilakkhaṇaṃ āropeti.",
  "anya-e0102n:1535_0": "710.",
  "anya-e0102n:1535_1": "Evaṃ āropetvā puna tasmiṃyeva rūpe abhikkamapaṭikkamaālokanavilokanasamiñjanapasāraṇavasena –",
  "anya-e0102n:1535_2": "“abhikkame pavattarūpaṃ paṭikkamaṃ appatvā tattheva nirujjhati.",
  "anya-e0102n:1535_3": "Paṭikkame pavattarūpaṃ ālokanaṃ.",
  "anya-e0102n:1535_4": "Ālokane pavattarūpaṃ vilokanaṃ.",
  "anya-e0102n:1535_5": "Vilokane pavattarūpaṃ samiñjanaṃ.",
  "anya-e0102n:1535_6": "Samiñjane pavattarūpaṃ pasāraṇaṃ appatvā tattheva nirujjhati.",
  "anya-e0102n:1535_7": "Tasmā aniccaṃ dukkhamanattā”ti tilakkhaṇaṃ āropeti.",
  "anya-e0102n:1536_0": "Tato ekapadavāraṃ uddharaṇa atiharaṇavītiharaṇavossajjanasannikkhepanasannirumbhanavasena cha koṭṭhāse karoti.",
  "anya-e0102n:1537_0": "Tattha uddharaṇaṃ nāma pādassa bhūmito ukkhipanaṃ.",
  "anya-e0102n:1537_1": "Atiharaṇaṃ nāma purato haraṇaṃ.",
  "anya-e0102n:1537_2": "Vītiharaṇaṃ nāma khāṇukaṇṭakadīghajātiādīsu kiñcideva disvā ito cito ca pādasañcāraṇaṃ.",
  "anya-e0102n:1537_3": "Vossajjanaṃ nāma pādassa heṭṭhā oropanaṃ.",
  "anya-e0102n:1537_4": "Sannikkhepanaṃ nāma pathavītale ṭhapanaṃ.",
  "anya-e0102n:1537_5": "Sannirumbhanaṃ nāma puna pāduddharaṇakāle pādassa pathaviyā saddhiṃ abhinippīḷanaṃ.",
  "anya-e0102n:1537_6": "Tattha uddharaṇe pathavīdhātu āpodhātūti dve dhātuyo omattā honti mandā,",
  "anya-e0102n:1537_7": "itarā dve adhimattā honti balavatiyo.",
  "anya-e0102n:1537_8": "Tathā atiharaṇavītiharaṇesu.",
  "anya-e0102n:1537_9": "Vossajjane tejodhātu vāyodhātūti dve dhātuyo omattā honti mandā,",
  "anya-e0102n:1537_10": "itarā dve adhimattā honti balavatiyo.",
  "anya-e0102n:1537_11": "Tathā sannikkhepanasannirumbhanesu.",
  "anya-e0102n:1537_12": "Evaṃ cha koṭṭhāse katvā tesaṃ vasena tasmiṃ vayovuḍḍhatthaṅgamarūpe tilakkhaṇaṃ āropeti.",
  "anya-e0102n:1538_0": "Kathaṃ?",
  "anya-e0102n:1538_1": "So iti paṭisañcikkhati –",
  "anya-e0102n:1538_2": "“yā uddharaṇe pavattā dhātuyo,",
  "anya-e0102n:1538_3": "yāni ca tadupādāyarūpāni,",
  "anya-e0102n:1538_4": "sabbe te dhammā atiharaṇaṃ appatvā ettheva nirujjhanti,",
  "anya-e0102n:1538_5": "tasmā aniccā dukkhā anattā.",
  "anya-e0102n:1538_6": "Tathā atiharaṇe pavattā vītiharaṇaṃ.",
  "anya-e0102n:1538_7": "Vītiharaṇe pavattā vossajjanaṃ.",
  "anya-e0102n:1538_8": "Vossajjane pavattā sannikkhepanaṃ.",
  "anya-e0102n:1538_9": "Sannikkhepane pavattā sannirumbhanaṃ appatvā ettheva nirujjhanti.",
  "anya-e0102n:1538_10": "Iti tattha tattha uppannā itaraṃ itaraṃ koṭṭhāsaṃ appatvā tattha tattheva pabbaṃ pabbaṃ sandhi sandhi",
  "anya-e0102n:1538_11": "odhi odhi hutvā tattakapāle pakkhittatilā viya taṭataṭāyantā saṅkhārā bhijjanti.",
  "anya-e0102n:1538_12": "Tasmā aniccā dukkhā anattā”ti.",
  "anya-e0102n:1538_13": "Tassevaṃ pabbapabbagate saṅkhāre vipassato rūpasammasanaṃ sukhumaṃ hoti.",
  "anya-e0102n:1539_0": "711.",
  "anya-e0102n:1539_1": "Sukhumatte ca panassa idaṃ opammaṃ.",
  "anya-e0102n:1539_2": "Eko kira dārutiṇukkādīsu kataparicayo adiṭṭhapubbapadīpo paccantavāsiko nagaramāgamma antarāpaṇe jalamānaṃ",
  "anya-e0102n:1539_3": "padīpaṃ disvā ekaṃ purisaṃ pucchi ambho “kiṃ nāmetaṃ evaṃ manāpa”nti?",
  "anya-e0102n:1539_4": "Tamenaṃ so āha “kimettha manāpaṃ,",
  "anya-e0102n:1539_5": "padīpo nāmesa telakkhayena vaṭṭikkhayena ca gatamaggopissa na paññāyissatī”ti.",
  "anya-e0102n:1539_6": "Tamañño evamāha “idaṃ oḷārikaṃ,",
  "anya-e0102n:1539_7": "imissā hi vaṭṭiyā anupubbena ḍayhamānāya tatiyabhāge tatiyabhāge jālā itarītaraṃ padesaṃ appatvāva nirujjhissatī”ti.",
  "anya-e0102n:1539_8": "Tamañño evamāha “idampi oḷārikaṃ,",
  "anya-e0102n:1539_9": "imissā hi aṅgulaṅgulantare aḍḍhaṅgulaḍḍhaṅgulantare tantumhi tantumhi aṃsumhi aṃsumhi jālā itarītaraṃ aṃsuṃ appatvāva nirujjhissati.",
  "anya-e0102n:1539_10": "Aṃsuṃ pana muñcitvā na sakkā jālaṃ paññāpetu”nti.",
  "anya-e0102n:1540_0": "Tattha “telakkhayena vaṭṭikkhayena ca padīpassa gatamaggopi na paññāyissatī”ti purisassa ñāṇaṃ viya yogino",
  "anya-e0102n:1540_1": "ādānanikkhepanato vassasatena paricchinnarūpe tilakkhaṇāropanaṃ.",
  "anya-e0102n:1540_2": "“Vaṭṭiyā tatiyabhāge tatiyabhāge jālā itarītaraṃ padesaṃ appatvāva nirujjhissatī”ti purisassa ñāṇaṃ viya",
  "anya-e0102n:1540_3": "yogino vassasatassa tatiyakoṭṭhāsaparicchinne vayovuḍḍhatthaṅgamarūpe tilakkhaṇāropanaṃ.",
  "anya-e0102n:1540_4": "“Aṅgulaṅgulantare jālā itarītaraṃ appatvāva nirujjhissatī”ti purisassa ñāṇaṃ viya yogino dasavassa pañcavassa",
  "anya-e0102n:1540_5": "catuvassa tivassa dvivassa ekavassa paricchinne rūpe tilakkhaṇāropanaṃ.",
  "anya-e0102n:1540_6": "“Aḍḍhaṅgulaḍḍhaṅgulantare jālā itarītaraṃ appatvāva nirujjhissatī”ti purisassa ñāṇaṃ viya yogino ekekautuvasena ekaṃ vassaṃ tidhā,",
  "anya-e0102n:1540_7": "chadhā ca vibhajitvā catumāsa-",
  "anya-e0102n:1540_8": "dvimāsaparicchinne rūpe tilakkhaṇāropanaṃ.",
  "anya-e0102n:1540_9": "“Tantumhi tantumhi jālā itarītaraṃ appatvāva nirujjhissatī”ti purisassa ñāṇaṃ viya yogino kāḷajuṇhavasena,",
  "anya-e0102n:1540_10": "rattindivavasena,",
  "anya-e0102n:1540_11": "ekarattindivaṃ cha koṭṭhāse katvā pubbaṇhādivasena ca paricchinne rūpe tilakkhaṇāropanaṃ.",
  "anya-e0102n:1540_12": "“Aṃsumhi aṃsumhi jālā itarītaraṃ appatvāva nirujjhissatī”ti purisassa ñāṇaṃ viya yogino abhikkamādivasena",
  "anya-e0102n:1540_13": "ceva uddharaṇādīsu ca ekekakoṭṭhāsavasena paricchinne rūpe tilakkhaṇāropananti.",
  "anya-e0102n:1541_0": "712.",
  "anya-e0102n:1541_1": "So evaṃ nānākārehi vayovuḍḍhatthaṅgamarūpe tilakkhaṇaṃ āropetvā puna tadeva rūpaṃ visaṅkharitvā āhāramayādivasena",
  "anya-e0102n:1541_2": "cattāro koṭṭhāse katvā ekekakoṭṭhāse tilakkhaṇaṃ āropeti.",
  "anya-e0102n:1541_3": "Tatrāssa āhāramayaṃ rūpaṃ chātasuhitavasena pākaṭaṃ hoti.",
  "anya-e0102n:1541_4": "Chātakāle samuṭṭhitaṃ rūpaṃ hi jhattaṃ hoti kilantaṃ,",
  "anya-e0102n:1541_5": "jhāmakhāṇuko viya,",
  "anya-e0102n:1541_6": "aṅgārapacchiyaṃ nilīnakāko viya ca dubbaṇṇaṃ dussaṇṭhitaṃ.",
  "anya-e0102n:1541_7": "Suhitakāle samuṭṭhitaṃ dhātaṃ pīṇitaṃ mudu siniddhaṃ phassavantaṃ hoti.",
  "anya-e0102n:1541_8": "So taṃ pariggahetvā “chātakāle pavattarūpaṃ suhitakālaṃ appatvā ettheva nirujjhati.",
  "anya-e0102n:1541_9": "Suhitakāle samuṭṭhitampi chātakālaṃ appatvā ettheva nirujjhati,",
  "anya-e0102n:1541_10": "tasmā taṃ aniccaṃ dukkhamanattā”ti evaṃ tattha tilakkhaṇaṃ āropeti.",
  "anya-e0102n:1542_0": "713.",
  "anya-e0102n:1542_1": "Utumayaṃ sītuṇhavasena pākaṭaṃ hoti.",
  "anya-e0102n:1542_2": "Uṇhakāle samuṭṭhitaṃ rūpaṃ hi jhattaṃ hoti kilantaṃ dubbaṇṇaṃ.",
  "anya-e0102n:1542_3": "Sītautunā samuṭṭhitaṃ rūpaṃ dhātaṃ pīṇitaṃ siniddhaṃ hoti.",
  "anya-e0102n:1542_4": "So taṃ pariggahetvā “uṇhakāle pavattarūpaṃ sītakālaṃ appatvā ettheva nirujjhati.",
  "anya-e0102n:1542_5": "Sītakāle pavattarūpaṃ uṇhakālaṃ appatvā ettheva nirujjhati,",
  "anya-e0102n:1542_6": "tasmā taṃ aniccaṃ dukkhamanattā”ti evaṃ tattha tilakkhaṇaṃ āropeti.",
  "anya-e0102n:1543_0": "714.",
  "anya-e0102n:1543_1": "Kammajaṃ āyatanadvāravasena pākaṭaṃ hoti.",
  "anya-e0102n:1543_2": "Cakkhudvārasmiṃ hi cakkhukāyabhāvadasakavasena tiṃsa kammajarūpāni,",
  "anya-e0102n:1543_3": "upatthambhakāni pana tesaṃ utucittāhārasamuṭṭhānāni catuvīsatīti catupaṇṇāsa honti.",
  "anya-e0102n:1543_4": "Tathā sotaghānajivhādvāresu.",
  "anya-e0102n:1543_5": "Kāyadvāre kāyabhāvadasakavasena ceva utusamuṭṭhānādivasena ca catucattālīsa.",
  "anya-e0102n:1543_6": "Manodvāre hadayavatthukāyabhāvadasakavasena ceva utusamuṭṭhānādivasena ca catupaṇṇāsameva.",
  "anya-e0102n:1544_0": "So sabbampi taṃ rūpaṃ pariggahetvā “cakkhudvāre pavattarūpaṃ sotadvāraṃ appatvā ettheva nirujjhati.",
  "anya-e0102n:1544_1": "Sotadvāre pavattarūpaṃ ghānadvāraṃ.",
  "anya-e0102n:1544_2": "Ghānadvāre pavattarūpaṃ jivhādvāraṃ.",
  "anya-e0102n:1544_3": "Jivhādvāre pavattarūpaṃ kāyadvāraṃ.",
  "anya-e0102n:1544_4": "Kāyadvāre pavattarūpaṃ manodvāraṃ appatvā ettheva nirujjhati,",
  "anya-e0102n:1544_5": "tasmā taṃ aniccaṃ dukkhamanattā”ti evaṃ tattha tilakkhaṇaṃ āropeti.",
  "anya-e0102n:1545_0": "715.",
  "anya-e0102n:1545_1": "Cittasamuṭṭhānaṃ somanassitadomanassitavasena pākaṭaṃ hoti,",
  "anya-e0102n:1545_2": "somanassitakāle uppannaṃ hi rūpaṃ siniddhaṃ mudu pīṇitaṃ phassavantaṃ hoti.",
  "anya-e0102n:1545_3": "Domanassitakāle uppannaṃ jhattaṃ kilantaṃ dubbaṇṇaṃ hoti.",
  "anya-e0102n:1545_4": "So taṃ pariggahetvā “somanassitakāle pavattarūpaṃ domanassitakālaṃ appatvā ettheva nirujjhati.",
  "anya-e0102n:1545_5": "Domanassitakāle pavattarūpaṃ somanassitakālaṃ appatvā ettheva nirujjhati,",
  "anya-e0102n:1545_6": "tasmā taṃ aniccaṃ dukkhamanattā”ti evaṃ tattha tilakkhaṇaṃ āropeti.",
  "anya-e0102n:1546_0": "Tassevaṃ cittasamuṭṭhānarūpaṃ pariggahetvā tattha tilakkhaṇaṃ āropayato ayamattho pākaṭo hoti –",
  "anya-e0102n:1547_0": "Jīvitaṃ attabhāvo ca, sukhadukkhā ca kevalā;",
  "anya-e0102n:1548_0": "Ekacittasamāyuttā, lahuso vattate khaṇo.",
  "anya-e0102n:1549_0": "Cullāsīti sahassāni, kappaṃ tiṭṭhanti ye marū;",
  "anya-e0102n:1550_0": "Na tveva tepi tiṭṭhanti, dvīhi cittehi samohitā.",
  "anya-e0102n:1551_0": "Ye niruddhā marantassa, tiṭṭhamānassa vā idha;",
  "anya-e0102n:1552_0": "Sabbeva sadisā khandhā, gatā appaṭisandhikā.",
  "anya-e0102n:1553_0": "Anantarā ca ye bhaggā, ye ca bhaggā anāgate;",
  "anya-e0102n:1554_0": "Tadantarā niruddhānaṃ, vesamaṃ natthi lakkhaṇe.",
  "anya-e0102n:1555_0": "Anibbattena na jāto, paccuppannena jīvati;",
  "anya-e0102n:1556_0": "Cittabhaṅgā mato loko, paññatti paramatthiyā.",
  "anya-e0102n:1557_0": "Anidhānagatā bhaggā, puñjo natthi anāgate;",
  "anya-e0102n:1558_0": "Nibbattā yepi tiṭṭhanti, āragge sāsapūpamā.",
  "anya-e0102n:1559_0": "Nibbattānañca dhammānaṃ, bhaṅgo nesaṃ purakkhato;",
  "anya-e0102n:1560_0": "Palokadhammā tiṭṭhanti, purāṇehi amissitā.",
  "anya-e0102n:1561_0": "Adassanato āyanti, bhaggā gacchantudassanaṃ;",
  "anya-e0102n:1562_0": "Vijjuppādova ākāse, uppajjanti vayanti cāti. ;",
  "anya-e0102n:1563_0": "716.",
  "anya-e0102n:1563_1": "Evaṃ āhāramayādīsu tilakkhaṇaṃ āropetvā puna dhammatārūpe tilakkhaṇaṃ āropeti.",
  "anya-e0102n:1563_2": "Dhammatārūpaṃ nāma bahiddhā anindriyabaddhaṃ ayalohatipusīsasuvaṇṇarajatamuttāmaṇiveḷuriyasaṅkhasilāpavāḷalohitaṅgamasāragallabhūmipāsāṇapabbatatiṇarukkhalatādibhedaṃ",
  "anya-e0102n:1563_3": "vivaṭṭakappato paṭṭhāya uppajjanakarūpaṃ.",
  "anya-e0102n:1563_4": "Tadassa asokaṅkurādivasena pākaṭaṃ hoti.",
  "anya-e0102n:1564_0": "Asokaṅkuraṃ hi āditova tanurattaṃ hoti,",
  "anya-e0102n:1564_1": "tato dvīhatīhaccayena ghanarattaṃ,",
  "anya-e0102n:1564_2": "puna dvīhatīhaccayena mandarattaṃ,",
  "anya-e0102n:1564_3": "tato taruṇapallavavaṇṇaṃ,",
  "anya-e0102n:1564_4": "tato pariṇatapallavavaṇṇaṃ,",
  "anya-e0102n:1564_5": "tato haritapaṇṇavaṇṇaṃ.",
  "anya-e0102n:1564_6": "Tato nīlapaṇṇavaṇṇaṃ.",
  "anya-e0102n:1564_7": "Tato nīlapaṇṇavaṇṇakālato paṭṭhāya sabhāgarūpasantatimanuppabandhāpayamānaṃ saṃvaccharamattena paṇḍupalāsaṃ hutvā vaṇṭato chijjitvā patati.",
  "anya-e0102n:1565_0": "So taṃ pariggahetvā “tanurattakāle pavattarūpaṃ ghanarattakālaṃ appatvā nirujjhati.",
  "anya-e0102n:1565_1": "Ghanarattakāle pavattarūpaṃ mandarattakālaṃ.",
  "anya-e0102n:1565_2": "Mandarattakāle pavattarūpaṃ taruṇapallavavaṇṇakālaṃ.",
  "anya-e0102n:1565_3": "Taruṇapallavavaṇṇakāle pavattaṃ pariṇatapallavavaṇṇakālaṃ.",
  "anya-e0102n:1565_4": "Pariṇatapallavavaṇṇakāle pavattaṃ haritapaṇṇavaṇṇakālaṃ.",
  "anya-e0102n:1565_5": "Haritapaṇṇakāle pavattaṃ nīlapaṇṇavaṇṇakālaṃ.",
  "anya-e0102n:1565_6": "Nīlapaṇṇavaṇṇakāle pavattaṃ paṇḍupalāsakālaṃ.",
  "anya-e0102n:1565_7": "Paṇḍupalāsakāle pavattaṃ vaṇṭato chijjitvā patanakālaṃ appatvāva nirujjhati,",
  "anya-e0102n:1565_8": "tasmā taṃ aniccaṃ dukkhamanattā”ti tilakkhaṇaṃ āropeti,",
  "anya-e0102n:1565_9": "evaṃ tattha tilakkhaṇaṃ āropetvā iminā nayena sabbampi dhammatārūpaṃ sammasati.",
  "anya-e0102n:1566_0": "Evaṃ tāva rūpasattakavasena tilakkhaṇaṃ āropetvā saṅkhāre sammasati.",
  "anya-e0102n:1567_0": "Arūpasattakasammasanakathā",
  "anya-e0102n:1568_0": "717.",
  "anya-e0102n:1568_1": "Yaṃ pana vuttaṃ “arūpasattakavasenā”ti,",
  "anya-e0102n:1568_2": "tattha ayaṃ mātikā – kalāpato, yamakato,",
  "anya-e0102n:1568_3": "khaṇikato,",
  "anya-e0102n:1568_4": "paṭipāṭito,",
  "anya-e0102n:1568_5": "diṭṭhiugghāṭanato,",
  "anya-e0102n:1568_6": "mānasamugghāṭanato,",
  "anya-e0102n:1568_7": "nikantipariyādānatoti.",
  "anya-e0102n:1569_0": "Tattha kalāpatoti phassapañcamakā dhammā.",
  "anya-e0102n:1569_1": "Kathaṃ kalāpato sammasatīti?",
  "anya-e0102n:1569_2": "Idha bhikkhu iti paṭisañcikkhati –",
  "anya-e0102n:1569_3": "“ye ime ‘kesā aniccā dukkhā anattā’ti sammasane uppannā phassapañcamakā dhammā,",
  "anya-e0102n:1569_4": "ye ca ‘lomā…pe…",
  "anya-e0102n:1569_5": "matthaluṅgaṃ aniccaṃ dukkhamanattā’ti sammasane uppannā phassapañcamakā dhammā,",
  "anya-e0102n:1569_6": "sabbe te itarītaraṃ appatvā pabbaṃpabbaṃ odhiodhi hutvā tattakapāle pakkhittatilā viya taṭataṭāyantā vinaṭṭhā,",
  "anya-e0102n:1569_7": "tasmā aniccā dukkhā anattā”ti.",
  "anya-e0102n:1569_8": "Ayaṃ tāva visuddhikathāyaṃ nayo.",
  "anya-e0102n:1570_0": "Ariyavaṃsakathāyaṃ pana “heṭṭhā rūpasattake sattasu ṭhānesu ‘rūpaṃ aniccaṃ dukkhamanattā’ti pavattaṃ",
  "anya-e0102n:1570_1": "cittaṃ aparena cittena ‘aniccaṃ dukkhamanattā’ti sammasanto ‘kalāpato sammasatī’ti” vuttaṃ,",
  "anya-e0102n:1570_2": "taṃ yuttataraṃ.",
  "anya-e0102n:1570_3": "Tasmā sesānipi teneva nayena vibhajissāma.",
  "anya-e0102n:1571_0": "718.",
  "anya-e0102n:1571_1": "Yamakatoti idha bhikkhu ādānanikkheparūpaṃ “aniccaṃ dukkhamanattā”ti sammasitvā tampi cittaṃ aparena cittena “aniccaṃ dukkhamanattā”ti sammasati.",
  "anya-e0102n:1571_2": "Vayovuḍḍhatthaṅgamarūpaṃ,",
  "anya-e0102n:1571_3": "āhāramayaṃ, utumayaṃ, kammajaṃ,",
  "anya-e0102n:1571_4": "cittasamuṭṭhānaṃ,",
  "anya-e0102n:1571_5": "dhammatārūpaṃ “aniccaṃ dukkhamanattā”ti sammasitvā tampi cittaṃ aparena cittena “aniccaṃ dukkhamanattā”ti sammasati.",
  "anya-e0102n:1571_6": "Evaṃ yamakato sammasati nāma.",
  "anya-e0102n:1572_0": "719.",
  "anya-e0102n:1572_1": "Khaṇikatoti idha bhikkhu ādānanikkheparūpaṃ “aniccaṃ dukkhamanattā”ti sammasitvā taṃ paṭhamacittaṃ dutiyacittena,",
  "anya-e0102n:1572_2": "dutiyaṃ tatiyena,",
  "anya-e0102n:1572_3": "tatiyaṃ catutthena,",
  "anya-e0102n:1572_4": "catutthaṃ pañcamena “etampi aniccaṃ dukkhamanattā”ti sammasati.",
  "anya-e0102n:1572_5": "Vayovuḍḍhatthaṅgamarūpaṃ,",
  "anya-e0102n:1572_6": "āhāramayaṃ, utumayaṃ, kammajaṃ,",
  "anya-e0102n:1572_7": "cittasamuṭṭhānaṃ,",
  "anya-e0102n:1572_8": "dhammatārūpaṃ “aniccaṃ dukkhamanattā”ti sammasitvā taṃ paṭhamacittaṃ dutiyacittena,",
  "anya-e0102n:1572_9": "dutiyaṃ tatiyena,",
  "anya-e0102n:1572_10": "tatiyaṃ catutthena,",
  "anya-e0102n:1572_11": "catutthaṃ pañcamena “etampi aniccaṃ dukkhamanattā”ti sammasati.",
  "anya-e0102n:1572_12": "Evaṃ rūpapariggāhakacittato paṭṭhāya cattāri cattāri cittāni sammasanto khaṇikato sammasati nāma.",
  "anya-e0102n:1573_0": "720.",
  "anya-e0102n:1573_1": "Paṭipāṭitoti ādānanikkheparūpaṃ “aniccaṃ dukkhamanattā”ti sammasitvā taṃ paṭhamacittaṃ dutiyacittena,",
  "anya-e0102n:1573_2": "dutiyaṃ tatiyena,",
  "anya-e0102n:1573_3": "tatiyaṃ catutthena…pe…",
  "anya-e0102n:1573_4": "dasamaṃ ekādasamena “etampi aniccaṃ dukkhamanattā”ti sammasati.",
  "anya-e0102n:1573_5": "Vayovuḍḍhatthaṅgamarūpaṃ,",
  "anya-e0102n:1573_6": "āhāramayaṃ, utumayaṃ, kammajaṃ,",
  "anya-e0102n:1573_7": "cittasamuṭṭhānaṃ,",
  "anya-e0102n:1573_8": "dhammatārūpaṃ “aniccaṃ dukkhamanattā”ti sammasitvā taṃ paṭhamacittaṃ dutiyacittena,",
  "anya-e0102n:1573_9": "dutiyaṃ tatiyena,",
  "anya-e0102n:1573_10": "tatiyaṃ catutthena…pe…",
  "anya-e0102n:1573_11": "dasamaṃ ekādasamena “etampi aniccaṃ dukkhamanattā”ti evaṃ vipassanā paṭipāṭiyā sakalampi divasabhāgaṃ sammasituṃ vaṭṭeyya.",
  "anya-e0102n:1573_12": "Yāva dasamacittasammasanā pana rūpakammaṭṭhānampi arūpakammaṭṭhānampi paguṇaṃ hoti.",
  "anya-e0102n:1573_13": "Tasmā dasameyeva ṭhapetabbanti vuttaṃ.",
  "anya-e0102n:1573_14": "Evaṃ sammasanto paṭipāṭito sammasati nāma.",
  "anya-e0102n:1574_0": "721.",
  "anya-e0102n:1574_1": "Diṭṭhiugghāṭanato mānaugghāṭanato nikantipariyādānatoti imesu tīsu visuṃ sammasananayo nāma natthi.",
  "anya-e0102n:1574_2": "Yaṃ panetaṃ heṭṭhā rūpaṃ,",
  "anya-e0102n:1574_3": "idha ca arūpaṃ pariggahitaṃ,",
  "anya-e0102n:1574_4": "taṃ passanto rūpārūpato uddhaṃ aññaṃ sattaṃ nāma na passati.",
  "anya-e0102n:1574_5": "Sattassa adassanato paṭṭhāya sattasaññā ugghāṭitā hoti.",
  "anya-e0102n:1574_6": "Sattasaññaṃ ugghāṭitacittena saṅkhāre pariggaṇhato diṭṭhi nuppajjati.",
  "anya-e0102n:1574_7": "Diṭṭhiyā anuppajjamānāya diṭṭhi ugghāṭitā nāma hoti.",
  "anya-e0102n:1574_8": "Diṭṭhiugghāṭitacittena saṅkhāre pariggaṇhato māno nuppajjati.",
  "anya-e0102n:1574_9": "Māne anuppajjante māno samugghāṭito nāma hoti.",
  "anya-e0102n:1574_10": "Mānasamugghāṭitacittena saṅkhāre pariggaṇhato taṇhā nuppajjati.",
  "anya-e0102n:1574_11": "Taṇhāya anuppajjantiyā nikanti pariyādiṇṇā nāma hotīti idaṃ tāva visuddhikathāyaṃ vuttaṃ.",
  "anya-e0102n:1575_0": "Ariyavaṃsakathāyaṃ pana “diṭṭhiugghāṭanato mānasamugghāṭanato nikantipariyādānato”ti mātikaṃ ṭhapetvā ayaṃ nayo dassito.",
  "anya-e0102n:1576_0": "“Ahaṃ vipassāmi,",
  "anya-e0102n:1576_1": "mama vipassanā”ti gaṇhato hi diṭṭhisamugghāṭanaṃ nāma na hoti.",
  "anya-e0102n:1576_2": "“Saṅkhārāva saṅkhāre vipassanti sammasanti vavatthapenti pariggaṇhanti paricchindantī”ti gaṇhato pana diṭṭhiugghāṭanaṃ nāma hoti.",
  "anya-e0102n:1577_0": "“Suṭṭhu vipassāmi,",
  "anya-e0102n:1577_1": "manāpaṃ vipassāmī”ti gaṇhato mānasamugghāṭo nāma na hoti.",
  "anya-e0102n:1577_2": "“Saṅkhārāva saṅkhāre vipassanti sammasanti vavatthapenti pariggaṇhanti paricchindantī”ti gaṇhato pana mānasamugghāṭo nāma hoti.",
  "anya-e0102n:1578_0": "“Vipassituṃ sakkomī”ti vipassanaṃ assādentassa nikantipariyādānaṃ nāma na hoti.",
  "anya-e0102n:1578_1": "“Saṅkhārāva saṅkhāre vipassanti sammasanti vavatthapenti pariggaṇhanti paricchindantī”ti gaṇhato pana nikantipariyādānaṃ nāma hoti.",
  "anya-e0102n:1579_0": "Sace saṅkhārā attā bhaveyyuṃ,",
  "anya-e0102n:1579_1": "attāti gahetuṃ vaṭṭeyyuṃ,",
  "anya-e0102n:1579_2": "anattā ca pana attāti gahitā,",
  "anya-e0102n:1579_3": "tasmā te avasavattanaṭṭhena anattā,",
  "anya-e0102n:1579_4": "hutvā abhāvaṭṭhena aniccā,",
  "anya-e0102n:1579_5": "uppādavayapaṭipīḷanaṭṭhena dukkhāti passato diṭṭhiugghāṭanaṃ nāma hoti.",
  "anya-e0102n:1580_0": "Sace saṅkhārā niccā bhaveyyuṃ,",
  "anya-e0102n:1580_1": "niccāti gahetuṃ vaṭṭeyyuṃ,",
  "anya-e0102n:1580_2": "aniccā ca pana niccāti gahitā,",
  "anya-e0102n:1580_3": "tasmā te hutvā abhāvaṭṭhena aniccā,",
  "anya-e0102n:1580_4": "uppādavayapaṭipīḷanaṭṭhena dukkhā,",
  "anya-e0102n:1580_5": "avasavattanaṭṭhena anattāti passato mānasamugghāṭo nāma hoti.",
  "anya-e0102n:1581_0": "Sace saṅkhārā sukhā bhaveyyuṃ,",
  "anya-e0102n:1581_1": "sukhāti gahetuṃ vaṭṭeyyuṃ,",
  "anya-e0102n:1581_2": "dukkhā ca pana sukhāti gahitā,",
  "anya-e0102n:1581_3": "tasmā te uppādavayapaṭipīḷanaṭṭhena dukkhā,",
  "anya-e0102n:1581_4": "hutvā abhāvaṭṭhena aniccā,",
  "anya-e0102n:1581_5": "avasavattanaṭṭhena anattāti passato nikantipariyādānaṃ nāma hoti.",
  "anya-e0102n:1582_0": "Evaṃ saṅkhāre anattato passantassa diṭṭhisamugghāṭanaṃ nāma hoti.",
  "anya-e0102n:1582_1": "Aniccato passantassa mānasamugghāṭanaṃ nāma hoti.",
  "anya-e0102n:1582_2": "Dukkhato passantassa nikantipariyādānaṃ nāma hoti.",
  "anya-e0102n:1582_3": "Iti ayaṃ vipassanā attano attano ṭhāneyeva tiṭṭhatīti.",
  "anya-e0102n:1583_0": "Evaṃ arūpasattakavasenāpi tilakkhaṇaṃ āropetvā saṅkhāre sammasati.",
  "anya-e0102n:1583_1": "Ettāvatā panassa rūpakammaṭṭhānampi arūpakammaṭṭhānampi paguṇaṃ hoti.",
  "anya-e0102n:1584_0": "722.",
  "anya-e0102n:1584_1": "So evaṃ paguṇarūpārūpakammaṭṭhāno yā upari bhaṅgānupassanato paṭṭhāya pahānapariññāvasena sabbākārato pattabbā aṭṭhārasa mahāvipassanā,",
  "anya-e0102n:1584_2": "tāsaṃ idheva tāva ekadesaṃ paṭivijjhanto tappaṭipakkhe dhamme pajahati.",
  "anya-e0102n:1585_0": "Aṭṭhārasa mahāvipassanā nāma aniccānupassanādikā paññā.",
  "anya-e0102n:1585_1": "Yāsu aniccānupassanaṃ bhāvento niccasaññaṃ pajahati,",
  "anya-e0102n:1585_2": "dukkhānupassanaṃ bhāvento sukhasaññaṃ pajahati,",
  "anya-e0102n:1585_3": "anattānupassanaṃ bhāvento attasaññaṃ pajahati,",
  "anya-e0102n:1585_4": "nibbidānupassanaṃ bhāvento nandiṃ pajahati,",
  "anya-e0102n:1585_5": "virāgānupassanaṃ bhāvento rāgaṃ pajahati,",
  "anya-e0102n:1585_6": "nirodhānupassanaṃ bhāvento samudayaṃ pajahati,",
  "anya-e0102n:1585_7": "paṭinissaggānupassanaṃ bhāvento ādānaṃ pajahati,",
  "anya-e0102n:1585_8": "khayānupassanaṃ bhāvento ghanasaññaṃ pajahati,",
  "anya-e0102n:1585_9": "vayānupassanaṃ bhāvento āyūhanaṃ pajahati,",
  "anya-e0102n:1585_10": "vipariṇāmānupassanaṃ bhāvento dhuvasaññaṃ pajahati,",
  "anya-e0102n:1585_11": "animittānupassanaṃ bhāvento nimittaṃ pajahati,",
  "anya-e0102n:1585_12": "appaṇihitānupassanaṃ bhāvento paṇidhiṃ pajahati,",
  "anya-e0102n:1585_13": "suññatānupassanaṃ bhāvento abhinivesaṃ pajahati,",
  "anya-e0102n:1585_14": "adhipaññādhammavipassanaṃ bhāvento sārādānābhinivesaṃ pajahati,",
  "anya-e0102n:1585_15": "yathābhūtañāṇadassanaṃ bhāvento sammohābhinivesaṃ pajahati,",
  "anya-e0102n:1585_16": "ādīnavānupassanaṃ bhāvento ālayābhinivesaṃ pajahati,",
  "anya-e0102n:1585_17": "paṭisaṅkhānupassanaṃ bhāvento appaṭisaṅkhaṃ pajahati,",
  "anya-e0102n:1585_18": "vivaṭṭānupassanaṃ bhāvento saṃyogābhinivesaṃ pajahati.",
  "anya-e0102n:1586_0": "Tāsu yasmā iminā aniccādilakkhaṇattayavasena saṅkhārā diṭṭhā,",
  "anya-e0102n:1586_1": "tasmā anicca- dukkha-",
  "anya-e0102n:1586_2": "anattānupassanā paṭividdhā honti.",
  "anya-e0102n:1586_3": "Yasmā ca “yā ca aniccānupassanā yā ca animittānupassanā,",
  "anya-e0102n:1586_4": "ime dhammā ekatthā,",
  "anya-e0102n:1586_5": "byañjanameva nānaṃ”.",
  "anya-e0102n:1586_6": "Tathā “yā ca dukkhānupassanā yā ca appaṇihitānupassanā,",
  "anya-e0102n:1586_7": "ime dhammā ekatthā,",
  "anya-e0102n:1586_8": "byañjanameva nānaṃ”.",
  "anya-e0102n:1586_9": "“Yā ca anattānupassanā yā ca suññatānupassanā,",
  "anya-e0102n:1586_10": "ime dhammā ekatthā,",
  "anya-e0102n:1586_11": "byañjanameva nāna”nti vuttaṃ.",
  "anya-e0102n:1586_12": "Tasmā tāpi paṭividdhā honti.",
  "anya-e0102n:1587_0": "Adhipaññādhammavipassanā pana sabbāpi vipassanā.",
  "anya-e0102n:1587_1": "Yathābhūtañāṇadassanaṃ kaṅkhāvitaraṇavisuddhiyā eva saṅgahitaṃ.",
  "anya-e0102n:1587_2": "Iti idampi dvayaṃ paṭividdhameva hoti.",
  "anya-e0102n:1587_3": "Sesesu vipassanāñāṇesu kiñci paṭividdhaṃ,",
  "anya-e0102n:1587_4": "kiñci appaṭividdhaṃ,",
  "anya-e0102n:1587_5": "tesaṃ vibhāgaṃ parato āvikarissāma.",
  "anya-e0102n:1588_0": "Yadeva hi paṭividdhaṃ,",
  "anya-e0102n:1588_1": "taṃ sandhāya idaṃ vuttaṃ “evaṃ paguṇarūpārūpakammaṭṭhāno yā upari bhaṅgānupassanato paṭṭhāya pahānapariññāvasena",
  "anya-e0102n:1588_2": "sabbākārato pattabbā aṭṭhārasa mahāvipassanā.",
  "anya-e0102n:1588_3": "Tāsaṃ idheva tāva ekadesaṃ paṭivijjhanto tappaṭipakkhe dhamme pajahatī”ti.",
  "anya-e0102n:1589_0": "Udayabbayañāṇakathā",
  "anya-e0102n:1590_0": "723.",
  "anya-e0102n:1590_1": "So evaṃ aniccānupassanādipaṭipakkhānaṃ niccasaññādīnaṃ pahānena visuddhañāṇo sammasanañāṇassa pāraṃ gantvā,",
  "anya-e0102n:1590_2": "yaṃ taṃ sammasanañāṇānantaraṃ “paccuppannānaṃ dhammānaṃ vipariṇāmānupassane paññā udayabbayānupassane ñāṇa”nti udayabbayānupassanaṃ vuttaṃ,",
  "anya-e0102n:1590_3": "tassa adhigamāya yogaṃ ārabhati.",
  "anya-e0102n:1590_4": "Ārabhamāno ca saṅkhepato tāva ārabhati.",
  "anya-e0102n:1590_5": "Tatrāyaṃ pāḷi –",
  "anya-e0102n:1591_0": "“Kathaṃ paccuppannānaṃ dhammānaṃ vipariṇāmānupassane paññā udayabbayānupassane ñāṇaṃ?",
  "anya-e0102n:1591_1": "Jātaṃ rūpaṃ paccuppannaṃ,",
  "anya-e0102n:1591_2": "tassa nibbattilakkhaṇaṃ udayo,",
  "anya-e0102n:1591_3": "vipariṇāmalakkhaṇaṃ vayo,",
  "anya-e0102n:1591_4": "anupassanā ñāṇaṃ.",
  "anya-e0102n:1591_5": "Jātā vedanā… saññā… saṅkhārā… viññāṇaṃ…",
  "anya-e0102n:1591_6": "jātaṃ cakkhu…pe…",
  "anya-e0102n:1591_7": "jāto bhavo paccuppanno,",
  "anya-e0102n:1591_8": "tassa nibbattilakkhaṇaṃ udayo,",
  "anya-e0102n:1591_9": "vipariṇāmalakkhaṇaṃ vayo,",
  "anya-e0102n:1591_10": "anupassanā ñāṇa”nti.",
  "anya-e0102n:1592_0": "So iminā pāḷinayena jātassa nāmarūpassa nibbattilakkhaṇaṃ jātiṃ uppādaṃ abhinavākāraṃ “udayo”ti,",
  "anya-e0102n:1592_1": "vipariṇāmalakkhaṇaṃ khayaṃ bhaṅgaṃ “vayo”ti samanupassati.",
  "anya-e0102n:1592_2": "So evaṃ pajānāti “imassa nāmarūpassa uppattito pubbe anuppannassa rāsi vā nicayo vā natthi,",
  "anya-e0102n:1592_3": "uppajjamānassāpi rāsito vā nicayato vā āgamanaṃ nāma natthi,",
  "anya-e0102n:1592_4": "nirujjhamānassāpi disāvidisāgamanaṃ nāma natthi,",
  "anya-e0102n:1592_5": "niruddhassāpi ekasmiṃ ṭhāne rāsito nicayato nidhānato avaṭṭhānaṃ nāma natthi.",
  "anya-e0102n:1592_6": "Yathā pana vīṇāya vādiyamānāya uppannasaddassa neva uppattito pubbe sannicayo atthi,",
  "anya-e0102n:1592_7": "na uppajjamāno sannicayato āgato,",
  "anya-e0102n:1592_8": "na nirujjhamānassa disāvidisāgamanaṃ atthi,",
  "anya-e0102n:1592_9": "na niruddho katthaci sannicito tiṭṭhati,",
  "anya-e0102n:1592_10": "atha kho vīṇañca upavīṇañca purisassa ca tajjaṃ vāyāmaṃ paṭicca ahutvā sambhoti,",
  "anya-e0102n:1592_11": "hutvā paṭiveti.",
  "anya-e0102n:1592_12": "Evaṃ sabbepi rūpārūpino dhammā ahutvā sambhonti,",
  "anya-e0102n:1592_13": "hutvā paṭiventī”ti.",
  "anya-e0102n:1593_0": "724. Evaṃ saṅkhepato udayabbayamanasikāraṃ katvā puna yāni etasseva udayabbayañāṇassa vibhaṅge –",
  "anya-e0102n:1594_0": "“Avijjāsamudayā rūpasamudayoti paccayasamudayaṭṭhena rūpakkhandhassa udayaṃ passati.",
  "anya-e0102n:1594_1": "Taṇhāsamudayā…",
  "anya-e0102n:1594_2": "kammasamudayā…",
  "anya-e0102n:1594_3": "āhārasamudayā rūpasamudayoti paccayasamudayaṭṭhena rūpakkhandhassa udayaṃ passati.",
  "anya-e0102n:1594_4": "Nibbattilakkhaṇaṃ passantopi rūpakkhandhassa udayaṃ passati.",
  "anya-e0102n:1594_5": "Rūpakkhandhassa udayaṃ passanto imāni pañca lakkhaṇāni passati.",
  "anya-e0102n:1595_0": "“Avijjānirodhā rūpanirodhoti paccayanirodhaṭṭhena rūpakkhandhassa vayaṃ passati.",
  "anya-e0102n:1595_1": "Taṇhānirodhā…",
  "anya-e0102n:1595_2": "kammanirodhā…",
  "anya-e0102n:1595_3": "āhāranirodhā rūpanirodhoti paccayanirodhaṭṭhena rūpakkhandhassa vayaṃ passati.",
  "anya-e0102n:1595_4": "Vipariṇāmalakkhaṇaṃ passantopi rūpakkhandhassa vayaṃ passati.",
  "anya-e0102n:1595_5": "Rūpakkhandhassa vayaṃ passantopi imāni pañca lakkhaṇāni passati”.",
  "anya-e0102n:1596_0": "Tathā “avijjāsamudayā vedanāsamudayoti paccayasamudayaṭṭhena vedanākkhandhassa udayaṃ passati.",
  "anya-e0102n:1596_1": "Taṇhāsamudayā…",
  "anya-e0102n:1596_2": "kammasamudayā…",
  "anya-e0102n:1596_3": "phassasamudayā vedanāsamudayoti paccayasamudayaṭṭhena vedanākkhandhassa udayaṃ passati.",
  "anya-e0102n:1596_4": "Nibbattilakkhaṇaṃ passantopi vedanākkhandhassa udayaṃ passati.",
  "anya-e0102n:1596_5": "Vedanākkhandhassa udayaṃ passanto imāni pañca lakkhaṇāni passati.",
  "anya-e0102n:1596_6": "Avijjānirodhā…",
  "anya-e0102n:1596_7": "taṇhānirodhā…",
  "anya-e0102n:1596_8": "kammanirodhā…",
  "anya-e0102n:1596_9": "phassanirodhā vedanānirodhoti paccayanirodhaṭṭhena vedanākkhandhassa vayaṃ passati.",
  "anya-e0102n:1596_10": "Vipariṇāmalakkhaṇaṃ passantopi vedanākkhandhassa vayaṃ passati.",
  "anya-e0102n:1596_11": "Vedanākkhandhassa vayaṃ passanto imāni pañca lakkhaṇāni passati”.",
  "anya-e0102n:1597_0": "Vedanākkhandhassa viya ca saññāsaṅkhāraviññāṇakkhandhānaṃ.",
  "anya-e0102n:1597_1": "Ayaṃ pana viseso,",
  "anya-e0102n:1597_2": "viññāṇakkhandhassa phassaṭṭhāne “nāmarūpasamudayā,",
  "anya-e0102n:1597_3": "nāmarūpanirodhā”ti –",
  "anya-e0102n:1598_0": "Evaṃ ekekassa khandhassa udayabbayadassane dasa dasa katvā paññāsa lakkhaṇāni vuttāni.",
  "anya-e0102n:1598_1": "Tesaṃ vasena evampi rūpassa udayo evampi rūpassa vayo,",
  "anya-e0102n:1598_2": "evampi rūpaṃ udeti,",
  "anya-e0102n:1598_3": "evampi rūpaṃ vetīti paccayato ceva khaṇato ca vitthārena manasikāraṃ karoti.",
  "anya-e0102n:1599_0": "725.",
  "anya-e0102n:1599_1": "Tassevaṃ manasikaroto “iti kirime dhammā ahutvā sambhonti,",
  "anya-e0102n:1599_2": "hutvā paṭiventī”ti ñāṇaṃ visadataraṃ hoti.",
  "anya-e0102n:1599_3": "Tassevaṃ paccayato ceva khaṇato ca dvedhā udayabbayaṃ passato saccapaṭiccasamuppādanayalakkhaṇabhedā pākaṭā honti.",
  "anya-e0102n:1600_0": "726.",
  "anya-e0102n:1600_1": "Yañhi so avijjādisamudayā khandhānaṃ samudayaṃ,",
  "anya-e0102n:1600_2": "avijjādinirodhā ca khandhānaṃ nirodhaṃ passati,",
  "anya-e0102n:1600_3": "idamassa paccayato udayabbayadassanaṃ.",
  "anya-e0102n:1600_4": "Yaṃ pana nibbattilakkhaṇavipariṇāmalakkhaṇāni passanto khandhānaṃ udayabbayaṃ passati,",
  "anya-e0102n:1600_5": "idamassa khaṇato udayabbayadassanaṃ,",
  "anya-e0102n:1600_6": "uppattikkhaṇeyeva hi nibbattilakkhaṇaṃ.",
  "anya-e0102n:1600_7": "Bhaṅgakkhaṇe ca vipariṇāmalakkhaṇaṃ.",
  "anya-e0102n:1601_0": "727.",
  "anya-e0102n:1601_1": "Iccassevaṃ paccayato ceva khaṇato ca dvedhā udayabbayaṃ passato paccayato udayadassanena samudayasaccaṃ pākaṭaṃ hoti janakāvabodhato.",
  "anya-e0102n:1601_2": "Khaṇato udayadassanena dukkhasaccaṃ pākaṭaṃ hoti jātidukkhāvabodhato.",
  "anya-e0102n:1601_3": "Paccayato vayadassanena nirodhasaccaṃ pākaṭaṃ hoti paccayānuppādena paccayavataṃ anuppādāvabodhato.",
  "anya-e0102n:1601_4": "Khaṇato vayadassanena dukkhasaccameva pākaṭaṃ hoti maraṇadukkhāvabodhato.",
  "anya-e0102n:1601_5": "Yañcassa udayabbayadassanaṃ,",
  "anya-e0102n:1601_6": "maggovāyaṃ lokikoti maggasaccaṃ pākaṭaṃ hoti tatra sammohavighātato.",
  "anya-e0102n:1602_0": "728.",
  "anya-e0102n:1602_1": "Paccayato cassa udayadassanena anulomo paṭiccasamuppādo pākaṭo hoti,",
  "anya-e0102n:1602_2": "“imasmiṃ sati idaṃ hotī”ti avabodhato.",
  "anya-e0102n:1602_3": "Paccayato vayadassanena paṭilomo paṭiccasamuppādo pākaṭo hoti,",
  "anya-e0102n:1602_4": "“imassa nirodhā idaṃ nirujjhatī”ti avabodhato.",
  "anya-e0102n:1602_5": "Khaṇato pana udayabbayadassanena paṭiccasamuppannā dhammā pākaṭā honti saṅkhatalakkhaṇāvabodhato.",
  "anya-e0102n:1602_6": "Udayabbayavanto hi saṅkhatā,",
  "anya-e0102n:1602_7": "te ca paṭiccasamuppannāti.",
  "anya-e0102n:1603_0": "729.",
  "anya-e0102n:1603_1": "Paccayato cassa udayadassanena ekattanayo pākaṭo hoti hetuphalasambandhena santānassa anupacchedāvabodhato.",
  "anya-e0102n:1603_2": "Atha suṭṭhutaraṃ ucchedadiṭṭhiṃ pajahati.",
  "anya-e0102n:1603_3": "Khaṇato udayadassanena nānattanayo pākaṭo hoti navanavānaṃ uppādāvabodhato.",
  "anya-e0102n:1603_4": "Atha suṭṭhutaraṃ sassatadiṭṭhiṃ pajahati.",
  "anya-e0102n:1603_5": "Paccayato cassa udayabbayadassanena abyāpāranayo pākaṭo hoti dhammānaṃ avasavattibhāvāvabodhato.",
  "anya-e0102n:1603_6": "Atha suṭṭhutaraṃ attadiṭṭhiṃ pajahati.",
  "anya-e0102n:1603_7": "Paccayato pana udayadassanena evaṃdhammatānayo pākaṭo hoti paccayānurūpena phalassa uppādāvabodhato.",
  "anya-e0102n:1603_8": "Atha suṭṭhutaraṃ akiriyadiṭṭhiṃ pajahati.",
  "anya-e0102n:1604_0": "730.",
  "anya-e0102n:1604_1": "Paccayato cassa udayadassanena anattalakkhaṇaṃ pākaṭaṃ hoti dhammānaṃ nirīhakattapaccayapaṭibaddhavuttitāvabodhato.",
  "anya-e0102n:1604_2": "Khaṇato udayabbayadassanena aniccalakkhaṇaṃ pākaṭaṃ hoti hutvā abhāvāvabodhato,",
  "anya-e0102n:1604_3": "pubbantāparantavivekāvabodhato ca.",
  "anya-e0102n:1604_4": "Dukkhalakkhaṇampi pākaṭaṃ hoti udayabbayehi paṭipīḷanāvabodhato.",
  "anya-e0102n:1604_5": "Sabhāvalakkhaṇampi pākaṭaṃ hoti udayabbayaparicchinnāvabodhato.",
  "anya-e0102n:1604_6": "Sabhāvalakkhaṇe saṅkhatalakkhaṇassa tāvakālikattampi pākaṭaṃ hoti udayakkhaṇe vayassa,",
  "anya-e0102n:1604_7": "vayakkhaṇe ca udayassa abhāvāvabodhatoti.",
  "anya-e0102n:1605_0": "731.",
  "anya-e0102n:1605_1": "Tassevaṃ pākaṭībhūtasaccapaṭiccasamuppādanayalakkhaṇabhedassa “evaṃ kira nāmime dhammā anuppannapubbā uppajjanti,",
  "anya-e0102n:1605_2": "uppannā nirujjhantī”ti niccanavāva hutvā saṅkhārā upaṭṭhahanti.",
  "anya-e0102n:1605_3": "Na kevalañca niccanavā,",
  "anya-e0102n:1605_4": "sūriyuggamane ussāvabindu viya udakabubbuḷo viya udake daṇḍarāji viya āragge sāsapo viya vijjuppādo viya ca parittaṭṭhāyino.",
  "anya-e0102n:1605_5": "Māyāmarīcisupinantaalātacakkagandhabbanagarapheṇakadaliādayo viya assārā nissārāti cāpi upaṭṭhahanti.",
  "anya-e0102n:1606_0": "Ettāvatānena “vayadhammameva uppajjati,",
  "anya-e0102n:1606_1": "uppannañca vayaṃ upetī”ti iminā ākārena samapaññāsa lakkhaṇāni paṭivijjhitvā ṭhitaṃ udayabbayānupassanaṃ nāma taruṇavipassanāñāṇaṃ adhigataṃ hoti,",
  "anya-e0102n:1606_2": "yassādhigamā āraddhavipassakoti saṅkhaṃ gacchati.",
  "anya-e0102n:1607_0": "Vipassanupakkilesakathā",
  "anya-e0102n:1608_0": "732.",
  "anya-e0102n:1608_1": "Athassa imāya taruṇavipassanāya āraddhavipassakassa dasa vipassanupakkilesā uppajjanti.",
  "anya-e0102n:1608_2": "Vipassanupakkilesā hi paṭivedhappattassa ariyasāvakassa ceva vippaṭipannakassa ca nikkhittakammaṭṭhānassa kusītapuggalassa nuppajjanti.",
  "anya-e0102n:1608_3": "Sammāpaṭipannakassa pana yuttapayuttassa āraddhavipassakassa kulaputtassa uppajjantiyeva.",
  "anya-e0102n:1609_0": "Katame pana te dasa upakkilesāti? Obhāso, ñāṇaṃ, pīti,",
  "anya-e0102n:1609_1": "passaddhi, sukhaṃ,",
  "anya-e0102n:1609_2": "adhimokkho, paggaho,",
  "anya-e0102n:1609_3": "upaṭṭhānaṃ, upekkhā,",
  "anya-e0102n:1609_4": "nikantīti.",
  "anya-e0102n:1609_5": "Vuttañhetaṃ –",
  "anya-e0102n:1610_0": "“Kathaṃ dhammuddhaccaviggahitamānasaṃ hoti?",
  "anya-e0102n:1610_1": "Aniccato manasikaroto obhāso uppajjati,",
  "anya-e0102n:1610_2": "‘obhāso dhammo’ti obhāsaṃ āvajjati,",
  "anya-e0102n:1610_3": "tato vikkhepo uddhaccaṃ.",
  "anya-e0102n:1610_4": "Tena uddhaccena viggahitamānaso aniccato upaṭṭhānaṃ yathābhūtaṃ nappajānāti. Dukkhato…",
  "anya-e0102n:1610_5": "anattato upaṭṭhānaṃ yathābhūtaṃ nappajānāti”.",
  "anya-e0102n:1611_0": "Tathā “aniccato manasikaroto ñāṇaṃ uppajjati…pe… pīti…",
  "anya-e0102n:1611_1": "passaddhi… sukhaṃ…",
  "anya-e0102n:1611_2": "adhimokkho… paggaho…",
  "anya-e0102n:1611_3": "upaṭṭhānaṃ… upekkhā…",
  "anya-e0102n:1611_4": "nikanti uppajjati,",
  "anya-e0102n:1611_5": "‘nikanti dhammo’ti nikantiṃ āvajjati,",
  "anya-e0102n:1611_6": "tato vikkhepo uddhaccaṃ.",
  "anya-e0102n:1611_7": "Tena uddhaccena viggahitamānaso aniccato upaṭṭhānaṃ yathābhūtaṃ nappajānāti. Dukkhato…",
  "anya-e0102n:1611_8": "anattato upaṭṭhānaṃ yathābhūtaṃ nappajānātī”ti.",
  "anya-e0102n:1612_0": "733.",
  "anya-e0102n:1612_1": "Tattha obhāsoti vipassanobhāso.",
  "anya-e0102n:1612_2": "Tasmiṃ uppanne yogāvacaro “na vata me ito pubbe evarūpo obhāso uppannapubbo,",
  "anya-e0102n:1612_3": "addhā maggappattosmi phalapattosmī”ti amaggameva “maggo”ti,",
  "anya-e0102n:1612_4": "aphalameva ca “phala”nti gaṇhāti.",
  "anya-e0102n:1612_5": "Tassa amaggaṃ “maggo”ti aphalaṃ “phala”nti gaṇhato vipassanāvīthi ukkantā nāma hoti.",
  "anya-e0102n:1612_6": "So attano mūlakammaṭṭhānaṃ vissajjetvā obhāsameva assādento nisīdati.",
  "anya-e0102n:1613_0": "So kho panāyaṃ obhāso kassaci bhikkhuno pallaṅkaṭṭhānamattameva obhāsento uppajjati.",
  "anya-e0102n:1613_1": "Kassaci antogabbhaṃ.",
  "anya-e0102n:1613_2": "Kassaci bahigabbhampi.",
  "anya-e0102n:1613_3": "Kassaci sakalavihāraṃ, gāvutaṃ,",
  "anya-e0102n:1613_4": "aḍḍhayojanaṃ, yojanaṃ,",
  "anya-e0102n:1613_5": "dviyojanaṃ,",
  "anya-e0102n:1613_6": "tiyojanaṃ…pe…",
  "anya-e0102n:1613_7": "kassaci pathavītalato yāva akaniṭṭhabrahmalokā ekālokaṃ kurumāno.",
  "anya-e0102n:1613_8": "Bhagavato pana dasasahassilokadhātuṃ obhāsento udapādi.",
  "anya-e0102n:1614_0": "Evaṃ vemattatāya cassa idaṃ vatthu –",
  "anya-e0102n:1614_1": "cittalapabbate kira dvikuṭṭagehassa anto dve therā nisīdiṃsu.",
  "anya-e0102n:1614_2": "Taṃdivasañca kāḷapakkhuposatho hoti,",
  "anya-e0102n:1614_3": "meghapaṭalacchannā disā,",
  "anya-e0102n:1614_4": "rattibhāge caturaṅgasamannāgataṃ tamaṃ pavattati.",
  "anya-e0102n:1614_5": "Atheko thero āha – “bhante,",
  "anya-e0102n:1614_6": "mayhaṃ idāni cetiyaṅgaṇamhi sīhāsane pañcavaṇṇāni kusumāni paññāyantī”ti.",
  "anya-e0102n:1614_7": "Taṃ itaro āha –",
  "anya-e0102n:1614_8": "“anacchariyaṃ, āvuso, kathesi,",
  "anya-e0102n:1614_9": "mayhaṃ panetarahi mahāsamuddamhi yojanaṭṭhāne macchakacchapā paññāyantī”ti.",
  "anya-e0102n:1615_0": "Ayaṃ pana vipassanupakkileso yebhuyyena samathavipassanālābhino uppajjati.",
  "anya-e0102n:1615_1": "So samāpattivikkhambhitānaṃ kilesānaṃ asamudācārato “arahā aha”nti cittaṃ uppādeti uccavālikavāsī mahānāgatthero",
  "anya-e0102n:1615_2": "viya haṃkanakavāsī mahādattatthero viya cittalapabbate niṅkapeṇṇakapadhānagharavāsī cūḷasumanatthero viya ca.",
  "anya-e0102n:1616_0": "Tatridaṃ ekavatthuparidīpanaṃ –",
  "anya-e0102n:1616_1": "talaṅgaravāsī dhammadinnatthero kira nāma eko pabhinnapaṭisambhido mahākhīṇāsavo mahato bhikkhusaṅghassa ovādadāyako ahosi.",
  "anya-e0102n:1616_2": "So ekadivasaṃ attano divāṭṭhāne nisīditvā “kinnu kho amhākaṃ ācariyassa uccavālikavāsīmahānāgattherassa samaṇabhāvakiccaṃ matthakaṃ pattaṃ,",
  "anya-e0102n:1616_3": "no”ti āvajjanto puthujjanabhāvamevassa disvā “mayi agacchante puthujjanakālakiriyameva karissatī”ti ca",
  "anya-e0102n:1616_4": "ñatvā iddhiyā vehāsaṃ uppatitvā divāṭṭhāne nisinnassa therassa samīpe orohitvā vanditvā vattaṃ dassetvā",
  "anya-e0102n:1616_5": "ekamantaṃ nisīdi. “Kiṃ,",
  "anya-e0102n:1616_6": "āvuso dhammadinna,",
  "anya-e0102n:1616_7": "akāle āgatosī”ti ca vutte “pañhaṃ, bhante,",
  "anya-e0102n:1616_8": "pucchituṃ āgatomhī”ti āha.",
  "anya-e0102n:1616_9": "Tato “pucchāvuso,",
  "anya-e0102n:1616_10": "jānamānā kathayissāmā”ti vutte pañhasahassaṃ pucchi.",
  "anya-e0102n:1617_0": "Thero pucchitapucchitaṃ asajjamānova kathesi.",
  "anya-e0102n:1617_1": "Tato “atitikkhaṃ vo, bhante, ñāṇaṃ,",
  "anya-e0102n:1617_2": "kadā tumhehi ayaṃ dhammo adhigato”ti vutte “ito saṭṭhivassakāle,",
  "anya-e0102n:1617_3": "āvuso”ti āha.",
  "anya-e0102n:1617_4": "Samādhimpi, bhante,",
  "anya-e0102n:1617_5": "vaḷañjethāti, na yidaṃ, āvuso,",
  "anya-e0102n:1617_6": "bhāriyanti. Tena hi, bhante,",
  "anya-e0102n:1617_7": "ekaṃ hatthiṃ māpethāti.",
  "anya-e0102n:1617_8": "Thero sabbasetaṃ hatthiṃ māpesi. Idāni, bhante,",
  "anya-e0102n:1617_9": "yathā ayaṃ hatthī añcitakaṇṇo pasāritanaṅguṭṭho soṇḍaṃ mukhe pakkhipitvā bheravaṃ koñcanādaṃ karonto tumhākaṃ abhimukho āgacchati,",
  "anya-e0102n:1617_10": "tathā naṃ karothāti.",
  "anya-e0102n:1617_11": "Thero tathā katvā vegena āgacchato hatthissa bheravaṃ ākāraṃ disvā uṭṭhāya palāyituṃ āraddho.",
  "anya-e0102n:1617_12": "Tamenaṃ khīṇāsavatthero hatthaṃ pasāretvā cīvarakaṇṇe gahetvā “bhante,",
  "anya-e0102n:1617_13": "khīṇāsavassa sārajjaṃ nāma hotī”ti āha.",
  "anya-e0102n:1618_0": "So tamhi kāle attano puthujjanabhāvaṃ ñatvā “avassayo me, āvuso,",
  "anya-e0102n:1618_1": "dhammadinna hohī”ti vatvā pādamūle ukkuṭikaṃ nisīdi. “Bhante,",
  "anya-e0102n:1618_2": "tumhākaṃ avassayo bhavissāmiccevāhaṃ āgato,",
  "anya-e0102n:1618_3": "mā cintayitthā”ti kammaṭṭhānaṃ kathesi.",
  "anya-e0102n:1618_4": "Thero kammaṭṭhānaṃ gahetvā caṅkamaṃ āruyha tatiye padavāre aggaphalaṃ arahattaṃ pāpuṇi.",
  "anya-e0102n:1618_5": "Thero kira dosacarito ahosi.",
  "anya-e0102n:1618_6": "Evarūpā bhikkhū obhāse kampanti.",
  "anya-e0102n:1619_0": "734.",
  "anya-e0102n:1619_1": "Ñāṇanti vipassanāñāṇaṃ.",
  "anya-e0102n:1619_2": "Tassa kira rūpārūpadhamme tulayantassa tīrentassa vissaṭṭhaindavajiramiva avihatavegaṃ tikhiṇaṃ sūraṃ ativisadaṃ ñāṇaṃ uppajjati.",
  "anya-e0102n:1620_0": "Pītīti vipassanāpīti.",
  "anya-e0102n:1620_1": "Tassa kira tasmiṃ samaye khuddakāpīti,",
  "anya-e0102n:1620_2": "khaṇikāpīti,",
  "anya-e0102n:1620_3": "okkantikāpīti,",
  "anya-e0102n:1620_4": "ubbegāpīti,",
  "anya-e0102n:1620_5": "pharaṇāpītīti ayaṃ pañcavidhā pīti sakalasarīraṃ pūrayamānā uppajjati.",
  "anya-e0102n:1621_0": "Passaddhīti vipassanāpassaddhi.",
  "anya-e0102n:1621_1": "Tassa kira tasmiṃ samaye rattiṭṭhāne vā divāṭṭhāne vā nisinnassa kāyacittānaṃ neva daratho,",
  "anya-e0102n:1621_2": "na gāravaṃ,",
  "anya-e0102n:1621_3": "na kakkhaḷatā,",
  "anya-e0102n:1621_4": "na akammaññatā,",
  "anya-e0102n:1621_5": "na gelaññaṃ,",
  "anya-e0102n:1621_6": "na vaṅkatā hoti,",
  "anya-e0102n:1621_7": "atha kho panassa kāyacittāni passaddhāni lahūni mudūni kammaññāni suvisadāni ujukāniyeva honti.",
  "anya-e0102n:1621_8": "So imehi passaddhādīhi anuggahitakāyacitto tasmiṃ samaye amānusiṃ nāma ratiṃ anubhavati.",
  "anya-e0102n:1621_9": "Yaṃ sandhāya vuttaṃ –",
  "anya-e0102n:1622_0": "“Suññāgāraṃ paviṭṭhassa, santacittassa bhikkhuno;",
  "anya-e0102n:1623_0": "Amānusī rati hoti, sammā dhammaṃ vipassato.",
  "anya-e0102n:1624_0": "“Yato yato sammasati, khandhānaṃ udayabbayaṃ;",
  "anya-e0102n:1625_0": "Labhatī pītipāmojjaṃ, amataṃ taṃ vijānata”nti. ;",
  "anya-e0102n:1626_0": "Evamassa imaṃ amānusiṃ ratiṃ sādhayamānā lahutādisampayuttā passaddhi uppajjati.",
  "anya-e0102n:1627_0": "Sukhanti vipassanāsukhaṃ.",
  "anya-e0102n:1627_1": "Tassa kira tasmiṃ samaye sakalasarīraṃ abhisandayamānaṃ atipaṇītaṃ sukhaṃ uppajjati.",
  "anya-e0102n:1628_0": "Adhimokkhoti saddhā.",
  "anya-e0102n:1628_1": "Vipassanāsampayuttāyeva hissa cittacetasikānaṃ atisayapasādabhūtā balavatī saddhā uppajjati.",
  "anya-e0102n:1629_0": "Paggahoti vīriyaṃ.",
  "anya-e0102n:1629_1": "Vipassanāsampayuttameva hissa asithilaṃ anaccāraddhaṃ supaggahitaṃ vīriyaṃ uppajjati.",
  "anya-e0102n:1630_0": "Upaṭṭhānanti sati.",
  "anya-e0102n:1630_1": "Vipassanāsampayuttāyeva hissa supaṭṭhitā supatiṭṭhitā nikhātā acalā pabbatarājasadisā sati uppajjati.",
  "anya-e0102n:1630_2": "So yaṃ yaṃ ṭhānaṃ āvajjati samannāharati manasikaroti paccavekkhati,",
  "anya-e0102n:1630_3": "taṃ taṃ ṭhānamassa okkhanditvā pakkhanditvā dibbacakkhuno paraloko viya satiyā upaṭṭhāti.",
  "anya-e0102n:1631_0": "Upekkhāti vipassanupekkhā ceva āvajjanupekkhā ca.",
  "anya-e0102n:1631_1": "Tasmiṃ hissa samaye sabbasaṅkhāresu majjhattabhūtā vipassanupekkhāpi balavatī uppajjati.",
  "anya-e0102n:1631_2": "Manodvāre āvajjanupekkhāpi.",
  "anya-e0102n:1631_3": "Sā hissa taṃ taṃ ṭhānaṃ āvajjantassa vissaṭṭhaindavajiramiva pattapuṭe pakkhitta tattanārāco viya ca sūrā tikhiṇā hutvā vahati.",
  "anya-e0102n:1632_0": "Nikantīti vipassanānikanti.",
  "anya-e0102n:1632_1": "Evaṃ obhāsādipaṭimaṇḍitāya hissa vipassanāya ālayaṃ kurumānā sukhumā santākārā nikanti uppajjati.",
  "anya-e0102n:1632_2": "Yā nikanti kilesoti pariggahetumpi na sakkā hoti.",
  "anya-e0102n:1633_0": "Yathā ca obhāse,",
  "anya-e0102n:1633_1": "evaṃ etesupi aññatarasmiṃ uppanne yogāvacaro “na vata me ito pubbe evarūpaṃ ñāṇaṃ uppannapubbaṃ,",
  "anya-e0102n:1633_2": "evarūpā pīti,",
  "anya-e0102n:1633_3": "passaddhi, sukhaṃ,",
  "anya-e0102n:1633_4": "adhimokkho, paggaho,",
  "anya-e0102n:1633_5": "upaṭṭhānaṃ, upekkhā,",
  "anya-e0102n:1633_6": "nikanti uppannapubbā,",
  "anya-e0102n:1633_7": "addhā maggappattosmi phalappattosmī”ti amaggameva “maggo”ti aphalameva ca “phala”nti gaṇhāti.",
  "anya-e0102n:1633_8": "Tassa amaggaṃ “maggo”ti aphalaṃ “phala”nti gaṇhato vipassanāvīthi ukkantā nāma hoti.",
  "anya-e0102n:1633_9": "So attano mūlakammaṭṭhānaṃ vissajjetvā nikantimeva assādento nisīdatīti.",
  "anya-e0102n:1634_0": "735.",
  "anya-e0102n:1634_1": "Ettha ca obhāsādayo upakkilesavatthutāya upakkilesāti vuttā,",
  "anya-e0102n:1634_2": "na akusalattā.",
  "anya-e0102n:1634_3": "Nikanti pana upakkileso ceva upakkilesavatthu ca.",
  "anya-e0102n:1634_4": "Vatthuvaseneva cete dasa.",
  "anya-e0102n:1634_5": "Gāhavasena pana samatiṃsa honti. Kathaṃ?",
  "anya-e0102n:1634_6": "“Mama obhāso uppanno”ti gaṇhato hi diṭṭhigāho hoti,",
  "anya-e0102n:1634_7": "“manāpo vata obhāso uppanno”ti gaṇhato mānagāho,",
  "anya-e0102n:1634_8": "obhāsaṃ assādayato taṇhāgāho,",
  "anya-e0102n:1634_9": "iti obhāse diṭṭhimānataṇhāvasena tayo gāhā.",
  "anya-e0102n:1634_10": "Tathā sesesupīti evaṃ gāhavasena samatiṃsa upakkilesā honti.",
  "anya-e0102n:1634_11": "Tesaṃ vasena akusalo abyatto yogāvacaro obhāsādīsu kampati vikkhipati.",
  "anya-e0102n:1634_12": "Obhāsādīsu ekekaṃ “etaṃ mama,",
  "anya-e0102n:1634_13": "esohamasmi,",
  "anya-e0102n:1634_14": "eso me attā”ti samanupassati.",
  "anya-e0102n:1634_15": "Tenāhu porāṇā –",
  "anya-e0102n:1635_0": "“Obhāse ceva ñāṇe ca, pītiyā ca vikampati;",
  "anya-e0102n:1636_0": "Passaddhiyā sukhe ceva, yehi cittaṃ pavedhati.",
  "anya-e0102n:1637_0": "“Adhimokkhe ca paggāhe, upaṭṭhāne ca kampati;",
  "anya-e0102n:1638_0": "Upekkhāvajjanāyañca, upekkhāya nikantiyā”ti. ;",
  "anya-e0102n:1639_0": "Maggāmaggavavatthānakathā",
  "anya-e0102n:1640_0": "736.",
  "anya-e0102n:1640_1": "Kusalo pana paṇḍito byatto buddhisampanno yogāvacaro obhāsādīsu uppannesu “ayaṃ kho me obhāso uppanno,",
  "anya-e0102n:1640_2": "so kho panāyaṃ anicco saṅkhato paṭiccasamuppanno khayadhammo vayadhammo virāgadhammo nirodhadhammo”ti iti vā taṃ paññāya paricchindati upaparikkhati.",
  "anya-e0102n:1640_3": "Atha vā panassa evaṃ hoti,",
  "anya-e0102n:1640_4": "“sace obhāso attā bhaveyya,",
  "anya-e0102n:1640_5": "‘attā’ti gahetuṃ vaṭṭeyya.",
  "anya-e0102n:1640_6": "Anattā ca panāyaṃ ‘attā’ti gahito.",
  "anya-e0102n:1640_7": "Tasmā so avasavattanaṭṭhena anattā,",
  "anya-e0102n:1640_8": "hutvā abhāvaṭṭhena anicco,",
  "anya-e0102n:1640_9": "uppādavayapaṭipīḷanaṭṭhena dukkho”ti sabbaṃ arūpasattake vuttanayena vitthāretabbaṃ.",
  "anya-e0102n:1640_10": "Yathā ca obhāse,",
  "anya-e0102n:1640_11": "evaṃ sesesupi.",
  "anya-e0102n:1641_0": "So evaṃ upaparikkhitvā obhāsaṃ “netaṃ mama,",
  "anya-e0102n:1641_1": "nesohamasmi,",
  "anya-e0102n:1641_2": "na meso attā”ti samanupassati. Ñāṇaṃ…pe…",
  "anya-e0102n:1641_3": "nikantiṃ “netaṃ mama,",
  "anya-e0102n:1641_4": "nesohamasmi,",
  "anya-e0102n:1641_5": "na meso attā”ti samanupassati.",
  "anya-e0102n:1641_6": "Evaṃ samanupassanto obhāsādīsu na kampati na vedhati.",
  "anya-e0102n:1641_7": "Tenāhu porāṇā –",
  "anya-e0102n:1642_0": "“Imāni dasa ṭhānāni, paññāyassa pariccitā;",
  "anya-e0102n:1643_0": "Dhammuddhaccakusalo hoti, na ca vikkhepaṃ gacchatī”ti. ;",
  "anya-e0102n:1644_0": "So evaṃ vikkhepaṃ agacchanto taṃ samatiṃsavidhaṃ upakkilesajaṭaṃ vijaṭetvā obhāsādayo dhammā na maggo.",
  "anya-e0102n:1644_1": "Upakkilesavimuttaṃ pana vīthipaṭipannaṃ vipassanāñāṇaṃ maggoti maggañca amaggañca vavatthapeti.",
  "anya-e0102n:1644_2": "Tassevaṃ “ayaṃ maggo,",
  "anya-e0102n:1644_3": "ayaṃ na maggo”ti maggañca amaggañca ñatvā ṭhitaṃ ñāṇaṃ maggāmaggañāṇadassanavisuddhīti veditabbaṃ.",
  "anya-e0102n:1645_0": "Ettāvatā ca pana tena tiṇṇaṃ saccānaṃ vavatthānaṃ kataṃ hoti. Kathaṃ?",
  "anya-e0102n:1645_1": "Diṭṭhivisuddhiyaṃ tāva nāmarūpassa vavatthāpanena dukkhasaccassa vavatthānaṃ kataṃ.",
  "anya-e0102n:1645_2": "Kaṅkhāvitaraṇavisuddhiyaṃ paccayapariggahaṇena samudayasaccassa vavatthānaṃ.",
  "anya-e0102n:1645_3": "Imissaṃ maggāmaggañāṇadassanavisuddhiyaṃ sammāmaggassa avadhāraṇena maggasaccassa vavatthānaṃ katanti,",
  "anya-e0102n:1645_4": "evaṃ lokiyeneva tāva ñāṇena tiṇṇaṃ saccānaṃ vavatthānaṃ kataṃ hoti.",
  "anya-e0102n:1646_0": "Iti sādhujanapāmojjatthāya kate visuddhimagge",
  "anya-e0102n:1647_0": "Paññābhāvanādhikāre",
  "anya-e0102n:1648_0": "Maggāmaggañāṇadassanavisuddhiniddeso nāma",
  "anya-e0102n:1649_0": "Vīsatimo paricchedo.",
  "anya-e0102n:1650_0": "21. Paṭipadāñāṇadassanavisuddhiniddeso",
  "anya-e0102n:1651_0": "Upakkilesavimuttaudayabbayañāṇakathā",
  "anya-e0102n:1652_0": "737.",
  "anya-e0102n:1652_1": "Aṭṭhannaṃ pana ñāṇānaṃ vasena sikhāppattā vipassanā,",
  "anya-e0102n:1652_2": "navamañca saccānulomikañāṇanti ayaṃ paṭipadāñāṇadassanavisuddhi nāma.",
  "anya-e0102n:1652_3": "Aṭṭhannanti cettha upakkilesavimuttaṃ vīthipaṭipannavipassanāsaṅkhātaṃ udayabbayānupassanāñāṇaṃ,",
  "anya-e0102n:1652_4": "bhaṅgānupassanāñāṇaṃ,",
  "anya-e0102n:1652_5": "bhayatupaṭṭhānañāṇaṃ,",
  "anya-e0102n:1652_6": "ādīnavānupassanāñāṇaṃ,",
  "anya-e0102n:1652_7": "nibbidānupassanāñāṇaṃ,",
  "anya-e0102n:1652_8": "muñcitukamyatāñāṇaṃ,",
  "anya-e0102n:1652_9": "paṭisaṅkhānupassanāñāṇaṃ,",
  "anya-e0102n:1652_10": "saṅkhārupekkhāñāṇanti imāni aṭṭha ñāṇāni veditabbāni.",
  "anya-e0102n:1652_11": "Navamaṃ saccānulomikañāṇanti anulomassetaṃ adhivacanaṃ.",
  "anya-e0102n:1652_12": "Tasmā taṃ sampādetukāmena upakkilesavimuttaṃ udayabbayañāṇaṃ ādiṃ katvā etesu ñāṇesu yogo karaṇīyo.",
  "anya-e0102n:1653_0": "738.",
  "anya-e0102n:1653_1": "Puna udayabbayañāṇe yogo kimatthiyoti ce?",
  "anya-e0102n:1653_2": "Lakkhaṇasallakkhaṇattho.",
  "anya-e0102n:1653_3": "Udayabbayañāṇaṃ hi heṭṭhā dasahi upakkilesehi upakkiliṭṭhaṃ hutvā yāthāvasarasato tilakkhaṇaṃ sallakkhetuṃ nāsakkhi.",
  "anya-e0102n:1653_4": "Upakkilesavimuttaṃ pana sakkoti.",
  "anya-e0102n:1653_5": "Tasmā lakkhaṇasallakkhaṇatthamettha puna yogo karaṇīyo.",
  "anya-e0102n:1654_0": "739.",
  "anya-e0102n:1654_1": "Lakkhaṇāni pana kissa amanasikārā kena paṭicchannattā na upaṭṭhahanti?",
  "anya-e0102n:1654_2": "Aniccalakkhaṇaṃ tāva udayabbayānaṃ amanasikārā santatiyā paṭicchannattā na upaṭṭhāti.",
  "anya-e0102n:1654_3": "Dukkhalakkhaṇaṃ abhiṇhasampaṭipīḷanassa amanasikārā iriyāpathehi paṭicchannattā na upaṭṭhāti.",
  "anya-e0102n:1654_4": "Anattalakkhaṇaṃ nānādhātuvinibbhogassa amanasikārā ghanena paṭicchannattā na upaṭṭhāti.",
  "anya-e0102n:1654_5": "Udayabbayampana pariggahetvā santatiyā vikopitāya aniccalakkhaṇaṃ yāthāvasarasato upaṭṭhāti.",
  "anya-e0102n:1654_6": "Abhiṇhasampaṭipīḷanaṃ manasikatvā iriyāpathe ugghāṭite dukkhalakkhaṇaṃ yāthāvasarasato upaṭṭhāti.",
  "anya-e0102n:1654_7": "Nānādhātuyo vinibbhujitvā ghanavinibbhoge kate anattalakkhaṇaṃ yāthāvasarasato upaṭṭhāti.",
  "anya-e0102n:1655_0": "740.",
  "anya-e0102n:1655_1": "Ettha ca aniccaṃ,",
  "anya-e0102n:1655_2": "aniccalakkhaṇaṃ, dukkhaṃ,",
  "anya-e0102n:1655_3": "dukkhalakkhaṇaṃ, anattā,",
  "anya-e0102n:1655_4": "anattalakkhaṇanti ayaṃ vibhāgo veditabbo.",
  "anya-e0102n:1655_5": "Tattha aniccanti khandhapañcakaṃ. Kasmā?",
  "anya-e0102n:1655_6": "Uppādavayaññathattabhāvā,",
  "anya-e0102n:1655_7": "hutvā abhāvato vā.",
  "anya-e0102n:1655_8": "Uppādavayaññathattaṃ aniccalakkhaṇaṃ hutvā abhāvasaṅkhāto vā ākāravikāro.",
  "anya-e0102n:1656_0": "“Yadaniccaṃ taṃ dukkha”nti vacanato pana tadeva khandhapañcakaṃ dukkhaṃ. Kasmā?",
  "anya-e0102n:1656_1": "Abhiṇhapaṭipīḷanā,",
  "anya-e0102n:1656_2": "abhiṇhapaṭipīḷanākāro dukkhalakkhaṇaṃ.",
  "anya-e0102n:1657_0": "“Yaṃ dukkhaṃ tadanattā”ti pana vacanato tadeva khandhapañcakaṃ anattā. Kasmā?",
  "anya-e0102n:1657_1": "Avasavattanato,",
  "anya-e0102n:1657_2": "avasavattanākāro anattalakkhaṇaṃ.",
  "anya-e0102n:1658_0": "Tayidaṃ sabbampi ayaṃ yogāvacaro upakkilesavimuttena vīthipaṭipannavipassanāsaṅkhātena udayabbayānupassanāñāṇena yāthāvasarasato sallakkheti.",
  "anya-e0102n:1659_0": "Upakkilesavimuttaudayabbayañāṇaṃ niṭṭhitaṃ.",
  "anya-e0102n:1660_0": "Bhaṅgānupassanāñāṇakathā",
  "anya-e0102n:1661_0": "741.",
  "anya-e0102n:1661_1": "Tassevaṃ sallakkhetvā punappunaṃ “aniccaṃ dukkhamanattā”ti rūpārūpadhamme tulayato tīrayato taṃ ñāṇaṃ tikkhaṃ hutvā vahati,",
  "anya-e0102n:1661_2": "saṅkhārā lahuṃ upaṭṭhahanti,",
  "anya-e0102n:1661_3": "ñāṇe tikkhe vahante saṅkhāresu lahuṃ upaṭṭhahantesu uppādaṃ vā ṭhitiṃ vā pavattaṃ vā nimittaṃ vā na sampāpuṇāti.",
  "anya-e0102n:1661_4": "Khayavayabhedanirodheyeva sati santiṭṭhati.",
  "anya-e0102n:1661_5": "Tassa “evaṃ uppajjitvā evaṃ nāma saṅkhāragataṃ nirujjhatī”ti passato etasmiṃ ṭhāne bhaṅgānupassanaṃ nāma vipassanāñāṇaṃ uppajjati.",
  "anya-e0102n:1661_6": "Yaṃ sandhāya vuttaṃ –",
  "anya-e0102n:1662_0": "“Kathaṃ ārammaṇapaṭisaṅkhā bhaṅgānupassane paññā vipassane ñāṇaṃ?",
  "anya-e0102n:1662_1": "Rūpārammaṇatā cittaṃ uppajjitvā bhijjati,",
  "anya-e0102n:1662_2": "taṃ ārammaṇaṃ paṭisaṅkhā tassa cittassa bhaṅgaṃ anupassati.",
  "anya-e0102n:1662_3": "Anupassatīti kathaṃ anupassati?",
  "anya-e0102n:1662_4": "Aniccato anupassati no niccato,",
  "anya-e0102n:1662_5": "dukkhato anupassati no sukhato,",
  "anya-e0102n:1662_6": "anattato anupassati no attato,",
  "anya-e0102n:1662_7": "nibbindati no nandati,",
  "anya-e0102n:1662_8": "virajjati no rajjati,",
  "anya-e0102n:1662_9": "nirodheti no samudeti,",
  "anya-e0102n:1662_10": "paṭinissajjati no ādiyati.",
  "anya-e0102n:1663_0": "“Aniccato anupassanto niccasaññaṃ pajahati.",
  "anya-e0102n:1663_1": "Dukkhato anupassanto sukhasaññaṃ,",
  "anya-e0102n:1663_2": "anattato anupassanto attasaññaṃ,",
  "anya-e0102n:1663_3": "nibbindanto nandiṃ,",
  "anya-e0102n:1663_4": "virajjanto rāgaṃ,",
  "anya-e0102n:1663_5": "nirodhento samudayaṃ paṭinissajjanto ādānaṃ pajahati.",
  "anya-e0102n:1664_0": "“Vedanārammaṇatā…pe…",
  "anya-e0102n:1664_1": "saññārammaṇatā…",
  "anya-e0102n:1664_2": "saṅkhārārammaṇatā…",
  "anya-e0102n:1664_3": "viññāṇārammaṇatā…",
  "anya-e0102n:1664_4": "cakkhārammaṇatā…pe…",
  "anya-e0102n:1664_5": "jarāmaraṇārammaṇatā cittaṃ uppajjitvā bhijjati…pe…",
  "anya-e0102n:1664_6": "paṭinissajjanto ādānaṃ pajahati.",
  "anya-e0102n:1665_0": "“Vatthusaṅkamanā ceva, paññāya ca vivaṭṭanā;",
  "anya-e0102n:1666_0": "Āvajjanābalañceva, paṭisaṅkhāvipassanā.",
  "anya-e0102n:1667_0": "“Ārammaṇaanvayena, ubho ekavavatthanā;",
  "anya-e0102n:1668_0": "Nirodhe adhimuttatā, vayalakkhaṇavipassanā.",
  "anya-e0102n:1669_0": "“Ārammaṇañca paṭisaṅkhā, bhaṅgañca anupassati;",
  "anya-e0102n:1670_0": "Suññato ca upaṭṭhānaṃ, adhipaññāvipassanā.",
  "anya-e0102n:1671_0": "“Kusalo tīsu anupassanāsu, catasso ca vipassanāsu;",
  "anya-e0102n:1672_0": "Tayo upaṭṭhāne kusalatā, nānādiṭṭhīsu na kampatī”ti.",
  "anya-e0102n:1673_0": "“Taṃ ñātaṭṭhena ñāṇaṃ,",
  "anya-e0102n:1673_1": "pajānanaṭṭhena paññā,",
  "anya-e0102n:1673_2": "tena vuccati ‘ārammaṇapaṭisaṅkhā bhaṅgānupassane paññā vipassane ñāṇa”’nti.",
  "anya-e0102n:1674_0": "742.",
  "anya-e0102n:1674_1": "Tattha ārammaṇapaṭisaṅkhāti yaṃkiñci ārammaṇaṃ paṭisaṅkhāya jānitvā,",
  "anya-e0102n:1674_2": "khayato vayato disvāti attho.",
  "anya-e0102n:1674_3": "Bhaṅgānupassane paññāti tassa,",
  "anya-e0102n:1674_4": "ārammaṇaṃ khayato vayato paṭisaṅkhāya uppannassa ñāṇassa bhaṅgaṃ anupassane yā paññā,",
  "anya-e0102n:1674_5": "idaṃ vipassane ñāṇanti vuttaṃ.",
  "anya-e0102n:1674_6": "Taṃ kathaṃ hotīti ayaṃ tāva kathetukamyatāpucchāya attho.",
  "anya-e0102n:1674_7": "Tato yathā taṃ hoti,",
  "anya-e0102n:1674_8": "taṃ dassetuṃ “rūpārammaṇatā”tiādi vuttaṃ.",
  "anya-e0102n:1675_0": "Tattha rūpārammaṇatā cittaṃ uppajjitvā bhijjatīti rūpārammaṇaṃ cittaṃ uppajjitvā bhijjati.",
  "anya-e0102n:1675_1": "Atha vā rūpārammaṇabhāve cittaṃ uppajjitvā bhijjatīti attho.",
  "anya-e0102n:1675_2": "Taṃ ārammaṇaṃ paṭisaṅkhāti taṃ rūpārammaṇaṃ paṭisaṅkhāya jānitvā,",
  "anya-e0102n:1675_3": "khayato vayato disvāti attho.",
  "anya-e0102n:1675_4": "Tassa cittassa bhaṅgaṃ anupassatīti yena cittena taṃ rūpārammaṇaṃ khayato vayato diṭṭhaṃ,",
  "anya-e0102n:1675_5": "tassa cittassa aparena cittena bhaṅgaṃ anupassatīti attho.",
  "anya-e0102n:1675_6": "Tenāhu porāṇā “ñātañca ñāṇañca ubhopi vipassatī”ti.",
  "anya-e0102n:1676_0": "Ettha ca anupassatīti anu anu passati,",
  "anya-e0102n:1676_1": "anekehi ākārehi punappunaṃ passatīti attho. Tenāha –",
  "anya-e0102n:1676_2": "“anupassatīti kathaṃ anupassati.",
  "anya-e0102n:1676_3": "Aniccato anupassatī”tiādi.",
  "anya-e0102n:1677_0": "Tattha yasmā bhaṅgo nāma aniccatāya paramā koṭi,",
  "anya-e0102n:1677_1": "tasmā so bhaṅgānupassako yogāvacaro sabbaṃ saṅkhāragataṃ aniccato anupassati,",
  "anya-e0102n:1677_2": "no niccato.",
  "anya-e0102n:1677_3": "Tato aniccassa dukkhattā,",
  "anya-e0102n:1677_4": "dukkhassa ca anattattā tadeva dukkhato anupassati,",
  "anya-e0102n:1677_5": "no sukhato.",
  "anya-e0102n:1677_6": "Anattato anupassati no attato.",
  "anya-e0102n:1678_0": "Yasmā pana yaṃ aniccaṃ dukkhamanattā,",
  "anya-e0102n:1678_1": "na taṃ abhinanditabbaṃ.",
  "anya-e0102n:1678_2": "Yañca anabhinanditabbaṃ,",
  "anya-e0102n:1678_3": "na tattha rajjitabbaṃ.",
  "anya-e0102n:1678_4": "Tasmā etasmiṃ bhaṅgānupassanānusārena “aniccaṃ dukkhamanattā”ti diṭṭhe saṅkhāragate nibbindati,",
  "anya-e0102n:1678_5": "no nandati.",
  "anya-e0102n:1678_6": "Virajjati,",
  "anya-e0102n:1678_7": "no rajjati.",
  "anya-e0102n:1678_8": "So evaṃ arajjanto lokikeneva tāva ñāṇena rāgaṃ nirodheti,",
  "anya-e0102n:1678_9": "no samudeti.",
  "anya-e0102n:1678_10": "Samudayaṃ na karotīti attho.",
  "anya-e0102n:1679_0": "Atha vā so evaṃ viratto yathā diṭṭhaṃ saṅkhāragataṃ,",
  "anya-e0102n:1679_1": "tathā adiṭṭhampi anvayañāṇavasena nirodheti,",
  "anya-e0102n:1679_2": "no samudeti.",
  "anya-e0102n:1679_3": "Nirodhatova manasikaroti.",
  "anya-e0102n:1679_4": "Nirodhamevassa passati,",
  "anya-e0102n:1679_5": "no samudayanti attho.",
  "anya-e0102n:1680_0": "So evaṃ paṭipanno paṭinissajjati,",
  "anya-e0102n:1680_1": "no ādiyati.",
  "anya-e0102n:1680_2": "Kiṃ vuttaṃ hoti?",
  "anya-e0102n:1680_3": "Ayampi aniccādianupassanā tadaṅgavasena saddhiṃ khandhābhisaṅkhārehi kilesānaṃ pariccajanato,",
  "anya-e0102n:1680_4": "saṅkhatadosadassanena ca tabbiparīte nibbāne tanninnatāya pakkhandanato pariccāgapaṭinissaggo ceva pakkhandanapaṭinissaggo cāti vuccati.",
  "anya-e0102n:1680_5": "Tasmā tāya samannāgato bhikkhu yathāvuttena nayena kilese pariccajati,",
  "anya-e0102n:1680_6": "nibbāne ca pakkhandati.",
  "anya-e0102n:1680_7": "Nāpi nibbattanavasena kilese ādiyati,",
  "anya-e0102n:1680_8": "na adosadassitāvasena saṅkhatārammaṇaṃ.",
  "anya-e0102n:1680_9": "Tena vuccati “paṭinissajjati no ādiyatī”ti.",
  "anya-e0102n:1681_0": "743.",
  "anya-e0102n:1681_1": "Idānissa tehi ñāṇehi yesaṃ dhammānaṃ pahānaṃ hoti,",
  "anya-e0102n:1681_2": "taṃ dassetuṃ “aniccato anupassanto niccasaññaṃ pajahatī”tiādi vuttaṃ.",
  "anya-e0102n:1681_3": "Tattha nandinti sappītikaṃ taṇhaṃ.",
  "anya-e0102n:1681_4": "Sesaṃ vuttanayameva.",
  "anya-e0102n:1682_0": "744.",
  "anya-e0102n:1682_1": "Gāthāsu pana vatthusaṅkamanāti rūpassa bhaṅgaṃ disvā puna yena cittena bhaṅgo diṭṭho,",
  "anya-e0102n:1682_2": "tassāpi bhaṅgadassanavasena purimavatthuto aññavatthusaṅkamanā.",
  "anya-e0102n:1682_3": "Paññāya ca vivaṭṭanāti udayaṃ pahāya vaye santiṭṭhanā.",
  "anya-e0102n:1682_4": "Āvajjanābalañcevāti rūpassa bhaṅgaṃ disvā puna bhaṅgārammaṇassa cittassa bhaṅgadassanatthaṃ anantarameva āvajjanasamatthatā.",
  "anya-e0102n:1682_5": "Paṭisaṅkhāvipassanāti esā ārammaṇapaṭisaṅkhābhaṅgānupassanā nāma.",
  "anya-e0102n:1683_0": "745.",
  "anya-e0102n:1683_1": "Ārammaṇaanvayena ubho ekavavatthanāti paccakkhato diṭṭhassa ārammaṇassa anvayena anugamanena yathā idaṃ,",
  "anya-e0102n:1683_2": "tathā atītepi saṅkhāragataṃ bhijjittha,",
  "anya-e0102n:1683_3": "anāgatepi bhijjissatīti evaṃ ubhinnaṃ ekasabhāveneva vavatthāpananti attho.",
  "anya-e0102n:1684_0": "Vuttampi cetaṃ porāṇehi –",
  "anya-e0102n:1685_0": "“Saṃvijjamānamhi visuddhadassano,",
  "anya-e0102n:1686_0": "Tadanvayaṃ neti atītanāgate;",
  "anya-e0102n:1687_0": "Sabbepi saṅkhāragatā palokino,",
  "anya-e0102n:1688_0": "Ussāvabindū sūriyeva uggate”ti.",
  "anya-e0102n:1689_0": "Nirodhe adhimuttatāti evaṃ ubhinnaṃ bhaṅgavasena ekavavatthānaṃ katvā tasmiññeva bhaṅgasaṅkhāte nirodhe",
  "anya-e0102n:1689_1": "adhimuttatā taggarutā tanninnatā tappoṇatā tappabbhāratāti attho.",
  "anya-e0102n:1689_2": "Vayalakkhaṇavipassanāti esā vayalakkhaṇavipassanā nāmāti vuttaṃ hoti.",
  "anya-e0102n:1690_0": "746.",
  "anya-e0102n:1690_1": "Ārammaṇañca paṭisaṅkhāti purimañca rūpādiārammaṇaṃ jānitvā.",
  "anya-e0102n:1690_2": "Bhaṅgañca anupassatīti tassārammaṇassa bhaṅgaṃ disvā tadārammaṇassa cittassa bhaṅgaṃ anupassati.",
  "anya-e0102n:1690_3": "Suññato ca upaṭṭhānanti tassevaṃ bhaṅgaṃ anupassato “saṅkhārāva bhijjanti,",
  "anya-e0102n:1690_4": "tesaṃ bhedo maraṇaṃ,",
  "anya-e0102n:1690_5": "na añño koci atthī”ti suññato upaṭṭhānaṃ ijjhati.",
  "anya-e0102n:1691_0": "Tenāhu porāṇā –",
  "anya-e0102n:1692_0": "“Khandhā nirujjhanti na catthi añño,",
  "anya-e0102n:1693_0": "Khandhāna bhedo maraṇanti vuccati;",
  "anya-e0102n:1694_0": "Tesaṃ khayaṃ passati appamatto,",
  "anya-e0102n:1695_0": "Maṇiṃva vijjhaṃ vajirena yoniso”ti.",
  "anya-e0102n:1696_0": "Adhipaññāvipassanāti yā ca ārammaṇapaṭisaṅkhā yā ca bhaṅgānupassanā yañca suññato upaṭṭhānaṃ,",
  "anya-e0102n:1696_1": "ayaṃ adhipaññāvipassanā nāmāti vuttaṃ hoti.",
  "anya-e0102n:1697_0": "747.",
  "anya-e0102n:1697_1": "Kusalo tīsu anupassanāsūti aniccānupassanādīsu tīsu cheko bhikkhu.",
  "anya-e0102n:1697_2": "Catasso ca vipassanāsūti nibbidādīsu ca catūsu vipassanāsu.",
  "anya-e0102n:1697_3": "Tayo upaṭṭhāne kusalatāti khayato vayato suññatoti imasmiñca tividhe upaṭṭhāne kusalatāya.",
  "anya-e0102n:1697_4": "Nānādiṭṭhīsu na kampatīti sassatadiṭṭhiādīsu nānappakārāsu diṭṭhīsu na vedhati.",
  "anya-e0102n:1698_0": "748.",
  "anya-e0102n:1698_1": "So evaṃ avedhamāno “aniruddhameva nirujjhati,",
  "anya-e0102n:1698_2": "abhinnameva bhijjatī”ti pavattamanasikāro dubbalabhājanassa viya bhijjamānassa,",
  "anya-e0102n:1698_3": "sukhumarajasseva vippakiriyamānassa,",
  "anya-e0102n:1698_4": "tilānaṃ viya bhajjiyamānānaṃ sabbasaṅkhārānaṃ uppādaṭṭhitipavattanimittaṃ vissajjetvā bhedameva passati.",
  "anya-e0102n:1698_5": "So yathā nāma cakkhumā puriso pokkharaṇītīre vā nadītīre vā ṭhito thūlaphusitake deve vassante udakapiṭṭhe",
  "anya-e0102n:1698_6": "mahantamahantāni udakabubbuḷakāni uppajjitvā uppajjitvā sīghaṃ sīghaṃ bhijjamānāni passeyya,",
  "anya-e0102n:1698_7": "evameva sabbe saṅkhārā bhijjanti bhijjantīti passati.",
  "anya-e0102n:1698_8": "Evarūpaṃ hi yogāvacaraṃ sandhāya vuttaṃ bhagavatā –",
  "anya-e0102n:1699_0": "“Yathā bubbuḷakaṃ passe, yathā passe marīcikaṃ;",
  "anya-e0102n:1700_0": "Evaṃ lokaṃ avekkhantaṃ, maccurājā na passatī”ti. ;",
  "anya-e0102n:1701_0": "749.",
  "anya-e0102n:1701_1": "Tassevaṃ “sabbe saṅkhārā bhijjanti bhijjantī”ti abhiṇhaṃ passato aṭṭhānisaṃsaparivāraṃ bhaṅgānupassanāñāṇaṃ balappattaṃ hoti.",
  "anya-e0102n:1701_2": "Tatrime aṭṭhānisaṃsā –",
  "anya-e0102n:1701_3": "bhavadiṭṭhippahānaṃ,",
  "anya-e0102n:1701_4": "jīvitanikantipariccāgo,",
  "anya-e0102n:1701_5": "sadāyuttapayuttatā,",
  "anya-e0102n:1701_6": "visuddhājīvitā,",
  "anya-e0102n:1701_7": "ussukkappahānaṃ,",
  "anya-e0102n:1701_8": "vigatabhayatā,",
  "anya-e0102n:1701_9": "khantisoraccapaṭilābho,",
  "anya-e0102n:1701_10": "aratiratisahanatāti.",
  "anya-e0102n:1702_0": "Tenāhu porāṇā –",
  "anya-e0102n:1703_0": "“Imāni aṭṭhagguṇamuttamāni,",
  "anya-e0102n:1704_0": "Disvā tahiṃ sammasate punappunaṃ;",
  "anya-e0102n:1705_0": "Ādittacelassirasūpamo muni,",
  "anya-e0102n:1706_0": "Bhaṅgānupassī amatassa pattiyā”ti.",
  "anya-e0102n:1707_0": "Bhaṅgānupassanāñāṇaṃ niṭṭhitaṃ.",
  "anya-e0102n:1708_0": "Bhayatupaṭṭhānañāṇakathā",
  "anya-e0102n:1709_0": "750.",
  "anya-e0102n:1709_1": "Tassevaṃ sabbasaṅkhārānaṃ khayavayabhedanirodhārammaṇaṃ bhaṅgānupassanaṃ āsevantassa bhāventassa bahulīkarontassa",
  "anya-e0102n:1709_2": "sabbabhavayonigatiṭhitisattāvāsesu pabhedakā saṅkhārā sukhena jīvitukāmassa bhīrukapurisassa sīhabyagghadīpiacchataracchayakkharakkhasacaṇḍagoṇacaṇḍakukkurapabhinnamadacaṇḍahatthighoraāsīvisaasanivicakkasusānaraṇabhūmijalitaaṅgārakāsuādayo",
  "anya-e0102n:1709_3": "viya mahābhayaṃ hutvā upaṭṭhahanti.",
  "anya-e0102n:1709_4": "Tassa “atītā saṅkhārā niruddhā,",
  "anya-e0102n:1709_5": "paccuppannā nirujjhanti,",
  "anya-e0102n:1709_6": "anāgate nibbattanakasaṅkhārāpi evameva nirujjhissantī”ti passato etasmiṃ ṭhāne bhayatupaṭṭhānañāṇaṃ nāma uppajjati.",
  "anya-e0102n:1710_0": "Tatrāyaṃ upamā –",
  "anya-e0102n:1710_1": "ekissā kira itthiyā tayo puttā rājaparādhikā,",
  "anya-e0102n:1710_2": "tesaṃ rājā sīsacchedaṃ āṇāpesi.",
  "anya-e0102n:1710_3": "Sā puttehi saddhiṃ āghātanaṃ agamāsi.",
  "anya-e0102n:1710_4": "Athassā jeṭṭhaputtassa sīsaṃ chinditvā majjhimassa chindituṃ ārabhiṃsu.",
  "anya-e0102n:1710_5": "Sā jeṭṭhassa sīsaṃ chinnaṃ majjhimassa ca chijjamānaṃ disvā kaniṭṭhamhi ālayaṃ vissajji “ayampi etesaññeva sadiso bhavissatī”ti.",
  "anya-e0102n:1710_6": "Tattha tassā itthiyā jeṭṭhaputtassa chinnasīsadassanaṃ viya yogino atītasaṅkhārānaṃ nirodhadassanaṃ,",
  "anya-e0102n:1710_7": "majjhimassa chijjamānasīsadassanaṃ viya paccuppannānaṃ nirodhadassanaṃ,",
  "anya-e0102n:1710_8": "“ayampi etesaññeva sadiso bhavissatī”ti kaniṭṭhaputtamhi ālayavissajjanaṃ viya “anāgatepi nibbattanakasaṅkhārā",
  "anya-e0102n:1710_9": "bhijjissantī”ti anāgatānaṃ nirodhadassanaṃ.",
  "anya-e0102n:1710_10": "Tassevaṃ passato etasmiṃ ṭhāne uppajjati bhayatupaṭṭhānañāṇaṃ.",
  "anya-e0102n:1711_0": "Aparāpi upamā –",
  "anya-e0102n:1711_1": "ekā kira pūtipajā itthī dasa dārake vijāyi.",
  "anya-e0102n:1711_2": "Tesu nava matā,",
  "anya-e0102n:1711_3": "eko hatthagato marati,",
  "anya-e0102n:1711_4": "aparo kucchiyaṃ.",
  "anya-e0102n:1711_5": "Sā nava dārake mate dasamañca mīyamānaṃ disvā kucchigate ālayaṃ vissajji “ayampi etesaññeva sadiso bhavissatī”ti.",
  "anya-e0102n:1711_6": "Tattha tassā itthiyā navannaṃ dārakānaṃ maraṇānussaraṇaṃ viya yogino atītasaṅkhārānaṃ nirodhadassanaṃ,",
  "anya-e0102n:1711_7": "hatthagatassa mīyamānabhāvadassanaṃ viya yogino paccuppannānaṃ nirodhadassanaṃ,",
  "anya-e0102n:1711_8": "kucchigate ālayavissajjanaṃ viya anāgatānaṃ nirodhadassanaṃ.",
  "anya-e0102n:1711_9": "Tassevaṃ passato etasmiṃ khaṇe uppajjati bhayatupaṭṭhānañāṇaṃ.",
  "anya-e0102n:1712_0": "751.",
  "anya-e0102n:1712_1": "Bhayatupaṭṭhānañāṇaṃ pana bhāyati na bhāyatīti?",
  "anya-e0102n:1712_2": "Na bhāyati.",
  "anya-e0102n:1712_3": "Tañhi atītā saṅkhārā niruddhā,",
  "anya-e0102n:1712_4": "paccuppannā nirujjhanti,",
  "anya-e0102n:1712_5": "anāgatā nirujjhissantīti tīraṇamattameva hoti.",
  "anya-e0102n:1712_6": "Tasmā yathā nāma cakkhumā puriso nagaradvāre tisso aṅgārakāsuyo olokayamāno sayaṃ na bhāyati,",
  "anya-e0102n:1712_7": "kevalaṃ hissa “ye ye ettha nipatissanti,",
  "anya-e0102n:1712_8": "sabbe anappakaṃ dukkhamanubhavissantī”ti tīraṇamattameva hoti.",
  "anya-e0102n:1712_9": "Yathā vā pana cakkhumā puriso khadirasūlaṃ ayosūlaṃ suvaṇṇasūlanti paṭipāṭiyā ṭhapitaṃ sūlattayaṃ olokayamāno sayaṃ na bhāyati,",
  "anya-e0102n:1712_10": "kevalaṃ hissa “ye ye imesu sūlesu nipatissanti,",
  "anya-e0102n:1712_11": "sabbe anappakaṃ dukkhamanubhavissantī”ti tīraṇamattameva hoti,",
  "anya-e0102n:1712_12": "evameva bhayatupaṭṭhānañāṇaṃ sayaṃ na bhāyati,",
  "anya-e0102n:1712_13": "kevalaṃ hissa aṅgārakāsuttayasadisesu,",
  "anya-e0102n:1712_14": "sūlattayasadisesu ca tīsu bhavesu “atītā saṅkhārā niruddhā,",
  "anya-e0102n:1712_15": "paccuppannā nirujjhanti,",
  "anya-e0102n:1712_16": "anāgatā nirujjhissantī”ti tīraṇamattameva hoti.",
  "anya-e0102n:1712_17": "Yasmā panassa kevalaṃ sabbabhavayonigatiṭhitinivāsagatā saṅkhārā byasanāpannā sappaṭibhayā hutvā bhayato upaṭṭhahanti,",
  "anya-e0102n:1712_18": "tasmā bhayatupaṭṭhānanti vuccati.",
  "anya-e0102n:1713_0": "Evaṃ bhayato upaṭṭhāne panassa ayaṃ pāḷi –",
  "anya-e0102n:1714_0": "“Aniccato manasikaroto kiṃ bhayato upaṭṭhāti? Dukkhato.",
  "anya-e0102n:1714_1": "Anattato manasikaroto kiṃ bhayato upaṭṭhātīti?",
  "anya-e0102n:1714_2": "Aniccato manasikaroto nimittaṃ bhayato upaṭṭhāti.",
  "anya-e0102n:1714_3": "Dukkhato manasikaroto pavattaṃ bhayato upaṭṭhāti.",
  "anya-e0102n:1714_4": "Anattato manasikaroto nimittañca pavattañca bhayato upaṭṭhātī”ti.",
  "anya-e0102n:1715_0": "Tattha nimittanti saṅkhāranimittaṃ.",
  "anya-e0102n:1715_1": "Atītānāgatapaccuppannānaṃ saṅkhārānamevetaṃ adhivacanaṃ.",
  "anya-e0102n:1715_2": "Aniccato manasikaronto hi saṅkhārānaṃ maraṇameva passati,",
  "anya-e0102n:1715_3": "tenassa nimittaṃ bhayato upaṭṭhāti.",
  "anya-e0102n:1715_4": "Pavattanti rūpārūpabhavapavatti.",
  "anya-e0102n:1715_5": "Dukkhato manasikaronto hi sukhasammatāyapi pavattiyā abhiṇhapaṭipīḷanabhāvameva passati,",
  "anya-e0102n:1715_6": "tenassa pavattaṃ bhayato upaṭṭhāti.",
  "anya-e0102n:1715_7": "Anattato manasikaronto pana ubhayampetaṃ suññagāmaṃ viya marīcigandhabbanagarādīni viya ca rittaṃ tucchaṃ suññaṃ assāmikaṃ apariṇāyakaṃ passati.",
  "anya-e0102n:1715_8": "Tenassa nimittañca pavattañca ubhayaṃ bhayato upaṭṭhātīti.",
  "anya-e0102n:1716_0": "Bhayatupaṭṭhānañāṇaṃ niṭṭhitaṃ.",
  "anya-e0102n:1717_0": "Ādīnavānupassanāñāṇakathā",
  "anya-e0102n:1718_0": "752.",
  "anya-e0102n:1718_1": "Tassa taṃ bhayatupaṭṭhānañāṇaṃ āsevantassa bhāventassa bahulīkarontassa sabbabhavayonigatiṭhitisattāvāsesu neva tāṇaṃ, na leṇaṃ, na gati,",
  "anya-e0102n:1718_2": "nappaṭisaraṇaṃ paññāyati.",
  "anya-e0102n:1718_3": "Sabbabhavayonigatiṭhitinivāsagatesu saṅkhāresu ekasaṅkhārepi patthanā vā parāmāso vā na hoti.",
  "anya-e0102n:1718_4": "Tayo bhavā vītaccikaṅgārapuṇṇaaṅgārakāsuyo viya,",
  "anya-e0102n:1718_5": "cattāro mahābhūtā ghoravisaāsīvisā viya,",
  "anya-e0102n:1718_6": "pañcakkhandhā ukkhittāsikavadhakā viya,",
  "anya-e0102n:1718_7": "cha ajjhattikāyatanāni suññagāmo viya,",
  "anya-e0102n:1718_8": "cha bāhirāyatanāni gāmaghātakacorā viya,",
  "anya-e0102n:1718_9": "satta viññāṇaṭṭhitiyo,",
  "anya-e0102n:1718_10": "nava ca sattāvāsā ekādasahi aggīhi ādittā sampajjalitā sajotibhūtā viya ca,",
  "anya-e0102n:1718_11": "sabbe saṅkhārā gaṇḍabhūtā rogabhūtā sallabhūtā aghabhūtā ābādhabhūtā viya ca nirassādā nirasā mahāādīnavarāsibhūtā hutvā upaṭṭhahanti.",
  "anya-e0102n:1719_0": "Kathaṃ?",
  "anya-e0102n:1719_1": "Sukhena jīvitukāmassa bhīrukapurisassa ramaṇīyākārasaṇṭhitampi savāḷakamiva vanagahanaṃ,",
  "anya-e0102n:1719_2": "sasaddūlā viya guhā,",
  "anya-e0102n:1719_3": "sagāharakkhasaṃ viya udakaṃ,",
  "anya-e0102n:1719_4": "samussitakhaggā viya paccatthikā,",
  "anya-e0102n:1719_5": "savisaṃ viya bhojanaṃ,",
  "anya-e0102n:1719_6": "sacoro viya maggo,",
  "anya-e0102n:1719_7": "ādittamiva agāraṃ,",
  "anya-e0102n:1719_8": "uyyuttasenā viya raṇabhūmi.",
  "anya-e0102n:1719_9": "Yathā hi so puriso etāni savāḷakavanagahanādīni āgamma bhīto saṃviggo lomahaṭṭhajāto samantato ādīnavameva passati,",
  "anya-e0102n:1719_10": "evamevāyaṃ yogāvacaro bhaṅgānupassanāvasena sabbasaṅkhāresu bhayato upaṭṭhitesu samantato nirasaṃ nirassādaṃ ādīnavameva passati.",
  "anya-e0102n:1719_11": "Tassevaṃ passato ādīnavañāṇaṃ nāma uppannaṃ hoti.",
  "anya-e0102n:1719_12": "Yaṃ sandhāya idaṃ vuttaṃ –",
  "anya-e0102n:1720_0": "“Kathaṃ bhayatupaṭṭhāne paññā ādīnave ñāṇaṃ?",
  "anya-e0102n:1720_1": "Uppādo bhayanti bhayatupaṭṭhāne paññā ādīnave ñāṇaṃ.",
  "anya-e0102n:1720_2": "Pavattaṃ bhayanti…",
  "anya-e0102n:1720_3": "nimittaṃ bhayanti…",
  "anya-e0102n:1720_4": "āyūhanā bhayanti…",
  "anya-e0102n:1720_5": "paṭisandhi bhayanti…",
  "anya-e0102n:1720_6": "gati bhayanti…",
  "anya-e0102n:1720_7": "nibbatti bhayanti…",
  "anya-e0102n:1720_8": "upapatti bhayanti…",
  "anya-e0102n:1720_9": "jāti bhayanti…",
  "anya-e0102n:1720_10": "jarā bhayanti…",
  "anya-e0102n:1720_11": "byādhi bhayanti…",
  "anya-e0102n:1720_12": "maraṇaṃ bhayanti…",
  "anya-e0102n:1720_13": "soko bhayanti…",
  "anya-e0102n:1720_14": "paridevo bhayanti…",
  "anya-e0102n:1720_15": "upāyāso bhayanti bhayatupaṭṭhāne paññā ādīnave ñāṇaṃ.",
  "anya-e0102n:1720_16": "Anuppādo khemanti santipade ñāṇaṃ.",
  "anya-e0102n:1720_17": "Appavattaṃ…pe…",
  "anya-e0102n:1720_18": "anupāyāso khemanti santipade ñāṇaṃ.",
  "anya-e0102n:1720_19": "Uppādo bhayaṃ,",
  "anya-e0102n:1720_20": "anuppādo khemanti santipade ñāṇaṃ.",
  "anya-e0102n:1720_21": "Pavattaṃ…pe…",
  "anya-e0102n:1720_22": "upāyāso bhayaṃ,",
  "anya-e0102n:1720_23": "anupāyāso khemanti santipade ñāṇaṃ.",
  "anya-e0102n:1721_0": "“Uppādo dukkhanti bhayatupaṭṭhāne paññā ādīnave ñāṇaṃ.",
  "anya-e0102n:1721_1": "Pavattaṃ…pe…",
  "anya-e0102n:1721_2": "upāyāso dukkhanti bhayatupaṭṭhāne paññā ādīnave ñāṇaṃ.",
  "anya-e0102n:1721_3": "Anuppādo sukhanti santipade ñāṇaṃ.",
  "anya-e0102n:1721_4": "Appavattaṃ…pe…",
  "anya-e0102n:1721_5": "anupāyāso sukhanti santipade ñāṇaṃ.",
  "anya-e0102n:1721_6": "Uppādo dukkhaṃ,",
  "anya-e0102n:1721_7": "anuppādo sukhanti santipade ñāṇaṃ.",
  "anya-e0102n:1721_8": "Pavattaṃ…pe…",
  "anya-e0102n:1721_9": "upāyāso dukkhaṃ,",
  "anya-e0102n:1721_10": "anupāyāso sukhanti santipade ñāṇaṃ.",
  "anya-e0102n:1722_0": "“Uppādo sāmisanti bhayatupaṭṭhāne paññā ādīnave ñāṇaṃ.",
  "anya-e0102n:1722_1": "Pavattaṃ…pe…",
  "anya-e0102n:1722_2": "upāyāso sāmisanti bhayatupaṭṭhāne paññā ādīnave ñāṇaṃ.",
  "anya-e0102n:1722_3": "Anuppādo nirāmisanti santipade ñāṇaṃ.",
  "anya-e0102n:1722_4": "Appavattaṃ…pe…",
  "anya-e0102n:1722_5": "anupāyāso nirāmisanti santipade ñāṇaṃ.",
  "anya-e0102n:1722_6": "Uppādo sāmisaṃ,",
  "anya-e0102n:1722_7": "anuppādo nirāmisanti santipade ñāṇaṃ.",
  "anya-e0102n:1722_8": "Pavattaṃ…pe…",
  "anya-e0102n:1722_9": "upāyāso sāmisaṃ,",
  "anya-e0102n:1722_10": "anupāyāso nirāmisanti santipade ñāṇaṃ.",
  "anya-e0102n:1723_0": "Uppādo “saṅkhārāti bhayatupaṭṭhāne paññā ādīnave ñāṇaṃ.",
  "anya-e0102n:1723_1": "Pavattaṃ…pe…",
  "anya-e0102n:1723_2": "upāyāso saṅkhārāti bhayatupaṭṭhāne paññā ādīnave ñāṇaṃ.",
  "anya-e0102n:1723_3": "Anuppādo nibbānanti santipade ñāṇaṃ.",
  "anya-e0102n:1723_4": "Appavattaṃ…pe…",
  "anya-e0102n:1723_5": "anupāyāso nibbānanti santipade ñāṇaṃ.",
  "anya-e0102n:1723_6": "Uppādo saṅkhārā,",
  "anya-e0102n:1723_7": "anuppādo nibbānanti santipade ñāṇaṃ.",
  "anya-e0102n:1723_8": "Pavattaṃ…pe…",
  "anya-e0102n:1723_9": "upāyāso saṅkhārā,",
  "anya-e0102n:1723_10": "anupāyāso nibbānanti santipade ñāṇaṃ.",
  "anya-e0102n:1724_0": "“Uppādañca pavattañca, nimittaṃ dukkhanti passati;",
  "anya-e0102n:1725_0": "Āyūhanaṃ paṭisandhiṃ, ñāṇaṃ ādīnave idaṃ.",
  "anya-e0102n:1726_0": "“Anuppādaṃ appavattaṃ, animittaṃ sukhanti ca;",
  "anya-e0102n:1727_0": "Anāyūhanā appaṭisandhi, ñāṇaṃ santipade idaṃ.",
  "anya-e0102n:1728_0": "“Idaṃ ādīnave ñāṇaṃ, pañcaṭhānesu jāyati;",
  "anya-e0102n:1729_0": "Pañcaṭhāne santipade, dasa ñāṇe pajānāti;",
  "anya-e0102n:1730_0": "Dvinnaṃ ñāṇānaṃ kusalatā, nānādiṭṭhīsu na kampatī”ti.",
  "anya-e0102n:1731_0": "“Taṃ ñātaṭṭhena ñāṇaṃ. Pajānanaṭṭhena paññā. Tena vuccati “bhayatupaṭṭhāne paññā ādīnave ñāṇa”nti.",
  "anya-e0102n:1732_0": "753.",
  "anya-e0102n:1732_1": "Tattha uppādoti purimakammapaccayā idha uppatti.",
  "anya-e0102n:1732_2": "Pavattanti tathā uppannassa pavatti.",
  "anya-e0102n:1732_3": "Nimittanti sabbampi saṅkhāranimittaṃ.",
  "anya-e0102n:1732_4": "Āyūhanāti āyatiṃ paṭisandhihetubhūtaṃ kammaṃ.",
  "anya-e0102n:1732_5": "Paṭisandhīti āyatiṃ uppatti.",
  "anya-e0102n:1732_6": "Gatīti yāya gatiyā sā paṭisandhi hoti.",
  "anya-e0102n:1732_7": "Nibbattīti khandhānaṃ nibbattanaṃ.",
  "anya-e0102n:1732_8": "Upapattīti “samāpannassa vā upapannassa vā”ti evaṃ vuttā vipākappavatti.",
  "anya-e0102n:1732_9": "Jātīti jarādīnaṃ paccayabhūtā bhavapaccayā jāti.",
  "anya-e0102n:1732_10": "Jarāmaraṇādayo pākaṭā eva.",
  "anya-e0102n:1732_11": "Ettha ca uppādādayo pañceva ādīnavañāṇassa vatthuvasena vuttā.",
  "anya-e0102n:1732_12": "Sesā tesaṃ vevacanavasena.",
  "anya-e0102n:1732_13": "Nibbatti jātīti idañhi dvayaṃ uppādassa ceva paṭisandhiyā ca vevacanaṃ.",
  "anya-e0102n:1732_14": "Gati upapattīti idaṃ dvayaṃ pavattassa.",
  "anya-e0102n:1732_15": "Jarādayo nimittassāti. Tenāha –",
  "anya-e0102n:1733_0": "“Uppādañca pavattañca, nimittaṃ dukkhanti passati;",
  "anya-e0102n:1734_0": "Āyūhanaṃ paṭisandhiṃ, ñāṇaṃ ādīnave ida”nti ca.",
  "anya-e0102n:1735_0": "“Idaṃ ādīnave ñāṇaṃ, pañcaṭhānesu jāyatī”ti ca.",
  "anya-e0102n:1736_0": "Anuppādo khemanti santipade ñāṇantiādi pana ādīnavañāṇassa paṭipakkhañāṇadassanatthaṃ vuttaṃ.",
  "anya-e0102n:1736_1": "Bhayatupaṭṭhānena vā ādīnavaṃ disvā ubbiggahadayānaṃ abhayampi atthi khemaṃ nirādīnavanti assāsajananatthampi etaṃ vuttaṃ.",
  "anya-e0102n:1736_2": "Yasmā vā panassa uppādādayo bhayato sūpaṭṭhitā honti,",
  "anya-e0102n:1736_3": "tassa tappaṭipakkhaninnaṃ cittaṃ hoti,",
  "anya-e0102n:1736_4": "tasmā bhayatupaṭṭhānavasena siddhassa ādīnavañāṇassa ānisaṃsadassanatthampetaṃ vuttanti veditabbaṃ.",
  "anya-e0102n:1737_0": "Ettha ca yaṃ bhayaṃ,",
  "anya-e0102n:1737_1": "taṃ yasmā niyamato dukkhaṃ.",
  "anya-e0102n:1737_2": "Taṃ vaṭṭāmisalokāmisakilesāmisehi avippamuttattā sāmisameva.",
  "anya-e0102n:1737_3": "Yañca sāmisaṃ,",
  "anya-e0102n:1737_4": "taṃ saṅkhāramattameva.",
  "anya-e0102n:1737_5": "Tasmā “uppādo dukkhanti bhayatupaṭṭhāne paññā ādīnave ñāṇa”ntiādi vuttaṃ.",
  "anya-e0102n:1737_6": "Evaṃ santepi bhayākārena dukkhākārena sāmisākārenāti evaṃ ākāranānattato pavattivasenevettha nānattaṃ veditabbaṃ.",
  "anya-e0102n:1738_0": "Dasañāṇe pajānātīti ādīnavañāṇaṃ pajānanto uppādādivatthukāni pañca,",
  "anya-e0102n:1738_1": "anuppādādivatthukāni pañcāti dasa ñāṇāni pajānāti paṭivijjhati sacchikaroti.",
  "anya-e0102n:1738_2": "Dvinnaṃ ñāṇānaṃ kusalatāti ādīnavañāṇassa ceva santipadañāṇassa cāti imesaṃ dvinnaṃ kusalatāya.",
  "anya-e0102n:1738_3": "Nānādiṭṭhīsu na kampatīti paramadiṭṭhadhammanibbānādivasena pavattāsu diṭṭhīsu na vedhati.",
  "anya-e0102n:1738_4": "Sesamettha uttānamevāti.",
  "anya-e0102n:1739_0": "Ādīnavānupassanāñāṇaṃ niṭṭhitaṃ.",
  "anya-e0102n:1740_0": "Nibbidānupassanāñāṇakathā",
  "anya-e0102n:1741_0": "754.",
  "anya-e0102n:1741_1": "So evaṃ sabbasaṅkhāre ādīnavato passanto sabbabhavayonigativiññāṇaṭṭhitisattāvāsagate sabhedake saṅkhāragate nibbindati ukkaṇṭhati nābhiramati.",
  "anya-e0102n:1742_0": "Seyyathāpi nāma,",
  "anya-e0102n:1742_1": "cittakūṭapabbatapādābhirato suvaṇṇarājahaṃso asucimhi caṇḍālagāmadvāraāvāṭe nābhiramati,",
  "anya-e0102n:1742_2": "sattasu mahāsaresuyeva abhiramati,",
  "anya-e0102n:1742_3": "evameva ayampi yogīrājahaṃso suparidiṭṭhādīnave sabhedake saṅkhāragate nābhiramati.",
  "anya-e0102n:1742_4": "Bhāvanārāmatāya pana bhāvanāratiyā samannāgatattā sattasu anupassanāsuyeva ramati.",
  "anya-e0102n:1743_0": "Yathā ca suvaṇṇapañjare pakkhitto sīho migarājā nābhiramati,",
  "anya-e0102n:1743_1": "tiyojanasahassavitthate pana himavanteyeva ramati,",
  "anya-e0102n:1743_2": "evamayaṃ yogīsīho tividhe sugatibhavepi nābhiramati,",
  "anya-e0102n:1743_3": "tīsu pana anupassanāsuyeva ramati.",
  "anya-e0102n:1744_0": "Yathā ca sabbaseto sattapatiṭṭho iddhimā vehāsaṅgamo chaddanto nāgarājā nagaramajjhe nābhiramati,",
  "anya-e0102n:1744_1": "himavati chaddantadahagahaneyeva abhiramati,",
  "anya-e0102n:1744_2": "evamayaṃ yogīvaravāraṇo sabbasmimpi saṅkhāragate nābhiramati,",
  "anya-e0102n:1744_3": "anuppādo khemantiādinā nayena diṭṭhe santipadeyeva abhiramati,",
  "anya-e0102n:1744_4": "tanninnatappoṇatappabbhāramānaso hotīti.",
  "anya-e0102n:1745_0": "Nibbidānupassanāñāṇaṃ niṭṭhitaṃ.",
  "anya-e0102n:1746_0": "755. Taṃ panetaṃ purimena ñāṇadvayena atthato ekaṃ. Tenāhu porāṇā –",
  "anya-e0102n:1747_0": "“Bhayatupaṭṭhānaṃ ekameva tīṇi nāmāni labhati,",
  "anya-e0102n:1747_1": "sabbasaṅkhāre bhayato addasāti bhayatupaṭṭhānaṃ nāma jātaṃ.",
  "anya-e0102n:1747_2": "Tesuyeva saṅkhāresu ādīnavaṃ uppādetīti ādīnavānupassanā nāma jātaṃ.",
  "anya-e0102n:1747_3": "Tesuyeva saṅkhāresu nibbindamānaṃ uppannanti nibbidānupassanā nāma jāta”nti.",
  "anya-e0102n:1748_0": "Pāḷiyampi vuttaṃ –",
  "anya-e0102n:1748_1": "“yā ca bhayatupaṭṭhāne paññā,",
  "anya-e0102n:1748_2": "yañca ādīnave ñāṇaṃ,",
  "anya-e0102n:1748_3": "yā ca nibbidā,",
  "anya-e0102n:1748_4": "ime dhammā ekatthā,",
  "anya-e0102n:1748_5": "byañjanameva nāna”nti.",
  "anya-e0102n:1749_0": "Muñcitukamyatāñāṇakathā",
  "anya-e0102n:1750_0": "756.",
  "anya-e0102n:1750_1": "Iminā pana nibbidāñāṇena imassa kulaputtassa nibbindantassa ukkaṇṭhantassa anabhiramantassa sabbabhavayonigativiññāṇaṭṭhitisattāvāsagatesu",
  "anya-e0102n:1750_2": "sabhedakesu saṅkhāresu ekasaṅkhārepi cittaṃ na sajjati,",
  "anya-e0102n:1750_3": "na laggati,",
  "anya-e0102n:1750_4": "na bajjhati,",
  "anya-e0102n:1750_5": "sabbasmā saṅkhāragatā muccitukāmaṃ nissaritukāmaṃ hoti.",
  "anya-e0102n:1750_6": "Yathā kiṃ?",
  "anya-e0102n:1750_7": "Yathā nāma jālabbhantaragato maccho,",
  "anya-e0102n:1750_8": "sappamukhagato maṇḍūko,",
  "anya-e0102n:1750_9": "pañjarapakkhitto vanakukkuṭo,",
  "anya-e0102n:1750_10": "daḷhapāsavasagato migo,",
  "anya-e0102n:1750_11": "ahituṇḍikahatthagato sappo,",
  "anya-e0102n:1750_12": "mahāpaṅkapakkhando kuñjaro,",
  "anya-e0102n:1750_13": "supaṇṇamukhagato nāgarājā,",
  "anya-e0102n:1750_14": "rāhumukhappaviṭṭho cando,",
  "anya-e0102n:1750_15": "sapattaparivārito purisoti evamādayo tato tato muccitukāmā nissaritukāmāva honti,",
  "anya-e0102n:1750_16": "evaṃ tassa yogino cittaṃ sabbasmā saṅkhāragatā muccitukāmaṃ nissaritukāmaṃ hoti.",
  "anya-e0102n:1750_17": "Athassa evaṃ sabbasaṅkhāresu vigatālayassa sabbasmā saṅkhāragatā muccitukāmassa uppajjati muñcitukamyatā ñāṇanti.",
  "anya-e0102n:1751_0": "Muñcitukamyatāñāṇaṃ niṭṭhitaṃ.",
  "anya-e0102n:1752_0": "Paṭisaṅkhānupassanāñāṇakathā",
  "anya-e0102n:1753_0": "757.",
  "anya-e0102n:1753_1": "So evaṃ sabbabhavayonigatiṭṭhitinivāsagatehi sabhedakehi saṅkhārehi muccitukāmo sabbasmā saṅkhāragatā",
  "anya-e0102n:1753_2": "muccituṃ puna te evaṃ saṅkhāre paṭisaṅkhānupassanāñāṇena tilakkhaṇaṃ āropetvā pariggaṇhāti.",
  "anya-e0102n:1754_0": "So sabbasaṅkhāre anaccantikato,",
  "anya-e0102n:1754_1": "tāvakālikato,",
  "anya-e0102n:1754_2": "uppādavayaparicchinnato, palokato, calato,",
  "anya-e0102n:1754_3": "pabhaṅguto,",
  "anya-e0102n:1754_4": "addhuvato,",
  "anya-e0102n:1754_5": "vipariṇāmadhammato,",
  "anya-e0102n:1754_6": "assārakato,",
  "anya-e0102n:1754_7": "vibhavato,",
  "anya-e0102n:1754_8": "saṅkhatato,",
  "anya-e0102n:1754_9": "maraṇadhammatotiādīhi kāraṇehi aniccāti passati.",
  "anya-e0102n:1755_0": "Abhiṇhapaṭipīḷanato,",
  "anya-e0102n:1755_1": "dukkhamato,",
  "anya-e0102n:1755_2": "dukkhavatthuto, rogato, gaṇḍato, sallato, aghato, ābādhato, ītito,",
  "anya-e0102n:1755_3": "upaddavato, bhayato,",
  "anya-e0102n:1755_4": "upasaggato, atāṇato, aleṇato,",
  "anya-e0102n:1755_5": "asaraṇato,",
  "anya-e0102n:1755_6": "ādīnavato,",
  "anya-e0102n:1755_7": "aghamūlato,",
  "anya-e0102n:1755_8": "vadhakato, sāsavato,",
  "anya-e0102n:1755_9": "mārāmisato,",
  "anya-e0102n:1755_10": "jātidhammato,",
  "anya-e0102n:1755_11": "jarādhammato,",
  "anya-e0102n:1755_12": "byādhidhammato,",
  "anya-e0102n:1755_13": "sokadhammato,",
  "anya-e0102n:1755_14": "paridevadhammato,",
  "anya-e0102n:1755_15": "upāyāsadhammato,",
  "anya-e0102n:1755_16": "saṃkilesikadhammatotiādīhi kāraṇehi dukkhāti passati.",
  "anya-e0102n:1756_0": "Ajaññato,",
  "anya-e0102n:1756_1": "duggandhato,",
  "anya-e0102n:1756_2": "jegucchato,",
  "anya-e0102n:1756_3": "paṭikkūlato,",
  "anya-e0102n:1756_4": "amaṇḍanārahato, virūpato,",
  "anya-e0102n:1756_5": "bībhacchatotiādīhi kāraṇehi dukkhalakkhaṇassa parivārabhūtato asubhato passati.",
  "anya-e0102n:1757_0": "Parato, rittato, tucchato, suññato,",
  "anya-e0102n:1757_1": "assāmikato,",
  "anya-e0102n:1757_2": "anissarato,",
  "anya-e0102n:1757_3": "avasavattitotiādīhi kāraṇehi anattato passati.",
  "anya-e0102n:1758_0": "758.",
  "anya-e0102n:1758_1": "Evañhi passatānena tilakkhaṇaṃ āropetvā saṅkhārā pariggahitā nāma honti.",
  "anya-e0102n:1758_2": "Kasmā panāyamete evaṃ pariggaṇhātīti?",
  "anya-e0102n:1758_3": "Muñcanassa upāyasampādanatthaṃ.",
  "anya-e0102n:1759_0": "Tatrāyaṃ upamā –",
  "anya-e0102n:1759_1": "eko kira puriso “macche gahessāmī”ti macchakhippaṃ gahetvā udake oḍḍāpesi so khippamukhena hatthaṃ otāretvā",
  "anya-e0102n:1759_2": "antoudake sappaṃ gīvāya gahetvā “maccho me gahito”ti attamano ahosi.",
  "anya-e0102n:1759_3": "So “mahā vata mayā maccho laddho”ti ukkhipitvā passanto sovatthikattayadassanena sappoti sañjānitvā bhīto",
  "anya-e0102n:1759_4": "ādīnavaṃ disvā gahaṇe nibbinno muñcitukāmo hutvā muñcanassa upāyaṃ karonto agganaṅguṭṭhato paṭṭhāya hatthaṃ",
  "anya-e0102n:1759_5": "nibbeṭhetvā bāhuṃ ukkhipitvā uparisīse dve tayo vāre āvijjhitvā sappaṃ dubbalaṃ katvā “gaccha duṭṭha",
  "anya-e0102n:1759_6": "sappā”ti nissajjitvā vegena taḷākapāḷiṃ āruyha “mahantassa vata bho sappassa mukhato muttomhī”ti āgatamaggaṃ",
  "anya-e0102n:1759_7": "olokayamāno aṭṭhāsi.",
  "anya-e0102n:1760_0": "Tattha tassa purisassa “maccho”ti sappaṃ gīvāya gahetvā tuṭṭhakālo viya imassāpi yogino āditova attabhāvaṃ paṭilabhitvā tuṭṭhakālo,",
  "anya-e0102n:1760_1": "tassa khippamukhato sīsaṃ nīharitvā sovatthikattayadassanaṃ viya imassa ghanavinibbhogaṃ katvā saṅkhāresu tilakkhaṇadassanaṃ,",
  "anya-e0102n:1760_2": "tassa bhītakālo viya imassa bhayatupaṭṭhānañāṇaṃ.",
  "anya-e0102n:1760_3": "Tato ādīnavadassanaṃ viya ādīnavānupassanāñāṇaṃ,",
  "anya-e0102n:1760_4": "gahaṇe nibbindanaṃ viya nibbidānupassanāñāṇaṃ.",
  "anya-e0102n:1760_5": "Sappaṃ muñcitukāmatā viya muñcitukamyatāñāṇaṃ,",
  "anya-e0102n:1760_6": "muñcanassa upāyakaraṇaṃ viya paṭisaṅkhānupassanāñāṇena saṅkhāresu tilakkhaṇāropanaṃ.",
  "anya-e0102n:1760_7": "Yathā hi so puriso sappaṃ āvijjhitvā dubbalaṃ katvā nivattetvā ḍaṃsituṃ asamatthabhāvaṃ pāpetvā sumuttaṃ muñcati,",
  "anya-e0102n:1760_8": "evamayaṃ yogāvacaro tilakkhaṇāropanena saṅkhāre āvijjhitvā dubbale katvā puna niccasukhasubhaattākārena",
  "anya-e0102n:1760_9": "upaṭṭhātuṃ asamatthataṃ pāpetvā sumuttaṃ muñcati.",
  "anya-e0102n:1760_10": "Tena vuttaṃ “muñcanassa upāyasampādanatthaṃ evaṃ pariggaṇhātī”ti.",
  "anya-e0102n:1761_0": "759. Ettāvatā tassa uppannaṃ hoti paṭisaṅkhāñāṇaṃ. Yaṃ sandhāya vuttaṃ –",
  "anya-e0102n:1762_0": "“Aniccato manasikaroto kiṃ paṭisaṅkhā ñāṇaṃ uppajjati? Dukkhato.",
  "anya-e0102n:1762_1": "Anattato manasikaroto kiṃ paṭisaṅkhā ñāṇaṃ uppajjati?",
  "anya-e0102n:1762_2": "Aniccato manasikaroto nimittaṃ paṭisaṅkhā ñāṇaṃ uppajjati.",
  "anya-e0102n:1762_3": "Dukkhato manasikaroto pavattaṃ paṭisaṅkhā ñāṇaṃ uppajjati.",
  "anya-e0102n:1762_4": "Anattato manasikaroto nimittañca pavattañca paṭisaṅkhā ñāṇaṃ uppajjatī”ti.",
  "anya-e0102n:1763_0": "Ettha ca nimittaṃ paṭisaṅkhāti saṅkhāranimittaṃ “addhuvaṃ tāvakālika”nti aniccalakkhaṇavasena jānitvā.",
  "anya-e0102n:1763_1": "Kāmañca na paṭhamaṃ jānitvā pacchā ñāṇaṃ uppajjati,",
  "anya-e0102n:1763_2": "vohāravasena pana “manañca paṭicca dhamme ca uppajjati manoviññāṇa”ntiādīni viya evaṃ vuccati.",
  "anya-e0102n:1763_3": "Ekattanayena vā purimañca pacchimañca ekaṃ katvā evaṃ vuttanti veditabbaṃ.",
  "anya-e0102n:1763_4": "Iminā nayena itarasmimpi padadvaye attho veditabboti.",
  "anya-e0102n:1764_0": "Paṭisaṅkhānupassanāñāṇaṃ niṭṭhitaṃ.",
  "anya-e0102n:1765_0": "Saṅkhārupekkhāñāṇakathā",
  "anya-e0102n:1766_0": "760.",
  "anya-e0102n:1766_1": "So evaṃ paṭisaṅkhānupassanāñāṇena “sabbe saṅkhārā suññā”ti pariggahetvā puna “suññamidaṃ attena vā attaniyena vā”ti dvikoṭikaṃ suññataṃ pariggaṇhāti.",
  "anya-e0102n:1766_2": "So evaṃ neva attānaṃ,",
  "anya-e0102n:1766_3": "na paraṃ kiñci attano parikkhārabhāve ṭhitaṃ disvā puna “nāhaṃ kvacani,",
  "anya-e0102n:1766_4": "kassaci kiñcanatasmiṃ,",
  "anya-e0102n:1766_5": "na ca mama kvacani,",
  "anya-e0102n:1766_6": "kismiñci kiñcanatatthī”ti yā ettha catukoṭikā suññatā kathitā,",
  "anya-e0102n:1766_7": "taṃ pariggaṇhāti.",
  "anya-e0102n:1767_0": "Kathaṃ?",
  "anya-e0102n:1767_1": "Ayañhi nāhaṃ kvacanīti kvaci attānaṃ na passati.",
  "anya-e0102n:1767_2": "Kassaci kiñcanatasminti attano attānaṃ kassaci parassa kiñcanabhāve upanetabbaṃ na passati.",
  "anya-e0102n:1767_3": "Bhātiṭṭhānevā bhātaraṃ,",
  "anya-e0102n:1767_4": "sahāyaṭṭhāne vā sahāyaṃ,",
  "anya-e0102n:1767_5": "parikkhāraṭṭhāne vā parikkhāraṃ maññitvā upanetabbaṃ na passatīti attho.",
  "anya-e0102n:1767_6": "Na ca mama kvacanīti ettha mama-",
  "anya-e0102n:1767_7": "saddaṃ tāva ṭhapetvā na ca kvacanīti parassa ca attānaṃ kvaci napassatīti ayamattho.",
  "anya-e0102n:1767_8": "Idāni mama-",
  "anya-e0102n:1767_9": "saddaṃ āharitvā mama kismiñci kiñcanatatthīti so parassa attā mama kismiñci kiñcanabhāve atthīti na passatīti.",
  "anya-e0102n:1767_10": "Attano bhātiṭṭhāne vā bhātaraṃ,",
  "anya-e0102n:1767_11": "sahāyaṭṭhāne vā sahāyaṃ parikkhāraṭṭhāne vā parikkhāranti kismiñci ṭhāne parassa attānaṃ iminā kiñcanabhāvena upanetabbaṃ na passatīti attho.",
  "anya-e0102n:1767_12": "Evamayaṃ yasmā neva katthaci attānaṃ passati,",
  "anya-e0102n:1767_13": "na taṃ parassa kiñcanabhāve upanetabbaṃ passati,",
  "anya-e0102n:1767_14": "na parassa attānaṃ passati,",
  "anya-e0102n:1767_15": "na parassa attānaṃ attano kiñcanabhāve upanetabbaṃ passati.",
  "anya-e0102n:1767_16": "Tasmānena catukoṭikā suññatā pariggahitā hotīti.",
  "anya-e0102n:1768_0": "761.",
  "anya-e0102n:1768_1": "Evaṃ catukoṭikaṃ suññataṃ pariggahetvā puna chahākārehi suññataṃ pariggaṇhāti. Kathaṃ?",
  "anya-e0102n:1768_2": "Cakkhu suññaṃ attena vā attaniyena vā niccena vā dhuvena vā sassatena vā avipariṇāmadhammena vā…pe…",
  "anya-e0102n:1768_3": "mano suñño.",
  "anya-e0102n:1768_4": "Rūpā suññā…pe…",
  "anya-e0102n:1768_5": "dhammā suññā.",
  "anya-e0102n:1768_6": "Cakkhuviññāṇaṃ…pe…",
  "anya-e0102n:1768_7": "manoviññāṇaṃ.",
  "anya-e0102n:1768_8": "Cakkhusamphassoti evaṃ yāva jarāmaraṇā nayo netabbo.",
  "anya-e0102n:1769_0": "762.",
  "anya-e0102n:1769_1": "Evaṃ chahākārehi suññataṃ pariggahetvā puna aṭṭhahākārehi pariggaṇhāti.",
  "anya-e0102n:1769_2": "Seyyathidaṃ –",
  "anya-e0102n:1769_3": "rūpaṃ asāraṃ nissāraṃ sārāpagataṃ niccasārasārena vā dhuvasārasārena vā sukhasārasārena vā attasārasārena",
  "anya-e0102n:1769_4": "vā niccena vā dhuvena vā sassatena vā avipariṇāmadhammena vā. Vedanā… saññā… saṅkhārā… viññāṇaṃ…",
  "anya-e0102n:1769_5": "cakkhu…pe…",
  "anya-e0102n:1769_6": "jarāmaraṇaṃ asāraṃ nissāraṃ sārāpagataṃ niccasārasārena vā dhuvasārasārena vā sukhasārasārena vā attasārasārena",
  "anya-e0102n:1769_7": "vā niccena vā dhuvena vā sassatena vā avipariṇāmadhammena vā.",
  "anya-e0102n:1769_8": "Yathā naḷo asāro nissāro sārāpagato.",
  "anya-e0102n:1769_9": "Yathā eraṇḍo…",
  "anya-e0102n:1769_10": "yathā udumbaro…",
  "anya-e0102n:1769_11": "yathā setavaccho…",
  "anya-e0102n:1769_12": "yathā pāḷibhaddako…",
  "anya-e0102n:1769_13": "yathā pheṇapiṇḍo…",
  "anya-e0102n:1769_14": "yathā udakabubbuḷaṃ…",
  "anya-e0102n:1769_15": "yathā marīci…",
  "anya-e0102n:1769_16": "yathā kadalikkhandho…",
  "anya-e0102n:1769_17": "yathā māyā asārā nissārā sārāpagatā,",
  "anya-e0102n:1769_18": "evameva rūpaṃ…pe…",
  "anya-e0102n:1769_19": "jarāmaraṇaṃ asāraṃ nissāraṃ sārāpagataṃ niccasārasārena vā…pe…",
  "anya-e0102n:1769_20": "avipariṇāmadhammena vāti.",
  "anya-e0102n:1770_0": "763.",
  "anya-e0102n:1770_1": "So evaṃ aṭṭhahākārehi suññataṃ pariggahetvā puna dasahākārehi pariggaṇhāti,",
  "anya-e0102n:1770_2": "rūpaṃ rittato passati. Tucchato… suññato… anattato…",
  "anya-e0102n:1770_3": "anissariyato…",
  "anya-e0102n:1770_4": "akāmakāriyato…",
  "anya-e0102n:1770_5": "alabbhanīyato…",
  "anya-e0102n:1770_6": "avasavattakato… parato…",
  "anya-e0102n:1770_7": "vivittato passati.",
  "anya-e0102n:1770_8": "Vedanaṃ…pe…",
  "anya-e0102n:1770_9": "viññāṇaṃ rittato…pe…",
  "anya-e0102n:1770_10": "vivittato passatīti.",
  "anya-e0102n:1771_0": "764.",
  "anya-e0102n:1771_1": "Evaṃ dasahākārehi suññataṃ pariggahetvā puna dvādasahākārehi pariggaṇhāti.",
  "anya-e0102n:1771_2": "Seyyathidaṃ –",
  "anya-e0102n:1771_3": "rūpaṃ na satto, na jīvo, na naro,",
  "anya-e0102n:1771_4": "na māṇavo, na itthī,",
  "anya-e0102n:1771_5": "na puriso, na attā,",
  "anya-e0102n:1771_6": "na attaniyaṃ. Nāhaṃ, na mama,",
  "anya-e0102n:1771_7": "na aññassa,",
  "anya-e0102n:1771_8": "na kassaci.",
  "anya-e0102n:1771_9": "Vedanā…pe…",
  "anya-e0102n:1771_10": "viññāṇaṃ na kassacīti.",
  "anya-e0102n:1772_0": "765.",
  "anya-e0102n:1772_1": "Evaṃ dvādasahākārehi suññataṃ pariggaṇhitvā puna tīraṇapariññāvasena dvācattālīsāya ākārehi suññataṃ pariggaṇhāti,",
  "anya-e0102n:1772_2": "rūpaṃ aniccato… dukkhato… rogato… gaṇḍato… sallato… aghato… ābādhato… parato… palokato… ītito…",
  "anya-e0102n:1772_3": "upaddavato… bhayato…",
  "anya-e0102n:1772_4": "upasaggato… calato…",
  "anya-e0102n:1772_5": "pabhaṅguto…",
  "anya-e0102n:1772_6": "addhuvato… atāṇato… aleṇato…",
  "anya-e0102n:1772_7": "asaraṇato…",
  "anya-e0102n:1772_8": "asaraṇībhūtato… rittato… tucchato… suññato… anattato…",
  "anya-e0102n:1772_9": "anassādato…",
  "anya-e0102n:1772_10": "ādīnavato…",
  "anya-e0102n:1772_11": "vipariṇāmadhammato…",
  "anya-e0102n:1772_12": "assārakato…",
  "anya-e0102n:1772_13": "aghamūlato…",
  "anya-e0102n:1772_14": "vadhakato…",
  "anya-e0102n:1772_15": "vibhavato… sāsavato…",
  "anya-e0102n:1772_16": "saṅkhatato…",
  "anya-e0102n:1772_17": "mārāmisato…",
  "anya-e0102n:1772_18": "jātidhammato…",
  "anya-e0102n:1772_19": "jarādhammato…",
  "anya-e0102n:1772_20": "byādhidhammato…",
  "anya-e0102n:1772_21": "maraṇadhammato…",
  "anya-e0102n:1772_22": "sokaparidevadukkhadomanassaupāyāsadhammato…",
  "anya-e0102n:1772_23": "samudayato…",
  "anya-e0102n:1772_24": "atthaṅgamato…",
  "anya-e0102n:1772_25": "anassādato …",
  "anya-e0102n:1772_26": "ādīnavato…",
  "anya-e0102n:1772_27": "nissaraṇato passati.",
  "anya-e0102n:1772_28": "Vedanaṃ…pe…",
  "anya-e0102n:1772_29": "viññāṇaṃ aniccato…pe…",
  "anya-e0102n:1772_30": "nissaraṇato passati.",
  "anya-e0102n:1773_0": "Vuttampi cetaṃ –",
  "anya-e0102n:1773_1": "“rūpaṃ aniccato…pe…",
  "anya-e0102n:1773_2": "nissaraṇato passanto suññato lokaṃ avekkhati.",
  "anya-e0102n:1773_3": "Vedanaṃ…pe…",
  "anya-e0102n:1773_4": "viññāṇaṃ aniccato…pe…",
  "anya-e0102n:1773_5": "nissaraṇato passanto suññato lokaṃ avekkhati”.",
  "anya-e0102n:1774_0": "“Suññato lokaṃ avekkhassu, mogharāja sadā sato;",
  "anya-e0102n:1775_0": "Attānudiṭṭhiṃ ūhacca, evaṃ maccutaro siyā;",
  "anya-e0102n:1776_0": "Evaṃ lokaṃ avekkhantaṃ, maccurājā na passatī”ti. ;",
  "anya-e0102n:1777_0": "766.",
  "anya-e0102n:1777_1": "Evaṃ suññato disvā tilakkhaṇaṃ āropetvā saṅkhāre pariggaṇhanto bhayañca nandiñca vippahāya saṅkhāresu udāsīno ahosi majjhatto,",
  "anya-e0102n:1777_2": "ahanti vā mamanti vā na gaṇhāti vissaṭṭhabhariyo viya puriso.",
  "anya-e0102n:1778_0": "Yathā nāma purisassa bhariyā bhaveyya iṭṭhā kantā manāpā,",
  "anya-e0102n:1778_1": "so tāya vinā muhuttampi adhivāsetuṃ na sakkuṇeyya,",
  "anya-e0102n:1778_2": "ativiya naṃ mamāyeyya,",
  "anya-e0102n:1778_3": "so taṃ itthiṃ aññena purisena saddhiṃ ṭhitaṃ vā nisinnaṃ vā kathentiṃ vā hasantiṃ vā disvā kupito assa anattamano,",
  "anya-e0102n:1778_4": "adhimattaṃ domanassaṃ paṭisaṃvedeyya.",
  "anya-e0102n:1778_5": "So aparena samayena tassā itthiyā dosaṃ disvā muñcitukāmo hutvā taṃ vissajjeyya,",
  "anya-e0102n:1778_6": "na naṃ mamāti gaṇheyya.",
  "anya-e0102n:1778_7": "Tato paṭṭhāya taṃ yenakenaci saddhiṃ yaṃkiñci kurumānaṃ disvāpi neva kuppeyya,",
  "anya-e0102n:1778_8": "na domanassaṃ āpajjeyya,",
  "anya-e0102n:1778_9": "aññadatthu udāsīnova bhaveyya majjhatto.",
  "anya-e0102n:1778_10": "Evamevāyaṃ sabbasaṅkhārehi muñcitukāmo hutvā paṭisaṅkhānupassanāya saṅkhāre pariggaṇhanto ahaṃ mamāti",
  "anya-e0102n:1778_11": "gahetabbaṃ adisvā bhayañca nandiñca vippahāya sabbasaṅkhāresu udāsīno hoti majjhatto.",
  "anya-e0102n:1779_0": "Tassa evaṃ jānato evaṃ passato tīsu bhavesu catūsu yonīsu pañcasu gatīsu sattasu viññāṇaṭṭhitīsu navasu",
  "anya-e0102n:1779_1": "sattāvāsesu cittaṃ patilīyati patikuṭati pativattati na sampasāriyati,",
  "anya-e0102n:1779_2": "upekkhā vā pāṭikulyatā vā saṇṭhāti.",
  "anya-e0102n:1780_0": "Seyyathāpi nāma padumapalāse īsakapoṇe udakaphusitāni patilīyanti patikuṭanti pativattanti na sampasāriyanti,",
  "anya-e0102n:1780_1": "evameva…pe…",
  "anya-e0102n:1780_2": "seyyathāpi nāma kukkuṭapattaṃ vā nahārudaddulaṃ vā aggimhi pakkhittaṃ patilīyati patikuṭati pativattati na sampasāriyati,",
  "anya-e0102n:1780_3": "evameva tassa tīsu bhavesu cittaṃ…pe…",
  "anya-e0102n:1780_4": "upekkhā vā pāṭikulyatā vā saṇṭhāti.",
  "anya-e0102n:1780_5": "Iccassa saṅkhārupekkhāñāṇaṃ nāma uppannaṃ hoti.",
  "anya-e0102n:1781_0": "767.",
  "anya-e0102n:1781_1": "Taṃ panetaṃ sace santipadaṃ nibbānaṃ santato passati,",
  "anya-e0102n:1781_2": "sabbaṃ saṅkhārappavattaṃ vissajjetvā nibbānameva pakkhandati.",
  "anya-e0102n:1781_3": "No ce nibbānaṃ santato passati,",
  "anya-e0102n:1781_4": "punappunaṃ saṅkhārārammaṇameva hutvā pavattati sāmuddikānaṃ disākāko viya.",
  "anya-e0102n:1781_5": "Sāmuddikā kira vāṇijakā nāvaṃ ārohantā disākākaṃ nāma gaṇhanti,",
  "anya-e0102n:1781_6": "te yadā nāvā vātakkhittā videsaṃ pakkhandati,",
  "anya-e0102n:1781_7": "tīraṃ na paññāyati,",
  "anya-e0102n:1781_8": "tadā disākākaṃ vissajjenti.",
  "anya-e0102n:1781_9": "So kūpakayaṭṭhito ākāsaṃ laṅghitvā sabbā disā ca vidisā ca anugantvā sace tīraṃ passati,",
  "anya-e0102n:1781_10": "tadabhimukhova gacchati.",
  "anya-e0102n:1781_11": "No ce passati,",
  "anya-e0102n:1781_12": "punappunaṃ āgantvā kūpakayaṭṭhiṃyeva allīyati.",
  "anya-e0102n:1781_13": "Evameva sace saṅkhārupekkhāñāṇaṃ santipadaṃ nibbānaṃ santato passati,",
  "anya-e0102n:1781_14": "sabbaṃ saṅkhārappavattaṃ vissajjetvā nibbānameva pakkhandati.",
  "anya-e0102n:1781_15": "No ce passati,",
  "anya-e0102n:1781_16": "punappunaṃ saṅkhārārammaṇameva hutvā pavattati.",
  "anya-e0102n:1782_0": "Tadidaṃ suppagge piṭṭhaṃ vaṭṭayamānaṃ viya.",
  "anya-e0102n:1782_1": "Nibbaṭṭitakappāsaṃ vihanamānaṃ viya nānappakārato saṅkhāre pariggahetvā bhayañca nandiñca pahāya saṅkhāravicinane",
  "anya-e0102n:1782_2": "majjhattaṃ hutvā tividhānupassanāvasena tiṭṭhati.",
  "anya-e0102n:1782_3": "Evaṃ tiṭṭhamānaṃ tividhavimokkhamukhabhāvaṃ āpajjitvā sattaariyapuggalavibhāgāya paccayo hoti.",
  "anya-e0102n:1783_0": "768.",
  "anya-e0102n:1783_1": "Tatridaṃ tividhānupassanāvasena pavattanato tiṇṇaṃ indriyānaṃ ādhipateyyavasena tividhavimokkhamukhabhāvaṃ āpajjati nāma.",
  "anya-e0102n:1783_2": "Tisso hi anupassanā tīṇi vimokkhamukhānīti vuccanti. Yathāha –",
  "anya-e0102n:1784_0": "“Tīṇi kho panimāni vimokkhamukhāni lokaniyyānāya saṃvattanti,",
  "anya-e0102n:1784_1": "sabbasaṅkhāre paricchedaparivaṭumato samanupassanatāya,",
  "anya-e0102n:1784_2": "animittāya ca dhātuyā cittasampakkhandanatāya,",
  "anya-e0102n:1784_3": "sabbasaṅkhāresu manosamuttejanatāya,",
  "anya-e0102n:1784_4": "appaṇihitāya ca dhātuyā cittasampakkhandanatāya,",
  "anya-e0102n:1784_5": "sabbadhamme parato samanupassanatāya,",
  "anya-e0102n:1784_6": "suññatāya ca dhātuyā cittasampakkhandanatāya,",
  "anya-e0102n:1784_7": "imāni tīṇi vimokkhamukhāni lokaniyyānāya saṃvattantī”ti.",
  "anya-e0102n:1785_0": "Tattha paricchedaparivaṭumatoti udayabbayavasena paricchedato ceva parivaṭumato ca.",
  "anya-e0102n:1785_1": "Aniccānupassanaṃ hi “udayato pubbe saṅkhārā natthī”ti paricchinditvā tesaṃ gatiṃ samannesamānaṃ “vayato paraṃ na gacchanti,",
  "anya-e0102n:1785_2": "ettheva antaradhāyantī”ti parivaṭumato samanupassati.",
  "anya-e0102n:1785_3": "Manosamuttejanatāyāti cittasaṃvejanatāya.",
  "anya-e0102n:1785_4": "Dukkhānupassanena hi saṅkhāresu cittaṃ saṃvejeti.",
  "anya-e0102n:1785_5": "Parato samanupassanatāyāti “nāhaṃ,",
  "anya-e0102n:1785_6": "na mamā”ti evaṃ anattato samanupassanatāya.",
  "anya-e0102n:1785_7": "Iti imāni tīṇi padāni aniccānupassanādīnaṃ vasena vuttānīti veditabbāni.",
  "anya-e0102n:1785_8": "Teneva tadanantare pañhavissajjane vuttaṃ –",
  "anya-e0102n:1785_9": "“aniccato manasikaroto khayato saṅkhārā upaṭṭhahanti.",
  "anya-e0102n:1785_10": "Dukkhato manasikaroto bhayato saṅkhārā upaṭṭhahanti.",
  "anya-e0102n:1785_11": "Anattato manasikaroto suññato saṅkhārā upaṭṭhahantī”ti.",
  "anya-e0102n:1786_0": "769.",
  "anya-e0102n:1786_1": "Katame pana te vimokkhā,",
  "anya-e0102n:1786_2": "yesaṃ imāni anupassanāni mukhānīti? Animitto,",
  "anya-e0102n:1786_3": "appaṇihito,",
  "anya-e0102n:1786_4": "suññatoti ete tayo.",
  "anya-e0102n:1786_5": "Vuttaṃ hetaṃ “aniccato manasikaronto adhimokkhabahulo animittaṃ vimokkhaṃ paṭilabhati.",
  "anya-e0102n:1786_6": "Dukkhato manasikaronto passaddhibahulo appaṇihitaṃ vimokkhaṃ paṭilabhati.",
  "anya-e0102n:1786_7": "Anattato manasikaronto vedabahulo suññatavimokkhaṃ paṭilabhatī”ti.",
  "anya-e0102n:1787_0": "Ettha ca animitto vimokkhoti animittākārena nibbānaṃ ārammaṇaṃ katvā pavatto ariyamaggo.",
  "anya-e0102n:1787_1": "So hi animittāya dhātuyā uppannattā animitto.",
  "anya-e0102n:1787_2": "Kilesehi ca vimuttattā vimokkho.",
  "anya-e0102n:1787_3": "Eteneva nayena appaṇihitākārena nibbānaṃ ārammaṇaṃ katvā pavatto appaṇihito.",
  "anya-e0102n:1787_4": "Suññatākārena nibbānaṃ ārammaṇaṃ katvā pavatto suññatoti veditabbo.",
  "anya-e0102n:1788_0": "770.",
  "anya-e0102n:1788_1": "Yaṃ pana abhidhamme “yasmiṃ samaye lokuttaraṃ jhānaṃ bhāveti niyyānikaṃ apacayagāmiṃ diṭṭhigatānaṃ pahānāya",
  "anya-e0102n:1788_2": "paṭhamāya bhūmiyā pattiyā vivicceva kāmehi paṭhamaṃ jhānaṃ upasampajja viharati appaṇihitaṃ suññata”nti",
  "anya-e0102n:1788_3": "evaṃ vimokkhadvayameva vuttaṃ,",
  "anya-e0102n:1788_4": "taṃ nippariyāyato vipassanāgamanaṃ sandhāya.",
  "anya-e0102n:1788_5": "Vipassanāñāṇaṃ hi kiñcāpi paṭisambhidāmagge –",
  "anya-e0102n:1789_0": "“Aniccānupassanāñāṇaṃ niccato abhinivesaṃ muñcatīti suññato vimokkho.",
  "anya-e0102n:1789_1": "Dukkhānupassanāñāṇaṃ sukhato abhinivesaṃ.",
  "anya-e0102n:1789_2": "Anattānupassanāñāṇaṃ attato abhinivesaṃ muñcatīti suññato vimokkho”ti evaṃ abhinivesaṃ muñcanavasena suññato vimokkhoti ca,",
  "anya-e0102n:1790_0": "“Aniccānupassanāñāṇaṃ niccato nimittaṃ muñcatīti animitto vimokkho.",
  "anya-e0102n:1790_1": "Dukkhānupassanāñāṇaṃ sukhato nimittaṃ,",
  "anya-e0102n:1790_2": "anattānupassanāñāṇaṃ attato nimittaṃ muñcatīti animitto vimokkho”ti evaṃ nimittaṃ muñcanavasena animitto vimokkhoti ca,",
  "anya-e0102n:1791_0": "“Aniccānupassanāñāṇaṃ niccato paṇidhiṃ muñcatīti appaṇihito vimokkho.",
  "anya-e0102n:1791_1": "Dukkhānupassanāñāṇaṃ sukhato paṇidhiṃ.",
  "anya-e0102n:1791_2": "Anattānupassanāñāṇaṃ attato paṇidhiṃ muñcatīti appaṇihito vimokkho”ti evaṃ paṇidhiṃ muñcanavasena appaṇihito vimokkhoti ca –",
  "anya-e0102n:1792_0": "Vuttaṃ.",
  "anya-e0102n:1792_1": "Tathāpi taṃ saṅkhāranimittassa avijahanato na nippariyāyena animittaṃ.",
  "anya-e0102n:1792_2": "Nippariyāyena pana suññatañceva appaṇihitañca.",
  "anya-e0102n:1792_3": "Tassa ca āgamanavasena ariyamaggakkhaṇe vimokkho uddhaṭo.",
  "anya-e0102n:1792_4": "Tasmā appaṇihitaṃ suññatanti vimokkhadvayameva vuttanti veditabbaṃ.",
  "anya-e0102n:1792_5": "Ayaṃ tāvettha vimokkhakathā.",
  "anya-e0102n:1793_0": "771.",
  "anya-e0102n:1793_1": "Yaṃ pana vuttaṃ “sattaariyapuggalavibhāgāya paccayo hotī”ti,",
  "anya-e0102n:1793_2": "tattha saddhānusārī,",
  "anya-e0102n:1793_3": "saddhāvimutto,",
  "anya-e0102n:1793_4": "kāyasakkhi,",
  "anya-e0102n:1793_5": "ubhatobhāgavimutto,",
  "anya-e0102n:1793_6": "dhammānusārī,",
  "anya-e0102n:1793_7": "diṭṭhippatto,",
  "anya-e0102n:1793_8": "paññāvimuttoti ime tāva satta ariyapuggalā,",
  "anya-e0102n:1793_9": "tesaṃ vibhāgāya idaṃ saṅkhārupekkhāñāṇaṃ paccayo hoti.",
  "anya-e0102n:1794_0": "772.",
  "anya-e0102n:1794_1": "Yo hi aniccato manasikaronto adhimokkhabahulo saddhindriyaṃ paṭilabhati,",
  "anya-e0102n:1794_2": "so sotāpattimaggakkhaṇe saddhānusārī hoti.",
  "anya-e0102n:1794_3": "Sesesu sattasu ṭhānesu saddhāvimutto.",
  "anya-e0102n:1795_0": "773.",
  "anya-e0102n:1795_1": "Yo pana dukkhato manasikaronto passaddhibahulo samādhindriyaṃ paṭilabhati,",
  "anya-e0102n:1795_2": "so sabbattha kāyasakkhi nāma hoti.",
  "anya-e0102n:1795_3": "Arūpajjhānaṃ pana patvā aggaphalappatto ubhatobhāgavimutto nāma hoti.",
  "anya-e0102n:1796_0": "774.",
  "anya-e0102n:1796_1": "Yo pana anattato manasikaronto vedabahulo paññindriyaṃ paṭilabhati,",
  "anya-e0102n:1796_2": "so sotāpattimaggakkhaṇe dhammānusārī hoti.",
  "anya-e0102n:1796_3": "Chasu ṭhānesu diṭṭhippatto aggaphale paññāvimuttoti.",
  "anya-e0102n:1797_0": "775. Vuttaṃ hetaṃ –",
  "anya-e0102n:1798_0": "“Aniccato manasikaroto saddhindriyaṃ adhimattaṃ hoti.",
  "anya-e0102n:1798_1": "Saddhindriyassa adhimattattā sotāpattimaggaṃ paṭilabhati,",
  "anya-e0102n:1798_2": "tena vuccati saddhānusārī”ti.",
  "anya-e0102n:1799_0": "Tathā “aniccato manasikaroto saddhindriyaṃ adhimattaṃ hoti,",
  "anya-e0102n:1799_1": "saddhindriyassa adhimattattā sotāpattiphalaṃ sacchikataṃ hoti,",
  "anya-e0102n:1799_2": "tena vuccati saddhāvimutto”tiādi.",
  "anya-e0102n:1800_0": "776. Aparampi vuttaṃ –",
  "anya-e0102n:1801_0": "“Saddahanto vimuttoti saddhāvimutto.",
  "anya-e0102n:1801_1": "Phuṭṭhantaṃ sacchikatoti kāyasakkhi.",
  "anya-e0102n:1801_2": "Diṭṭhantaṃ pattoti diṭṭhippatto.",
  "anya-e0102n:1801_3": "Saddahanto vimuccatīti saddhāvimutto.",
  "anya-e0102n:1801_4": "Jhānaphassaṃ paṭhamaṃ phusati pacchā nirodhaṃ nibbānaṃ sacchikarotīti kāyasakkhi.",
  "anya-e0102n:1801_5": "‘Dukkhā saṅkhārā,",
  "anya-e0102n:1801_6": "sukho nirodho’ti ñātaṃ hoti diṭṭhaṃ viditaṃ sacchikataṃ phusitaṃ paññāyāti diṭṭhippatto”ti.",
  "anya-e0102n:1802_0": "777.",
  "anya-e0102n:1802_1": "Itaresu pana catūsu saddhaṃ anusarati,",
  "anya-e0102n:1802_2": "saddhāya vā anusarati gacchatīti saddhānusārī.",
  "anya-e0102n:1802_3": "Tathā paññāsaṅkhātaṃ dhammaṃ anusarati,",
  "anya-e0102n:1802_4": "dhammena vā anusaratīti dhammānusārī.",
  "anya-e0102n:1802_5": "Arūpajjhānena ceva ariyamaggena cāti ubhatobhāgena vimuttoti ubhatobhāgavimutto.",
  "anya-e0102n:1802_6": "Pajānanto vimuttoti paññāvimuttoti evaṃ vacanattho veditabboti.",
  "anya-e0102n:1803_0": "Saṅkhārupekkhāñāṇaṃ.",
  "anya-e0102n:1804_0": "778.",
  "anya-e0102n:1804_1": "Taṃ panetaṃ purimena ñāṇadvayena atthato ekaṃ.",
  "anya-e0102n:1804_2": "Tenāhu porāṇā –",
  "anya-e0102n:1804_3": "“idaṃ saṅkhārupekkhāñāṇaṃ ekameva tīṇi nāmāni labhati,",
  "anya-e0102n:1804_4": "heṭṭhā muñcitukamyatāñāṇaṃ nāma jātaṃ,",
  "anya-e0102n:1804_5": "majjhe paṭisaṅkhānupassanāñāṇaṃ nāma,",
  "anya-e0102n:1804_6": "ante ca sikhāppattaṃ saṅkhārupekkhāñāṇaṃ nāma”.",
  "anya-e0102n:1805_0": "779. Pāḷiyampi vuttaṃ –",
  "anya-e0102n:1806_0": "“Kathaṃ muñcitukamyatā-",
  "anya-e0102n:1806_1": "paṭisaṅkhā-",
  "anya-e0102n:1806_2": "santiṭṭhanā paññā saṅkhārupekkhāsu ñāṇaṃ?",
  "anya-e0102n:1806_3": "Uppādaṃ muñcitukamyatā-",
  "anya-e0102n:1806_4": "paṭisaṅkhā-",
  "anya-e0102n:1806_5": "santiṭṭhanā paññā saṅkhārupekkhāsu ñāṇaṃ.",
  "anya-e0102n:1806_6": "Pavattaṃ…pe…",
  "anya-e0102n:1806_7": "nimittaṃ…pe…",
  "anya-e0102n:1806_8": "upāyāsaṃ muñcitukamyatāpaṭisaṅkhā-",
  "anya-e0102n:1806_9": "santiṭṭhanā paññā saṅkhārupekkhāsu ñāṇaṃ.",
  "anya-e0102n:1806_10": "Uppādo dukkhanti…pe…",
  "anya-e0102n:1806_11": "bhayanti…pe…",
  "anya-e0102n:1806_12": "sāmisanti…pe…",
  "anya-e0102n:1806_13": "uppādo saṅkhārāti…pe…",
  "anya-e0102n:1806_14": "upāyāso saṅkhārāti muñcitukamyatā-",
  "anya-e0102n:1806_15": "paṭisaṅkhā-",
  "anya-e0102n:1806_16": "santiṭṭhanā paññā saṅkhārupekkhāsu ñāṇa”nti.",
  "anya-e0102n:1807_0": "780.",
  "anya-e0102n:1807_1": "Tattha muñcitukamyatā ca sā paṭisaṅkhā ca santiṭṭhanā cāti muñcitukamyatā-",
  "anya-e0102n:1807_2": "paṭisaṅkhā-",
  "anya-e0102n:1807_3": "santiṭṭhanā.",
  "anya-e0102n:1807_4": "Iti pubbabhāge nibbidāñāṇena nibbinnassa uppādādīni pariccajitukāmatā muñcitukāmatā.",
  "anya-e0102n:1807_5": "Muñcanassa upāyakaraṇatthaṃ majjhe paṭisaṅkhānaṃ paṭisaṅkhā.",
  "anya-e0102n:1807_6": "Muñcitvā avasāne ajjhupekkhanaṃ santiṭṭhanā.",
  "anya-e0102n:1807_7": "Yaṃ sandhāya “uppādo saṅkhārā,",
  "anya-e0102n:1807_8": "te saṅkhāre ajjhupekkhatīti saṅkhārupekkhā”tiādi vuttaṃ.",
  "anya-e0102n:1807_9": "Evaṃ ekamevidaṃ ñāṇaṃ.",
  "anya-e0102n:1808_0": "781.",
  "anya-e0102n:1808_1": "Apica imāyapi pāḷiyā idaṃ ekamevāti veditabbaṃ.",
  "anya-e0102n:1808_2": "Vuttaṃ hetaṃ –",
  "anya-e0102n:1808_3": "“yā ca muñcitukamyatā,",
  "anya-e0102n:1808_4": "yā ca paṭisaṅkhānupassanā,",
  "anya-e0102n:1808_5": "yā ca saṅkhārupekkhā,",
  "anya-e0102n:1808_6": "ime dhammā ekatthā,",
  "anya-e0102n:1808_7": "byañjanameva nāna”nti.",
  "anya-e0102n:1809_0": "782.",
  "anya-e0102n:1809_1": "Evaṃ adhigatasaṅkhārupekkhassa pana imassa kulaputtassa vipassanā sikhāppattā vuṭṭhānagāminī hoti.",
  "anya-e0102n:1809_2": "Sikhāppattā vipassanāti vā vuṭṭhānagāminīti vā saṅkhārupekkhādiñāṇattayasseva etaṃ nāmaṃ.",
  "anya-e0102n:1809_3": "Sā hi sikhaṃ uttamabhāvaṃ pattattā sikhāppattā.",
  "anya-e0102n:1809_4": "Vuṭṭhānaṃ gacchatīti vuṭṭhānagāminī.",
  "anya-e0102n:1809_5": "Vuṭṭhānaṃ vuccati bahiddhānimittabhūtato abhiniviṭṭhavatthuto ceva ajjhattapavattato ca vuṭṭhahanato maggo,",
  "anya-e0102n:1809_6": "taṃ gacchatīti vuṭṭhānagāminī,",
  "anya-e0102n:1809_7": "maggena saddhiṃ ghaṭiyatīti attho.",
  "anya-e0102n:1810_0": "783.",
  "anya-e0102n:1810_1": "Tatrāyaṃ abhinivesavuṭṭhānānaṃ āvibhāvatthāya mātikā –",
  "anya-e0102n:1810_2": "ajjhattaṃ abhinivisitvā ajjhattā vuṭṭhāti,",
  "anya-e0102n:1810_3": "ajjhattaṃ abhinivisitvā bahiddhā vuṭṭhāti,",
  "anya-e0102n:1810_4": "bahiddhā abhinivisitvā bahiddhā vuṭṭhāti,",
  "anya-e0102n:1810_5": "bahiddhā abhinivisitvā ajjhattā vuṭṭhāti,",
  "anya-e0102n:1810_6": "rūpe abhinivisitvā rūpā vuṭṭhāti,",
  "anya-e0102n:1810_7": "rūpe abhinivisitvā arūpā vuṭṭhāti,",
  "anya-e0102n:1810_8": "arūpe abhinivisitvā arūpā vuṭṭhāti,",
  "anya-e0102n:1810_9": "arūpe abhinivisitvā rūpā vuṭṭhāti,",
  "anya-e0102n:1810_10": "ekappahārena pañcahi khandhehi vuṭṭhāti,",
  "anya-e0102n:1810_11": "aniccato abhinivisitvā aniccato vuṭṭhāti,",
  "anya-e0102n:1810_12": "aniccato abhinivisitvā dukkhato,",
  "anya-e0102n:1810_13": "anattato vuṭṭhāti,",
  "anya-e0102n:1810_14": "dukkhato abhinivisitvā dukkhato, aniccato,",
  "anya-e0102n:1810_15": "anattato vuṭṭhāti,",
  "anya-e0102n:1810_16": "anattato abhinivisitvā anattato, aniccato,",
  "anya-e0102n:1810_17": "dukkhato vuṭṭhāti.",
  "anya-e0102n:1811_0": "784. Kathaṃ?",
  "anya-e0102n:1811_1": "Idhekacco āditova ajjhattasaṅkhāresu abhinivisati,",
  "anya-e0102n:1811_2": "abhinivisitvā te passati.",
  "anya-e0102n:1811_3": "Yasmā pana na suddhaajjhattadassanamatteneva maggavuṭṭhānaṃ hoti,",
  "anya-e0102n:1811_4": "bahiddhāpi daṭṭhabbameva,",
  "anya-e0102n:1811_5": "tasmā parassa khandhepi anupādiṇṇasaṅkhārepi aniccaṃ dukkhamanattāti passati.",
  "anya-e0102n:1811_6": "So kālena ajjhattaṃ sammasati,",
  "anya-e0102n:1811_7": "kālena bahiddhā.",
  "anya-e0102n:1811_8": "Tassevaṃ sammasato ajjhattaṃ sammasanakāle vipassanā maggena saddhiṃ ghaṭiyati.",
  "anya-e0102n:1811_9": "Ayaṃ ajjhattaṃ abhinivisitvā ajjhattā vuṭṭhāti nāma.",
  "anya-e0102n:1812_0": "Sace panassa bahiddhā sammasanakāle vipassanā maggena saddhiṃ ghaṭiyati,",
  "anya-e0102n:1812_1": "ayaṃ ajjhattaṃ abhinivisitvā bahiddhā vuṭṭhāti nāma.",
  "anya-e0102n:1812_2": "Esa nayo bahiddhā abhinivisitvā bahiddhā ca ajjhattā ca vuṭṭhānepi.",
  "anya-e0102n:1813_0": "785.",
  "anya-e0102n:1813_1": "Aparo āditova rūpe abhinivisati,",
  "anya-e0102n:1813_2": "abhinivisitvā bhūtarūpañca upādārūpañca rāsiṃ katvā passati.",
  "anya-e0102n:1813_3": "Yasmā pana na suddharūpadassanamatteneva vuṭṭhānaṃ hoti,",
  "anya-e0102n:1813_4": "arūpampi daṭṭhabbameva.",
  "anya-e0102n:1813_5": "Tasmā taṃ rūpaṃ ārammaṇaṃ katvā uppannaṃ vedanaṃ saññaṃ saṅkhāre viññāṇañca “idaṃ arūpa”nti arūpaṃ passati.",
  "anya-e0102n:1813_6": "So kālena rūpaṃ sammasati,",
  "anya-e0102n:1813_7": "kālena arūpaṃ.",
  "anya-e0102n:1813_8": "Tassevaṃ sammasato rūpasammasanakāle vipassanā maggena saddhiṃ ghaṭiyati,",
  "anya-e0102n:1813_9": "ayaṃ rūpe abhinivisitvā rūpā vuṭṭhāti nāma.",
  "anya-e0102n:1814_0": "Sace panassa arūpasammasanakāle vipassanā maggena saddhiṃ ghaṭiyati,",
  "anya-e0102n:1814_1": "ayaṃ arūpe abhinivisitvā arūpā vuṭṭhāti nāma.",
  "anya-e0102n:1814_2": "Esa nayo arūpe abhinivisitvā arūpā ca rūpā ca vuṭṭhānepi.",
  "anya-e0102n:1815_0": "786.",
  "anya-e0102n:1815_1": "“Yaṃkiñci samudayadhammaṃ,",
  "anya-e0102n:1815_2": "sabbaṃ taṃ nirodhadhamma”nti evaṃ abhinivisitvā evameva vuṭṭhānakāle pana ekappahārena pañcahi khandhehi vuṭṭhāti nāma.",
  "anya-e0102n:1816_0": "787.",
  "anya-e0102n:1816_1": "Eko āditova aniccato saṅkhāre sammasati.",
  "anya-e0102n:1816_2": "Yasmā pana na aniccato sammasanamatteneva vuṭṭhānaṃ hoti,",
  "anya-e0102n:1816_3": "dukkhatopi anattatopi sammasitabbameva,",
  "anya-e0102n:1816_4": "tasmā dukkhatopi anattatopi sammasati.",
  "anya-e0102n:1816_5": "Tassevaṃ paṭipannassa aniccato sammasanakāle vuṭṭhānaṃ hoti,",
  "anya-e0102n:1816_6": "ayaṃ aniccato abhinivisitvā aniccato vuṭṭhāti nāma.",
  "anya-e0102n:1817_0": "Sace panassa dukkhato anattato sammasanakāle vuṭṭhānaṃ hoti,",
  "anya-e0102n:1817_1": "ayaṃ aniccato abhinivisitvā dukkhato,",
  "anya-e0102n:1817_2": "anattato vuṭṭhāti nāma.",
  "anya-e0102n:1817_3": "Esa nayo dukkhato anattato abhinivisitvā sesavuṭṭhānesupi.",
  "anya-e0102n:1818_0": "788.",
  "anya-e0102n:1818_1": "Ettha ca yopi aniccato abhiniviṭṭho,",
  "anya-e0102n:1818_2": "yopi dukkhato,",
  "anya-e0102n:1818_3": "yopi anattato,",
  "anya-e0102n:1818_4": "vuṭṭhānakāle ca aniccato vuṭṭhānaṃ hoti.",
  "anya-e0102n:1818_5": "Tayopi janā adhimokkhabahulā honti,",
  "anya-e0102n:1818_6": "saddhindriyaṃ paṭilabhanti,",
  "anya-e0102n:1818_7": "animittavimokkhena vimuccanti,",
  "anya-e0102n:1818_8": "paṭhamamaggakkhaṇe saddhānusārino honti,",
  "anya-e0102n:1818_9": "sattasu ṭhānesu saddhāvimuttā.",
  "anya-e0102n:1818_10": "Sace pana dukkhato vuṭṭhānaṃ hoti,",
  "anya-e0102n:1818_11": "tayopi janā passaddhibahulā honti,",
  "anya-e0102n:1818_12": "samādhindriyaṃ paṭilabhanti,",
  "anya-e0102n:1818_13": "appaṇihitavimokkhena vimuccanti,",
  "anya-e0102n:1818_14": "sabbattha kāyasakkhino honti.",
  "anya-e0102n:1818_15": "Yassa panettha arūpajjhānaṃ pādakaṃ,",
  "anya-e0102n:1818_16": "so aggaphale ubhatobhāgavimutto hoti.",
  "anya-e0102n:1818_17": "Atha nesaṃ anattato vuṭṭhānaṃ hoti,",
  "anya-e0102n:1818_18": "tayopi janā vedabahulā honti,",
  "anya-e0102n:1818_19": "paññindriyaṃ paṭilabhanti,",
  "anya-e0102n:1818_20": "suññatavimokkhena vimuccanti,",
  "anya-e0102n:1818_21": "paṭhamamaggakkhaṇe dhammānusārino honti,",
  "anya-e0102n:1818_22": "chasu ṭhānesu diṭṭhippattā aggaphale paññāvimuttāti.",
  "anya-e0102n:1819_0": "789.",
  "anya-e0102n:1819_1": "Idāni saddhiṃ purimapacchimañāṇehi imissā vuṭṭhānagāminiyā vipassanāya āvibhāvatthaṃ dvādasa upamā veditabbā.",
  "anya-e0102n:1819_2": "Tāsaṃ idaṃ uddānaṃ –",
  "anya-e0102n:1820_0": "“Vaggulī kaṇhasappo ca, gharaṃ go yakkhi dārako;",
  "anya-e0102n:1821_0": "Khuddaṃ pipāsaṃ sītuṇhaṃ, andhakāraṃ visena cā”ti.",
  "anya-e0102n:1822_0": "Imā ca upamā bhayatupaṭṭhānato pabhuti yattha katthaci ñāṇe ṭhatvā āharituṃ vaṭṭeyyuṃ.",
  "anya-e0102n:1822_1": "Imasmiṃ pana ṭhāne āhariyamānāsu bhayatupaṭṭhānato yāva phalañāṇaṃ sabbaṃ pākaṭaṃ hoti,",
  "anya-e0102n:1822_2": "tasmā idheva āharitabbāti vuttā.",
  "anya-e0102n:1823_0": "790.",
  "anya-e0102n:1823_1": "Vaggulīti ekā kira vaggulī “ettha pupphaṃ vā phalaṃ vā labhissāmī”ti pañcasākhe madhukarukkhe nilīyitvā",
  "anya-e0102n:1823_2": "ekaṃ sākhaṃ parāmasitvā na tattha kiñci pupphaṃ phalaṃ vā gayhupagaṃ addasa.",
  "anya-e0102n:1823_3": "Yathā ca ekaṃ,",
  "anya-e0102n:1823_4": "evaṃ dutiyaṃ, tatiyaṃ,",
  "anya-e0102n:1823_5": "catutthaṃ.",
  "anya-e0102n:1823_6": "Pañcamampi sākhaṃ parāmasitvā nāddasa.",
  "anya-e0102n:1823_7": "Sā “aphalo vatāyaṃ rukkho,",
  "anya-e0102n:1823_8": "natthettha kiñci gayhupaga”nti tasmiṃ rukkhe ālayaṃ vissajjetvā ujukāya sākhāya āruyha viṭapantarena",
  "anya-e0102n:1823_9": "sīsaṃ nīharitvā uddhaṃ ulloketvā ākāse uppatitvā aññasmiṃ phalarukkhe nilīyati.",
  "anya-e0102n:1824_0": "Tattha vagguli viya yogāvacaro daṭṭhabbo,",
  "anya-e0102n:1824_1": "pañcasākho madhukarukkho viya pañcupādānakkhandhā,",
  "anya-e0102n:1824_2": "tattha vagguliyā nilīyanaṃ viya yogino khandhapañcake abhiniveso,",
  "anya-e0102n:1824_3": "tassā ekekaṃ sākhaṃ parāmasitvā kiñci gayhupagaṃ adisvā avasesasākhāparāmasanaṃ viya yogino rūpakkhandhaṃ",
  "anya-e0102n:1824_4": "sammasitvā tattha kiñci gayhupagaṃ adisvā avasesakkhandhasammasanaṃ,",
  "anya-e0102n:1824_5": "tassā “aphalo vatāyaṃ rukkho”ti rukkhe ālayavissajjanaṃ viya yogino pañcasupi khandhesu aniccalakkhaṇādidassanavasena",
  "anya-e0102n:1824_6": "nibbinnassa muñcitukamyatādiñāṇattayaṃ,",
  "anya-e0102n:1824_7": "tassā ujukāya sākhāya upari ārohanaṃ viya yogino anulomaṃ,",
  "anya-e0102n:1824_8": "sīsaṃ nīharitvā uddhaṃ ullokanaṃ viya gotrabhuñāṇaṃ,",
  "anya-e0102n:1824_9": "ākāse uppatanaṃ viya maggañāṇaṃ,",
  "anya-e0102n:1824_10": "aññasmiṃ phalarukkhe nilīyanaṃ viya phalañāṇaṃ.",
  "anya-e0102n:1825_0": "791.",
  "anya-e0102n:1825_1": "Kaṇhasappupamā paṭisaṅkhāñāṇe vuttāva.",
  "anya-e0102n:1825_2": "Upamāsaṃsandane panettha sappavissajjanaṃ viya gotrabhuñāṇaṃ,",
  "anya-e0102n:1825_3": "muñcitvā āgatamaggaṃ olokentassa ṭhānaṃ viya maggañāṇaṃ,",
  "anya-e0102n:1825_4": "gantvā abhayaṭṭhāne ṭhānaṃ viya phalañāṇanti ayaṃ viseso.",
  "anya-e0102n:1826_0": "792.",
  "anya-e0102n:1826_1": "Gharanti gharasāmike kira sāyaṃ bhuñjitvā sayanaṃ āruyha niddaṃ okkante gharaṃ ādittaṃ,",
  "anya-e0102n:1826_2": "so pabujjhitvā aggiṃ disvā “bhīto sādhu vatassa sace aḍayhamāno nikkhameyya”nti olokayamāno maggaṃ disvā nikkhamitvā vegena khemaṭṭhānaṃ gantvā ṭhito.",
  "anya-e0102n:1826_3": "Tattha gharasāmikassa bhuñjitvā sayanaṃ āruyha niddokkamanaṃ viya bālaputhujjanassa khandhapañcake “ahaṃ mamā”ti gahaṇaṃ.",
  "anya-e0102n:1826_4": "Pabujjhitvā aggiṃ disvā bhītakālo viya sammāpaṭipadaṃ paṭipajjitvā lakkhaṇaṃ disvā bhayatupaṭṭhānañāṇaṃ,",
  "anya-e0102n:1826_5": "nikkhamanamaggaṃ olokanaṃ viya muñcitukamyatāñāṇaṃ,",
  "anya-e0102n:1826_6": "maggadassanaṃ viya anulomaṃ,",
  "anya-e0102n:1826_7": "nikkhamanaṃ viya gotrabhuñāṇaṃ,",
  "anya-e0102n:1826_8": "vegena gamanaṃ viya maggañāṇaṃ,",
  "anya-e0102n:1826_9": "khemaṭṭhāne ṭhānaṃ viya phalañāṇaṃ.",
  "anya-e0102n:1827_0": "793.",
  "anya-e0102n:1827_1": "Goti ekassa kira kassakassa rattibhāge niddaṃ okkantassa vajaṃ bhinditvā goṇā palātā,",
  "anya-e0102n:1827_2": "so paccūsasamaye tattha gantvā olokento tesaṃ palātabhāvaṃ ñatvā anupadaṃ gantvā rañño goṇe addasa.",
  "anya-e0102n:1827_3": "Te “mayhaṃ goṇā”ti sallakkhetvā āharanto pabhātakāle “na ime mayhaṃ goṇā,",
  "anya-e0102n:1827_4": "rañño goṇā”ti sañjānitvā “yāva maṃ ‘coro aya’nti gahetvā rājapurisā na anayabyasanaṃ pāpenti,",
  "anya-e0102n:1827_5": "tāvadeva palāyissāmī”ti bhīto goṇe pahāya vegena palāyitvā nibbhayaṭṭhāne aṭṭhāsi.",
  "anya-e0102n:1827_6": "Tattha “mayhaṃ goṇā”ti rājagoṇānaṃ gahaṇaṃ viya bālaputhujjanassa “ahaṃ mamā”ti khandhānaṃ gahaṇaṃ,",
  "anya-e0102n:1827_7": "pabhāte “rājagoṇā”ti sañjānanaṃ viya yogino tilakkhaṇavasena khandhānaṃ “aniccā dukkhā anattā”ti sañjānanaṃ,",
  "anya-e0102n:1827_8": "bhītakālo viya bhayatupaṭṭhānañāṇaṃ,",
  "anya-e0102n:1827_9": "vissajjitvā gantukāmatā viya muñcitukamyatā,",
  "anya-e0102n:1827_10": "vissajjanaṃ viya gotrabhu,",
  "anya-e0102n:1827_11": "palāyanaṃ viya maggo,",
  "anya-e0102n:1827_12": "palāyitvā abhayadese ṭhānaṃ viya phalaṃ.",
  "anya-e0102n:1828_0": "794.",
  "anya-e0102n:1828_1": "Yakkhīti eko kira puriso yakkhiniyā saddhiṃ saṃvāsaṃ kappesi,",
  "anya-e0102n:1828_2": "sā rattibhāge “sutto aya”nti mantvā āmakasusānaṃ gantvā manussamaṃsaṃ khādati.",
  "anya-e0102n:1828_3": "So “kuhiṃ esā gacchatī”ti anubandhitvā manussamaṃsaṃ khādamānaṃ disvā tassā amanussibhāvaṃ ñatvā “yāva maṃ na khādati,",
  "anya-e0102n:1828_4": "tāva palāyissāmī”ti bhīto vegena palāyitvā khemaṭṭhāne aṭṭhāsi.",
  "anya-e0102n:1828_5": "Tattha yakkhiniyā saddhiṃ saṃvāso viya khandhānaṃ “ahaṃ mamā”ti gahaṇaṃ,",
  "anya-e0102n:1828_6": "susāne manussamaṃsaṃ khādamānaṃ disvā “yakkhinī aya”nti jānanaṃ viya khandhānaṃ tilakkhaṇaṃ disvā aniccādibhāvajānanaṃ,",
  "anya-e0102n:1828_7": "bhītakālo viya bhayatupaṭṭhānaṃ,",
  "anya-e0102n:1828_8": "palāyitukāmatā viya muñcitukamyatā,",
  "anya-e0102n:1828_9": "susānavijahanaṃ viya gotrabhu,",
  "anya-e0102n:1828_10": "vegena palāyanaṃ viya maggo,",
  "anya-e0102n:1828_11": "abhayadese ṭhānaṃ viya phalaṃ.",
  "anya-e0102n:1829_0": "795.",
  "anya-e0102n:1829_1": "Dārakoti ekā kira puttagiddhinī itthī,",
  "anya-e0102n:1829_2": "sā uparipāsāde nisinnāva antaravīthiyaṃ dārakasaddaṃ sutvā “putto nu kho me kenaci viheṭhiyatī”ti vegasā",
  "anya-e0102n:1829_3": "gantvā “attano putto”ti saññāya paraputtaṃ aggahesi.",
  "anya-e0102n:1829_4": "Sā “paraputto aya”nti sañjānitvā ottappamānā ito cito ca oloketvā “mā heva maṃ koci ‘dārakacorī aya’nti",
  "anya-e0102n:1829_5": "vadeyyā”ti dārakaṃ tattheva oropetvā puna vegasā pāsādaṃ āruyha nisīdi.",
  "anya-e0102n:1829_6": "Tattha attano puttasaññāya paraputtassa gahaṇaṃ viya “ahaṃ mamā”ti pañcakkhandhagahaṇaṃ,",
  "anya-e0102n:1829_7": "“paraputto aya”nti sañjānanaṃ viya tilakkhaṇavasena “nāhaṃ,",
  "anya-e0102n:1829_8": "na mamā”ti sañjānanaṃ,",
  "anya-e0102n:1829_9": "ottappanaṃ viya bhayatupaṭṭhānaṃ,",
  "anya-e0102n:1829_10": "ito cito ca olokanaṃ viya muñcitukamyatāñāṇaṃ,",
  "anya-e0102n:1829_11": "tattheva dārakassa oropanaṃ viya anulomaṃ,",
  "anya-e0102n:1829_12": "oropetvā antaravīthiyaṃ ṭhitakālo viya gotrabhu,",
  "anya-e0102n:1829_13": "pāsādārūhanaṃ viya maggo,",
  "anya-e0102n:1829_14": "āruyha nisīdanaṃ viya phalaṃ.",
  "anya-e0102n:1830_0": "796.",
  "anya-e0102n:1830_1": "Khuddaṃ pipāsaṃ sītuṇhaṃ,",
  "anya-e0102n:1830_2": "andhakāraṃ visena cāti imā pana cha upamā vuṭṭhānagāminiyā vipassanāya ṭhitassa lokuttaradhammābhimukhaninnapoṇapabbhārabhāvadassanatthaṃ vuttā.",
  "anya-e0102n:1830_3": "Yathā hi khuddāya abhibhūto sujighacchito puriso sādurasaṃ bhojanaṃ pattheti,",
  "anya-e0102n:1830_4": "evamevāyaṃ saṃsāravaṭṭajighacchāya phuṭṭho yogāvacaro amatarasaṃ kāyagatāsatibhojanaṃ pattheti.",
  "anya-e0102n:1831_0": "Yathā ca pipāsito puriso parisussamānakaṇṭhamukho anekaṅgasambhāraṃ pānakaṃ pattheti,",
  "anya-e0102n:1831_1": "evamevāyaṃ saṃsāravaṭṭapipāsāya phuṭṭho yogāvacaro ariyaṃ aṭṭhaṅgikamaggapānakaṃ pattheti.",
  "anya-e0102n:1832_0": "Yathā pana sītasamphuṭṭho puriso uṇhaṃ pattheti,",
  "anya-e0102n:1832_1": "evamevāyaṃ saṃsāravaṭṭe taṇhāsinehasītena phuṭṭho yogāvacaro kilesasantāpakaṃ maggatejaṃ pattheti.",
  "anya-e0102n:1833_0": "Yathā ca uṇhasamphuṭṭho puriso sītaṃ pattheti,",
  "anya-e0102n:1833_1": "evamevāyaṃ saṃsāravaṭṭe ekādasaggisantāpasantatto yogāvacaro ekādasaggivūpasamaṃ nibbānaṃ pattheti.",
  "anya-e0102n:1834_0": "Yathā pana andhakārapareto puriso ālokaṃ pattheti,",
  "anya-e0102n:1834_1": "evamevāyaṃ avijjandhakārena onaddhapariyonaddho yogāvacaro ñāṇālokaṃ maggabhāvanaṃ pattheti.",
  "anya-e0102n:1835_0": "Yathā ca visasamphuṭṭho puriso visaghātanaṃ bhesajjaṃ pattheti,",
  "anya-e0102n:1835_1": "evamevāyaṃ kilesavisasamphuṭṭho yogāvacaro kilesavisanimmathanaṃ amatosadhaṃ nibbānaṃ pattheti.",
  "anya-e0102n:1835_2": "Tena vuttaṃ –",
  "anya-e0102n:1835_3": "“tassevaṃ jānato evaṃ passato tīsu bhavesu…pe…",
  "anya-e0102n:1835_4": "navasu sattāvāsesu cittaṃ patilīyati patikuṭati pativattati na sampasāriyati.",
  "anya-e0102n:1835_5": "Upekkhā vā pāṭikulyatā vā saṇṭhāti.",
  "anya-e0102n:1835_6": "Seyyathāpi nāma padumapalāse īsakapoṇe”ti sabbaṃ pubbe vuttanayeneva veditabbaṃ.",
  "anya-e0102n:1836_0": "797. Ettāvatā ca panesa patilīnacaro nāma hoti, yaṃ sandhāya vuttaṃ –",
  "anya-e0102n:1837_0": "“Patilīnacarassa bhikkhuno,",
  "anya-e0102n:1838_0": "Bhajamānassa vivittamāsanaṃ;",
  "anya-e0102n:1839_0": "Sāmaggiyamāhu tassa taṃ,",
  "anya-e0102n:1840_0": "Yo attānaṃ bhavane na dassaye”ti. ;",
  "anya-e0102n:1841_0": "Evamidaṃ saṅkhārupekkhāñāṇaṃ yogino patilīnacarabhāvaṃ niyametvā uttari ariyamaggassāpi bojjhaṅgamaggaṅgajhānaṅgapaṭipadāvimokkhavisesaṃ niyameti.",
  "anya-e0102n:1841_1": "Keci hi therā bojjhaṅgamaggaṅgajhānaṅgānaṃ visesaṃ pādakajjhānaṃ niyametīti vadanti.",
  "anya-e0102n:1841_2": "Keci vipassanāya ārammaṇabhūtā khandhā niyamentīti vadanti.",
  "anya-e0102n:1841_3": "Keci puggalajjhāsayo niyametīti vadanti.",
  "anya-e0102n:1841_4": "Tesampi vādesu ayaṃ pubbabhāgavuṭṭhānagāminivipassanāva niyametīti veditabbā.",
  "anya-e0102n:1842_0": "798.",
  "anya-e0102n:1842_1": "Tatrāyaṃ anupubbikathā –",
  "anya-e0102n:1842_2": "vipassanāniyamena hi sukkhavipassakassa uppannamaggopi,",
  "anya-e0102n:1842_3": "samāpattilābhino jhānaṃ pādakaṃ akatvā uppannamaggopi,",
  "anya-e0102n:1842_4": "paṭhamajjhānaṃ pādakaṃ katvā pakiṇṇakasaṅkhāre sammasitvā uppāditamaggopi paṭhamajjhānikāva honti.",
  "anya-e0102n:1842_5": "Sabbesu satta bojjhaṅgāni aṭṭha maggaṅgāni pañca jhānaṅgāni honti.",
  "anya-e0102n:1842_6": "Tesaṃ hi pubbabhāgavipassanā somanassasahagatāpi upekkhāsahagatāpi hutvā vuṭṭhānakāle saṅkhārupekkhābhāvaṃ patvā somanassasahagatā hoti.",
  "anya-e0102n:1842_7": "Pañcakanaye dutiyatatiyacatutthajjhānāni pādakāni katvā uppāditamaggesu yathākkameneva jhānaṃ caturaṅgikaṃ tivaṅgikaṃ duvaṅgikañca hoti.",
  "anya-e0102n:1842_8": "Sabbesu pana satta maggaṅgāni honti.",
  "anya-e0102n:1842_9": "Catutthe cha bojjhaṅgāni.",
  "anya-e0102n:1842_10": "Ayaṃ viseso pādakajjhānaniyamena ceva vipassanāniyamena ca hoti.",
  "anya-e0102n:1842_11": "Tesampi hi pubbabhāgavipassanā somanassasahagatāpi upekkhāsahagatāpi hoti.",
  "anya-e0102n:1842_12": "Vuṭṭhānagāminī somanassasahagatāva.",
  "anya-e0102n:1842_13": "Pañcamajjhānaṃ pādakaṃ katvā nibbattitamagge pana upekkhācittekaggatāvasena dve jhānaṅgāni bojjhaṅgamaggaṅgāni cha satta ceva.",
  "anya-e0102n:1842_14": "Ayampi viseso ubhayaniyamavasena hoti.",
  "anya-e0102n:1842_15": "Imasmiṃ hi naye pubbabhāgavipassanā somanassasahagatā vā upekkhāsahagatā vā hoti.",
  "anya-e0102n:1842_16": "Vuṭṭhānagāminī upekkhāsahagatāva.",
  "anya-e0102n:1842_17": "Arūpajjhānāni pādakaṃ katvā uppāditamaggepi eseva nayo.",
  "anya-e0102n:1842_18": "Evaṃ pādakajjhānato vuṭṭhāya yekeci saṅkhāre sammasitvā nibbattitamaggassa āsannapadese vuṭṭhitasamāpatti",
  "anya-e0102n:1842_19": "attano sadisabhāvaṃ karoti bhūmivaṇṇo viya godhāvaṇṇassa.",
  "anya-e0102n:1843_0": "799.",
  "anya-e0102n:1843_1": "Dutiyattheravāde pana yato yato samāpattito vuṭṭhāya ye ye samāpattidhamme sammasitvā maggo nibbattito hoti,",
  "anya-e0102n:1843_2": "taṃtaṃsamāpattisadisova hoti.",
  "anya-e0102n:1843_3": "Tatrāpi ca vipassanāniyamo vuttanayeneva veditabbo.",
  "anya-e0102n:1844_0": "800.",
  "anya-e0102n:1844_1": "Tatiyattheravāde attano attano ajjhāsayānurūpena yaṃ yaṃ jhānaṃ pādakaṃ katvā ye ye jhānadhamme sammasitvā maggo nibbattito,",
  "anya-e0102n:1844_2": "taṃtaṃjhānasadisova hoti.",
  "anya-e0102n:1844_3": "Pādakajjhānaṃ pana sammasitajjhānaṃ vā vinā ajjhāsayamatteneva taṃ na ijjhati.",
  "anya-e0102n:1844_4": "Svāyamattho nandakovādasuttena dīpetabbo.",
  "anya-e0102n:1844_5": "Etthāpi ca vipassanāniyamo vuttanayeneva veditabbo.",
  "anya-e0102n:1844_6": "Evaṃ tāva saṅkhārupekkhā bojjhaṅgamaggaṅgajhānaṅgāni niyametīti veditabbā.",
  "anya-e0102n:1845_0": "801.",
  "anya-e0102n:1845_1": "Sace panāyaṃ ādito kilese vikkhambhayamānā dukkhena sappayogena sasaṅkhārena vikkhambhetuṃ asakkhi,",
  "anya-e0102n:1845_2": "dukkhāpaṭipadā nāma hoti.",
  "anya-e0102n:1845_3": "Vipariyāyena sukhāpaṭipadā.",
  "anya-e0102n:1845_4": "Kilese pana vikkhambhetvā vipassanāparivāsaṃ maggapātubhāvaṃ saṇikaṃ kurumānā dandhābhiññā nāma hoti.",
  "anya-e0102n:1845_5": "Vipariyāyena khippābhiññā.",
  "anya-e0102n:1845_6": "Iti ayaṃ saṅkhārupekkhā āgamanīyaṭṭhāne ṭhatvā attano attano maggassa nāmaṃ deti.",
  "anya-e0102n:1845_7": "Tena maggo cattāri nāmāni labhati.",
  "anya-e0102n:1846_0": "Sā panāyaṃ paṭipadā kassaci bhikkhuno nānā hoti,",
  "anya-e0102n:1846_1": "kassaci catūsupi maggesu ekāva.",
  "anya-e0102n:1846_2": "Buddhānaṃ pana cattāropi maggā sukhāpaṭipadā khippābhiññāva ahesuṃ.",
  "anya-e0102n:1846_3": "Tathā dhammasenāpatissa.",
  "anya-e0102n:1846_4": "Mahāmoggallānattherassa pana paṭhamamaggo sukhāpaṭipado khippābhiñño ahosi.",
  "anya-e0102n:1846_5": "Upari tayo dukkhāpaṭipadā dandhābhiññā.",
  "anya-e0102n:1846_6": "Yathā ca paṭipadā,",
  "anya-e0102n:1846_7": "evaṃ adhipatayopi kassaci bhikkhuno catūsu maggesu nānā honti.",
  "anya-e0102n:1846_8": "Kassaci catūsupi ekāva.",
  "anya-e0102n:1846_9": "Evaṃ saṅkhārupekkhā paṭipadāvisesaṃ niyameti.",
  "anya-e0102n:1846_10": "Yathā pana vimokkhavisesaṃ niyameti,",
  "anya-e0102n:1846_11": "taṃ pubbe vuttameva.",
  "anya-e0102n:1847_0": "802.",
  "anya-e0102n:1847_1": "Apica maggo nāma pañcahi kāraṇehi nāmaṃ labhati sarasena vā paccanīkena vā saguṇena vā ārammaṇena vā āgamanena vā.",
  "anya-e0102n:1847_2": "Sace hi saṅkhārupekkhā aniccato saṅkhāre sammasitvā vuṭṭhāti,",
  "anya-e0102n:1847_3": "animittavimokkhena vimuccati.",
  "anya-e0102n:1847_4": "Sace dukkhato sammasitvā vuṭṭhāti,",
  "anya-e0102n:1847_5": "appaṇihitavimokkhena vimuccati.",
  "anya-e0102n:1847_6": "Sace anattato sammasitvā vuṭṭhāti,",
  "anya-e0102n:1847_7": "suññatavimokkhena vimuccati.",
  "anya-e0102n:1847_8": "Idaṃ sarasato nāmaṃ nāma.",
  "anya-e0102n:1848_0": "Yasmā panesa aniccānupassanāya saṅkhārānaṃ ghanavinibbhogaṃ katvā niccanimittadhuvanimittasassatanimittāni pajahanto āgato,",
  "anya-e0102n:1848_1": "tasmā animitto.",
  "anya-e0102n:1848_2": "Dukkhānupassanāya pana sukhasaññaṃ pahāya paṇidhiṃ patthanaṃ sukkhāpetvā āgatattā appaṇihito.",
  "anya-e0102n:1848_3": "Anattānupassanāya attasattapuggalasaññaṃ pahāya saṅkhārānaṃ suññato diṭṭhattā suññatoti idaṃ paccanīkato nāmaṃ nāma.",
  "anya-e0102n:1849_0": "Rāgādīhi panesa suññattā suññato,",
  "anya-e0102n:1849_1": "rūpanimittādīnaṃ rāganimittādīnaññeva vā abhāvena animitto,",
  "anya-e0102n:1849_2": "rāgapaṇidhiādīnaṃ abhāvato appaṇihitoti idamassa saguṇato nāmaṃ.",
  "anya-e0102n:1850_0": "Svāyaṃ suññaṃ animittaṃ appaṇihitañca nibbānaṃ ārammaṇaṃ karotītipi suññato animitto appaṇihitoti vuccati.",
  "anya-e0102n:1850_1": "Idamassa ārammaṇato nāmaṃ.",
  "anya-e0102n:1851_0": "803.",
  "anya-e0102n:1851_1": "Āgamanaṃ pana duvidhaṃ vipassanāgamanaṃ maggāgamanañca.",
  "anya-e0102n:1851_2": "Tattha magge vipassanāgamanaṃ labhati,",
  "anya-e0102n:1851_3": "phale maggāgamanaṃ.",
  "anya-e0102n:1851_4": "Anattānupassanā hi suññatā nāma,",
  "anya-e0102n:1851_5": "suññatavipassanāya maggo suññato,",
  "anya-e0102n:1851_6": "aniccānupassanā animittā nāma,",
  "anya-e0102n:1851_7": "animittavipassanāya maggo animitto.",
  "anya-e0102n:1851_8": "Idaṃ pana nāmaṃ na abhidhammapariyāyena labbhati,",
  "anya-e0102n:1851_9": "suttantapariyāyena labbhati.",
  "anya-e0102n:1851_10": "Tatra hi gotrabhuñāṇaṃ animittaṃ nibbānaṃ ārammaṇaṃ katvā animittanāmakaṃ hutvā sayaṃ āgamanīyaṭṭhāne ṭhatvā maggassa nāmaṃ detīti vadanti.",
  "anya-e0102n:1851_11": "Tena maggo animittoti vutto.",
  "anya-e0102n:1851_12": "Maggāgamanena pana phalaṃ animittanti yujjatiyeva.",
  "anya-e0102n:1851_13": "Dukkhānupassanā saṅkhāresu paṇidhiṃ sukkhāpetvā āgatattā appaṇihitā nāma,",
  "anya-e0102n:1851_14": "appaṇihitavipassanāya maggo appaṇihito,",
  "anya-e0102n:1851_15": "appaṇihitamaggassa phalaṃ appaṇihitaṃ.",
  "anya-e0102n:1851_16": "Evaṃ vipassanā attano nāmaṃ maggassa deti,",
  "anya-e0102n:1851_17": "maggo phalassāti idaṃ āgamanato nāmaṃ.",
  "anya-e0102n:1851_18": "Evamayaṃ saṅkhārupekkhā vimokkhavisesaṃ niyametīti.",
  "anya-e0102n:1852_0": "Saṅkhārupekkhāñāṇaṃ niṭṭhitaṃ.",
  "anya-e0102n:1853_0": "Anulomañāṇakathā",
  "anya-e0102n:1854_0": "804.",
  "anya-e0102n:1854_1": "Tassa taṃ saṅkhārupekkhāñāṇaṃ āsevantassa bhāventassa bahulīkarontassa adhimokkhasaddhā balavatarā nibbattati,",
  "anya-e0102n:1854_2": "vīriyaṃ supaggahitaṃ hoti,",
  "anya-e0102n:1854_3": "sati sūpaṭṭhitā,",
  "anya-e0102n:1854_4": "cittaṃ susamāhitaṃ,",
  "anya-e0102n:1854_5": "tikkhatarā saṅkhārupekkhā uppajjati.",
  "anya-e0102n:1854_6": "Tassa “dāni maggo uppajjissatī”ti saṅkhārupekkhā saṅkhāre aniccāti vā dukkhāti vā anattāti vā sammasitvā bhavaṅgaṃ otarati.",
  "anya-e0102n:1854_7": "Bhavaṅgānantaraṃ saṅkhārupekkhāya katanayeneva saṅkhāre aniccāti vā dukkhāti vā anattāti vā ārammaṇaṃ kurumānaṃ uppajjati manodvārāvajjanaṃ.",
  "anya-e0102n:1854_8": "Tato bhavaṅgaṃ āvaṭṭetvā uppannassa tassa kiriyacittassānantaraṃ avīcikaṃ cittasantatiṃ anuppabandhamānaṃ",
  "anya-e0102n:1854_9": "tatheva saṅkhāre ārammaṇaṃ katvā uppajjati paṭhamaṃ javanacittaṃ,",
  "anya-e0102n:1854_10": "yaṃ parikammanti vuccati.",
  "anya-e0102n:1854_11": "Tadanantaraṃ tatheva saṅkhāre ārammaṇaṃ katvā uppajjati dutiyaṃ javanacittaṃ,",
  "anya-e0102n:1854_12": "yaṃ upacāranti vuccati.",
  "anya-e0102n:1854_13": "Tadanantarampi tatheva saṅkhāre ārammaṇaṃ katvā uppajjati tatiyaṃ javanacittaṃ,",
  "anya-e0102n:1854_14": "yaṃ anulomanti vuccati.",
  "anya-e0102n:1854_15": "Idaṃ nesaṃ pāṭiyekkaṃ nāmaṃ.",
  "anya-e0102n:1855_0": "Avisesena pana tividhampetaṃ āsevanantipi parikammantipi upacārantipi anulomantipi vattuṃ vaṭṭati.",
  "anya-e0102n:1855_1": "Kissānulomaṃ?",
  "anya-e0102n:1855_2": "Purimabhāgapacchimabhāgānaṃ.",
  "anya-e0102n:1855_3": "Tañhi purimānaṃ aṭṭhannaṃ vipassanāñāṇānaṃ tathakiccatāya ca anulometi,",
  "anya-e0102n:1855_4": "upari ca sattatiṃsāya bodhipakkhiyadhammānaṃ.",
  "anya-e0102n:1855_5": "Tañhi aniccalakkhaṇādivasena saṅkhāre ārabbha pavattattā,",
  "anya-e0102n:1855_6": "“udayabbayavantānaṃyeva vata dhammānaṃ udayabbayañāṇaṃ uppādavaye addasā”ti ca,",
  "anya-e0102n:1855_7": "“bhaṅgavantānaṃyeva vata bhaṅgānupassanaṃ bhaṅgaṃ addasā”ti ca,",
  "anya-e0102n:1855_8": "“sabhayaṃyeva vata bhayatupaṭṭhānassa bhayato upaṭṭhita”nti ca,",
  "anya-e0102n:1855_9": "“sādīnaveyeva vata ādīnavānupassanaṃ ādīnavaṃ addasā”ti ca,",
  "anya-e0102n:1855_10": "“nibbinditabbeyeva vata nibbidāñāṇaṃ nibbinna”nti ca,",
  "anya-e0102n:1855_11": "“muñcitabbamhiyeva vata muñcitukamyatāñāṇaṃ muñcitukāmaṃ jāta”nti ca,",
  "anya-e0102n:1855_12": "“paṭisaṅkhātabbaṃyeva vata paṭisaṅkhāñāṇena paṭisaṅkhāta”nti ca,",
  "anya-e0102n:1855_13": "“upekkhitabbaṃyeva vata saṅkhārupekkhāya upekkhita”nti ca atthato vadamānaṃ viya imesañca aṭṭhannaṃ ñāṇānaṃ tathakiccatāya anulometi,",
  "anya-e0102n:1855_14": "upari ca sattatiṃsāya bodhipakkhiyadhammānaṃ tāya paṭipattiyā pattabbattā.",
  "anya-e0102n:1856_0": "Yathā hi dhammiko rājā vinicchayaṭṭhāne nisinno vohārikamahāmattānaṃ vinicchayaṃ sutvā agatigamanaṃ pahāya",
  "anya-e0102n:1856_1": "majjhatto hutvā “evaṃ hotū”ti anumodamāno tesañca vinicchayassa anulometi,",
  "anya-e0102n:1856_2": "porāṇassa ca rājadhammassa,",
  "anya-e0102n:1856_3": "evaṃsampadamidaṃ veditabbaṃ.",
  "anya-e0102n:1856_4": "Rājā viya hi anulomañāṇaṃ,",
  "anya-e0102n:1856_5": "aṭṭha vohārikamahāmattā viya aṭṭha ñāṇāni,",
  "anya-e0102n:1856_6": "porāṇo rājadhammo viya sattatiṃsa bodhipakkhiyā.",
  "anya-e0102n:1856_7": "Tattha yathā rājā “evaṃ hotū”ti vadamāno vohārikānañca vinicchayassa,",
  "anya-e0102n:1856_8": "rājadhammassa ca anulometi,",
  "anya-e0102n:1856_9": "evamidaṃ aniccādivasena saṅkhāre ārabbha uppajjamānaṃ aṭṭhannañca ñāṇānaṃ tathakiccatāya anulometi,",
  "anya-e0102n:1856_10": "upari ca sattatiṃsāya bodhipakkhiyadhammānaṃ.",
  "anya-e0102n:1856_11": "Teneva saccānulomikañāṇanti vuccatīti.",
  "anya-e0102n:1857_0": "Anulomañāṇaṃ niṭṭhitaṃ.",
  "anya-e0102n:1858_0": "Vuṭṭhānagāminīvipassanākathā",
  "anya-e0102n:1859_0": "805.",
  "anya-e0102n:1859_1": "Idañca pana anulomañāṇaṃ saṅkhārārammaṇāya vuṭṭhānagāminiyā vipassanāya pariyosānaṃ hoti.",
  "anya-e0102n:1859_2": "Sabbena sabbaṃ pana gotrabhuñāṇaṃ vuṭṭhānagāminiyā vipassanāya pariyosānaṃ.",
  "anya-e0102n:1859_3": "Idāni tassāyeva vuṭṭhānagāminiyā vipassanāya asammohatthaṃ ayaṃ suttasaṃsandanā veditabbā.",
  "anya-e0102n:1860_0": "Seyyathidaṃ –",
  "anya-e0102n:1861_0": "Ayañhi vuṭṭhānagāminī vipassanā saḷāyatanavibhaṅgasutte “atammayataṃ,",
  "anya-e0102n:1861_1": "bhikkhave,",
  "anya-e0102n:1861_2": "nissāya atammayataṃ āgamma yāyaṃ upekkhā ekattā ekattasitā,",
  "anya-e0102n:1861_3": "taṃ pajahatha taṃ samatikkamathā”ti evaṃ atammayatāti vuttā.",
  "anya-e0102n:1862_0": "Alagaddasuttante “nibbindaṃ virajjati, virāgā vimuccatī”ti evaṃ nibbidāti vuttā.",
  "anya-e0102n:1863_0": "Susimasuttante “pubbe kho, susima,",
  "anya-e0102n:1863_1": "dhammaṭṭhitiñāṇaṃ,",
  "anya-e0102n:1863_2": "pacchā nibbāne ñāṇa”nti evaṃ dhammaṭṭhitiñāṇanti vuttā.",
  "anya-e0102n:1864_0": "Poṭṭhapādasuttante “saññā kho,",
  "anya-e0102n:1864_1": "poṭṭhapāda,",
  "anya-e0102n:1864_2": "paṭhamaṃ uppajjati,",
  "anya-e0102n:1864_3": "pacchā ñāṇa”nti evaṃ saññagganti vuttā.",
  "anya-e0102n:1865_0": "Dasuttarasuttante “paṭipadāñāṇadassanavisuddhi pārisuddhipadhāniyaṅga”nti evaṃ pārisuddhipadhāniyaṅganti vuttā.",
  "anya-e0102n:1866_0": "Paṭisambhidāmagge “yā ca muñcitukamyatā yā ca paṭisaṅkhānupassanā yā ca saṅkhārupekkhā,",
  "anya-e0102n:1866_1": "ime dhammā ekatthā byañjanameva nāna”nti evaṃ tīhi nāmehi vuttā.",
  "anya-e0102n:1867_0": "Paṭṭhāne “anulomaṃ gotrabhussa, anulomaṃ vodānassā”ti evaṃ tīhi nāmehi vuttā.",
  "anya-e0102n:1868_0": "Rathavinītasuttante “kiṃ panāvuso,",
  "anya-e0102n:1868_1": "paṭipadāñāṇadassanavisuddhatthaṃ bhagavati brahmacariyaṃ vussatī”ti evaṃ paṭipadāñāṇadassanavisuddhīti vuttā.",
  "anya-e0102n:1869_0": "Itinekehi nāmehi, kittitā yā mahesinā;",
  "anya-e0102n:1870_0": "Vuṭṭhānagāminī santā, parisuddhā vipassanā.",
  "anya-e0102n:1871_0": "Vuṭṭhātukāmo saṃsāra-dukkhapaṅkā mahabbhayā;",
  "anya-e0102n:1872_0": "Kareyya satataṃ tattha, yogaṃ paṇḍitajātikoti.",
  "anya-e0102n:1873_0": "Iti sādhujanapāmojjatthāya kate visuddhimagge",
  "anya-e0102n:1874_0": "Paññābhāvanādhikāre",
  "anya-e0102n:1875_0": "Paṭipadāñāṇadassanavisuddhiniddeso nāma",
  "anya-e0102n:1876_0": "Ekavīsatimo paricchedo.",
  "anya-e0102n:1877_0": "22. Ñāṇadassanavisuddhiniddeso",
  "anya-e0102n:1878_0": "Paṭhamamaggañāṇakathā",
  "anya-e0102n:1879_0": "806.",
  "anya-e0102n:1879_1": "Ito paraṃ gotrabhuñāṇaṃ hoti,",
  "anya-e0102n:1879_2": "taṃ maggassa āvajjanaṭṭhāniyattā neva paṭipadāñāṇadassanavisuddhiṃ na ñāṇadassanavisuddhiṃ bhajati,",
  "anya-e0102n:1879_3": "antarā abbohārikameva hoti.",
  "anya-e0102n:1879_4": "Vipassanāsote patitattā pana vipassanāti saṅkhaṃ gacchati.",
  "anya-e0102n:1879_5": "Sotāpattimaggo sakadāgāmimaggo anāgāmimaggo arahattamaggoti imesu pana catūsu maggesu ñāṇaṃ ñāṇadassanavisuddhi nāma.",
  "anya-e0102n:1880_0": "Tattha paṭhamamaggañāṇaṃ tāva sampādetukāmena aññaṃ kiñci kātabbaṃ nāma natthi.",
  "anya-e0102n:1880_1": "Yañhi anena kātabbaṃ siyā,",
  "anya-e0102n:1880_2": "taṃ anulomāvasānaṃ vipassanaṃ uppādentena katameva.",
  "anya-e0102n:1880_3": "Evaṃ uppannaanulomañāṇassa panassa tehi tīhipi anulomañāṇehi attano balānurūpena thūlathūle saccapaṭicchādake",
  "anya-e0102n:1880_4": "tamamhi antaradhāpite sabbasaṅkhāragatesu cittaṃ na pakkhandati,",
  "anya-e0102n:1880_5": "na santiṭṭhati,",
  "anya-e0102n:1880_6": "nādhimuccati,",
  "anya-e0102n:1880_7": "na sajjati,",
  "anya-e0102n:1880_8": "na laggati,",
  "anya-e0102n:1880_9": "na bajjhati.",
  "anya-e0102n:1880_10": "Padumapalāsato udakaṃ viya patilīyati patikuṭati pativattati.",
  "anya-e0102n:1880_11": "Sabbaṃ nimittārammaṇampi sabbaṃ pavattārammaṇampi palibodhato upaṭṭhāti.",
  "anya-e0102n:1880_12": "Athassa sabbasmiṃ nimittapavattārammaṇe palibodhato upaṭṭhite anulomañāṇassa āsevanante animittaṃ appavattaṃ",
  "anya-e0102n:1880_13": "visaṅkhāraṃ nirodhaṃ nibbānaṃ ārammaṇaṃ kurumānaṃ puthujjanagottaṃ puthujjanasaṅkhaṃ puthujjanabhūmiṃ",
  "anya-e0102n:1880_14": "atikkamamānaṃ ariyagottaṃ ariyasaṅkhaṃ ariyabhūmiṃ okkamamānaṃ nibbānārammaṇe paṭhamāvaṭṭanapaṭhamābhogapaṭhamasamannāhārabhūtaṃ",
  "anya-e0102n:1880_15": "maggassa anantarasamanantarāsevanaupanissayanatthivigatavasena chahi ākārehi paccayabhāvaṃ sādhayamānaṃ",
  "anya-e0102n:1880_16": "sikhāppattaṃ vipassanāya muddhabhūtaṃ apunarāvaṭṭakaṃ uppajjati gotrabhuñāṇaṃ.",
  "anya-e0102n:1881_0": "Yaṃ sandhāya vuttaṃ –",
  "anya-e0102n:1882_0": "“Kathaṃ bahiddhā vuṭṭhānavivaṭṭane paññā gotrabhuñāṇaṃ?",
  "anya-e0102n:1882_1": "Uppādaṃ abhibhuyyatīti gotrabhu.",
  "anya-e0102n:1882_2": "Pavattaṃ…pe…",
  "anya-e0102n:1882_3": "upāyāsaṃ abhibhuyyatīti gotrabhu.",
  "anya-e0102n:1882_4": "Bahiddhā saṅkhāranimittaṃ abhibhuyyatīti gotrabhu.",
  "anya-e0102n:1882_5": "Anuppādaṃ pakkhandatīti gotrabhu.",
  "anya-e0102n:1882_6": "Appavattaṃ…pe…",
  "anya-e0102n:1882_7": "anupāyāsaṃ nirodhaṃ nibbānaṃ pakkhandatīti gotrabhu.",
  "anya-e0102n:1882_8": "Uppādaṃ abhibhuyyitvā anuppādaṃ pakkhandatīti gotrabhū”ti sabbaṃ vitthāretabbaṃ.",
  "anya-e0102n:1883_0": "807.",
  "anya-e0102n:1883_1": "Tatrāyaṃ ekāvajjanena ekavīthiyaṃ pavattamānānampi anulomagotrabhūnaṃ nānārammaṇe pavattanākāradīpikā upamā –",
  "anya-e0102n:1883_2": "yathā hi mahāmātikaṃ laṅghitvā paratīre patiṭṭhātukāmo puriso vegena dhāvitvā mātikāya orimatīre rukkhasākhāya",
  "anya-e0102n:1883_3": "bandhitvā olambitaṃ rajjuṃ vā yaṭṭhiṃ vā gahetvā ullaṅghitvā paratīraninnapoṇapabbhārakāyo hutvā paratīrassa",
  "anya-e0102n:1883_4": "uparibhāgaṃ patto taṃ muñcitvā vedhamāno paratīre patitvā saṇikaṃ patiṭṭhāti,",
  "anya-e0102n:1883_5": "evamevāyaṃ yogāvacaropi bhavayonigatiṭṭhitinivāsānaṃ paratīrabhūte nibbāne patiṭṭhātukāmo udayabbayānupassanādinā",
  "anya-e0102n:1883_6": "vegena dhāvitvā attabhāvarukkhasākhāya bandhitvā olambitaṃ rūparajjuṃ vā vedanādīsu aññataradaṇḍaṃ vā",
  "anya-e0102n:1883_7": "aniccanti vā dukkhanti vā anattāti vāti anulomāvajjanena gahetvā taṃ amuñcamānova paṭhamena anulomacittena",
  "anya-e0102n:1883_8": "ullaṅghitvā dutiyena paratīraninnapoṇapabbhārakāyo viya nibbānaninnapoṇapabbhāramānaso hutvā tatiyena",
  "anya-e0102n:1883_9": "paratīrassa uparibhāgaṃ patto viya idāni pattabbassa nibbānassa āsanno hutvā tassa cittassa nirodhena",
  "anya-e0102n:1883_10": "taṃ saṅkhārārammaṇaṃ muñcitvā gotrabhucittena visaṅkhāre paratīrabhūte nibbāne patati.",
  "anya-e0102n:1883_11": "Ekārammaṇe pana aladdhāsevanatāya vedhamāno so puriso viya na tāva suppatiṭṭhito hoti,",
  "anya-e0102n:1883_12": "tato maggañāṇena patiṭṭhātīti.",
  "anya-e0102n:1884_0": "808.",
  "anya-e0102n:1884_1": "Tattha anulomaṃ saccapaṭicchādakaṃ kilesatamaṃ vinodetuṃ sakkoti,",
  "anya-e0102n:1884_2": "na nibbānamārammaṇaṃ kātuṃ.",
  "anya-e0102n:1884_3": "Gotrabhu nibbānameva ārammaṇaṃ kātuṃ sakkoti,",
  "anya-e0102n:1884_4": "na saccapaṭicchādakaṃ tamaṃ vinodetuṃ.",
  "anya-e0102n:1884_5": "Tatrāyaṃ upamā –",
  "anya-e0102n:1884_6": "eko kira cakkhumā puriso “nakkhattayogaṃ jānissāmī”ti rattibhāge nikkhamitvā candaṃ passituṃ uddhaṃ ullokesi,",
  "anya-e0102n:1884_7": "tassa valāhakehi paṭicchannattā cando na paññāyittha.",
  "anya-e0102n:1884_8": "Atheko vāto uṭṭhahitvā thūlathūle valāhake viddhaṃseti.",
  "anya-e0102n:1884_9": "Aparo majjhime,",
  "anya-e0102n:1884_10": "aparo sukhumeti.",
  "anya-e0102n:1884_11": "Tato so puriso vigatavalāhake nabhe candaṃ disvā nakkhattayogaṃ aññāsi.",
  "anya-e0102n:1885_0": "Tattha tayo valāhakā viya saccapaṭicchādakathūlamajjhimasukhumaṃ kilesandhakāraṃ,",
  "anya-e0102n:1885_1": "tayo vātā viya tīṇi anulomacittāni,",
  "anya-e0102n:1885_2": "cakkhumā puriso viya gotrabhuñāṇaṃ,",
  "anya-e0102n:1885_3": "cando viya nibbānaṃ,",
  "anya-e0102n:1885_4": "ekekassa vātassa yathākkamena valāhakaviddhaṃsanaṃ viya ekekassa anulomacittassa saccapaṭicchādakatamavinodanaṃ,",
  "anya-e0102n:1885_5": "vigatavalāhake nabhe tassa purisassa visuddhacandadassanaṃ viya vigate saccapaṭicchādake tame gotrabhuñāṇassa visuddhanibbānadassanaṃ.",
  "anya-e0102n:1886_0": "Yatheva hi tayo vātā candapaṭicchādake valāhakeyeva viddhaṃsetuṃ sakkonti,",
  "anya-e0102n:1886_1": "na candaṃ daṭṭhuṃ,",
  "anya-e0102n:1886_2": "evaṃ anulomāni saccapaṭicchādakaṃ tamaññeva vinodetuṃ sakkonti,",
  "anya-e0102n:1886_3": "na nibbānaṃ daṭṭhuṃ.",
  "anya-e0102n:1886_4": "Yathā so puriso candameva daṭṭhuṃ sakkoti,",
  "anya-e0102n:1886_5": "na valāhake viddhaṃsetuṃ,",
  "anya-e0102n:1886_6": "evaṃ gotrabhuñāṇaṃ nibbānameva daṭṭhuṃ sakkoti,",
  "anya-e0102n:1886_7": "na kilesatamaṃ vinodetuṃ.",
  "anya-e0102n:1886_8": "Teneva cetaṃ maggassa āvajjananti vuccati.",
  "anya-e0102n:1886_9": "Tañhi anāvajjanampi samānaṃ āvajjanaṭṭhāne ṭhatvā “evaṃ nibbattāhī”ti maggassa saññaṃ datvā viya nirujjhati.",
  "anya-e0102n:1886_10": "Maggopi tena dinnasaññaṃ amuñcitvāva avīcisantativasena taṃ ñāṇaṃ anuppabandhamāno anibbiddhapubbaṃ apadālitapubbaṃ",
  "anya-e0102n:1886_11": "lobhakkhandhaṃ dosakkhandhaṃ mohakkhandhaṃ nibbijjhamānova padālayamānova nibbattati.",
  "anya-e0102n:1887_0": "809.",
  "anya-e0102n:1887_1": "Tatrāyaṃ upamā –",
  "anya-e0102n:1887_2": "eko kira issāso aṭṭhausabhamatte padese phalakasataṃ ṭhapāpetvā vatthena mukhaṃ veṭhetvā saraṃ sannahitvā cakkayante aṭṭhāsi.",
  "anya-e0102n:1887_3": "Añño puriso cakkayantaṃ āvijjhitvā yadā issāsassa phalakaṃ abhimukhaṃ hoti,",
  "anya-e0102n:1887_4": "tadā tattha daṇḍakena saññaṃ deti.",
  "anya-e0102n:1887_5": "Issāso daṇḍakasaññaṃ amuñcitvāva saraṃ khipitvā phalakasataṃ nibbijjhati.",
  "anya-e0102n:1887_6": "Tattha daṇḍakasaññaṃ viya gotrabhuñāṇaṃ,",
  "anya-e0102n:1887_7": "issāso viya maggañāṇaṃ.",
  "anya-e0102n:1887_8": "Issāsassa daṇḍakasaññaṃ amuñcitvāva phalakasatanibbijjhanaṃ viya maggañāṇassa gotrabhuñāṇena dinnasaññaṃ",
  "anya-e0102n:1887_9": "amuñcitvāva nibbānaṃ ārammaṇaṃ katvā anibbiddhapubbānaṃ apadālitapubbānaṃ lobhadosamohakkhandhānaṃ nibbijjhanapadālanaṃ.",
  "anya-e0102n:1888_0": "810.",
  "anya-e0102n:1888_1": "Na kevalañcesa maggo lobhakkhandhādīnaṃ nibbijjhanameva karoti,",
  "anya-e0102n:1888_2": "apica kho anamataggasaṃsāravaṭṭadukkhasamuddaṃ soseti,",
  "anya-e0102n:1888_3": "sabbaapāyadvārāni pidahati,",
  "anya-e0102n:1888_4": "sattannaṃ ariyadhanānaṃ sammukhībhāvaṃ karoti,",
  "anya-e0102n:1888_5": "aṭṭhaṅgikaṃ micchāmaggaṃ pajahati,",
  "anya-e0102n:1888_6": "sabbaverabhayāni vūpasameti,",
  "anya-e0102n:1888_7": "sammāsambuddhassa orasaputtabhāvaṃ upaneti,",
  "anya-e0102n:1888_8": "aññesañca anekasatānaṃ ānisaṃsānaṃ paṭilābhāya saṃvattatīti evaṃ anekānisaṃsadāyakena sotāpattimaggena sampayuttaṃ ñāṇaṃ sotāpattimagge ñāṇanti.",
  "anya-e0102n:1889_0": "Paṭhamamaggañāṇaṃ niṭṭhitaṃ.",
  "anya-e0102n:1890_0": "Sotāpannapuggalakathā",
  "anya-e0102n:1891_0": "811.",
  "anya-e0102n:1891_1": "Imassa pana ñāṇassa anantaraṃ tasseva vipākabhūtāni dve tīṇi vā phalacittāni uppajjanti.",
  "anya-e0102n:1891_2": "Anantaravipākattāyeva hi lokuttarakusalānaṃ “samādhimānantarikaññamāhū”ti ca “dandhaṃ ānantarikaṃ pāpuṇāti āsavānaṃ khayāyā”ti ca ādi vuttaṃ.",
  "anya-e0102n:1891_3": "Keci pana ekaṃ dve tīṇi cattāri vā phalacittānīti vadanti,",
  "anya-e0102n:1891_4": "taṃ na gahetabbaṃ.",
  "anya-e0102n:1892_0": "Anulomassa hi āsevanante gotrabhuñāṇaṃ uppajjati.",
  "anya-e0102n:1892_1": "Tasmā sabbantimena paricchedena dvīhi anulomacittehi bhavitabbaṃ.",
  "anya-e0102n:1892_2": "Na hi ekaṃ āsevanapaccayaṃ labhati,",
  "anya-e0102n:1892_3": "sattacittaparamā ca ekāvajjanavīthi.",
  "anya-e0102n:1892_4": "Tasmā yassa dve anulomāni,",
  "anya-e0102n:1892_5": "tassa tatiyaṃ gotrabhu catutthaṃ maggacittaṃ tīṇi phalacittāni honti.",
  "anya-e0102n:1892_6": "Yassa tīṇi anulomāni,",
  "anya-e0102n:1892_7": "tassa catutthaṃ gotrabhu pañcamaṃ maggacittaṃ dve phalacittāni honti.",
  "anya-e0102n:1892_8": "Tena vuttaṃ “dve tīṇi vā phalacittāni uppajjantī”ti.",
  "anya-e0102n:1893_0": "Keci pana yassa cattāri anulomāni,",
  "anya-e0102n:1893_1": "tassa pañcamaṃ gotrabhu chaṭṭhaṃ maggacittaṃ ekaṃ phalacittanti vadanti,",
  "anya-e0102n:1893_2": "taṃ pana yasmā catutthaṃ pañcamaṃ vā appeti,",
  "anya-e0102n:1893_3": "na tato paraṃ āsannabhavaṅgattāti paṭikkhittaṃ.",
  "anya-e0102n:1893_4": "Tasmā na sārato paccetabbaṃ.",
  "anya-e0102n:1894_0": "812.",
  "anya-e0102n:1894_1": "Ettāvatā ca panesa sotāpanno nāma dutiyo ariyapuggalo hoti.",
  "anya-e0102n:1894_2": "Bhusaṃ pamattopi hutvā sattakkhattuṃ devesu ca manussesu ca sandhāvitvā saṃsaritvā dukkhassantassa karaṇasamattho hoti.",
  "anya-e0102n:1894_3": "Phalapariyosāne panassa cittaṃ bhavaṅgaṃ otarati,",
  "anya-e0102n:1894_4": "tato bhavaṅgaṃ upacchinditvā maggapaccavekkhaṇatthāya uppajjati manodvārāvajjanaṃ,",
  "anya-e0102n:1894_5": "tasmiṃ niruddhe paṭipāṭiyā satta maggapaccavekkhaṇajavanānīti.",
  "anya-e0102n:1894_6": "Puna bhavaṅgaṃ otaritvā teneva nayena phalādīnaṃ paccavekkhaṇatthāya āvajjanādīni uppajjanti.",
  "anya-e0102n:1894_7": "Yesaṃ uppattiyā esa maggaṃ paccavekkhati,",
  "anya-e0102n:1894_8": "phalaṃ paccavekkhati,",
  "anya-e0102n:1894_9": "pahīnakilese paccavekkhati,",
  "anya-e0102n:1894_10": "avasiṭṭhakilese paccavekkhati,",
  "anya-e0102n:1894_11": "nibbānaṃ paccavekkhati.",
  "anya-e0102n:1895_0": "So hi “iminā vatāhaṃ maggena āgato”ti maggaṃ paccavekkhati,",
  "anya-e0102n:1895_1": "tato “ayaṃ me ānisaṃso laddho”ti phalaṃ paccavekkhati.",
  "anya-e0102n:1895_2": "Tato “ime nāma me kilesā pahīnā”ti pahīnakilese paccavekkhati.",
  "anya-e0102n:1895_3": "Tato “ime nāma me kilesā avasiṭṭhā”ti uparimaggattayavajjhe kilese paccavekkhati.",
  "anya-e0102n:1895_4": "Avasāne ca “ayaṃ me dhammo ārammaṇato paṭividdho”ti amataṃ nibbānaṃ paccavekkhati.",
  "anya-e0102n:1895_5": "Iti sotāpannassa ariyasāvakassa pañca paccavekkhaṇāni honti.",
  "anya-e0102n:1895_6": "Yathā ca sotāpannassa,",
  "anya-e0102n:1895_7": "evaṃ sakadāgāmianāgāmīnampi.",
  "anya-e0102n:1895_8": "Arahato pana avasiṭṭhakilesapaccavekkhaṇaṃ nāma natthīti.",
  "anya-e0102n:1895_9": "Evaṃ sabbānipi ekūnavīsati paccavekkhaṇāni nāma.",
  "anya-e0102n:1896_0": "Ukkaṭṭhaparicchedoyeva ceso.",
  "anya-e0102n:1896_1": "Pahīnāvasiṭṭhakilesapaccavekkhaṇañhi sekkhānampi hoti vā na vā.",
  "anya-e0102n:1896_2": "Tassa hi paccavekkhaṇassa abhāveneva mahānāmo bhagavantaṃ pucchi “kosu nāma me dhammo ajjhattaṃ appahīno,",
  "anya-e0102n:1896_3": "yena me ekadā lobhadhammāpi cittaṃ pariyādāya tiṭṭhantī”ti sabbaṃ vitthārato veditabbaṃ.",
  "anya-e0102n:1897_0": "Dutiyamaggañāṇakathā",
  "anya-e0102n:1898_0": "813.",
  "anya-e0102n:1898_1": "Evaṃ paccavekkhitvā pana so sotāpanno ariyasāvako tasmiññeva vā āsane nisinno,",
  "anya-e0102n:1898_2": "aparena vā samayena kāmarāgabyāpādānaṃ tanubhāvāya dutiyāya bhūmiyā pattiyā yogaṃ karoti.",
  "anya-e0102n:1898_3": "So indriyabalabojjhaṅgāni samodhānetvā tadeva rūpavedanāsaññāsaṅkhāraviññāṇabhedaṃ saṅkhāragataṃ aniccaṃ dukkhamanattāti ñāṇena parimaddati,",
  "anya-e0102n:1898_4": "parivatteti,",
  "anya-e0102n:1898_5": "vipassanāvīthiṃ ogāhati.",
  "anya-e0102n:1898_6": "Tassevaṃ paṭipannassa vuttanayeneva saṅkhārupekkhāvasāne ekāvajjanena anulomagotrabhuñāṇesu uppannesu gotrabhuanantaraṃ sakadāgāmimaggo uppajjati.",
  "anya-e0102n:1898_7": "Tena sampayuttaṃ ñāṇaṃ sakadāgāmimagge ñāṇanti.",
  "anya-e0102n:1899_0": "Dutiyañāṇaṃ niṭṭhitaṃ.",
  "anya-e0102n:1900_0": "Tatiyamaggañāṇakathā",
  "anya-e0102n:1901_0": "814.",
  "anya-e0102n:1901_1": "Imassāpi ñāṇassa anantaraṃ vuttanayeneva phalacittāni veditabbāni.",
  "anya-e0102n:1901_2": "Ettāvatā cesa sakadāgāmī nāma catuttho ariyapuggalo hoti sakiṃdeva imaṃ lokaṃ āgantvā dukkhassantakaraṇasamattho.",
  "anya-e0102n:1901_3": "Tato paraṃ paccavekkhaṇaṃ vuttanayameva.",
  "anya-e0102n:1902_0": "Evaṃ paccavekkhitvā ca so sakadāgāmī ariyasāvako tasmiññeva vā āsane nisinno aparena vā samayena kāmarāgabyāpādānaṃ",
  "anya-e0102n:1902_1": "anavasesappahānāya tatiyāya bhūmiyā pattiyā yogaṃ karoti,",
  "anya-e0102n:1902_2": "so indriyabalabojjhaṅgāni samodhānetvā tadeva saṅkhāragataṃ aniccaṃ dukkhamanattāti ñāṇena parimaddati,",
  "anya-e0102n:1902_3": "parivatteti,",
  "anya-e0102n:1902_4": "vipassanāvīthiṃ ogāhati.",
  "anya-e0102n:1902_5": "Tassevaṃ paṭipannassa vuttanayeneva saṅkhārupekkhāvasāne ekāvajjanena anulomagotrabhuñāṇesu uppannesu gotrabhuanantaraṃ anāgāmimaggo uppajjati,",
  "anya-e0102n:1902_6": "tena sampayuttaṃ ñāṇaṃ anāgāmimagge ñāṇanti.",
  "anya-e0102n:1903_0": "Tatiyañāṇaṃ niṭṭhitaṃ.",
  "anya-e0102n:1904_0": "Catutthamaggañāṇakathā",
  "anya-e0102n:1905_0": "815.",
  "anya-e0102n:1905_1": "Imassapi ñāṇassa anantaraṃ vuttanayeneva phalacittāni veditabbāni.",
  "anya-e0102n:1905_2": "Ettāvatā cesa anāgāmī nāma chaṭṭho ariyapuggalo hoti opapātiko tatthaparinibbāyī anāvattidhammo paṭisandhivasena imaṃ lokaṃ puna anāgantā.",
  "anya-e0102n:1905_3": "Tato paraṃ paccavekkhaṇaṃ vuttanayameva.",
  "anya-e0102n:1906_0": "Evaṃ paccavekkhitvā ca so anāgāmī ariyasāvako tasmiññeva vā āsane nisinno,",
  "anya-e0102n:1906_1": "aparena vā samayena rūpārūparāgamānauddhaccaavijjānaṃ anavasesappahānāya catutthāya bhūmiyā pattiyā yogaṃ karoti,",
  "anya-e0102n:1906_2": "so indriyabalabojjhaṅgāni samodhānetvā tadeva saṅkhāragataṃ aniccaṃ dukkhamanattāti ñāṇena parimaddati,",
  "anya-e0102n:1906_3": "parivatteti,",
  "anya-e0102n:1906_4": "vipassanāvīthiṃ ogāhati.",
  "anya-e0102n:1906_5": "Tassevaṃ paṭipannassa vuttanayeneva saṅkhārupekkhāvasāne ekāvajjanena anulomagotrabhuñāṇesu uppannesu gotrabhuanantaraṃ arahattamaggo uppajjati,",
  "anya-e0102n:1906_6": "tena sampayuttaṃ ñāṇaṃ arahattamagge ñāṇanti.",
  "anya-e0102n:1907_0": "Catutthañāṇaṃ niṭṭhitaṃ.",
  "anya-e0102n:1908_0": "Arahantapuggalakathā",
  "anya-e0102n:1909_0": "816.",
  "anya-e0102n:1909_1": "Imassapi ñāṇassa anantaraṃ vuttanayeneva phalacittāni veditabbāni.",
  "anya-e0102n:1909_2": "Ettāvatā cesa arahā nāma aṭṭhamo ariyapuggalo hoti mahākhīṇāsavo antimadehadhārī ohitabhāro anuppattasadattho",
  "anya-e0102n:1909_3": "parikkhīṇabhavasaṃyojano sammādaññā vimutto sadevakassa lokassa aggadakkhiṇeyyoti.",
  "anya-e0102n:1910_0": "Iti yaṃ taṃ vuttaṃ “sotāpattimaggo sakadāgāmimaggo anāgāmimaggo arahattamaggoti imesu pana catūsu maggesu ñāṇaṃ ñāṇadassanavisuddhi nāmā”ti,",
  "anya-e0102n:1910_1": "taṃ imāni iminā anukkamena pattabbāni cattāri ñāṇāni sandhāya vuttaṃ.",
  "anya-e0102n:1911_0": "Bodhipakkhiyakathā",
  "anya-e0102n:1912_0": "817. Idāni imissāyeva catuñāṇāya ñāṇadassanavisuddhiyā ānubhāvavijānanatthaṃ –",
  "anya-e0102n:1913_0": "Paripuṇṇabodhipakkhiya, bhāvo vuṭṭhānabalasamāyogo;",
  "anya-e0102n:1914_0": "Ye yena pahātabbā, dhammā tesaṃ pahānañca.",
  "anya-e0102n:1915_0": "Kiccāni pariññādīni, yāni vuttāni abhisamayakāle;",
  "anya-e0102n:1916_0": "Tāni ca yathāsabhāvena, jānitabbāni sabbānīti.",
  "anya-e0102n:1917_0": "818.",
  "anya-e0102n:1917_1": "Tattha paripuṇṇabodhipakkhiya,",
  "anya-e0102n:1917_2": "bhāvoti bodhipakkhiyānaṃ paripuṇṇabhāvo.",
  "anya-e0102n:1917_3": "Cattāro satipaṭṭhānā,",
  "anya-e0102n:1917_4": "cattāro sammappadhānā,",
  "anya-e0102n:1917_5": "cattāro iddhipādā,",
  "anya-e0102n:1917_6": "pañcindriyāni,",
  "anya-e0102n:1917_7": "pañca balāni,",
  "anya-e0102n:1917_8": "satta bojjhaṅgā,",
  "anya-e0102n:1917_9": "ariyo aṭṭhaṅgiko maggoti hi ime sattatiṃsa dhammā bujjhanaṭṭhena bodhoti laddhanāmassa ariyamaggassa pakkhe bhavattā bodhipakkhiyā nāma.",
  "anya-e0102n:1917_10": "Pakkhe bhavattāti upakārabhāve ṭhitattā.",
  "anya-e0102n:1918_0": "819.",
  "anya-e0102n:1918_1": "Tesu tesu ārammaṇesu okkhanditvā pakkhanditvā upaṭṭhānato paṭṭhānaṃ.",
  "anya-e0102n:1918_2": "Satiyeva paṭṭhānaṃ satipaṭṭhānaṃ.",
  "anya-e0102n:1918_3": "Kāyavedanācittadhammesu panassā asubha- dukkha- anicca-",
  "anya-e0102n:1918_4": "anattākāragahaṇavasena subha- sukha- nicca- atta-",
  "anya-e0102n:1918_5": "saññāpahānakiccasādhanavasena ca pavattito catudhā bhedo hoti.",
  "anya-e0102n:1918_6": "Tasmā cattāro satipaṭṭhānāti vuccanti.",
  "anya-e0102n:1919_0": "820.",
  "anya-e0102n:1919_1": "Padahanti etenāti padhānaṃ.",
  "anya-e0102n:1919_2": "Sobhanaṃ padhānaṃ sammappadhānaṃ.",
  "anya-e0102n:1919_3": "Sammā vā padahanti etenāti sammappadhānaṃ.",
  "anya-e0102n:1919_4": "Sobhanaṃ vā taṃ kilesavirūpattavirahato padhānañca hitasukhanipphādakattena seṭṭhabhāvāvahanato padhānabhāvakāraṇato cāti sammappadhānaṃ.",
  "anya-e0102n:1919_5": "Vīriyassetaṃ adhivacanaṃ.",
  "anya-e0102n:1919_6": "Tayidaṃ uppannānuppannānaṃ akusalānaṃ pahānānuppattikiccaṃ anuppannuppannānañca kusalānaṃ uppattiṭṭhitikiccaṃ sādhayatīti catubbidhaṃ hoti,",
  "anya-e0102n:1919_7": "tasmā cattāro sammappadhānāti vuccanti.",
  "anya-e0102n:1920_0": "821.",
  "anya-e0102n:1920_1": "Pubbe vuttena ijjhanaṭṭhena iddhi.",
  "anya-e0102n:1920_2": "Tassā sampayuttāya pubbaṅgamaṭṭhena phalabhūtāya pubbabhāgakāraṇaṭṭhena ca iddhiyā pādoti iddhipādo.",
  "anya-e0102n:1920_3": "So chandādivasena catubbidho hoti,",
  "anya-e0102n:1920_4": "tasmā cattāro iddhipādāti vuccanti. Yathāha –",
  "anya-e0102n:1920_5": "“cattāro iddhipādā chandiddhipādo cittiddhipādo vīriyiddhipādo vīmaṃsiddhipādo”ti.",
  "anya-e0102n:1920_6": "Ime lokuttarāva.",
  "anya-e0102n:1920_7": "Lokiyā pana “chandañce bhikkhu adhipatiṃ karitvā labhati samādhiṃ,",
  "anya-e0102n:1920_8": "labhati cittassa ekaggataṃ.",
  "anya-e0102n:1920_9": "Ayaṃ vuccati chandasamādhī”tiādivacanato chandādiadhipativasena paṭiladdhadhammāpi honti.",
  "anya-e0102n:1921_0": "822.",
  "anya-e0102n:1921_1": "Assaddhiyakosajjapamādavikkhepasammohānaṃ abhibhavanato abhibhavanasaṅkhātena adhipatiyaṭṭhena indriyaṃ.",
  "anya-e0102n:1921_2": "Assaddhiyādīhi ca anabhibhavanīyato akampiyaṭṭhena balaṃ.",
  "anya-e0102n:1921_3": "Tadubhayampi saddhādivasena pañcavidhaṃ hoti,",
  "anya-e0102n:1921_4": "tasmā pañcindriyāni pañca balānīti vuccanti.",
  "anya-e0102n:1922_0": "823.",
  "anya-e0102n:1922_1": "Bujjhanakasattassa pana aṅgabhāvena satiādayo satta bojjhaṅgā.",
  "anya-e0102n:1922_2": "Niyyānikaṭṭhena ca sammādiṭṭhiādayo aṭṭha maggaṅgā honti.",
  "anya-e0102n:1922_3": "Tena vuttaṃ “satta bojjhaṅgā ariyo aṭṭhaṅgiko maggo”ti.",
  "anya-e0102n:1923_0": "824.",
  "anya-e0102n:1923_1": "Iti ime sattatiṃsa bodhipakkhiyadhammā pubbabhāge lokiyavipassanāya vattamānāya cuddasavidhena kāyaṃ pariggaṇhato ca kāyānupassanāsatipaṭṭhānaṃ,",
  "anya-e0102n:1923_2": "navavidhena vedanaṃ pariggaṇhato ca vedanānupassanāsatipaṭṭhānaṃ,",
  "anya-e0102n:1923_3": "soḷasavidhena cittaṃ pariggaṇhato ca cittānupassanāsatipaṭṭhānaṃ,",
  "anya-e0102n:1923_4": "pañcavidhena dhamme pariggaṇhato ca dhammānupassanāsatipaṭṭhānaṃ.",
  "anya-e0102n:1923_5": "Imasmiṃ attabhāve anuppannapubbaṃ parassa uppannaṃ akusalaṃ disvā “yathā paṭipannassetaṃ uppannaṃ,",
  "anya-e0102n:1923_6": "na tathā paṭipajjissāmi evaṃ me etaṃ nuppajjissatī”ti,",
  "anya-e0102n:1923_7": "tassa anuppādāya vāyamanakāle paṭhamaṃ sammappadhānaṃ.",
  "anya-e0102n:1923_8": "Attano samudācārappattaṃ akusalaṃ disvā tassa pahānāya vāyamanakāle dutiyaṃ.",
  "anya-e0102n:1923_9": "Imasmiṃ attabhāve anuppannapubbaṃ jhānaṃ vā vipassanaṃ vā uppādetuṃ vāyamantassa tatiyaṃ.",
  "anya-e0102n:1923_10": "Uppannaṃ yathā na parihāyati,",
  "anya-e0102n:1923_11": "evaṃ punappunaṃ uppādentassa catutthaṃ sammappadhānaṃ.",
  "anya-e0102n:1923_12": "Chandaṃ dhuraṃ katvā kusaluppādanakāle chandiddhipādo.",
  "anya-e0102n:1923_13": "Micchāvācāya viramaṇakāle sammāvācāti evaṃ nānācittesu labbhanti.",
  "anya-e0102n:1923_14": "Imesaṃ pana catunnaṃ ñāṇānaṃ uppattikāle ekacitte labbhanti.",
  "anya-e0102n:1923_15": "Phalakkhaṇe ṭhapetvā cattāro sammappadhāne avasesā tettiṃsa labbhanti.",
  "anya-e0102n:1924_0": "825.",
  "anya-e0102n:1924_1": "Evaṃ ekacitte labbhamānesu cetesu ekāva nibbānārammaṇā sati kāyādīsu subhasaññādippahānakiccasādhanavasena cattāro satipaṭṭhānāti vuccati.",
  "anya-e0102n:1924_2": "Ekameva ca vīriyaṃ anuppannānaṃ anuppādādikiccasādhanavasena cattāro sammappadhānāti vuccati.",
  "anya-e0102n:1924_3": "Sesesu pana hāpanavaḍḍhanaṃ natthi.",
  "anya-e0102n:1925_0": "826. Apica tesu –",
  "anya-e0102n:1926_0": "Nava ekavidhā eko, dvedhātha catu pañcadhā;",
  "anya-e0102n:1927_0": "Aṭṭhadhā navadhā ceva, iti chaddhā bhavanti te.",
  "anya-e0102n:1928_0": "Nava ekavidhāti chando, cittaṃ, pīti,",
  "anya-e0102n:1928_1": "passaddhi, upekkhā, saṅkappo, vācā, kammanto,",
  "anya-e0102n:1928_2": "ājīvoti ime nava chandiddhipādādivasena ekavidhāva honti,",
  "anya-e0102n:1928_3": "na aññaṃ koṭṭhāsaṃ bhajanti.",
  "anya-e0102n:1928_4": "Eko dvedhāti saddhā indriya,",
  "anya-e0102n:1928_5": "balavasena dvedhā ṭhitā.",
  "anya-e0102n:1928_6": "Atha catu pañcadhāti athañño eko catudhā,",
  "anya-e0102n:1928_7": "añño pañcadhā ṭhitoti attho.",
  "anya-e0102n:1928_8": "Tattha samādhi eko indriya, bala,",
  "anya-e0102n:1928_9": "bojjhaṅga,",
  "anya-e0102n:1928_10": "maggaṅgavasena catudhā ṭhito.",
  "anya-e0102n:1928_11": "Paññā tesañca catunnaṃ iddhipādakoṭṭhāsassa ca vasena pañcadhā.",
  "anya-e0102n:1928_12": "Aṭṭhadhā navadhā cevāti aparo eko aṭṭhadhā,",
  "anya-e0102n:1928_13": "eko navadhā ṭhitoti attho.",
  "anya-e0102n:1928_14": "Catusatipaṭṭhāna, indriya, bala,",
  "anya-e0102n:1928_15": "bojjhaṅga,",
  "anya-e0102n:1928_16": "maggaṅgavasena sati aṭṭhadhā ṭhitā.",
  "anya-e0102n:1928_17": "Catusammappadhāna,",
  "anya-e0102n:1928_18": "iddhipāda, indriya, bala,",
  "anya-e0102n:1928_19": "bojjhaṅga,",
  "anya-e0102n:1928_20": "maggaṅgavasena vīriyaṃ navadhāti. Evaṃ –",
  "anya-e0102n:1929_0": "Cuddaseva asambhinnā, hontete bodhipakkhiyā;",
  "anya-e0102n:1930_0": "Koṭṭhāsato sattavidhā, sattatiṃsappabhedato.",
  "anya-e0102n:1931_0": "Sakiccanipphādanato, sarūpena ca vuttito;",
  "anya-e0102n:1932_0": "Sabbeva ariyamaggassa, sambhave sambhavanti teti.",
  "anya-e0102n:1933_0": "Evaṃ tāvettha paripuṇṇabodhipakkhiyabhāvo jānitabbo.",
  "anya-e0102n:1934_0": "Vuṭṭhānabalasamāyogakathā",
  "anya-e0102n:1935_0": "827.",
  "anya-e0102n:1935_1": "Vuṭṭhānabalasamāyogoti vuṭṭhānañceva balasamāyogo ca.",
  "anya-e0102n:1935_2": "Lokiyavipassanā hi nimittārammaṇattā ceva pavattikāraṇassa ca samudayassa asamucchindanato neva nimittā na pavattā vuṭṭhāti.",
  "anya-e0102n:1935_3": "Gotrabhuñāṇaṃ samudayassa asamucchindanato pavattā na vuṭṭhāti.",
  "anya-e0102n:1935_4": "Nibbānārammaṇato pana nimittā vuṭṭhātīti ekato vuṭṭhānaṃ hoti.",
  "anya-e0102n:1935_5": "Tenāha “bahiddhāvuṭṭhānavivaṭṭane paññā gotrabhuñāṇa”nti.",
  "anya-e0102n:1935_6": "Tathā “uppādā vivaṭṭitvā anuppādaṃ pakkhandatīti gotrabhu,",
  "anya-e0102n:1935_7": "pavattā vivaṭṭitvā”ti sabbaṃ veditabbaṃ.",
  "anya-e0102n:1935_8": "Imāni pana cattāripi ñāṇāni animittārammaṇattā nimittato vuṭṭhahanti,",
  "anya-e0102n:1935_9": "samudayassa samucchindanato pavattā vuṭṭhahantīti dubhato vuṭṭhānāni honti.",
  "anya-e0102n:1936_0": "Tena vuttaṃ –",
  "anya-e0102n:1937_0": "“Kathaṃ dubhato vuṭṭhānavivaṭṭane paññā magge ñāṇaṃ?",
  "anya-e0102n:1938_0": "“Sotāpattimaggakkhaṇe dassanaṭṭhena sammādiṭṭhi micchādiṭṭhiyā vuṭṭhāti,",
  "anya-e0102n:1938_1": "tadanuvattakakilesehi ca khandhehi ca vuṭṭhāti,",
  "anya-e0102n:1938_2": "bahiddhā ca sabbanimittehi vuṭṭhāti.",
  "anya-e0102n:1938_3": "Tena vuccati dubhato vuṭṭhānavivaṭṭane paññā magge ñāṇaṃ.",
  "anya-e0102n:1938_4": "Abhiniropanaṭṭhena sammāsaṅkappo micchāsaṅkappā…pe…",
  "anya-e0102n:1938_5": "pariggahaṭṭhena sammāvācā micchāvācāya.",
  "anya-e0102n:1938_6": "Samuṭṭhānaṭṭhena sammākammanto.",
  "anya-e0102n:1938_7": "Vodānaṭṭhena sammāājīvo.",
  "anya-e0102n:1938_8": "Paggahaṭṭhena sammāvāyāmo.",
  "anya-e0102n:1938_9": "Upaṭṭhānaṭṭhena sammāsati.",
  "anya-e0102n:1938_10": "Avikkhepaṭṭhena sammāsamādhi micchāsamādhito vuṭṭhāti,",
  "anya-e0102n:1938_11": "tadanuvattakakilesehi ca khandhehi ca vuṭṭhāti,",
  "anya-e0102n:1938_12": "bahiddhā ca sabbanimittehi vuṭṭhāti.",
  "anya-e0102n:1938_13": "Tena vuccati ‘dubhato vuṭṭhānavivaṭṭane paññā magge ñāṇa’nti.",
  "anya-e0102n:1939_0": "“Sakadāgāmimaggakkhaṇe dassanaṭṭhena sammādiṭṭhi…pe…",
  "anya-e0102n:1939_1": "avikkhepaṭṭhena sammāsamādhi oḷārikā kāmarāgasaṃyojanā paṭighasaṃyojanā oḷārikā kāmarāgānusayā paṭighānusayā vuṭṭhāti…pe….",
  "anya-e0102n:1940_0": "“Anāgāmimaggakkhaṇe dassanaṭṭhena sammādiṭṭhi…pe…",
  "anya-e0102n:1940_1": "avikkhepaṭṭhena sammāsamādhi anusahagatā kāmarāgasaṃyojanā paṭighasaṃyojanā anusahagatā kāmarāgānusayā paṭighānusayā vuṭṭhāti…pe….",
  "anya-e0102n:1941_0": "“Arahattamaggakkhaṇe dassanaṭṭhena sammādiṭṭhi…pe…",
  "anya-e0102n:1941_1": "avikkhepaṭṭhena sammāsamādhi rūparāgā arūparāgā mānā uddhaccā avijjāya mānānusayā bhavarāgānusayā avijjānusayā vuṭṭhāti,",
  "anya-e0102n:1941_2": "tadanuvattakakilesehi ca khandhehi ca vuṭṭhāti,",
  "anya-e0102n:1941_3": "bahiddhā ca sabbanimittehi vuṭṭhāti.",
  "anya-e0102n:1941_4": "Tena vuccati ‘dubhato vuṭṭhānavivaṭṭane paññā magge ñāṇa”’nti.",
  "anya-e0102n:1942_0": "828.",
  "anya-e0102n:1942_1": "Lokiyānañca aṭṭhannaṃ samāpattīnaṃ bhāvanākāle samathabalaṃ adhikaṃ hoti.",
  "anya-e0102n:1942_2": "Aniccānupassanādīnaṃ bhāvanākāle vipassanābalaṃ.",
  "anya-e0102n:1942_3": "Ariyamaggakkhaṇe pana yuganaddhā te dhammā pavattanti aññamaññaṃ anativattanaṭṭhena.",
  "anya-e0102n:1942_4": "Tasmā imesu catūsupi ñāṇesu ubhayabalasamāyogo hoti. Yathāha –",
  "anya-e0102n:1943_0": "“Uddhaccasahagatakilesehi ca khandhehi ca vuṭṭhahato cittassa ekaggatā avikkhepo samādhi nirodhagocaro,",
  "anya-e0102n:1943_1": "avijjāsahagatakilesehi ca khandhehi ca vuṭṭhahato anupassanaṭṭhena vipassanā nirodhagocarā.",
  "anya-e0102n:1943_2": "Iti vuṭṭhānaṭṭhena samathavipassanā ekarasā honti,",
  "anya-e0102n:1943_3": "yuganaddhā honti,",
  "anya-e0102n:1943_4": "aññamaññaṃ nātivattantīti.",
  "anya-e0102n:1943_5": "Tena vuccati vuṭṭhānaṭṭhena samathavipassanaṃ yuganaddhaṃ bhāvetī”ti.",
  "anya-e0102n:1944_0": "Evamettha vuṭṭhānabalasamāyogo veditabbo.",
  "anya-e0102n:1945_0": "Pahātabbadhammapahānakathā",
  "anya-e0102n:1946_0": "829.",
  "anya-e0102n:1946_1": "Ye yena pahātabbā dhammā,",
  "anya-e0102n:1946_2": "tesaṃ pahānañcāti imesu pana catūsu ñāṇesu ye dhammā yena ñāṇena pahātabbā,",
  "anya-e0102n:1946_3": "tesaṃ pahānañca jānitabbaṃ.",
  "anya-e0102n:1946_4": "Etāni hi yathāyogaṃ saṃyojanakilesamicchattalokadhammamacchariyavipallāsaganthaagatiāsavaoghayoganīvaraṇaparāmāsaupādānaanusayamalaakusalakammapathacittuppādasaṅkhātānaṃ",
  "anya-e0102n:1946_5": "dhammānaṃ pahānakarāni.",
  "anya-e0102n:1947_0": "Tattha saṃyojanānīti khandhehi khandhānaṃ phalena kammassa dukkhena vā sattānaṃ saṃyojakattā rūparāgādayo dasa dhammā vuccanti.",
  "anya-e0102n:1947_1": "Yāvañhi te,",
  "anya-e0102n:1947_2": "tāva etesaṃ anuparamoti.",
  "anya-e0102n:1947_3": "Tatrāpi rūparāgo arūparāgo māno uddhaccaṃ avijjāti ime pañca uddhaṃnibbattanakakhandhādisaṃyojakattā uddhaṃbhāgiyasaṃyojanāni nāma.",
  "anya-e0102n:1947_4": "Sakkāyadiṭṭhi vicikicchā sīlabbataparāmāso kāmarāgo paṭighoti ime pañca adhonibbattanakakhandhādisaṃyojakattā adhobhāgiyasaṃyojanāni nāma.",
  "anya-e0102n:1948_0": "Kilesāti sayaṃ saṃkiliṭṭhattā sampayuttadhammānañca saṃkilesikattā lobho doso moho māno diṭṭhi vicikicchā",
  "anya-e0102n:1948_1": "thinaṃ uddhaccaṃ ahirikaṃ anottappanti ime dasa dhammā.",
  "anya-e0102n:1949_0": "Micchattāti micchāpavattanato micchādiṭṭhi micchāsaṅkappo micchāvācā micchākammanto micchāājīvo micchāvāyāmo",
  "anya-e0102n:1949_1": "micchāsati micchāsamādhīti ime aṭṭha dhammā.",
  "anya-e0102n:1949_2": "Micchāvimuttimicchāñāṇehi vā saddhiṃ dasa.",
  "anya-e0102n:1950_0": "Lokadhammāti lokappavattiyā sati anuparamadhammakattā lābho alābho yaso ayaso sukhaṃ dukkhaṃ nindā pasaṃsāti ime aṭṭha.",
  "anya-e0102n:1950_1": "Idha pana kāraṇopacārena lābhādivatthukassa anunayassa alābhādivatthukassa paṭighassa cetaṃ lokadhammaggahaṇena gahaṇaṃ katanti veditabbaṃ.",
  "anya-e0102n:1951_0": "Macchariyānīti āvāsamacchariyaṃ kulamacchariyaṃ lābhamacchariyaṃ dhammamacchariyaṃ vaṇṇamacchariyanti",
  "anya-e0102n:1951_1": "imāsu āvāsādīsu aññesaṃ sādhāraṇabhāvaṃ asahanākārena pavattāni pañca macchariyāni.",
  "anya-e0102n:1952_0": "Vipallāsāti aniccadukkhaanattaasubhesuyeva vatthūsu “niccaṃ sukhaṃ attā subha”nti evaṃ pavatto saññāvipallāso",
  "anya-e0102n:1952_1": "cittavipallāso diṭṭhivipallāsoti ime tayo.",
  "anya-e0102n:1953_0": "Ganthāti nāmakāyassa ceva rūpakāyassa ca ganthanato abhijjhādayo cattāro.",
  "anya-e0102n:1953_1": "Tathā hi te abhijjhā kāyagantho,",
  "anya-e0102n:1953_2": "byāpādo kāyagantho,",
  "anya-e0102n:1953_3": "sīlabbataparāmāso kāyagantho,",
  "anya-e0102n:1953_4": "idaṃsaccābhiniveso kāyagantho icceva vuttā.",
  "anya-e0102n:1954_0": "Agatīti chandadosamohabhayehi akattabbakaraṇassa,",
  "anya-e0102n:1954_1": "kattabbākaraṇassa ca adhivacanaṃ.",
  "anya-e0102n:1954_2": "Tañhi ariyehi agantabbattā agatīti vuccati.",
  "anya-e0102n:1955_0": "Āsavāti ārammaṇavasena āgotrabhuto,",
  "anya-e0102n:1955_1": "ābhavaggato ca savanā,",
  "anya-e0102n:1955_2": "asaṃvutehi vā dvārehi ghaṭachiddehi udakaṃ viya savanato niccapaggharaṇaṭṭhena saṃsāradukkhassa vā savanato",
  "anya-e0102n:1955_3": "kāmarāgabhavarāgamicchādiṭṭhiavijjānametaṃ adhivacanaṃ.",
  "anya-e0102n:1956_0": "Bhavasāgare ākaḍḍhanaṭṭhena duruttaraṇaṭṭhena ca oghātipi,",
  "anya-e0102n:1956_1": "ārammaṇaviyogassa ceva dukkhaviyogassa ca appadānato yogātipi tesaññeva adhivacanaṃ.",
  "anya-e0102n:1957_0": "Nīvaraṇānīti cittassa āvaraṇanīvaraṇapaṭicchādanaṭṭhena kāmacchandādayo pañca.",
  "anya-e0102n:1958_0": "Parāmāsoti tassa tassa dhammassa sabhāvaṃ atikkamma parato abhūtaṃ sabhāvaṃ āmasanākārena pavattanato micchādiṭṭhiyā etaṃ adhivacanaṃ.",
  "anya-e0102n:1959_0": "Upādānānīti sabbākārena paṭiccasamuppādaniddese vuttāni kāmupādānādīni cattāri.",
  "anya-e0102n:1960_0": "Anusayāti thāmagataṭṭhena kāmarāgānusayo, paṭigha, māna, diṭṭhi,",
  "anya-e0102n:1960_1": "vicikicchā,",
  "anya-e0102n:1960_2": "bhavarāga,",
  "anya-e0102n:1960_3": "avijjānusayoti evaṃ vuttā kāmarāgādayo satta.",
  "anya-e0102n:1960_4": "Te hi thāmagatattā punappunaṃ kāmarāgādīnaṃ uppattihetubhāvena anusentiyevāti anusayā.",
  "anya-e0102n:1961_0": "Malāti telañjanakalalaṃ viya sayañca asuddhattā, aññesañca asuddhabhāvakaraṇato lobhadosamohā tayo.",
  "anya-e0102n:1962_0": "Akusalakammapathāti akusalakammabhāvena ceva duggatīnañca pathabhāvena pāṇātipāto adinnādānaṃ kāmesumicchācāro",
  "anya-e0102n:1962_1": "musāvādo pisuṇavācā pharusavācā samphappalāpo abhijjhā byāpādo micchādiṭṭhīti ime dasa.",
  "anya-e0102n:1963_0": "Akusalacittuppādāti lobhamūlā aṭṭha dosamūlā dve mohamūlā dveti ime dvādasa.",
  "anya-e0102n:1964_0": "830.",
  "anya-e0102n:1964_1": "Iti etesaṃ saṃyojanādīnaṃ dhammānaṃ etāni yathāyogaṃ pahānakarāni. Kathaṃ?",
  "anya-e0102n:1964_2": "Saṃyojanesu tāva sakkāyadiṭṭhi vicikicchā sīlabbataparāmāso apāyagamanīyā ca kāmarāgapaṭighāti ete pañca dhammā paṭhamañāṇavajjhā,",
  "anya-e0102n:1964_3": "sesā kāmarāgapaṭighā oḷārikā dutiyañāṇavajjhā,",
  "anya-e0102n:1964_4": "sukhumā tatiyañāṇavajjhā,",
  "anya-e0102n:1964_5": "rūparāgādayo pañcapi catutthañāṇavajjhā eva.",
  "anya-e0102n:1964_6": "Paratopi ca yattha yattha evasaddena niyamaṃ na karissāma.",
  "anya-e0102n:1964_7": "Tattha tattha yaṃ yaṃ “upariñāṇavajjho”ti vakkhāma,",
  "anya-e0102n:1964_8": "so so purimañāṇehi hatāpāyagamanīyādibhāvova hutvā upariñāṇavajjho hotīti veditabbo.",
  "anya-e0102n:1965_0": "Kilesesu diṭṭhivicikicchā paṭhamañāṇavajjhā,",
  "anya-e0102n:1965_1": "doso tatiyañāṇavajjho,",
  "anya-e0102n:1965_2": "lobhamohamānathinauddhaccaahirikaanottappāni catutthañāṇavajjhāni.",
  "anya-e0102n:1966_0": "Micchattesu micchādiṭṭhi musāvādo micchākammanto micchāājīvoti ime paṭhamañāṇavajjhā,",
  "anya-e0102n:1966_1": "micchāsaṅkappo pisuṇavācā pharusavācāti ime tatiyañāṇavajjhā,",
  "anya-e0102n:1966_2": "cetanāyeva cettha vācāti veditabbā.",
  "anya-e0102n:1966_3": "Samphappalāpamicchāvāyāmasatisamādhivimuttiñāṇāni catutthañāṇavajjhāni.",
  "anya-e0102n:1967_0": "Lokadhammesu paṭigho tatiyañāṇavajjho,",
  "anya-e0102n:1967_1": "anunayo catutthañāṇavajjho,",
  "anya-e0102n:1967_2": "yase ca pasaṃsāya ca anunayo catutthañāṇavajjhoti eke.",
  "anya-e0102n:1967_3": "Macchariyāni paṭhamañāṇavajjhāneva.",
  "anya-e0102n:1968_0": "Vipallāsesu anicce niccaṃ,",
  "anya-e0102n:1968_1": "anattani attāti ca saññācittadiṭṭhivipallāsā,",
  "anya-e0102n:1968_2": "dukkhe sukhaṃ,",
  "anya-e0102n:1968_3": "asubhe subhanti diṭṭhivipallāso cāti ime paṭhamañāṇavajjhā,",
  "anya-e0102n:1968_4": "asubhe subhanti saññācittavipallāsā tatiyañāṇavajjhā,",
  "anya-e0102n:1968_5": "dukkhe sukhanti saññācittavipallāsā catutthañāṇavajjhā.",
  "anya-e0102n:1969_0": "Ganthesu sīlabbataparāmasaidaṃsaccābhinivesakāyaganthā paṭhamañāṇavajjhā,",
  "anya-e0102n:1969_1": "byāpādakāyagantho tatiyañāṇavajjho,",
  "anya-e0102n:1969_2": "itaro catutthañāṇavajjho.",
  "anya-e0102n:1970_0": "Agati paṭhamañāṇavajjhāva.",
  "anya-e0102n:1971_0": "Āsavesu diṭṭhāsavo paṭhamañāṇavajjho,",
  "anya-e0102n:1971_1": "kāmāsavo tatiyañāṇavajjho,",
  "anya-e0102n:1971_2": "itare dve catutthañāṇavajjhā.",
  "anya-e0102n:1971_3": "Oghayogesupi eseva nayo.",
  "anya-e0102n:1972_0": "Nīvaraṇesu vicikicchānīvaraṇaṃ paṭhamañāṇavajjhaṃ,",
  "anya-e0102n:1972_1": "kāmacchando byāpādo kukkuccanti tīṇi tatiyañāṇavajjhāni,",
  "anya-e0102n:1972_2": "thinamiddhauddhaccāni catutthañāṇavajjhāni.",
  "anya-e0102n:1973_0": "Parāmāso paṭhamañāṇavajjhova.",
  "anya-e0102n:1974_0": "Upādānesu sabbesampi lokiyadhammānaṃ vatthukāmavasena kāmāti āgatattā rūpārūparāgopi kāmupādāne patati,",
  "anya-e0102n:1974_1": "tasmā taṃ catutthañāṇavajjhaṃ,",
  "anya-e0102n:1974_2": "sesāni paṭhamañāṇavajjhāni.",
  "anya-e0102n:1975_0": "Anusayesu diṭṭhivicikicchānusayā paṭhamañāṇavajjhāva,",
  "anya-e0102n:1975_1": "kāmarāgapaṭighānusayā tatiyañāṇavajjhā,",
  "anya-e0102n:1975_2": "mānabhavarāgāvijjānusayā catutthañāṇavajjhā.",
  "anya-e0102n:1976_0": "Malesu dosamalaṃ tatiyañāṇavajjhaṃ, itarāni catutthañāṇavajjhāni.",
  "anya-e0102n:1977_0": "Akusalakammapathesu pāṇātipāto adinnādānaṃ micchācāro musāvādo micchādiṭṭhīti ime paṭhamañāṇavajjhā,",
  "anya-e0102n:1977_1": "pisuṇavācā pharusavācā byāpādoti tayo tatiyañāṇavajjhā,",
  "anya-e0102n:1977_2": "samphappalāpābhijjhā catutthañāṇavajjhā.",
  "anya-e0102n:1978_0": "Akusalacittuppādesu cattāro diṭṭhigatasampayuttā vicikicchāsampayutto cāti pañca paṭhamañāṇavajjhāva,",
  "anya-e0102n:1978_1": "dve paṭighasampayuttā tatiyañāṇavajjhā,",
  "anya-e0102n:1978_2": "sesā catutthañāṇavajjhāti.",
  "anya-e0102n:1979_0": "Yañca yena vajjhaṃ,",
  "anya-e0102n:1979_1": "taṃ tena pahātabbaṃ nāma.",
  "anya-e0102n:1979_2": "Tena vuttaṃ “iti etesaṃ saṃyojanādīnaṃ dhammānaṃ etāni yathāyogaṃ pahānakarānī”ti.",
  "anya-e0102n:1980_0": "831.",
  "anya-e0102n:1980_1": "Kiṃ panetāni ete dhamme atītānāgate pajahanti udāhu paccuppanneti.",
  "anya-e0102n:1980_2": "Kiṃ panettha yadi tāva atītānāgate,",
  "anya-e0102n:1980_3": "aphalo vāyāmo āpajjati. Kasmā?",
  "anya-e0102n:1980_4": "Pahātabbānaṃ natthitāya.",
  "anya-e0102n:1980_5": "Atha paccuppanne,",
  "anya-e0102n:1980_6": "tathāpi aphalo,",
  "anya-e0102n:1980_7": "vāyāmena saddhiṃ pahātabbānaṃ atthitāya,",
  "anya-e0102n:1980_8": "saṃkilesikā ca maggabhāvanā āpajjati,",
  "anya-e0102n:1980_9": "vippayuttatā vā kilesānaṃ,",
  "anya-e0102n:1980_10": "na ca paccuppannakileso cittavippayutto nāma atthīti.",
  "anya-e0102n:1980_11": "Nāyaṃ āveṇikā codanā.",
  "anya-e0102n:1980_12": "Pāḷiyaṃyeva hi “svāyaṃ kilese pajahati,",
  "anya-e0102n:1980_13": "atīte kilese pajahati,",
  "anya-e0102n:1980_14": "anāgate kilese pajahati,",
  "anya-e0102n:1980_15": "paccuppanne kilese pajahatī”ti vatvā,",
  "anya-e0102n:1980_16": "puna “hañci atīte kilese pajahati,",
  "anya-e0102n:1980_17": "tenahi khīṇaṃ khepeti,",
  "anya-e0102n:1980_18": "niruddhaṃ nirodheti,",
  "anya-e0102n:1980_19": "vigataṃ vigameti,",
  "anya-e0102n:1980_20": "atthaṅgataṃ atthaṅgameti.",
  "anya-e0102n:1980_21": "Atītaṃ yaṃ natthi,",
  "anya-e0102n:1980_22": "taṃ pajahatī”ti ca vatvā,",
  "anya-e0102n:1980_23": "“na atīte kilese pajahatī”ti paṭikkhittaṃ.",
  "anya-e0102n:1981_0": "Tathā “hañci anāgate kilese pajahati,",
  "anya-e0102n:1981_1": "tenahi ajātaṃ pajahati,",
  "anya-e0102n:1981_2": "anibbattaṃ pajahati,",
  "anya-e0102n:1981_3": "anuppannaṃ pajahati,",
  "anya-e0102n:1981_4": "apātubhūtaṃ pajahati.",
  "anya-e0102n:1981_5": "Anāgataṃ yaṃ natthi,",
  "anya-e0102n:1981_6": "taṃ pajahatī”ti ca vatvā,",
  "anya-e0102n:1981_7": "“na anāgate kilese pajahatī”ti paṭikkhittaṃ.",
  "anya-e0102n:1982_0": "Tathā “hañci paccuppanne kilese pajahati,",
  "anya-e0102n:1982_1": "tenahi ratto rāgaṃ pajahati.",
  "anya-e0102n:1982_2": "Duṭṭho dosaṃ,",
  "anya-e0102n:1982_3": "mūḷho mohaṃ,",
  "anya-e0102n:1982_4": "vinibaddho mānaṃ,",
  "anya-e0102n:1982_5": "parāmaṭṭho diṭṭhiṃ,",
  "anya-e0102n:1982_6": "vikkhepagato uddhaccaṃ,",
  "anya-e0102n:1982_7": "aniṭṭhaṅgato vicikicchaṃ,",
  "anya-e0102n:1982_8": "thāmagato anusayaṃ pajahati.",
  "anya-e0102n:1982_9": "Kaṇhasukkā dhammā yuganaddhāva vattanti.",
  "anya-e0102n:1982_10": "Saṃkilesikā maggabhāvanā hotī”ti ca vatvā,",
  "anya-e0102n:1982_11": "“na atīte kilese pajahati,",
  "anya-e0102n:1982_12": "na anāgate,",
  "anya-e0102n:1982_13": "na paccuppanne kilese pajahatī”ti sabbaṃ paṭikkhipitvā,",
  "anya-e0102n:1982_14": "“tenahi natthi maggabhāvanā,",
  "anya-e0102n:1982_15": "natthi phalasacchikiriyā,",
  "anya-e0102n:1982_16": "natthi kilesappahānaṃ,",
  "anya-e0102n:1982_17": "natthi dhammābhisamayo”ti pañhāpariyosāne “na hi natthi maggabhāvanā…pe…",
  "anya-e0102n:1982_18": "natthi dhammābhisamayo”ti paṭijānitvā “yathā kathaṃ viyā”ti vutte idaṃ vuttaṃ –",
  "anya-e0102n:1983_0": "“Seyyathāpi taruṇo rukkho ajātaphalo,",
  "anya-e0102n:1983_1": "tamenaṃ puriso mūle chindeyya,",
  "anya-e0102n:1983_2": "ye tassa rukkhassa ajātaphalā,",
  "anya-e0102n:1983_3": "te ajātāyeva na jāyanti,",
  "anya-e0102n:1983_4": "anibbattāyeva na nibbattanti,",
  "anya-e0102n:1983_5": "anuppannāyeva na uppajjanti,",
  "anya-e0102n:1983_6": "apātubhūtāyeva na pātubhavanti,",
  "anya-e0102n:1983_7": "evameva uppādo hetu uppādo paccayo kilesānaṃ nibbattiyāti uppāde ādīnavaṃ disvā anuppāde cittaṃ pakkhandati,",
  "anya-e0102n:1983_8": "anuppāde cittassa pakkhandattā ye āyūhanapaccayā kilesā nibbatteyyuṃ,",
  "anya-e0102n:1983_9": "te ajātāyeva na jāyanti…pe…",
  "anya-e0102n:1983_10": "apātubhūtāyeva na pātubhavanti,",
  "anya-e0102n:1983_11": "evaṃ hetunirodhā dukkhanirodho.",
  "anya-e0102n:1983_12": "Pavattaṃ hetu…pe…",
  "anya-e0102n:1983_13": "nimittaṃ hetu…pe…",
  "anya-e0102n:1983_14": "āyūhanā hetu…pe…",
  "anya-e0102n:1983_15": "anāyūhane cittassa pakkhandattā ye āyūhanapaccayā kilesā nibbatteyyuṃ,",
  "anya-e0102n:1983_16": "te ajātāyeva…pe…",
  "anya-e0102n:1983_17": "apātubhūtāyeva na pātubhavanti,",
  "anya-e0102n:1983_18": "evaṃ hetunirodhā dukkhanirodho.",
  "anya-e0102n:1983_19": "Evaṃ atthi maggabhāvanā,",
  "anya-e0102n:1983_20": "atthi phalasacchikiriyā,",
  "anya-e0102n:1983_21": "atthi kilesappahānaṃ,",
  "anya-e0102n:1983_22": "atthi dhammābhisamayo”ti.",
  "anya-e0102n:1984_0": "832.",
  "anya-e0102n:1984_1": "Etena kiṃ dīpitaṃ hoti?",
  "anya-e0102n:1984_2": "Bhūmiladdhānaṃ kilesānaṃ pahānaṃ dīpitaṃ hoti.",
  "anya-e0102n:1984_3": "Bhūmiladdhā pana kiṃ atītānāgatā udāhu paccuppannāti.",
  "anya-e0102n:1984_4": "Bhūmiladdhuppannā eva nāma te.",
  "anya-e0102n:1985_0": "833.",
  "anya-e0102n:1985_1": "Uppannaṃ hi vattamānabhūtāpagatokāsakatabhūmiladdhavasena anekappabhedaṃ.",
  "anya-e0102n:1985_2": "Tattha sabbampi uppādajarābhaṅgasamaṅgisaṅkhātaṃ vattamānuppannaṃ nāma.",
  "anya-e0102n:1985_3": "Ārammaṇarasaṃ anubhavitvā niruddhaṃ anubhūtāpagatasaṅkhātaṃ kusalākusalaṃ uppādādittayaṃ anuppatvā niruddhaṃ",
  "anya-e0102n:1985_4": "bhūtāpagatasaṅkhātaṃ sesasaṅkhatañca bhūtāpagatuppannaṃ nāma.",
  "anya-e0102n:1985_5": "“Yānissa tāni pubbekatāni kammānī”ti evamādinā nayena vuttaṃ kammaṃ atītampi samānaṃ aññaṃ vipākaṃ paṭibāhitvā",
  "anya-e0102n:1985_6": "attano vipākassokāsaṃ katvā ṭhitattā tathā katokāsañca vipākaṃ anuppannampi samānaṃ evaṃ kate okāse ekantena",
  "anya-e0102n:1985_7": "uppajjanato okāsakatuppannaṃ nāma.",
  "anya-e0102n:1985_8": "Tāsu tāsu bhūmīsu asamūhataṃ akusalaṃ bhūmiladdhuppannaṃ nāma.",
  "anya-e0102n:1986_0": "834.",
  "anya-e0102n:1986_1": "Ettha ca bhūmiyā bhūmiladdhassa ca nānattaṃ veditabbaṃ.",
  "anya-e0102n:1986_2": "Bhūmīti hi vipassanāya ārammaṇabhūtā tebhūmakā pañcakkhandhā.",
  "anya-e0102n:1986_3": "Bhūmiladdhaṃ nāma tesu khandhesu uppattirahaṃ kilesajātaṃ.",
  "anya-e0102n:1986_4": "Tenahi sā bhūmi laddhā nāma hotīti tasmā bhūmiladdhanti vuccati,",
  "anya-e0102n:1986_5": "sā ca kho na ārammaṇavasena.",
  "anya-e0102n:1986_6": "Ārammaṇavasena hi sabbepi atītānāgate pariññātepi ca khīṇāsavānaṃ khandhe ārabbha kilesā uppajjanti mahākaccānauppalavaṇṇādīnaṃ",
  "anya-e0102n:1986_7": "khandhe ārabbha soreyyaseṭṭhi nandamāṇavakādīnaṃ viya.",
  "anya-e0102n:1986_8": "Yadi ca taṃ bhūmiladdhaṃ nāma siyā,",
  "anya-e0102n:1986_9": "tassa appaheyyato na koci bhavamūlaṃ pajaheyya.",
  "anya-e0102n:1986_10": "Vatthuvasena pana bhūmiladdhaṃ veditabbaṃ.",
  "anya-e0102n:1986_11": "Yattha yattha hi vipassanāya apariññātā khandhā uppajjanti,",
  "anya-e0102n:1986_12": "tattha tattha uppādato pabhuti tesu vaṭṭamūlaṃ kilesajātaṃ anuseti.",
  "anya-e0102n:1986_13": "Taṃ appahīnaṭṭhena bhūmiladdhanti veditabbaṃ.",
  "anya-e0102n:1987_0": "835.",
  "anya-e0102n:1987_1": "Tattha ca yassa yesu khandhesu appahīnaṭṭhena anusayitā kilesā,",
  "anya-e0102n:1987_2": "tassa te eva khandhā tesaṃ kilesānaṃ vatthu,",
  "anya-e0102n:1987_3": "na aññesaṃ santakā khandhā.",
  "anya-e0102n:1987_4": "Atītakkhandhesu ca appahīnānusayitānaṃ kilesānaṃ atītakkhandhāva vatthu, na itare.",
  "anya-e0102n:1987_5": "Esa nayo anāgatādīsu.",
  "anya-e0102n:1987_6": "Tathā kāmāvacarakkhandhesu appahīnānusayitānaṃ kilesānaṃ kāmāvacarakkhandhāva vatthu, na itare.",
  "anya-e0102n:1987_7": "Esa nayo rūpārūpāvacaresu.",
  "anya-e0102n:1987_8": "Sotāpannādīsu pana yassa yassa ariyapuggalassa khandhesu taṃ taṃ vaṭṭamūlaṃ kilesajātaṃ tena tena maggena pahīnaṃ,",
  "anya-e0102n:1987_9": "tassa tassa te te khandhā pahīnānaṃ tesaṃ tesaṃ vaṭṭamūlakilesānaṃ avatthuto bhūmīti saṅkhaṃ na labhanti.",
  "anya-e0102n:1987_10": "Puthujjanassa sabbasova vaṭṭamūlakilesānaṃ appahīnattā yaṃkiñci kariyamānaṃ kammaṃ kusalaṃ akusalaṃ vā hoti.",
  "anya-e0102n:1987_11": "Iccassa kammakilesapaccayā vaṭṭaṃ vaṭṭati.",
  "anya-e0102n:1987_12": "Tassetaṃ vaṭṭamūlaṃ rūpakkhandheyeva,",
  "anya-e0102n:1987_13": "na vedanākkhandhādīsu.",
  "anya-e0102n:1987_14": "Viññāṇakkhandheyeva vā,",
  "anya-e0102n:1987_15": "na rūpakkhandhādīsūti na vattabbaṃ. Kasmā?",
  "anya-e0102n:1987_16": "Avisesena pañcasupi khandhesu anusayitattā.",
  "anya-e0102n:1988_0": "836. Kathaṃ?",
  "anya-e0102n:1988_1": "Pathavīrasādi viya rukkhe.",
  "anya-e0102n:1988_2": "Yathā hi mahārukkhe pathavītalaṃ adhiṭṭhāya pathavīrasañca āporasañca nissāya tappaccayā mūlakhandhasākhapasākhapallavapalāsapupphaphalehi",
  "anya-e0102n:1988_3": "vaḍḍhitvā nabhaṃ pūretvā yāva kappāvasānā bījaparamparāya rukkhapaveṇiṃ santānayamāne ṭhite taṃ pathavīrasādi mūleyeva,",
  "anya-e0102n:1988_4": "na khandhādīsu…pe…",
  "anya-e0102n:1988_5": "phaleyeva vā,",
  "anya-e0102n:1988_6": "na mūlādīsūti na vattabbaṃ. Kasmā?",
  "anya-e0102n:1988_7": "Avisesena sabbesu mūlādīsu anugatattāti.",
  "anya-e0102n:1989_0": "Yathā pana tasseva rukkhassa pupphaphalādīsu nibbinno koci puriso catūsu disāsu maṇḍūkakaṇṭakaṃ nāma visakaṇṭakaṃ ākoṭeyya,",
  "anya-e0102n:1989_1": "atha so rukkho tena visasamphassena phuṭṭho pathavīrasaāporasānaṃ pariyādiṇṇattā appasavanadhammataṃ āgamma puna santānaṃ nibbattetuṃ na sakkuṇeyya,",
  "anya-e0102n:1989_2": "evameva khandhapavattiyaṃ nibbinno kulaputto tassa purisassa catūsu disāsu rukkhe visayojanaṃ viya attano santāne catumaggabhāvanaṃ ārabhati.",
  "anya-e0102n:1989_3": "Athassa so khandhasantāno tena catumaggavisasamphassena sabbaso vaṭṭamūlakakilesānaṃ pariyādiṇṇattā kiriyabhāvamattaupagatakāyakammādisabbakammappabhedo",
  "anya-e0102n:1989_4": "hutvā āyatiṃ punabbhavānabhinibbattanadhammataṃ āgamma bhavantarasantānaṃ nibbattetuṃ na sakkoti.",
  "anya-e0102n:1989_5": "Kevalaṃ carimaviññāṇanirodhena nirindhano viya jātavedo anupādāno parinibbāyati,",
  "anya-e0102n:1989_6": "evaṃ bhūmiyā bhūmiladdhassa ca nānattaṃ veditabbaṃ.",
  "anya-e0102n:1990_0": "837.",
  "anya-e0102n:1990_1": "Apica aparampi samudācāraārammaṇādhiggahitaavikkhambhitaasamūhatavasena catubbidhaṃ uppannaṃ.",
  "anya-e0102n:1990_2": "Tattha vattamānuppannameva samudācāruppannaṃ.",
  "anya-e0102n:1990_3": "Cakkhādīnaṃ pana āpāthagate ārammaṇe pubbabhāge anuppajjamānampi kilesajātaṃ ārammaṇassa adhiggahitattā",
  "anya-e0102n:1990_4": "eva aparabhāge ekantena uppattito ārammaṇādhiggahituppannanti vuccati,",
  "anya-e0102n:1990_5": "kalyāṇigāme piṇḍāya carato mahātissattherassa visabhāgarūpadassanena uppannakilesajātaṃ viya.",
  "anya-e0102n:1990_6": "Samathavipassanānaṃ aññataravasena avikkhambhitaṃ kilesajātaṃ cittasantatimanārūḷhampi uppattinivārakassa hetuno abhāvā avikkhambhituppannaṃ nāma.",
  "anya-e0102n:1990_7": "Samathavipassanāvasena pana vikkhambhitampi ariyamaggena asamūhatattā uppattidhammataṃ anatītatāya asamūhatuppannanti vuccati,",
  "anya-e0102n:1990_8": "ākāsena gacchantassa aṭṭhasamāpattilābhino therassa kusumitarukkhe upavane pupphāni uccinantassa madhurena",
  "anya-e0102n:1990_9": "sarena gāyato mātugāmassa gītasavanena uppannakilesajātaṃ viya.",
  "anya-e0102n:1990_10": "Tividhampi cetaṃ ārammaṇādhiggahitāvikkhambhitaasamūhatuppannaṃ bhūmiladdheneva saṅgahaṃ gacchatīti veditabbaṃ.",
  "anya-e0102n:1991_0": "838.",
  "anya-e0102n:1991_1": "Iccetasmiṃ vuttappabhede uppanne yadetaṃ vattamānabhūtāpagatokāsakatasamudācārasaṅkhātaṃ catubbidhaṃ uppannaṃ,",
  "anya-e0102n:1991_2": "taṃ amaggavajjhattā kenacipi ñāṇena pahātabbaṃ na hoti.",
  "anya-e0102n:1991_3": "Yaṃ panetaṃ bhūmiladdhārammaṇādhiggahitaavikkhambhitaasamūhatasaṅkhātaṃ uppannaṃ,",
  "anya-e0102n:1991_4": "tassa taṃ uppannabhāvaṃ vināsayamānaṃ yasmā taṃ taṃ lokiyalokuttarañāṇaṃ uppajjati,",
  "anya-e0102n:1991_5": "tasmā taṃ sabbampi pahātabbaṃ hotīti.",
  "anya-e0102n:1991_6": "Evamettha ye yena pahātabbā dhammā,",
  "anya-e0102n:1991_7": "tesaṃ pahānañca jānitabbaṃ.",
  "anya-e0102n:1992_0": "Pariññādikiccakathā",
  "anya-e0102n:1993_0": "839.",
  "anya-e0102n:1994_0": "Kiccāni pariññādīni, yāni vuttāni abhisamayakāle;",
  "anya-e0102n:1995_0": "Tāni ca yathāsabhāvena, jānitabbāni sabbānīti.",
  "anya-e0102n:1996_0": "Saccābhisamayakālaṃ hi etesu catūsu ñāṇesu ekekassa ekakkhaṇe pariññā pahānaṃ sacchikiriyā bhāvanāti etāni pariññādīni cattāri kiccāni vuttāni,",
  "anya-e0102n:1996_1": "tāni yathāsabhāvena jānitabbāni.",
  "anya-e0102n:1996_2": "Vuttaṃ hetaṃ porāṇehi –",
  "anya-e0102n:1997_0": "“Yathā padīpo apubbaṃ acarimaṃ ekakkhaṇe cattāri kiccāni karoti,",
  "anya-e0102n:1997_1": "vaṭṭiṃ jhāpeti,",
  "anya-e0102n:1997_2": "andhakāraṃ vidhamati,",
  "anya-e0102n:1997_3": "ālokaṃ parividaṃseti,",
  "anya-e0102n:1997_4": "sinehaṃ pariyādiyati,",
  "anya-e0102n:1997_5": "evameva maggañāṇaṃ apubbaṃ acarimaṃ ekakkhaṇe cattāri saccāni abhisameti,",
  "anya-e0102n:1997_6": "dukkhaṃ pariññābhisamayena abhisameti,",
  "anya-e0102n:1997_7": "samudayaṃ pahānābhisamayena abhisameti,",
  "anya-e0102n:1997_8": "maggaṃ bhāvanābhisamayena abhisameti,",
  "anya-e0102n:1997_9": "nirodhaṃ sacchikiriyābhisamayena abhisameti.",
  "anya-e0102n:1997_10": "Kiṃ vuttaṃ hoti?",
  "anya-e0102n:1997_11": "Nirodhaṃ ārammaṇaṃ karitvā cattāripi saccāni pāpuṇāti passati paṭivijjhatī”ti.",
  "anya-e0102n:1998_0": "Vuttampi cetaṃ “yo,",
  "anya-e0102n:1998_1": "bhikkhave,",
  "anya-e0102n:1998_2": "dukkhaṃ passati,",
  "anya-e0102n:1998_3": "dukkhasamudayampi so passati,",
  "anya-e0102n:1998_4": "dukkhanirodhampi passati,",
  "anya-e0102n:1998_5": "dukkhanirodhagāminiṃ paṭipadampi passatī”ti sabbaṃ veditabbaṃ.",
  "anya-e0102n:1999_0": "Aparampi vuttaṃ “maggasamaṅgissa ñāṇaṃ,",
  "anya-e0102n:1999_1": "dukkhepetaṃ ñāṇaṃ,",
  "anya-e0102n:1999_2": "dukkhasamudayepetaṃ ñāṇaṃ,",
  "anya-e0102n:1999_3": "dukkhanirodhepetaṃ ñāṇaṃ,",
  "anya-e0102n:1999_4": "dukkhanirodhagāminiyā paṭipadāyapetaṃ ñāṇa”nti.",
  "anya-e0102n:2000_0": "Tattha yathā padīpo vaṭṭiṃ jhāpeti,",
  "anya-e0102n:2000_1": "evaṃ maggañāṇaṃ dukkhaṃ parijānāti.",
  "anya-e0102n:2000_2": "Yathā andhakāraṃ vidhamati,",
  "anya-e0102n:2000_3": "evaṃ samudayaṃ pajahati.",
  "anya-e0102n:2000_4": "Yathā ālokaṃ parividaṃseti,",
  "anya-e0102n:2000_5": "evaṃ sahajātādipaccayatāya sammāsaṅkappādidhammasaṅkhātaṃ maggaṃ bhāveti.",
  "anya-e0102n:2000_6": "Yathā sinehaṃ pariyādiyati,",
  "anya-e0102n:2000_7": "evaṃ kilesapariyādānaṃ nirodhaṃ sacchikarotīti evaṃ upamāsaṃsandanaṃ veditabbaṃ.",
  "anya-e0102n:2001_0": "840.",
  "anya-e0102n:2001_1": "Aparo nayo –",
  "anya-e0102n:2001_2": "yathā sūriyo udayanto apubbaṃ acarimaṃ saha pātubhāvā cattāri kiccāni karoti,",
  "anya-e0102n:2001_3": "rūpagatāni obhāseti,",
  "anya-e0102n:2001_4": "andhakāraṃ vidhamati,",
  "anya-e0102n:2001_5": "ālokaṃ dasseti,",
  "anya-e0102n:2001_6": "sītaṃ paṭippassambheti,",
  "anya-e0102n:2001_7": "evameva maggañāṇaṃ…pe…",
  "anya-e0102n:2001_8": "nirodhaṃ sacchikiriyābhisamayena abhisameti.",
  "anya-e0102n:2001_9": "Idhāpi yathā sūriyo rūpagatāni obhāseti,",
  "anya-e0102n:2001_10": "evaṃ maggañāṇaṃ dukkhaṃ parijānāti.",
  "anya-e0102n:2001_11": "Yathā andhakāraṃ vidhamati,",
  "anya-e0102n:2001_12": "evaṃ samudayaṃ pajahati.",
  "anya-e0102n:2001_13": "Yathā ālokaṃ dasseti,",
  "anya-e0102n:2001_14": "evaṃ sahajātādipaccayatāya maggaṃ bhāveti.",
  "anya-e0102n:2001_15": "Yathā sītaṃ paṭippassambheti,",
  "anya-e0102n:2001_16": "evaṃ kilesapaṭippassaddhiṃ nirodhaṃ sacchikarotīti evaṃ upamāsaṃsandanaṃ veditabbaṃ.",
  "anya-e0102n:2002_0": "841.",
  "anya-e0102n:2002_1": "Aparo nayo –",
  "anya-e0102n:2002_2": "yathā nāvā apubbaṃ acarimaṃ ekakkhaṇe cattāri kiccāni karoti,",
  "anya-e0102n:2002_3": "orimatīraṃ pajahati,",
  "anya-e0102n:2002_4": "sotaṃ chindati,",
  "anya-e0102n:2002_5": "bhaṇḍaṃ vahati,",
  "anya-e0102n:2002_6": "pārimatīraṃ appeti,",
  "anya-e0102n:2002_7": "evameva maggañāṇaṃ…pe…",
  "anya-e0102n:2002_8": "nirodhaṃ sacchikiriyābhisamayena abhisameti.",
  "anya-e0102n:2002_9": "Etthāpi yathā nāvā orimatīraṃ pajahati,",
  "anya-e0102n:2002_10": "evaṃ maggañāṇaṃ dukkhaṃ parijānāti.",
  "anya-e0102n:2002_11": "Yathā sotaṃ chindati,",
  "anya-e0102n:2002_12": "evaṃ samudayaṃ pajahati.",
  "anya-e0102n:2002_13": "Yathā bhaṇḍaṃ vahati,",
  "anya-e0102n:2002_14": "evaṃ sahajātādipaccayatāya maggaṃ bhāveti.",
  "anya-e0102n:2002_15": "Yathā pārimatīraṃ appeti,",
  "anya-e0102n:2002_16": "evaṃ pārimatīrabhūtaṃ nirodhaṃ sacchikarotīti evaṃ upamāsaṃsandanaṃ veditabbaṃ.",
  "anya-e0102n:2003_0": "842.",
  "anya-e0102n:2003_1": "Evaṃ saccābhisamayakālasmiṃ ekakkhaṇe catunnaṃ kiccānaṃ vasena pavattañāṇassa panassa soḷasahākārehi tathaṭṭhena cattāri kiccāni ekapaṭivedhāni honti. Yathāha –",
  "anya-e0102n:2004_0": "“Kathaṃ tathaṭṭhena cattāri kiccāni ekapaṭivedhāni?",
  "anya-e0102n:2004_1": "Soḷasahi ākārehi tathaṭṭhena cattāri kiccāni ekapaṭivedhāni.",
  "anya-e0102n:2004_2": "Dukkhassa pīḷanaṭṭho,",
  "anya-e0102n:2004_3": "saṅkhataṭṭho,",
  "anya-e0102n:2004_4": "santāpaṭṭho,",
  "anya-e0102n:2004_5": "vipariṇāmaṭṭho,",
  "anya-e0102n:2004_6": "tathaṭṭho.",
  "anya-e0102n:2004_7": "Samudayassa āyūhanaṭṭho,",
  "anya-e0102n:2004_8": "nidānaṭṭho,",
  "anya-e0102n:2004_9": "saṃyogaṭṭho,",
  "anya-e0102n:2004_10": "palibodhaṭṭho,",
  "anya-e0102n:2004_11": "tathaṭṭho.",
  "anya-e0102n:2004_12": "Nirodhassa nissaraṇaṭṭho,",
  "anya-e0102n:2004_13": "vivekaṭṭho,",
  "anya-e0102n:2004_14": "asaṅkhataṭṭho,",
  "anya-e0102n:2004_15": "amataṭṭho,",
  "anya-e0102n:2004_16": "tathaṭṭho.",
  "anya-e0102n:2004_17": "Maggassa niyyānaṭṭho, hetuṭṭho,",
  "anya-e0102n:2004_18": "dassanaṭṭho,",
  "anya-e0102n:2004_19": "adhipateyyaṭṭho,",
  "anya-e0102n:2004_20": "tathaṭṭho.",
  "anya-e0102n:2004_21": "Imehi soḷasahi ākārehi tathaṭṭhena cattāri saccāni ekasaṅgahitāni.",
  "anya-e0102n:2004_22": "Yaṃ ekasaṅgahitaṃ,",
  "anya-e0102n:2004_23": "taṃ ekattaṃ.",
  "anya-e0102n:2004_24": "Yaṃ ekattaṃ,",
  "anya-e0102n:2004_25": "taṃ ekena ñāṇena paṭivijjhatīti cattāri saccāni ekapaṭivedhānī”ti.",
  "anya-e0102n:2005_0": "843.",
  "anya-e0102n:2005_1": "Tattha siyā yadā dukkhādīnaṃ aññepi rogagaṇḍādayo atthā atthi,",
  "anya-e0102n:2005_2": "atha kasmā cattāroyeva vuttāti.",
  "anya-e0102n:2005_3": "Ettha vadāma,",
  "anya-e0102n:2005_4": "aññasaccadassanavasena āvibhāvato.",
  "anya-e0102n:2005_5": "“Tattha katamaṃ dukkhe ñāṇaṃ?",
  "anya-e0102n:2005_6": "Dukkhaṃ ārabbha yā uppajjati paññā pajānanā”tiādinā hi nayena ekekasaccārammaṇavasenāpi saccañāṇaṃ vuttaṃ. “Yo,",
  "anya-e0102n:2005_7": "bhikkhave,",
  "anya-e0102n:2005_8": "dukkhaṃ passati,",
  "anya-e0102n:2005_9": "samudayampi so passatī”tiādinā nayena ekaṃ saccaṃ ārammaṇaṃ katvā sesesupi kiccanipphattivasenāpi vuttaṃ.",
  "anya-e0102n:2006_0": "Tattha yadā ekekaṃ saccaṃ ārammaṇaṃ karoti,",
  "anya-e0102n:2006_1": "tadā samudayadassanena tāva sabhāvato pīḷanalakkhaṇassāpi dukkhassa,",
  "anya-e0102n:2006_2": "yasmā taṃ āyūhanalakkhaṇena samudayena āyūhitaṃ saṅkhataṃ rāsikataṃ,",
  "anya-e0102n:2006_3": "tasmāssa so saṅkhataṭṭho āvibhavati.",
  "anya-e0102n:2006_4": "Yasmā pana maggo kilesasantāpaharo susītalo,",
  "anya-e0102n:2006_5": "tasmāssa maggassa dassanena santāpaṭṭho āvibhavati āyasmato nandassa accharādassanena sundariyā anabhirūpabhāvo viya.",
  "anya-e0102n:2006_6": "Avipariṇāmadhammassa pana nirodhassa dassanenassa vipariṇāmaṭṭho āvibhavatīti vattabbamevettha natthi.",
  "anya-e0102n:2007_0": "Tathā sabhāvato āyūhanalakkhaṇassāpi samudayassa,",
  "anya-e0102n:2007_1": "dukkhadassanena nidānaṭṭho āvibhavati asappāyabhojanato uppannabyādhidassanena bhojanassa byādhinidānabhāvo viya.",
  "anya-e0102n:2007_2": "Visaṃyogabhūtassa nirodhassa dassanena saṃyogaṭṭho.",
  "anya-e0102n:2007_3": "Niyyānabhūtassa ca maggassa dassanena palibodhaṭṭhoti.",
  "anya-e0102n:2008_0": "Tathā nissaraṇalakkhaṇassāpi nirodhassa,",
  "anya-e0102n:2008_1": "avivekabhūtassa samudayassa dassanena vivekaṭṭho āvibhavati.",
  "anya-e0102n:2008_2": "Maggadassanena asaṅkhataṭṭho,",
  "anya-e0102n:2008_3": "iminā hi anamataggasaṃsāre maggo nadiṭṭhapubbo,",
  "anya-e0102n:2008_4": "sopi ca sappaccayattā saṅkhatoyevāti appaccayadhammassa asaṅkhatabhāvo ativiya pākaṭo hoti.",
  "anya-e0102n:2008_5": "Dukkhadassanena panassa amataṭṭho āvibhavati,",
  "anya-e0102n:2008_6": "dukkhaṃ hi visaṃ,",
  "anya-e0102n:2008_7": "amataṃ nibbānanti.",
  "anya-e0102n:2009_0": "Tathā niyyānalakkhaṇassāpi maggassa,",
  "anya-e0102n:2009_1": "samudayadassanena “nāyaṃ hetu nibbānassa pattiyā,",
  "anya-e0102n:2009_2": "ayaṃ hetū”ti hetuṭṭho āvibhavati.",
  "anya-e0102n:2009_3": "Nirodhadassanena dassanaṭṭho,",
  "anya-e0102n:2009_4": "paramasukhumāni rūpāni passato “vippasannaṃ vata me cakkhū”nti cakkhussa vippasannabhāvo viya.",
  "anya-e0102n:2009_5": "Dukkhadassanena adhipateyyaṭṭho,",
  "anya-e0102n:2009_6": "anekarogāturakapaṇajanadassanena issarajanassa uḷārabhāvo viyāti evamettha salakkhaṇavasena ekekassa,",
  "anya-e0102n:2009_7": "aññasaccadassanavasena ca itaresaṃ tiṇṇaṃ tiṇṇaṃ āvibhāvato ekekassa cattāro cattāro atthā vuttā.",
  "anya-e0102n:2009_8": "Maggakkhaṇe pana sabbe cete atthā ekeneva dukkhādīsu catukiccena ñāṇena paṭivedhaṃ gacchantīti.",
  "anya-e0102n:2009_9": "Ye pana nānābhisamayaṃ icchanti,",
  "anya-e0102n:2009_10": "tesaṃ uttaraṃ abhidhamme kathāvatthusmiṃ vuttameva.",
  "anya-e0102n:2010_0": "Pariññādippabhedakathā",
  "anya-e0102n:2011_0": "844. Idāni yāni tāni pariññādīni cattāri kiccāni vuttāni, tesu –",
  "anya-e0102n:2012_0": "Tividhā hoti pariññā, tathā pahānampi sacchikiriyāpi;",
  "anya-e0102n:2013_0": "Dve bhāvanā abhimatā, vinicchayo tattha ñātabbo.",
  "anya-e0102n:2014_0": "845.",
  "anya-e0102n:2014_1": "Tividhā hoti pariññāti ñātapariññā tīraṇapariññā pahānapariññāti evaṃ pariññā tividhā hoti.",
  "anya-e0102n:2014_2": "Tattha “abhiññāpaññā ñātaṭṭhena ñāṇa”nti evaṃ uddisitvā “ye ye dhammā abhiññātā honti,",
  "anya-e0102n:2014_3": "te te dhammā ñātā hontī”ti evaṃ saṅkhepato, “sabbaṃ,",
  "anya-e0102n:2014_4": "bhikkhave,",
  "anya-e0102n:2014_5": "abhiññeyyaṃ. Kiñca,",
  "anya-e0102n:2014_6": "bhikkhave,",
  "anya-e0102n:2014_7": "sabbaṃ abhiññeyyaṃ? Cakkhuṃ,",
  "anya-e0102n:2014_8": "bhikkhave,",
  "anya-e0102n:2014_9": "abhiññeyya”ntiādinā nayena vitthārato vuttā ñātapariññā nāma.",
  "anya-e0102n:2014_10": "Tassā sappaccayanāmarūpābhijānanā āveṇikā bhūmi.",
  "anya-e0102n:2015_0": "846.",
  "anya-e0102n:2015_1": "“Pariññāpaññā tīraṇaṭṭhena ñāṇa”nti evaṃ uddisitvā pana “ye ye dhammā pariññātā honti,",
  "anya-e0102n:2015_2": "te te dhammā tīritā hontī”ti evaṃ saṅkhepato, “sabbaṃ,",
  "anya-e0102n:2015_3": "bhikkhave,",
  "anya-e0102n:2015_4": "pariññeyyaṃ. Kiñca,",
  "anya-e0102n:2015_5": "bhikkhave,",
  "anya-e0102n:2015_6": "sabbaṃ pariññeyyaṃ? Cakkhuṃ,",
  "anya-e0102n:2015_7": "bhikkhave,",
  "anya-e0102n:2015_8": "pariññeyya”ntiādinā nayena vitthārato vuttā tīraṇapariññā nāma.",
  "anya-e0102n:2015_9": "Tassā kalāpasammasanato paṭṭhāya aniccaṃ dukkhamanattāti tīraṇavasena pavattamānāya yāva anulomā āveṇikā bhūmi.",
  "anya-e0102n:2016_0": "847.",
  "anya-e0102n:2016_1": "“Pahānapaññā pariccāgaṭṭhena ñāṇa”nti evaṃ pana uddisitvā “ye ye dhammā pahīnā honti,",
  "anya-e0102n:2016_2": "te te dhammā pariccattā hontī”ti evaṃ vitthārato vuttā “aniccānupassanāya niccasaññaṃ pajahatī”tiādinayappavattā pahānapariññā.",
  "anya-e0102n:2016_3": "Tassā bhaṅgānupassanato paṭṭhāya yāva maggañāṇā bhūmi,",
  "anya-e0102n:2016_4": "ayaṃ idha adhippetā.",
  "anya-e0102n:2017_0": "Yasmā vā ñātatīraṇapariññāyopi tadatthāyeva,",
  "anya-e0102n:2017_1": "yasmā ca ye dhamme pajahati,",
  "anya-e0102n:2017_2": "te niyamato ñātā ceva tīritā ca honti,",
  "anya-e0102n:2017_3": "tasmā pariññāttayampi iminā pariyāyena maggañāṇassa kiccanti veditabbaṃ.",
  "anya-e0102n:2018_0": "848.",
  "anya-e0102n:2018_1": "Tathā pahānampīti pahānampi hi vikkhambhanappahānaṃ tadaṅgappahānaṃ samucchedappahānanti pariññā viya tividhameva hoti.",
  "anya-e0102n:2018_2": "Tattha yaṃ sasevāle udake pakkhittena ghaṭena sevālassa viya tena tena lokiyasamādhinā nīvaraṇādīnaṃ paccanīkadhammānaṃ vikkhambhanaṃ,",
  "anya-e0102n:2018_3": "idaṃ vikkhambhanappahānaṃ nāma.",
  "anya-e0102n:2018_4": "Pāḷiyaṃ pana “vikkhambhanappahānañca nīvaraṇānaṃ paṭhamaṃ jhānaṃ bhāvayato”ti nīvaraṇānaññeva vikkhambhanaṃ vuttaṃ,",
  "anya-e0102n:2018_5": "taṃ pākaṭattā vuttanti veditabbaṃ.",
  "anya-e0102n:2018_6": "Nīvaraṇāni hi jhānassa pubbabhāgepi pacchābhāgepi na sahasā cittaṃ ajjhottharanti,",
  "anya-e0102n:2018_7": "vitakkādayo appitakkhaṇeyeva.",
  "anya-e0102n:2018_8": "Tasmā nīvaraṇānaṃ vikkhambhanaṃ pākaṭaṃ.",
  "anya-e0102n:2019_0": "849.",
  "anya-e0102n:2019_1": "Yaṃ pana rattibhāge samujjalitena padīpena andhakārassa viya tena tena vipassanāya avayavabhūtena ñāṇaṅgena",
  "anya-e0102n:2019_2": "paṭipakkhavaseneva tassa tassa pahātabbadhammassa pahānaṃ,",
  "anya-e0102n:2019_3": "idaṃ tadaṅgappahānaṃ nāma.",
  "anya-e0102n:2019_4": "Seyyathidaṃ –",
  "anya-e0102n:2019_5": "nāmarūpaparicchedena tāva sakkāyadiṭṭhiyā.",
  "anya-e0102n:2019_6": "Paccayapariggahena ahetuvisamahetudiṭṭhiyā ceva kaṅkhāmalassa ca.",
  "anya-e0102n:2019_7": "Kalāpasammasanena “ahaṃ mamā”ti samūhagāhassa.",
  "anya-e0102n:2019_8": "Maggāmaggavavatthānena amagge maggasaññāya.",
  "anya-e0102n:2019_9": "Udayadassanena ucchedadiṭṭhiyā.",
  "anya-e0102n:2019_10": "Vayadassanena sassatadiṭṭhiyā.",
  "anya-e0102n:2019_11": "Bhayatupaṭṭhānena sabhaye abhayasaññāya.",
  "anya-e0102n:2019_12": "Ādīnavadassanena assādasaññāya.",
  "anya-e0102n:2019_13": "Nibbidānupassanena abhiratisaññāya.",
  "anya-e0102n:2019_14": "Muñcitukamyatāya amuñcitukāmabhāvassa.",
  "anya-e0102n:2019_15": "Paṭisaṅkhānena appaṭisaṅkhānassa.",
  "anya-e0102n:2019_16": "Upekkhāya anupekkhanassa.",
  "anya-e0102n:2019_17": "Anulomena saccapaṭilomagāhassa pahānaṃ.",
  "anya-e0102n:2020_0": "Yaṃ vā pana aṭṭhārasasu mahāvipassanāsu aniccānupassanāya niccasaññāya.",
  "anya-e0102n:2020_1": "Dukkhānupassanāya sukhasaññāya.",
  "anya-e0102n:2020_2": "Anattānupassanāya attasaññāya.",
  "anya-e0102n:2020_3": "Nibbidānupassanāya nandiyā.",
  "anya-e0102n:2020_4": "Virāgānupassanāya rāgassa.",
  "anya-e0102n:2020_5": "Nirodhānupassanāya samudayassa.",
  "anya-e0102n:2020_6": "Paṭinissaggānupassanāya ādānassa.",
  "anya-e0102n:2020_7": "Khayānupassanāya ghanasaññāya.",
  "anya-e0102n:2020_8": "Vayānupassanāya āyūhanassa.",
  "anya-e0102n:2020_9": "Vipariṇāmānupassanāya dhuvasaññāya.",
  "anya-e0102n:2020_10": "Animittānupassanāya nimittassa.",
  "anya-e0102n:2020_11": "Appaṇihitānupassanāya paṇidhiyā.",
  "anya-e0102n:2020_12": "Suññatānupassanāya abhinivesassa.",
  "anya-e0102n:2020_13": "Adhipaññādhammavipassanāya sārādānābhinivesassa.",
  "anya-e0102n:2020_14": "Yathābhūtañāṇadassanena sammohābhinivesassa.",
  "anya-e0102n:2020_15": "Ādīnavānupassanāya ālayābhinivesassa.",
  "anya-e0102n:2020_16": "Paṭisaṅkhānupassanāya appaṭisaṅkhāya.",
  "anya-e0102n:2020_17": "Vivaṭṭānupassanāya saṃyogābhinivesassa pahānaṃ.",
  "anya-e0102n:2020_18": "Idampi tadaṅgappahānameva.",
  "anya-e0102n:2021_0": "850.",
  "anya-e0102n:2021_1": "Tattha yathā aniccānupassanādīhi sattahi niccasaññādīnaṃ pahānaṃ hoti,",
  "anya-e0102n:2021_2": "taṃ bhaṅgānupassane vuttameva.",
  "anya-e0102n:2022_0": "Khayānupassanāti pana ghanavinibbhogaṃ katvā aniccaṃ khayaṭṭhenāti evaṃ khayaṃ passato ñāṇaṃ.",
  "anya-e0102n:2022_1": "Tena ghanasaññāya pahānaṃ hoti.",
  "anya-e0102n:2023_0": "Vayānupassanāti –",
  "anya-e0102n:2024_0": "Ārammaṇānvayena, ubho ekavavatthānā;",
  "anya-e0102n:2025_0": "Nirodhe adhimuttatā, vayalakkhaṇavipassanāti. –",
  "anya-e0102n:2026_0": "Evaṃ vuttā paccakkhato ceva anvayato ca saṅkhārānaṃ bhaṅgaṃ disvā tasmiññeva bhaṅgasaṅkhāte nirodhe adhimuttatā,",
  "anya-e0102n:2026_1": "tāya āyūhanassa pahānaṃ hoti.",
  "anya-e0102n:2026_2": "Yesaṃ hi atthāya āyūheyya,",
  "anya-e0102n:2026_3": "“te evaṃ vayadhammā”ti vipassato āyūhane cittaṃ na namati.",
  "anya-e0102n:2027_0": "Vipariṇāmānupassanāti rūpasattakādivasena taṃ taṃ paricchedaṃ atikkamma aññathāpavattidassanaṃ.",
  "anya-e0102n:2027_1": "Uppannassa vā jarāya ceva maraṇena ca dvīhākārehi vipariṇāmadassanaṃ,",
  "anya-e0102n:2027_2": "tāya dhuvasaññāya pahānaṃ hoti.",
  "anya-e0102n:2028_0": "Animittānupassanāti aniccānupassanāva, tāya niccanimittassa pahānaṃ hoti.",
  "anya-e0102n:2029_0": "Appaṇihitānupassanāti dukkhānupassanāva, tāya sukhapaṇidhisukhapatthanāpahānaṃ hoti.",
  "anya-e0102n:2030_0": "Suññatānupassanāti anattānupassanāva, tāya “atthi attā”ti abhinivesassa pahānaṃ hoti.",
  "anya-e0102n:2031_0": "Adhipaññādhammavipassanāti –",
  "anya-e0102n:2032_0": "“Ārammaṇañca paṭisaṅkhā, bhaṅgañca anupassati;",
  "anya-e0102n:2033_0": "Suññato ca upaṭṭhānaṃ, adhipaññā vipassanā”ti. –",
  "anya-e0102n:2034_0": "Evaṃ vuttā rūpādiārammaṇaṃ jānitvā tassa ca ārammaṇassa tadārammaṇassa ca cittassa bhaṅgaṃ disvā “saṅkhārāva bhijjanti,",
  "anya-e0102n:2034_1": "saṅkhārānaṃ maraṇaṃ,",
  "anya-e0102n:2034_2": "na añño koci atthī”ti bhaṅgavasena suññataṃ gahetvā pavattā vipassanā.",
  "anya-e0102n:2034_3": "Sā adhipaññā ca dhammesu ca vipassanāti katvā adhipaññādhammavipassanāti vuccati,",
  "anya-e0102n:2034_4": "tāya niccasārābhāvassa ca attasārābhāvassa ca suṭṭhu diṭṭhattā sārādānābhinivesassa pahānaṃ hoti.",
  "anya-e0102n:2035_0": "Yathābhūtañāṇadassananti sappaccayanāmarūpapariggaho,",
  "anya-e0102n:2035_1": "tena “ahosiṃ nu kho ahaṃ atītamaddhāna”ntiādivasena ceva,",
  "anya-e0102n:2035_2": "“issarato loko sambhotī”tiādivasena ca pavattassa sammohābhinivesassa pahānaṃ hoti.",
  "anya-e0102n:2036_0": "Ādīnavānupassanāti bhayatupaṭṭhānavasena uppannaṃ sabbabhavādīsu ādīnavadassanañāṇaṃ,",
  "anya-e0102n:2036_1": "tena “kiñci allīyitabbaṃ na dissatī”ti ālayābhinivesassa pahānaṃ hoti.",
  "anya-e0102n:2037_0": "Paṭisaṅkhānupassanāti muñcanassa upāyakaraṇaṃ paṭisaṅkhāñāṇaṃ, tena appaṭisaṅkhāya pahānaṃ hoti.",
  "anya-e0102n:2038_0": "Vivaṭṭānupassanāti saṅkhārupekkhā ceva anulomañca.",
  "anya-e0102n:2038_1": "Tadā hissa cittaṃ īsakapoṇe padumapalāse udakabindu viya sabbasmā saṅkhāragatā patilīyati,",
  "anya-e0102n:2038_2": "patikuṭati,",
  "anya-e0102n:2038_3": "pativattatīti vuttaṃ.",
  "anya-e0102n:2038_4": "Tasmā tāya saṃyogābhinivesassa pahānaṃ hoti,",
  "anya-e0102n:2038_5": "kāmasaṃyogādikassa kilesābhinivesassa kilesappavattiyā pahānaṃ hotīti attho.",
  "anya-e0102n:2038_6": "Evaṃ vitthārato tadaṅgappahānaṃ veditabbaṃ.",
  "anya-e0102n:2038_7": "Pāḷiyaṃ pana “tadaṅgappahānañca diṭṭhigatānaṃ nibbedhabhāgiyaṃ samādhiṃ bhāvayato”ti saṅkhepeneva vuttaṃ.",
  "anya-e0102n:2039_0": "851.",
  "anya-e0102n:2039_1": "Yaṃ pana asanivicakkābhihatassa rukkhassa viya ariyamaggañāṇena saṃyojanādīnaṃ dhammānaṃ yathā na puna pavatti,",
  "anya-e0102n:2039_2": "evaṃ pahānaṃ,",
  "anya-e0102n:2039_3": "idaṃ samucchedappahānaṃ nāma.",
  "anya-e0102n:2039_4": "Yaṃ sandhāya vuttaṃ “samucchedappahānañca lokuttaraṃ khayagāmimaggaṃ bhāvayato”ti.",
  "anya-e0102n:2039_5": "Iti imesu tīsu pahānesu samucchedappahānameva idha adhippetaṃ.",
  "anya-e0102n:2039_6": "Yasmā pana tassa yogino pubbabhāge vikkhambhanatadaṅgappahānānipi tadatthāneva,",
  "anya-e0102n:2039_7": "tasmā pahānattayampi iminā pariyāyena maggañāṇassa kiccanti veditabbaṃ.",
  "anya-e0102n:2039_8": "Paṭirājānaṃ vadhitvā rajjaṃ pattena hi yampi tato pubbe kataṃ,",
  "anya-e0102n:2039_9": "sabbaṃ “idañcidañca raññā kata”ntiyeva vuccati.",
  "anya-e0102n:2040_0": "852.",
  "anya-e0102n:2040_1": "Sacchikiriyāpīti lokiyasacchikiriyā lokuttarasacchikiriyāti dvedhā bhinnāpi lokuttarāya dassanabhāvanāvasena bhedato tividhā hoti.",
  "anya-e0102n:2040_2": "Tattha “paṭhamassa jhānassa lābhīmhi, vasīmhi,",
  "anya-e0102n:2040_3": "paṭhamajjhānaṃ sacchikataṃ mayā”tiādinā nayena āgatā paṭhamajjhānādīnaṃ phassanā lokiyasacchikiriyā nāma.",
  "anya-e0102n:2040_4": "Phassanāti adhigantvā “idaṃ mayā adhigata”nti paccakkhato ñāṇaphassena phusanā.",
  "anya-e0102n:2040_5": "Imameva hi atthaṃ sandhāya “sacchikiriyā paññā phassanaṭṭhe ñāṇa”nti uddisitvā “ye ye dhammā sacchikatā honti,",
  "anya-e0102n:2040_6": "te te dhammā phassitā hontī”ti sacchikiriyaniddeso vutto.",
  "anya-e0102n:2041_0": "Apica attano santāne anuppādetvāpi ye dhammā kevalaṃ aparappaccayena ñāṇena ñātā,",
  "anya-e0102n:2041_1": "te sacchikatā honti.",
  "anya-e0102n:2041_2": "Teneva hi “sabbaṃ,",
  "anya-e0102n:2041_3": "bhikkhave,",
  "anya-e0102n:2041_4": "sacchikātabbaṃ. Kiñca,",
  "anya-e0102n:2041_5": "bhikkhave,",
  "anya-e0102n:2041_6": "sabbaṃ sacchikātabbaṃ? Cakkhu,",
  "anya-e0102n:2041_7": "bhikkhave,",
  "anya-e0102n:2041_8": "sacchikātabba”ntiādi vuttaṃ.",
  "anya-e0102n:2042_0": "Aparampi vuttaṃ “rūpaṃ passanto sacchikaroti.",
  "anya-e0102n:2042_1": "Vedanaṃ…pe…",
  "anya-e0102n:2042_2": "viññāṇaṃ passanto sacchikaroti.",
  "anya-e0102n:2042_3": "Cakkhuṃ…pe…",
  "anya-e0102n:2042_4": "jarāmaraṇaṃ…pe…",
  "anya-e0102n:2042_5": "amatogadhaṃ nibbānaṃ passanto sacchikarotīti.",
  "anya-e0102n:2042_6": "Ye ye dhammā sacchikatā honti,",
  "anya-e0102n:2042_7": "te te dhammā phassitā hontī”ti.",
  "anya-e0102n:2043_0": "Paṭhamamaggakkhaṇe pana nibbānadassanaṃ dassanasacchikiriyā.",
  "anya-e0102n:2043_1": "Sesamaggakkhaṇesu bhāvanāsacchikiriyāti.",
  "anya-e0102n:2043_2": "Sā duvidhāpi idha adhippetā.",
  "anya-e0102n:2043_3": "Tasmā dassanabhāvanāvasena nibbānassa sacchikiriyā imassa ñāṇassa kiccanti veditabbaṃ.",
  "anya-e0102n:2044_0": "853.",
  "anya-e0102n:2044_1": "Dve bhāvanā abhimatāti bhāvanā pana lokiyabhāvanā lokuttarabhāvanāti dveyeva abhimatā.",
  "anya-e0102n:2044_2": "Tattha lokiyānaṃ sīlasamādhipaññānaṃ uppādanaṃ,",
  "anya-e0102n:2044_3": "tāhi ca santānavāsanaṃ lokiyabhāvanā.",
  "anya-e0102n:2044_4": "Lokuttarānaṃ uppādanaṃ,",
  "anya-e0102n:2044_5": "tāhi ca santānavāsanaṃ lokuttarabhāvanā.",
  "anya-e0102n:2044_6": "Tāsu idha lokuttarā adhippetā.",
  "anya-e0102n:2044_7": "Lokuttarāni hi sīlādīni catubbidhampetaṃ ñāṇaṃ uppādeti.",
  "anya-e0102n:2044_8": "Tesaṃ sahajātapaccayāditāya tehi ca santānaṃ vāsetīti lokuttarabhāvanāvassa kiccanti.",
  "anya-e0102n:2045_0": "Evaṃ –",
  "anya-e0102n:2046_0": "Kiccāni pariññādīni, yāni vuttāni abhisamayakāle;",
  "anya-e0102n:2047_0": "Tāni ca yathāsabhāvena, jānitabbāni sabbānīti.",
  "anya-e0102n:2048_0": "Ettāvatā ca –",
  "anya-e0102n:2049_0": "“Sīle patiṭṭhāya naro sapañño, cittaṃ paññañca bhāvaya”nti. –",
  "anya-e0102n:2050_0": "Evaṃ sarūpeneva ābhatāya paññābhāvanāya vidhānadassanatthaṃ yaṃ vuttaṃ “mūlabhūtā dve visuddhiyo sampādetvā",
  "anya-e0102n:2050_1": "sarīrabhūtā pañca visuddhiyo sampādentena bhāvetabbā”ti,",
  "anya-e0102n:2050_2": "taṃ vitthāritaṃ hoti.",
  "anya-e0102n:2050_3": "Kathaṃ bhāvetabbāti ayañca pañho vissajjitoti.",
  "anya-e0102n:2051_0": "Iti sādhujanapāmojjatthāya kate visuddhimagge",
  "anya-e0102n:2052_0": "Paññābhāvanādhikāre",
  "anya-e0102n:2053_0": "Ñāṇadassanavisuddhiniddeso nāma",
  "anya-e0102n:2054_0": "Bāvīsatimo paricchedo.",
  "anya-e0102n:2055_0": "23. Paññābhāvanānisaṃsaniddeso",
  "anya-e0102n:2056_0": "Ānisaṃsapakāsanā",
  "anya-e0102n:2057_0": "854.",
  "anya-e0102n:2057_1": "Yaṃ pana vuttaṃ “paññābhāvanāya ko ānisaṃso”ti,",
  "anya-e0102n:2057_2": "tattha vadāma.",
  "anya-e0102n:2057_3": "Ayañhi paññābhāvanā nāma anekasatānisaṃsā.",
  "anya-e0102n:2057_4": "Tassā dīghenāpi addhunā na sukaraṃ vitthārato ānisaṃsaṃ pakāsetuṃ.",
  "anya-e0102n:2057_5": "Saṅkhepato panassā nānākilesaviddhaṃsanaṃ,",
  "anya-e0102n:2057_6": "ariyaphalarasānubhavanaṃ,",
  "anya-e0102n:2057_7": "nirodhasamāpattisamāpajjanasamatthatā,",
  "anya-e0102n:2057_8": "āhuneyyabhāvādisiddhīti ayamānisaṃso veditabbo.",
  "anya-e0102n:2058_0": "Nānākilesaviddhaṃsanakathā",
  "anya-e0102n:2059_0": "855.",
  "anya-e0102n:2059_1": "Tattha yaṃ nāmarūpaparicchedato paṭṭhāya sakkāyadiṭṭhādīnaṃ vasena nānākilesaviddhaṃsanaṃ vuttaṃ,",
  "anya-e0102n:2059_2": "ayaṃ lokikāya paññābhāvanāya ānisaṃso.",
  "anya-e0102n:2059_3": "Yaṃ ariyamaggakkhaṇe saṃyojanādīnaṃ vasena nānākilesaviddhaṃsanaṃ vuttaṃ,",
  "anya-e0102n:2059_4": "ayaṃ lokuttarāya paññābhāvanāya ānisaṃsoti veditabbo.",
  "anya-e0102n:2060_0": "Bhīmavegānupatitā, asanīva siluccaye;",
  "anya-e0102n:2061_0": "Vāyuvegasamuṭṭhito, araññamiva pāvako.",
  "anya-e0102n:2062_0": "Andhakāraṃ viya ravi, satejujjalamaṇḍalo;",
  "anya-e0102n:2063_0": "Dīgharattānupatitaṃ, sabbānatthavidhāyakaṃ.",
  "anya-e0102n:2064_0": "Kilesajālaṃ paññā hi, viddhaṃsayati bhāvitā;",
  "anya-e0102n:2065_0": "Sandiṭṭhikamato jaññā, ānisaṃsamimaṃ idha.",
  "anya-e0102n:2066_0": "Phalasamāpattikathā",
  "anya-e0102n:2067_0": "856.",
  "anya-e0102n:2067_1": "Ariyaphalarasānubhavananti na kevalañca kilesaviddhaṃsanaññeva,",
  "anya-e0102n:2067_2": "ariyaphalarasānubhavanampi paññābhāvanāya ānisaṃso.",
  "anya-e0102n:2067_3": "Ariyaphalanti hi sotāpattiphalādi sāmaññaphalaṃ vuccati.",
  "anya-e0102n:2067_4": "Tassa dvīhākārehi rasānubhavanaṃ hoti.",
  "anya-e0102n:2067_5": "Maggavīthiyañca phalasamāpattivasena ca pavattiyaṃ.",
  "anya-e0102n:2067_6": "Tatrāssa maggavīthiyaṃ pavatti dassitāyeva.",
  "anya-e0102n:2068_0": "857.",
  "anya-e0102n:2068_1": "Apica ye “saṃyojanappahānamattameva phalaṃ nāma,",
  "anya-e0102n:2068_2": "na koci añño dhammo atthī”ti vadanti,",
  "anya-e0102n:2068_3": "tesaṃ anunayatthaṃ idaṃ suttampi dassetabbaṃ –",
  "anya-e0102n:2068_4": "“kathaṃ payogapaṭippassaddhipaññā phale ñāṇaṃ?",
  "anya-e0102n:2068_5": "Sotāpattimaggakkhaṇe dassanaṭṭhena sammādiṭṭhi micchādiṭṭhiyā vuṭṭhāti,",
  "anya-e0102n:2068_6": "tadanuvattakakilesehi ca khandhehi ca vuṭṭhāti,",
  "anya-e0102n:2068_7": "bahiddhā ca sabbanimittehi vuṭṭhāti.",
  "anya-e0102n:2068_8": "Tampayogapaṭippassaddhattā uppajjati sammādiṭṭhi,",
  "anya-e0102n:2068_9": "maggassetaṃ phala”nti vitthāretabbaṃ.",
  "anya-e0102n:2069_0": "“Cattāro maggā apariyāpannā,",
  "anya-e0102n:2069_1": "cattāri ca sāmaññaphalāni,",
  "anya-e0102n:2069_2": "ime dhammā appamāṇārammaṇā”.",
  "anya-e0102n:2069_3": "“Mahaggato dhammo appamāṇassa dhammassa anantarapaccayena paccayo”ti evamādīnipi cettha sādhakāni.",
  "anya-e0102n:2070_0": "858.",
  "anya-e0102n:2070_1": "Phalasamāpattiyaṃ pavattidassanatthaṃ panassa idaṃ pañhākammaṃ –",
  "anya-e0102n:2070_2": "kā phalasamāpatti,",
  "anya-e0102n:2070_3": "ke taṃ samāpajjanti,",
  "anya-e0102n:2070_4": "ke na samāpajjanti,",
  "anya-e0102n:2070_5": "kasmā samāpajjanti,",
  "anya-e0102n:2070_6": "kathañcassā samāpajjanaṃ hoti,",
  "anya-e0102n:2070_7": "kathaṃ ṭhānaṃ,",
  "anya-e0102n:2070_8": "kathaṃ vuṭṭhānaṃ,",
  "anya-e0102n:2070_9": "kiṃ phalassa anantaraṃ,",
  "anya-e0102n:2070_10": "kassa ca phalaṃ anantaranti?",
  "anya-e0102n:2071_0": "859. Tattha kā phalasamāpattīti yā ariyaphalassa nirodhe appanā.",
  "anya-e0102n:2072_0": "860.",
  "anya-e0102n:2072_1": "Ke taṃ samāpajjanti,",
  "anya-e0102n:2072_2": "ke na samāpajjantīti sabbepi puthujjanā na samāpajjanti. Kasmā?",
  "anya-e0102n:2072_3": "Anadhigatattā.",
  "anya-e0102n:2072_4": "Ariyā pana sabbepi samāpajjanti. Kasmā?",
  "anya-e0102n:2072_5": "Adhigatattā.",
  "anya-e0102n:2072_6": "Uparimā pana heṭṭhimaṃ na samāpajjanti,",
  "anya-e0102n:2072_7": "puggalantarabhāvupagamanena paṭippassaddhattā.",
  "anya-e0102n:2072_8": "Heṭṭhimā ca uparimaṃ,",
  "anya-e0102n:2072_9": "anadhigatattā.",
  "anya-e0102n:2072_10": "Attano attanoyeva pana phalaṃ samāpajjantīti idamettha sanniṭṭhānaṃ.",
  "anya-e0102n:2073_0": "Keci pana “sotāpannasakadāgāminopi na samāpajjanti.",
  "anya-e0102n:2073_1": "Uparimā dveyeva samāpajjantī”ti vadanti.",
  "anya-e0102n:2073_2": "Idañca tesaṃ kāraṇaṃ,",
  "anya-e0102n:2073_3": "ete hi samādhismiṃ paripūrakārinoti.",
  "anya-e0102n:2073_4": "Taṃ puthujjanassāpi attanā paṭiladdhalokiyasamādhisamāpajjanato akāraṇameva.",
  "anya-e0102n:2073_5": "Kiñcettha kāraṇākāraṇacintāya.",
  "anya-e0102n:2073_6": "Nanu pāḷiyaṃyeva vuttaṃ –",
  "anya-e0102n:2073_7": "“katame dasa gotrabhudhammā vipassanāvasena uppajjanti?",
  "anya-e0102n:2073_8": "Sotāpattimaggapaṭilābhatthāya uppādaṃ pavattaṃ…pe…",
  "anya-e0102n:2073_9": "upāyāsaṃ bahiddhā saṅkhāranimittaṃ abhibhuyyatīti gotrabhu.",
  "anya-e0102n:2073_10": "Sotāpattiphalasamāpattatthāya sakadāgāmimaggaṃ …pe…",
  "anya-e0102n:2073_11": "arahattaphalasamāpattatthāya…",
  "anya-e0102n:2073_12": "suññatavihārasamāpattatthāya…",
  "anya-e0102n:2073_13": "animittavihārasamāpattatthāya uppādaṃ…pe…",
  "anya-e0102n:2073_14": "bahiddhā saṅkhāranimittaṃ abhibhuyyatīti gotrabhū”ti.",
  "anya-e0102n:2073_15": "Tasmā sabbepi ariyā attano attano phalaṃ samāpajjantīti niṭṭhamettha gantabbaṃ.",
  "anya-e0102n:2074_0": "861.",
  "anya-e0102n:2074_1": "Kasmā samāpajjantīti diṭṭhadhammasukhavihāratthaṃ.",
  "anya-e0102n:2074_2": "Yathā hi rājā rajjasukhaṃ,",
  "anya-e0102n:2074_3": "devatā dibbasukhaṃ anubhavanti,",
  "anya-e0102n:2074_4": "evaṃ ariyā “ariyaṃ lokuttarasukhaṃ anubhavissāmā”ti addhānapparicchedaṃ katvā icchiticchitakkhaṇe phalasamāpattiṃ samāpajjanti.",
  "anya-e0102n:2075_0": "862.",
  "anya-e0102n:2075_1": "Kathañcassā samāpajjanaṃ hoti,",
  "anya-e0102n:2075_2": "kathaṃ ṭhānaṃ,",
  "anya-e0102n:2075_3": "kathaṃ vuṭṭhānanti dvīhi tāva ākārehi assā samāpajjanaṃ hoti –",
  "anya-e0102n:2075_4": "nibbānato aññassa ārammaṇassa amanasikārā nibbānassa ca manasikārā. Yathāha – “dve kho, āvuso,",
  "anya-e0102n:2075_5": "paccayā animittāya cetovimuttiyā samāpattiyā sabbanimittānañca amanasikāro,",
  "anya-e0102n:2075_6": "animittāya ca dhātuyā manasikāro”ti.",
  "anya-e0102n:2076_0": "863.",
  "anya-e0102n:2076_1": "Ayampanettha samāpajjanakkamo.",
  "anya-e0102n:2076_2": "Phalasamāpattatthikena hi ariyasāvakena rahogatena paṭisallīnena udayabbayādivasena saṅkhārā vipassitabbā.",
  "anya-e0102n:2076_3": "Tassa pavattānupubbavipassanassa saṅkhārārammaṇagotrabhuñāṇānantarā phalasamāpattivasena nirodhe cittaṃ appeti.",
  "anya-e0102n:2076_4": "Phalasamāpattininnatāya cettha sekkhassāpi phalameva uppajjati, na maggo.",
  "anya-e0102n:2077_0": "Ye pana vadanti “sotāpanno ‘phalasamāpattiṃ samāpajjissāmī’ti vipassanaṃ paṭṭhapetvā sakadāgāmī hoti.",
  "anya-e0102n:2077_1": "Sakadāgāmī ca anāgāmī”ti,",
  "anya-e0102n:2077_2": "te vattabbā “evaṃ sati anāgāmī arahā bhavissati,",
  "anya-e0102n:2077_3": "arahā paccekabuddho,",
  "anya-e0102n:2077_4": "paccekabuddho ca buddho.",
  "anya-e0102n:2077_5": "Tasmā na kiñci etaṃ,",
  "anya-e0102n:2077_6": "pāḷivaseneva ca paṭikkhitta”ntipi na gahetabbaṃ.",
  "anya-e0102n:2077_7": "Idameva pana gahetabbaṃ –",
  "anya-e0102n:2077_8": "sekkhassāpi phalameva uppajjati, na maggo.",
  "anya-e0102n:2077_9": "Phalañcassa sace anena paṭhamajjhāniko maggo adhigato hoti.",
  "anya-e0102n:2077_10": "Paṭhamajjhānikameva uppajjati.",
  "anya-e0102n:2077_11": "Sace dutiyādīsu aññatarajjhāniko,",
  "anya-e0102n:2077_12": "dutiyādīsu aññatarajjhānikamevāti.",
  "anya-e0102n:2077_13": "Evaṃ tāvassā samāpajjanaṃ hoti.",
  "anya-e0102n:2078_0": "864.",
  "anya-e0102n:2078_1": "“Tayo kho, āvuso,",
  "anya-e0102n:2078_2": "paccayā animittāya cetovimuttiyā ṭhitiyā sabbanimittānañca amanasikāro,",
  "anya-e0102n:2078_3": "animittāya ca dhātuyā manasikāro,",
  "anya-e0102n:2078_4": "pubbe ca abhisaṅkhāro”ti vacanato panassā tīhākārehi ṭhānaṃ hoti.",
  "anya-e0102n:2078_5": "Tattha pubbe ca abhisaṅkhāroti samāpattito pubbe kālaparicchedo.",
  "anya-e0102n:2078_6": "“Asukasmiṃ nāma kāle vuṭṭhahissāmī”ti paricchinnattā hissā yāva so kālo nāgacchati,",
  "anya-e0102n:2078_7": "tāva ṭhānaṃ hoti.",
  "anya-e0102n:2078_8": "Evamassā ṭhānaṃ hotīti.",
  "anya-e0102n:2079_0": "865. “Dve kho, āvuso,",
  "anya-e0102n:2079_1": "paccayā animittāya cetovimuttiyā vuṭṭhānāya sabbanimittānañca manasikāro,",
  "anya-e0102n:2079_2": "animittāya ca dhātuyā amanasikāro”ti vacanato panassā dvīhākārehi vuṭṭhānaṃ hoti.",
  "anya-e0102n:2079_3": "Tattha sabbanimittānanti rūpanimittavedanāsaññāsaṅkhāraviññāṇanimittānaṃ.",
  "anya-e0102n:2079_4": "Kāmañca na sabbānevetāni ekato manasikaroti sabbasaṅgāhikavasena panetaṃ vuttaṃ.",
  "anya-e0102n:2079_5": "Tasmā yaṃ bhavaṅgassa ārammaṇaṃ hoti,",
  "anya-e0102n:2079_6": "taṃ manasikaroto phalasamāpattivuṭṭhānaṃ hotīti evamassā vuṭṭhānaṃ veditabbaṃ.",
  "anya-e0102n:2080_0": "866.",
  "anya-e0102n:2080_1": "Kiṃ phalassa anantaraṃ,",
  "anya-e0102n:2080_2": "kassa ca phalaṃ anantaranti phalassa tāva phalameva vā anantaraṃ hoti,",
  "anya-e0102n:2080_3": "bhavaṅgaṃ vā.",
  "anya-e0102n:2080_4": "Phalaṃ pana atthi maggānantaraṃ,",
  "anya-e0102n:2080_5": "atthi phalānantaraṃ,",
  "anya-e0102n:2080_6": "atthi gotrabhuanantaraṃ,",
  "anya-e0102n:2080_7": "atthi nevasaññānāsaññāyatanānantaraṃ.",
  "anya-e0102n:2080_8": "Tattha maggavīthiyaṃ maggānantaraṃ,",
  "anya-e0102n:2080_9": "purimassa purimassa pacchimaṃ pacchimaṃ phalānantaraṃ.",
  "anya-e0102n:2080_10": "Phalasamāpattīsu purimaṃ purimaṃ gotrabhuanantaraṃ.",
  "anya-e0102n:2080_11": "Gotrabhūti cettha anulomaṃ veditabbaṃ.",
  "anya-e0102n:2080_12": "Vuttañhetaṃ paṭṭhāne –",
  "anya-e0102n:2080_13": "“arahato anulomaṃ phalasamāpattiyā anantarapaccayena paccayo.",
  "anya-e0102n:2080_14": "Sekkhānaṃ anulomaṃ phalasamāpattiyā anantarapaccayena paccayo”ti.",
  "anya-e0102n:2080_15": "Yena phalena nirodhā vuṭṭhānaṃ hoti,",
  "anya-e0102n:2080_16": "taṃ nevasaññānāsaññāyatanānantaranti.",
  "anya-e0102n:2080_17": "Tattha ṭhapetvā maggavīthiyaṃ uppannaṃ phalaṃ avasesaṃ sabbaṃ phalasamāpattivasena pavattaṃ nāma.",
  "anya-e0102n:2080_18": "Evametaṃ maggavīthiyaṃ phalasamāpattiyaṃ vā uppajjanavasena,",
  "anya-e0102n:2081_0": "Paṭippassaddhadarathaṃ, amatārammaṇaṃ subhaṃ;",
  "anya-e0102n:2082_0": "Vantalokāmisaṃ santaṃ, sāmaññaphalamuttamaṃ.",
  "anya-e0102n:2083_0": "Ojavantena sucinā, sukhena abhisanditaṃ;",
  "anya-e0102n:2084_0": "Yena sātātisātena, amatena madhuṃ viya.",
  "anya-e0102n:2085_0": "Taṃ sukhaṃ tassa ariyassa, rasabhūtamanuttaraṃ;",
  "anya-e0102n:2086_0": "Phalassa paññaṃ bhāvetvā, yasmā vindati paṇḍito.",
  "anya-e0102n:2087_0": "Tasmā ariyaphalassetaṃ, rasānubhavanaṃ idha;",
  "anya-e0102n:2088_0": "Vipassanābhāvanāya, ānisaṃsoti vuccati.",
  "anya-e0102n:2089_0": "Nirodhasamāpattikathā",
  "anya-e0102n:2090_0": "867.",
  "anya-e0102n:2090_1": "Nirodhasamāpattisamāpajjanasamatthatāti na kevalañca ariyaphalarasānubhavanaṃyeva,",
  "anya-e0102n:2090_2": "ayaṃ pana nirodhasamāpattiyā samāpajjanasamatthatāpi imissā paññābhāvanāya ānisaṃsoti veditabbo.",
  "anya-e0102n:2091_0": "Tatridaṃ nirodhasamāpattiyā vibhāvanatthaṃ pañhākammaṃ –",
  "anya-e0102n:2091_1": "kā nirodhasamāpatti,",
  "anya-e0102n:2091_2": "ke taṃ samāpajjanti,",
  "anya-e0102n:2091_3": "ke na samāpajjanti,",
  "anya-e0102n:2091_4": "kattha samāpajjanti,",
  "anya-e0102n:2091_5": "kasmā samāpajjanti,",
  "anya-e0102n:2091_6": "kathañcassā samāpajjanaṃ hoti,",
  "anya-e0102n:2091_7": "kathaṃ ṭhānaṃ,",
  "anya-e0102n:2091_8": "kathaṃ vuṭṭhānaṃ,",
  "anya-e0102n:2091_9": "vuṭṭhitassa kiṃninnaṃ cittaṃ hoti,",
  "anya-e0102n:2091_10": "matassa ca samāpannassa ca ko viseso,",
  "anya-e0102n:2091_11": "nirodhasamāpatti kiṃ saṅkhatā asaṅkhatā lokiyā lokuttarā nipphannā anipphannāti?",
  "anya-e0102n:2092_0": "868.",
  "anya-e0102n:2092_1": "Tattha kā nirodhasamāpattīti yā anupubbanirodhavasena cittacetasikānaṃ dhammānaṃ appavatti.",
  "anya-e0102n:2092_2": "Ke taṃ samāpajjanti,",
  "anya-e0102n:2092_3": "ke na samāpajjantīti sabbepi puthujjanā,",
  "anya-e0102n:2092_4": "sotāpannā,",
  "anya-e0102n:2092_5": "sakadāgāmino,",
  "anya-e0102n:2092_6": "sukkhavipassakā ca anāgāmino,",
  "anya-e0102n:2092_7": "arahanto na samāpajjanti.",
  "anya-e0102n:2092_8": "Aṭṭhasamāpattilābhino pana anāgāmino,",
  "anya-e0102n:2092_9": "khīṇāsavā ca samāpajjanti.",
  "anya-e0102n:2092_10": "“Dvīhi balehi samannāgatattā,",
  "anya-e0102n:2092_11": "tayo ca saṅkhārānaṃ paṭippassaddhiyā,",
  "anya-e0102n:2092_12": "soḷasahi ñāṇacariyāhi,",
  "anya-e0102n:2092_13": "navahi samādhicariyāhi vasībhāvatā paññā nirodhasamāpattiyā ñāṇa”nti hi vuttaṃ.",
  "anya-e0102n:2092_14": "Ayañca sampadā ṭhapetvā aṭṭhasamāpattilābhino anāgāmikhīṇāsave aññesaṃ natthi.",
  "anya-e0102n:2092_15": "Tasmā teyeva samāpajjanti, na aññe.",
  "anya-e0102n:2093_0": "869.",
  "anya-e0102n:2093_1": "Katamāni panettha dve balāni…pe…",
  "anya-e0102n:2093_2": "katamā vasībhāvatāti?",
  "anya-e0102n:2093_3": "Na ettha kiñci amhehi vattabbaṃ atthi.",
  "anya-e0102n:2093_4": "Sabbamidaṃ etassa uddesassa niddese vuttameva. Yathāha –",
  "anya-e0102n:2094_0": "“Dvīhi balehīti dve balāni samathabalaṃ vipassanābalaṃ.",
  "anya-e0102n:2094_1": "Katamaṃ samathabalaṃ?",
  "anya-e0102n:2094_2": "Nekkhammavasena cittassa ekaggatā avikkhepo samathabalaṃ.",
  "anya-e0102n:2094_3": "Abyāpādavasena…",
  "anya-e0102n:2094_4": "ālokasaññāvasena…",
  "anya-e0102n:2094_5": "avikkhepavasena…pe…",
  "anya-e0102n:2094_6": "paṭinissaggānupassiassāsavasena…",
  "anya-e0102n:2094_7": "paṭinissaggānupassipassāsavasena cittassa ekaggatā avikkhepo samathabalanti.",
  "anya-e0102n:2094_8": "Kenaṭṭhena samathabalaṃ?",
  "anya-e0102n:2094_9": "Paṭhamajjhānena nīvaraṇe na kampatīti samathabalaṃ.",
  "anya-e0102n:2094_10": "Dutiyajjhānena vitakkavicāre…pe…",
  "anya-e0102n:2094_11": "nevasaññānāsaññāyatanasamāpattiyā ākiñcaññāyatanasaññāya na kampatīti samathabalaṃ.",
  "anya-e0102n:2094_12": "Uddhacce ca uddhaccasahagatakilese ca khandhe ca na kampati na calati na vedhatīti samathabalaṃ.",
  "anya-e0102n:2094_13": "Idaṃ samathabalaṃ.",
  "anya-e0102n:2095_0": "“Katamaṃ vipassanābalaṃ?",
  "anya-e0102n:2095_1": "Aniccānupassanā vipassanābalaṃ.",
  "anya-e0102n:2095_2": "Dukkhānupassanā…",
  "anya-e0102n:2095_3": "anattānupassanā…",
  "anya-e0102n:2095_4": "nibbidānupassanā…",
  "anya-e0102n:2095_5": "virāgānupassanā…",
  "anya-e0102n:2095_6": "nirodhānupassanā…",
  "anya-e0102n:2095_7": "paṭinissaggānupassanā vipassanābalaṃ.",
  "anya-e0102n:2095_8": "Rūpe aniccānupassanā…pe…",
  "anya-e0102n:2095_9": "rūpe paṭinissaggānupassanā vipassanābalaṃ. Vedanāya… saññāya…",
  "anya-e0102n:2095_10": "saṅkhāresu… viññāṇe…",
  "anya-e0102n:2095_11": "cakkhusmiṃ…pe…",
  "anya-e0102n:2095_12": "jarāmaraṇe aniccānupassanā.",
  "anya-e0102n:2095_13": "Jarāmaraṇe paṭinissaggānupassanā vipassanābalanti.",
  "anya-e0102n:2095_14": "Kenaṭṭhena vipassanābalaṃ?",
  "anya-e0102n:2095_15": "Aniccānupassanāya niccasaññāya na kampatīti vipassanābalaṃ.",
  "anya-e0102n:2095_16": "Dukkhānupassanāya sukhasaññāya na kampatīti…",
  "anya-e0102n:2095_17": "anattānupassanāya attasaññāya na kampatīti…",
  "anya-e0102n:2095_18": "nibbidānupassanāya nandiyā na kampatīti…",
  "anya-e0102n:2095_19": "virāgānupassanāya rāge na kampatīti…",
  "anya-e0102n:2095_20": "nirodhānupassanāya samudaye na kampatīti…",
  "anya-e0102n:2095_21": "paṭinissaggānupassanāya ādāne na kampatīti vipassanābalaṃ.",
  "anya-e0102n:2095_22": "Avijjāya ca avijjāsahagatakilese ca khandhe ca na kampati na calati na vedhatīti vipassanābalaṃ.",
  "anya-e0102n:2095_23": "Idaṃ vipassanābalaṃ.",
  "anya-e0102n:2096_0": "“Tayo ca saṅkhārānaṃ paṭippassaddhiyāti katamesaṃ tiṇṇannaṃ saṅkhārānaṃ paṭippassaddhiyā?",
  "anya-e0102n:2096_1": "Dutiyajjhānaṃ samāpannassa vitakkavicārā vacīsaṅkhārā paṭippassaddhā honti.",
  "anya-e0102n:2096_2": "Catutthaṃ jhānaṃ samāpannassa assāsapassāsā kāyasaṅkhārā paṭippassaddhā honti.",
  "anya-e0102n:2096_3": "Saññāvedayitanirodhaṃ samāpannassa saññā ca vedanā ca cittasaṅkhārā paṭippassaddhā honti.",
  "anya-e0102n:2096_4": "Imesaṃ tiṇṇannaṃ saṅkhārānaṃ paṭippassaddhiyā.",
  "anya-e0102n:2097_0": "“Soḷasahi ñāṇacariyāhīti katamāhi soḷasahi ñāṇacariyāhi?",
  "anya-e0102n:2097_1": "Aniccānupassanā ñāṇacariyā. Dukkhā… anattā… nibbidā… virāgā… nirodhā…",
  "anya-e0102n:2097_2": "paṭinissaggā…",
  "anya-e0102n:2097_3": "vivaṭṭānupassanā ñāṇacariyā.",
  "anya-e0102n:2097_4": "Sotāpattimaggo ñāṇacariyā.",
  "anya-e0102n:2097_5": "Sotāpattiphalasamāpatti ñāṇacariyā.",
  "anya-e0102n:2097_6": "Sakadāgāmimaggo…pe…",
  "anya-e0102n:2097_7": "arahattaphalasamāpatti ñāṇacariyā.",
  "anya-e0102n:2097_8": "Imāhi soḷasahi ñāṇacariyāhi.",
  "anya-e0102n:2098_0": "“Navahi samādhicariyāhīti katamāhi navahi samādhicariyāhi?",
  "anya-e0102n:2098_1": "Paṭhamajjhānaṃ samādhicariyā.",
  "anya-e0102n:2098_2": "Dutiyajjhānaṃ…pe…",
  "anya-e0102n:2098_3": "nevasaññānāsaññāyatanasamāpatti samādhicariyā.",
  "anya-e0102n:2098_4": "Paṭhamajjhānapaṭilābhatthāya vitakko ca vicāro ca pīti ca sukhañca cittekaggatā ca…pe…",
  "anya-e0102n:2098_5": "nevasaññānāsaññāyatanasamāpattiṃ paṭilābhatthāya vitakko ca vicāro ca pīti ca sukhañca cittekaggatā ca.",
  "anya-e0102n:2098_6": "Imāhi navahi samādhicariyāhi.",
  "anya-e0102n:2099_0": "“Vasīti pañca vasiyo –",
  "anya-e0102n:2099_1": "āvajjanavasī,",
  "anya-e0102n:2099_2": "samāpajjanavasī,",
  "anya-e0102n:2099_3": "adhiṭṭhānavasī,",
  "anya-e0102n:2099_4": "vuṭṭhānavasī,",
  "anya-e0102n:2099_5": "paccavekkhaṇavasī.",
  "anya-e0102n:2099_6": "Paṭhamajjhānaṃ yatthicchakaṃ yadicchakaṃ yāvaticchakaṃ āvajjati,",
  "anya-e0102n:2099_7": "āvajjanāya dandhāyitattaṃ natthīti āvajjanavasī.",
  "anya-e0102n:2099_8": "Paṭhamajjhānaṃ yatthicchakaṃ yadicchakaṃ yāvaticchakaṃ samāpajjati,",
  "anya-e0102n:2099_9": "samāpajjanāya dandhāyitattaṃ natthīti samāpajjanavasī…pe…",
  "anya-e0102n:2099_10": "adhiṭṭhāti adhiṭṭhāne…pe…",
  "anya-e0102n:2099_11": "vuṭṭhāti vuṭṭhāne…pe…",
  "anya-e0102n:2099_12": "paccavekkhati paccavekkhaṇāya dandhāyitattaṃ natthīti paccavekkhaṇavasī.",
  "anya-e0102n:2099_13": "Dutiyaṃ…pe…",
  "anya-e0102n:2099_14": "nevasaññānāsaññāyatanasamāpattiṃ yatthicchakaṃ yadicchakaṃ yāvaticchakaṃ āvajjati …pe…",
  "anya-e0102n:2099_15": "paccavekkhati.",
  "anya-e0102n:2099_16": "Paccavekkhaṇāya dandhāyitattaṃ natthīti paccavekkhaṇavasī.",
  "anya-e0102n:2099_17": "Imā pañca vasiyo”ti.",
  "anya-e0102n:2100_0": "870.",
  "anya-e0102n:2100_1": "Ettha ca “soḷasahi ñāṇacariyāhī”ti ukkaṭṭhaniddeso esa.",
  "anya-e0102n:2100_2": "Anāgāmino pana cuddasahi ñāṇacariyāhi hoti.",
  "anya-e0102n:2100_3": "Yadi evaṃ sakadāgāmino dvādasahi sotāpannassa ca dasahi kiṃ na hotīti? Na hoti,",
  "anya-e0102n:2100_4": "samādhipāribandhikassa pañca kāmaguṇikarāgassa appahīnattā.",
  "anya-e0102n:2100_5": "Tesaṃ hi so appahīno.",
  "anya-e0102n:2100_6": "Tasmā samathabalaṃ na paripuṇṇaṃ hoti,",
  "anya-e0102n:2100_7": "tasmiṃ aparipūre dvīhi balehi samāpajjitabbaṃ nirodhasamāpattiṃ balavekallena samāpajjituṃ na sakkonti.",
  "anya-e0102n:2100_8": "Anāgāmissa pana so pahīno,",
  "anya-e0102n:2100_9": "tasmā esa paripuṇṇabalo hoti.",
  "anya-e0102n:2100_10": "Paripuṇṇabalattā sakkoti.",
  "anya-e0102n:2100_11": "Tenāha bhagavā –",
  "anya-e0102n:2100_12": "“nirodhā vuṭṭhahantassa nevasaññānāsaññāyatanakusalaṃ phalasamāpattiyā anantarapaccayena paccayo”ti.",
  "anya-e0102n:2100_13": "Idañhi paṭṭhāne mahāpakaraṇe anāgāminova nirodhā vuṭṭhānaṃ sandhāya vuttanti.",
  "anya-e0102n:2101_0": "871.",
  "anya-e0102n:2101_1": "Kattha samāpajjantīti pañcavokārabhave. Kasmā?",
  "anya-e0102n:2101_2": "Anupubbasamāpattisabbhāvato.",
  "anya-e0102n:2101_3": "Catuvokārabhave pana paṭhamajjhānādīnaṃ uppatti natthi.",
  "anya-e0102n:2101_4": "Tasmā na sakkā tattha samāpajjitunti.",
  "anya-e0102n:2101_5": "Keci pana “vatthussa abhāvā”ti vadanti.",
  "anya-e0102n:2102_0": "872.",
  "anya-e0102n:2102_1": "Kasmā samāpajjantīti saṅkhārānaṃ pavattibhede ukkaṇṭhitvā diṭṭheva dhamme acittakā hutvā “nirodhaṃ nibbānaṃ patvā sukhaṃ viharissāmā”ti samāpajjanti.",
  "anya-e0102n:2103_0": "873.",
  "anya-e0102n:2103_1": "Kathañcassā samāpajjanaṃ hotīti samathavipassanāvasena ussakkitvā katapubbakiccassa nevasaññānāsaññāyatanaṃ nirodhayato,",
  "anya-e0102n:2103_2": "evamassa samāpajjanaṃ hoti.",
  "anya-e0102n:2103_3": "Yo hi samathavaseneva ussakkati,",
  "anya-e0102n:2103_4": "so nevasaññānāsaññāyatanasamāpattiṃ patvā tiṭṭhati.",
  "anya-e0102n:2103_5": "Yo pana vipassanāvaseneva ussakkati,",
  "anya-e0102n:2103_6": "so phalasamāpattiṃ patvā tiṭṭhati.",
  "anya-e0102n:2103_7": "Yo pana ubhayavaseneva ussakkitvā pubbakiccaṃ katvā nevasaññānāsaññāyatanaṃ nirodheti,",
  "anya-e0102n:2103_8": "so taṃ samāpajjatīti ayamettha saṅkhepo.",
  "anya-e0102n:2104_0": "874.",
  "anya-e0102n:2104_1": "Ayaṃ pana vitthāro –",
  "anya-e0102n:2104_2": "idha bhikkhu nirodhaṃ samāpajjitukāmo katabhattakicco sudhotahatthapādo vivitte okāse supaññattamhi āsane",
  "anya-e0102n:2104_3": "nisīdati pallaṅkaṃ ābhujitvā ujuṃ kāyaṃ paṇidhāya parimukhaṃ satiṃ upaṭṭhapetvā,",
  "anya-e0102n:2104_4": "so paṭhamaṃ jhānaṃ samāpajjitvā vuṭṭhāya tattha saṅkhāre aniccato dukkhato anattato vipassati.",
  "anya-e0102n:2105_0": "Vipassanā panesā tividhā hoti –",
  "anya-e0102n:2105_1": "saṅkhāraparigaṇhanakavipassanā,",
  "anya-e0102n:2105_2": "phalasamāpattivipassanā,",
  "anya-e0102n:2105_3": "nirodhasamāpattivipassanāti.",
  "anya-e0102n:2105_4": "Tattha saṅkhāraparigaṇhanakavipassanā mandā vā hotu tikkhā vā,",
  "anya-e0102n:2105_5": "maggassa padaṭṭhānaṃ hotiyeva.",
  "anya-e0102n:2105_6": "Phalasamāpattivipassanā tikkhāva vaṭṭati maggabhāvanāsadisā.",
  "anya-e0102n:2105_7": "Nirodhasamāpattivipassanā pana nātimandanātitikkhā vaṭṭati.",
  "anya-e0102n:2105_8": "Tasmā esa nātimandāya nātitikkhāya vipassanāya te saṅkhāre vipassati.",
  "anya-e0102n:2106_0": "Tato dutiyaṃ jhānaṃ samāpajjitvā vuṭṭhāya tattha saṅkhāre tatheva vipassati.",
  "anya-e0102n:2106_1": "Tato tatiyaṃ jhānaṃ…pe…",
  "anya-e0102n:2106_2": "tato viññāṇañcāyatanaṃ samāpajjitvā vuṭṭhāya tattha saṅkhāre tatheva vipassati.",
  "anya-e0102n:2106_3": "Tathā ākiñcaññāyatanaṃ samāpajjitvā vuṭṭhāya catubbidhaṃ pubbakiccaṃ karoti –",
  "anya-e0102n:2106_4": "nānābaddhaavikopanaṃ,",
  "anya-e0102n:2106_5": "saṅghapaṭimānanaṃ,",
  "anya-e0102n:2106_6": "satthupakkosanaṃ,",
  "anya-e0102n:2106_7": "addhānaparicchedanti.",
  "anya-e0102n:2107_0": "875.",
  "anya-e0102n:2107_1": "Tattha nānābaddhaavikopananti yaṃ iminā bhikkhunā saddhiṃ ekābaddhaṃ na hoti,",
  "anya-e0102n:2107_2": "nānābaddhaṃ hutvā ṭhitaṃ pattacīvaraṃ vā mañcapīṭhaṃ vā nivāsagehaṃ vā aññaṃ vā pana kiñci parikkhārajātaṃ,",
  "anya-e0102n:2107_3": "taṃ yathā na vikuppati,",
  "anya-e0102n:2107_4": "aggiudakavātacoraundūrādīnaṃ vasena na vinassati,",
  "anya-e0102n:2107_5": "evaṃ adhiṭṭhātabbaṃ.",
  "anya-e0102n:2108_0": "Tatridaṃ adhiṭṭhānavidhānaṃ “idañca idañca imasmiṃ sattāhabbhantare mā agginā jhāyatu,",
  "anya-e0102n:2108_1": "mā udakena vuyhatu,",
  "anya-e0102n:2108_2": "mā vātena viddhaṃsatu,",
  "anya-e0102n:2108_3": "mā corehi hariyatu,",
  "anya-e0102n:2108_4": "mā undūrādīhi khajjatū”ti.",
  "anya-e0102n:2108_5": "Evaṃ adhiṭṭhite taṃ sattāhaṃ tassa na koci parissayo hoti.",
  "anya-e0102n:2109_0": "Anadhiṭṭhahato pana aggiādīhi vinassati mahānāgattherassa viya.",
  "anya-e0102n:2109_1": "Thero kira mātuupāsikāya gāmaṃ piṇḍāya pāvisi.",
  "anya-e0102n:2109_2": "Upāsikā yāguṃ datvā āsanasālāya nisīdāpesi.",
  "anya-e0102n:2109_3": "Thero nirodhaṃ samāpajjitvā nisīdi.",
  "anya-e0102n:2109_4": "Tasmiṃ nisinne āsanasālāya agginā gahitāya sesabhikkhū attano attano nisinnāsanaṃ gahetvā palāyiṃsu.",
  "anya-e0102n:2109_5": "Gāmavāsikā sannipatitvā theraṃ disvā “alasasamaṇo”ti āhaṃsu.",
  "anya-e0102n:2109_6": "Aggi tiṇaveṇukaṭṭhāni jhāpetvā theraṃ parikkhipitvā aṭṭhāsi.",
  "anya-e0102n:2109_7": "Manussā ghaṭehi udakaṃ āharitvā nibbāpetvā chārikaṃ apanetvā paribhaṇḍaṃ katvā pupphāni vikiritvā namassamānā aṭṭhaṃsu.",
  "anya-e0102n:2109_8": "Thero paricchinnakālavasena vuṭṭhāya te disvā “pākaṭomhi jāto”ti vehāsaṃ uppatitvā piyaṅgudīpaṃ agamāsi.",
  "anya-e0102n:2109_9": "Idaṃ nānābaddhaavikopanaṃ nāma.",
  "anya-e0102n:2110_0": "Yaṃ ekābaddhaṃ hoti nivāsanapāvuraṇaṃ vā nisinnāsanaṃ vā,",
  "anya-e0102n:2110_1": "tattha visuṃ adhiṭṭhānakiccaṃ natthi.",
  "anya-e0102n:2110_2": "Samāpattivaseneva naṃ rakkhati āyasmato sañjīvassa viya.",
  "anya-e0102n:2110_3": "Vuttampi cetaṃ “āyasmato sañjīvassa samādhivipphārā iddhi,",
  "anya-e0102n:2110_4": "āyasmato sāriputtassa samādhivipphārā iddhī”ti.",
  "anya-e0102n:2111_0": "876.",
  "anya-e0102n:2111_1": "Saṅghapaṭimānananti saṅghassa paṭimānanaṃ udikkhanaṃ.",
  "anya-e0102n:2111_2": "Yāva eso bhikkhu āgacchati,",
  "anya-e0102n:2111_3": "tāva saṅghakammassa akaraṇanti attho.",
  "anya-e0102n:2111_4": "Ettha ca na paṭimānanaṃ etassa pubbakiccaṃ,",
  "anya-e0102n:2111_5": "paṭimānanāvajjanaṃ pana pubbakiccaṃ.",
  "anya-e0102n:2111_6": "Tasmā evaṃ āvajjitabbaṃ “sace mayi sattāhaṃ nirodhaṃ samāpajjitvā nisinne saṅgho uttikammādīsu kiñcideva kammaṃ kattukāmo hoti,",
  "anya-e0102n:2111_7": "yāva maṃ koci bhikkhu āgantvā na pakkosati,",
  "anya-e0102n:2111_8": "tāvadeva vuṭṭhahissāmī”ti.",
  "anya-e0102n:2111_9": "Evaṃ katvā samāpanno hi tasmiṃ samaye vuṭṭhātiyeva.",
  "anya-e0102n:2112_0": "Yo pana evaṃ na karoti,",
  "anya-e0102n:2112_1": "saṅgho ca sannipatitvā taṃ apassanto “asuko bhikkhu kuhi”nti “nirodhasamāpanno”ti vutte saṅgho kañci",
  "anya-e0102n:2112_2": "bhikkhuṃ peseti “gaccha naṃ saṅghassa vacanena pakkosāhī”ti.",
  "anya-e0102n:2112_3": "Athassa tena bhikkhunā savanūpacāre ṭhatvā “saṅgho taṃ āvuso paṭimānetī”ti vuttamatteva vuṭṭhānaṃ hoti.",
  "anya-e0102n:2112_4": "Evaṃ garukā hi saṅghassa āṇā nāma.",
  "anya-e0102n:2112_5": "Tasmā taṃ āvajjitvā yathā sayameva vuṭṭhāti,",
  "anya-e0102n:2112_6": "evaṃ samāpajjitabbaṃ.",
  "anya-e0102n:2113_0": "877.",
  "anya-e0102n:2113_1": "Satthupakkosananti idhāpi satthupakkosanāvajjanameva imassa kiccaṃ.",
  "anya-e0102n:2113_2": "Tasmā tampi evaṃ āvajjitabbaṃ “sace mayi sattāhaṃ nirodhaṃ samāpajjitvā nisinne satthā otiṇṇavatthusmiṃ sikkhāpadaṃ vā paññapeti,",
  "anya-e0102n:2113_3": "tathārūpāya vā atthuppattiyā dhammaṃ deseti,",
  "anya-e0102n:2113_4": "yāva maṃ koci āgantvā na pakkosati,",
  "anya-e0102n:2113_5": "tāvadeva vuṭṭhahissāmī”ti.",
  "anya-e0102n:2113_6": "Evaṃ katvā nisinno hi tasmiṃ samaye vuṭṭhātiyeva.",
  "anya-e0102n:2114_0": "Yo pana evaṃ na karoti,",
  "anya-e0102n:2114_1": "satthā ca saṅghe sannipatite taṃ apassanto “asuko bhikkhu kuhi”nti “nirodhasamāpanno”ti vutte kañci bhikkhuṃ",
  "anya-e0102n:2114_2": "peseti “gaccha naṃ mama vacanena pakkosā”ti.",
  "anya-e0102n:2114_3": "Athassa tena bhikkhunā savanūpacāre ṭhatvā “satthā āyasmantaṃ āmantetī”ti vuttamatteva vuṭṭhānaṃ hoti.",
  "anya-e0102n:2114_4": "Evaṃ garukaṃ hi satthupakkosanaṃ,",
  "anya-e0102n:2114_5": "tasmā taṃ āvajjitvā yathā sayameva vuṭṭhāti,",
  "anya-e0102n:2114_6": "evaṃ samāpajjitabbaṃ.",
  "anya-e0102n:2115_0": "878.",
  "anya-e0102n:2115_1": "Addhānaparicchedoti jīvitaddhānassa paricchedo.",
  "anya-e0102n:2115_2": "Iminā bhikkhunā addhānaparicchede sukusalena bhavitabbaṃ.",
  "anya-e0102n:2115_3": "Attano “āyusaṅkhārā sattāhaṃ pavattissanti na pavattissantī”ti āvajjitvāva samāpajjitabbaṃ.",
  "anya-e0102n:2115_4": "Sace hi sattāhabbhantare nirujjhanake āyusaṅkhāre anāvajjitvāva samāpajjati,",
  "anya-e0102n:2115_5": "nāssa nirodhasamāpatti maraṇaṃ paṭibāhituṃ sakkoti.",
  "anya-e0102n:2115_6": "Antonirodhe maraṇassa natthitāya antarāva samāpattito vuṭṭhāti.",
  "anya-e0102n:2115_7": "Tasmā etaṃ āvajjitvāva samāpajjitabbaṃ.",
  "anya-e0102n:2115_8": "Avasesaṃ hi anāvajjitumpi vaṭṭati.",
  "anya-e0102n:2115_9": "Idaṃ pana āvajjitabbamevāti vuttaṃ.",
  "anya-e0102n:2116_0": "879.",
  "anya-e0102n:2116_1": "So evaṃ ākiñcaññāyatanaṃ samāpajjitvā vuṭṭhāya imaṃ pubbakiccaṃ katvā nevasaññānāsaññāyatanaṃ samāpajjati.",
  "anya-e0102n:2116_2": "Athekaṃ vā dve vā cittavāre atikkamitvā acittako hoti,",
  "anya-e0102n:2116_3": "nirodhaṃ phusati.",
  "anya-e0102n:2116_4": "Kasmā panassa dvinnaṃ cittānaṃ uparicittāni na pavattantīti?",
  "anya-e0102n:2116_5": "Nirodhassa payogattā.",
  "anya-e0102n:2116_6": "Idañhi imassa bhikkhuno dve samathavipassanādhamme yuganaddhe katvā aṭṭha samāpattiārohanaṃ anupubbanirodhassa payogo,",
  "anya-e0102n:2116_7": "na nevasaññānāsaññāyatanasamāpattiyāti nirodhassa payogattā dvinnaṃ cittānaṃ upari na pavattanti.",
  "anya-e0102n:2117_0": "Yo pana bhikkhu ākiñcaññāyatanato vuṭṭhāya idaṃ pubbakiccaṃ akatvā nevasaññānāsaññāyatanaṃ samāpajjati,",
  "anya-e0102n:2117_1": "so parato acittako bhavituṃ na sakkoti,",
  "anya-e0102n:2117_2": "paṭinivattitvā puna ākiñcaññāyataneyeva patiṭṭhāti.",
  "anya-e0102n:2117_3": "Maggaṃ agatapubbapurisūpamā cettha vattabbā –",
  "anya-e0102n:2118_0": "Eko kira puriso ekaṃ maggaṃ agatapubbo antarā udakakandaraṃ vā gambhīraṃ udakacikkhallaṃ atikkamitvā",
  "anya-e0102n:2118_1": "ṭhapitaṃ caṇḍātapasantattapāsāṇaṃ vā āgamma taṃ nivāsanapāvuraṇaṃ asaṇṭhapetvāva kandaraṃ orūḷho parikkhāratemanabhayena",
  "anya-e0102n:2118_2": "punadeva tīre patiṭṭhāti.",
  "anya-e0102n:2118_3": "Pāsāṇaṃ akkamitvāpi santattapādo punadeva orabhāge patiṭṭhāti.",
  "anya-e0102n:2118_4": "Tattha yathā so puriso asaṇṭhapitanivāsanapāvuraṇattā kandaraṃ otiṇṇamattova,",
  "anya-e0102n:2118_5": "tattapāsāṇaṃ akkantamatto eva ca paṭinivattitvā oratova patiṭṭhāti,",
  "anya-e0102n:2118_6": "evaṃ yogāvacaropi pubbakiccassa akatattā nevasaññānāsaññāyatanaṃ samāpannamattova paṭinivattitvā ākiñcaññāyatane patiṭṭhāti.",
  "anya-e0102n:2119_0": "Yathā pana pubbepi taṃ maggaṃ gatapubbapuriso taṃ ṭhānaṃ āgamma ekaṃ sāṭakaṃ daḷhaṃ nivāsetvā aparaṃ",
  "anya-e0102n:2119_1": "hatthena gahetvā kandaraṃ uttaritvā tattapāsāṇaṃ vā akkantamattakameva karitvā parato gacchati,",
  "anya-e0102n:2119_2": "evamevaṃ katapubbakicco bhikkhu nevasaññānāsaññāyatanaṃ samāpajjitvāva parato acittako hutvā nirodhaṃ phusitvā viharati.",
  "anya-e0102n:2120_0": "880.",
  "anya-e0102n:2120_1": "Kathaṃ ṭhānanti evaṃ samāpannāya panassā kālaparicchedavasena ceva antarāāyukkhayasaṅghapaṭimānanasatthupakkosanābhāvena ca ṭhānaṃ hoti.",
  "anya-e0102n:2121_0": "881.",
  "anya-e0102n:2121_1": "Kathaṃ vuṭṭhānanti anāgāmissa anāgāmiphaluppattiyā,",
  "anya-e0102n:2121_2": "arahato arahattaphaluppattiyāti evaṃ dvedhā vuṭṭhānaṃ hoti.",
  "anya-e0102n:2122_0": "882.",
  "anya-e0102n:2122_1": "Vuṭṭhitassa kiṃninnaṃ cittaṃ hotīti nibbānaninnaṃ.",
  "anya-e0102n:2122_2": "Vuttaṃ hetaṃ “saññāvedayitanirodhasamāpattiyā vuṭṭhitassa kho,",
  "anya-e0102n:2122_3": "āvuso visākha,",
  "anya-e0102n:2122_4": "bhikkhuno vivekaninnaṃ cittaṃ hoti vivekapoṇaṃ vivekapabbhāra”nti.",
  "anya-e0102n:2123_0": "883.",
  "anya-e0102n:2123_1": "Matassa ca samāpannassa ca ko visesoti ayampi attho sutte vuttoyeva. Yathāha – “yvāyaṃ, āvuso,",
  "anya-e0102n:2123_2": "mato kālaṅkato,",
  "anya-e0102n:2123_3": "tassa kāyasaṅkhārā niruddhā paṭippassaddhā,",
  "anya-e0102n:2123_4": "vacīsaṅkhārā…",
  "anya-e0102n:2123_5": "cittasaṅkhārā niruddhā paṭippassaddhā,",
  "anya-e0102n:2123_6": "āyu parikkhīṇo,",
  "anya-e0102n:2123_7": "usmā vūpasantā,",
  "anya-e0102n:2123_8": "indriyāni paribhinnāni.",
  "anya-e0102n:2123_9": "Yo cāyaṃ bhikkhu saññāvedayitanirodhaṃ samāpanno,",
  "anya-e0102n:2123_10": "tassapi kāyasaṅkhārā niruddhā paṭippassaddhā,",
  "anya-e0102n:2123_11": "vacīsaṅkhārā…",
  "anya-e0102n:2123_12": "cittasaṅkhārā niruddhā paṭippassaddhā,",
  "anya-e0102n:2123_13": "āyu aparikkhīṇo,",
  "anya-e0102n:2123_14": "usmā avūpasantā,",
  "anya-e0102n:2123_15": "indriyāni aparibhinnānī”ti.",
  "anya-e0102n:2124_0": "884.",
  "anya-e0102n:2124_1": "Nirodhasamāpatti saṅkhatātiādipucchāyaṃ pana saṅkhatātipi asaṅkhatātipi lokiyātipi lokuttarātipi na vattabbā. Kasmā?",
  "anya-e0102n:2124_2": "Sabhāvato natthitāya.",
  "anya-e0102n:2124_3": "Yasmā panassā samāpajjantassa vasena samāpannā nāma hoti,",
  "anya-e0102n:2124_4": "tasmā nipphannāti vattuṃ vaṭṭati,",
  "anya-e0102n:2124_5": "no anipphannā.",
  "anya-e0102n:2125_0": "Iti santaṃ samāpattiṃ, imaṃ ariyanisevitaṃ;",
  "anya-e0102n:2126_0": "Diṭṭheva dhamme nibbānamitisaṅkhaṃ upāgataṃ;",
  "anya-e0102n:2127_0": "Bhāvetvā ariyaṃ paññaṃ, samāpajjanti paṇḍitā.",
  "anya-e0102n:2128_0": "Yasmā tasmā imissāpi, samāpattisamatthatā;",
  "anya-e0102n:2129_0": "Ariyamaggesu paññāya, ānisaṃsoti vuccatīti.",
  "anya-e0102n:2130_0": "Āhuneyyabhāvādisiddhikathā",
  "anya-e0102n:2131_0": "885.",
  "anya-e0102n:2131_1": "Āhuneyyabhāvādisiddhīti na kevalañca nirodhasamāpattiyā samāpajjanasamatthatāva,",
  "anya-e0102n:2131_2": "ayaṃ pana āhuneyyabhāvādisiddhipi imissā lokuttarapaññābhāvanāya ānisaṃsoti veditabbo.",
  "anya-e0102n:2131_3": "Avisesena hi catubbidhāyapi etissā bhāvitattā bhāvitapañño puggalo sadevakassa lokassa āhuneyyo hoti",
  "anya-e0102n:2131_4": "pāhuneyyo dakkhiṇeyyo añjalīkaraṇīyo anuttaraṃ puññakkhettaṃ lokassa.",
  "anya-e0102n:2132_0": "886.",
  "anya-e0102n:2132_1": "Visesato panettha paṭhamamaggapaññaṃ tāva bhāvetvā mandāya vipassanāya āgato mudindriyopi sattakkhattuparamo nāma hoti,",
  "anya-e0102n:2132_2": "sattasugatibhave saṃsaritvā dukkhassantaṃ karoti.",
  "anya-e0102n:2132_3": "Majjhimāya vipassanāya āgato majjhimindriyo kolaṃkolo nāma hoti,",
  "anya-e0102n:2132_4": "dve vā tīṇi vā kulāni sandhāvitvā saṃsaritvā dukkhassantaṃ karoti.",
  "anya-e0102n:2132_5": "Tikkhāya vipassanāya āgato tikkhindriyo ekabījī nāma hoti,",
  "anya-e0102n:2132_6": "ekaññeva mānusakaṃ bhavaṃ nibbattetvā dukkhassantaṃ karoti.",
  "anya-e0102n:2133_0": "887.",
  "anya-e0102n:2133_1": "Dutiyamaggapaññaṃ bhāvetvā sakadāgāmī nāma hoti,",
  "anya-e0102n:2133_2": "sakideva imaṃ lokaṃ āgantvā dukkhassantaṃ karoti.",
  "anya-e0102n:2134_0": "888.",
  "anya-e0102n:2134_1": "Tatiyamaggapaññaṃ bhāvetvā anāgāmī nāma hoti.",
  "anya-e0102n:2134_2": "So indriyavemattatāvasena antarāparinibbāyī,",
  "anya-e0102n:2134_3": "upahaccaparinibbāyī,",
  "anya-e0102n:2134_4": "asaṅkhāraparinibbāyī,",
  "anya-e0102n:2134_5": "sasaṅkhāraparinibbāyī,",
  "anya-e0102n:2134_6": "uddhaṃsoto akaniṭṭhagāmīti pañcadhā.",
  "anya-e0102n:2134_7": "Idha vihāyaniṭṭho hoti.",
  "anya-e0102n:2134_8": "Tattha antarāparinibbāyīti yattha katthaci suddhāvāsabhave upapajjitvā āyuvemajjhaṃ appatvāva parinibbāyati.",
  "anya-e0102n:2134_9": "Upahaccaparinibbāyīti āyuvemajjhaṃ atikkamitvā parinibbāyati.",
  "anya-e0102n:2134_10": "Asaṅkhāraparinibbāyīti asaṅkhārena appayogena uparimaggaṃ nibbatteti.",
  "anya-e0102n:2134_11": "Sasaṅkhāraparinibbāyīti sasaṅkhārena sappayogena uparimaggaṃ nibbatteti.",
  "anya-e0102n:2134_12": "Uddhaṃsoto akaniṭṭhagāmīti yatthupapanno,",
  "anya-e0102n:2134_13": "tato uddhaṃ yāva akaniṭṭhabhavā āruyha tattha parinibbāyati.",
  "anya-e0102n:2135_0": "889.",
  "anya-e0102n:2135_1": "Catutthamaggapaññaṃ bhāvetvā koci saddhāvimutto hoti,",
  "anya-e0102n:2135_2": "koci paññāvimutto hoti,",
  "anya-e0102n:2135_3": "koci ubhatobhāgavimutto hoti,",
  "anya-e0102n:2135_4": "koci tevijjo,",
  "anya-e0102n:2135_5": "koci chaḷabhiñño,",
  "anya-e0102n:2135_6": "koci paṭisambhidappabhedappatto mahākhīṇāsavo.",
  "anya-e0102n:2135_7": "Yaṃ sandhāya vuttaṃ “maggakkhaṇe panesa taṃ jaṭaṃ vijaṭeti nāma.",
  "anya-e0102n:2135_8": "Phalakkhaṇe vijaṭitajaṭo sadevakassa lokassa aggadakkhiṇeyyo hotī”ti.",
  "anya-e0102n:2136_0": "Evaṃ anekānisaṃsā, ariyapaññāya bhāvanā;",
  "anya-e0102n:2137_0": "Yasmā tasmā kareyyātha, ratiṃ tattha vicakkhaṇo.",
  "anya-e0102n:2138_0": "890. Ettāvatā ca –",
  "anya-e0102n:2139_0": "Sīle patiṭṭhāya naro sapañño, cittaṃ paññañca bhāvayaṃ;",
  "anya-e0102n:2140_0": "Ātāpī nipako bhikkhu, so imaṃ vijaṭaye jaṭanti. –",
  "anya-e0102n:2141_0": "Imissā gāthāya sīlasamādhipaññāmukhena desite visuddhimagge sānisaṃsā paññābhāvanā paridīpitā hotīti.",
  "anya-e0102n:2142_0": "Iti sādhujanapāmojjatthāya kate visuddhimagge",
  "anya-e0102n:2143_0": "Paññābhāvanādhikāre",
  "anya-e0102n:2144_0": "Paññābhāvanānisaṃsaniddeso nāma",
  "anya-e0102n:2145_0": "Tevīsatimo paricchedo.",
  "anya-e0102n:2146_0": "Nigamanakathā",
  "anya-e0102n:2147_0": "891. Ettāvatā ca –",
  "anya-e0102n:2148_0": "“Sīle patiṭṭhāya naro sapañño, cittaṃ paññañca bhāvayaṃ;",
  "anya-e0102n:2149_0": "Ātāpī nipako bhikkhu, so imaṃ vijaṭaye jaṭa”nti. –",
  "anya-e0102n:2150_0": "Imaṃ gāthaṃ nikkhipitvā yadavocumha –",
  "anya-e0102n:2151_0": "“Imissā dāni gāthāya, kathitāya mahesinā;",
  "anya-e0102n:2152_0": "Vaṇṇayanto yathābhūtaṃ, atthaṃ sīlādibhedanaṃ.",
  "anya-e0102n:2153_0": "“Sudullabhaṃ labhitvāna, pabbajjaṃ jinasāsane;",
  "anya-e0102n:2154_0": "Sīlādisaṅgahaṃ khemaṃ, ujuṃ maggaṃ visuddhiyā.",
  "anya-e0102n:2155_0": "“Yathābhūtaṃ ajānantā, suddhikāmāpi ye idha;",
  "anya-e0102n:2156_0": "Visuddhiṃ nādhigacchanti, vāyamantāpi yogino.",
  "anya-e0102n:2157_0": "“Tesaṃ pāmojjakaraṇaṃ, suvisuddhavinicchayaṃ;",
  "anya-e0102n:2158_0": "Mahāvihāravāsīnaṃ, desanānayanissitaṃ.",
  "anya-e0102n:2159_0": "“Visuddhimaggaṃ bhāsissaṃ, taṃ me sakkacca bhāsato;",
  "anya-e0102n:2160_0": "Visuddhikāmā sabbepi, nisāmayatha sādhavo”ti.",
  "anya-e0102n:2161_0": "Svāyaṃ bhāsito hoti.",
  "anya-e0102n:2162_0": "892. Tattha ca –",
  "anya-e0102n:2163_0": "Tesaṃ sīlādibhedānaṃ, atthānaṃ yo vinicchayo;",
  "anya-e0102n:2164_0": "Pañcannampi nikāyānaṃ, vutto aṭṭhakathānaye.",
  "anya-e0102n:2165_0": "Samāharitvā taṃ sabbaṃ, yebhuyyena sanicchayo;",
  "anya-e0102n:2166_0": "Sabbasaṅkaradosehi, mutto yasmā pakāsito.",
  "anya-e0102n:2167_0": "Tasmā visuddhikāmehi, suddhapaññehi yogihi;",
  "anya-e0102n:2168_0": "Visuddhimagge etasmiṃ, karaṇīyova ādaroti.",
  "anya-e0102n:2169_0": "893.",
  "anya-e0102n:2170_0": "Vibhajjavādiseṭṭhānaṃ, theriyānaṃ yasassinaṃ;",
  "anya-e0102n:2171_0": "Mahāvihāravāsīnaṃ, vaṃsajassa vibhāvino.",
  "anya-e0102n:2172_0": "Bhadantasaṅghapālassa, sucisallekhavuttino;",
  "anya-e0102n:2173_0": "Vinayācārayuttassa, yuttassa paṭipattiyaṃ.",
  "anya-e0102n:2174_0": "Khantisoraccamettādi-guṇabhūsitacetaso;",
  "anya-e0102n:2175_0": "Ajjhesanaṃ gahetvāna, karontena imaṃ mayā.",
  "anya-e0102n:2176_0": "Saddhammaṭṭhitikāmena, yo patto puññasañcayo;",
  "anya-e0102n:2177_0": "Tassa tejena sabbepi, sukhamedhantu pāṇino.",
  "anya-e0102n:2178_0": "894.",
  "anya-e0102n:2179_0": "Visuddhimaggo eso ca, antarāyaṃ vinā idha;",
  "anya-e0102n:2180_0": "Niṭṭhito aṭṭhapaññāsa-bhāṇavārāya pāḷiyā.",
  "anya-e0102n:2181_0": "Yathā tatheva lokassa, sabbe kalyāṇanissitā;",
  "anya-e0102n:2182_0": "Anantarāyā ijjhantu, sīghaṃ sīghaṃ manorathāti.",
  "anya-e0102n:2183_0": "895.",
  "anya-e0102n:2183_1": "Parama visuddha saddhā buddhi vīriya paṭimaṇḍitena sīlācārajjava maddavādiguṇasamudayasamuditena sakasamaya",
  "anya-e0102n:2183_2": "samayantaragahanajjhogāhaṇasamatthena paññāveyyattiyasamannāgatena tipiṭakapariyattibhede sāṭṭhakathe",
  "anya-e0102n:2183_3": "satthusāsane appaṭihatañāṇappabhāvena mahāveyyākaraṇena karaṇasampattijanitasukhaviniggatamadhurodāravacanalāvaṇṇayuttena",
  "anya-e0102n:2183_4": "yuttamuttavādinā vādīvarena mahākavinā chaḷabhiññāpaṭisambhidādi bhedaguṇapaṭimaṇḍite uttarimanussadhamme",
  "anya-e0102n:2183_5": "appaṭihatabuddhīnaṃ theravaṃsappadīpānaṃ therānaṃ mahāvihāravāsīnaṃ vaṃsālaṅkārabhūtena vipulavisuddhabuddhinā",
  "anya-e0102n:2183_6": "buddhaghosoti garūhi gahitanāmadheyyena therena mudantakhedakavattabbena kato visuddhimaggo nāma.",
  "anya-e0102n:2184_0": "896.",
  "anya-e0102n:2185_0": "Tāva tiṭṭhatu lokasmiṃ, lokanittharaṇesinaṃ;",
  "anya-e0102n:2186_0": "Dassento kulaputtānaṃ, nayaṃ sīlādisuddhiyā.",
  "anya-e0102n:2187_0": "Yāva buddhoti nāmampi, suddhacittassa tādino;",
  "anya-e0102n:2188_0": "Lokamhi lokajeṭṭhassa, pavattati mahesinoti.",
  "anya-e0102n:2189_0": "Iti sādhujanapāmojjatthāya katā visuddhimaggakathā,",
  "anya-e0102n:2190_0": "Pāḷigaṇanāya pana sā aṭṭhapaññāsabhāṇavārā hotīti.",
  "anya-e0102n:2191_0": "Visuddhimaggapakaraṇaṃ niṭṭhitaṃ."
}