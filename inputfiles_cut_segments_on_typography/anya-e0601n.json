{
  "anya-e0601n:0_0": "Namo tassa bhagavato arahato sammāsambuddhassa",
  "anya-e0601n:1_0": "Namakkārapāḷi",
  "anya-e0601n:2_0": "1.",
  "anya-e0601n:3_0": "Sugataṃ sugataṃ seṭṭhaṃ, kusalaṃkusalaṃ jahaṃ;",
  "anya-e0601n:4_0": "Amataṃ amataṃ santaṃ, asamaṃ asamaṃ dadaṃ.",
  "anya-e0601n:5_0": "Saraṇaṃ saraṇaṃ lokaṃ, araṇaṃ araṇaṃ karaṃ;",
  "anya-e0601n:6_0": "Abhayaṃ abhayaṃ ṭhānaṃ, nāyakaṃ nāyakaṃ name.",
  "anya-e0601n:7_0": "2.",
  "anya-e0601n:8_0": "Nayanasubhagakāyaṅgaṃ,",
  "anya-e0601n:9_0": "Madhuravarasaropetaṃ;",
  "anya-e0601n:10_0": "Amitaguṇagaṇādhāraṃ,",
  "anya-e0601n:11_0": "Dasabalamatulaṃ vande.",
  "anya-e0601n:12_0": "3.",
  "anya-e0601n:13_0": "Yo buddho dhitimāññadhārako,",
  "anya-e0601n:14_0": "Saṃsāre anubhosi kāyikaṃ;",
  "anya-e0601n:15_0": "Dukkhaṃ cetasikañca lokato,",
  "anya-e0601n:16_0": "Taṃ vande naradevamaṅgalaṃ.",
  "anya-e0601n:17_0": "4.",
  "anya-e0601n:18_0": "Bāttiṃsatilakkhaṇacitradehaṃ,",
  "anya-e0601n:19_0": "Dehajjutiniggatapajjalantaṃ;",
  "anya-e0601n:20_0": "Paññādhitisīlaguṇoghavindaṃ,",
  "anya-e0601n:21_0": "Vande munimantimajātiyuttaṃ.",
  "anya-e0601n:22_0": "5.",
  "anya-e0601n:23_0": "Pātodayaṃ bāladivākaraṃva,",
  "anya-e0601n:24_0": "Majjhe yatīnaṃ lalitaṃ sirīhi;",
  "anya-e0601n:25_0": "Puṇṇindusaṅkāsamukhaṃ anejaṃ,",
  "anya-e0601n:26_0": "Vandāmi sabbaññumahaṃ munindaṃ.",
  "anya-e0601n:27_0": "6.",
  "anya-e0601n:28_0": "Upetapuñño varabodhimūle,",
  "anya-e0601n:29_0": "Sasenamāraṃ sugato jinitvā;",
  "anya-e0601n:30_0": "Abojjhi bodhiṃ aruṇodayamhi,",
  "anya-e0601n:31_0": "Namāmi taṃ mārajinaṃ abhaṅgaṃ.",
  "anya-e0601n:32_0": "7.",
  "anya-e0601n:33_0": "Rāgādichedāmalañāṇakhaggaṃ,",
  "anya-e0601n:34_0": "Satīsamaññāphalakābhigāhaṃ;",
  "anya-e0601n:35_0": "Sīloghalaṅkāravibhūsitaṃ taṃ,",
  "anya-e0601n:36_0": "Namāmibhiññāvaramiddhupetaṃ.",
  "anya-e0601n:37_0": "8.",
  "anya-e0601n:38_0": "Dayālayaṃ sabbadhi dukkaraṃ karaṃ,",
  "anya-e0601n:39_0": "Bhavaṇṇavātikkamamaggataṃ gataṃ;",
  "anya-e0601n:40_0": "Tilokanāthaṃ susamāhitaṃ hitaṃ,",
  "anya-e0601n:41_0": "Samantacakkhuṃ paṇamāmi taṃmitaṃ.",
  "anya-e0601n:42_0": "9.",
  "anya-e0601n:43_0": "Tahiṃ tahiṃ pāramisañcayaṃ cayaṃ,",
  "anya-e0601n:44_0": "Gataṃ gataṃ sabbhi sukhappadaṃ padaṃ;",
  "anya-e0601n:45_0": "Narānarānaṃ sukhasambhavaṃ bhavaṃ,",
  "anya-e0601n:46_0": "Namānamānaṃ jinapuṅgavaṃ gavaṃ.",
  "anya-e0601n:47_0": "10.",
  "anya-e0601n:48_0": "Maggaṅganāvaṃ munidakkhanāviko,",
  "anya-e0601n:49_0": "Īhāphiyaṃ ñāṇakarena gāhako;",
  "anya-e0601n:50_0": "Āruyha yo tāya bahū bhavaṇṇavā,",
  "anya-e0601n:51_0": "Tāresi taṃ buddhamaghappahaṃ name.",
  "anya-e0601n:52_0": "11.",
  "anya-e0601n:53_0": "Samatiṃsatipāramisambharaṇaṃ,",
  "anya-e0601n:54_0": "Varabodhidume catusaccadasaṃ;",
  "anya-e0601n:55_0": "Varamiddhigataṃ naradevahitaṃ,",
  "anya-e0601n:56_0": "Tibhavūpasamaṃ paṇamāmi jinaṃ.",
  "anya-e0601n:57_0": "12.",
  "anya-e0601n:58_0": "Satapuññajalakkhaṇikaṃ virajaṃ,",
  "anya-e0601n:59_0": "Gaganūpamadhiṃ dhitimerusamaṃ;",
  "anya-e0601n:60_0": "Jalajūpamasītalasīlayutaṃ,",
  "anya-e0601n:61_0": "Pathavīsahanaṃ paṇamāmi jinaṃ.",
  "anya-e0601n:62_0": "13.",
  "anya-e0601n:63_0": "Yo buddho sumati dive divākarova,",
  "anya-e0601n:64_0": "Sobhanto ratijanane silāsanamhi;",
  "anya-e0601n:65_0": "Āsīno sivasukhadaṃ adesi dhammaṃ,",
  "anya-e0601n:66_0": "Devānaṃ tamasadisaṃ namāmi niccaṃ.",
  "anya-e0601n:67_0": "14.",
  "anya-e0601n:68_0": "Yo pādapaṅkajamuduttalarājikehi,",
  "anya-e0601n:69_0": "Lokehi tīhivikalehi nirākulehi;",
  "anya-e0601n:70_0": "Sampāpuṇe nirupameyyatameva nātho,",
  "anya-e0601n:71_0": "Taṃ sabbalokamahitaṃ asamaṃ namāmi.",
  "anya-e0601n:72_0": "15.",
  "anya-e0601n:73_0": "Buddhaṃ narānarasamosaraṇaṃ dhitattaṃ,",
  "anya-e0601n:74_0": "Paññāpadīpajutiyā vihatandhakāraṃ;",
  "anya-e0601n:75_0": "Atthābhikāmanaradevahitāvahaṃ taṃ,",
  "anya-e0601n:76_0": "Vandāmi kāruṇikamaggamanantañāṇaṃ.",
  "anya-e0601n:77_0": "16.",
  "anya-e0601n:78_0": "Akhilaguṇanidhāno yo munindopagantvā,",
  "anya-e0601n:79_0": "Vanamisipatanavhaṃ saññatānaṃ niketaṃ;",
  "anya-e0601n:80_0": "Tahimakusalachedaṃ dhammacakkaṃ pavatto,",
  "anya-e0601n:81_0": "Tamatulamabhikantaṃ vandaneyyaṃ namāmi.",
  "anya-e0601n:82_0": "17.",
  "anya-e0601n:83_0": "Suciparivāritaṃ surucirappabhāhi rattaṃ,",
  "anya-e0601n:84_0": "Sirivisarālayaṃ gupitamindriyehupetaṃ;",
  "anya-e0601n:85_0": "Ravisasimaṇḍalappabhutilakkhaṇopacittaṃ,",
  "anya-e0601n:86_0": "Suranarapūjitaṃ sugatamādaraṃ namāmi.",
  "anya-e0601n:87_0": "18.",
  "anya-e0601n:88_0": "Maggoḷumpena muhapaṭighāsādiullolavīciṃ,",
  "anya-e0601n:89_0": "Saṃsāroghaṃ tari tamabhayaṃ pārapattaṃ pajānaṃ;",
  "anya-e0601n:90_0": "Tāṇaṃ leṇaṃ asamasaraṇaṃ ekatitthaṃ patiṭṭhaṃ,",
  "anya-e0601n:91_0": "Puññakkhettaṃ paramasukhadaṃ dhammarājaṃ namāmi.",
  "anya-e0601n:92_0": "19.",
  "anya-e0601n:93_0": "Kaṇḍambaṃmūle parahitakaro yo munindo nisinno,",
  "anya-e0601n:94_0": "Accheraṃ sīghaṃ nayanasubhagaṃ ākulaṇṇaggijālaṃ;",
  "anya-e0601n:95_0": "Dujjāladdhaṃsaṃ munibhijahitaṃ pāṭiheraṃ akāsi,",
  "anya-e0601n:96_0": "Vande taṃ seṭṭhaṃ paramaratijaṃ iddhidhammehupetaṃ.",
  "anya-e0601n:97_0": "20.",
  "anya-e0601n:98_0": "Munindakko yveko dayudayaruṇo ñāṇavitthiṇṇabimbo,",
  "anya-e0601n:99_0": "Vineyyappāṇoghaṃ kamalakathitaṃ dhammaraṃsīvarehi;",
  "anya-e0601n:100_0": "Subodhesī suddhe tibhavakuhare byāpitakkittinañca,",
  "anya-e0601n:101_0": "Tilokekaccakkhuṃ dukhamasahanaṃ taṃ mahesiṃ namāmi.",
  "anya-e0601n:102_0": "21.",
  "anya-e0601n:103_0": "Yo jino anekajātiyaṃ saputtadāramaṅgajīvitampi,",
  "anya-e0601n:104_0": "Bodhipemato alaggamānaso adāsiyeva atthikassa;",
  "anya-e0601n:105_0": "Dānapāramiṃ tato paraṃ apūri sīlapāramādikampi,",
  "anya-e0601n:106_0": "Tāsamiddhiyopayātamaggataṃ tamekadīpakaṃ namāmi.",
  "anya-e0601n:107_0": "22.",
  "anya-e0601n:108_0": "Devādevātidevaṃ nidhanavapudharaṃ mārabhaṅgaṃ abhaṅgaṃ,",
  "anya-e0601n:109_0": "Dīpaṃ dīpaṃ pajānaṃ jayavarasayane bodhipattaṃdhipattaṃ;",
  "anya-e0601n:110_0": "Brahmābrahmāgatānaṃ varagirakathikaṃ pāpahīnaṃ pahīnaṃ,",
  "anya-e0601n:111_0": "Lokālokābhirāmaṃ satatamabhiname taṃ munindaṃ munindaṃ.",
  "anya-e0601n:112_0": "23.",
  "anya-e0601n:113_0": "Buddho nigrodhabimbo mudukaracaraṇo brahmaghoseṇijaṅgho,",
  "anya-e0601n:114_0": "Kosacchādaṅgajāto punarapi sugato suppatiṭṭhitapādo;",
  "anya-e0601n:115_0": "Mūdodātuṇṇalomo athamapi sugato brahmujuggattabhāvo,",
  "anya-e0601n:116_0": "Nīlakkhī dīghapaṇhī sukhumamalachavī thomyarasaggasaggī.",
  "anya-e0601n:117_0": "24.",
  "anya-e0601n:118_0": "Cattālīsaggadanto samakalapanajo antaraṃsappapīno,",
  "anya-e0601n:119_0": "Cakkenaṅkitapādo aviraḷadasano mārajussaṅkhapādo.",
  "anya-e0601n:120_0": "Tiṭṭhanto nonamantobhayakaramudunā jaṇṇukānāmasanto,",
  "anya-e0601n:121_0": "Vaṭṭakkhandho jino gotaruṇapakhumako sīhapubbaḍḍhakāyo.",
  "anya-e0601n:122_0": "25.",
  "anya-e0601n:123_0": "Sattappīno ca dīghaṅguli matha sugato lomakūpekalomo,",
  "anya-e0601n:124_0": "Sampannodātadāṭho kanakasamataco nīlamuddhaggalomo.",
  "anya-e0601n:125_0": "Sambuddho thūlajivho atha sīhahanuko jālikappādahattho,",
  "anya-e0601n:126_0": "Nātho uṇhīsasīso itiguṇasahitaṃ taṃ mahesiṃ namāmi.",
  "anya-e0601n:127_0": "26.",
  "anya-e0601n:128_0": "Buddhobuddhotighoso atidulabhataro kā kathā buddhabhāvo,",
  "anya-e0601n:129_0": "Loke tasmā vibhāvī vividhahitasukhaṃ sādhavo patthayantā.",
  "anya-e0601n:130_0": "Iṭṭhaṃ atthaṃ vahantaṃ suranaramahitaṃ nibbhayaṃ dakkhiṇeyyaṃ,",
  "anya-e0601n:131_0": "Lokānaṃ nandivaḍḍhaṃ dasabalamasamaṃ taṃ namassantu niccaṃ.",
  "anya-e0601n:132_0": "27.",
  "anya-e0601n:133_0": "Puññenetena sohaṃ nipuṇamati sato samparāye ca titto,",
  "anya-e0601n:134_0": "Dakkho diṭṭhujjupañño avikalavīriyo bhogavā saṃvibhāgī.",
  "anya-e0601n:135_0": "Tikkho sūro dhitatto saparahitacaro dīghajīvī arogo,",
  "anya-e0601n:136_0": "Dhañño vaṇṇo yasassī atibalavadharo kittimā khantupeto.",
  "anya-e0601n:137_0": "28.",
  "anya-e0601n:138_0": "Saddho dātaṅgupeto paramasiridharo diṭṭhadhamme viratto,",
  "anya-e0601n:139_0": "Lajjī kalyāṇamitto abhiratakusalo pañcasīlādirakkho.",
  "anya-e0601n:140_0": "Appiccho appakodho ativujuhadayo iddhimā appameyyo,",
  "anya-e0601n:141_0": "Pāsaṃso pemavāco sujanaguṇavidū māmako so bhaveyyaṃ.",
  "anya-e0601n:142_0": "29.",
  "anya-e0601n:143_0": "Itthaṃ asaṅkhaye nātha, guṇe lakkhaṇadīpite;",
  "anya-e0601n:144_0": "Gāthāsu sūcakāsveka, gāthampi sarate budho.",
  "anya-e0601n:145_0": "30.",
  "anya-e0601n:146_0": "Caturāpāyamutto so, sādhakatthadvayassa ca;",
  "anya-e0601n:147_0": "Hatūpaddavajālo ca, lābhī hitasukhassa ca.",
  "anya-e0601n:148_0": "31.",
  "anya-e0601n:149_0": "Adhipo naradevānaṃ, catudīpissaropi vā;",
  "anya-e0601n:150_0": "Bhaveyya antime dehe, tamaññaṃ setachattakaṃ.",
  "anya-e0601n:151_0": "32.",
  "anya-e0601n:152_0": "Bhāvanāyānamāruyha, samamessati subbato;",
  "anya-e0601n:153_0": "Imasmiṃ attabhāvepi, arogo dīghajīviko.",
  "anya-e0601n:154_0": "33.",
  "anya-e0601n:155_0": "Pūjito sabbalokehi, bhāvanābhiratīmano;",
  "anya-e0601n:156_0": "Janappiyo manāpo ca, kā kathākhiladhāraṇe.",
  "anya-e0601n:157_0": "Namakkārapāḷi niṭṭhitā.",
  "anya-e0601n:158_0": "Namakkāraṭīkā",
  "anya-e0601n:159_0": "Namo tassa bhagavato arahato sammāsambuddhassa",
  "anya-e0601n:160_0": "1.",
  "anya-e0601n:161_0": "Sugatantyādivaṇṇehi, pasatthañca sukhaddadaṃ;",
  "anya-e0601n:162_0": "Vandantānaṃ jinaṃ natvā, dhammaṃ suddhaṃ gaṇuttamaṃ.",
  "anya-e0601n:163_0": "2.",
  "anya-e0601n:164_0": "Namakkāraṃ hitatthīhi, porāṇācariyehi ca;",
  "anya-e0601n:165_0": "Likhitvā ṭhapitaṃ puñña, buddhiyā tena vandinaṃ.",
  "anya-e0601n:166_0": "3.",
  "anya-e0601n:167_0": "Tassatthavaṇṇanaṃ kassaṃ, gambhīratthasubodhanaṃ;",
  "anya-e0601n:168_0": "Movipunāmena santena, sīlupetena yācito.",
  "anya-e0601n:169_0": "4.",
  "anya-e0601n:170_0": "Vaṇṇantopi ca tassatthaṃ, taṃ taṃ aṭṭhakathādisu;",
  "anya-e0601n:171_0": "Vuttañāyena kassāmi, saddhā suṇātha sādhavo.",
  "anya-e0601n:172_0": "5.",
  "anya-e0601n:173_0": "Namanaṃ namatītī vā, namatī tena vā namo;",
  "anya-e0601n:174_0": "Tassa kāronti tāhīti, namakkāroti vuccati.",
  "anya-e0601n:175_0": "6.",
  "anya-e0601n:176_0": "Tañca buddhaghosācari, yena pubbasutaṃ kataṃ;",
  "anya-e0601n:177_0": "Buddhaghosuppattiyañca, taṃ taṃ pana kathādisu.",
  "anya-e0601n:178_0": "7.",
  "anya-e0601n:179_0": "Na diṭṭhaṃ katakāraṇaṃ, tasmā hitatthikehi ca;",
  "anya-e0601n:180_0": "Porāṇācariyehī ca, ṭhapitanti mayā vuttaṃ;",
  "anya-e0601n:181_0": "Taṃ kāraṇaṃ viññūhī ca, vicāretvā vijānitanti.",
  "anya-e0601n:182_0": "1.",
  "anya-e0601n:183_0": "Sugataṃ sugataṃ seṭṭhaṃ, kusalaṃkusalaṃ jahaṃ;",
  "anya-e0601n:184_0": "Amataṃ amataṃ santaṃ, asamaṃ asamaṃ dadaṃ.",
  "anya-e0601n:185_0": "Saraṇaṃ saraṇaṃ lokaṃ, araṇaṃ araṇaṃ karaṃ;",
  "anya-e0601n:186_0": "Abhayaṃ abhayaṃ ṭhānaṃ, nāyakaṃ nāyakaṃ name.",
  "anya-e0601n:187_0": "1.",
  "anya-e0601n:187_1": "[Ka] idāni paṭhamaṃ tāva sugatantyādīhi aṭṭhārasahi guṇehi thometvā buddhassa vanditukāmena sugatantiādi gāthādvayaṃ āraddhaṃ.",
  "anya-e0601n:187_2": "Ayaṃ pana sabbapādādiyamakapathyā vattagāthāti daṭṭhabbaṃ.",
  "anya-e0601n:187_3": "Taṃ pana yamakaṃ subodhālaṅkāre kiliṭṭhadosanti vuttaṃ.",
  "anya-e0601n:188_0": "Vuttañhi tattha –",
  "anya-e0601n:189_0": "“Yaṃ kiliṭṭhapadaṃ mandā, bhidheyyaṃ yamakādikaṃ;",
  "anya-e0601n:190_0": "Kiliṭṭhapadadoseva, tampi anto karīyatī”ti.",
  "anya-e0601n:191_0": "Ayaṃ panettha patītasaddaracitattāyeva pasādaguṇa saṅkhātena saddālaṅkārena saṃyuttā hoti.",
  "anya-e0601n:191_1": "Tasmā taṃ yamakaṃ suvuttanti daṭṭhabbaṃ.",
  "anya-e0601n:191_2": "Evaṃ parāsu yamakagāthāsu.",
  "anya-e0601n:191_3": "Tena vuttaṃ punā laṅkāre –",
  "anya-e0601n:192_0": "“Patītasaddaracitaṃ, siliṭṭhapadasandhikaṃ;",
  "anya-e0601n:193_0": "Pasādaguṇasaṃyuttaṃ, yamakaṃ matamedisa”nti.",
  "anya-e0601n:194_0": "Tattha sugatanti sobhanagamanattā sundaraṃ ṭhānaṃ gatattā sammā gatattā ca sugato,",
  "anya-e0601n:194_1": "so hi sobhanaṃ ariyamaggena gacchatīti sugatoti vuccati,",
  "anya-e0601n:194_2": "supubbo gamudhātu ta.",
  "anya-e0601n:194_3": "Susaddo sobhanattho.",
  "anya-e0601n:194_4": "Ariyamaggagamanena parisuddhaṃ anavajjaṃ khemaṃ disaṃ asajjamāno gatoti attho.",
  "anya-e0601n:194_5": "Tañca gamanaṃ duvidhaṃ hoti kāyagamanaṃ,",
  "anya-e0601n:194_6": "ñāṇagamanañcāti.",
  "anya-e0601n:194_7": "Tattha bhagavato veneyyajanupasaṅkamanaṃ ekantena tesaṃ hitasukhassa nipphāda nato sobhanaṃ kāyena gamanaṃ kāyagamanaṃ nāma.",
  "anya-e0601n:194_8": "Sayambhū ñāṇena pana sakalampi lokaṃ pariññābhisamayavasena parijānanato ñāṇena gamanaṃ ñāṇagamanaṃ nāma.",
  "anya-e0601n:194_9": "Idha pana ñāṇagamanaṃ adhippetaṃ.",
  "anya-e0601n:194_10": "Aṅguttaraṭīkāyaṃ pana “sobhanaṃ gataṃ gamanaṃ etassāti sugato”ti vuttaṃ.",
  "anya-e0601n:194_11": "Sundaraṃ ṭhānaṃ gacchatīti sugatoti ca vuccati,",
  "anya-e0601n:194_12": "ārammaṇakaraṇavasena amataṃ nibbānaṃ gatoti attho.",
  "anya-e0601n:194_13": "Sammā aviparītaṃ cesa gacchatīti sugatoti vuccati.",
  "anya-e0601n:194_14": "Susaddo sammāsaddattho.",
  "anya-e0601n:194_15": "Tena tena maggena ye kilesā pahīnā,",
  "anya-e0601n:194_16": "te kilese na puneti na pacceti na paccāgacchatīti attho.",
  "anya-e0601n:194_17": "Atha vā sammā āgacchatīti sugatoti ca vuccati,",
  "anya-e0601n:194_18": "dīpaṅkarapādamūlato pabhuti yāva bodhimaṇḍā tāva samatiṃsapāramipūrikāya sammāpaṭipattiyā sabbalokassa",
  "anya-e0601n:194_19": "hitasukhameva karonto sassataṃ ucchedaṃ kāmasukhaṃ attakilamathañcāti ime cante anupagacchanto āgatoti attho.",
  "anya-e0601n:194_20": "Taṃ sugataṃ buddhaṃ name namāmīti sambandho.",
  "anya-e0601n:195_0": "Puna sugatanti sammā gadattā sugato.",
  "anya-e0601n:195_1": "So hi sammā gadati bhāsatīti sugatoti vuccati.",
  "anya-e0601n:195_2": "Supubbagadadhātu bhāsāyaṃ viyattiyaṃ vācāyaṃ vā, ta, dassa to.",
  "anya-e0601n:195_3": "Chasu vācāsu yuttaṭṭhāne yuttameva dvivācaṃ bhāsatīti attho.",
  "anya-e0601n:195_4": "Vuttañhi majjhimapaṇṇāsapāḷiyaṃ abhayarājakumārasutte –",
  "anya-e0601n:197_0": ".",
  "anya-e0601n:197_1": "“Rājakumāra yaṃ tathāgato taṃ vācaṃ jānāti abhūtaṃ atacchaṃ anatthasaṃhitaṃ,",
  "anya-e0601n:197_2": "sā ca paresaṃ appiyā amanāpā,",
  "anya-e0601n:197_3": "na taṃ tathāgato vācaṃ bhāsati. 2.",
  "anya-e0601n:197_4": "Yampi tathāgato vācaṃ jānāti bhūtaṃ tacchaṃ anatthasaṃhitaṃ,",
  "anya-e0601n:197_5": "sā ca paresaṃ appiyā amanāpā.",
  "anya-e0601n:197_6": "Tampi tathāgato vācaṃ na bhāsati. 3.",
  "anya-e0601n:197_7": "Yañca kho tathāgato vācaṃ jānāti bhūtaṃ tacchaṃ atthasaṃhitaṃ,",
  "anya-e0601n:197_8": "sā ca paresaṃ appiyā amanāpā,",
  "anya-e0601n:197_9": "tatrakālaññū tathāgato hoti tassā vācāya veyyākaraṇāya. 4.",
  "anya-e0601n:197_10": "Yaṃ tathāgato vācaṃ jānāti abhūtaṃ atacchaṃ anatthasaṃhitaṃ,",
  "anya-e0601n:197_11": "sā ca paresaṃ piyā manāpā,",
  "anya-e0601n:197_12": "na taṃ tathāgato vācaṃ bhāsati. 5.",
  "anya-e0601n:197_13": "Yampi tathāgato jānāti bhūtaṃ tacchaṃ anatthasaṃhitaṃ,",
  "anya-e0601n:197_14": "sā ca paresaṃ piyā manāpā,",
  "anya-e0601n:197_15": "tampi tathāgato vācaṃ na bhāsati. 6.",
  "anya-e0601n:197_16": "Yañca kho tathāgato vācaṃ jānāti bhūtaṃ tacchaṃ atthasaṃhitaṃ,",
  "anya-e0601n:197_17": "sā ca paresaṃ piyā manāpā.",
  "anya-e0601n:197_18": "Tatra kālaññū tathāgato hoti tassā vācāya veyyākaraṇāyā”ti.",
  "anya-e0601n:198_0": "Ettha pāḷiyaṃ panesā sukhaggahaṇatthaṃ saṅkhepena veditabbā.",
  "anya-e0601n:198_1": "Kathaṃ hesā abhūtā anatthasaṃhitā appiyā vācā ca,",
  "anya-e0601n:198_2": "bhūtā anatthasaṃhitā appiyā vācā ca,",
  "anya-e0601n:198_3": "bhūtā attha saṃhitā appiyā vācā ca,",
  "anya-e0601n:198_4": "abhūtā anatthasaṃhitā piyā vācā ca,",
  "anya-e0601n:198_5": "bhūtā anatthasaṃhitā piyā vācā ca,",
  "anya-e0601n:198_6": "bhūtā atthasaṃhitā piyā vācā cāti chabbidhā hotīti.",
  "anya-e0601n:198_7": "Tattha acoraṃyeva coro ayantiādivasena vattabbavācā paṭhamavācā nāma.",
  "anya-e0601n:198_8": "Coraṃyeva coro ayantiādivasena vattabbavācā dutiyavācā nāma.",
  "anya-e0601n:198_9": "Akatapuññatāya duggato dubbaṇṇo appesakkho,",
  "anya-e0601n:198_10": "idha pana ṭhatvāpi puna puññaṃ na karoti,",
  "anya-e0601n:198_11": "dutiyacittavāre kathaṃ catūhi apāyehi muccissatīti evaṃ mahājanassa atthapurekkhārena dhammapurekkhārena",
  "anya-e0601n:198_12": "anusāsanīpurekkhārena vattabbavācā tatiyavācā nāma.",
  "anya-e0601n:198_13": "Eko dhutto āha-",
  "anya-e0601n:198_14": "mayhaṃ bho mātu mayi kucchigate kapiṭṭhaphaladohaḷo ahosi.",
  "anya-e0601n:198_15": "Sā aññaṃ kapiṭṭhahārakaṃ alabhamānā maṃyeva pesesi.",
  "anya-e0601n:198_16": "Ahaṃ gantvā rukkhaṃ abhiruhituṃ asakkonto attanāva attānaṃ pāde gahetvā muggaraṃ viya rukkhassa upari khipiṃ.",
  "anya-e0601n:198_17": "Atha sākhato sākhaṃ vicaranto phalāni gahetvā otarituṃ asakkonto gharaṃ gantvā nisseṇiṃ āharitvā oruyha mātu santike gantvā phalāni mātuyā adāsiṃ.",
  "anya-e0601n:198_18": "Tāni pana mahantāni honti cāṭippa māṇāni.",
  "anya-e0601n:198_19": "Tato me mātarā ekāsane nisinnāya samasaṭṭhiphalāni khāditānīti.",
  "anya-e0601n:198_20": "Evamādivasena vattabbavācā catutthavācā nāma.",
  "anya-e0601n:198_21": "Āmisahetu cāṭukamyatādivasena nānappakārakaṃ paresaṃ thomanā vācā ceva rājakathaṃ corakathantiādinayappavattā tiracchānakathā ca pañcamavācā nāma.",
  "anya-e0601n:198_22": "Ariyasaccasannissitā dhammakathā chaṭṭhamavācā nāma.",
  "anya-e0601n:198_23": "Taṃ pana vassasatampi suṇantā paṇḍitā neva tittiṃ gacchanti.",
  "anya-e0601n:198_24": "Tāsu pana bhagavā tatiyachaṭṭhamā dvivācāeva bhāsati.",
  "anya-e0601n:198_25": "Tasmā sappurisehi sāyeva dvivācā vattabbāti.",
  "anya-e0601n:198_26": "Ayaṃ tadaṭṭhakathāyaṃ āgato saṅkhepanayo.",
  "anya-e0601n:198_27": "Visuddhimagga mahāṭīkāyaṃ pana sāratthadīpanīṭīkāyañca tadaññākārena vaṇṇito.",
  "anya-e0601n:198_28": "Tāsu pana taṃ oloketvā gahetabbanti.",
  "anya-e0601n:198_29": "Ayaṃ panettha saṅgahagāthā –",
  "anya-e0601n:199_0": "“Yo bhūtamatthasaṃhītaṃ, paresamappiyā vācaṃ;",
  "anya-e0601n:200_0": "Bhūtamatthasahītañca, paresaṃ piyavācanti;",
  "anya-e0601n:201_0": "Dvivācaṃ yuttaṭṭhāneva, vadatīti sugatoti;",
  "anya-e0601n:202_0": "Vuccatī ca dakārassa, katvā takāraviññunā”ti.",
  "anya-e0601n:203_0": "Seṭṭhanti guṇamahantattā pasatthataraṃ.",
  "anya-e0601n:203_1": "So hi pasatthānaṃ visesena pasatthoti seṭṭhoti vuccati.",
  "anya-e0601n:203_2": "Pasatthapadaṃ,",
  "anya-e0601n:203_3": "visesataddhite iṭṭhapaccayo.",
  "anya-e0601n:203_4": "Pasatthasaddassa so,",
  "anya-e0601n:203_5": "pasatthānaṃ paccekabuddhāriyasāvakādīnaṃ sīlasamādhipaññādi guṇehi visesena pasatthoti attho.",
  "anya-e0601n:203_6": "Atha vā sundare satipaṭṭhānādibhede dhamme esati gavesati esiṃ gavesinti vā seṭṭho, buddho.",
  "anya-e0601n:203_7": "Supubboesa gavesane ta.",
  "anya-e0601n:203_8": "Tassa raṭṭho.",
  "anya-e0601n:203_9": "Susaddo sundarattho.",
  "anya-e0601n:203_10": "Santehi sappurisehi esitabbo gavesitabboti vā seṭṭho.",
  "anya-e0601n:203_11": "Santasaddūpapado isa gavesane ta,",
  "anya-e0601n:203_12": "santasaddassa so, ikārasse,",
  "anya-e0601n:203_13": "tassa ṭṭho.",
  "anya-e0601n:203_14": "Santehi sappurisehi icchiyati kantiya tīti vā seṭṭho.",
  "anya-e0601n:203_15": "Santasaddūpapado isu icchākantīsu ta.",
  "anya-e0601n:203_16": "Atha vā santānaṃ sappurisānaṃ hitasukhaṃ icchatīti seṭṭho, buddho.",
  "anya-e0601n:203_17": "Kattusādhanoyaṃ.",
  "anya-e0601n:203_18": "Sundare satipaṭṭhānā dibhede dhamme eseti buddhetīti vā seṭṭho.",
  "anya-e0601n:203_19": "Hetu kattusādhanoyaṃ.",
  "anya-e0601n:203_20": "Supubbaesadhātu buddhiyaṃ ta.",
  "anya-e0601n:203_21": "Taṃ seṭṭhaṃ.",
  "anya-e0601n:204_0": "Kusalaṃkusalaṃ jahanti ettha kusalaṃ akusalaṃ jahanti padavibhāgo kātabbo.",
  "anya-e0601n:204_1": "Kucchitaṃ pāpadhammaṃ salayati calayati kampeti viddhaṃsetīti kusalaṃ,",
  "anya-e0601n:204_2": "catubhūmikakusalaṃ labbhati.",
  "anya-e0601n:204_3": "Kupubbo saladhātu a.",
  "anya-e0601n:204_4": "Tattha kāmāvacarakusalaṃ tadaṅgappahānena pāpadhammaṃ salayati calayati,",
  "anya-e0601n:204_5": "mahaggata kusalaṃ vikkhambhanappahānena salayati kampeti,",
  "anya-e0601n:204_6": "lokuttara kusalaṃ samucchedappahānena salayati viddhaṃsetīti attho.",
  "anya-e0601n:205_0": "Atha vā kucchitaṃ apāyadvāraṃ salanti saṃvaranti pidahanti sādhavo etenāti kusalaṃ,",
  "anya-e0601n:205_1": "karaṇasādhanoyaṃ.",
  "anya-e0601n:205_2": "Idha pana jahanti vuttattā tebhūmakakusalamevādhippetaṃ.",
  "anya-e0601n:205_3": "Taṃ pana anavajjasukhavipākalakkhaṇaṃ,",
  "anya-e0601n:205_4": "akusalaviddhaṃsanarasaṃ,",
  "anya-e0601n:205_5": "vodāna paccupaṭṭhānaṃ,",
  "anya-e0601n:205_6": "iṭṭhavipākapaccupaṭṭhānaṃ vā,",
  "anya-e0601n:205_7": "yonisomanasikāra padaṭṭhānaṃ.",
  "anya-e0601n:205_8": "Na kusalaṃ akusalaṃ,",
  "anya-e0601n:205_9": "mittapaṭipakkho amitto viya pahāyakapahātabbabhāvena kusalapaṭipakkhanti attho.",
  "anya-e0601n:205_10": "Taṃ pana sāvajjadukkhavipākalakkhaṇaṃ,",
  "anya-e0601n:205_11": "sāvajjāniṭṭhavipāka lakkhaṇaṃ vā,",
  "anya-e0601n:205_12": "anatthajananarasaṃ,",
  "anya-e0601n:205_13": "aniṭṭhavipākapaccupaṭṭhānaṃ,",
  "anya-e0601n:205_14": "ayonisomanasikārapadaṭṭhānaṃ.",
  "anya-e0601n:205_15": "Puññābhisaṅkhāraāneñjā bhisaṅkhārasaṅkhātaṃ kusalaṃ apuññābhisaṅkhārasaṅkhātaṃ akusalañca kusalaṃkusalaṃ.",
  "anya-e0601n:205_16": "Taṃ pana padaṃ jahantipade kammaṃ.",
  "anya-e0601n:206_0": "Jahanti maggakkhaṇe samucchedappahānena phalakkhaṇe paṭippassambhanappahānena pajahantaṃ viddhaṃsentanti attho.",
  "anya-e0601n:206_1": "Tañhi arahattamaggañāṇena jahati pajahati,",
  "anya-e0601n:206_2": "phalañāṇena jahiṃ pajahiṃ paṭippassambhinti vā jaho, buddho.",
  "anya-e0601n:206_3": "Hādhātu cāge a.",
  "anya-e0601n:206_4": "Kiñcāpi panettha kusalaṃ maggena pahātabbadhamme na vuttaṃ,",
  "anya-e0601n:206_5": "vaṭṭamūlabhūte avijjātaṇhādikilese pana arahattamagga ñāṇena jahite lokiyakusaluppattiyā mūlabhūtāya",
  "anya-e0601n:206_6": "avijjātaṇhāya abhāvā puññābhisaṅkhāro saṃsāre puna paṭisandhiyā nibbattetuṃ na sakkoti,",
  "anya-e0601n:206_7": "tasmā vaṭṭamūlabhūte kilese jahite phalūpacārena kusalampi jahitaṃ nāma hoti.",
  "anya-e0601n:206_8": "Rūpaṃ bhikkhave na tumhākaṃ taṃ pajahathātiādīsu viya.",
  "anya-e0601n:206_9": "Arahantena hi abhisamācārikavattaṃ katampi kusalanti na vuttaṃ,",
  "anya-e0601n:206_10": "kriyāti pana vuttanti veditabbaṃ.",
  "anya-e0601n:207_0": "Vuttañhi nidānavaggasaṃyuttaṭṭhakathāyaṃ “khīṇāsavena hi kataṃ kammaṃ neva kusalaṃ hoti nākusalaṃ,",
  "anya-e0601n:207_1": "avipākaṃ hutvā kriyamatte tiṭṭhatī”ti.",
  "anya-e0601n:208_0": "Aṅguttaraṭṭhakathāyañca “arahattamaggo ca kusalākusala kammakkhayāya saṃvattatīti evaṃ tena taṃ bhijjatī”ti vuttaṃ.",
  "anya-e0601n:209_0": "Tena vuttaṃ cūḷaniddesapāḷiyaṃ “arahattamaggañāṇena abhisaṅkhāraviññāṇassa nirodhena ye uppajjeyyuṃ nāmañca rūpañca,",
  "anya-e0601n:209_1": "etthete nirujjhanti vūpasamanti atthaṃ gacchanti paṭippassambhantī”ti.",
  "anya-e0601n:210_0": "Amatanti maraṇavirahitaṃ.",
  "anya-e0601n:210_1": "So jino hi na mato amato,",
  "anya-e0601n:210_2": "maraṇadhammassa nibbattakānaṃ kilesānaṃ arahatta maggena samucchinditattā puna maraṇato virahitoti vā amato.",
  "anya-e0601n:210_3": "Atha vā nibbāne ārammaṇakaraṇavasena adhigate natthi mataṃ maraṇaṃ yassa jinassāti amatoti vuccati.",
  "anya-e0601n:210_4": "Jinena hi khandhamaccumāraṃ ajitopi kilesamāraṃ jayitvā tesaṃ avassaṃ jiyamānattā phalūpacārena amatoti vuccatīti veditabbaṃ.",
  "anya-e0601n:211_0": "Puna amatanti amatanibbānasamannāgataṃ.",
  "anya-e0601n:211_1": "Natthi mataṃ maraṇaṃ etthāti amataṃ, nibbānaṃ.",
  "anya-e0601n:211_2": "Taṃ pana santilakkhaṇaṃ,",
  "anya-e0601n:211_3": "accutarasaṃ,",
  "anya-e0601n:211_4": "animittapaccupaṭṭhānaṃ,",
  "anya-e0601n:211_5": "nissaraṇapaccupaṭṭhānaṃ vā,",
  "anya-e0601n:211_6": "nibbānassa pana padaṭṭhānaṃ na labbhati.",
  "anya-e0601n:212_0": "Vuttañhi milindapañhe nāgasenattherena “na kenaci kāraṇena nibbānaṃ uppajjatī”ti.",
  "anya-e0601n:213_0": "Taṃ assa atthīti amato, jino.",
  "anya-e0601n:213_1": "Saddhādito ṇāti suttena assathyatthe ṇapaccayo.",
  "anya-e0601n:213_2": "Saddho paññotiādīsu viya.",
  "anya-e0601n:213_3": "Assa jinassa catumaggañāṇena sacchikataṃ amataṃ nibbānaṃ atthīti attho,",
  "anya-e0601n:213_4": "taṃ amataṃ.",
  "anya-e0601n:214_0": "Santanti sabbakilesadarathehi ca vaṭṭadukkhehi ca suvūpasantaṃ.",
  "anya-e0601n:214_1": "So hi buddho sabbakilesadarathavaṭṭadukkhehi samittha vūpasamitthāti santoti vuccati.",
  "anya-e0601n:214_2": "Samudhātu upasame ta.",
  "anya-e0601n:214_3": "Dhātvantassa lopaṃ tapaccayassantoādesaṃ katvā padasiddhi veditabbā.",
  "anya-e0601n:214_4": "Saṃsāravaṭṭe darathakārakānaṃ kilesānaṃ bodhimaṇḍe arahattamaggañāṇena samucchinditattā sītibhūto santakāyacittoti vuttaṃ hoti,",
  "anya-e0601n:214_5": "taṃ santaṃ.",
  "anya-e0601n:215_0": "Asamanti sīlādiguṇehi kenaci puggalena asadisaṃ,",
  "anya-e0601n:215_1": "so hi buddho natthi sīlādiguṇehi samo sadiso etassāti asamoti vuccati.",
  "anya-e0601n:215_2": "Imasmiṃ sattaloke sīla samādhipaññādiguṇehi buddhena sadiso koci manusso vā devo vā brahmā vā natthīti attho.",
  "anya-e0601n:215_3": "Bhagavato hi asīti anubyañjanapaṭimaṇḍita bāttiṃsa mahāpurisalakkhaṇehi vicitrarūpakāyo ca sabbākārehi",
  "anya-e0601n:215_4": "parisuddhasīlakkhandhādiguṇa ratanasamiddho dhammakāyo ca puññamahattathāmamahatta iddhimahattayasamahattapaññāmahattādiguṇehi",
  "anya-e0601n:215_5": "ca paramukkaṃsagato ca atthi,",
  "anya-e0601n:215_6": "tasmā bhagavā sīlādiguṇehi kenaci asamo asadisoti vuttaṃ hoti.",
  "anya-e0601n:216_0": "Asamaṃ dadanti lokiyadhammena asadisaṃ maggaphalanibbāna dhammaṃ veneyyānaṃ sattānaṃ desanāñāṇena dāyakaṃ.",
  "anya-e0601n:216_1": "Ettha ca asamanti natthi ettha etesaṃ vā samo sadiso lokiyadhammoti asamo,",
  "anya-e0601n:216_2": "maggaphalanibbānaṃ labbhati.",
  "anya-e0601n:216_3": "Atha vā asamanti aññesaṃ dhammānaṃ aggabhāvato catubbidhena ariya maggena sacchikātabbaṃ nibbānaṃ vuccati.",
  "anya-e0601n:216_4": "Vuttañhetaṃ bhagavatā “yāvatā bhikkhave dhammā saṅkhatā vā asaṅkhatā vā,",
  "anya-e0601n:216_5": "virāgo tesaṃ aggamakkhāyatī”ti.",
  "anya-e0601n:216_6": "Tassa pana padassa dadantipadena kammabhāvena sambandho.",
  "anya-e0601n:216_7": "Dadātīti dado, buddho.",
  "anya-e0601n:216_8": "Dādhātu a,",
  "anya-e0601n:216_9": "so kenaci lokiyadhammena asamaṃ asadisaṃ maggaphalanibbānasaṅkhātaṃ lokuttaradhammaṃ mahākaruṇāppadhānena",
  "anya-e0601n:216_10": "amatādhigamapaṭipattidassanena desanāñāṇena veneyyānaṃ sattānaṃ dātāti attho.",
  "anya-e0601n:216_11": "Taṃ asamaṃ dadaṃ.",
  "anya-e0601n:217_0": "(Kha) dutiyagāthāyaṃ pana saraṇanti sabbasattalokassa paṭisaraṇabhūto parāyaṇo leṇo tāṇoti vuttaṃ hoti.",
  "anya-e0601n:217_1": "So hi buddho saranti paṭisaranti ettha sattalokāti saraṇoti vuccati.",
  "anya-e0601n:217_2": "Saradhātu yu.",
  "anya-e0601n:217_3": "Atha vā saranti osaranti samosaranti ettha sattalokāti saraṇoti vuccati.",
  "anya-e0601n:217_4": "Saranti cintenti ettha saddhā pasannā devamanussā saraṇamidanti saraṇoti ca.",
  "anya-e0601n:217_5": "Saranti paṭivijjhanti etthupagatā devamanussā saddhammanti saraṇoti ca vuccati.",
  "anya-e0601n:217_6": "Sara cintāyaṃ yu.",
  "anya-e0601n:217_7": "Saraṇagamanaṭṭhāne pana sarati hiṃsati bhayaṃ santāpaṃ dukkhaṃ kilesañcāti saraṇaṃ.",
  "anya-e0601n:217_8": "Ratanatta yanti aṭṭhakathāsu vuttaṃ.",
  "anya-e0601n:217_9": "Taṃ saraṇaṃ.",
  "anya-e0601n:218_0": "Puna saraṇaṃ lokanti sattasaṅkhārokāsasaṅkhataṃ lokaṃ sarantaṃ jānantaṃ.",
  "anya-e0601n:218_1": "Ettha hi lokayati patiṭṭhayati ettha puññāpuññañca tabbipāko cāti loko,",
  "anya-e0601n:218_2": "satta loko labbhati.",
  "anya-e0601n:218_3": "Lokadhātu patiṭṭhāyaṃ ṇa.",
  "anya-e0601n:218_4": "Lujjati palujjatīti loko,",
  "anya-e0601n:218_5": "saṅkhāraloko.",
  "anya-e0601n:218_6": "Lujadhātuṇa.",
  "anya-e0601n:218_7": "Lokiyati vicittākārena dissatīti loko,",
  "anya-e0601n:218_8": "lokiyanti patiṭṭhiyanti ettha vā jaṅgamā ca thāvarā cāti loko,",
  "anya-e0601n:218_9": "cakkavāḷasaṅkhato okāsaloko labbhati.",
  "anya-e0601n:218_10": "Lokadhātuṇa.",
  "anya-e0601n:218_11": "Ettha ca sassato lokoti vā asassato lokoti vāti āgataṭṭhāne indriyabaddhānaṃ rūpādīnaṃ khandhānaṃ samūho",
  "anya-e0601n:218_12": "santāno ca sattoyeva loko sattalokoti vacanatthena sattalokoti veditabbo.",
  "anya-e0601n:218_13": "Eko loko sabbe sattā āhā raṭṭhitikāti āgataṭṭhāne indriyabaddhānaṃ vā anindriyabaddhānaṃ vā khandhānaṃ",
  "anya-e0601n:218_14": "samūho santāno ca paccayehi saṅkhariyantīti saṅkhārā,",
  "anya-e0601n:218_15": "saṅkhārāeva loko saṅkhāralokoti vacanatthena saṅkhāralokoti.",
  "anya-e0601n:219_0": "“Yāvatā candimasūriyā pariharanti,",
  "anya-e0601n:220_0": "Disā bhanti virocamānā;",
  "anya-e0601n:221_0": "Tāva sahassadhā loko,",
  "anya-e0601n:222_0": "Ettha te vattati vaso”ti.",
  "anya-e0601n:223_0": "Āgataṭṭhāne anindriyabaddhānaṃ rūpādīnaṃ samūho santāno ca avakasanti patiṭṭhahanti etthāti okāso,",
  "anya-e0601n:223_1": "soyeva loko okāsalokoti vacanatthena okāsa lokoti veditabbo,",
  "anya-e0601n:223_2": "taṃ lokaṃ.",
  "anya-e0601n:223_3": "Sarati jānāti ajānīti vā saraṇo, buddho.",
  "anya-e0601n:223_4": "Sara cintāyaṃ yu.",
  "anya-e0601n:223_5": "Lokaṃ saraṇanti sambandho.",
  "anya-e0601n:223_6": "Buddho pana sattalokaṃ,",
  "anya-e0601n:223_7": "saṅkhāralokaṃ,",
  "anya-e0601n:223_8": "okāsalokaṃ,",
  "anya-e0601n:223_9": "kilesalokaṃ,",
  "anya-e0601n:223_10": "bhavalokaṃ,",
  "anya-e0601n:223_11": "indriya lokaṃ,",
  "anya-e0601n:223_12": "khandhalokaṃ,",
  "anya-e0601n:223_13": "āyatanalokaṃ dhātulokañcātiādimanekalokaṃ anāvaraṇañāṇena paṭivijjhatīti vuttaṃ hoti.",
  "anya-e0601n:224_0": "Araṇanti nikkilesaṃ,",
  "anya-e0601n:224_1": "kilesasaṅkhātaraṇavirahitaṃ vā.",
  "anya-e0601n:224_2": "Raṇasaddo ca kilesesu ca yuddhe cuṇṇavicuṇṇakaraṇe ca dissati.",
  "anya-e0601n:224_3": "Tathā hi saraṇā dhammā araṇā dhammātiādīsu kilesesu dissati.",
  "anya-e0601n:224_4": "Te hi raṇanti kandanti sattā etehīti raṇāti vuccanti.",
  "anya-e0601n:225_0": "“Dhanuggaho asadiso, rājaputto mahabbalo;",
  "anya-e0601n:226_0": "Sabbāmitte raṇaṃ katvā, saṃyamaṃ ajjhupāgamī”ti.",
  "anya-e0601n:227_0": "Asadisajātake yuddhe dissati.",
  "anya-e0601n:227_1": "Raṇaṃ katvāti hi yuddhaṃ katvā,",
  "anya-e0601n:227_2": "saṃyamanti saṃyataṃ isipabbajjaṃ ajjhupāgamīti attho.",
  "anya-e0601n:227_3": "Tiṇañca kaṭṭhañca raṇaṃ karonto,",
  "anya-e0601n:227_4": "dhāviṃsu te aṭṭhadisā samantatoti chaddantajātake cuṇṇavicuṇṇakaraṇe dissati.",
  "anya-e0601n:227_5": "Raṇaṃ karontoti hi cuṇṇaṃ vicuṇṇaṃ karonto.",
  "anya-e0601n:227_6": "Teti sabbe aṭṭhasahassanāgāti attho.",
  "anya-e0601n:227_7": "Idha pana kilese daṭṭhabbo.",
  "anya-e0601n:227_8": "Ayaṃ panettha vacanattho.",
  "anya-e0601n:227_9": "Raṇanti satte rāgādayo cuṇṇenti pīḷentīti raṇā,",
  "anya-e0601n:227_10": "raṇanti sattā etehi kandanti paridevantīti vā raṇā, kilesā.",
  "anya-e0601n:227_11": "Raṇadhātu sadde a.",
  "anya-e0601n:227_12": "Natthi raṇā kilesā etassāti araṇoti vuccati.",
  "anya-e0601n:227_13": "Jinassa kilesamārassa bodhimūle jiyamānattā raṇā kilesā na santīti attho.",
  "anya-e0601n:227_14": "Taṃ araṇaṃ.",
  "anya-e0601n:228_0": "Araṇaṃ karanti veneyyasantāne raṇasaṅkhatakilesassa abhāvakaraṇaṃ.",
  "anya-e0601n:228_1": "Ettha ca raṇanti etaṃ yehi abhibhūtā sattā kandanti paridavanti etesaṃ rāgādīnaṃ adhivacanaṃ.",
  "anya-e0601n:228_2": "Tesaṃ abhāvaṃ veneyyasantāne desanāñāṇena karoti attho.",
  "anya-e0601n:228_3": "Atha vā karotīti karo, buddho.",
  "anya-e0601n:228_4": "Taṃ karaṃ.",
  "anya-e0601n:229_0": "Abhayanti jātibhayādīnaṃ abhāvato nibbhayaṃ.",
  "anya-e0601n:229_1": "Ettha hi bhayaṃ cittutrāsabhayaṃ,",
  "anya-e0601n:229_2": "ñāṇabhayaṃ,",
  "anya-e0601n:229_3": "ārammaṇabhayaṃ,",
  "anya-e0601n:229_4": "ottappa bhayañcāti catubbidhaṃ hoti.",
  "anya-e0601n:229_5": "Tattha bhāyati cittenāti bhayaṃ,",
  "anya-e0601n:229_6": "cittutrāsabhayaṃ.",
  "anya-e0601n:229_7": "Ñāṇena tīretvā bhāyatīti bhayaṃ, ñāṇaṃ.",
  "anya-e0601n:229_8": "Bhāyati etasmāti bhayaṃ,",
  "anya-e0601n:229_9": "ārammaṇabhayaṃ.",
  "anya-e0601n:229_10": "Bhāyati etena pāpatoti bhayaṃ,",
  "anya-e0601n:229_11": "ottappabhayaṃ.",
  "anya-e0601n:229_12": "Bhīdhātu bhaye ṇa.",
  "anya-e0601n:230_0": "Mahāniddesapāḷiyaṃ pana āgatāni jātibhayaṃ,",
  "anya-e0601n:230_1": "jarābhayaṃ,",
  "anya-e0601n:230_2": "byādhibhayaṃ,",
  "anya-e0601n:230_3": "maraṇabhayaṃ,",
  "anya-e0601n:230_4": "rājabhayaṃ,",
  "anya-e0601n:230_5": "corabhayaṃ,",
  "anya-e0601n:230_6": "aggibhayaṃ,",
  "anya-e0601n:230_7": "udakabhayaṃ,",
  "anya-e0601n:230_8": "attānuvādabhayaṃ,",
  "anya-e0601n:230_9": "parānuvādabhayaṃ,",
  "anya-e0601n:230_10": "daṇḍabhayaṃ,",
  "anya-e0601n:230_11": "duggatibhayaṃ,",
  "anya-e0601n:230_12": "ūmibhayaṃ,",
  "anya-e0601n:230_13": "kumbhīḷabhayaṃ,",
  "anya-e0601n:230_14": "āvaṭṭabhayaṃ,",
  "anya-e0601n:230_15": "susukabhayaṃ,",
  "anya-e0601n:230_16": "ājīvikabhayaṃ,",
  "anya-e0601n:230_17": "asilokabhayaṃ,",
  "anya-e0601n:230_18": "parisayasārajjabhayaṃ,",
  "anya-e0601n:230_19": "madana bhayaṃ,",
  "anya-e0601n:230_20": "duggatibhayantiādīni gahitāni.",
  "anya-e0601n:230_21": "Natthi bhayāni etassāti abhayo, buddho.",
  "anya-e0601n:230_22": "Tassa bhayānaṃ kāraṇa bhūtānaṃ sabbakilesānaṃ arahattamaggena samucchinditattā sabbabhayaṃ natthīti attho.",
  "anya-e0601n:231_0": "Puna abhayaṃ ṭhānaṃ nāyakanti ettha abhayantipadaṃ ṭhānantipade visesanaṃ.",
  "anya-e0601n:231_1": "Ṭhānantipadaṃ nāyakantipade kammaṃ.",
  "anya-e0601n:231_2": "Bhayasaddassa attho heṭṭhā vuttoyeva.",
  "anya-e0601n:231_3": "Natthi sabbabhayaṃ ettha nibbāneti abhayaṃ, nibbānaṃ.",
  "anya-e0601n:231_4": "Buddhapaccekabuddha arahantā ṭhanti uppajjanti etthāti ṭhānaṃ, nibbānaṃ.",
  "anya-e0601n:231_5": "Veneyyasatte netīti nāyako, buddho.",
  "anya-e0601n:231_6": "Nīdhātu nayane ṇvu.",
  "anya-e0601n:231_7": "So buddho bhabbe kulaputte maggādhi gamappattiyā dhammadesanāya maggaphalañāṇaṃ adhigamento nibbānaṭṭhānaṃ netīti attho,",
  "anya-e0601n:231_8": "taṃ nāyakaṃ.",
  "anya-e0601n:232_0": "Puna nāyakaṃ nameti nāyakaṃ buddhaṃ ahaṃ name namāmīti sambandho.",
  "anya-e0601n:232_1": "Tattha nāyakanti veneyyasatte saṃsāraṇṇavato nibbānapāraṃ netīti nāyako, buddho.",
  "anya-e0601n:232_2": "So hi yathā nāviko jane nāvāya orimatīrato pārimatīraṃ neti,",
  "anya-e0601n:232_3": "evaṃ satte maggaṅganāvāya saṃsāraṇṇavato nibbāna pāraṃ neti pāpuṇetīti attho.",
  "anya-e0601n:232_4": "Atha vā nāyakanti tiṇṇaṃ lokānaṃ jeṭṭhabhāvagamanattā nāyako jeṭṭha seṭṭhavuḍḍhataro.",
  "anya-e0601n:232_5": "So hi jeṭṭhabhāvaṃ neti gacchati pāpuṇātīti nāyakoti vuccati.",
  "anya-e0601n:232_6": "Nīdhātu gatimhi ṇvu.",
  "anya-e0601n:232_7": "So pana idha loke avijjaṇḍagatānaṃ sabbapajānaṃ paṭhamataraṃ avijjaṇḍakosaṃ arahattamaggena padāletvā",
  "anya-e0601n:232_8": "ariyāya jātiyā jātattā sabbasattānaṃ seṭṭhajeṭṭhavuḍḍhatarabhāvaṃ gatoti attho.",
  "anya-e0601n:232_9": "Taṃ nāyakaṃ.",
  "anya-e0601n:232_10": "Nameti ahaṃ tīhi dvārehi sakkaccaṃ namāmīti attho.",
  "anya-e0601n:232_11": "Ettha hi vattamānamivibhattiyā kvacidhātutyādisuttena eādeso hoti.",
  "anya-e0601n:232_12": "Ayaṃ panettha vāccatthādinayo.",
  "anya-e0601n:232_13": "Nametipadassa ākhyātapadattā vacanattho na kātabbo.",
  "anya-e0601n:232_14": "Vuttañhi saddavidūhi –",
  "anya-e0601n:233_0": "“Ruḷhīkhyātaṃ nipātañcu, pasaggālapanaṃ tathā;",
  "anya-e0601n:234_0": "Sabbanāmantimetesu, na kato viggaho chasū”ti.",
  "anya-e0601n:235_0": "Taṃ pana padaṃ namudhātuvattamānaamhayogaparassapadamivibhatyantaṃ ākhyātapadaṃ.",
  "anya-e0601n:235_1": "Namudhātuyā vāccattho namanakriyā saṅkhāto kusalacittuppādo padhānavasena labbhati.",
  "anya-e0601n:235_2": "Mivibhattiyā vāccattho tena cittuppādena upalakkhito uppāda vanto tadākāro puggalo appadhānavasena labbhati.",
  "anya-e0601n:235_3": "Padasamudāyassa pana vāccattho kattukammabhāvesu kattubhūto atītādikālesu paccuppannakālabhūto dhātvattha kiriyāvisesova labbhati.",
  "anya-e0601n:235_4": "Ayamettha saṅkhepo.",
  "anya-e0601n:236_0": "Vitthāro panevaṃ veditabbo.",
  "anya-e0601n:236_1": "Namudhātuyā vaccaṃ sugatādi buddhaguṇaṃ ārammaṇaṃ katvā vandanākārappavatto kāyavacī viññattisamuṭṭhāpako",
  "anya-e0601n:236_2": "saddhācetanāpaññāpadhāno kusala cittuppādo ca dve viññattiyo asamuṭṭhāpetvā manodvāre vandanākārappavatto",
  "anya-e0601n:236_3": "kusalacittuppādo ca mukhyena labbhati.",
  "anya-e0601n:236_4": "Buddhaguṇānussaraṇavasena pavatto yonisomanasikā rādipurecarānucarakusalacittuppādo phalūpacārena.",
  "anya-e0601n:236_5": "Diṭṭhadhammi kasamparāyikasaṅkhātaṃ pacchimapacchimaphalaṃ rogādiantarāyānaṃ abhāvañca vā saggamokkhasampattisukhañca kāraṇūpacārena,",
  "anya-e0601n:236_6": "pure pure vandanā sadisyūpacārena,",
  "anya-e0601n:236_7": "vandanassa nāmapaññatti ṭhānūpacārena,",
  "anya-e0601n:236_8": "vatthudvārārammaṇaṃ ṭhānūpacārena,",
  "anya-e0601n:236_9": "vandana guṇena lakkhitaṃ puggaladabbaṃ guṇūpacārena.",
  "anya-e0601n:236_10": "Ukkaṭṭhamajjha muduttamattabhāvo guṇyūpacārena,",
  "anya-e0601n:236_11": "avayavabhūtā vandanā ekadesūpacārena.",
  "anya-e0601n:236_12": "Samūhabhūtā vandanā ekadesyūpacārena,",
  "anya-e0601n:236_13": "pubbapubbakusalacittuppādo samīpūpacārena,",
  "anya-e0601n:236_14": "pacchimapacchima kusalacittuppādo samīpyūpacārena,",
  "anya-e0601n:236_15": "paṇāmakusalacittuppādabhūtānaṃ paramatthadhammānaṃ nibyāpārabhāvo taddhammūpacārena.",
  "anya-e0601n:236_16": "Tesaṃ evaṃ dhammatābhāvo ataddhammūpacārena,",
  "anya-e0601n:236_17": "vandanākāro abhedabhedūpacārena.",
  "anya-e0601n:236_18": "Vandanasatti bhedaabhedūpacārena labbhati.",
  "anya-e0601n:236_19": "Mivibhattiyā vāccaṃ taṃmukhyādīhi lakkhito kattu kriyāvisesena ca vattamānavibhattisaṅkhātena vibhattivise",
  "anya-e0601n:236_20": "sena ca parassapadasaṅkhātena padavisesena ca uttamapurisa visesena ca amhayogavisesena ca sabbadhātuvisesena",
  "anya-e0601n:236_21": "ca ekavacanavisesena ca paccuppannakālavisesena ca dhātvatthakriyāvisesena ca aliṅga visesena ca bhūvādigaṇa",
  "anya-e0601n:236_22": "visesena ca novikaraṇavisesena ca bhāvakammakattūsukattuvisesena ca lakkhito ahaṃsaṅkhāto khandhasaṅkhato",
  "anya-e0601n:236_23": "santāno appadhānena labbhati.",
  "anya-e0601n:236_24": "Kriyāpadassa kriyāya padhānena vācakattā dhātvatthova padhānena labbhati.",
  "anya-e0601n:236_25": "Apaccayassa vāccaṃ bhūvādigaṇajotakā rūpasiddhimattā pada siliṭṭhatā labbhati.",
  "anya-e0601n:237_0": "Atha vā yo ahaṃ namāmīti so name.",
  "anya-e0601n:237_1": "Sāmaññattha viggahoyaṃ.",
  "anya-e0601n:237_2": "Vāccattho pana vuttanayena veditabbo.",
  "anya-e0601n:237_3": "Namanañcettha buddhassa sīlādianantaguṇesu ninnapabbhāratāvasena paṇāmakriyābhinipphādikā kusalacetanā.",
  "anya-e0601n:237_4": "Sā ca vandaneyya vandanakānaṃ khettajjhāsayasampadāhi diṭṭhadhammavedanīyabhūtā yathāladdhasampattinimittakassa",
  "anya-e0601n:237_5": "purimakammassa anubalappadāna vasena tannibbattitavipākasantatiyā antarāyakarāni upapīḷakaupacchedakakammāni",
  "anya-e0601n:237_6": "paṭibāhitvā pavattikāle rogādiantarāyānamappavattiṃ sādheti.",
  "anya-e0601n:237_7": "Samparāye ca upapajjavedanīyabhūtā saggamokkhasampattisukhaṃ nibbattetīti.",
  "anya-e0601n:238_0": "Ayaṃ panettha dassanatthanayo.",
  "anya-e0601n:238_1": "Nametiiminā buddhassa sugatādiguṇaṃ ārabbha pavattā tividhā paṇāmakusala cetanā mukhyena dasseti.",
  "anya-e0601n:238_2": "Taṃ dassanena tassā kāraṇabhūtā yonisomanasikārādayo ca catucakkasampattiñca buddhuppādanavamakhettañca",
  "anya-e0601n:238_3": "pubbabhāge pavattaṃ saddhāpaññāpadhānaṃ kusalacittuppādañca phalūpacārena dīpeti.",
  "anya-e0601n:238_4": "Taddīpanena tassā phalabhūtaṃ diṭṭhadhammarogādiantarāyavisosanañca saggamokkha sukhañca paṭhamakāraṇūpacārena pakāseti.",
  "anya-e0601n:238_5": "Tappakāsanena buddhassa paṇāmārahabhāvaṃ dutiyakāraṇūpacārena vibhāveti.",
  "anya-e0601n:238_6": "Taṃvibhāvanena vandakassa me khettaṅgatabhāvañca paṇāme tabbabhāvañca tatiyakāraṇūpacārena anubhāveti.",
  "anya-e0601n:239_0": "Ayaṃ panettha alaṅkāranayo.",
  "anya-e0601n:239_1": "Nametivācakapadassa vāccabhūtā tividhā buddhapaṇāmakusalacetanā samaṭṭhāyī bhāvo nāma. Kasmā,",
  "anya-e0601n:239_2": "sarīrattā.",
  "anya-e0601n:239_3": "Atha vā tividhāya buddhapaṇā makusalacetanāya sampayutto samādhippadhāno mahā kusalacittuppādo samaṭṭhāyībhāvo nāma. Kasmā,",
  "anya-e0601n:239_4": "buddhassa sugatādiguṇārammaṇe ekaggattā samāhitacittattā vā.",
  "anya-e0601n:239_5": "Soyeva pana santaraso nāma. Kasmā,",
  "anya-e0601n:239_6": "buddhapaṇāmacetanā kusalaṅgena akusalaṅgassa pahīnattā.",
  "anya-e0601n:239_7": "Buddhantipāṭhasesa padassa vāccabhūto buddhadabbo ārammaṇavibhāvo nāma. Kasmā,",
  "anya-e0601n:239_8": "tassa paṇāmakusalacittuppādassa ārammaṇapaccayena upakārattā.",
  "anya-e0601n:239_9": "Buddhassa sugatantyādiguṇo uddīpanavibhāvo nāma. Kasmā,",
  "anya-e0601n:239_10": "paṇāmassa kāraṇattā.",
  "anya-e0601n:239_11": "Kāraṇabhūtaṃ taṃ samaṭṭhāyībhāvaṃ upādāya jānitabbo diṭṭhadhammarogā diantarāyābhāvo ca samparāye saggamokkhasukhasampatti ca ānubhāvo nāma. Kasmā,",
  "anya-e0601n:239_12": "ānisaṃsaphalattā.",
  "anya-e0601n:240_0": "Tattha hi kiñcāpi ānubhāvadīpakaṃ padaṃ natthi.",
  "anya-e0601n:240_1": "Kāraṇassa pana phalena vinābhāvato kāraṇassa phalaṃ viññeyyanti.",
  "anya-e0601n:240_2": "Atha vā nametipadassa sāmatthiyato ānubhāvo dassitoyevāti daṭṭhabbo.",
  "anya-e0601n:240_3": "Āvibhūto ussuko ca buddhapaṇāmassa ānisaṃsapajānanā mati ca alasābhāvo ca cittappasādo ca samādhityādi ca byabhicārībhāvo nāma.",
  "anya-e0601n:240_4": "Lomahaṃsādibhāvo satvaṃkābhāvo nāmāti alaṅkāra nayo veditabbo.",
  "anya-e0601n:240_5": "Evaṃ pacchimapacchimagāthāsūti.",
  "anya-e0601n:241_0": "Ayaṃ panettha saṅkhepayojanā.",
  "anya-e0601n:241_1": "Sugataṃ sobhanagataṃ sundaranibbānaṭṭhānaṃ gataṃ vā sammā gataṃ vā,",
  "anya-e0601n:241_2": "sugataṃ sammā vacanaṃ gadaṃ bhāsanaṃ,",
  "anya-e0601n:241_3": "seṭṭhaṃ pasatthataraṃ satipaṭṭhānādibhede dhamme gavesantaṃ vā santehi gavesitabbaṃ vā sattānaṃ hitasukhaṃ icchitaṃ vā,",
  "anya-e0601n:241_4": "kusalaṃkusalaṃ kusalaṃakusalaṃ,",
  "anya-e0601n:241_5": "jahaṃ jahitaṃ,",
  "anya-e0601n:241_6": "amataṃ maraṇavirahitaṃ amataṃ amatanibbānasamannā gataṃ,",
  "anya-e0601n:241_7": "santaṃ kilesadarathavūpasamaṃ,",
  "anya-e0601n:241_8": "asamaṃ lokiyadhammena asadisaṃ maggaphalanibbānadhammaṃ.",
  "anya-e0601n:241_9": "Dadaṃ dātaṃ dāyakaṃ vā,",
  "anya-e0601n:241_10": "saraṇaṃ sabbasattalokassa paṭisaraṇabhūtaṃ.",
  "anya-e0601n:241_11": "Lokaṃ sattasaṅkha rokāsasaṅkhataṃ tilokaṃ,",
  "anya-e0601n:241_12": "saraṇaṃ jānantaṃ,",
  "anya-e0601n:241_13": "araṇaṃ nikkilesaṃ,",
  "anya-e0601n:241_14": "kilesasaṅkhātaraṇavirahitaṃ vā.",
  "anya-e0601n:241_15": "Araṇaṃ sattesu kilesarajassābhāvaṃ,",
  "anya-e0601n:241_16": "karaṃ desanāñāṇena kataṃ,",
  "anya-e0601n:241_17": "abhayaṃ nibbhayaṃ,",
  "anya-e0601n:241_18": "abhayaṃ nibbhayaṭṭhānaṃ nibbānadisaṃ,",
  "anya-e0601n:241_19": "nāyakaṃ satte nibbānapāraṃ nentaṃ,",
  "anya-e0601n:241_20": "nāyakaṃ tilokānaṃ jeṭṭhaṃ pāmokkhaṃ buddhaṃ sakkaccaṃ tīhi dvārehi ahaṃ name namāmīti.",
  "anya-e0601n:242_0": "Paṭhamavandanagāthādvayavaṇṇanā samattā.",
  "anya-e0601n:243_0": "2.",
  "anya-e0601n:244_0": "Nayanasubhagakāyaṅgaṃ,",
  "anya-e0601n:245_0": "Madhuravarasaropetaṃ;",
  "anya-e0601n:246_0": "Amitaguṇagaṇādhāraṃ,",
  "anya-e0601n:247_0": "Dasabalamatulaṃ vande.",
  "anya-e0601n:248_0": "2.",
  "anya-e0601n:248_1": "Evaṃ paṭhamaṃ gāthādvayena buddhassa namassitvā idāni nayanasubhagakāyaṅgantyādīhi pañcahi guṇehi thomitvā",
  "anya-e0601n:248_2": "buddhaṃ vandituṃ nayanasubhagakāyaṅgantiādigāthamāha.",
  "anya-e0601n:248_3": "Ayaṃ pana na na magaṇayuttattā navakkharehi lakkhitā bhujagasu sugāthāti daṭṭhabbā.",
  "anya-e0601n:248_4": "Vuttañhi vuttodaye “bhujagasusumatā nāmo”ti.",
  "anya-e0601n:249_0": "Ayaṃ panettha yojanā.",
  "anya-e0601n:249_1": "Yassaṃ paṭipādaṃ nā ca dve nagaṇāmo ca magaṇo ca yadi siyā.",
  "anya-e0601n:249_2": "Sā bhujagasusu gāthāti matā ñātabbāti.",
  "anya-e0601n:249_3": "Tattha pana nayanasubhagakāyaṅganti sabbasattānaṃ cakkhussa sobhanaṃ gatena kāyaṅgenasamannāgataṃ.",
  "anya-e0601n:249_4": "Ettha hi nayananti samavisamaṃ dassentaṃ attabhāvaṃ netīti nayanaṃ,",
  "anya-e0601n:249_5": "cakkhu labbhati.",
  "anya-e0601n:249_6": "Nīdhātu yu.",
  "anya-e0601n:249_7": "Subhaṃ sobhanaṃ gacchatīti subhagaṃ,",
  "anya-e0601n:249_8": "kāyaṅgaṃ labbhati.",
  "anya-e0601n:249_9": "Subhasaddūpapado gamudhātu kvi.",
  "anya-e0601n:249_10": "Kāyassa aṅgaṃ avayavaṃ kāyaṅgaṃ.",
  "anya-e0601n:249_11": "Bhagavato kāyaṅgaṃ labbhati.",
  "anya-e0601n:249_12": "Chaṭṭhītappurisasamāsoyaṃ.",
  "anya-e0601n:249_13": "Nayanassa subhagaṃ nayanasubhagaṃ,",
  "anya-e0601n:249_14": "taṃ kāyaṅgaṃ yassa buddhassāti nayanasubhaga kāyaṅgo, buddho.",
  "anya-e0601n:249_15": "So hi rūpakāyassa dassanā nuttariyaguṇayogato sabbasattānaṃ pasādacakkhussa sobhanaṃ gatena dvattiṃsamahāpurisalakkhaṇehi",
  "anya-e0601n:249_16": "ca asītyā nubyañjanalakkhaṇehi ca lakkhitena kāyaṅgena samannāgatoti attho.",
  "anya-e0601n:250_0": "Madhuravarasaropetanti piyapemanīyauttamasaddena samannāgataṃ,",
  "anya-e0601n:250_1": "so hi bhagavā madhiyati piyati pemiyati vāti madhuro.",
  "anya-e0601n:250_2": "Madhadhātu uro.",
  "anya-e0601n:250_3": "Vuttañhi majjhimapaṇṇāsaṭīkāyaṃ “madhuroti piyo pemanīyo apalibuddho”ti.",
  "anya-e0601n:250_4": "Atha vā madhiyati assādiyatīti madhuro,",
  "anya-e0601n:250_5": "madhati sabbasattānaṃ pītiṃ undeti vaḍḍhetīti madhuro,",
  "anya-e0601n:250_6": "madhadhātu unde uro.",
  "anya-e0601n:250_7": "Tena vuttaṃ saddanītiyaṃ “madha unde”ti.",
  "anya-e0601n:250_8": "Varitabbo icchitabbo patthitabbo vāti varo, saro.",
  "anya-e0601n:250_9": "Varadhātu icchāyaṃ a.",
  "anya-e0601n:250_10": "Sarati gacchati sotaviññāṇārammaṇabhāvanti saro, saddo.",
  "anya-e0601n:250_11": "Saradhātu gatiyaṃ a.",
  "anya-e0601n:250_12": "Sarati gacchati suyyamānatanti vā saro,",
  "anya-e0601n:250_13": "sariyati suṇiyatīti vā saro,",
  "anya-e0601n:250_14": "bhagavato aṭṭhaṅgasamannāgato saddo labbhati.",
  "anya-e0601n:250_15": "Upasampajjatīti upeto,",
  "anya-e0601n:250_16": "upapubbaidhātu ta.",
  "anya-e0601n:250_17": "Madhuro ca varo ca so saro cāti madhuravarasaro,",
  "anya-e0601n:250_18": "tena upeto sampanno samannāgatoti madhuravarasaropetoti vuccati.",
  "anya-e0601n:250_19": "Bhagavato pana hadaya vatthuno suvisuddhattā pittasemhādīhi apalibuddhattā deva manussehi madhurena piyena",
  "anya-e0601n:250_20": "manāpiyena varena icchitapatthi tena aṭṭhaṅgasamannāgatena sarena saddena upeto sampanno samannāgatoti",
  "anya-e0601n:250_21": "vuttaṃ hoti.",
  "anya-e0601n:251_0": "Ettha ca kiñcāpi saropetanti sāmaññavasena vuttaṃ,",
  "anya-e0601n:251_1": "bhagavato saro pana visaṭṭho ca, viññeyyo, mañju, savanīyo, bindu, avisārī, gambhīro,",
  "anya-e0601n:251_2": "ninnādi cāti visesena aṭṭhaṅgasamannāgatoti attho daṭṭhabbo.",
  "anya-e0601n:251_3": "Vuttañhi majjhima paṇṇāse brahmāyusutte “aṭṭhaṅgasamannāgato kho panassa gotamassa mukhato ghoso niccharati visaṭṭho ca,",
  "anya-e0601n:251_4": "viññeyyo ca, mañju ca,",
  "anya-e0601n:251_5": "savanīyo ca, bindu ca,",
  "anya-e0601n:251_6": "avisārī ca,",
  "anya-e0601n:251_7": "gambhīro ca,",
  "anya-e0601n:251_8": "ninnādi ca.",
  "anya-e0601n:251_9": "Yathāparisaṃ kho pana so bhavaṃ gotamo sarena viññāpeti,",
  "anya-e0601n:251_10": "na cassa bahiddhā parisāya ghoso na niccharatī”ti.",
  "anya-e0601n:252_0": "Tassāṭṭhakathāyaṃ pana visaṭṭhoti siniddho apalibuddho.",
  "anya-e0601n:252_1": "Viññeyyoti viññāpanīyo pākaṭo.",
  "anya-e0601n:252_2": "Visaṭṭhattāyeva cesa viññeyyo hoti.",
  "anya-e0601n:252_3": "Mañjūti madhuro.",
  "anya-e0601n:252_4": "Savanīyoti sotasukho,",
  "anya-e0601n:252_5": "madhurattāyeva cesa savanīyo hoti.",
  "anya-e0601n:252_6": "Bindūti sampiṇḍito.",
  "anya-e0601n:252_7": "Avisārīti avisaṭo.",
  "anya-e0601n:252_8": "Binduttāyeva cesa avisārī hoti.",
  "anya-e0601n:252_9": "Gambhīroti gambhīrasamuṭṭhito.",
  "anya-e0601n:252_10": "Ninnādīti ninnadavā.",
  "anya-e0601n:252_11": "Gambhīrattāyeva cesa ninnādi hoti.",
  "anya-e0601n:252_12": "Yathāparisanti cakkavāḷapariyantāpi ekabaddhaṃ parisaṃ viññāpeti.",
  "anya-e0601n:252_13": "Bahiddhāti aṅgulimattampi parisato bahiddhā na gacchati. Kasmā.",
  "anya-e0601n:252_14": "So evarūpo madhurasaro akāraṇā mā nassīti.",
  "anya-e0601n:252_15": "Iti bhagavato ghoso parisāya mattakeneva caratīti vaṇṇitoti.",
  "anya-e0601n:252_16": "Abhidhānappadīpikāyañca vuttā saṅgahagāthā –",
  "anya-e0601n:253_0": "“Visaṭṭhamañjuviññeyyā, savanīyāvisārino;",
  "anya-e0601n:254_0": "Bindugambhīraninnādi, tyevamaṭṭhaṅgiko saro”ti.",
  "anya-e0601n:255_0": "Yathā hi brahmuno saro pittasemhehi apalibuddhattā visuddho madhuro hoti.",
  "anya-e0601n:255_1": "Yathā ca sīhabyagghādīhi vāḷamigehi anubandhā dhāvantā khuddakamigā karavīkasakuṇassa vikūjamānaṃ saddaṃ",
  "anya-e0601n:255_2": "sutvā sarassa madhurattā maraṇabhayaṃ hitvā adhāvitvā ukkhittapādaṃ anikkhipitvā tiṭṭhantā suṇanti,",
  "anya-e0601n:255_3": "evaṃ karavīkassa saddo dhammatābhāvena madhuro piyo manāpo hoti.",
  "anya-e0601n:255_4": "Evaṃ bhagavatā kataṃ kammaṃ vatthuṃ sodheti,",
  "anya-e0601n:255_5": "vatthussa suddhattā pittasemhehi ca apalibuddhattā bhagavato nābhito samuṭṭhahanto saropi aṭṭhaṅgasamannāgato",
  "anya-e0601n:255_6": "suvisuddho atimadhuro atipiyo atimanāpo hoti.",
  "anya-e0601n:255_7": "Sā panesā hīnūpamā hoti,",
  "anya-e0601n:255_8": "bhagavato hi saro tehi saddehi satabhāgena sahassabhāgena atimadhuro atipiyo atimanāpo hoti,",
  "anya-e0601n:255_9": "tathā hi dhammāso karañño asandhimittā devī karavīkasakuṇassa madhurasaddaṃ sutvā cintesi “imassa tiracchānassa madhuro saddo,",
  "anya-e0601n:255_10": "ko nāma sabbaññutañāṇasiriṃ pattassa bhagavato atimadhuro saddo”ti,",
  "anya-e0601n:255_11": "pītiṃ uppādetvā taṃ pītiṃ avijahitvā sattahi jaṅghasatehi saddhiṃ sotāpattiphale patiṭṭhāti,",
  "anya-e0601n:255_12": "tasmā bhagavato madhuravarasaropetanti thometīti.",
  "anya-e0601n:256_0": "Amitaguṇagaṇādhāranti aparimiṇitabbasīlādiguṇasamūhānaṃ patiṭṭhānabhūtaṃ.",
  "anya-e0601n:256_1": "Ettha ca samitoti parimiṇitabboti mito,",
  "anya-e0601n:256_2": "mādhātu parimāṇe ta,",
  "anya-e0601n:256_3": "na mito amito.",
  "anya-e0601n:256_4": "Guṇoti sīlādayo dhammā.",
  "anya-e0601n:256_5": "Te hi guṇenti taṃsamaṅgīpuggalaṃ pakāsentīti guṇāti vuccanti.",
  "anya-e0601n:256_6": "Guṇadhātu pakāsane a.",
  "anya-e0601n:256_7": "Maṇisāramañjūsāṭīkāyaṃ pana “guṇanti attano ādhāraṃ pākaṭaṃ karontīti guṇā”ti vuttaṃ.",
  "anya-e0601n:257_0": "Saddanītidhātumālāyañca “guṇa āmantane,",
  "anya-e0601n:257_1": "guṇoti sīlādayo dhammā,",
  "anya-e0601n:257_2": "kenaṭṭhena te guṇā,",
  "anya-e0601n:257_3": "goṇāpiyati āmantāpiyati attani patiṭṭhito puggalo daṭṭhuṃ sotuṃ pūjituñca icchantehi janehīti guṇo.",
  "anya-e0601n:257_4": "Ettha kiñcāpi sīlādi dhammānaṃ āmantāpanaṃ natthi,",
  "anya-e0601n:257_5": "tathāpi taṃhetu āmantanaṃ nimantanañca teyeva karonti nāmāti evaṃ vuttaṃ.",
  "anya-e0601n:257_6": "Aññe pana guñjante abyayante iti guṇāti atthaṃ vadanti.",
  "anya-e0601n:257_7": "Tadanurūpaṃ pana dhātusaddaṃna passāma.",
  "anya-e0601n:257_8": "Guṇa āmantane icceva passāma.",
  "anya-e0601n:257_9": "Vicāretvā gahetabba”nti vuttaṃ.",
  "anya-e0601n:257_10": "Amito guṇo amitaguṇo,",
  "anya-e0601n:257_11": "tesaṃ gaṇo samūho amitaguṇagaṇo, tesaṃ.",
  "anya-e0601n:257_12": "Ādhārati tiṭṭhati etthāti amitaguṇagaṇādhāro,",
  "anya-e0601n:257_13": "jino labbhati.",
  "anya-e0601n:257_14": "So pana samuddodakaṃ nāḷipattena aparimitaṃ viya kenaci aparimitānaṃ sīlādiguṇasamūhānaṃ ādhāro patiṭṭhānabhūtoti attho.",
  "anya-e0601n:258_0": "Dasabalanti aññehi asādhāraṇaṃ tathāgatadasabalasampannaṃ.",
  "anya-e0601n:258_1": "Ettha hi balanti kehici viruddhehi kāraṇe hi balanti na kampenti thirantīti balaṃ,",
  "anya-e0601n:258_2": "dasa balāni yassa soti dasabalo, buddho.",
  "anya-e0601n:258_3": "Taṃ pana duvidhaṃ hoti tathā gatassa dasabalaṃ kāyadasabalañca,",
  "anya-e0601n:258_4": "ñāṇadasabalañcāti.",
  "anya-e0601n:258_5": "Tesu hi kāyabalaṃ hatthikulānusārena veditabbaṃ.",
  "anya-e0601n:258_6": "Vuttañhetaṃ porāṇehi –",
  "anya-e0601n:259_0": "“Kāḷā vakañca gaṅgeyyaṃ, paṇḍaraṃ tambapiṅgalaṃ;",
  "anya-e0601n:260_0": "Gandha maṅgalahemañca, uposathaṃ chaddantime dasā”ti.",
  "anya-e0601n:261_0": "Imāni hi dasa hatthikulāni.",
  "anya-e0601n:261_1": "Tattha kāḷāvakanti pakatihatthikulaṃ daṭṭhabbaṃ.",
  "anya-e0601n:261_2": "Yaṃ dasannaṃ purisānaṃ kāyabalaṃ,",
  "anya-e0601n:261_3": "taṃ ekassa kāḷāvakahatthino.",
  "anya-e0601n:261_4": "Yaṃ dasannaṃ kāḷāvakānaṃ balaṃ,",
  "anya-e0601n:261_5": "taṃ ekassa gaṅgeyyassa.",
  "anya-e0601n:261_6": "Yaṃ dasannaṃ gaṅgeyyānaṃ,",
  "anya-e0601n:261_7": "taṃ ekassa paṇḍarassa.",
  "anya-e0601n:261_8": "Yaṃ dasannaṃ paṇḍarānaṃ,",
  "anya-e0601n:261_9": "taṃ ekassa tambassa.",
  "anya-e0601n:261_10": "Yaṃ dasannaṃ tambānaṃ,",
  "anya-e0601n:261_11": "taṃ ekassa piṅgalassa.",
  "anya-e0601n:261_12": "Yaṃ dasannaṃ piṅgalānaṃ,",
  "anya-e0601n:261_13": "taṃ ekassa gandhahatthino.",
  "anya-e0601n:261_14": "Yaṃ dasannaṃ gandhahatthīnaṃ,",
  "anya-e0601n:261_15": "taṃ ekassa maṅgalassa.",
  "anya-e0601n:261_16": "Yaṃ dasannaṃ maṅgalānaṃ,",
  "anya-e0601n:261_17": "taṃ ekassa hemavatassa.",
  "anya-e0601n:261_18": "Yaṃ dasannaṃ hemavatānaṃ,",
  "anya-e0601n:261_19": "taṃ uposathassa.",
  "anya-e0601n:261_20": "Yaṃ dasannaṃ uposathānaṃ,",
  "anya-e0601n:261_21": "taṃ ekassa chaddantassa.",
  "anya-e0601n:261_22": "Yaṃ dasannaṃ chaddantānaṃ,",
  "anya-e0601n:261_23": "taṃ ekassa tathāgatassa,",
  "anya-e0601n:261_24": "nārāyanasaṅghātabalantipi idameva vuccati.",
  "anya-e0601n:261_25": "Tadetaṃ pakatihatthīnaṃ gaṇanāya hatthikoṭisahassānaṃ.",
  "anya-e0601n:261_26": "Purisagaṇanāya dasannaṃ purisakoṭisahassānaṃ balaṃ hoti.",
  "anya-e0601n:261_27": "Idaṃ tathāgatassa kāyabalaṃ hoti.",
  "anya-e0601n:261_28": "Idaṃ pana tāsu tāsu pāḷīsu na āgataṃ.",
  "anya-e0601n:261_29": "Aṭṭhakathāsuyeva āgataṃ.",
  "anya-e0601n:261_30": "Tena vuttaṃ dasaka nipāta aṅguttaraṭīkāyaṃ “dasa balañāṇaṃ pana pāḷiyaṃ āgatameva.",
  "anya-e0601n:261_31": "Na kāyabalaṃ viya aṭṭha kathārūḷhamevāti adhippāyo”ti.",
  "anya-e0601n:261_32": "Ettha ca nārāyana saṅghāta balanti ettha nārā vuccanti rasmiyo,",
  "anya-e0601n:261_33": "tā bahū nānāvidhā ito uppajjantīti nārāyanaṃ, vajiraṃ.",
  "anya-e0601n:261_34": "Tasmā nārāyanasaṅghāta balanti vajirasaṅghātabalanti atthoti.",
  "anya-e0601n:262_0": "Ñāṇadasabalaṃ pana vibhaṅgapāḷiyañca mūlapaṇṇāse mahā sīhanādasutte dasakanipātaaṅguttarapāḷiyañca vitthārena āgatameva.",
  "anya-e0601n:262_1": "Sukhaggahaṇatthaṃ pana saṅkhepena dassayissāmi.",
  "anya-e0601n:262_2": "Seyyathidaṃ.",
  "anya-e0601n:262_3": "Ṭhānāṭṭhānañāṇañca,",
  "anya-e0601n:262_4": "kammasamādānānaṃ vipākañāṇaṃ,",
  "anya-e0601n:262_5": "sabbatthagāminipaṭipadāñāṇaṃ,",
  "anya-e0601n:262_6": "anekadhātu nānādhātu loka ñāṇaṃ,",
  "anya-e0601n:262_7": "sattānaṃ nānādhimuttikataṃ ñāṇaṃ,",
  "anya-e0601n:262_8": "parasattānaṃ parapuggalānaṃ indriyaparopariyattiñāṇaṃ,",
  "anya-e0601n:262_9": "jhānavimokkhasamādhisamāpattīnaṃ saṃkilesaṃ vodānaṃ vuṭṭhānaṃ ñāṇaṃ,",
  "anya-e0601n:262_10": "pubbenivāsānussatiñāṇaṃ,",
  "anya-e0601n:262_11": "sattānaṃ cutūpapātaṃ ñāṇaṃ,",
  "anya-e0601n:262_12": "āsavānaṃ khayañāṇañcāti.",
  "anya-e0601n:262_13": "Ayaṃ pana kamo abhidhammavibhaṅgapāḷiyaṃ āgatakkamo.",
  "anya-e0601n:263_0": "Cutūpapātañāṇaṭṭhāne pana mūlapaṇṇāsapāḷiyaṃ mahāsīhanādasutte ca dasakanipātaaṅguttarapāḷiyaṃ dibbacakkhuñāṇaṃ āgataṃ.",
  "anya-e0601n:263_1": "Atthato pana dibbacakkhuñāṇena cutūpapātassa passitattā sadisamevāti.",
  "anya-e0601n:263_2": "Tattha hi ṭhānāṭṭhānañāṇanti kāraṇākāraṇaṃ yathābhūtaṃ jānanañāṇaṃ.",
  "anya-e0601n:263_3": "Kāraṇañhi yasmā tattha phalaṃ tiṭṭhati tadāyattavuttitāya uppajjati ceva pavattati ca,",
  "anya-e0601n:263_4": "tasmā ṭhānanti vuccati.",
  "anya-e0601n:263_5": "Kammasamādānānaṃ vipākañāṇanti samādiyitvā katānaṃ atītānāgata paccuppannānaṃ kusalākusalakammānaṃ sugatiduggatipaṭisandhisaṅkhātaṃ",
  "anya-e0601n:263_6": "vipākaṃ nibbānaphalañca yathābhūtaṃ pajānanañāṇaṃ.",
  "anya-e0601n:263_7": "Sabbattha gāminipaṭipadaṃ ñāṇanti sabbagatigāminiñca paṭipadaṃ maggaṃ yathābhūtaṃ pajānanañāṇaṃ.",
  "anya-e0601n:263_8": "Tattha ca paṭipadanti paṭipajjati pāpuṇāti etenāti paṭipadaṃ, maggaṃ.",
  "anya-e0601n:263_9": "Gatigāmininti nirayādipañcagatigāminiṃ.",
  "anya-e0601n:263_10": "Agatigāmininti nibbānagāminiṃ.",
  "anya-e0601n:263_11": "Vuttañhi “nibbānañcāhaṃ sāriputta pajānāmi nibbānagāminiñca paṭipada”nti.",
  "anya-e0601n:264_0": "Anekadhātunānādhātulokaṃ ñāṇanti ettha aneka dhātūti cakkhudhātuādīhi kāmadhātūhi vā bahudhātuṃ.",
  "anya-e0601n:264_1": "Nānādhātūti tāsaṃyeva dhātūnaṃ vilakkhaṇattā visadisa sabhāvattā nānāppakāradhātuṃ.",
  "anya-e0601n:264_2": "Lokanti khandhāyatana dhātulokaṃ.",
  "anya-e0601n:264_3": "Ñāṇanti yathābhūtaṃ pajānanañāṇaṃ.",
  "anya-e0601n:264_4": "Sattānaṃ adhimuttikataṃ ñāṇanti sattānaṃ hīnādīhi adhimuttīhi nānādhimuttikabhāvaṃ yathābhūtaṃ pajānanañāṇaṃ.",
  "anya-e0601n:264_5": "Parasattānaṃ parapuggalānaṃ indriyaparopariyattiñāṇanti ettha parasattānanti padhānasattānaṃ.",
  "anya-e0601n:264_6": "Parapuggalānanti tato paresaṃ hīnasattānaṃ.",
  "anya-e0601n:264_7": "Ekatthameva vā etaṃ padadvayaṃ veneyyavasena dvedhā vuttaṃ.",
  "anya-e0601n:264_8": "Indriyaparopariyattiñāṇanti saddhādīnaṃ indriyānaṃ parabhāvaṃ vaḍḍhañca aparabhāvaṃ hāniñca yathābhūtaṃ pajānanañāṇaṃ.",
  "anya-e0601n:265_0": "Jhānavimokkhasamādhisamāpattīnaṃ saṃkilesaṃ vodānaṃ vuṭṭhānaṃ ñāṇanti ettha jhānavimokkhasamādhisamāpattīnanti paṭhamādīnaṃ catunnaṃ jhānānaṃ,",
  "anya-e0601n:265_1": "rūpī rūpāni passatītiādīnaṃ aṭṭhannaṃ vimokkhānaṃ,",
  "anya-e0601n:265_2": "savitakkasavicārādīnaṃ tiṇṇaṃ samādhīnaṃ,",
  "anya-e0601n:265_3": "paṭhamajjhāna samāpattiādīnañca navannaṃ anupubbasamāpattīnaṃ.",
  "anya-e0601n:265_4": "Saṃkilesanti hānabhāgiyadhammaṃ.",
  "anya-e0601n:265_5": "Vodānanti visesabhāgiyadhammaṃ.",
  "anya-e0601n:265_6": "Vuṭṭhānanti yena kāraṇena jhānādīhi vuṭṭhahanti,",
  "anya-e0601n:265_7": "taṃ kāraṇaṃ.",
  "anya-e0601n:265_8": "Ñāṇanti yathābhūtaṃ pajānanañāṇaṃ.",
  "anya-e0601n:265_9": "Pubbenivāsānussatiñāṇanti pubbe nivutthakkhandhānussaraṇasaṅkhātaṃ pajānanañāṇaṃ.",
  "anya-e0601n:265_10": "Sattānaṃ cutūpapātaṃ ñāṇanti sattānaṃ cutiñca upapātañca pajānanaṃ dibbacakkhuñāṇaṃ.",
  "anya-e0601n:265_11": "Āsavānaṃ khayañāṇanti kāmāsavādīnaṃ khayasaṅkhātaṃ āsavanirodhaṃ nibbānaṃ yathābhūtaṃ pajānana ñāṇanti.",
  "anya-e0601n:265_12": "Imāni pana ñāṇāni aññehi asādhāraṇāni tathāgatassa dasabalañāṇānīti daṭṭhabbāni.",
  "anya-e0601n:266_0": "Honti cettha –",
  "anya-e0601n:267_0": "“Ṭhānāṭṭhānaṃ vipākañca, ñāṇaṃ paṭipadaṃ ñāṇaṃ;",
  "anya-e0601n:268_0": "Anekadhātulokañca, sattānaṃ adhimuttikaṃ. [sā panesā setavavipulāgāthāti daṭṭhabbā;]",
  "anya-e0601n:269_0": "Indriyaparāparañca, jhānādinaṃ saṃkilesaṃ;",
  "anya-e0601n:270_0": "Vodānaṃ vuṭṭhānaṃ ñāṇaṃ, pubbenivāsānussatiṃ;",
  "anya-e0601n:271_0": "Sattānaṃ cutūpapātaṃ, āsavakkhayaṃ ñāṇanti;",
  "anya-e0601n:272_0": "Dasimāni buddhassa cā, sādhāraṇāni ñāṇānī”ti. [sā panesā sāmaññagāthāti daṭṭhabbā;]",
  "anya-e0601n:273_0": "Nanu dasabalañāṇaṃ nāma pāṭiyekkaṃ natthi,",
  "anya-e0601n:273_1": "sabbaññutañāṇameva hoti,",
  "anya-e0601n:273_2": "atha kasmā taṃ ñāṇaṃ dasabhedena vuttanti. Vuccate.",
  "anya-e0601n:273_3": "Aññameva hi dasabalañāṇaṃ,",
  "anya-e0601n:273_4": "aññaṃ sabbaññutañāṇaṃ,",
  "anya-e0601n:273_5": "dasabalañhi sakasakakiccameva jānāti.",
  "anya-e0601n:273_6": "Sabbaññutañāṇaṃ pana tampi tato avasesampi pajānāti.",
  "anya-e0601n:273_7": "Dasabalañāṇesu hi paṭhamaṃ kāraṇākāraṇameva jānāti.",
  "anya-e0601n:273_8": "Dutiyaṃ kammantara vipākantarameva.",
  "anya-e0601n:273_9": "Tatiyaṃ kammaparicchedameva.",
  "anya-e0601n:273_10": "Catutthaṃ dhātu nānattakāraṇameva.",
  "anya-e0601n:273_11": "Pañcamaṃ sattānaṃ ajjhāsayādhimuttimeva.",
  "anya-e0601n:273_12": "Chaṭṭhaṃ indriyānaṃ tikkhamudubhāvameva.",
  "anya-e0601n:273_13": "Sattamaṃ jhānādīhi saddhiṃ tesaṃ saṃkilesādimeva.",
  "anya-e0601n:273_14": "Aṭṭhamaṃ pubbe nivutthakhandhasantatimeva.",
  "anya-e0601n:273_15": "Navamaṃ sattānaṃ cutipaṭisandhimeva.",
  "anya-e0601n:273_16": "Dasamaṃ saccaparicchedameva.",
  "anya-e0601n:273_17": "Sabbaññutañāṇaṃ pana etehi jānitabbañca tato uttariñca pajānāti.",
  "anya-e0601n:273_18": "Etesaṃ pana kiccaṃ na sabbaṃ karoti.",
  "anya-e0601n:273_19": "Tañhi jhānaṃ hutvā appetuṃ na sakkoti.",
  "anya-e0601n:273_20": "Iddhi hutvā vikubbituṃ na sakkoti.",
  "anya-e0601n:273_21": "Maggo hutvā kilese khepetuṃ na sakkoti.",
  "anya-e0601n:273_22": "Evaṃ tesaṃ ñāṇadvayānaṃ visesoti.",
  "anya-e0601n:273_23": "Taṃ pana idha ñāṇadvayaṃ adhippetanti.",
  "anya-e0601n:274_0": "Atulanti sīlādīhi guṇehi kenaci puggalena asadisaṃ.",
  "anya-e0601n:274_1": "Ayaṃ panettha vacanattho.",
  "anya-e0601n:274_2": "Tulanaṃ ummānaṃ tulā,",
  "anya-e0601n:274_3": "tula sadisyaṃ.",
  "anya-e0601n:274_4": "Saddanītiyañhi “tula ummāne”ti vuttaṃ.",
  "anya-e0601n:274_5": "Atha vā tuliyati pamiyati etāyāti tulā,",
  "anya-e0601n:274_6": "pakatitulā.",
  "anya-e0601n:274_7": "Tulā viyāti tulā, ñāṇaṃ.",
  "anya-e0601n:274_8": "Tāya sammito tulo.",
  "anya-e0601n:274_9": "Sammita taddhite apaccayo.",
  "anya-e0601n:274_10": "Tulasadisañāṇena sammito puggalo.",
  "anya-e0601n:274_11": "Na tulo atulo.",
  "anya-e0601n:274_12": "Kammadhārayamissakatappurisa samāsoyaṃ.",
  "anya-e0601n:274_13": "Sīlādiguṇehi kenaci puggalena asadiso bhagavā labbhati.",
  "anya-e0601n:274_14": "Atha vā natthi tulo sadiso puggalo etassāti atulo, bhagavā.",
  "anya-e0601n:274_15": "Atagguṇasaṃviññāṇoyaṃ bahubbīhi.",
  "anya-e0601n:274_16": "Sīlādiguṇehi kenaci asadiso aggapuggaloti attho.",
  "anya-e0601n:274_17": "Sadevake loke aggapuggalabhāvato.",
  "anya-e0601n:274_18": "Yathāha “yāvatā bhikkhave sattā apadā vā dvipadā vā catuppadā vā,",
  "anya-e0601n:274_19": "tathāgato tesaṃ aggamakkhāyati,",
  "anya-e0601n:274_20": "virāgo seṭṭho dhammānaṃ dvipadānañca cakkhumā”ti.",
  "anya-e0601n:274_21": "Taṃ atulaṃ buddhanti sambandho.",
  "anya-e0601n:274_22": "Vandeti buddhassa nayanasubhagakāyaṅgādiguṇaṃ anussaritvā tīhi dvārehi sakkaccaṃ ahaṃ vandāmīti attho.",
  "anya-e0601n:274_23": "Ettha ca mivibhattiyā mahāvisayasuttena ekārā desoti daṭṭhabbo.",
  "anya-e0601n:274_24": "Vandanā pana tividhā hoti kāyavacīmanovandanāvasenāti.",
  "anya-e0601n:274_25": "Yathāha “tisso imā bhikkhave vandanā.",
  "anya-e0601n:274_26": "Katamā tisso.",
  "anya-e0601n:274_27": "Kāyena vandati,",
  "anya-e0601n:274_28": "vācāya vandati,",
  "anya-e0601n:274_29": "manasā vandatī”ti.",
  "anya-e0601n:275_0": "Tattha yoniso manasikāracittaṃ paccupaṭṭhāpetvā jāṇudvayakapparadvayanalāṭasaṅkhātāni pañca aṅgāni bhūmiyaṃ",
  "anya-e0601n:275_1": "patiṭṭhāpetvā vandaneyyānaṃ abhimukhaṃ nipatanto kāyena vandati nāma.",
  "anya-e0601n:275_2": "Yaṃ sandhāya “pañcapatiṭṭhitena vanditvā”ti aṭṭha kathādīsu vuttaṃ.",
  "anya-e0601n:275_3": "Buddhaguṇapadāni vācāya pavattento vācāya vandati nāma.",
  "anya-e0601n:275_4": "Vipassissa namatthu,",
  "anya-e0601n:275_5": "sikhissāpi namatthu,",
  "anya-e0601n:275_6": "vessa bhussa namatthu,",
  "anya-e0601n:275_7": "kakusandhassa namatthu,",
  "anya-e0601n:275_8": "koṇāgamanassa namatthu,",
  "anya-e0601n:275_9": "kassapassa namatthu,",
  "anya-e0601n:275_10": "aṅgīrassassa namatthu tyādīsupi vācāvandanāyeva.",
  "anya-e0601n:275_11": "Buddhādi guṇāni anussaranto manasā vandati nāmāti.",
  "anya-e0601n:276_0": "Ayaṃ panettha saṅkhepayojanā.",
  "anya-e0601n:276_1": "Nayanasubhagakāyaṅgaṃ sabbasattānaṃ cakkhussa sobhanaṃ gatena kāyaṅgena samannāgataṃ,",
  "anya-e0601n:276_2": "madhuravarasaropetaṃ piyapemanīyena assādi yena uttamasaddena samannāgataṃ,",
  "anya-e0601n:276_3": "amitaguṇagaṇādhāraṃ aparimiṇitabbasīlādiguṇasamūhānaṃ patiṭṭhānabhūtaṃ,",
  "anya-e0601n:276_4": "dasabalaṃ anaññasādhāraṇena tathāgatassa kāyañāṇadasa balena samannāgataṃ,",
  "anya-e0601n:276_5": "atulaṃ sīlādiguṇehi kenaci asadisaṃ buddhaṃ tīhi dvārehi sakkaccaṃ ahaṃ vande vandāmīti.",
  "anya-e0601n:277_0": "Dutiyavandanagāthāvaṇṇanā samattā.",
  "anya-e0601n:278_0": "3.",
  "anya-e0601n:279_0": "Yo buddho dhitimāññadhārako,",
  "anya-e0601n:280_0": "Saṃsāre anubhosi kāyikaṃ;",
  "anya-e0601n:281_0": "Dukkhaṃ cetasikañca lokato,",
  "anya-e0601n:282_0": "Taṃ vande naradeva maṅgalaṃ.",
  "anya-e0601n:283_0": "3.",
  "anya-e0601n:283_1": "Evaṃ tatiyagāthāya buddhassa vanditvā idāni samādhi ādīhi catūhi guṇehi thomitvā vanditukāmo yo buddho dhitimāññadhārako tiādigāthamāha.",
  "anya-e0601n:283_2": "Ayaṃ pana masajagaṇa garuyuttattā dasakkharehi lakkhitā suddhavirā jitagāthāti daṭṭhabbā.",
  "anya-e0601n:283_3": "Vuttañhi vuttodaye-",
  "anya-e0601n:283_4": "msā jgā suddhavirā jitaṃ matanti.",
  "anya-e0601n:283_5": "Tassattho.",
  "anya-e0601n:283_6": "Yassaṃ paṭipādaṃ msā masagaṇā ca jgā jagaṇagarukā ca ce siyyuṃ,",
  "anya-e0601n:283_7": "taṃ vuttaṃ suddhavirājitanti mataṃ ñātabbanti.",
  "anya-e0601n:283_8": "Dhitimā aññadhārako yo buddho lokato saṃsāre kāyikaṃ dukkhañca cetasikaṃ dukkhañca anubhosi naradevamaṅgalaṃ,",
  "anya-e0601n:283_9": "taṃ buddhaṃ ahaṃ vandeti sambandho.",
  "anya-e0601n:284_0": "Tattha hi yoti aniyamaniddeso.",
  "anya-e0601n:284_1": "Yo yādisoti attho.",
  "anya-e0601n:284_2": "Tassa ca aniyamavācaka sabbanāmapadattā vacanattho na kātabbo.",
  "anya-e0601n:284_3": "Tassa pana ya oti padavibhāgo kātabbo.",
  "anya-e0601n:284_4": "Tesu ca yasaddassa vāccaṃ aniyamo buddhadabbo appadhānena labbhati,",
  "anya-e0601n:284_5": "tassa yādisayuttajaccanāmagottasīlavihārī gocarasaṅkhātaṃ aniyamasāmaññākārattaguṇameva padhānena labbhati.",
  "anya-e0601n:284_6": "Paṭhamāsivibhattiyā kāriyabhūtassa okārassa vāccaṃ pakatūpanissayasaṅkhātaṃ kattukārakekavacanasaṅkhyaṃ labbhati.",
  "anya-e0601n:284_7": "Atha vā sabbanāmabhāvaṃ yāti gacchatīti yo,",
  "anya-e0601n:284_8": "aniyamavācakabhāvaṃ yāti gacchatīti vā yo,",
  "anya-e0601n:284_9": "sabbanāma bhāvena yāti pavattatīti vā yo,",
  "anya-e0601n:284_10": "sabbanāmabhāvena yātabbo ñātabboti vā yo,",
  "anya-e0601n:284_11": "yātabbo ñātabbo etena vā aniyamatthoti yo.",
  "anya-e0601n:285_0": "Tenāhu porāṇā –",
  "anya-e0601n:286_0": "“Nānākāraṇaṃ paṭicca, dhātupaccayaviggahaṃ;",
  "anya-e0601n:287_0": "Cintakānaṃ pabhāvova, padhānaṃ hoti cintane”ti.",
  "anya-e0601n:288_0": "Buddhoti paṭividdhacatusaccadhammo.",
  "anya-e0601n:288_1": "Ayaṃ panettha vacanattho.",
  "anya-e0601n:288_2": "Bujjhati cattāri saccānīti buddho, bhagavā.",
  "anya-e0601n:288_3": "Suddhakattusādhanoyaṃ.",
  "anya-e0601n:288_4": "Budhadhātu ta.",
  "anya-e0601n:288_5": "Bodhetā pajāyāti vā buddho,",
  "anya-e0601n:288_6": "hetu kattusādhanoyaṃ.",
  "anya-e0601n:288_7": "Aññesaṃ cattāri saccāni bodhetīti attho.",
  "anya-e0601n:288_8": "Atha vā anaññabodhito hutvā savāsanāya sammohaniddāya bujjhati jāgarotīti buddho,",
  "anya-e0601n:288_9": "dinakarakiraṇa samāgamena paramarucirasirīsobhaggappattiyā vikasitamiva padumaṃ aggamaggañāṇasamāgamena",
  "anya-e0601n:288_10": "aparimitaguṇagaṇālaṅkata sabbaññutañāṇappattiyā bujjhati vikasatīti vā buddho,",
  "anya-e0601n:288_11": "nibbāna saṅkhātaṃ ekāyanamaggaṃ bujjhati gacchatīti vā buddho.",
  "anya-e0601n:288_12": "Budhasaddo hi ñāṇādīsu catūsvatthesu vattati.",
  "anya-e0601n:289_0": "Tena vuttaṃ –",
  "anya-e0601n:290_0": "“Ñāṇe vikasane ceva, gamane cāpi jāgare;",
  "anya-e0601n:291_0": "Catūsvetesu atthesu, budhasaddo pavattatī”ti.",
  "anya-e0601n:292_0": "Atha vā sabbañeyyadhamme bujjhati jānātīti buddho,",
  "anya-e0601n:292_1": "pārami bhāvitāya paññāya sabbe saṅkhatāsaṅkhatadhamme bujjhati abujjhi bujjhissatīti vā buddho,",
  "anya-e0601n:292_2": "sammāsambuddho vata so bhagavāti adhigatañāṇaguṇavisesehi bujjhitabboti vā buddho,",
  "anya-e0601n:292_3": "bhagavatā bujjhitabbaṃ ñātabbanti buddhaṃ. Kiṃ taṃ,",
  "anya-e0601n:292_4": "sabbaññuta ñāṇaṃ,",
  "anya-e0601n:292_5": "tadassatthīti buddho, bhagavā.",
  "anya-e0601n:292_6": "Atthato pana pāramitā bhāvito sayambhūñāṇena saha vāsanāya vihataviddhasta niravasesakleso mahākaruṇāsabbaññutañāṇādiapari",
  "anya-e0601n:292_7": "meyyaguṇagaṇādhāro khandhasantāno buddho.",
  "anya-e0601n:292_8": "Yathāha “buddhoti yo so bhagavā sayambhū anācariyako pubbe ananussutesu dhammesu sāmaṃ saccāni abhisambujjhi,",
  "anya-e0601n:292_9": "tattha ca sabbaññutaṃ patto,",
  "anya-e0601n:292_10": "balesu ca vasībhāva”nti.",
  "anya-e0601n:293_0": "Ettha ca buddho nāma sabbaññubuddha,",
  "anya-e0601n:293_1": "paccekabuddha,",
  "anya-e0601n:293_2": "catusaccabuddha,",
  "anya-e0601n:293_3": "suta buddhavasena catubbidho hoti.",
  "anya-e0601n:293_4": "Tattha kappasatasahassādhikāni cattāri asaṅkhyeyyāni samatiṃsapāramiyo pūretvā sambodhippatto sabbaññubuddho nāma.",
  "anya-e0601n:293_5": "Kappasatasahassādhikāni dve asaṅkhyeyyāni pāramiyo pūretvā sayambhūpatto paccekabuddho nāma.",
  "anya-e0601n:293_6": "Avasesā khīṇāsavā catusaccabuddho nāma.",
  "anya-e0601n:293_7": "Bahussuto sutabuddho nāma.",
  "anya-e0601n:293_8": "Idha pana sabbaññubuddho adhippeto.",
  "anya-e0601n:294_0": "Dhitimāññadhārakoti ettha dhitimā aññadhārakoti padacchedo kātabbo.",
  "anya-e0601n:294_1": "Dhitimāti samādhivanto,",
  "anya-e0601n:294_2": "sampayutta dhamme ekārammaṇe dhāretīti dhiti, samādhi.",
  "anya-e0601n:294_3": "Dhādhātuti.",
  "anya-e0601n:294_4": "Ākārassa ikārādeso.",
  "anya-e0601n:294_5": "Dhiyati ṭhapeti ekārammaṇe sampayuttadhammeti dhiti,",
  "anya-e0601n:294_6": "cittena yogeneveso ekā rammaṇe patiṭṭhāpanavasena cittassa ārammaṇe niccalabhāvena patiṭṭhāpetīti attho.",
  "anya-e0601n:294_7": "Dhiti assa atthīti dhitimā, buddho.",
  "anya-e0601n:294_8": "So hi yathā mahāmeru catūhi disāhi bhusaṃ āgatehi vātehi na samiñjati,",
  "anya-e0601n:294_9": "evaṃ paṭipakkhehi micchāvāda vātehi ca iṭṭhāniṭṭhārammaṇehi ca lābhālābha yasāyasa nindā pasaṃsa sukhadukkhasaṅkhātehi lokadhammehi ca na samiñjati,",
  "anya-e0601n:294_10": "samādhivantoyeva hotīti vuttaṃ hoti.",
  "anya-e0601n:295_0": "Aññadhārakoti arahattaphalahārako.",
  "anya-e0601n:295_1": "Vimuttisaṅkhātaṃ arahattaphalasetacchattaṃ dhārento vā.",
  "anya-e0601n:295_2": "Jānāti paṭhama maggena diṭṭhasaccassa āmariyādaṃ anatikkamitvā vāti aññaṃ,",
  "anya-e0601n:295_3": "arahattaphalaṃ.",
  "anya-e0601n:295_4": "Āpubbañādhātu kvi.",
  "anya-e0601n:295_5": "Āsaddo mariyādattho.",
  "anya-e0601n:295_6": "Saṃyogaparattā ākārassa rasso,",
  "anya-e0601n:295_7": "taṃ dhāretīti aññadhārako.",
  "anya-e0601n:295_8": "Aññasaddūpapadadharadhātu ṇvu.",
  "anya-e0601n:295_9": "Saṃsāreti khandhadhātuāyatanānaṃ abbocchinnaṃ pavattamāne saṃsāravaṭṭe.",
  "anya-e0601n:296_0": "Vuttañhi aṭṭhakathāyaṃ –",
  "anya-e0601n:297_0": "“Khandhānañca paṭipāṭi, dhātuāyatanāna ca;",
  "anya-e0601n:298_0": "Abbocchinnaṃ vattamānā, saṃsāroti pavuccatī”ti.",
  "anya-e0601n:299_0": "Khandhadhātuāyatanānaṃ aññamaññasambandhena saṃpunappunaṃ sarati gacchati pavattatīti saṃsāro.",
  "anya-e0601n:299_1": "Saṃpubbasaradhātu gatimhi ṇa.",
  "anya-e0601n:299_2": "Atha vā khandhāyatanadhātuyo saṃ abbocchinnaṃ saranti gacchanti pavattanti etthāti saṃsāroti vacanattho kātabbo, tasmiṃ.",
  "anya-e0601n:299_3": "Anubhosīti anupunappunaṃ abhuñji,",
  "anya-e0601n:299_4": "avedayīti attho.",
  "anya-e0601n:299_5": "Kāyikanti kāye sarīre pavattaṃ kāyikaṃ.",
  "anya-e0601n:299_6": "Cetasikanti cetasi pavattaṃ cetasikaṃ.",
  "anya-e0601n:299_7": "Taṃ pana padadvayaṃ dukkhantipade visesanaṃ.",
  "anya-e0601n:299_8": "Dukkhanti vaṭṭadukkhaṃ.",
  "anya-e0601n:299_9": "Dukkhanaṃ dukkhaṃ,",
  "anya-e0601n:299_10": "atha vā dukkhayatīti dukkhaṃ,",
  "anya-e0601n:299_11": "dukkhadhātu a.",
  "anya-e0601n:299_12": "Idaṃ pana nibbacanaṃ kāritavasena vuttaṃ.",
  "anya-e0601n:299_13": "Yassa uppajjati,",
  "anya-e0601n:299_14": "taṃ dukkhitaṃ karotīti vuttaṃ hoti.",
  "anya-e0601n:299_15": "Lokatoti sattalokahetu.",
  "anya-e0601n:299_16": "Lokiyanti pavattanti ettha puññāpuññāni tabbipāko cāti loko.",
  "anya-e0601n:299_17": "Lokadhātu ṇa.",
  "anya-e0601n:299_18": "Atha vā kusalādīni lāti gaṇhātīti loko.",
  "anya-e0601n:299_19": "Lādhātu okapaccayo.",
  "anya-e0601n:299_20": "Satta lokova labbhati.",
  "anya-e0601n:299_21": "Dhitimā aññadhārako yo buddho saṃsāravaṭṭe nimuggānaṃ sattānamanudayāya saṃsāravaṭṭadukkhato pamocetukāmo",
  "anya-e0601n:299_22": "kappasatasahassādhikāni cattāri asaṅkhyeyyāni atidukkarāni samatiṃsapāramiyo pañca mahā pariccāge ca",
  "anya-e0601n:299_23": "karonto sattalokahetu kāyikaṃ cetasikaṃ saṃsāravaṭṭadukkhaṃ anubhavasīti vuttaṃ hoti.",
  "anya-e0601n:299_24": "Tanti tādisaṃ buddhaṃ.",
  "anya-e0601n:299_25": "Vandeti vandāmi.",
  "anya-e0601n:300_0": "Naradevamaṅgalanti naradevānaṃ maṅgalabhūtaṃ.",
  "anya-e0601n:300_1": "Ayaṃ panettha vacanatto.",
  "anya-e0601n:300_2": "Nirayaṃ neti pāpuṇātīti naro, manusso.",
  "anya-e0601n:300_3": "Nidhātu pāpunane aro.",
  "anya-e0601n:300_4": "Ariyamanusso pana bhūtapubbagatika nayena naro nāmāti.",
  "anya-e0601n:300_5": "Atha vā seṭṭhabhāvaṃ netīti naro,",
  "anya-e0601n:300_6": "uttamaṃ pabbajjaṃ netīti attho.",
  "anya-e0601n:300_7": "Vimānavatthuaṭṭhakathāyaṃ pana jeṭṭhabhāvaṃ netīti naro.",
  "anya-e0601n:300_8": "Puttabhātubhūtopi hi puggalo mātujeṭṭhabhaginīnaṃ pituṭṭhāne tiṭṭhati,",
  "anya-e0601n:300_9": "pageva bhattubhūto itarāsanti vuttaṃ.",
  "anya-e0601n:300_10": "Visuddhimaggamahāṭīkāyaṃ pana naratīti naro, puriso.",
  "anya-e0601n:300_11": "Yathā hi paṭhamapakatibhūto satto itarāya pakatiyā seṭṭhaṭṭhena puriucce ṭhāne seti pavattatīti purisoti vuccati,",
  "anya-e0601n:300_12": "evaṃ nayanaṭṭhena naroti vuccati.",
  "anya-e0601n:300_13": "Puttabhātu bhūtopi hi puggalo mātujeṭṭhabhaginīnaṃ pituṭhāne tiṭṭhati.",
  "anya-e0601n:300_14": "Pageva itarā itarāsanti vuttaṃ.",
  "anya-e0601n:300_15": "Tasmā idha pana naranti sāmaññena vuttampi visesena purisanaranti viññāyati padhānanayena gahaṇassa yuttattā.",
  "anya-e0601n:300_16": "Dibbanti kāmaguṇa jhānābhiññācittissariyādīhi kīḷantīti devā.",
  "anya-e0601n:300_17": "Divudhātu ṇa.",
  "anya-e0601n:300_18": "Atha vā sarīrālaṅkārajutiyā dibbantīti devā.",
  "anya-e0601n:300_19": "Devā ca nāma tividhā honti sammutidevā,",
  "anya-e0601n:300_20": "upapattidevā,",
  "anya-e0601n:300_21": "visuddhidevā cāti.",
  "anya-e0601n:300_22": "Tattha mahāsammatakālato paṭṭhāya lokena devāti sammatattā rājāno deviyo rājakumārā ca sammutidevā nāma.",
  "anya-e0601n:300_23": "Devaloke upapannā upapattidevā nāma.",
  "anya-e0601n:300_24": "Buddhapaccekabuddhakhīṇāsavā visuddhidevā nāma.",
  "anya-e0601n:300_25": "Idha pana upapattidevā adhippetā.",
  "anya-e0601n:301_0": "Maṅgalanti maṅgalabhūtaṃ.",
  "anya-e0601n:301_1": "Tantipade visesanaṃ.",
  "anya-e0601n:301_2": "Maṅganti vaḍḍhenti sabbasampattīhi sattānaṃ etenāti maṅgalo, buddho.",
  "anya-e0601n:301_3": "Maṅgala dhātu vaḍḍhane alo.",
  "anya-e0601n:301_4": "Atha vā maṅgaṃ vuccati pāpaṃ,",
  "anya-e0601n:301_5": "taṃ veneyyānaṃ desanāya lunāti chindatīti maṅgalo, buddho.",
  "anya-e0601n:301_6": "Maṅgasaddūpapadaludhātu kvi.",
  "anya-e0601n:301_7": "Narā ca devā ca naradevā,",
  "anya-e0601n:301_8": "tesaṃ maṅgalo naradevamaṅgalo, buddho.",
  "anya-e0601n:301_9": "So pana manussadevabrahmānaṃ pūjanīyattā ca saṅkhe, cakkaṃ,",
  "anya-e0601n:301_10": "puṇṇakumbho, garā, sirī,",
  "anya-e0601n:301_11": "setacchattaṃ, aṅkuso, dhajaṃ,",
  "anya-e0601n:301_12": "sovattikañcāti aṭṭhahi lokiyamaṅgalehi seṭṭhattā uttamattā ca maṅgalo nāmāti vuccati,",
  "anya-e0601n:301_13": "tasmā buddhassa naradevamaṅgalanti thometīti adhippāyoti.",
  "anya-e0601n:302_0": "Ayaṃ panettha saṅkhepayojanā.",
  "anya-e0601n:302_1": "Dhitimā samādhivanto aññadhārako arahattaphaladhārako arahattaphalase tacchattaṃ dhārento vā,",
  "anya-e0601n:302_2": "yo yādiso buddho,",
  "anya-e0601n:302_3": "saṃsāre saṃsāravaṭṭe,",
  "anya-e0601n:302_4": "kāyikaṃ kāye pavattaṃ dukkhañca vaṭṭadukkhañca cetasi pavattaṃ dukkhañca vaṭṭadukkhañca,",
  "anya-e0601n:302_5": "lokato lokahetu,",
  "anya-e0601n:302_6": "anubhosi punappunaṃ abhavasi avedayi,",
  "anya-e0601n:302_7": "naradevamaṅgalaṃ naradevānaṃ maṅgalabhūtaṃ,",
  "anya-e0601n:302_8": "taṃ tādisaṃ buddhaṃ ahaṃ vande vandāmīti.",
  "anya-e0601n:303_0": "Tatiyavandanagāthāvaṇṇanā samattā.",
  "anya-e0601n:304_0": "4.",
  "anya-e0601n:305_0": "Bāttiṃsatilakkhaṇacitradehaṃ,",
  "anya-e0601n:306_0": "Dehajjutiniggatapajjalantaṃ;",
  "anya-e0601n:307_0": "Paññādhitisīlaguṇoghavindaṃ,",
  "anya-e0601n:308_0": "Vande munimantimajātiyuttaṃ.",
  "anya-e0601n:309_0": "4.",
  "anya-e0601n:309_1": "Evaṃ tatiyagāthāya buddhassa natvā idāni bāttiṃsatilakkhaṇacitradehantyādīhi chahi guṇehi thomitvā munino",
  "anya-e0601n:309_2": "vanditukāmo bāttiṃsati lakkhaṇa citra deha ntyādigāthamāha.",
  "anya-e0601n:309_3": "Ayaṃ pana ta ja ja gaṇa garudvaya yuttattā ekādasakkharehi lakkhitā upaṭṭhitā gāthāti daṭṭhabbā.",
  "anya-e0601n:309_4": "Vuttañhi vuttodaye tjā jgā garunāyamupaṭṭhitā sā”ti.",
  "anya-e0601n:309_5": "Tassattho.",
  "anya-e0601n:309_6": "Yassaṃ paṭipādaṃ tjā tajagaṇā ca jgājagaṇagarū ca garunā pādantagarunā ce yuttā,",
  "anya-e0601n:309_7": "sā ayaṃ gāthā upaṭṭhitā nāmāti.",
  "anya-e0601n:309_8": "Ettha ca eka garuke satipi dvigarukepi lakkhaṇasamānattā upaṭṭhitā gāthā nāmāti daṭṭhabbā.",
  "anya-e0601n:309_9": "Tattha bāttiṃsati lakkhaṇa citra dehanti dvattiṃsamahāpurisalakkhaṇehi vicitraṃ sarīravantaṃ.",
  "anya-e0601n:309_10": "Ettha ca dvīhi adhikaṃ tiṃsaṃ bāttiṃsati.",
  "anya-e0601n:309_11": "Dvisaddassa bādeso.",
  "anya-e0601n:309_12": "Lakkhiyati lakkhitabbaṃ buddhasarīraṃ etenāti lakkhaṇaṃ.",
  "anya-e0601n:309_13": "Dihati upacayati vaḍḍhati vā ettha kusalā kusalanti dehaṃ, sarīraṃ.",
  "anya-e0601n:309_14": "Dihadhātu upacaye vaḍḍhane vā ṇa.",
  "anya-e0601n:309_15": "Bāttiṃsati mahāpurisalakkhaṇehi citraṃ vicitraṃ dehaṃ sarīraṃ yassa soti bāttiṃsatilakkhaṇacitradeho,",
  "anya-e0601n:309_16": "muni labbhati.",
  "anya-e0601n:310_0": "Idaṃ panettha dvattiṃsamahāpurisalakkhaṇasarūpassa saṅkhepa dassanaṃ.",
  "anya-e0601n:310_1": "Suppatiṭṭhitapādo ca,",
  "anya-e0601n:310_2": "āyatapaṇhi,",
  "anya-e0601n:310_3": "dīghaṅguli,",
  "anya-e0601n:310_4": "muduta luṇahatthapādo,",
  "anya-e0601n:310_5": "jālahatthapādo,",
  "anya-e0601n:310_6": "ussaṅkhapādo,",
  "anya-e0601n:310_7": "eṇijaṅgho,",
  "anya-e0601n:310_8": "ṭhitakova anonamanto ubhohi pāṇitalehi jāṇu kāni parimasati parimajjati,",
  "anya-e0601n:310_9": "kosohitavatthaguyho,",
  "anya-e0601n:310_10": "suvaṇṇa vaṇṇo kañcanasannibhattaco,",
  "anya-e0601n:310_11": "sukhumacchavī,",
  "anya-e0601n:310_12": "ekekalomo,",
  "anya-e0601n:310_13": "uddhaggalomo,",
  "anya-e0601n:310_14": "brahmujugatto,",
  "anya-e0601n:310_15": "sattussado,",
  "anya-e0601n:310_16": "sīhapubbaddha kāyo,",
  "anya-e0601n:310_17": "citantaraṃso,",
  "anya-e0601n:310_18": "nigrodhaparimaṇḍalo,",
  "anya-e0601n:310_19": "samavaṭṭakkhandho,",
  "anya-e0601n:310_20": "rasaggarasī, sīhahanu,",
  "anya-e0601n:310_21": "cattālīsadanto,",
  "anya-e0601n:310_22": "samadanto,",
  "anya-e0601n:310_23": "aviraḷadanto,",
  "anya-e0601n:310_24": "susukkadāṭho,",
  "anya-e0601n:310_25": "pahūtajivho,",
  "anya-e0601n:310_26": "brahmassaro karavīkabhāṇi,",
  "anya-e0601n:310_27": "atinīlanetto,",
  "anya-e0601n:310_28": "gopakhumo,",
  "anya-e0601n:310_29": "uṇṇā bhamu kantare jāto,",
  "anya-e0601n:310_30": "uṇhīsasīso cāti dvattiṃsavidhāni honti mahāpurisalakkhaṇāni.",
  "anya-e0601n:311_0": "Tena vuttaṃ pātheyyavagge lakkhaṇasutte “katamāni tāni bhikkhave dvattiṃsamahāpurisassa mahāpurisalakkhaṇāni,",
  "anya-e0601n:311_1": "yehi samannāgatassa mahāpurisassa dve gatiyo bhavanti, anaññā.",
  "anya-e0601n:311_2": "Sace agāraṃ ajjhāvasati rājā hoti cakkavatti…pe…",
  "anya-e0601n:311_3": "sace khopana agārasmā anagāriyaṃ pabbajati,",
  "anya-e0601n:311_4": "arahaṃ hoti sammā sambuddho loke vivaṭacchado 1.",
  "anya-e0601n:311_5": "idha bhikkhave mahā puriso suppatiṭṭhitapādo hoti.",
  "anya-e0601n:311_6": "Yampi bhikkhave mahā puriso suppatiṭṭhitapādo hoti.",
  "anya-e0601n:311_7": "Idampi bhikkhave mahā purisassa mahāpurisalakkhaṇaṃ bhavati 2.",
  "anya-e0601n:311_8": "puna caparaṃ bhikkhave mahāpurisassa heṭṭhāpādatalesu cakkāni jātāni honti sahassārāni sanemikāni sanābhikāni sabbā kāraparipūrāni.",
  "anya-e0601n:311_9": "Idampi bhikkhave mahāpurisassa mahāpurisa lakkhaṇaṃ bhavati 3.",
  "anya-e0601n:311_10": "puna caparaṃ bhikkhave mahāpuriso āyatapaṇhī hoti 4.",
  "anya-e0601n:311_11": "dīghaṅgulī hoti 5.",
  "anya-e0601n:311_12": "mudutaluṇa hatthapādo hoti 6.",
  "anya-e0601n:311_13": "jālahatthapādo hoti 7.",
  "anya-e0601n:311_14": "ussaṅkhapādo hoti 8.",
  "anya-e0601n:311_15": "eṇijaṅgho hoti 9.",
  "anya-e0601n:311_16": "ṭhitakova anonamanto ubhohi pāṇitalehi jāṇukāni parimasati parimajjati 10.",
  "anya-e0601n:311_17": "kosohitavatthaguyho hoti 11.",
  "anya-e0601n:311_18": "suvaṇṇavaṇṇo kañcanasannibhattaco 12.",
  "anya-e0601n:311_19": "sukhumacchavī hoti sukhumattā chaviyā rajojallaṃ kāye na upalimpati 13.",
  "anya-e0601n:311_20": "ekekalomo hoti,",
  "anya-e0601n:311_21": "ekekāni lomāni lomakūpesu jātāni 14.",
  "anya-e0601n:311_22": "uddhaggalomo hoti.",
  "anya-e0601n:311_23": "Uddhaggāni lomāni jātāni nīlāni añjanavaṇṇāni kuṇḍalā vattāni padakkhiṇāvattakajātāni 15.",
  "anya-e0601n:311_24": "brahmujugatto hoti 16.",
  "anya-e0601n:311_25": "sattussado hoti 17.",
  "anya-e0601n:311_26": "sīhapubbaddha kāyo hoti 18.",
  "anya-e0601n:311_27": "citantaraṃso hoti 19.",
  "anya-e0601n:311_28": "nigrodhaparimaṇḍalo hoti,",
  "anya-e0601n:311_29": "yāvatakvassa byāmo,",
  "anya-e0601n:311_30": "tāva takvassa kāyo 20.",
  "anya-e0601n:311_31": "samavaṭṭakkhandho hoti 21.",
  "anya-e0601n:311_32": "rasagga saggī hoti 22.",
  "anya-e0601n:311_33": "sīhahanu hoti 23.",
  "anya-e0601n:311_34": "cattālīsadanto hoti 24.",
  "anya-e0601n:311_35": "samadanto hoti 25.",
  "anya-e0601n:311_36": "aviraḷadanto hoti 26.",
  "anya-e0601n:311_37": "susukkadāṭho hoti 27.",
  "anya-e0601n:311_38": "pahūtajivho hoti 28.",
  "anya-e0601n:311_39": "brahmassaro hoti karavīkabhāṇi 29.",
  "anya-e0601n:311_40": "atinīlanetto hoti 30.",
  "anya-e0601n:311_41": "gopakhumo hoti 31.",
  "anya-e0601n:311_42": "uṇṇā bhamukantare jātā hoti odātā mudutūla sannibhā.",
  "anya-e0601n:311_43": "Yampi bhikkhave mahāpurisassa uṇṇā bhamukantare jātā hoti odātā mudutūlasannibhā.",
  "anya-e0601n:311_44": "Idampi bhikkhave mahāpurisassa mahāpurisalakkhaṇaṃ bhavati 32.",
  "anya-e0601n:311_45": "puna caparaṃ bhikkhave mahāpuriso uṇhīsasīso hoti.",
  "anya-e0601n:311_46": "Yampi bhikkhave mahāpuriso uṇhīsasīso hoti.",
  "anya-e0601n:311_47": "Idampi bhikkhave mahāpurisassa mahāpurisalakkhaṇaṃ bhavati.",
  "anya-e0601n:311_48": "Imāni kho tāni bhikkhave dvattiṃsamahāpurisassa mahāpurisa lakkhaṇānī”ti.",
  "anya-e0601n:311_49": "Etesaṃ pana dvattiṃsamahāpurisalakkhaṇānaṃ attho pacchā āvibhavissatīti.",
  "anya-e0601n:312_0": "Dehajjutiniggatapajjalantanti bhagavato rūpakāyato nikkhantehi chabbaṇṇaraṃsīsaṅkhātehi obhāsehi parisamantato vijjotavantaṃ.",
  "anya-e0601n:312_1": "Javati dibbatīti juti.",
  "anya-e0601n:312_2": "Judhātuti.",
  "anya-e0601n:312_3": "Nigacchati niccharatīti niggatā, rasmi.",
  "anya-e0601n:312_4": "Nipubbagamudhātu ta.",
  "anya-e0601n:312_5": "Pakārena jalate dibbate pajjalantaṃ.",
  "anya-e0601n:312_6": "Ettha ca dehaniggatajutīti vattabbe chandānurakkhaṇatthaṃ padavipariyāyena dehajjutiniggatanti vuttaṃ.",
  "anya-e0601n:312_7": "Tasmā dehato niggatā jutīti samāso daṭṭhabbo.",
  "anya-e0601n:312_8": "Dehato rūpakāyato niggatehi niccharehi jutīhi raṃsīhi pajjalantaṃ yassa soti dehajjuti niggatapajjalanto,",
  "anya-e0601n:312_9": "muni labbhati.",
  "anya-e0601n:312_10": "Munino hi puratthimakāyato chabbaṇṇarasmiyo uṭṭhahitvā asītihatthaṭṭhānaṃ agga hesi.",
  "anya-e0601n:312_11": "Pacchimakāyato dakkhiṇahatthato vāmahatthato chabbaṇṇā rasmiyo uṭṭhahitvā asītihatthaṭṭhānaṃ aggahesi.",
  "anya-e0601n:312_12": "Upari kesantato paṭṭhāya sabbakesavattehi moragīvavaṇṇā rasmi uṭṭhahitvā gaganatale asītihatthaṭṭhānaṃ aggahesi.",
  "anya-e0601n:312_13": "Heṭṭhāpādatalehi pavāḷavaṇṇā rasmi uṭṭhahitvā ghanapathaviyaṃ asītihatthaṭṭhānaṃ aggahesi,",
  "anya-e0601n:312_14": "evaṃ samantā asītihatthamattaṃ ṭhānaṃ chabbaṇṇā buddharasmiyo vijjotamānā vipphandamānā kañcanadaṇḍadīpikāhi",
  "anya-e0601n:312_15": "niccharitvā ākāsaṃ pakkhandajālā viya catuddīpika mahāmeghato nikkhantavijjulatā viya vidhāviṃsūti vuttaṃ hoti.",
  "anya-e0601n:312_16": "Tasmā dehajjutiniggatapajjalantanti thometīti.",
  "anya-e0601n:313_0": "Paññādhiti sīla guṇoghavindanti ettha paññāti sabbaññuta ñāṇaṃ.",
  "anya-e0601n:313_1": "Dhitīti jhānamaggaphalasampayuttasamādhi.",
  "anya-e0601n:313_2": "Sīlanti pacceka buddhāriyasāvakehi asādhāraṇaṃ suvisuddhaṃ catupārisuddhisīlaṃ.",
  "anya-e0601n:313_3": "Oghanti samūhaṃ.",
  "anya-e0601n:313_4": "Vindanti laddhaṃ.",
  "anya-e0601n:313_5": "Pakārena yathāsabhāvaṃ sabbañeyyadhammaṃ vā jānāti paṭivijjhatīti paññā.",
  "anya-e0601n:313_6": "Sabbaññuta ñāṇaṃ.",
  "anya-e0601n:313_7": "Papubbañādhātu a.",
  "anya-e0601n:313_8": "Sā panesā pajānanalakkhaṇā paṭivedhalakkhaṇā obhāsanalakkhaṇā ca,",
  "anya-e0601n:313_9": "visayobhāsa rasā,",
  "anya-e0601n:313_10": "asammohapaccupaṭṭhānā,",
  "anya-e0601n:313_11": "samādhipadaṭṭhānā.",
  "anya-e0601n:313_12": "Dhitisaddassa vacanattho heṭṭhā vuttoyeva.",
  "anya-e0601n:313_13": "Sīlatīti sīlaṃ.",
  "anya-e0601n:313_14": "Kāyavacīkammāni sammā dahati sammā ṭhapetīti attho.",
  "anya-e0601n:313_15": "Atha vā sīlati samādhiyati kāyakammādīnaṃ susilya bhāvena na vippakiratīti sīlaṃ,",
  "anya-e0601n:313_16": "sīlanti samādahanti cittaṃ etenāti vā sīlaṃ,",
  "anya-e0601n:313_17": "catupārisuddhisīlaṃ.",
  "anya-e0601n:313_18": "Sīladhātu a.",
  "anya-e0601n:313_19": "Idaṃ pana patiṭṭhāpanalakkhaṇaṃ,",
  "anya-e0601n:313_20": "dussilyaviddhaṃsanarasaṃ anavajjarasaṃ vā,",
  "anya-e0601n:313_21": "soceyyapaccupaṭṭhānaṃ,",
  "anya-e0601n:313_22": "hiriottappapadaṭṭhānaṃ.",
  "anya-e0601n:313_23": "Guṇasaddassa vacanattho heṭṭhā vuttoyeva.",
  "anya-e0601n:313_24": "Uhanati samūhaṃ karoti ettha avayavanti ogho, samūho.",
  "anya-e0601n:313_25": "Upubbahanadhātu ṇa. Ussa o.",
  "anya-e0601n:313_26": "Hanassa gho.",
  "anya-e0601n:313_27": "Abhidhānappadīpikāṭīkāyaṃ pana “avayavaṃ byapiyati gacchatīti ogho”ti vuttaṃ.",
  "anya-e0601n:313_28": "Vindanaṃlabhanaṃ vindaṃ,",
  "anya-e0601n:313_29": "vindiyittha labbhitthāti vā vindaṃ,",
  "anya-e0601n:313_30": "paññā ca dhiti ca sīlañca taṃ guṇañcāti paññādhitisīlaguṇā,",
  "anya-e0601n:313_31": "tesaṃ ogho samūhoti tathā,",
  "anya-e0601n:313_32": "taṃ vindaṃ labhanaṃ yassāti paññādhitisīlaguṇoghavindo, muni.",
  "anya-e0601n:313_33": "Atha vā vindaṃ labhitabbaṃ paññādhitisīlaguṇoghaṃ yenāti paññādhitisīlaguṇoghavindo.",
  "anya-e0601n:313_34": "Tatiyābahubbīhi samāsoyaṃ.",
  "anya-e0601n:313_35": "Vindānaṃ labhitabbānaṃ paññādhitisīla saṅkhātānaṃ guṇānaṃ samūho atthīti attho. Taṃ.",
  "anya-e0601n:314_0": "Vandeti ahaṃ vandāmi.",
  "anya-e0601n:314_1": "Muninti buddhaṃ.",
  "anya-e0601n:314_2": "Munāti jānāti paricchindati vā hitāhitanti muni, buddho.",
  "anya-e0601n:314_3": "Munadhātu ñāṇe i.",
  "anya-e0601n:314_4": "Atha vā munāti jānāti ubho attheti muni,",
  "anya-e0601n:314_5": "khandhādi loke tulaṃ āropetvā minanto viya ime ajjhattikā khandhā ime bāhirātiādinā nayena idhalokatthañca paralokatthañca bhagavā jānātīti attho.",
  "anya-e0601n:314_6": "So panesa agāriyamuni,",
  "anya-e0601n:314_7": "anāgāriyamuni,",
  "anya-e0601n:314_8": "sekhamuni,",
  "anya-e0601n:314_9": "asekhamuni,",
  "anya-e0601n:314_10": "paccekamuni,",
  "anya-e0601n:314_11": "munimuni cāti anekavidho.",
  "anya-e0601n:314_12": "Tattha agāriyamunīti gihipi āgataphalo viññātasāsano.",
  "anya-e0601n:314_13": "Anāgāriyamunīti tathārūpova pabbajito.",
  "anya-e0601n:314_14": "Sekhamunīti satta sekkhā.",
  "anya-e0601n:314_15": "Asekhamunīti khīṇāsavo.",
  "anya-e0601n:314_16": "Paccekamunīti paccekabuddho.",
  "anya-e0601n:314_17": "Munimunīti sammāsambuddho.",
  "anya-e0601n:314_18": "Tesu pana idha munimuni adhippeto,",
  "anya-e0601n:314_19": "taṃ muniṃ.",
  "anya-e0601n:314_20": "Antimajātiyuttanti antimena carimabhavena yuttaṃ.",
  "anya-e0601n:314_21": "Avasānaṃ amati gacchatīti antaṃ.",
  "anya-e0601n:314_22": "Amadhātu ta. Massa no.",
  "anya-e0601n:314_23": "Ante bhavo antimo,",
  "anya-e0601n:314_24": "carimabhavo.",
  "anya-e0601n:314_25": "Jānanaṃ nibbattanaṃ jāti,",
  "anya-e0601n:314_26": "khandhānaṃ pavatti.",
  "anya-e0601n:314_27": "Kammena janiyati nibbattiyatīti vā jāti.",
  "anya-e0601n:314_28": "Upapattibhavo labbhati.",
  "anya-e0601n:314_29": "Jānidhātuti.",
  "anya-e0601n:314_30": "Dhātvanta lopo.",
  "anya-e0601n:314_31": "Antimajātiyā yuttoti antimajātiyutto, muni.",
  "anya-e0601n:314_32": "Āyatiñhi tīsu bhavesu paṭisandhijanakānaṃ sabba kilesānaṃ bodhipallaṅkeyeva aggamaggena samucchinditattā bhagavato anāgate punabbhavo natthi,",
  "anya-e0601n:314_33": "tasmā ayaṃ ariyajāti pacchimattabhāvayuttoti vuttaṃ hoti.",
  "anya-e0601n:315_0": "Tena vuttaṃ dhammacakkapavattanasutte –",
  "anya-e0601n:316_0": "“Ñāṇañca medassanaṃ udapādi, akuppāme vimutti, ayamantimā jāti, natthidāni punabbhavo”ti.",
  "anya-e0601n:317_0": "Ayaṃ panettha saṅkhepayojanā.",
  "anya-e0601n:317_1": "Bāttiṃsatilakkhaṇacitraṃ dehaṃ dvattiṃsamahāpurisalakkhaṇehi vicitraṃ rūpakāyavantaṃ,",
  "anya-e0601n:317_2": "dehajjutiniggata pajjalantaṃ rūpakāyato niggatehi chabbaṇṇaraṃ sīhi parisamantato vijjotavantaṃ,",
  "anya-e0601n:317_3": "paññādhitisīlaguṇo ghavindaṃ paññādhitisīlasaṅkhatānaṃ guṇānaṃ samūhaṃ labhanavantaṃ,",
  "anya-e0601n:317_4": "vinditabbānaṃ paññādhitisīlasaṅkhātānaṃ guṇānaṃ samūhavantaṃ vā,",
  "anya-e0601n:317_5": "antimajātiyuttaṃ carimabhavena carimattabhāvena vā yuttaṃ muniṃ buddhaṃ ahaṃ tīhi dvārehi sakkaccaṃ vande vandāmīti.",
  "anya-e0601n:318_0": "Catutthavandanagāthāvaṇṇanā samattā.",
  "anya-e0601n:319_0": "5.",
  "anya-e0601n:320_0": "Pātodayaṃ bāladivākaraṃva,",
  "anya-e0601n:321_0": "Majjhe yatīnaṃ lalitaṃ sirīhi;",
  "anya-e0601n:322_0": "Puṇṇindusaṅkāsamukhaṃ anejaṃ,",
  "anya-e0601n:323_0": "Vandāmi sabbaññumahaṃ munindaṃ.",
  "anya-e0601n:324_0": "5.",
  "anya-e0601n:324_1": "Evaṃ catutthagāthāya buddhaṃ vanditvā idāni sirīhi lalitantyādīhi catūhi guṇehi thomitvā vanditukāmo pātodayantyādigāthamāha.",
  "anya-e0601n:324_2": "Ayaṃ pana ta ta ja gaṇadvigarūhi yuttattā ekādasakkharehi lakkhitā indavajirā gāthāti daṭṭhabbā.",
  "anya-e0601n:324_3": "Vuttañhi vuttodaye “indādikā tā vajirā jagāgo”ti.",
  "anya-e0601n:324_4": "Tassattho,",
  "anya-e0601n:324_5": "yassaṃ paṭipādaṃ tā dveta gaṇā ca jagā jagaṇa garu ca go garu ca ce bhavanti,",
  "anya-e0601n:324_6": "sā indā dikā indasaddaādikā vajirā vajirāgāthā nāmāti.",
  "anya-e0601n:325_0": "Tattha pātodayanti ettha pāto udayanti padacchedo kātabbo.",
  "anya-e0601n:325_1": "Page pubbaṇhasamaye pācīnalokadhātuto uggatanti attho.",
  "anya-e0601n:325_2": "Pāto page pācīnalokadhātuto udeti uggacchatīti pātodayo, sūriyo.",
  "anya-e0601n:325_3": "Pātopubba udadhātu uggamane ayo,",
  "anya-e0601n:325_4": "taṃ pātodayaṃ.",
  "anya-e0601n:325_5": "Bāladivā karaṃ vāti bāladivākaraṃ ivātipadacchedo.",
  "anya-e0601n:325_6": "Bāladivākaraṃ vāti niggatābhinavasūriyaṃ viya.",
  "anya-e0601n:325_7": "Ettha ca bāloti sampati jāto taruṇadārako potako vā.",
  "anya-e0601n:325_8": "So hi balati assasitapassasitamattena jīvati na seṭṭhena paññājīvitenāti bālo,",
  "anya-e0601n:325_9": "taruṇadārako.",
  "anya-e0601n:325_10": "Baladhātu pāṇane jīvāyaṃ vā.",
  "anya-e0601n:325_11": "Sūriyaraṃsinā divati dibbatīti divā.",
  "anya-e0601n:325_12": "Divudhātu a.",
  "anya-e0601n:325_13": "Atha vā dīyati khīyati andhakāro etenāti divā.",
  "anya-e0601n:325_14": "Dīdhātu khaye a, vāgamo.",
  "anya-e0601n:325_15": "Taṃ karotīti divākaro,",
  "anya-e0601n:325_16": "divā divase vā karo ābhā yassāti divākaro, sūriyo.",
  "anya-e0601n:325_17": "Bālasadiso divākaro bāladivākaro.",
  "anya-e0601n:325_18": "Atha vā bālo iva divākaroti bāladivākaro,",
  "anya-e0601n:325_19": "navuggatasūriyo.",
  "anya-e0601n:325_20": "So pana ākāse nakkhattatārānaṃ majjhe sahassaraṃsīhi lalati vilāsati viyāti attho.",
  "anya-e0601n:326_0": "Yatīnanti bhikkhūnaṃ.",
  "anya-e0601n:326_1": "Te hi yatanti uṭṭhahanti ghaṭanti vāyamanti kusale dhammeti yatīti vuccanti.",
  "anya-e0601n:326_2": "Yata dhātu patiyatane vāyāme vā i.",
  "anya-e0601n:326_3": "Atha vā yamanti uparamanti akusale dhammeti yatīti vuccanti.",
  "anya-e0601n:326_4": "Yamudhātu uparame i.",
  "anya-e0601n:326_5": "Dhātvantalopo.",
  "anya-e0601n:326_6": "Tesaṃ yatīnaṃ.",
  "anya-e0601n:326_7": "Lalitanti vilāsitaṃ.",
  "anya-e0601n:326_8": "Lalati vilāsetīti lalito, muni.",
  "anya-e0601n:326_9": "Laladhātu vilāse ta. Taṃ.",
  "anya-e0601n:326_10": "Sirīhīti bhagavato kāyaṅgasobhaggapattehi sirīhi,",
  "anya-e0601n:326_11": "bāttiṃsalakkhaṇāsītyā nubyañjanachabbaṇṇaraṃsīsaṅkhatehi sampattisirīhi vā.",
  "anya-e0601n:326_12": "Katapuññe nissayatīti sirī.",
  "anya-e0601n:326_13": "Sidhātu sevāyaṃ rapaccayo itthi liṅgajotakaīpaccayo ca.",
  "anya-e0601n:326_14": "Katapuññehi seviyatīti vā sirī, sampatti.",
  "anya-e0601n:326_15": "Mūlaṭīkāyaṃ pana “sirīti paññāpuññāna metaṃ adhivacana”nti vuttaṃ.",
  "anya-e0601n:326_16": "Yatīnaṃ bhikkhūnaṃ majjhe sirīhi lalitaṃ vilāsitanti sambandho.",
  "anya-e0601n:326_17": "Ettha ca idaṃ vuttaṃ hoti,",
  "anya-e0601n:326_18": "yathā pāto udito uggato sūriyo ākāse nakkhattatārānaṃ majjhe sahassaraṃsīhi lalati vilāsati,",
  "anya-e0601n:326_19": "evaṃ muni loke yatīnaṃ bhikkhūnaṃ majjhe bāttiṃsalakkhaṇā sītyānubyañjanachabbaṇṇaraṃsīhi alaṅkatehi",
  "anya-e0601n:326_20": "sarīrasobhagga pattīhi sampattisirīhi lalati vilāsatīti.",
  "anya-e0601n:327_0": "Puṇṇindusaṅkāsamukhanti puṇṇacandena sadisaṃ ānanasampannaṃ.",
  "anya-e0601n:327_1": "Yathā hi cando kāḷapakkhe pāṭipadadivasato paṭṭhāya dine dine ūno hoti,",
  "anya-e0601n:327_2": "evaṃ na munino mukhaṃ ānanaṃ ūnaṃ.",
  "anya-e0601n:327_3": "Bhagavato pana mukhaṃ niccaṃ paripuṇṇacandamaṇḍalaṃ viya anūnaṃ hutvā sobhati,",
  "anya-e0601n:327_4": "tasmā puṇṇasaddena visesetvā puṇṇindusaṅkāsamukhanti thometi.",
  "anya-e0601n:327_5": "Soḷasakalehi pūretīti puṇṇaṃ.",
  "anya-e0601n:327_6": "Pūradhātu ta,",
  "anya-e0601n:327_7": "tassa ṇṇo.",
  "anya-e0601n:327_8": "Idati nakkhattatārānaṃ issariyaṃ karotīti indu,",
  "anya-e0601n:327_9": "ididhātu issariyaṃ u.",
  "anya-e0601n:327_10": "Puṇṇaṃ paripuṇṇaṃ indu puṇṇindu, cando.",
  "anya-e0601n:327_11": "Saṅkāsanti sadisaṃ.",
  "anya-e0601n:327_12": "Saṅkāsasaddo hi upamāvācako nipāto. Vuttañhi",
  "anya-e0601n:328_0": "Subodhālaṅkāre –",
  "anya-e0601n:329_0": "“Ivādi iva vā tulya, samānanibhasannibhā;",
  "anya-e0601n:330_0": "Yathā saṅkāsa tulita, ppakāsa patirūpakā”tyādi.",
  "anya-e0601n:331_0": "Puṇṇacandaṃ viya mukhati sobhatīti mukhaṃ, ānanaṃ.",
  "anya-e0601n:331_1": "Mukhadhātu a.",
  "anya-e0601n:331_2": "Puṇṇindunā saṅkāsaṃ sadisaṃ mukhaṃ ānanaṃ yassa soti puṇṇindusaṅkāsamukho, munindo. Taṃ.",
  "anya-e0601n:331_3": "Munindassa pana puṇṇa candassa sahassaraṃsīhi sassiriko viya bhikkhūnaṃ majjhe bāttiṃsa mahāpurisa lakkhaṇāsītyānubyañjana",
  "anya-e0601n:331_4": "paṭimaṇḍitehi sirīhi ca byāmappabhāparikkhittehi āveḷāveḷā yamakāyamakā gumbāgumbā hutvā viniccharantīhi",
  "anya-e0601n:331_5": "ghanabuddharasmisaṅkhātehi alaṅkito sassirikamukho hotīti vuttaṃ hoti.",
  "anya-e0601n:331_6": "Tasmā puṇṇindusaṅkāsamukhanti thometi.",
  "anya-e0601n:332_0": "Anejanti nittaṇhaṃ.",
  "anya-e0601n:332_1": "Lābhālābhādiṃ paṭicca ejati kampatīti ejā, taṇhā.",
  "anya-e0601n:332_2": "Ejadhātu kampane a,",
  "anya-e0601n:332_3": "natthi ejā yassāti anejo, munindo.",
  "anya-e0601n:332_4": "Vuttañhi mahāniddesapāḷiyaṃ “lābhālābha yasāyasa nindāninda sukhadukkhehi na iñjatīti anejo,",
  "anya-e0601n:332_5": "bhagavā labbhatī”ti.",
  "anya-e0601n:333_0": "Sabbaññunti paṭividdha sabbañeyyadhammaṃ.",
  "anya-e0601n:333_1": "Saṅkharavikāralakkhaṇanibbāna paññattivasena pañcavidhaṃ sabbaṃ ñeyyadhammaṃ jānāti paṭivijjhati sīlenāti sabbaññū, munindo.",
  "anya-e0601n:333_2": "Sabbasaddūpapada ñādhātu rū.",
  "anya-e0601n:333_3": "Ettha ca sabbe saṅkhatadhammā saṅkharā nāma sakasakapaccayehi saṅkhariyantīti katvā.",
  "anya-e0601n:333_4": "Viññattidvayaṃ lahutādittayañca vikāro nāma catūhi mahābhūtehi virūpaṃ kariyatīti katvā.",
  "anya-e0601n:333_5": "Viññattidvayassa yathākkamaṃ cittajavāyodhātu cittajapathavī dhātūnaṃ visesaguṇattā,",
  "anya-e0601n:333_6": "lahutādittayassa ca citto tvāhārajanipphannarūpānaṃ visesaguṇattā.",
  "anya-e0601n:333_7": "Phassādidhammānaṃ phusanādilakkhaṇañca pathavīdhātvādīnaṃ kakkhaḷādilakkhaṇañca,",
  "anya-e0601n:333_8": "cittassa ārammaṇavijānanalakkhaṇañca,",
  "anya-e0601n:333_9": "nibbānassa santilakkhaṇañca,",
  "anya-e0601n:333_10": "rūpassa ruppanalakkhaṇañca,",
  "anya-e0601n:333_11": "nāmassa namanalakkhaṇañca,",
  "anya-e0601n:333_12": "aniccatādittayāni ca upacayādicattāri lakkhaṇarūpāni ca lakkhaṇāni nāma lakkhiyanti etena lakkhitabbā dhammāti katvā.",
  "anya-e0601n:333_13": "Asaṅkhatadhātunibbānaṃ nāma vānaṃ vuccati taṇhā,",
  "anya-e0601n:333_14": "tato nikkhantanti katvā.",
  "anya-e0601n:333_15": "Paricchedarūpaṃ itthipurisādighaṭapaṭādayo sabba vohāratthā ca paññatti nāma paññāpiyati pakārena ñāpiyatīti katvā.",
  "anya-e0601n:333_16": "Ettha ca saṅkhāranibbānāni paramatthadhammā honti.",
  "anya-e0601n:333_17": "Vikārādīsu pana vikāralakkhaṇāni paññattivisesattā visuṃ vuttāni.",
  "anya-e0601n:333_18": "Imehi dvīhi vinimuttā pana paricchedarūpā sabbavohāratthā paññattīti vuttāti veditabbā.",
  "anya-e0601n:333_19": "Apadāna aṭṭhakathāyaṃ pana “sabbaṃ atītādibhedaṃ hatthāmalakaṃ viya jānātīti sabbaññū”ti vuttaṃ.",
  "anya-e0601n:334_0": "Sabbaññūti ca kamasabbaññū,",
  "anya-e0601n:334_1": "sakiṃ sabbaññū,",
  "anya-e0601n:334_2": "satatasabbaññū,",
  "anya-e0601n:334_3": "satti sabbaññū,",
  "anya-e0601n:334_4": "ñātasabbaññū cāti pañcavidhā hoti sabbaññū.",
  "anya-e0601n:334_5": "Tattha yathākkamaṃ sabbaṃ jānanadhammo kamasabbaññū nāma.",
  "anya-e0601n:334_6": "Ekāvajjanena javanavārena jānitabbaṃ catusaccadhammaṃ jānanadhammo sakiṃsabbaññū nāma.",
  "anya-e0601n:334_7": "Cakkhuviññāṇādīnaṃ niyatārammaṇattaṃ jānanadhammo satatasabbaññū nāma.",
  "anya-e0601n:334_8": "Ekappahārena sabbadhammaṃ jānanasamattho dhammo sattisabbaññū nāma.",
  "anya-e0601n:334_9": "Āvajjanābhedena jānitabbaṃ sabbadhammaṃ jānanadhammo ñātasabbaññū nāma.",
  "anya-e0601n:334_10": "Tesu ca sakiṃ sabbaññū sattisabbaññūvasena dve dhammā maggañāṇāniyeva.",
  "anya-e0601n:334_11": "Tadavasesā sabbaññutañāṇāni honti.",
  "anya-e0601n:334_12": "Taṃ sabbaññuṃ.",
  "anya-e0601n:335_0": "Munindanti ettha munisaddassa attho heṭṭhā vuttoyeva.",
  "anya-e0601n:335_1": "Munīnaṃ indo issaro munindo,",
  "anya-e0601n:335_2": "taṃ munindaṃ ahaṃ vandāmīti sambandhoti.",
  "anya-e0601n:336_0": "Ayaṃ panettha saṅkhepayojanā.",
  "anya-e0601n:336_1": "Pātodayaṃ pageva udayaṃ uggataṃ,",
  "anya-e0601n:336_2": "bāladivākaraṃva navuggatasūriyamāṇavoiva,",
  "anya-e0601n:336_3": "yatīnaṃ bhikkhūnaṃ majjhe sirīhi bāttiṃsamahāpurisalakkhaṇā sītyānubyañjanasampattisaṅkhātehi sirīhi lalitaṃ vilāsitaṃ,",
  "anya-e0601n:336_4": "puṇṇindusaṅkāsamukhaṃ puṇṇacandena sadisaṃ ānanavantaṃ,",
  "anya-e0601n:336_5": "anejaṃ nittaṇhaṃ,",
  "anya-e0601n:336_6": "lokadhammehi aniñjanaṃ vā,",
  "anya-e0601n:336_7": "sabbaññuṃ sabbadhamma vijānantaṃ,",
  "anya-e0601n:336_8": "munindaṃ buddhaṃ sakkaccaṃ tīhi dvārehi ahaṃ vandāmīti.",
  "anya-e0601n:337_0": "Pañcamavandanagāthāvaṇṇanā samattā.",
  "anya-e0601n:338_0": "6.",
  "anya-e0601n:339_0": "Upetapuñño varabodhimūle,",
  "anya-e0601n:340_0": "Sasenamāraṃ sugato jinitvā;",
  "anya-e0601n:341_0": "Abojjhi bodhiṃ aruṇodayamhi,",
  "anya-e0601n:342_0": "Namāmi taṃ mārajinaṃ abhaṅgaṃ.",
  "anya-e0601n:343_0": "6.",
  "anya-e0601n:343_1": "Evaṃ pañcamagāthāya munindaṃ vanditvā idāni mārajinaguṇena thomitvā vanditukāmo upetapuñño tyādigāthamāha.",
  "anya-e0601n:343_2": "Ayaṃ pana ja ta ja gaṇa dvigaruyuttattā ekādasakkharehi lakkhitā upendavajirāgāthāti daṭṭhabbā.",
  "anya-e0601n:343_3": "Vuttañhi vuttodaye “upādikā sāva jatā jagā go”ti.",
  "anya-e0601n:343_4": "Tassattho,",
  "anya-e0601n:343_5": "yassaṃ paṭipādaṃ jatā jagaṇa tagaṇā ca jagā jagaṇagarū ca go garu ca ce siyā,",
  "anya-e0601n:343_6": "sāva sāgāthāeva upādikā upasaddādikā indavajirāgāthā nāmāti.",
  "anya-e0601n:344_0": "Upetapuñño yo sugato varabodhimūle sasena māraṃ jinitvā aruṇodayamhi bodhiṃ abojjhi mārajinaṃ abhaṅgaṃ,",
  "anya-e0601n:344_1": "taṃ sugataṃ ahaṃ namāmīti sambandho.",
  "anya-e0601n:344_2": "Tattha upetapuññoti sampannadānasīlādipāramīpuññavā.",
  "anya-e0601n:344_3": "Dānasīlādi pāramīpuññena samannāgato vā.",
  "anya-e0601n:344_4": "Dānasīlādipāramīpuññena upeto samupeto upagato samupagato sampanno samannāgatoti attho.",
  "anya-e0601n:344_5": "Ayaṃ panettha vacanattho,",
  "anya-e0601n:344_6": "upanno sampanno hutvā eti gacchati pavattatīti upetaṃ, puññaṃ.",
  "anya-e0601n:344_7": "Upapubbaidhātu gatiyaṃ ta.",
  "anya-e0601n:344_8": "Punāti attano kārakanti puññaṃ,",
  "anya-e0601n:344_9": "pāramīpuññaṃ labbhati.",
  "anya-e0601n:344_10": "Pudhātu pīṇane sodhane vā ṇyo. Tassa ño.",
  "anya-e0601n:344_11": "Tattha attano kārakanti punappunaṃ pavattiyā sacittasantatiñca saṃjanitapaṇītarūpavisaṭena sanissaya rūpasantatiñca punāti pīṇeti sodheti vāti attho.",
  "anya-e0601n:344_12": "Ayaṃ paṭisambhidāmaggagaṇṭhipade vutto.",
  "anya-e0601n:344_13": "Pūreti ajjhāsayanti vā puññaṃ.",
  "anya-e0601n:344_14": "Pūradhātu ṇya.",
  "anya-e0601n:344_15": "Yo puggalo puññaṃ karoti tassa ajjhāsayaṃ pūretīti attho.",
  "anya-e0601n:345_0": "Atha vā pujjañca bhavaṃ nibbattetīti puññaṃ.",
  "anya-e0601n:345_1": "Nibbattitaddhitāyaṃ.",
  "anya-e0601n:345_2": "Pūja padaṃ ṇyapaccayo.",
  "anya-e0601n:345_3": "Yo puññaṃ karoti,",
  "anya-e0601n:345_4": "tassa pūjitabbaṃ bhavaṃ pavattetīti attho.",
  "anya-e0601n:345_5": "Tena vuttaṃ sammohavinodanī aṭṭhakathāyaṃ “punāti attano kārakaṃ pūreti cassa ajjhāsayaṃ pujjañca bhavaṃ nibbattetīti puñño”ti.",
  "anya-e0601n:345_6": "Mūlaṭīkāyañca “punātīti sodheti apuññaphalato dukkhasaṃkilesato ca hitajjhāsayena puññaṃ karotīti taṃ nipphādanena kārakassajjhāsayaṃ pūretīti puñño.",
  "anya-e0601n:345_7": "Pūrako pujjanibbattako ca niruttilakkhaṇena puññoti veditabbo”ti vuttaṃ.",
  "anya-e0601n:345_8": "Visuddhimaggamahāṭīkāyañca-",
  "anya-e0601n:345_9": "“punāti attano santānaṃ apuññaphalato dukkhasaṃkilesato ca visodhetīti puññaṃ.",
  "anya-e0601n:345_10": "Hitasukhajjhāsayena puññaṃ karotīti taṃnipphādanena kārakassa ajjhāsayaṃ pūreti,",
  "anya-e0601n:345_11": "pujjabhavaṃ nibbattetīti vā puññaṃ.",
  "anya-e0601n:345_12": "Iti pūrako pujjanibbattako ca niruttinayena puññanti veditabbo”ti vuttaṃ.",
  "anya-e0601n:345_13": "Upetaṃ sampannaṃ puññaṃ pāramīpuññaṃ yassa soti upetapuñño,",
  "anya-e0601n:345_14": "sugato labbhati.",
  "anya-e0601n:346_0": "Varabodhimūleti uttamassa bodhirukkhassa samīpe.",
  "anya-e0601n:346_1": "Tattha varoti varitabbo patthitabbo icchitabboti vā varo.",
  "anya-e0601n:346_2": "Bodhimūleti ettha bodhīti vuccati rukkhopi, maggopi,",
  "anya-e0601n:346_3": "sabbaññutañāṇampi,",
  "anya-e0601n:346_4": "nibbānampi.",
  "anya-e0601n:346_5": "Tattha hi bodhirukkhamūle paṭhamābhi sambuddhoti ca,",
  "anya-e0601n:346_6": "antarā ca bodhiṃ antarā ca gayanti ca āgataṭṭhāne rukkho.",
  "anya-e0601n:346_7": "Bodhīti vuccati catūsu maggesu ñāṇanti āgataṭṭhāne maggo.",
  "anya-e0601n:346_8": "Pappoti bodhiṃ varabhūri medhasoti āgataṭṭhāne sabbaññutañāṇaṃ.",
  "anya-e0601n:346_9": "Patvāna bodhiṃ amataṃ asaṅkhatanti āgataṭṭhāne nibbānaṃ bodhīti vuccati.",
  "anya-e0601n:346_10": "Idha pana bodhirukkhoti adhippeto.",
  "anya-e0601n:346_11": "Ayaṃ pana tesaṃ vacanattho.",
  "anya-e0601n:346_12": "Bujjhati abujjhi bujjhissati cattāri ariyasaccāni sabbaṃ ñeyyadhammampi etthāti bodhi,",
  "anya-e0601n:346_13": "bodhirukkho.",
  "anya-e0601n:346_14": "Budhadhātu ṇi.",
  "anya-e0601n:346_15": "Bujjhati cattāri saccānīti bodhi, maggo.",
  "anya-e0601n:346_16": "Bujjhati sabbañeyyadhammanti bodhi,",
  "anya-e0601n:346_17": "sabbaññutañāṇaṃ.",
  "anya-e0601n:346_18": "Ariyena bujjhitabbanti bodhi,",
  "anya-e0601n:346_19": "nibbānaṃ labbhati.",
  "anya-e0601n:346_20": "Varo uttamo bodhirukkhoti varabodhi,",
  "anya-e0601n:346_21": "tassa mūlaṃ samīpaṃ varabodhimūlaṃ, tasmiṃ.",
  "anya-e0601n:347_0": "Sasenamāranti saha senāya pavattaṃ mārarājaṃ.",
  "anya-e0601n:347_1": "Tattha siyati bandhiyatīti senā.",
  "anya-e0601n:347_2": "Sidhātu bandhaneyu.",
  "anya-e0601n:347_3": "Tāya saha pavattatīti saseno, mārarājā.",
  "anya-e0601n:347_4": "Anatthe niyojento guṇamāraṇena satte māretīti māro.",
  "anya-e0601n:347_5": "Maradhātu ṇa.",
  "anya-e0601n:347_6": "Sattānaṃ kusalaṃ māreti vināsetīti vā māro.",
  "anya-e0601n:347_7": "Saseno ca so māro cāti sasenamāro, mārarājā. Taṃ.",
  "anya-e0601n:347_8": "Jinitvāti pade kammaṃ.",
  "anya-e0601n:347_9": "Upetapuñño yo sugatoti sambandho.",
  "anya-e0601n:347_10": "Sugatasaddassa attho heṭṭhā vuttoyeva.",
  "anya-e0601n:348_0": "Jinitvāti visākhapuṇṇamiyaṃ buddhadine anatthaṅgateyeva sūriye pāramīpuññatejena vijayitvāti attho.",
  "anya-e0601n:348_1": "Abojjhīti paṭivijjhi adhigami vā.",
  "anya-e0601n:348_2": "Bodhinti anuttaraṃ sammā sambodhiṃ,",
  "anya-e0601n:348_3": "arahattamaggasabbaññutañāṇanti attho.",
  "anya-e0601n:348_4": "Sabbaññuta ñāṇapadaṭṭhānañhi maggañāṇaṃ,",
  "anya-e0601n:348_5": "maggañāṇapadaṭṭhānañca sabbaññutañāṇaṃ bodhīti vuccati.",
  "anya-e0601n:348_6": "Taṃ bodhiṃ.",
  "anya-e0601n:349_0": "Aruṇodayamhīti aruṇaudayamhīti padacchedo.",
  "anya-e0601n:349_1": "Aruṇuggamanavelāyanti attho.",
  "anya-e0601n:349_2": "Tattha āsamantato ālokaṃ karonto unati gacchatīti aruṇo.",
  "anya-e0601n:349_3": "Āpubbaunadhātu gatimhi ṇa.",
  "anya-e0601n:349_4": "Ākārassa rasso.",
  "anya-e0601n:349_5": "Rakārāgamo. Nassa ṇo.",
  "anya-e0601n:349_6": "Sūriyassa udayato pubbe uggataraṃsi aruṇo nāmāti attho.",
  "anya-e0601n:349_7": "Vuttañhi dasakanipāta aṅguttarapāḷiyaṃ “sūriyassa bhikkhave udayato etaṃ pubbaṅgamaṃ etaṃ pubbanimittaṃ yadidaṃ aruṇuggaṃ,",
  "anya-e0601n:349_8": "evameva kho bhikkhave kusalānaṃ dhammānaṃ etaṃ pubbaṅgamaṃ etaṃ pubbanimittaṃ yadidaṃ sammādiṭṭhī”ti.",
  "anya-e0601n:349_9": "Yaṃ sandhāya vuttaṃ abhidhānappadīpikāyaṃ “sūrassodayato pubbu,",
  "anya-e0601n:349_10": "ṭṭhitaraṃsi siyāruṇo”ti.",
  "anya-e0601n:349_11": "Abhidhānappadīpikāṭīkāyaṃ pana “aruṇavaṇṇatāya arati gacchatīti aruṇo”ti vuttaṃ.",
  "anya-e0601n:349_12": "Udeti uggacchatīti udayo, sūriyo.",
  "anya-e0601n:349_13": "Udidhātu a.",
  "anya-e0601n:349_14": "Udayassa sūriyassa aruṇo uggataraṃsīti aruṇodayo.",
  "anya-e0601n:349_15": "Tassaṃ aruṇuggamanavelāyaṃ.",
  "anya-e0601n:349_16": "Bodhiṃ abojjhīti sambandho.",
  "anya-e0601n:350_0": "Bhagavā hi visākhapuṇṇamiyaṃ anatthaṅgateyeva sūriye mārabalaṃ vidhametvā cīvarūpari patamānehi bodhirukkhaṅkarehi",
  "anya-e0601n:350_1": "rattapavāḷapallavehi viya pūjayamāno rattiyā paṭhamayāme pubbenivāsaṃ anussaritvā majjhimayāme dibbacakkhuṃ",
  "anya-e0601n:350_2": "visodhetvā pacchimayāme paṭiccasamuppādaṃ anulomapaṭilomaṃ manasikaritvā ānāpānacatutthajjhānaṃ nibbattetvā",
  "anya-e0601n:350_3": "tadeva pādakaṃ katvā mahāvajirañāṇasaṅkhātaṃ vipassanaṃ vaḍḍhetvā maggapaṭipāṭiyā adhigatena catutthamaggañāṇena",
  "anya-e0601n:350_4": "sabbakilese khepetvā yadā aruṇo uggamissati,",
  "anya-e0601n:350_5": "tadā sabbaññutañāṇādisabba buddhaguṇe paṭivijjhi adhigamīti vuttaṃ hoti.",
  "anya-e0601n:351_0": "Mārajinanti pañcamārānaṃ vijitāviṃ.",
  "anya-e0601n:351_1": "Devaputta kilesābhi saṅkhārakhandhamaccusaṅkhāte pañcamāre jināti ajini jinissatīti mārajino, sugato.",
  "anya-e0601n:351_2": "Devaputtakilesābhisaṅkharasaṅkhataṃ mārattayaṃ jināti ajini,",
  "anya-e0601n:351_3": "khandhamaccusaṅkhataṃ māradvayaṃ avassaṃ jinissatīti attho.",
  "anya-e0601n:351_4": "Yadi evaṃ kasmā vijitāvinti vuttanti.",
  "anya-e0601n:351_5": "Aviraddhaṃ ekantena jiyamānattāti.",
  "anya-e0601n:351_6": "Abhaṅganti sasenamārassa bhañjituṃ viddhaṃsituṃ asamatthaṃ.",
  "anya-e0601n:351_7": "Yassa kassaci bhañjituṃ viddhaṃsituṃ asamatthaṃ vā.",
  "anya-e0601n:351_8": "Tatrāyaṃ vacanattho.",
  "anya-e0601n:351_9": "Mārena yena kenaci bhañjituṃ na sakkotīti abhaṅgo,",
  "anya-e0601n:351_10": "tena vā na bhañjiyati na viddhaṃsiyatīti abhaṅgo, sugato.",
  "anya-e0601n:351_11": "Napubba bhanjadhātu ta.",
  "anya-e0601n:351_12": "Tassa dhātvantena gakārādeso.",
  "anya-e0601n:351_13": "Atha vā bhanjati viddhaṃsatīti bhaṅgo, māro.",
  "anya-e0601n:351_14": "Yo koci vā.",
  "anya-e0601n:351_15": "Natthi bhaṅgo māro yo koci vā yassāti abhaṅgo, sugato.",
  "anya-e0601n:351_16": "Taṃ abhaṅgaṃ.",
  "anya-e0601n:351_17": "Tanti sugataṃ.",
  "anya-e0601n:351_18": "Mārajinaṃ abhaṅgaṃ taṃ sugataṃ ahaṃ namāmīti sambandho.",
  "anya-e0601n:352_0": "Imissaṃ pana gāthāyaṃ ekanipātajātakaṭṭhakathāyaṃ,",
  "anya-e0601n:352_1": "apadānaṭṭhakathāyañca āgatanayena buddhassa māravijayādiṃ sotujanānaṃ bahussutatthaṃ saṅkhepena veditabbaṃ.",
  "anya-e0601n:352_2": "Bodhi satto hi mahāsampattiṃ anubhavitvā hatthagataṃ cakkavattirajjaṃ kheḷapiṇḍaṃ viya anapekkho chaṭṭetvā",
  "anya-e0601n:352_3": "ekūnatiṃsavasse āsaḷhipuṇṇamāya uttarasaḷhanakkhattena yutte mahābhinikkhamaṃ nikkhamitvā anomanadītīre",
  "anya-e0601n:352_4": "ghaṭīkārabrahmunā dinnaṃ arahatta dhajabhūtaṃ aṭṭhaparikkhāraṃ paṭiggahetvā nivāsetvā samaṇapabbajjaṃ",
  "anya-e0601n:352_5": "katvā chabbassāni dukkarakārikaṃ caritvā nigrodharukkhamūle senanigame senakuṭumbikassa dhītarāya sujātāya",
  "anya-e0601n:352_6": "saha satasahassagghiyā suvaṇṇapātiyā dinnaṃ sabbaṃ appodakaṃ madhupāyāsaṃ ekaṭṭhitālapakkappamāṇaṃ ekūnapaññāsālopaṃ",
  "anya-e0601n:352_7": "paribhuñjitvā sāyanhasamaye devatāhi alaṅkatena maggena bodhirukkhābhimukho gacchante antaramagge sotthiyena",
  "anya-e0601n:352_8": "nāma tiṇahārakena dinnaṃ aṭṭhamuṭṭhikatiṇaṃ gahetvā bodhimaṇḍaṃ āruyha idaṃ ṭhānaṃ sabbabuddhānaṃ avijahitaṃ",
  "anya-e0601n:352_9": "acalaṭṭhānaṃ kilesabhañjanaṭṭhānanti ñatvā tāni tiṇāni agge gahetvā cālesi.",
  "anya-e0601n:352_10": "Tāvadeva cuddasahattho pallaṅko ahosi.",
  "anya-e0601n:352_11": "Tānipi tiṇāni tathārūpena saṇṭhānena santhariṃsu saṇṭhahiṃsu vā.",
  "anya-e0601n:352_12": "Yathārūpaṃ sukusalopi vicittakāro vā potthatāro vā ālikhitumpi samattho natthi.",
  "anya-e0601n:352_13": "Bodhi satto bodhikhandhaṃ piṭṭhito katvā puratthābhimukho daḷhamānaso hutvā –",
  "anya-e0601n:353_0": "“Kāmaṃ taco ca nhāru ca, aṭṭhi ca avasussatu;",
  "anya-e0601n:354_0": "Upasussatu nisesaṃ, sarīre maṃsalohita”nti.",
  "anya-e0601n:355_0": "Na tveva sammāsambodhiṃ apatvā imaṃ pallaṅkaṃ bhindissāmīti asanisatasannipātenapi abhejjarūpaṃ taṃ pallaṅkaṃ abhañjitvā nisīdi.",
  "anya-e0601n:355_1": "Tasmiṃ samaye māro devaputto siddhatthakumāro “mayhaṃ vasaṃ atikkamitukāmo,",
  "anya-e0601n:355_2": "na dāni assa atikkamituṃ dassāmī”ti mārabalassa santikaṃ gantvā etamatthaṃ ārocetvā māraghosanaṃ nāma ghosāpetvā mārabalaṃ ādāya nikkhami.",
  "anya-e0601n:355_3": "Sā mārasenā mārassa purato dvādasa yojanā honti.",
  "anya-e0601n:355_4": "Dakkhiṇato ca vāmato ca dvādasa yojanā.",
  "anya-e0601n:355_5": "Pacchato cakkavāḷapariyantaṃ katvā ṭhitā,",
  "anya-e0601n:355_6": "uddhaṃ navayojanubbedhā.",
  "anya-e0601n:355_7": "Yassā unnādantiyā unnādasaddo yojanasahassato paṭṭhāya pathavīundriyasaddo viya suyyati.",
  "anya-e0601n:355_8": "Atha māro devaputto diyaḍḍhayojanasatikaṃ girimekhalaṃ nāma hatthiṃ abhirūhitvā bāhusahassaṃ māpetvā nānāvudhāni aggahesi.",
  "anya-e0601n:355_9": "Avasesāyapi māraparisāya dve janā ekasadisaṃ āvudhaṃ na gaṇhiṃsu.",
  "anya-e0601n:355_10": "Nānappakāravaṇṇā nānappakāra mukhā hutvā mahāsattaṃ ajjhottharamānā āgamaṃsu.",
  "anya-e0601n:356_0": "Dasasahassacakkavāḷadevatā pana mahāsattassa thuti yo vadamānā aṭṭhaṃsu.",
  "anya-e0601n:356_1": "Sakko devarājā vijayuttarasaṅkhaṃ dhamamāno aṭṭhāsi.",
  "anya-e0601n:356_2": "So kira saṅkho vīsahatthasatiko hoti.",
  "anya-e0601n:356_3": "Sakiṃ vātaṃ gāhāpetvā dhamanto cattāro māse saddaṃ karitvā nissaddo hoti.",
  "anya-e0601n:356_4": "Mahākāḷanāga rājā atirekapadasatena vaṇṇaṃ vadanto aṭṭhāsi.",
  "anya-e0601n:356_5": "Mahābrahmā setacchattaṃ dhārayamāno aṭṭhāsi.",
  "anya-e0601n:356_6": "Māra bale pana bodhimaṇḍalaṃ upasaṅkamante tesaṃ ekopi ṭhātuṃ nāsakkhi.",
  "anya-e0601n:356_7": "Sammukha sammukhaṭṭhāneneva palāyiṃsu.",
  "anya-e0601n:356_8": "Kāḷo nāma nāgarājā pathaviṃ nimujjitvā pañcayojanasatikaṃ mantirakanāgabhavanaṃ gantvā ubhohi hatthehi mukhaṃ pidahitvā nipanno.",
  "anya-e0601n:356_9": "Sakko vijayuttarasaṅkhaṃ piṭṭhiyaṃ katvā cakkavāḷamukha vaṭṭiyaṃ aṭṭhāsi.",
  "anya-e0601n:356_10": "Mahābrahmā setacchattaṃ koṭiyaṃ gahetvā brahmalokameva agamāsi.",
  "anya-e0601n:356_11": "Ekadevatāpi ṭhātuṃ samattho nāma nāhosi.",
  "anya-e0601n:356_12": "Mahāpuriso ekakova nisīdi.",
  "anya-e0601n:356_13": "Māropi attano parisaṃ āha “tāta suddhodanaputtena siddhatthena sadiso añño puriso nāma natthi,",
  "anya-e0601n:356_14": "mayaṃ sammukhā yuddhaṃ dātuṃ na sakkhissāma,",
  "anya-e0601n:356_15": "pacchā bhāgena dassāmā”ti.",
  "anya-e0601n:356_16": "Mahāpurisopi tīṇi passāni oloketvā sabbadevatānaṃ palāyitattā suññāni addasa.",
  "anya-e0601n:356_17": "Puna uttarapassena mārabalaṃ ajjhottharamānaṃ disvā “ayaṃ ettako jano maṃ ekakaṃ sandhāya mahantaṃ vāyāmaṃ karoti,",
  "anya-e0601n:356_18": "imasmiṃ ṭhāne mayhaṃ mātā vā pitā vā bhātā vā añño koci ñātako vā natthi,",
  "anya-e0601n:356_19": "imā pana dasa pāramiyova mayhaṃ dīgharattaṃ puttaparijanasadisā,",
  "anya-e0601n:356_20": "tasmā mayā pāramiyova phalakaṃ katvā pāramisattheneva paharitvā ayaṃ balakāyo mayā viddhaṃsetuṃ vaṭṭatī”ti dasa pāramiyo āvajjamāno nisīdi.",
  "anya-e0601n:357_0": "Atha māro devaputto eteneva siddhatthaṃ palāpessāmīti vātamaṇḍalaṃ samuṭṭhāpesi.",
  "anya-e0601n:357_1": "Taṅkhaṇaññeyeva puratthimā dibhedā vātā samuṭṭhahitvā aḍḍhayojanaekayojana dviyojanatiyojanappamāṇāni",
  "anya-e0601n:357_2": "pabbatakūṭāni padāletvā vanagaccharukkhādīni uddhaṃ mūlāni katvā sāmantā gāmanigame cuṇṇavicuṇṇaṃ kātuṃ",
  "anya-e0601n:357_3": "samatthāpi mahāpurisassa puññatejena mahānubhāvena bodhisattaṃ patvā cīvarakaṇṇamattampi cāletuṃ nāsakkhiṃsu.",
  "anya-e0601n:357_4": "Tato udakena ajjhottharitvā māressāmāti mahāvassaṃ samuṭṭhāpesi.",
  "anya-e0601n:357_5": "Tassānubhāvena uparūpari satapaṭalasahassapaṭalādibhedā vaḷāhakā uṭṭhahitvā vassiṃsu.",
  "anya-e0601n:357_6": "Vuṭṭhidhārāvegena pathavī bhinnā ahosi.",
  "anya-e0601n:357_7": "Vanarukkhādīnaṃ uparibhāgena mahāmegho āgantvā mahā sattassa cīvare ussāvabinduggahaṇamattampi temetuṃ nāsakkhi.",
  "anya-e0601n:357_8": "Tato pāsāṇavassaṃ samuṭṭhāpesi.",
  "anya-e0601n:357_9": "Mahantāni pabbatakūṭāni dhūmāyantāni pajjalantāni ākāsenāgantvā bodhisattassa pādamūle dibbamālāguḷabhāvaṃ āpajjiṃsu.",
  "anya-e0601n:357_10": "Tato paharavassaṃ samuṭṭhāpesi.",
  "anya-e0601n:357_11": "Ekatodhārā ubhatodhārā asisattikhurappādayo dhūmāyantā pajjalantā ākāsenāgantvā bodhisattaṃ patvā dibbapupphāni ahesuṃ.",
  "anya-e0601n:357_12": "Tato aṅgāravassaṃ samuṭṭhāpesi.",
  "anya-e0601n:357_13": "Kiṃsukavaṇṇā aṅgārā ākāsenāgantvā bodhisattassa pādamūle dibba pupphāni hutvā vikiriṃsu.",
  "anya-e0601n:357_14": "Tato kukkuḷavassaṃ samuṭṭhāpesi.",
  "anya-e0601n:357_15": "Accuṇho aggivaṇṇo kukkuḷo ākāsenāgantvā bodhisattassa pādamūle dibbacandanacuṇṇaṃ hutvā nipatati.",
  "anya-e0601n:357_16": "Tato vāḷukavassaṃ samuṭṭhāpesi.",
  "anya-e0601n:357_17": "Atisukhumavāḷikā dhūmāyantā pajjalantā ākāsenāgantvā bodhisattassa pādamūle dibbapupphāni hutvā nipatiṃsu.",
  "anya-e0601n:357_18": "Tato kalalavassaṃ samuṭṭhāpesi.",
  "anya-e0601n:357_19": "Taṃ kalalavassaṃ dhūmāyantaṃ pajjalantaṃ ākāse nāgantvā bodhisattassa pādamūle dibbavilepanaṃ hutvā patati.",
  "anya-e0601n:357_20": "Tato iminā bhiṃsetvā siddhatthaṃ palāpessāmīti andhakāraṃ samuṭṭhāpesi.",
  "anya-e0601n:357_21": "Taṃ caturaṅgasamannāgataṃ andhakāraṃ viya mahātamaṃ hutvā bodhisattaṃ patvā sūriyappabhā vihataṃ viya antaradhāyati.",
  "anya-e0601n:358_0": "Evaṃ māro imāhi navahi vātavassapāsāṇapaharaaṅgāra kukkuḷavāḷuka kalalaandhakāravuṭṭhīhi bodhisattaṃ",
  "anya-e0601n:358_1": "palāpetuṃ asakkonto “kiṃ bhaṇe tiṭṭhatha imaṃ siddhatthakumāraṃ gaṇhatha hanatha palāpethā”ti parisaṃ",
  "anya-e0601n:358_2": "āṇāpetvā sayampi girimekhalassa hatthino khandhe nisinno cakkāvudhaṃ ādāya bodhisattaṃ upasaṅkamitvā",
  "anya-e0601n:358_3": "“siddhattha uṭṭhāhi etasmā pallaṅkā,",
  "anya-e0601n:358_4": "nāyaṃ tumhākaṃ pāpuṇāti,",
  "anya-e0601n:358_5": "mayhaṃeva pāpuṇātī”ti āha.",
  "anya-e0601n:358_6": "Mahāsatto tassa vacanaṃ sutvā avoca “māra neva tayā dasapāramiyo pūritā,",
  "anya-e0601n:358_7": "na upapāramiyo na paramattha pāramiyo nāpi pañcamahāpariccāgā pariccattā na ñātatthacariyā na lokatthacariyā na buddhatthacariyā pūritā,",
  "anya-e0601n:358_8": "sabbā tā mayāyeva pūritā,",
  "anya-e0601n:358_9": "tasmā nāyaṃ pallaṅko tuyhaṃ pāpuṇāti,",
  "anya-e0601n:358_10": "mayhameva pāpuṇātī”ti.",
  "anya-e0601n:358_11": "Māro kuddho kodhavegaṃ asahanto mahāpurisassa cakkāvudhaṃ vissajjesi.",
  "anya-e0601n:358_12": "Taṃ tassa dasapāramiyo āvajjantassa uparibhāge mālāvitānaṃ hutvā aṭṭhāsi.",
  "anya-e0601n:358_13": "Taṃ kira khuracakkāvudhaṃ aññadā tena kuddhena vissaṭṭhaṃ ekaghanapāsāṇa thambhe vaṃsakaḷīre viya chindantaṃ gacchati.",
  "anya-e0601n:358_14": "Idāni pana tasmiṃ mālāvitānaṃ hutvā ṭhite avasesā māraparisā idāni pallaṅkato vuṭṭhāya palāyissatīti mahantamahantāni selakūṭāni vissajjesuṃ.",
  "anya-e0601n:358_15": "Tānipi mahāpurisassa pāramiyo āvajjantassa mālāguḷabhāvaṃ āpajjitvā bhūmiyaṃ patiṃsu.",
  "anya-e0601n:359_0": "Devatā cakkavāḷamukhavaṭṭiyaṃ ṭhitā gīvaṃ pasāretvā sīsaṃ ukkhipitvā “naṭṭho vata bho siddhatthakumārassa rūpaggappatto attabhāvo,",
  "anya-e0601n:359_1": "kiṃ nu kho karissatī”ti olokenti.",
  "anya-e0601n:359_2": "Tato mahāpuriso pūritapāramīnaṃ bodhisattānaṃ abhi sambujjhanadivase pattapallaṅko mayhaṃva pāpuṇātīti",
  "anya-e0601n:359_3": "vatvā ṭhitaṃ māraṃ āha “māra tuyhaṃ dānassa dinnabhāve ko sakkhī”ti.",
  "anya-e0601n:359_4": "Māro “ettakā janā sakkhino”ti māra balābhimukhaṃ hatthaṃ pasāreti.",
  "anya-e0601n:359_5": "Tasmiṃ khaṇe māraparisāya “ahaṃ sakkhī ahaṃ sakkhī”ti pavattasaddo pathavīundriyasaddasadiso ahosi.",
  "anya-e0601n:359_6": "Atha kho māro mahāpurisaṃ āha “siddhattha tuyhaṃ dānassa dinnabhāve ko sakkhī”ti.",
  "anya-e0601n:359_7": "Mahāpuriso “tuyhaṃ tāva dānassa dinnabhāve sacetanā sakkhino.",
  "anya-e0601n:359_8": "Mayhaṃ pana imasmiṃ ṭhāne sacetano koci sakkhī nāma natthi.",
  "anya-e0601n:359_9": "Tiṭṭhatu tāva me avasesattabhāvesu dinnadānaṃ,",
  "anya-e0601n:359_10": "vessantarattabhāve pana ṭhatvā mayhaṃ sattasattaka mahādānassa dinnabhāve acetanāpi ghanamahāpathavī",
  "anya-e0601n:359_11": "sakkhī”ti cīvaragabbhantarato dakkhiṇahatthaṃ nīharitvā vessantarattabhāve mayhaṃ sattasattakamahādānassa",
  "anya-e0601n:359_12": "dinnabhāve tvaṃ sakkhi na sakkhīti mahāpathaviyābhimukhaṃ hatthaṃ pasāresi.",
  "anya-e0601n:359_13": "Mahā pathavī “ahaṃ te dānassa sakkhī”ti viravasahassena viravasatasahassena mārabalaṃ avattharamānā viya unnadi.",
  "anya-e0601n:360_0": "Tato mahāpurise dinnaṃ te siddhattha mahādānaṃ uttama dānanti vessantaradānaṃ sammasante diyaḍḍhayojanasatiko girimekhalo hatthī jāṇukehi patiṭṭhāsi.",
  "anya-e0601n:360_1": "Māraparisā disāvidisā palāyiṃsu.",
  "anya-e0601n:360_2": "Dve ekamaggena gatā nāma natthi.",
  "anya-e0601n:360_3": "Sīsābharaṇāni ceva vatthābharaṇāni ca pahāya sammukha sammukhaṭṭhāne disāvidisāhiyeva palāyiṃsu.",
  "anya-e0601n:360_4": "Tato devasaṅgho palāyamānaṃ mārabalaṃ disvā mārassa parājayo jāto.",
  "anya-e0601n:360_5": "Siddhatthakumārassa jayo.",
  "anya-e0601n:360_6": "Jayapūjaṃ karissāmāti nāgā nāgānaṃ,",
  "anya-e0601n:360_7": "supaṇṇā supaṇṇānaṃ,",
  "anya-e0601n:360_8": "devatā devatānaṃ,",
  "anya-e0601n:360_9": "brahmāno brahmānaṃ pesetvā gandhamālādi hatthā mahāpurisassa santikaṃ bodhipallaṅkaṃ āgamaṃsu.",
  "anya-e0601n:360_10": "Evaṃ gatesu ca panetesu –",
  "anya-e0601n:361_0": "“Jayo hi buddhassa sirīmato ayaṃ,",
  "anya-e0601n:362_0": "Mārassa ca pāpimato parājayo;",
  "anya-e0601n:363_0": "Ugghosisuṃ bodhimaṇḍe pamoditā,",
  "anya-e0601n:364_0": "Jayaṃ tadā nāgagaṇā mahesino.",
  "anya-e0601n:365_0": "Jayo hi buddhassa sirīmato ayaṃ,",
  "anya-e0601n:366_0": "Mārassa ca pāpimato parājayo;",
  "anya-e0601n:367_0": "Ugghosisuṃ bodhimaṇḍe pamoditā,",
  "anya-e0601n:368_0": "Jayaṃ tadā supaṇṇasaṅghā mahesino.",
  "anya-e0601n:369_0": "Jayo hi buddhassa sirīmato ayaṃ,",
  "anya-e0601n:370_0": "Mārassa ca pāpimato parājayo;",
  "anya-e0601n:371_0": "Ugghosisuṃ bodhimaṇḍe pamoditā,",
  "anya-e0601n:372_0": "Jayaṃ tadā devagaṇā mahesino.",
  "anya-e0601n:373_0": "Jayo hi buddhassa sirīmato ayaṃ,",
  "anya-e0601n:374_0": "Mārassa ca pāpimato parājayo;",
  "anya-e0601n:375_0": "Ugghosisuṃ bodhimaṇḍe pamoditā,",
  "anya-e0601n:376_0": "Jayaṃ tadā brahmagaṇāpi tādino”ti.",
  "anya-e0601n:377_0": "Avasesesu dasasu cakkavāḷasahassesu devatā mālāgandhavilepanehi ca pūjayamānā nānappakāra thutiyo ca vadamānā aṭṭhaṃsu.",
  "anya-e0601n:377_1": "Evaṃ anatthaṅgateyeva sūriye mahāpuriso mārabalaṃ vidhametvā cīvarūpari pata mānehi bodhirukkhaṅkurehi",
  "anya-e0601n:377_2": "rattapavāḷapallavehi viya pūjayamāno paṭhamayāme pubbenivāsañāṇaṃ anussaritvā majjhimayāme dibbacakkhuṃ",
  "anya-e0601n:377_3": "visodhetvā pacchimayāme paṭicca samuppāde ñāṇaṃ otāresi.",
  "anya-e0601n:377_4": "Athassa dvādasapadikaṃ paccayā kāraṃ vaṭṭavivaṭṭavasena anulomato paṭilomato sammasantassa dasasahassilokadhātu",
  "anya-e0601n:377_5": "udakapariyantaṃ katvā dvādasakkhattuṃ sampakampi.",
  "anya-e0601n:377_6": "Mahāpurisena pana dasasahassi lokadhātuṃ unnādetvā aruṇuggamanavelāyaṃ sabbaññuta ñāṇaṃ paṭivijjhīti vuttaṃ hoti.",
  "anya-e0601n:377_7": "Idha pana vuttāvasesaṃ tāsu ca oloketvā gahetabbanti.",
  "anya-e0601n:378_0": "Ayaṃ panettha saṅkhepayojanā.",
  "anya-e0601n:378_1": "Upetapuñño sampanna dānādipāramīpuññavā dānādipāramīpuññena sampanno vā,",
  "anya-e0601n:378_2": "yo sugato varabodhimūle uttamassa bodhirukkhassa samīpe,",
  "anya-e0601n:378_3": "sasenamāraṃ senāya saha pavattaṃ mārarājaṃ,",
  "anya-e0601n:378_4": "jinitvā pāramīpuññatejena vijayitvā,",
  "anya-e0601n:378_5": "aruṇodayamhi visākhapuṇṇamiyaṃ aruṇuggamanavelāyaṃ,",
  "anya-e0601n:378_6": "bodhiṃ arahattamaggañāṇa sabbaññutañāṇasaṅkhātaṃ bodhiṃ,",
  "anya-e0601n:378_7": "abojjhi paṭivijjhi adhigami vā,",
  "anya-e0601n:378_8": "mārajinaṃ pañcamārānaṃ vijitāviṃ,",
  "anya-e0601n:378_9": "abhaṅgaṃ sasenamāro yo koci vā bhindituṃ asamatthaṃ taṃ sugataṃ ahaṃ namāmīti.",
  "anya-e0601n:379_0": "Chaṭṭhamavandanagāthāvaṇṇanā samattā.",
  "anya-e0601n:380_0": "7.",
  "anya-e0601n:381_0": "Rāgādi chedāmalañāṇakhaggaṃ,",
  "anya-e0601n:382_0": "Satīsamaññāphalakābhigāhaṃ;",
  "anya-e0601n:383_0": "Sīloghalaṅkāravibhūsitaṃ taṃ,",
  "anya-e0601n:384_0": "Namāmibhiññāvaramiddhupetaṃ.",
  "anya-e0601n:385_0": "7.",
  "anya-e0601n:385_1": "Evaṃ chaṭṭhamagāthāya sugataṃ vanditvā idāni arahatta maggañāṇādīhi catūhi guṇehi thomitvā vanditukāmo rāgādityādigāthamāha.",
  "anya-e0601n:385_2": "Ayaṃ pana indavajira upendavajira gāthādvayassa lakkhaṇassa missakattā ekādasakkharehi lakkhitā upajātigāthāti daṭṭhabbā.",
  "anya-e0601n:385_3": "Vuttañhi vuttodaye “anantarodīritalakkhaṇā ce,",
  "anya-e0601n:385_4": "pādāvimissā upajātiyo tā”ti.",
  "anya-e0601n:385_5": "Tassattho.",
  "anya-e0601n:385_6": "Yassā vuttiyā anantaro dīritalakkhaṇā anantare udīritaṃ vuttaṃ indavajiropenda vajiragāthānaṃ lakkhaṇavantā pādā vimissā saṃsaṭṭhā ce bhavanti,",
  "anya-e0601n:385_7": "tā vuttiyo upajātiyo nāmāti.",
  "anya-e0601n:386_0": "Tattha rāgādichedāmala ñāṇakhagganti ettha rāgaādicheda amalañāṇakhaggantipadacchedo.",
  "anya-e0601n:386_1": "Rāgādikilesaṃ chindantaṃ malavira hitaṃ arahattamaggañāṇasaṅkhātaṃ asivantanti attho.",
  "anya-e0601n:386_2": "Tatrāyaṃ vacanattho.",
  "anya-e0601n:386_3": "Rūpādīsu rañjatīti rāgo.",
  "anya-e0601n:386_4": "Ranjadhātu rāge ṇa.",
  "anya-e0601n:386_5": "Rāgo ādi yesanteti rāgādayo, kilesā.",
  "anya-e0601n:386_6": "Te chindatīti rāgādichedaṃ,",
  "anya-e0601n:386_7": "arahattamaggañāṇaṃ.",
  "anya-e0601n:386_8": "Apāyaṃ malati dhāretīti malaṃ, rāgādi.",
  "anya-e0601n:386_9": "Atha vā malati saṃkilissati etenāti malaṃ.",
  "anya-e0601n:386_10": "Maladhātu saṃkilesane a.",
  "anya-e0601n:386_11": "Malato virahitaṃ amalaṃ, ñāṇaṃ.",
  "anya-e0601n:386_12": "Cattāri saccāni jānāti paṭivijjhatīti ñāṇaṃ,",
  "anya-e0601n:386_13": "arahattamaggañāṇaṃ.",
  "anya-e0601n:386_14": "Rāgādichedañca amalañca taṃ ñāṇañcāti rāgādichedāmalañāṇaṃ.",
  "anya-e0601n:386_15": "Rukkhādiṃ khaggati chindati etenāti vā khaggaṃ,",
  "anya-e0601n:386_16": "pakatiasi.",
  "anya-e0601n:386_17": "Khaggaṃ viyāti khaggaṃ, ñāṇaṃ.",
  "anya-e0601n:386_18": "Rāgādichedāmalañāṇasaṅkhataṃ khaggaṃ yassa soti rāgādichedāmalañāṇakhaggo, buddho.",
  "anya-e0601n:386_19": "Rāgādikilesaṃ chindantena malavira hitena aggamaggañāṇasaṅkhatena asinā samannāgatoti attho. Taṃ.",
  "anya-e0601n:387_0": "Satīsamaññā phalakābhigāhanti ettha satisamaññāphalaka abhigāhantipadacchedo.",
  "anya-e0601n:387_1": "Sammāsatināmikaṃ phalakaṃ daḷhagāha kanti attho.",
  "anya-e0601n:387_2": "Tatrāyaṃ vacanattho.",
  "anya-e0601n:387_3": "Saraṇaṃ sati,",
  "anya-e0601n:387_4": "sarati sampayuttadhammā etāyāti,",
  "anya-e0601n:387_5": "saratīti vā sati.",
  "anya-e0601n:387_6": "Saradhātuti.",
  "anya-e0601n:387_7": "Atha vā pamādaṃ sarati hiṃsatīti sati,",
  "anya-e0601n:387_8": "sammāsati.",
  "anya-e0601n:387_9": "Saradhātu hiṃsāyaṃti.",
  "anya-e0601n:387_10": "Sammā ājānāti etāyāti samaññā,",
  "anya-e0601n:387_11": "satiiti samaññā satisamaññā,",
  "anya-e0601n:387_12": "asiādisatthaṃ phalati nivāretīti phalakaṃ, kheṭakaṃ.",
  "anya-e0601n:387_13": "Phaladhātu nivāraṇe ṇvu.",
  "anya-e0601n:387_14": "Satisamaññaṃ phalakaṃ abhidaḷhaṃ gaṇhatīti satisamaññāphala kābhigāho,",
  "anya-e0601n:387_15": "buddho labbhati.",
  "anya-e0601n:387_16": "Yathā hi senāya phalakaṃ asiādisatthaṃ rakkhati,",
  "anya-e0601n:387_17": "evaṃ satisaṃvaro cakkhādi dvāresu rūpādiārammaṇaṃ pavisituṃ adatvā rakkhati.",
  "anya-e0601n:387_18": "Tasmā bhagavā satidhammo sabbākusalānaṃ rakkhakattā sabbakusala dhammānaṃ upakārattā sabbatthānaṃ sādhakattā",
  "anya-e0601n:387_19": "ca satiphalakaṃ daḷhaṃ gaṇhatīti vuttaṃ hoti.",
  "anya-e0601n:387_20": "Vuttañhi “ye keci kusalā dhammā,",
  "anya-e0601n:387_21": "sabbe te appamādamūlakā appamādasamosaraṇā,",
  "anya-e0601n:387_22": "appamādo tesaṃ dhammānaṃ aggamakkhāyatī”ti ca.",
  "anya-e0601n:387_23": "“Satiṃ khvāhaṃ bhikkhave sabbatthikaṃ vadāmī”ti ca.",
  "anya-e0601n:388_0": "Sīloghalaṅkāravibhūsitanti sīlaoghaalaṅkāra vibhū sitanti padacchedo.",
  "anya-e0601n:388_1": "Visuddhasīlānaṃ samūhasaṅkhātena alaṅkārena vibhūsitanti attho.",
  "anya-e0601n:388_2": "Tattha sīlanti lokuttara sīlaṃ.",
  "anya-e0601n:388_3": "Tassa attho heṭṭhā vuttoyeva.",
  "anya-e0601n:388_4": "Taṃ pana cetanā sīlaṃ,",
  "anya-e0601n:388_5": "cetasikaṃ sīlaṃ,",
  "anya-e0601n:388_6": "saṃvaro sīlaṃ,",
  "anya-e0601n:388_7": "avītikkamo sīlañcāti catubbidhaṃ hoti.",
  "anya-e0601n:388_8": "Tattha cetanā sīlaṃ nāma pāṇātipātā dīhi vā viramantassa vattapaṭipattiṃ vā pūrentassa cetanā.",
  "anya-e0601n:388_9": "Cetasikasīlaṃ nāma pāṇātipātādīhi viramantassa virati.",
  "anya-e0601n:388_10": "Saṃvaro sīlanti ettha saṃvaro pātimokkhasaṃvaro,",
  "anya-e0601n:388_11": "sati saṃvaro,",
  "anya-e0601n:388_12": "ñāṇasaṃvaro,",
  "anya-e0601n:388_13": "khantisaṃvaro,",
  "anya-e0601n:388_14": "vīriyasaṃvaro cāti pañcavidho hoti,",
  "anya-e0601n:388_15": "sabbametaṃ saṃvaro sīlaṃ nāma.",
  "anya-e0601n:388_16": "Avītikkamo sīlaṃ nāma samādinnasīlassa kāyikavācasiko anatikkamoti.",
  "anya-e0601n:388_17": "Vuttañhetaṃ paṭisambhidāyaṃ “kiṃsīlanticetanā sīlaṃ,",
  "anya-e0601n:388_18": "cetasikaṃ sīlaṃ,",
  "anya-e0601n:388_19": "saṃvaro sīlaṃ,",
  "anya-e0601n:388_20": "avītikkamo sīla”nti.",
  "anya-e0601n:388_21": "Idha pana avītikkamo sīlaṃ nādhippetaṃ. Kasmā.",
  "anya-e0601n:388_22": "Bhagavato samādinnasikkhāpadassa abhāvato.",
  "anya-e0601n:388_23": "Buddhānañhi sikkhāpadaṃ nāma natthīti.",
  "anya-e0601n:388_24": "Oghoti samūho.",
  "anya-e0601n:388_25": "Oghasaddo hi samūhavācako.",
  "anya-e0601n:388_26": "Tena vuttaṃ abhidhānappadīpikāyaṃ –",
  "anya-e0601n:389_0": "“Samūho gaṇasaṅghātā, samudāyo ca sañcayo;",
  "anya-e0601n:390_0": "Sandoho nivaho ogho, visaro nikaro cayo”tyādi.",
  "anya-e0601n:391_0": "Avahanati gacchati pavattati avayavaṃ etthāti ogho, samūho.",
  "anya-e0601n:391_1": "Avapubbahanadhātu gatimhi ṇo. Avassa o,",
  "anya-e0601n:391_2": "hanassa gho.",
  "anya-e0601n:391_3": "Abhidhānappadīpikāṭīkāyaṃ pana “avayavaṃ katvā byāpiyati gacchatīti ogho”ti vuttaṃ.",
  "anya-e0601n:391_4": "Sīlānaṃ ogho samūho sīlogho.",
  "anya-e0601n:391_5": "Alaṅkāroti piḷandhano.",
  "anya-e0601n:391_6": "Alaṃ vibhusaṃ taṃ samaṅgīpuggalaṃ karoti anenāti alaṅkāro, sīlaṃ.",
  "anya-e0601n:391_7": "Alaṃsaddūpapadakaradhātu ṇo.",
  "anya-e0601n:391_8": "Sīlogho eva alaṅkāro sīloghālaṅkāro,",
  "anya-e0601n:391_9": "tena vibhū siyatīti sīloghalaṅkāravibhūsito, buddho.",
  "anya-e0601n:391_10": "Tena pana aññehi asādhāraṇena lokuttarasīlālaṅkārena vibhūsito.",
  "anya-e0601n:391_11": "Na cīvarādinālaṅkārenāti attho.",
  "anya-e0601n:391_12": "Sīlālaṅkārena hi sadiso alaṅkāro nāma natthi.",
  "anya-e0601n:391_13": "Taṃ sīloghalaṅkāravibhūsitaṃ.",
  "anya-e0601n:392_0": "Namāmibhiññāvaramiddhupetanti ettha namāmi abhiññāvaraṃ iddhi upetanti padacchedo.",
  "anya-e0601n:392_1": "Tattha namāmīti vandāmi.",
  "anya-e0601n:392_2": "Abhiññāvaramiddhupetanti abhiññāsaṅkhātāya uttamāya iddhiyā samannāgatanti attho.",
  "anya-e0601n:392_3": "Abhivisesena jānātīti abhiññā,",
  "anya-e0601n:392_4": "chabbidhaṃ ñāṇaṃ.",
  "anya-e0601n:392_5": "Tañhi iddhividhadibbasota paracitta vijānana pubbenivāsānussati cutūpapāta āsavakkhaya ñāṇavasena chabbidhaṃ hoti.",
  "anya-e0601n:392_6": "Tattha iddhividhañāṇanti ekopi hutvā bahudhā hotītiādinayappavatte iddhividhe jānana ñāṇaṃ.",
  "anya-e0601n:392_7": "Dibbasotañāṇanti dūrasantikādibhedasaddārammaṇāya dibbasotadhātuyā jānanañāṇaṃ.",
  "anya-e0601n:392_8": "Paracittavijānanañāṇanti parasattānaṃ cittaparicchedassa vijānanañāṇaṃ.",
  "anya-e0601n:392_9": "Pubbenivāsā nussatiñāṇanti attasantāne vutthavasena ceva gocara nivāsavasena ca pubbe atītabhavesu khandhādīnaṃ anussaraṇa satiyā sampayuttaṃ ñāṇaṃ.",
  "anya-e0601n:392_10": "Cutūpapātañāṇanti sattānaṃ cutiyañca upapāte ca jānanañāṇaṃ.",
  "anya-e0601n:392_11": "Ettha ca aṭṭhakathāsu cutūpapātañāṇaṭṭhāne tassa sādhakattā dibbacakkhuñāṇanti vuttaṃ.",
  "anya-e0601n:392_12": "Āsavakkhayañāṇanti saccaparicchedassa jānanaṃ arahatta maggañāṇanti.",
  "anya-e0601n:392_13": "Varanti uttamaṃ.",
  "anya-e0601n:392_14": "Iddhīti ijjhanaṃ samijjhanaṃ.",
  "anya-e0601n:392_15": "Ijjhati samijjhatīti vā iddhi.",
  "anya-e0601n:392_16": "Idhadhātuti.",
  "anya-e0601n:392_17": "Abhiññāsaṅkhātāya varāya iddhiyā upeto samupeto samannāgatoti abhiññāvaramiddhupeto, buddho.",
  "anya-e0601n:392_18": "Taṃ abhiññāvaramiddhupetaṃ.",
  "anya-e0601n:392_19": "Taṃ buddhaṃ ahaṃ namāmīti sambandho.",
  "anya-e0601n:393_0": "Ayaṃ panettha saṅkhepayojanā.",
  "anya-e0601n:393_1": "Rāgādichedāmalañāṇa khaggaṃ rāgādikilesaṃ chindantaṃ malavirahitaṃ arahattamaggañāṇa saṅkhātaṃ asivantaṃ,",
  "anya-e0601n:393_2": "satīsamaññāphalakābhigāhaṃ sammā satināmikaṃ phalakaṃ daḷhagahaṇaṃ,",
  "anya-e0601n:393_3": "sīloghalaṅkāravibhūsitaṃ sīlānaṃ samūhasaṅkhātena alaṅkārena vibhūsitaṃ,",
  "anya-e0601n:393_4": "abhiññā varamiddhupetaṃ abhiññāsaṅkhātāya varāya uttamāya iddhiyā upetaṃ samupetaṃ samannāgataṃ taṃ buddhaṃ ahaṃ namāmīti.",
  "anya-e0601n:394_0": "Sattamavandanagāthāvaṇṇanā samattā.",
  "anya-e0601n:395_0": "8.",
  "anya-e0601n:396_0": "Dayālayaṃ sabbadhi dukkaraṃ karaṃ,",
  "anya-e0601n:397_0": "Bhavaṇṇavātikkamamaggataṃ gataṃ;",
  "anya-e0601n:398_0": "Tilokanāthaṃ susamāhitaṃ hitaṃ,",
  "anya-e0601n:399_0": "Samantacakkhuṃ paṇamāmi taṃmitaṃ.",
  "anya-e0601n:400_0": "8.",
  "anya-e0601n:400_1": "Evaṃ sattamagāthāya buddhaṃ vanditvā idāni mahākaruṇā dīhi navahi guṇehi thomitvā vanditukāmo dayālayantyādigāthamāha.",
  "anya-e0601n:400_2": "Ayaṃ pana ja ta ja ragaṇehi yuttattā dvādasakkharehi lakkhitā catupādantayamakā vaṃsaṭṭhagāthāti daṭṭhabbā.",
  "anya-e0601n:400_3": "Vuttañhi vuttodaye “vadanti vaṃsaṭṭhamidaṃ jatā jarā”ti.",
  "anya-e0601n:400_4": "Tassattho,",
  "anya-e0601n:400_5": "yassaṃ paṭipādaṃ jatā jatagaṇā ca jarā jaragaṇā ca ce bhavanti,",
  "anya-e0601n:400_6": "idaṃ vuttaṃ vaṃsaṭṭhaṃ vaṃsaṭṭhagāthā nāmāti munayo isayo vadantīti.",
  "anya-e0601n:401_0": "Tattha dayālayanti mahākaruṇāya ca,",
  "anya-e0601n:401_1": "mettāya ca ādhāraṃ.",
  "anya-e0601n:401_2": "Dayāsaddo hi karuṇāya ca,",
  "anya-e0601n:401_3": "mettāya ca vattati.",
  "anya-e0601n:401_4": "Adayāpannoti ettha hi karuṇāya vattati.",
  "anya-e0601n:401_5": "Nikkaruṇikataṃ āpannoti attho.",
  "anya-e0601n:401_6": "Dayāpannoti ettha mettāya mettacittataṃ āpannoti attho.",
  "anya-e0601n:401_7": "Idha pana tadubhayampi vaṭṭati.",
  "anya-e0601n:401_8": "Tasmā dayā ca dayā ca dayāti saddasarūpekaseso kātabbo.",
  "anya-e0601n:401_9": "Vacanattho panettha evaṃ veditabbo.",
  "anya-e0601n:401_10": "Dayati hiṃsati kāruṇikanti dayā,",
  "anya-e0601n:401_11": "mahākaruṇā.",
  "anya-e0601n:401_12": "Dayadhātu hiṃsāyaṃ a.",
  "anya-e0601n:401_13": "Yā karuṇā yāva yathādhippetaṃ parassa hitanipphattiṃ na pāpuṇāti,",
  "anya-e0601n:401_14": "tāva kāruṇikaṃ hiṃsatīti attho.",
  "anya-e0601n:401_15": "Dayati hiṃsati apaneti paradukkhanti vā dayā.",
  "anya-e0601n:401_16": "Atha vā dayati attano sukhampi pahāya khedaṃ gaṇhāti sajjano etāyāti dayā,",
  "anya-e0601n:401_17": "dayati anuggaṇhāti pāpajanampi etāyāti vā dayā,",
  "anya-e0601n:401_18": "dayanti gaṇhanti bodhisattā sammāsambodhiṃ etāyāti vā dayā,",
  "anya-e0601n:401_19": "bodhisattā buddhabhāvāya abhinīhārakaraṇa kāle hatthagatampi aggaphalaṃ chaṭṭetvā mahākaruṇāya saṃsārasāgarato",
  "anya-e0601n:401_20": "satte samuddharitukāmā anassāsa karaṃ mahantaṃ saṃsāradukkhañca pacchimabhave saha amata dhātupaṭilābhena",
  "anya-e0601n:401_21": "anekaguṇasamalaṅkataṃ sabbaññutañāṇañca gaṇhantīti attho.",
  "anya-e0601n:401_22": "Dayati dadāti sattānaṃ abhayaṃ etāyāti dayā, mettā.",
  "anya-e0601n:401_23": "Dayadhātu dāne a.",
  "anya-e0601n:401_24": "Dayati gacchati vibhāgaṃ akatvā sattesu samaṃ pavattatīti dayā.",
  "anya-e0601n:401_25": "Yathā udakaṃ sabbasattesu sītena samaṃ pharati rajomalañca pavāheti,",
  "anya-e0601n:401_26": "evaṃ mettā pāpakalyāṇajanesu vibhāgaṃ akatvā samaṃ pavattatīti attho.",
  "anya-e0601n:402_0": "Aparo nayo.",
  "anya-e0601n:402_1": "Dayanti anurakkhanti satte etāya,",
  "anya-e0601n:402_2": "sayaṃ vā anuddayati anuddayamattameva vā etanti dayā,",
  "anya-e0601n:402_3": "karuṇāmettā labbhanti.",
  "anya-e0601n:402_4": "Tāya ālayati patiṭṭhati etthāti dayālayo, buddho.",
  "anya-e0601n:402_5": "Bhagavā hi devadattādīsu virodhi sattesu ca avirodhisattesu orase rāhule ca samaṃ niccaṃ hitajjhāsayatāya mahākaruṇāya mettāya ca ṭhito,",
  "anya-e0601n:402_6": "tasmā dayālayanti thometīti vuttaṃ hoti.",
  "anya-e0601n:402_7": "Vuttañhetaṃ apadānapāḷiyaṃ –",
  "anya-e0601n:403_0": "“Vadhake devadatte ca, core aṅgulimālake;",
  "anya-e0601n:404_0": "Dhanapāle rāhule ca, samacitto mahāmunī”ti.",
  "anya-e0601n:405_0": "Sabbadhīti sabbasmiṃ attabhāve.",
  "anya-e0601n:405_1": "Buddhabhāvāya abhinīhārato paṭṭhāya sabbattabhāvesūti attho.",
  "anya-e0601n:405_2": "Dukkaranti dukkhena karitabbaṃ pañcamahāpariccāgādikammaṃ dukkhena karitabbanti dukkaraṃ,",
  "anya-e0601n:405_3": "pañcamahāpariccāgādikammaṃ labbhati.",
  "anya-e0601n:405_4": "Ettha ca pañcamahā pariccāgoti dhanapariccāgo,",
  "anya-e0601n:405_5": "aṅgapariccāgo,",
  "anya-e0601n:405_6": "puttapariccāgo,",
  "anya-e0601n:405_7": "bhariyapariccāgo,",
  "anya-e0601n:405_8": "jīvitapariccāgo cāti pañcavidho hoti.",
  "anya-e0601n:405_9": "Tattha hatthiassa dāsidāsādi saviññāṇakassa dhanassa vā muttāmaṇirajatādi aviññāṇakassa dhanassa vā pariccāgo dhanapariccāgo nāma.",
  "anya-e0601n:405_10": "Hatthapādacakkhukaṇṇanāsādisarīrāva yavassa pariccāgo aṅgapariccāgo nāma.",
  "anya-e0601n:405_11": "Puttassa ca dhītuyā ca pariccāgo puttapariccāgo nāma.",
  "anya-e0601n:405_12": "Bhariyāya pariccāgo bhariyapariccāgo nāma.",
  "anya-e0601n:405_13": "Jīvitindriyapaṭibaddhassa sarīrassa pariccāgo jīvitapariccāgo nāma.",
  "anya-e0601n:405_14": "Kiñcāpi pana dhanapariccāgā dayo dānapāramiyaṃyeva antogadhā,",
  "anya-e0601n:405_15": "tathāpi pariccāga visesabhāvadassanatthañceva sudukkarabhāvadassanatthañca mahāpariccāgavasena visuṃ katanti adhippāyo.",
  "anya-e0601n:405_16": "Mahāpadānasuttaṭīkāyaṃ pana “aṅgapariccāgo,",
  "anya-e0601n:405_17": "nayanapariccāgo,",
  "anya-e0601n:405_18": "attapariccāgo,",
  "anya-e0601n:405_19": "rajjapariccāgo,",
  "anya-e0601n:405_20": "puttadārapariccāgoti ime pañca mahāpariccāgā.",
  "anya-e0601n:405_21": "Tatthapi kāmaṃ aṅgapariccāgādayopi dānapāramīyeva.",
  "anya-e0601n:405_22": "Tathāpi pariccāgavisesabhāvadassanatthañceva sudukkarabhāvadassanatthañca mahāpariccāgānaṃ visuṃ gahaṇaṃ.",
  "anya-e0601n:405_23": "Tatoyeva ca aṅgapariccāgatopi visuṃ nayanapariccāgaggahaṇaṃ.",
  "anya-e0601n:405_24": "Pariccāgabhāvasāmaññepi rajjapariccāga puttadārapariccāgaggahaṇaṃ kata”nti vuttaṃ.",
  "anya-e0601n:405_25": "Taṃ dukkaraṃ.",
  "anya-e0601n:405_26": "Idaṃ pana karanti etassa kammapadaṃ.",
  "anya-e0601n:405_27": "Karanti karontaṃ,",
  "anya-e0601n:405_28": "karotīti karo, buddho. Taṃ.",
  "anya-e0601n:406_0": "Bhavaṇṇavātikkamamaggatanti ettha bhavaaṇṇavaatikkamaṃ aggatanti padacchedo.",
  "anya-e0601n:406_1": "Bhavaṇṇavātikkamanti kāmarūpaarūpabhavasaṅkhatā aṇṇavā samuddato atikkantaṃ.",
  "anya-e0601n:406_2": "Bhavanti sattā etthāti bhavo.",
  "anya-e0601n:406_3": "Aṇṇo vuccati udakaṃ.",
  "anya-e0601n:406_4": "Taṃ etasmiṃ atthīti aṇṇavā, samuddo.",
  "anya-e0601n:406_5": "Bhavasaṅkhāto aṇṇavoti bhavaṇṇavā,",
  "anya-e0601n:406_6": "mahāsamuddo.",
  "anya-e0601n:406_7": "Bahūhi ūmivegādīhi bhayehi okiṇṇo viya tividhopi bhavo bahūhi jātijarāmaraṇādīhi dukkhabhayehi okiṇṇo hoti,",
  "anya-e0601n:406_8": "tasmā bhavaṇṇavāti vuccati.",
  "anya-e0601n:406_9": "Taṃ atikkamittha uttaritthāti bhavaṇṇavātikkamo, buddho.",
  "anya-e0601n:406_10": "Tassa hi gambhīre mahāudakakkhandhe mahāsamudde udakaṃ abbocchinnaṃ pavattati sandatiiva tibhavasaṅkhate",
  "anya-e0601n:406_11": "saṃsāre paṭisandhicutiyo abbocchinnaṃ nibbattakānaṃ diyaḍḍhasahassakilesānaṃ bodhimaṇḍe arahattamaggañāṇena",
  "anya-e0601n:406_12": "asesaṃ viddhaṃsitattā tīsu bhavesu punabbhavo natthi.",
  "anya-e0601n:406_13": "Tasmā buddhaṃ bhavaṇṇavātikkamanti abhitthavituṃ arahatīti vuttaṃ hoti.",
  "anya-e0601n:406_14": "Taṃ bhavaṇṇavātikkamaṃ.",
  "anya-e0601n:407_0": "Aggatanti sabbasattānaṃ seṭṭhabhāvaṃ.",
  "anya-e0601n:407_1": "Ayaṃ panettha aggasaddo ādikoṭikoṭṭhāsaseṭṭhesu dissati.",
  "anya-e0601n:407_2": "Tathā hesa ajjatagge pāṇupetaṃ saraṇaṃ gatantiādīsu ādimhi dissati.",
  "anya-e0601n:407_3": "Teneva aṅgulaggena taṃ aṅgulaggaṃ parāmaseyyātiādīsu koṭiyaṃ.",
  "anya-e0601n:407_4": "Anujānāmi bhikkhave vihāraggena vā pariveṇaggena vā bhājetuntiādīsu koṭṭhāse.",
  "anya-e0601n:407_5": "Aggo hamasmi lokassātiādīsu seṭṭhe.",
  "anya-e0601n:407_6": "Svāyamidhapi soyeva daṭṭhabbo.",
  "anya-e0601n:407_7": "Devamanussānaṃ seṭṭhabhāvaṃ ajati gacchatīti aggo, buddho.",
  "anya-e0601n:407_8": "Asadisaṭṭhena guṇavisiṭṭhaṭṭhena asamasamaṭṭhena ca aggo seṭṭho nāmāti attho.",
  "anya-e0601n:407_9": "Atha vā dullabhapātu bhāvato acchariyamanussabhāvato bahujanahitasukhāvahato adutiyaasahāyādibhāvato ca bhagavā loke aggo seṭṭho nāmāti attho.",
  "anya-e0601n:407_10": "Vuttañhi aṅguttarapāḷiyaṃ “yāvatā bhikkhave sattā apadā vā dvipadā vā catuppadā vā bahuppadā vā,",
  "anya-e0601n:407_11": "tathāgato tesaṃ aggamakkhāyatī”ti.",
  "anya-e0601n:407_12": "Aggassa bhāvo aggataṃ.",
  "anya-e0601n:407_13": "Taṃ pana gatantietassa kammapadaṃ.",
  "anya-e0601n:407_14": "Gatanti pattaṃ,",
  "anya-e0601n:407_15": "pāpuṇantanti attho.",
  "anya-e0601n:408_0": "Tilokanāthanti kāmarūpaarūpasaṅkhatānaṃ tiṇṇaṃ lokānaṃ paṭisaraṇaṃ.",
  "anya-e0601n:408_1": "Ettha ca lokasaddassa attho heṭṭhā vuttoyeva.",
  "anya-e0601n:408_2": "Tayo lokā tilokā.",
  "anya-e0601n:408_3": "Nāthasaddo pana nipphannānipphannavasena duvidho hoti.",
  "anya-e0601n:408_4": "Tattha anipphannanāthasaddo paṭisaraṇattho hoti saṅketavasena.",
  "anya-e0601n:408_5": "Tathā hi vuttaṃ aṭṭhakathāyaṃ “saṅketavacanaṃ saccaṃ,",
  "anya-e0601n:408_6": "lokasammutikāraṇa”nti.",
  "anya-e0601n:408_7": "Tilokānaṃ nātho paṭisaraṇoti tilokanātho, buddho.",
  "anya-e0601n:408_8": "Sabbānatthaparihāra pubbaṅgamāya niravasesahitasukhavidhānatapparāyaniratisayāya payogasampattiyā ca",
  "anya-e0601n:408_9": "sadevamanussāya pajāya accantupakāritāya aparimitanirupamappabhāvaguṇavisesasamaṅgitāya ca sabbasattuttamo",
  "anya-e0601n:408_10": "bhagavā aparimāṇāsu lokadhātūsu aparimāṇānaṃ sattānaṃ ekapaṭisaraṇo nāmāti attho.",
  "anya-e0601n:409_0": "Nipphannanāthasaddo pana yācane, upatāpe, issariye,",
  "anya-e0601n:409_1": "āsīse cāti catūsvatthesu vattati.",
  "anya-e0601n:409_2": "Tattha yācane nāthati yācatīti nātho, buddho.",
  "anya-e0601n:409_3": "Nāthadhātu a.",
  "anya-e0601n:409_4": "So pana veneyyasatte attano hitakaraṇe yācitvāpi niyojetīti attho.",
  "anya-e0601n:409_5": "Atha vā bhagavā sādhu bhikkhave bhikkhu kālena kālaṃ attasampattiṃ paccavekkheyyātiādinā sattānaṃ taṃ",
  "anya-e0601n:409_6": "taṃ hitapaṭipattiṃ yācitvāpi karuṇāya samussāhito te tattha niyojeti.",
  "anya-e0601n:409_7": "Tasmā nātho nāmāti attho.",
  "anya-e0601n:409_8": "Upatāpe nāthati veneyyagate kilese upatāpetīti nātho, buddho.",
  "anya-e0601n:409_9": "Dhammadesanāya veneyyasantāne kilese viddhaṃsāpetīti attho.",
  "anya-e0601n:409_10": "Issariye nāthati issariyati satteti nātho.",
  "anya-e0601n:409_11": "Paramena pana cittissariyena samannāgato bhagavā sabbasatte dhammena isati abhibhavatīti attho.",
  "anya-e0601n:409_12": "Āsīse pana nāthati āsīsatīti nātho.",
  "anya-e0601n:409_13": "Veneyyānaṃ hitasukhaṃ mettāya navasena patthetīti attho.",
  "anya-e0601n:409_14": "Tilokānaṃ nātho tilokanātho, buddho.",
  "anya-e0601n:409_15": "Taṃ tilokanāthaṃ.",
  "anya-e0601n:410_0": "Susamāhitanti lābhālābhādilokadhammehi acala mānattā sundarasamādhivantaṃ.",
  "anya-e0601n:410_1": "Saṃsamaṃ ādhiyati ekārammaṇe sampayuttadhamme ṭhapeti etenāti samādhi.",
  "anya-e0601n:410_2": "Saṃpubba dhā dhātu i.",
  "anya-e0601n:410_3": "Sundaro pasattho vā samādhi susamādhi.",
  "anya-e0601n:410_4": "Taṃ assa atthīti susamāhito, buddho.",
  "anya-e0601n:410_5": "Assathyatthe to.",
  "anya-e0601n:410_6": "Pabbatotiādīsu viya.",
  "anya-e0601n:410_7": "Dhassa ho.",
  "anya-e0601n:410_8": "Catūhi disāhi āgatehi vātehi acalamāno mahāmerupabbato viya bhagavā lābhālābhādilokadhammehi ca micchāvāda",
  "anya-e0601n:410_9": "vātehi ca acalamānena samādhinā samannāgatoti attho.",
  "anya-e0601n:410_10": "Taṃ susamāhitaṃ.",
  "anya-e0601n:411_0": "Hitanti manussadevabrahmasaṅkhātānaṃ sabbasattānaṃ payojana dhārentaṃ.",
  "anya-e0601n:411_1": "Kāraṇānurūpaṃ hinoti pavattatīti hitaṃ,",
  "anya-e0601n:411_2": "payojanaṃ.",
  "anya-e0601n:411_3": "Hidhātu gatiyaṃ ta.",
  "anya-e0601n:411_4": "Taṃ dhāretīti hito, buddho.",
  "anya-e0601n:411_5": "Kitanta samāsoyaṃ.",
  "anya-e0601n:411_6": "Hitadharanti vattabbe chandānurakkhaṇatthāya uttara padalopena hitanti vattabbaṃ.",
  "anya-e0601n:411_7": "Yathā samajjanī padīpoti.",
  "anya-e0601n:411_8": "Atha vā dukkhaṃ hiṃsatīti hitaṃ.",
  "anya-e0601n:411_9": "Hiṃsadhātu hiṃsāyaṃ tapaccayo.",
  "anya-e0601n:411_10": "Yathā ca byādhiyā osamaṃ rogīnaṃ hitanti vuccati,",
  "anya-e0601n:411_11": "evaṃ dukkhahananato hitaṃ nāma hoti.",
  "anya-e0601n:411_12": "Sukhaṃ vidadhātīti vā hitaṃ.",
  "anya-e0601n:411_13": "Dhādhātu dhāraṇe ta.",
  "anya-e0601n:411_14": "Yathā ca rudhiramaṃsādi dhātu vaḍḍhanaṃ rasāyatanaṃ kissānaṃ hitanti vuccati,",
  "anya-e0601n:411_15": "evaṃ sukhavahanato hitanti vuccati.",
  "anya-e0601n:411_16": "Payojanaṃ taṃ dhāretīti hito, buddho.",
  "anya-e0601n:411_17": "So pana dhammadesanāya veneyyajanānaṃ dukkhāpanayanampi ñāṇaparipācanampi katvā lokiyalokuttarahitasukhaṃ dhāretīti vuttaṃ hoti.",
  "anya-e0601n:411_18": "Taṃ hitaṃ.",
  "anya-e0601n:412_0": "Samantacakkhunti ettha cakkhu nāma buddhacakkhu,",
  "anya-e0601n:412_1": "dhammacakkhu,",
  "anya-e0601n:412_2": "ñāṇa cakkhu,",
  "anya-e0601n:412_3": "samantacakkhu,",
  "anya-e0601n:412_4": "dibbacakkhūti pañcavidhaṃ hoti.",
  "anya-e0601n:412_5": "Tattha addasaṃ kho ahaṃ bhikkhave buddhacakkhunā lokaṃ volokentoti idaṃ buddhacakkhu nāma.",
  "anya-e0601n:412_6": "Virajaṃ vītamalaṃ dhammacakkhunti idaṃ heṭṭhimamaggatta yasaṅkhātaṃ dhammacakkhu nāma.",
  "anya-e0601n:412_7": "Cakkhuṃ udapādīti idaṃ ñāṇacakkhu nāma.",
  "anya-e0601n:412_8": "Samantacakkhu vuccati sabbaññutañāṇanti idaṃ samantacakkhu nāma.",
  "anya-e0601n:412_9": "Addasaṃ kho ahaṃ bhikkhave dibbena cakkhunā visuddhenāti idaṃ dibbacakkhu nāma.",
  "anya-e0601n:412_10": "Idha pana samantacakkhu adhippetaṃ.",
  "anya-e0601n:412_11": "Parisamantato sabbañeyyadhammaṃ passantaṃ sabbaññutañāṇavantanti attho.",
  "anya-e0601n:412_12": "Ayaṃ panettha vacanattho.",
  "anya-e0601n:412_13": "Samantato sabbañeyyadhammaṃ cakkhati passatīti samantacakkhu,",
  "anya-e0601n:412_14": "sabbaññutañāṇaṃ.",
  "anya-e0601n:412_15": "Cakkhadhātu u.",
  "anya-e0601n:412_16": "Tena vuttaṃ mahāniddesapāḷiyaṃ “samantacakkhu vuccati sabbaññutañāṇa”nti.",
  "anya-e0601n:412_17": "Samantacakkhu assa atthīti samantacakkhu, buddho.",
  "anya-e0601n:412_18": "Vuttañhetaṃ paṭisambhidāmagge –",
  "anya-e0601n:413_0": "“Na tassa addiṭṭhamidhatthi kiñci,",
  "anya-e0601n:414_0": "Atho aviññātamajānitabbaṃ;",
  "anya-e0601n:415_0": "Sabbaṃ abhiññāsi yadatthi neyyaṃ,",
  "anya-e0601n:416_0": "Tathāgato tena samantacakkhū”ti.",
  "anya-e0601n:417_0": "Tassattho.",
  "anya-e0601n:417_1": "Tassa tathāgatassa addiṭṭhaṃ apassantaṃ kiñci dhammajātaṃ idhaloke na atthi.",
  "anya-e0601n:417_2": "Atho aviññātaṃ aviditaṃ apākaṭaṃ vā ajānitabbaṃ dhammajātaṃ na atthi.",
  "anya-e0601n:417_3": "Neyyaṃ ñātabbaṃ yaṃ dhammajātaṃ atthi.",
  "anya-e0601n:417_4": "Sabbaṃ taṃ dhammajātaṃ tathāgato abhiññāsi paṭivijjhi.",
  "anya-e0601n:417_5": "Tena tasmā tathāgato samantacakkhu nāmāti.",
  "anya-e0601n:417_6": "Taṃ samantacakkhuṃ.",
  "anya-e0601n:418_0": "Paṇamāmi taṃmitanti ettha paṇamāmi taṃ amitanti padacchedo.",
  "anya-e0601n:418_1": "Amitaṃ taṃ buddhaṃ ahaṃ paṇamāmīti sambandho.",
  "anya-e0601n:418_2": "Tattha amitanti aparimeyyaṃ ñāṇena aparicchinnaṃ vā,",
  "anya-e0601n:418_3": "sīlasamādhi paññādiguṇavantaṃ.",
  "anya-e0601n:418_4": "Amitabbaṃ ñāṇena aparicchinditabbanti vā amitaṃ,",
  "anya-e0601n:418_5": "sīlādiguṇaṃ.",
  "anya-e0601n:418_6": "Napubba mādhātu parimāṇe ta.",
  "anya-e0601n:418_7": "Taṃ assa atthīti amito, buddho.",
  "anya-e0601n:418_8": "Yathā hi mahāsamudde na sukaraṃ udakassa pamāṇaṃ gaṇetuṃ ettakāni udakāḷhakānīti vā,",
  "anya-e0601n:418_9": "ettakāni udakāḷhakasatānīti vā,",
  "anya-e0601n:418_10": "ettakāni udakāḷhakasahassānīti vā,",
  "anya-e0601n:418_11": "ettakāni udakāḷhakasatasahassānīti vāti.",
  "anya-e0601n:418_12": "Atha kho asaṅkhyeyyo appameyyo mahāudakakkhandhotveva saṅkhyaṃ gacchati,",
  "anya-e0601n:418_13": "evameva buddhassa na sukaraṃ sīlādiguṇassa pamāṇaṃ gaṇetuṃ ettakaṃ sīlaguṇaṃ,",
  "anya-e0601n:418_14": "ettako samādhiguṇo,",
  "anya-e0601n:418_15": "ettakā paññāguṇātiādināti.",
  "anya-e0601n:418_16": "Atha kho asaṅkhyeyyo appameyyo mahāguṇakkhandhotveva saṅkhyaṃ gacchati.",
  "anya-e0601n:418_17": "Tenavuttaṃ apadānapāḷiyaṃ –",
  "anya-e0601n:419_0": "“Buddhopi buddhassa bhaṇeyya vaṇṇaṃ,",
  "anya-e0601n:420_0": "Kappampi ce aññamabhāsamāno;",
  "anya-e0601n:421_0": "Khīyetha kappo ciradīghamantare,",
  "anya-e0601n:422_0": "Vaṇṇo na khīyetha tathāgatāna”nti ca.",
  "anya-e0601n:423_0": "“Asaṅkhyeyyāni nāmāni, saguṇena mahesino;",
  "anya-e0601n:424_0": "Guṇena nāmamuddheyyaṃ, api nāmasahassato”ti ca.",
  "anya-e0601n:425_0": "Tena buddhaṃ amitanti thometīti.",
  "anya-e0601n:426_0": "Ayaṃ panettha saṅkhepayojanā.",
  "anya-e0601n:426_1": "Dayālayaṃ mahākaruṇāya mettāya ādhāraṃ.",
  "anya-e0601n:426_2": "Sabbadhi sabbasmiṃ attabhāve,",
  "anya-e0601n:426_3": "dukkaraṃ dukkhena karitabbaṃ pañcamahāpariccāgādikammaṃ karaṃ karontaṃ,",
  "anya-e0601n:426_4": "bhavaṇṇavātikkamaṃ tibhavasaṅkhātasamuddato atikkantaṃ,",
  "anya-e0601n:426_5": "aggataṃ sabbasattānaṃ seṭṭhabhāvaṃ,",
  "anya-e0601n:426_6": "gataṃ pattaṃ,",
  "anya-e0601n:426_7": "tilokanāthaṃ kāmarūpa arūpasaṅkhātassa tilokassa paṭisaraṇaṃ,",
  "anya-e0601n:426_8": "susamāhitaṃ sundara samādhivantaṃ,",
  "anya-e0601n:426_9": "hitaṃ sabbasattānaṃ lokiyalokuttarasaṅkhātaṃ atthadhāraṇaṃ,",
  "anya-e0601n:426_10": "samantacakkhuṃ parisamantato sabbañeyyadhammaṃ passantaṃ sabbaññutañāṇavantaṃ,",
  "anya-e0601n:426_11": "amitaṃ aparimeyyaṃ sīlādiguṇavantaṃ,",
  "anya-e0601n:426_12": "taṃ buddhaṃ ahaṃ paṇamāmi vandāmīti.",
  "anya-e0601n:427_0": "Aṭṭhamavandanagāthāvaṇṇanā samattā.",
  "anya-e0601n:428_0": "9.",
  "anya-e0601n:429_0": "Tahiṃ tahiṃ pāramisañcayaṃ cayaṃ,",
  "anya-e0601n:430_0": "Gataṃ gataṃ sabbhi sukhappadaṃ padaṃ;",
  "anya-e0601n:431_0": "Narānarānaṃ sukhasambhavaṃ bhavaṃ,",
  "anya-e0601n:432_0": "Namānamānaṃ jinapuṅgavaṃ gavaṃ.",
  "anya-e0601n:433_0": "9.",
  "anya-e0601n:433_1": "Evaṃ aṭṭhamagāthāya buddhaṃ vanditvā idāni pāramisañcayaṃ cayantyādīhi pañcahi guṇehi thomitvā vanditukāmo",
  "anya-e0601n:433_2": "tahiṃ tahiṃ pāramisañcayaṃcayantyādigāthamāha.",
  "anya-e0601n:433_3": "Ayaṃ pana jatajara gaṇehi yuttattā dvādasakkharehi lakkhitā sabbapādādyantayamakā vaṃsaṭṭhagāthāti daṭṭhabbā.",
  "anya-e0601n:433_4": "Vuttañhi vuttodaye “vadanti vaṃsaṭṭhamidaṃ jatā jarā”ti.",
  "anya-e0601n:433_5": "Tassattho heṭṭhā vuttoyeva.",
  "anya-e0601n:434_0": "Tattha tahiṃ tahinti tasmiṃ tasmiṃ bhave attabhāve vā,",
  "anya-e0601n:434_1": "buddhavaraṃ paṇidhānato paṭṭhāya tesu tesu bhavesu attabhāvesu vāti attho.",
  "anya-e0601n:434_2": "Pāramisañcayanti dānādipā ramīnaṃ samūhaṃ.",
  "anya-e0601n:434_3": "Ettha ca pāramī nāma dānasīlanekkhammapaññā vīriya khantisaccaadhiṭṭhānamettāupekkhāvasena dasavidhā hoti.",
  "anya-e0601n:434_4": "Vuttañca buddhavaṃse –",
  "anya-e0601n:435_0": "“Dānaṃ sīlañca nekkhammaṃ, paññā vīriyena pañcamaṃ;",
  "anya-e0601n:436_0": "Khantisaccamadhiṭṭhānaṃ, mettupekkhāti te dasā”ti.",
  "anya-e0601n:437_0": "Ayaṃ pana pāramīsaddassa vacanattho.",
  "anya-e0601n:437_1": "Dānasīlādiguṇa visesayogena sattuttamatāya mahābodhisatto paramo.",
  "anya-e0601n:437_2": "Tassa ayaṃ bhāvo kammanti vā pāramī,",
  "anya-e0601n:437_3": "dānādi kriyāva labbhati.",
  "anya-e0601n:437_4": "Santakabhāvakammataddhite ṇapaccayo.",
  "anya-e0601n:437_5": "Itthiliṅgajotaka īpaccayo ca.",
  "anya-e0601n:437_6": "Atha vā dānādīni pūretīti paramo.",
  "anya-e0601n:437_7": "Dānādiguṇānaṃ pūrako pālako ca bodhisatto.",
  "anya-e0601n:437_8": "Pūradhātu amapaccayo.",
  "anya-e0601n:437_9": "Pare satte mavati attani bandhati guṇavisesayogenāti vā paramo,",
  "anya-e0601n:437_10": "bodhisatto.",
  "anya-e0601n:437_11": "Parasaddūpapada mudhātu bandhane kvi.",
  "anya-e0601n:437_12": "Paraṃ atirekaṃ majjati kilesamalatoti vā paramo.",
  "anya-e0601n:437_13": "Parasaddūpa pada majjadhātu saṃsuddhiyaṃ kvi.",
  "anya-e0601n:437_14": "Parasaddo atirekattho.",
  "anya-e0601n:437_15": "Paraṃ seṭṭhaṃ nibbānaṃ visesena mayati gacchatīti vā paramo.",
  "anya-e0601n:437_16": "Parasaddūpapada mayadhātu gatiyaṃ kvi.",
  "anya-e0601n:437_17": "Dhātvantalopo.",
  "anya-e0601n:437_18": "Para saddo seṭṭhattho.",
  "anya-e0601n:437_19": "Paraṃ lokaṃ pamāṇabhūtena ñāṇa visesena idhalokamiva munāti paricchindatīti vā paramo.",
  "anya-e0601n:437_20": "Parasaddūpa pada munadhātu paricchindane kvi.",
  "anya-e0601n:437_21": "Paraṃ ati viya sīlādiguṇagaṇaṃ attano santāne minoti pakkhipatīti vā paramo.",
  "anya-e0601n:437_22": "Parasaddūpapada midhātu pakkhipane kvi.",
  "anya-e0601n:437_23": "Parasaddo atirekavācako.",
  "anya-e0601n:437_24": "Paraṃ attabhūtadhammakāyato aññaṃ paṭipakkhaṃ vā tadanatthakaraṃ kilesacoragaṇaṃ mināti hiṃsatīti vā paramo,",
  "anya-e0601n:437_25": "mahābodhisatto.",
  "anya-e0601n:437_26": "Parasaddūpapada midhātu hiṃsāyaṃ kvi.",
  "anya-e0601n:437_27": "Parasaddo aññavācako,",
  "anya-e0601n:437_28": "paṭipakkhavācako vā.",
  "anya-e0601n:437_29": "Paramassa ayantiādinā vuttanayena pāramīti.",
  "anya-e0601n:437_30": "Api ca pāre nibbāne majjati sujjhatīti pāramī,",
  "anya-e0601n:437_31": "mahābodhi satto.",
  "anya-e0601n:437_32": "Suddhakattusādhanoyaṃ.",
  "anya-e0601n:437_33": "Pārasaddūpapada majadhātu saṃsuddhiyaṃ kvi. Ī ca.",
  "anya-e0601n:437_34": "Pāre nibbāne satte majjati sodhetīti vā pāramī,",
  "anya-e0601n:437_35": "hetukattusādhanoyaṃ.",
  "anya-e0601n:438_0": "Pārenibbāne satte mavati bandhati yojetīti vā pāramī.",
  "anya-e0601n:438_1": "Pāraṃ nibbānaṃ mayati gacchati satte ca māyeti gameti vā pāramī.",
  "anya-e0601n:438_2": "Pāraṃ nibbānaṃ yāthāvato munāti paricchindatīti vā pāramī.",
  "anya-e0601n:438_3": "Pāre nibbāne satte minoti pakkhipatīti vā pāramī.",
  "anya-e0601n:438_4": "Midhātu pakkhipane ī.",
  "anya-e0601n:438_5": "Pāre nibbāne sattānaṃ mināti hiṃsatīti vā pāramī,",
  "anya-e0601n:438_6": "mahābodhisatto.",
  "anya-e0601n:438_7": "Tassa ayaṃ bhāvo kammanti dānādikriyā pāramīti.",
  "anya-e0601n:438_8": "Iminā vuttanayena pāramīsaddassa vacanattho veditabbo.",
  "anya-e0601n:438_9": "Kiñcāpi pana pāramīsaddassa nibbacanaṃ saṅkhepena vuttaṃ.",
  "anya-e0601n:438_10": "Sotūnaṃ pana niruttinayakosallatthaṃ vitthārena vuttanti daṭṭhabbaṃ.",
  "anya-e0601n:439_0": "Sā pana dasapāramī,",
  "anya-e0601n:439_1": "dasaupapāramī,",
  "anya-e0601n:439_2": "dasaparamatthapāramī cāti tividhā hoti.",
  "anya-e0601n:439_3": "Tattha saviññāṇāviññāṇakaṃ dhanaṃ pariccāgaṃ katvā pūritā bodhisambhārā dasapāramiyo nāma.",
  "anya-e0601n:439_4": "Hattha pāda kaṇṇa nāsādiaṅgapaccaṅgapariccāgaṃ katvā pūritā bodhisambhārā dasaupapāramiyo nāma.",
  "anya-e0601n:439_5": "Jīvitindriyapariccāgaṃ katvā pūritā bodhisambhārā dasa paramatthapāramiyo nāmāti.",
  "anya-e0601n:439_6": "Dānādipāramīnaṃ pana attho cariyapiṭakaaṭṭhakathādīsu gahetabbo.",
  "anya-e0601n:439_7": "Avayavaṃ saṅgahavasena cayati gacchati pavattatīti sañcayo,",
  "anya-e0601n:439_8": "saṃpubba cidhātu gatiyaṃ ṇa.",
  "anya-e0601n:439_9": "Sañcinoti avayavanti vā sañcayo, samūho.",
  "anya-e0601n:439_10": "Pāramīnaṃ sañcayo samūhoti pāramisañcayo,",
  "anya-e0601n:439_11": "taṃ pāramisañcayaṃ.",
  "anya-e0601n:439_12": "Taṃ pana cayanti etassa kammaṃ.",
  "anya-e0601n:439_13": "Cayanti upacitaṃ,",
  "anya-e0601n:439_14": "parisambhūtanti attho.",
  "anya-e0601n:439_15": "Cayati upacinātīti cayo,",
  "anya-e0601n:439_16": "ciyittha upaciyitthāti vā cayo, buddho.",
  "anya-e0601n:439_17": "Cidhātu upacaye ṇa.",
  "anya-e0601n:439_18": "Taṃ cayaṃ.",
  "anya-e0601n:439_19": "Sabbhigatanti sambandho.",
  "anya-e0601n:440_0": "Tattha sabbhīti santehi sappurisehi.",
  "anya-e0601n:440_1": "Rāgādikilese samenti upasamentīti santā,",
  "anya-e0601n:440_2": "sappurisā.",
  "anya-e0601n:440_3": "Samudhātu upasameta,",
  "anya-e0601n:440_4": "antapaccayo vā.",
  "anya-e0601n:440_5": "Santehīti vattabbe smāhismiṃnaṃ mhā bhimhivāti suttena hivibhattiyā bhikāraṃ santasaddassa so bhe bo",
  "anya-e0601n:440_6": "canteti suttena bhakāre pare santasaddassa sakāraṃ katvā ante ca bakārāgamaṃ katvā sabbhīti vuttaṃ.",
  "anya-e0601n:440_7": "Tehi sabbhi.",
  "anya-e0601n:440_8": "Taṃ pana gatanti etassa avuttakattā.",
  "anya-e0601n:440_9": "Gatanti upagamitabbaṃ.",
  "anya-e0601n:440_10": "Tañhi devamanussehi gamiyati upagamiyati upasaṅkamiyatīti gatoti vuccati.",
  "anya-e0601n:440_11": "Taṃ buddhaṃ atthakāmehi sappurisehi devamanussehi sīlādianantaguṇikattā saraṇanti abhimānā payirupāsitabboti vuttaṃ hoti.",
  "anya-e0601n:440_12": "Taṃ gataṃ.",
  "anya-e0601n:440_13": "Sukhappadaṃ padaṃ gatanti sambandho.",
  "anya-e0601n:440_14": "Tattha sukhappadanti accantasukhassa patiṭṭhānabhūtaṃ.",
  "anya-e0601n:440_15": "Sukhanaṃ sukhaṃ,",
  "anya-e0601n:440_16": "tassa pajjati tiṭṭhati etthāti sukhappadaṃ, nibbānaṃ.",
  "anya-e0601n:440_17": "Padanti nibbānaṃ.",
  "anya-e0601n:440_18": "Tañhi buddhādīhi ariyehi pajjiyati gamiyatīti padanti vuccati.",
  "anya-e0601n:440_19": "Gatanti agaminti gato, buddho.",
  "anya-e0601n:440_20": "Dukkhādiasammissassa ekantasukhassa patiṭṭhānabhūtaṃ nibbānaṃ ārammaṇakaraṇavasena apāpuṇinti vuttaṃ hoti.",
  "anya-e0601n:440_21": "Taṃ gataṃ.",
  "anya-e0601n:441_0": "Narānarānanti naraanarānanti padacchedo.",
  "anya-e0601n:441_1": "Manussadevānanti attho.",
  "anya-e0601n:441_2": "Pabbajjādiseṭṭhabhāvaṃ narati netīti naro,",
  "anya-e0601n:441_3": "narīyati sakena kammena niyatīti vā naro, manusso, satto vā.",
  "anya-e0601n:441_4": "Naradhātu nayane a.",
  "anya-e0601n:441_5": "Na naro anaro, devo.",
  "anya-e0601n:441_6": "Naro ca anaro ca narānaro,",
  "anya-e0601n:441_7": "tesaṃ narānarānaṃ.",
  "anya-e0601n:441_8": "Taṃ pana sukhasambhavanti pade sambandho.",
  "anya-e0601n:442_0": "Sukhasambhavanti lokiyalokuttarasukhassa kāraṇaṃ.",
  "anya-e0601n:442_1": "Tividhasukhassa labhanakāraṇabhūtaṃ puññaṃ vā.",
  "anya-e0601n:442_2": "Sukhayatīti sukhaṃ.",
  "anya-e0601n:442_3": "Tividhasukhaṃ.",
  "anya-e0601n:442_4": "Yassa uppajjati,",
  "anya-e0601n:442_5": "taṃ sukhitaṃ karotīti attho.",
  "anya-e0601n:442_6": "Atha vā suṭṭhu dukkhaṃ khanatīti sukhaṃ.",
  "anya-e0601n:442_7": "Supubbakhanudhātu avadhāraṇe a.",
  "anya-e0601n:442_8": "Sambhavati sukhasaṅkhātaṃ phalaṃ anena puññenāti sambhavaṃ,",
  "anya-e0601n:442_9": "puññakaraṇaṃ.",
  "anya-e0601n:442_10": "Saṃpubbabhūdhātu sattāyaṃṇa.",
  "anya-e0601n:442_11": "Sukhassa sambhavaṃ sukhasambhavaṃ,",
  "anya-e0601n:442_12": "taṃ pana bhavantipade kammaṃ.",
  "anya-e0601n:442_13": "Bhavanti nibbattentaṃ.",
  "anya-e0601n:442_14": "Taṃ sukhasambhavaṃ bhāveti nibbattetīti bhavo, buddho.",
  "anya-e0601n:442_15": "Taṃ bhavaṃ.",
  "anya-e0601n:442_16": "So hi mahākaruṇāpubbaṅgamāya dhammadesanāya devamanussānaṃ lokiyalokuttarasukhassa labhanakāraṇabhūtaṃ dānasīlabhāvanāsaṅkhātaṃ puññaṃ kāreti,",
  "anya-e0601n:442_17": "tasmā bhagavato narānarānaṃ sukhasambhavaṃ bhavanti thometīti daṭṭhabbaṃ.",
  "anya-e0601n:443_0": "Namānamānanti padassa name anamānanti padacchedo.",
  "anya-e0601n:443_1": "Nameti ahaṃ namāmīti attho.",
  "anya-e0601n:443_2": "Ettha ca mivibhattiyā ekārādesoti veditabbo.",
  "anya-e0601n:443_3": "Anamānanti anamentānaṃ avandantānaṃ anādarānanti attho.",
  "anya-e0601n:443_4": "Taṃ pana gavantietassa visesanaṃ.",
  "anya-e0601n:443_5": "Gavanti goṇasadisānaṃ bālānaṃ.",
  "anya-e0601n:443_6": "Gavanti hi chaṭṭhībahuvacanantanāmapadaṃ.",
  "anya-e0601n:443_7": "Tato namaṃ patimhālutte ca samāseti sutte samabhiniviṭṭhena caggahaṇena naṃvacanassa aṃ ādesañca goiccetassa",
  "anya-e0601n:443_8": "okārassa avādesaṃ katvā rūpasiddhi veditabbā.",
  "anya-e0601n:443_9": "Gacchantīti gāvo, goṇā.",
  "anya-e0601n:443_10": "Gāvo viyāti gāvo,",
  "anya-e0601n:443_11": "tesaṃ gavaṃ bālānaṃ.",
  "anya-e0601n:443_12": "Taṃ pana jinapuṅgavantipade chaṭṭhīkammaṃ.",
  "anya-e0601n:443_13": "Jinapuṅgavanti jayantapurisuttamaṃ buddhaṃ name namāmīti sambandho.",
  "anya-e0601n:443_14": "Ettha ca puṅgava saddo kammadhārayasamāse seṭṭhatthavācako.",
  "anya-e0601n:443_15": "Munipuṅgavotiādīsu viya.",
  "anya-e0601n:443_16": "Vuttañca amarakose –",
  "anya-e0601n:444_0": "“Uttarasmiṃ pade byaggha, puṅgavosabhakuñjarā;",
  "anya-e0601n:445_0": "Sīhasaddūlanāgādyā, pume seṭṭhatthagocarā”ti.",
  "anya-e0601n:446_0": "Tassattho.",
  "anya-e0601n:446_1": "Kammadhārayasamāse uttarapade vattamānā byagghapuṅgavosabhakuñjarā byagghapuṅgavausabhakuñjarasaddā ca",
  "anya-e0601n:446_2": "sīha saddūlanāgādyā sīha saddūla nāgāsaddā ca pume seṭṭhattha vācakāti.",
  "anya-e0601n:446_3": "Ayaṃ panettha vacanattho.",
  "anya-e0601n:446_4": "Go viya buddhaguṇe ajānante anamante aññadiṭṭhike bāle jināti ajinīti vā jino.",
  "anya-e0601n:446_5": "Pakaṭṭhabhāvaṃ padhānabhāvaṃ vā uddhaṃ gacchatīti puṅgavo.",
  "anya-e0601n:446_6": "Paupubba gamudhātu gatiyaṃ avapaccayo.",
  "anya-e0601n:446_7": "Niggahitā gamo.",
  "anya-e0601n:446_8": "Tassa kavaggantaṃ dhātvantalopañca yadādinā katvā rūpasiddhi veditabbā.",
  "anya-e0601n:446_9": "Jino ca so puṅgavo cāti jinapuṅgavo, buddho.",
  "anya-e0601n:446_10": "So pana gunnaṃ viya buddhānaṃ sīlādike appameyyaguṇe ajānantānaṃ anamantānaṃ agāravantānaṃ avandantānaṃ",
  "anya-e0601n:446_11": "añña diṭṭhigatikānaṃ bālānaṃ asatthena pāramīpuññatejena ajinīti vuttaṃ hoti.",
  "anya-e0601n:446_12": "Taṃ jinapuṅgavanti.",
  "anya-e0601n:447_0": "Ayaṃ panettha saṅkhepayojanā.",
  "anya-e0601n:447_1": "Tahiṃ tahiṃ tasmiṃ tasmiṃ bhave,",
  "anya-e0601n:447_2": "attabhāve vā,",
  "anya-e0601n:447_3": "pāramisañcayaṃ dānādipāramīnaṃ samūhaṃ,",
  "anya-e0601n:447_4": "cayaṃ upacitaṃ parisambhūtaṃ,",
  "anya-e0601n:447_5": "sabbhi santehi sappurisehi,",
  "anya-e0601n:447_6": "gataṃ upagamitabbaṃ payirupāsitabbaṃ,",
  "anya-e0601n:447_7": "sukhappadaṃ accantasukhassa patiṭṭhāna bhūtaṃ,",
  "anya-e0601n:447_8": "padaṃ nibbānaṃ gataṃ pattaṃ agamiṃ,",
  "anya-e0601n:447_9": "narānarānaṃ manussadevānaṃ,",
  "anya-e0601n:447_10": "sukhasambhavaṃ lokiyalokuttarasukhassa kāraṇaṃ tividha sukhassa labhanakāraṇabhūtaṃ puññaṃ vā bhavaṃ nibbattentaṃ,",
  "anya-e0601n:447_11": "anamānaṃ anamantānaṃ anādarānaṃ avandantānaṃ vā,",
  "anya-e0601n:447_12": "gavaṃ goṇasadisānaṃ bālānaṃ jinapuṅgavaṃ jayantapurisuttamaṃ buddhaṃ ahaṃ name namāmīti.",
  "anya-e0601n:448_0": "Navamavandanagāthāvaṇṇanā samattā.",
  "anya-e0601n:449_0": "10.",
  "anya-e0601n:450_0": "Maggaṅganāvaṃ munidakkhanāviko,",
  "anya-e0601n:451_0": "Īhāphiyaṃ ñāṇakarena gāhako;",
  "anya-e0601n:452_0": "Āruyha yo tāya bahū bhavaṇṇavā,",
  "anya-e0601n:453_0": "Tāresi taṃ buddhamaghappahaṃ name.",
  "anya-e0601n:454_0": "10.",
  "anya-e0601n:454_1": "Evaṃ navamagāthāya buddhaṃ natvā idāni bahū satte tibhavasaṅkhātā saṃsārasamuddato tārentena guṇena ca",
  "anya-e0601n:454_2": "sattānaṃ dukkhappahānena guṇena ca thomitvā buddhaṃ vanditu kāmo maggaṅganāvantyādigāthamāha.",
  "anya-e0601n:454_3": "Ayaṃ pana tata jara gaṇehi racitattā dvādasakkharehi yuttā indavaṃsa gāthāti daṭṭhabbā.",
  "anya-e0601n:454_4": "Vuttañhi vuttodaye “sāyindavaṃsā khalu yattha tā jarā”ti.",
  "anya-e0601n:455_0": "Tassattho.",
  "anya-e0601n:455_1": "Yattha yassaṃ gāthāyaṃ tā tagaṇadvayañca jarā jagaṇa ragaṇā ca ce siyuṃ,",
  "anya-e0601n:455_2": "sā gāthā khalu ekantaṃ indavaṃsagāthā nāmāti.",
  "anya-e0601n:456_0": "Tattha yo munidakkhanāvikoti sambandho.",
  "anya-e0601n:456_1": "Yo buddha saṅkhāto cheko nāvājeṭṭhakoti attho.",
  "anya-e0601n:456_2": "Tattha munīti ubho loke munāti jānātīti muni, bhagavā.",
  "anya-e0601n:456_3": "Munadhātu ñāṇe i.",
  "anya-e0601n:456_4": "Atha vā monaṃ vuccati sabbaññutañāṇaṃ,",
  "anya-e0601n:456_5": "taṃ assa atthīti muni, bhagavā.",
  "anya-e0601n:456_6": "Assathyatthe ipaccayo.",
  "anya-e0601n:456_7": "Vuttañhi ekanipāte vaṇṇapathajātakaṭṭhakathāyaṃ “munīti monaṃ vuccati ñāṇaṃ.",
  "anya-e0601n:456_8": "Kāya moneyyādīsu vā aññatarena samannāgatattā puggalo munīti vuccati.",
  "anya-e0601n:456_9": "So panesa agāriyamuni,",
  "anya-e0601n:456_10": "anagāriyamuni,",
  "anya-e0601n:456_11": "sekkhamuni,",
  "anya-e0601n:456_12": "asekkhamuni,",
  "anya-e0601n:456_13": "paccekamuni,",
  "anya-e0601n:456_14": "munimunīti anekavidho.",
  "anya-e0601n:456_15": "Tattha agāriyamunīti gihi āgataphalo viññātasāsano.",
  "anya-e0601n:456_16": "Anagāriyamunīti tathārūpova pabbajito.",
  "anya-e0601n:456_17": "Sekkhamunīti sattasekkhā.",
  "anya-e0601n:456_18": "Asekkhamunīti khīṇāsavo.",
  "anya-e0601n:456_19": "Paccekamunīti paccekasambuddho.",
  "anya-e0601n:456_20": "Munimunīti sammāsambuddho”ti.",
  "anya-e0601n:456_21": "Idha pana munimuni adhippeto.",
  "anya-e0601n:457_0": "Dakkhoti cheko.",
  "anya-e0601n:457_1": "Samuddataraṇe dakkhati kusalattaṃ gacchatīti dakkho, nāviko.",
  "anya-e0601n:457_2": "Dakkhadhātu gatiyaṃ a.",
  "anya-e0601n:457_3": "Atha vā dakkhati kusalakamme aññasmiñca kiccākicce adandhatāya sīghaṃ gacchatīti dakkho,",
  "anya-e0601n:457_4": "yokoci kusalo puggalo.",
  "anya-e0601n:457_5": "Dakkhadhātu sīghatthe a.",
  "anya-e0601n:457_6": "Dakkho viyāti dakkho, buddho.",
  "anya-e0601n:457_7": "Nītatthena pana buddho sattānaṃ saṃsārasamuddato uddhāraṇassa kāraṇaṃ dakkhati paricchindati ñāṇenāti dakkhoti vuccati.",
  "anya-e0601n:457_8": "Nāvikoti samuddatīraṃ nāvāya taratīti nāviko,",
  "anya-e0601n:457_9": "nāvājeṭṭhako.",
  "anya-e0601n:457_10": "Taratitaddhite ṇiko.",
  "anya-e0601n:457_11": "Nāviko viyāti nāviko, buddho.",
  "anya-e0601n:457_12": "Nītatthena pana buddho nibbānaṃ pāraṃ aṭṭhamaggaṅganāvāya taratīti nāvikoti vuccati.",
  "anya-e0601n:457_13": "Dakkho nāviko dakkhanāviko,",
  "anya-e0601n:457_14": "muni ca so dakkhanāvikocāti munidakkhanāviko,",
  "anya-e0601n:457_15": "kammadhārayasamāsoyaṃ.",
  "anya-e0601n:457_16": "Atha vā dakkhanāviko viya dakkho munīti munidakkhanāviko, buddho.",
  "anya-e0601n:457_17": "Upamākammadhārayasamāsoyaṃ.",
  "anya-e0601n:457_18": "Yathā hi samuddataraṇe cheko nāviko manusse samuddapāraṃ neti,",
  "anya-e0601n:457_19": "evaṃ buddho veneyyasatte nibbānapāraṃ netīti vuttaṃ hoti.",
  "anya-e0601n:458_0": "Maggaṅganāvaṃ āruyhāti sambandho.",
  "anya-e0601n:458_1": "Maggaṅganāvanti aṭṭhamaggaṅga saṅkhātaṃ nāvaṃ.",
  "anya-e0601n:458_2": "Āruyhāti ārohitvāti attho.",
  "anya-e0601n:458_3": "Kilese mārento ārammaṇakaraṇavasena nibbānaṃ gacchatīti maggo.",
  "anya-e0601n:458_4": "Mārasaddūpapada gamudhātu kvi.",
  "anya-e0601n:458_5": "Mārenta goti vattabbe niruttinayena maggoti vuttaṃ.",
  "anya-e0601n:458_6": "Atha vā nibbānaṃ maggati gavesatīti maggo.",
  "anya-e0601n:458_7": "Maggadhātu gavesane a.",
  "anya-e0601n:458_8": "Nibbānatthikehi maggiyati gavesiyatīti vā maggo.",
  "anya-e0601n:458_9": "Ekantato jāti jarābyādhimaraṇadukkhādīhi pīḷitehi sattehi dukkhakkhayaṃ nibbānaṃ pāpuṇatthāya maggitabbo gavesitabboti maggo,",
  "anya-e0601n:458_10": "catumaggo.",
  "anya-e0601n:458_11": "Vuttañhi “maggoti kenaṭṭhena nibbānaṃ magganaṭṭhena nibbānatthikehi magganīyaṭṭhena cā”ti.",
  "anya-e0601n:458_12": "Aṅgati gacchati phalanibbānaṃ etenāti aṅgaṃ.",
  "anya-e0601n:458_13": "Agidhātu gamane a.",
  "anya-e0601n:458_14": "Maggassa aṅgaṃ kāraṇanti maggaṅgaṃ,",
  "anya-e0601n:458_15": "sammādiṭṭhi sammāsaṅkappa sammāvācā sammākammanta sammāājīva sammāvāyāma sammāsati sammāsamādhivasena aṭṭhamaggaṅgaṃ labbhati.",
  "anya-e0601n:458_16": "Nuyati thavīyatīti nāvā.",
  "anya-e0601n:458_17": "Nudhātu thaviyaṃ avo.",
  "anya-e0601n:458_18": "Atha vā orato pāraṃ netīti nāvā,",
  "anya-e0601n:458_19": "bhāraṃ nayanti etāyāti vā nāvā.",
  "anya-e0601n:458_20": "Nidhātu nayane avo.",
  "anya-e0601n:458_21": "Maggaṅgasaṅkhātā nāvā maggaṅganāvā.",
  "anya-e0601n:458_22": "Atha vā nāvā viya maggaṅganti maggaṅga nāvā.",
  "anya-e0601n:458_23": "Yathā hi nāvā attani āruḷhe manusse samudda nadīpāraṃ neti,",
  "anya-e0601n:458_24": "evaṃ aṭṭhamaggaṅgadhammā attānaṃ paṭipajjante nibbāna pāraṃ nentīti vuttaṃ hoti.",
  "anya-e0601n:458_25": "Taṃ maggaṅganāvaṃ.",
  "anya-e0601n:459_0": "Īhāphiyanti vīriyasaṅkhātaṃ dabbisārakaṃ.",
  "anya-e0601n:459_1": "Vuttañhi suttani pātaaṭṭhakathāyaṃ “phiyenāti dabbisārakenā”ti.",
  "anya-e0601n:459_2": "Īhati ārabbhatīti īhā.",
  "anya-e0601n:459_3": "Īhati vāyamati cetayati etenāti vā īhā, vīriyaṃ.",
  "anya-e0601n:459_4": "Saddanītiyaṃ pana “īha cetāya”nti vuttaṃ.",
  "anya-e0601n:459_5": "Phāti vaḍḍheti udakaṃ etenāti phiyaṃ.",
  "anya-e0601n:459_6": "Phādhātu vaḍḍhiyaṃ iyo.",
  "anya-e0601n:459_7": "Phāti ghaṭṭeti udakanti vā phiyaṃ.",
  "anya-e0601n:459_8": "Atha vā phāyati gacchati nāvaṃ etenāti phiyaṃ.",
  "anya-e0601n:459_9": "Dabbisārakaṃ.",
  "anya-e0601n:459_10": "Phāyi dhātu gatiyaṃ a.",
  "anya-e0601n:459_11": "Ākārassa i.",
  "anya-e0601n:459_12": "Īhāsaṅkhātaṃ phiyanti īhāphiyaṃ.",
  "anya-e0601n:459_13": "Phiyaṃ viya īhāti īhāphiyaṃ.",
  "anya-e0601n:459_14": "Yathā hi phiyena nāvā icchitaṭṭhānaṃ gacchati,",
  "anya-e0601n:459_15": "evaṃ īhāsaṅkhātena vīriyena taṃ taṃ kiccaṃ sādheti,",
  "anya-e0601n:459_16": "icchitaṃ nibbānaṭṭhānaṃ gacchatīti adhippāyo.",
  "anya-e0601n:459_17": "Taṃ pana gāhakoti pade kammaṃ.",
  "anya-e0601n:459_18": "Ñāṇakarenāti sabbaññutañāṇasaṅkhātena hatthena.",
  "anya-e0601n:459_19": "Sabbaṃ ñeyyadhammaṃ jānātīti ñāṇaṃ,",
  "anya-e0601n:459_20": "sabbaññutañāṇaṃ.",
  "anya-e0601n:459_21": "Taṃ taṃ kammaṃ karotīti karo, hattho.",
  "anya-e0601n:459_22": "Ñāṇasaṅkhāto karo ñāṇa karo,",
  "anya-e0601n:459_23": "karaṃ viya ñāṇanti vā ñāṇakaro,",
  "anya-e0601n:459_24": "tena ñāṇakarena.",
  "anya-e0601n:459_25": "Gāhakoti daḷhagaṇhamāno hutvā.",
  "anya-e0601n:459_26": "Tāyāti aṭṭhamaggaṅga saṅkhātāya tāya nāvāya,",
  "anya-e0601n:459_27": "bahūti aneke veneyyasatte.",
  "anya-e0601n:459_28": "Bhavaṇṇavāti tibhavasaṅkhātā saṃsāravaṭṭasaṅkhātā vā mahāsamuddato.",
  "anya-e0601n:459_29": "Tassa pana vacanattho heṭṭhā vuttoyeva.",
  "anya-e0601n:460_0": "Tāresīti otiṇṇesi,",
  "anya-e0601n:460_1": "atikkamesīti attho.",
  "anya-e0601n:460_2": "Buddhanti paṭividdhacatusaccadhammaṃ.",
  "anya-e0601n:460_3": "Aghappahanti sattānaṃ dukkhappaja hantaṃ.",
  "anya-e0601n:460_4": "Dukkhaviddhaṃsentanti attho.",
  "anya-e0601n:460_5": "Atha vā aghappahanti sattānaṃ kilesappajahantaṃ.",
  "anya-e0601n:460_6": "Kilesaviddhaṃsentanti attho.",
  "anya-e0601n:460_7": "Ettha hi aghasaddo dukkhe kilese ca vattati.",
  "anya-e0601n:460_8": "Tattha hi dukkhaṃ aghayati dukkhayatīti aghanti ca,",
  "anya-e0601n:460_9": "aghayati dukkhākārena pavattatīti vā aghanti ca vuccati.",
  "anya-e0601n:460_10": "Kileso pana aghayanti pāpaṃ karonti sattā etenāti aghoti vuccati.",
  "anya-e0601n:460_11": "Aghadhātu pāpakaraṇe a.",
  "anya-e0601n:460_12": "Aghaṃ pajahati viddhaṃsetīti aghappaho, buddho.",
  "anya-e0601n:460_13": "Aghasaddūpapadapapubbahādhātu cāge.",
  "anya-e0601n:460_14": "Buddho veneyyasattānaṃ dukkhañca kilesañca dhammadesanāya apanetīti attho.",
  "anya-e0601n:460_15": "Ettha ca paṭhamavikappe dukkhassa appahātabbadhammattā maggena appahātabbampi phalūpacārena dukkhappajahantanti vuttaṃ.",
  "anya-e0601n:460_16": "Tanti munidakkhanāvikaṃ ahaṃ name namāmīti sambandhoti.",
  "anya-e0601n:461_0": "Ayaṃ panettha saṅkhepayojanā.",
  "anya-e0601n:461_1": "Yo munidakkhanāviko yo buddhasaṅkhāto cheko nāvājeṭṭhako,",
  "anya-e0601n:461_2": "maggaṅganāvaṃ aṭṭhamaggaṅgasaṅkhātaṃ nāvaṃ āruyha ārohitvā īhāphiyaṃ vīriyasaṅkhātaṃ dabbisārakaṃ,",
  "anya-e0601n:461_3": "ñāṇakarena sabbaññutañāṇasaṅkhātena hatthena,",
  "anya-e0601n:461_4": "gāhako daḷhaṃ gaṇhamāno hutvā tāya aṭṭhamaggaṅganāvāya,",
  "anya-e0601n:461_5": "bahū aneke veneyyasatte bhavaṇṇavā tibhavasaṅkhātamahāsamuddato,",
  "anya-e0601n:461_6": "tāresi otāresi,",
  "anya-e0601n:461_7": "buddhaṃ paṭividdhacatusaccadhammaṃ aghappahaṃ sattānaṃ dukkhaviddhaṃsentaṃ kilesa viddhaṃsentaṃ vā taṃ munidakkhanāvikaṃ ahaṃ name namāmīti.",
  "anya-e0601n:462_0": "Dasamavandanagāthāvaṇṇanā samattā.",
  "anya-e0601n:463_0": "11.",
  "anya-e0601n:464_0": "Samatiṃsatipāramisambharaṇaṃ,",
  "anya-e0601n:465_0": "Varabodhidume catusaccadasaṃ;",
  "anya-e0601n:466_0": "Varamiddhigataṃ naradevahitaṃ,",
  "anya-e0601n:467_0": "Tibhavūpasamaṃ paṇamāmi jinaṃ.",
  "anya-e0601n:468_0": "11.",
  "anya-e0601n:468_1": "Evaṃ dasamagāthāya buddhaṃ vanditvā idāni samatiṃ satipāramisambharaṇādīhi pañcahi guṇehi thomitvā jinaṃ",
  "anya-e0601n:468_2": "vanditukāmo samatiṃsatipāramisambharaṇantyādigāthamāha.",
  "anya-e0601n:468_3": "Ayaṃ pana catūhi sagaṇehi racitattā dvādasakkharehi yuttā toṭakagāthāti daṭṭhabbā.",
  "anya-e0601n:468_4": "Vuttañhi vuttodaye “iha toṭaka mambudhisehi mita”nti.",
  "anya-e0601n:468_5": "Tassattho.",
  "anya-e0601n:468_6": "Yassaṃ paṭipādaṃ ambudhisehi catūhi sagaṇehi mitaṃ pamitaṃ racitaṃ lakkhitaṃ vā vuttaṃ idha jagatichande toṭakaṃ nāmāti.",
  "anya-e0601n:469_0": "Tattha pana samatiṃsatipāramisambharaṇanti dasapāramiyo,",
  "anya-e0601n:469_1": "dasa upapāramiyo,",
  "anya-e0601n:469_2": "dasa paramatthapāramiyo cāti samatiṃsapāramiyo sambhūtaṃ,",
  "anya-e0601n:469_3": "paripūritanti attho.",
  "anya-e0601n:469_4": "Tāsaṃ pana viseso pāramisaddassa ca vacanattho heṭṭhā vuttoyeva.",
  "anya-e0601n:469_5": "Sambharittha paripūrayitthāti sambharaṇo, jino.",
  "anya-e0601n:469_6": "Saṃpubbabharadhātu pūraṇe yu.",
  "anya-e0601n:469_7": "Samatiṃsapāramiyo sambharaṇoti samatiṃsatipāramisambharaṇo, jino.",
  "anya-e0601n:469_8": "Dīpaṅkarabuddhassa pādamūle laddhabyākaraṇato paṭṭhāya kappasatasahassādhikāni cattāri asaṅkhyeyyāni samatiṃsapāramiyo pūrayitthāti attho.",
  "anya-e0601n:469_9": "Taṃ samatiṃsatipāramisambharaṇaṃ.",
  "anya-e0601n:469_10": "Varabodhidumeti uttamabodhirukkhamūle.",
  "anya-e0601n:469_11": "Ettha ca varabodhisaddassa vacanattho heṭṭhā vuttoyeva.",
  "anya-e0601n:469_12": "Davati gacchati mūlakhandhatacasākha viṭapa pallava phalehi vuḍḍhiṃ virūḷiṃ vepullaṃ rajata suvaṇṇamaṇi santā rucīhi atisobhanaṃ vā pāpuṇātīti dumo,",
  "anya-e0601n:469_13": "bodhisattassa vijātadivaseyeva bodhisattena saddhiṃ saha jāto satahatthubbedho asatthadumarājā labbhati.",
  "anya-e0601n:469_14": "Dudhātu gatimhi amo.",
  "anya-e0601n:469_15": "Apadānaṭṭhakathāyaṃ pana “dunāti kampatīti dumo.",
  "anya-e0601n:469_16": "Dumati pūreti ākāsatalanti vā dumo”ti vuttaṃ.",
  "anya-e0601n:469_17": "Varo bodhi varabodhi,",
  "anya-e0601n:469_18": "varabodhi ca so dumo cāti varabodhidumo, tasmiṃ.",
  "anya-e0601n:470_0": "Catusaccadasanti cattāri ariyasaccāni maggañāṇena paṭivijjhitaṃ.",
  "anya-e0601n:470_1": "Ettha ca saccasaddo anekesvatthesu dissati.",
  "anya-e0601n:470_2": "Seyyathidaṃ.",
  "anya-e0601n:470_3": "Saccaṃ bhaṇe na kujjheyyātiādīsu vācāsacce.",
  "anya-e0601n:470_4": "Sacce ṭhitā samaṇabrāhmaṇātiādīsu viratisacce.",
  "anya-e0601n:470_5": "Kasmā nu saccāni vadanti nānā pavādiyāse kusalāvadānātiādīsu diṭṭhisacce.",
  "anya-e0601n:470_6": "Ekañhi saccaṃ na dutiyamatthītiādīsu paramatthasacce nibbāne ceva magge ca,",
  "anya-e0601n:470_7": "catunnaṃ saccānaṃ kati kusalātiādīsu ariyasacce.",
  "anya-e0601n:470_8": "Svāyamidhāpi ariyasacce vattatīti veditabbo.",
  "anya-e0601n:470_9": "Sathanaṃ saccaṃ,",
  "anya-e0601n:470_10": "avitathaṃ.",
  "anya-e0601n:470_11": "Sathadhātu avitathe ṇyo.",
  "anya-e0601n:470_12": "Yathā hi aggīnaṃ sabhāvo ekantaṃ uṇhoyeva hoti,",
  "anya-e0601n:470_13": "na sītalo,",
  "anya-e0601n:470_14": "evaṃ dukkhādīnaṃ pīḷanādi sabhāvaṃ ekantaṃ saccaṃ tathaṃ avitathaṃ anaññathaṃ hoti.",
  "anya-e0601n:470_15": "Taṃ pana catubbidhaṃ hoti dukkhasaccaṃ,",
  "anya-e0601n:470_16": "samudayasaccaṃ,",
  "anya-e0601n:470_17": "nirodhasaccaṃ,",
  "anya-e0601n:470_18": "maggasaccañcāti.",
  "anya-e0601n:470_19": "Tattha dukkhasaccanti dukkhacchitaṃ khaṃ tucchanti dukkhaṃ.",
  "anya-e0601n:470_20": "Kammadhārayasamāsoyaṃ.",
  "anya-e0601n:470_21": "Vuttañhetaṃ saccavibhaṅgaṭṭhakathāyaṃ “duiti ayaṃsaddo kucchite dissati.",
  "anya-e0601n:470_22": "Kucchitañhi puttaṃ duputtoti vadanti.",
  "anya-e0601n:470_23": "Khaṃsaddo pana tucche.",
  "anya-e0601n:470_24": "Tucchañhi ākāsaṃ khanti vuccati.",
  "anya-e0601n:470_25": "Idañca paṭhamasaccaṃ kucchitaṃ.",
  "anya-e0601n:470_26": "Anekaupaddavādhiṭṭhānato,",
  "anya-e0601n:470_27": "tucchaṃbālajanaparikappitadhuvasubhasukhattabhāvavirahitato.",
  "anya-e0601n:470_28": "Tasmā kucchitattā tucchattā ca dukkhanti vuccatī”ti.",
  "anya-e0601n:470_29": "Dukkhañca taṃ saccañcāti dukkhasaccaṃ.",
  "anya-e0601n:470_30": "Tebhūmikavaṭṭaṃ labbhati.",
  "anya-e0601n:471_0": "Samudayasaccanti ayati pavattati dukkhaphalaṃ etenāti ayo, lobho.",
  "anya-e0601n:471_1": "Ayadhātu gatimhi a.",
  "anya-e0601n:471_2": "Saṃ avasesa paccayasaṃyoge sati u dukkhuppattiyā ayo kāraṇoti samudayo.",
  "anya-e0601n:471_3": "Chaṭṭhītappurisasamāsoyaṃ.",
  "anya-e0601n:471_4": "Vutteñhetaṃ sacca vibhaṅgaṭṭhakathāyaṃ “saṃiti ca ayaṃsaddo samāgamo sametantiādīsu saṃyogaṃ dīpeti.",
  "anya-e0601n:471_5": "Uiti ayaṃsaddo uppannaṃ uditantiādīsu uppattiṃ.",
  "anya-e0601n:471_6": "Ayasaddo pana kāraṇaṃ dīpeti.",
  "anya-e0601n:471_7": "Idañcāpi dutiyasaccaṃ avasesapaccayasamāyoge sati dukkhassuppattikāraṇaṃ.",
  "anya-e0601n:471_8": "Iti dukkhassa saṃyoge uppattikāraṇattā dukkhasamudayanti vuccatī”ti.",
  "anya-e0601n:471_9": "Samudayo ca so saccañcāti samudayasaccaṃ,",
  "anya-e0601n:471_10": "lobhasaṅkhātā taṇhā labbhati.",
  "anya-e0601n:471_11": "Nirodhasaccanti rodhati carati pavattatīti rodho,",
  "anya-e0601n:471_12": "tebhūmikavaṭṭadhammo.",
  "anya-e0601n:471_13": "Rodhadhātu caraṇe ṇa.",
  "anya-e0601n:471_14": "Natthi tebhūmikavaṭṭadhammassa rodho caraṇaṃ etthāti nirodho, nibbānaṃ.",
  "anya-e0601n:471_15": "Atha vā nirujjhati saṃsāradukkhaṃ etthāti nirodho, nibbānaṃ.",
  "anya-e0601n:471_16": "Rudhidhātu āvaraṇe ṇa.",
  "anya-e0601n:471_17": "Vuttañhetaṃ saccavibhaṅgaṭṭha kathāyaṃ “tatiyasaccaṃ pana yasmā nisaddo abhāvaṃ.",
  "anya-e0601n:471_18": "Rodha saddo cārakaṃ dīpeti.",
  "anya-e0601n:471_19": "Tasmā abhāvo ettha saṃsāra cārakasaṅkhātassa dukkharodhassa sabbagatisuññattā.",
  "anya-e0601n:471_20": "Samadhi gate vā tasmiṃ saṃsāracārakasaṅkhātassa dukkharodhassa abhāvo hoti tappaṭipakkhattātipi dukkhanirodhanti vuccatī”ti.",
  "anya-e0601n:471_21": "Dukkhassa vā anuppādanirodhapaccayattā dukkhanirodhanti.",
  "anya-e0601n:471_22": "Nirodho ca so saccañcāti nirodhasaccaṃ. Nibbānaṃ.",
  "anya-e0601n:471_23": "Maggasaccanti dukkhanirodhaṃ nibbānaṃ maggati gacchati etenāti maggo.",
  "anya-e0601n:471_24": "Aṭṭhaṅgiko maggo.",
  "anya-e0601n:471_25": "Maggadhātu gatiyaṃ a.",
  "anya-e0601n:471_26": "Vuttañhetaṃ sacca vibhaṅgaṭṭhakathāyaṃ “catutthasaccaṃ pana yasmā etaṃ dukkhanirodhaṃ gacchati ārammaṇavasena",
  "anya-e0601n:471_27": "tadabhimukhabhūtattā paṭipadā ca hoti dukkhanirodhappattiyā.",
  "anya-e0601n:471_28": "Tasmā dukkhanirodhagāminipaṭipadāti vuccatī”ti.",
  "anya-e0601n:471_29": "Maggo ca so saccañcāti maggasaccaṃ.",
  "anya-e0601n:471_30": "Aṭṭhaṅgiko maggo labbhati.",
  "anya-e0601n:471_31": "Yasmā panetāni buddhādayo ariyā paṭivijjhanti,",
  "anya-e0601n:471_32": "tasmā ariyasaccānītipi vuccanti.",
  "anya-e0601n:471_33": "Atha vā buddhādīhi ariyehi paṭivijjhiyanti,",
  "anya-e0601n:471_34": "tasmā ariyasaccānītipi vuccanti.",
  "anya-e0601n:472_0": "Tesaṃ pana lakkhaṇādīni evaṃ veditabbāni.",
  "anya-e0601n:472_1": "Ettha hi bādhanalakkhaṇaṃ dukkhasaccaṃ,",
  "anya-e0601n:472_2": "santāpanarasaṃ,",
  "anya-e0601n:472_3": "pavattipaccupaṭṭhānaṃ,",
  "anya-e0601n:472_4": "pabhavalakkhaṇaṃ samudayasaccaṃ,",
  "anya-e0601n:472_5": "anupacchedakaraṇarasaṃ,",
  "anya-e0601n:472_6": "palibodhapaccupaṭṭhānaṃ.",
  "anya-e0601n:472_7": "Santilakkhaṇaṃ nirodhasaccaṃ,",
  "anya-e0601n:472_8": "accutirasaṃ,",
  "anya-e0601n:472_9": "animittapaccupaṭṭhānaṃ.",
  "anya-e0601n:472_10": "Niyyānalakkhaṇaṃ maggasaccaṃ,",
  "anya-e0601n:472_11": "kilesappahāna karaṇarasaṃ,",
  "anya-e0601n:472_12": "vuṭṭhānapaccupaṭṭhānanti.",
  "anya-e0601n:472_13": "Etesu pana catūsu saccesu paṭhamatatiyasaccāni phalāni honti.",
  "anya-e0601n:472_14": "Dutiya catutthasaccāni hetūni honti.",
  "anya-e0601n:472_15": "Purimāni dvesaccāni dudda sattā gambhīrāni.",
  "anya-e0601n:472_16": "Pacchimāni dvesaccāni gambhīrattā duddasāni.",
  "anya-e0601n:473_0": "Api ca kho pana dukkhanirodhaṃ ariyasaccaṃ gambhīrañceva duddasañcāti veditabbaṃ.",
  "anya-e0601n:473_1": "Ekekassa pana saccassa catunnaṃ catunnaṃ atthānaṃ vasena soḷasa saccaṭṭhā honti.",
  "anya-e0601n:473_2": "Tena vuttaṃ paṭisambhidā maggapāḷiyaṃ “dukkhassa pīḷanaṭṭho saṅkhataṭṭho santāpaṭṭho vipariṇāmaṭṭho,",
  "anya-e0601n:473_3": "ime cattāro dukkhassa dukkhaṭṭhā tathā avitathā anaññathā.",
  "anya-e0601n:473_4": "Evaṃ dukkhaṃ tathaṭṭhena saccaṃ.",
  "anya-e0601n:473_5": "Samudayassa āyūhanaṭṭho nidānaṭṭho saṃyogaṭṭho palibodhaṭṭho,",
  "anya-e0601n:473_6": "ime cattāro samudayassa samudayaṭṭhā tathā avitathā anaññathā.",
  "anya-e0601n:473_7": "Evaṃ samudayo tathaṭṭhena saccaṃ.",
  "anya-e0601n:473_8": "Nirodhassa nissaraṇaṭṭho vivekaṭṭho asaṅkhataṭṭho amataṭṭho,",
  "anya-e0601n:473_9": "ime cattāro nirodhassa nirodhaṭṭhā tathā avitathā anaññathā,",
  "anya-e0601n:473_10": "evaṃ nirodho tathaṭṭhena saccaṃ.",
  "anya-e0601n:473_11": "Maggassa niyyānaṭṭho hetvaṭṭho dassanaṭṭho adhipateyyaṭṭho,",
  "anya-e0601n:473_12": "ime cattāro maggassa maggaṭṭhā tathā avitathā anaññathā,",
  "anya-e0601n:473_13": "evaṃ maggo tathaṭṭhena sacca”nti.",
  "anya-e0601n:474_0": "Dassanaṃ dasaṃ,",
  "anya-e0601n:474_1": "disati passatīti vā dasaṃ,",
  "anya-e0601n:474_2": "catumaggañāṇaṃ.",
  "anya-e0601n:474_3": "Disadhātu apekkhane a.",
  "anya-e0601n:474_4": "Catunnaṃ saccānaṃ dassanaṃ assāti catusaccadaso, jino.",
  "anya-e0601n:474_5": "Atha vā cattāri saccāni adassi apassīti catusaccadaso, jino.",
  "anya-e0601n:474_6": "So cattāri saccāni catumaggañāṇena appaṭivijjhīti attho.",
  "anya-e0601n:474_7": "Taṃ catusaccadasaṃ.",
  "anya-e0601n:474_8": "Catusaccañāṇaṃ pana duvidhaṃ hoti anubodhañāṇañca,",
  "anya-e0601n:474_9": "paṭivedha ñāṇañcāti.",
  "anya-e0601n:474_10": "Tattha anubodhañāṇaṃ lokiyaṃ anussavādivasena nirodhe magge ca pavattati,",
  "anya-e0601n:474_11": "paṭivedhañāṇaṃ lokuttaraṃ nirodhamārammaṇaṃ katvā kiccato cattāripi saccāni paṭivijjhati.",
  "anya-e0601n:474_12": "Yathāha yo bhikkhave dukkhaṃ passati,",
  "anya-e0601n:474_13": "dukkhasamudayampi so passati.",
  "anya-e0601n:474_14": "Dukkhanirodhampi passati,",
  "anya-e0601n:474_15": "dukkhanirodhagāminipaṭi padampi passatīti sabbaṃ vattabbaṃ.",
  "anya-e0601n:474_16": "Catusaccapaṭivedhañāṇaṃ pana anubodhañāṇena vinā na pavattati,",
  "anya-e0601n:474_17": "tasmā anubodha ñāṇatthāya pubbe catusaccakammaṭṭhānaṃ paṇḍitena samārambhi tabbanti.",
  "anya-e0601n:474_18": "Nanu ca ariyasāvakā cattāri saccāni paṭivijjhanti.",
  "anya-e0601n:474_19": "Atha kasmā jinoyeva catusaccadasanti thomitoti.",
  "anya-e0601n:474_20": "Bhagavā pana ariyasāvakehi visiṭṭhena anaññopadesena arahattamaggañāṇena cattāri saccāni paṭivijjhanti.",
  "anya-e0601n:474_21": "Tasmā bhagavāyeva catusaccadasanti abhitthavitoti.",
  "anya-e0601n:474_22": "Tattha pana ṭhapetvā taṇhañca nibbānañca avasesadhammā dukkhasaccaṃ nāma.",
  "anya-e0601n:474_23": "Aṭṭhasatataṇhāvicaritā samudayasaccaṃ nāma.",
  "anya-e0601n:474_24": "Nibbānaṃ nirodha saccaṃ nāma.",
  "anya-e0601n:474_25": "Aṭṭhaṅgiko maggo maggasaccaṃ nāma.",
  "anya-e0601n:474_26": "Vuttaṃ pana abhidhammatthasaṅgahe –",
  "anya-e0601n:475_0": "“Dukkhaṃ tebhūmakaṃ vaṭṭaṃ, taṇhā samudayo bhave;",
  "anya-e0601n:476_0": "Nirodho nāma nibbānaṃ, maggo lokuttaro mato”ti.",
  "anya-e0601n:477_0": "Varamiddhigatanti varaṃ iddhigataṃ.",
  "anya-e0601n:477_1": "Uttamaṃ atītabuddhānaṃ iddhiṃ pattanti attho.",
  "anya-e0601n:477_2": "Atha vā uttamānaṃ iddhīnaṃ patiṭṭhānabhūtanti attho.",
  "anya-e0601n:477_3": "Ijjhanaṃ samijjhanaṃ iddhi,",
  "anya-e0601n:477_4": "ijjhati samijjhati nippajjatīti vā iddhi.",
  "anya-e0601n:477_5": "Iddhividhañāṇañca arahattamaggo ca labbhati.",
  "anya-e0601n:477_6": "Vuttañhi visuddhimagge “tathā nekkhammaṃ ijjhatīti iddhīti ca arahattamaggo ijjhatīti iddhī”ti ca.",
  "anya-e0601n:477_7": "Atha vā ijjhanti sattā etāya iddhā vuddhā ukkaṃsagatā hontīti iddhi,",
  "anya-e0601n:477_8": "aṭṭhasamāpattiyo ca cattāro maggā ca labbhanti.",
  "anya-e0601n:477_9": "Idhadhātu vuḍḍhiyanti paccayo.",
  "anya-e0601n:477_10": "Atha vā tapaccayo itthiliṅgajotako īpaccayo ca.",
  "anya-e0601n:477_11": "Iddhiṃ agaminti iddhigato, jino.",
  "anya-e0601n:477_12": "Atha vā gacchati patiṭṭhahati etthāti gato,",
  "anya-e0601n:477_13": "varānaṃ uttamānaṃ iddhīnaṃ gato patiṭṭhānabhūtoti varamiddhigato, jino.",
  "anya-e0601n:477_14": "Taṃ varamiddhigataṃ.",
  "anya-e0601n:477_15": "Kiñcāpi pana ariyasāvakā iddhippattā honti,",
  "anya-e0601n:477_16": "buddhā pana visesato etāya abhiññāya iddhā samiddhā vuddhā atiukkaṃsagatā honti,",
  "anya-e0601n:477_17": "tasmā buddhoyeva varamiddhigatanti abhitthavituṃ arahatīti veditabbo.",
  "anya-e0601n:478_0": "Naradevahitanti manussadevānaṃ lokiyalokuttara saṅkhātaṃ hitaṃ payojanaṃ dhāraṇaṃ.",
  "anya-e0601n:478_1": "Tesaṃ pana attho heṭṭhā vuttoyeva.",
  "anya-e0601n:478_2": "Tibhavūpasamanti tibhavaupasamaṃ.",
  "anya-e0601n:478_3": "Punabbhavābhinibbattiyā abhāvato kāmarūpaarūpasaṅkhātehi tīhi bhavehi tīsu bhavesu punabbhavābhinibbattito vā upasamitaṃ nibbutaṃ niruddhanti attho.",
  "anya-e0601n:478_4": "Bhavanti sattā etthāti bhavo,",
  "anya-e0601n:478_5": "tayo bhavā tibhavā,",
  "anya-e0601n:478_6": "tehi upasamitthāti tibhavūpasamo, jino.",
  "anya-e0601n:478_7": "Taṃ tibhavūpasamaṃ.",
  "anya-e0601n:478_8": "Bhagavato pana bodhipallaṅkeva kāmarūpārūpasaṅkhātesu tīsu bhavesu paṭisandhijanakānaṃ avijjātaṇhāmūlakānaṃ",
  "anya-e0601n:478_9": "puññādisaṅkhārānaṃ arahattamaggañāṇena niravasesaṃ pahīnattā punabbhavābhinibbatti natthi.",
  "anya-e0601n:478_10": "Tasmā bhagavantaṃyeva visesena tibhavūpasamanti thometīti vuttaṃ hoti.",
  "anya-e0601n:478_11": "Jinanti pañcamārajayantaṃ buddhaṃ.",
  "anya-e0601n:478_12": "Paṇamāmīti ahaṃ ñāṇasampayuttacittena ādaraṃ vandāmīti yojanā.",
  "anya-e0601n:479_0": "Ayaṃ panettha saṅkhepayojanā.",
  "anya-e0601n:479_1": "Samatiṃsati sambharaṇaṃ samatiṃsapāramiyo sambhūtaṃ paripūritaṃ,",
  "anya-e0601n:479_2": "varabodhidume uttamabodhirukkhamūle,",
  "anya-e0601n:479_3": "catusaccadasaṃ cattāri ariyasaccāni maggañāṇena passantaṃ paṭivijjhantaṃ,",
  "anya-e0601n:479_4": "varamiddhigataṃ uttamaṃ atīta buddhānaṃ iddhipattaṃ uttamānaṃ iddhīnaṃ patiṭṭhānabhūtaṃ vā,",
  "anya-e0601n:479_5": "naradevahitaṃ manussadevānaṃ lokiyalokuttarasaṅkhātaṃ payojanaṃ dhāraṇaṃ,",
  "anya-e0601n:479_6": "tibhavūpasamaṃ kāmarūpaarūpasaṅkhātehi tīhi bhavehi upasamitaṃ,",
  "anya-e0601n:479_7": "kāmarūpārūpasaṅkhātesu tīsu bhavesu punabbhavā bhinibbattito upasamitaṃ nibbutaṃ vā,",
  "anya-e0601n:479_8": "jinaṃ pañcamārajayantaṃ buddhaṃ paṇamāmi ahaṃ ñāṇasampayuttacittena ādaraṃ vandāmīti.",
  "anya-e0601n:480_0": "Ekādasamavandanagāthāvaṇṇanā samattā.",
  "anya-e0601n:481_0": "12.",
  "anya-e0601n:482_0": "Satapuññajalakkhaṇikaṃ virajaṃ,",
  "anya-e0601n:483_0": "Gaganūpamadhiṃ dhitimerusamaṃ;",
  "anya-e0601n:484_0": "Jalajūpamasītalasīlayutaṃ,",
  "anya-e0601n:485_0": "Pathavīsahanaṃ paṇamāmi jinaṃ.",
  "anya-e0601n:486_0": "12.",
  "anya-e0601n:486_1": "Evaṃ ekādasamagāthāya jinaṃ vanditvā idāni satapuññajalakkhaṇikantyādīhi chahi guṇehi thomitvā jinaṃ",
  "anya-e0601n:486_2": "vanditu kāmo satapuññajalakkhaṇikantyādigāthamāha.",
  "anya-e0601n:486_3": "Ayaṃ pana catūhi sa gaṇehi racitattā dvādasakkharehi yuttā toṭakagāthāti daṭṭhabbā.",
  "anya-e0601n:486_4": "Sādhakaṃ pana anantaragāthāvaṇṇanāyaṃ vuttameva.",
  "anya-e0601n:487_0": "Tattha satapuññajalakkhaṇikanti anekapāramīpuññatejena jātena dvattiṃsamahāpurisalakkhaṇena sampannaṃ.",
  "anya-e0601n:487_1": "Ettha ca satasaddo anekasaṅkhyāvācako.",
  "anya-e0601n:487_2": "Satatejo sahassaraṃ sītiādīsu viya.",
  "anya-e0601n:487_3": "Satena anekena pāramīpuññatejena jātanti satapuññajaṃ,",
  "anya-e0601n:487_4": "lakkhiyati lakkhitabbaṃ buddhadabbaṃ etehīti lakkhaṇaṃ,",
  "anya-e0601n:487_5": "dvattiṃsamahāpurisalakkhaṇādi.",
  "anya-e0601n:487_6": "Lakkhadhātu dassanaṅkesuyu.",
  "anya-e0601n:487_7": "Satapuññajañca taṃ lakkhaṇañcāti satapuññaja lakkhaṇaṃ.",
  "anya-e0601n:487_8": "Taṃ assa atthīti satapuññajalakkhaṇiko, jino. Taṃ.",
  "anya-e0601n:487_9": "Bhagavā hi anantesu cakkavāḷesu sabbe sattā ekekaṃ puññakammaṃ satakkhattuṃ kareyyuṃ.",
  "anya-e0601n:487_10": "Ettakehi janehi kataṃ puññakammaṃ bodhisatto ekova ekekaṃ sataguṇaṃ katvā nibbattena pāramīpuññatejena",
  "anya-e0601n:487_11": "jātehi dvattiṃsa mahāpurisalakkhaṇehi ca asītianubyañjana lakkhaṇe hi ca sampannoti satapuññajalakkhaṇikanti",
  "anya-e0601n:487_12": "thometīti adhippāyo.",
  "anya-e0601n:487_13": "Vuttañhi buddhavaṃsaṭṭhakathāyaṃ –",
  "anya-e0601n:488_0": "“Satapuñña lakkhaṇoti anantesu cakkavāḷesu sabbe sattā ekekaṃ puññakammaṃ satakkhattuṃ kareyyuṃ,",
  "anya-e0601n:488_1": "ettakehi janehi katakammaṃ bodhisatto sayameva eko sataguṇaṃ katvā nibbatto.",
  "anya-e0601n:488_2": "Tasmā satapuññalakkhaṇoti vuccati.",
  "anya-e0601n:488_3": "Keci pana satena satena puññakammena nibbattaṃ ekekalakkhaṇoti vadanti.",
  "anya-e0601n:488_4": "Evaṃ sante yo koci buddho bhaveyyāti.",
  "anya-e0601n:488_5": "Taṃ aṭṭhakathāsu paṭikkhitta”nti.",
  "anya-e0601n:488_6": "Pātheyyaṭṭhakathāyaṃ pana “sata puññalakkhaṇanti satena satena puññakammena nibbattaṃ ekekaṃ lakkhaṇaṃ.",
  "anya-e0601n:488_7": "Evaṃ sante yo koci buddho bhaveyyāti na rocayiṃsu.",
  "anya-e0601n:488_8": "Anantesu pana cakkavāḷesu sabbe sattā ekekaṃ kammaṃ satakkhattuṃ kareyyuṃ.",
  "anya-e0601n:488_9": "Ettakehi janehi kataṃ kammaṃ bodhisatto ekova ekekaṃ sataguṇaṃ katvā nibbatto.",
  "anya-e0601n:488_10": "Tasmā satapuññalakkhaṇoti imamatthaṃ rocayiṃsū”ti vuttaṃ.",
  "anya-e0601n:488_11": "Dvattiṃsamahāpurisalakkhaṇaṃ pana upari āvibhavissatīti.",
  "anya-e0601n:489_0": "Virajanti rāgarajādīnaṃ abhāvā vigatarajaṃ.",
  "anya-e0601n:489_1": "Rañjati sañjati rūpādiārammaṇesūti rajo,",
  "anya-e0601n:489_2": "rāgādirajo.",
  "anya-e0601n:489_3": "Ranjadhātu rāge a.",
  "anya-e0601n:489_4": "Vigato rajo assāti virajo, jino.",
  "anya-e0601n:489_5": "Taṃ virajaṃ.",
  "anya-e0601n:489_6": "Jino hi bodhipallaṅkeyeva sabbakilesamāra rajassa jayitattā vigatarajoti attho.",
  "anya-e0601n:489_7": "Gaganūpamadhinti ettha dhī vuccati sabbaññutañāṇaṃ.",
  "anya-e0601n:489_8": "Tasmā ākāsūpamasabbaññuta ñāṇavantanti attho.",
  "anya-e0601n:489_9": "Gacchanti ettha vihaṅgamādayoti gaganaṃ, ākāso.",
  "anya-e0601n:489_10": "Gamudhātu gatiyaṃ yu.",
  "anya-e0601n:489_11": "Makārassa go.",
  "anya-e0601n:489_12": "Upamiyate upamā.",
  "anya-e0601n:489_13": "Bhāvasādhanoyaṃ.",
  "anya-e0601n:489_14": "Upapubbamādhātu parimāne a.",
  "anya-e0601n:489_15": "Sabbañeyyadhammaṃ dharati jānātīti dhī,",
  "anya-e0601n:489_16": "sabbaññuta ñāṇaṃ.",
  "anya-e0601n:489_17": "Dharadhātu ñāṇe kvi,",
  "anya-e0601n:489_18": "itthiliṅgajotakaīpaccayo ca.",
  "anya-e0601n:489_19": "Gaganena ākāsena yuttā upamā gaganūpamā,",
  "anya-e0601n:489_20": "taṃ sadisaṃ dhī sabbaññutañāṇaṃ yassāti gaganūpamadhi, jino.",
  "anya-e0601n:489_21": "Taṃ gaganūpamadhiṃ.",
  "anya-e0601n:489_22": "Ayaṃ pana anantādiguṇahīnattā dhammahīnopamā nāma.",
  "anya-e0601n:489_23": "Vuttañhi subodhālaṅkāre “dhammahīnāmukhambhoja,",
  "anya-e0601n:489_24": "sadisaṃ munino itī”ti.",
  "anya-e0601n:489_25": "Yathā hi ākāso anantoti vuttattā ākāso ananto hutvā vittharati,",
  "anya-e0601n:489_26": "evaṃ bhagavato anantaṃ buddhañāṇanti vuttattā sabbaññutañāṇassa anantārammaṇattā ca ñāṇaṃ anantaṃ hutvā vittharati.",
  "anya-e0601n:489_27": "Tasmā gaganūpamadhinti thometīti.",
  "anya-e0601n:490_0": "Dhitimerusamanti ettha dhiti vuccati samādhi.",
  "anya-e0601n:490_1": "Sinerupabbata sadisaṃ acalasamādhivantanti attho.",
  "anya-e0601n:490_2": "Dhiyati ṭhapiyati sampayuttadhamme ekārammaṇe etenāti dhiti,",
  "anya-e0601n:490_3": "bhagavato lokiyalokuttarajhānasamādhi.",
  "anya-e0601n:490_4": "Dhidhātu dhāraṇeti.",
  "anya-e0601n:490_5": "Raṃsiyā andhakāraṃ mināti hiṃsatīti meru,",
  "anya-e0601n:490_6": "pabbatarājā.",
  "anya-e0601n:490_7": "Mīdhātu hiṃsāyaṃ rupaccayo.",
  "anya-e0601n:490_8": "Imaṃ vacanatthañhi sinerussa pācīnapassaṃ rajatamayaṃ,",
  "anya-e0601n:490_9": "dakkhiṇapassaṃ maṇimayaṃ,",
  "anya-e0601n:490_10": "pacchimapassaṃ phallikamayaṃ,",
  "anya-e0601n:490_11": "uttarapassaṃ suvaṇṇamayaṃ hotīti vuttavacanaṃ sandhāya vuttaṃ.",
  "anya-e0601n:490_12": "Atha vā mināti hiṃsati sabbe pabbate attano uccataraṭṭhenāti meru,",
  "anya-e0601n:490_13": "merunā samo dhiti samādhi yassāti dhitimerusamo, jino.",
  "anya-e0601n:490_14": "Taṃ dhitimeru samaṃ.",
  "anya-e0601n:490_15": "Yathā hi merurājā aṭṭhahi disāhi āgatehi vātehi na kampati na calati,",
  "anya-e0601n:490_16": "evaṃ jino kāmacchandādinīvaraṇe pajahitvā lokuttarajjhānasamādhinā samannāgatattā aṭṭhahi lokadhammehi",
  "anya-e0601n:490_17": "ca micchādiṭṭhivātehi ca na kampati na calatīti dhitimerusamanti thometi.",
  "anya-e0601n:491_0": "Jalajūpamasītalasīlayutanti udakajātappadumasadisena atisītalena asaṅkhyeyyasīlena saṃyuttaṃ.",
  "anya-e0601n:491_1": "Vuttañhi apadāna pāḷiyaṃ “sīlaṃ tassa asaṅkhyeyya”nti.",
  "anya-e0601n:491_2": "Tadaṭṭhakathāyañca “bhagavato pana sīlaṃ asaṅkhyeyyamevā”ti.",
  "anya-e0601n:491_3": "Jalati dibbatīti jalaṃ, udakaṃ.",
  "anya-e0601n:491_4": "Jaladhātu dittiyaṃ a.",
  "anya-e0601n:491_5": "Jale udake jātaṃ jalajaṃ, padumaṃ.",
  "anya-e0601n:491_6": "Jalajena padumena upamaṃ sadisanti jalajūpamaṃ, sīlaṃ.",
  "anya-e0601n:491_7": "Sukhatthikehi seviyatīti sītalaṃ, sīlaṃ.",
  "anya-e0601n:491_8": "Sidhātu sevāyaṃ talapaccayo.",
  "anya-e0601n:491_9": "Atha vā sītaguṇaṃ lāti gaṇhātīti sītalaṃ, sīlaṃ.",
  "anya-e0601n:491_10": "Sītasaddūpapada lādhātu gahaṇe kvi.",
  "anya-e0601n:491_11": "Udake pana jātaṃ padumaṃ udakena uṇhassa samitattā sītalaṃ viya.",
  "anya-e0601n:491_12": "Sīlaṃ pana buddhassa kilesatā panassa sametattā accantasītalaṃ hoti.",
  "anya-e0601n:491_13": "Surakkhitañhi visuddhaṃ sīlaṃ kilesappahānena sattānaṃ kilesapariḷāhaṃ upasameti na haritacandanaṃ muttāhāro maṇi udakaṃ vāto candakiraṇo ca.",
  "anya-e0601n:491_14": "Tasmā sīlameva sītalanti accantasītalanti vuccati.",
  "anya-e0601n:491_15": "Tena vuttaṃ visuddhimagge –",
  "anya-e0601n:492_0": "“Na taṃ sajaladā vātā, na cāpi haricandanaṃ;",
  "anya-e0601n:493_0": "Neva hārā na maṇayo, na candakiraṇaṅkurā;",
  "anya-e0601n:494_0": "Samayantīdha sattānaṃ, pariḷāhaṃ surakkhitaṃ;",
  "anya-e0601n:495_0": "Yaṃ sametidaṃ ariyaṃ, sīlaṃ accantasītala”nti.",
  "anya-e0601n:496_0": "Ayaṃ pana tassa gāthādvayassattho.",
  "anya-e0601n:496_1": "Surakkhitaṃ suṭṭhurakkhitaṃ ariyaṃ visuddhaṃ accantasītalaṃ idaṃ sīlaṃ idhaloke sattānaṃ yaṃ pariḷāhaṃ sameti,",
  "anya-e0601n:496_2": "taṃ pariḷāhaṃ sajaladā udakadadena meghena saha pavattā vātā sītavātā na samayanti haritacandanañcāpi na samayati.",
  "anya-e0601n:496_3": "Hārā muttāhārā neva samayanti.",
  "anya-e0601n:496_4": "Maṇayo veḷuriyādimaṇiyo na samayanti.",
  "anya-e0601n:496_5": "Candakiraṇaṅkurā candassa raṃsiaṅkurā na samayantīti.",
  "anya-e0601n:496_6": "Sīlati samādhiyati kāyakammādīnaṃ susīlyavasena na vippakiratīti sīlaṃ.",
  "anya-e0601n:496_7": "Sīladhātu samādhimhi a.",
  "anya-e0601n:496_8": "Atha vā sīlanti samādahanti cittaṃ etenāti sīlaṃ,",
  "anya-e0601n:496_9": "sīlenti vā etena kusale dhamme upadhārenti ābhuso dhārenti sādhavoti sīlaṃ,",
  "anya-e0601n:496_10": "cetanādhammo,",
  "anya-e0601n:496_11": "kusalacittuppādo vā labbhati.",
  "anya-e0601n:496_12": "Sīladhātu upadhāraṇe a.",
  "anya-e0601n:496_13": "Vuttañhetaṃ visuddhimaggaṭṭhakathāyaṃ “kenaṭṭhena sīlanti sīlanaṭṭhena sīlaṃ.",
  "anya-e0601n:496_14": "Kimidaṃ sīlaṃ nāma,",
  "anya-e0601n:496_15": "samādhānaṃ vā,",
  "anya-e0601n:496_16": "kāyakammādīnaṃ susīlyavasena avippakiṇṇatāti attho.",
  "anya-e0601n:496_17": "Upadhāraṇaṃ vā,",
  "anya-e0601n:496_18": "kusalānaṃ dhammānaṃ patiṭṭhānavasena ādhārabhāvoti attho”ti.",
  "anya-e0601n:496_19": "Jalajūpamena padumasadisena sītalena accantasītalena sīlena asaṅkhyeyyasīlena yuttoti jalajūpamasītalasīlayuto, jino.",
  "anya-e0601n:496_20": "Taṃ jalajūpamasītalasīlayutaṃ.",
  "anya-e0601n:496_21": "Yathā hi udake jātaṃ padumaṃ jalena sītalaṃ hoti,",
  "anya-e0601n:496_22": "evaṃ bhagavato maggasīlena kilesupatāpanassa pahīnattā taṃ sītalaṃ accantasītalaṃ.",
  "anya-e0601n:496_23": "Tena sampayuttoti jalajūpamasītalasīla yutanti thometīti vuttaṃ hoti.",
  "anya-e0601n:497_0": "Pathavīsahananti pathavī viya khantisampannaṃ khantivantaṃ vā.",
  "anya-e0601n:497_1": "Pathanti patiṭṭhahanti ettha tarupabbatādayoti pathavī, bhūmi.",
  "anya-e0601n:497_2": "Pathadhātu patiṭṭhāyaṃ vīpaccayo.",
  "anya-e0601n:497_3": "Atha vā puthu hutvā jātanti pathavī.",
  "anya-e0601n:497_4": "Jātataddhitatthe vīpaccayo.",
  "anya-e0601n:497_5": "Sahayate khamiyate sahanaṃ,",
  "anya-e0601n:497_6": "sahati khamatīti vā sahanaṃ,",
  "anya-e0601n:497_7": "adhivāsanakhanti.",
  "anya-e0601n:497_8": "Sahadhātu khantiyaṃ yu.",
  "anya-e0601n:497_9": "Pathavī viya sahanaṃ khamanaṃ yassa soti pathavīsahano, jino.",
  "anya-e0601n:497_10": "Taṃ pathavīsahanaṃ.",
  "anya-e0601n:497_11": "Yathā hi pathavī attano upari pakkhittaṃ sucimpi asucimpi sabbaṃ sahati,",
  "anya-e0601n:497_12": "na paṭighānunayaṃ karoti,",
  "anya-e0601n:497_13": "evaṃ jino iṭṭhārammaṇampi aniṭṭhārammaṇampi sabbaṃ sahati,",
  "anya-e0601n:497_14": "na tattha paṭighānunayaṃ karotīti pathavīsahananti thometīti adhippāyo.",
  "anya-e0601n:497_15": "Tena vuttaṃ apadānapāḷiyaṃ –",
  "anya-e0601n:498_0": "“Lābhālābhe na sajjanti, sammānanavimānane;",
  "anya-e0601n:499_0": "Pathavīsadisā buddhā, tasmā te na virādhiyā”ti.",
  "anya-e0601n:500_0": "Ahaṃ jinaṃ paṇamāmi vandāmīti sambandho.",
  "anya-e0601n:501_0": "Ayaṃ panettha saṅkhepayojanā.",
  "anya-e0601n:501_1": "Satapuññajalakkhaṇikaṃ anekapāramīpuññatejena jātena dvattiṃsamahāpurisalakkhaṇena sampannaṃ,",
  "anya-e0601n:501_2": "virajaṃ rāgarajādīnaṃ abhāvā vigatarajaṃ,",
  "anya-e0601n:501_3": "gaganūpamadhiṃ ākāsūpamasabbaññutañāṇavantaṃ,",
  "anya-e0601n:501_4": "dhitimerusamaṃ sinerupabbatasadisaṃ acalasamādhivantaṃ,",
  "anya-e0601n:501_5": "jalajūpamasītala sīlayutaṃ.",
  "anya-e0601n:501_6": "Udakajātappadumasadisena accantaatisītalena asaṅkhyeyyasīlena sampayuttaṃ,",
  "anya-e0601n:501_7": "pathavīsahanaṃ pathavī viya khantisampannaṃ,",
  "anya-e0601n:501_8": "khantivantaṃ vā,",
  "anya-e0601n:501_9": "jinaṃ pañcamāravijayaṃ buddhaṃ ahaṃ sakkaccaṃ paṇamāmi vandāmīti.",
  "anya-e0601n:502_0": "Dvādasamavandanagāthāvaṇṇanā samattā.",
  "anya-e0601n:503_0": "13.",
  "anya-e0601n:504_0": "Yo buddho sumati dive divākarova,",
  "anya-e0601n:505_0": "Sobhanto ratijanane silāsanamhi;",
  "anya-e0601n:506_0": "Āsīno sivasukhadaṃ adesi dhammaṃ,",
  "anya-e0601n:507_0": "Devānaṃ tamasadisaṃ namāmi niccaṃ.",
  "anya-e0601n:508_0": "13.",
  "anya-e0601n:508_1": "Evaṃ dvādasamagāthāya jinaṃ vanditvā idāni tāvatiṃsapure mātudevaputtappamukhānaṃ upapattidevānaṃ abhidhammaṃ",
  "anya-e0601n:508_2": "desaka guṇena abhitthavitvā vanditukāmo yo buddho sumatityādigāthamāha.",
  "anya-e0601n:508_3": "Ayaṃ pana ma na ja ra gaṇehi ca ekagarunā ca tīhi yatīhi ca dasahi yatīhi ca racitattā terasakkhara saṃyuttā pahassiṇīgāthāti daṭṭhabbā.",
  "anya-e0601n:508_4": "Vuttañhetaṃ vuttodaye “mnā jarā go tidasayatippahassiṇī sā”ti.",
  "anya-e0601n:509_0": "Tassattho.",
  "anya-e0601n:509_1": "Yassaṃ paṭipādaṃ mnā magaṇa nagaṇā ca jarā ja gaṇa ragaṇā ca go garu ca tidasayati tiyati ca dasayati ca ce siyā,",
  "anya-e0601n:509_2": "sā gāthā pahassiṇīgāthā nāmāti.",
  "anya-e0601n:509_3": "Tattha sumati yo buddho dhammaṃ devānaṃ adesīti sambandho.",
  "anya-e0601n:509_4": "Yoti aniyamavācakasabbanāmapadaṃ.",
  "anya-e0601n:509_5": "Tassa vacanattho na kātabbo.",
  "anya-e0601n:509_6": "Vuttañhi saddavidūhi –",
  "anya-e0601n:510_0": "“Ruḷhīkhyātaṃ nipātañcu, pasaggālapanaṃ tathā;",
  "anya-e0601n:511_0": "Sabbanāmanti etesu, na kato viggaho chasū”ti.",
  "anya-e0601n:512_0": "Atha vā sabbanāmabhāvaṃ yātīti yo,",
  "anya-e0601n:512_1": "aniyamavācaka bhāvaṃ yātīti vā yo.",
  "anya-e0601n:512_2": "Sabbanāmabhāvena yāti pavattatīti vā yo.",
  "anya-e0601n:512_3": "Aniyamavācakabhāvena yāti pavattatīti vā yo.",
  "anya-e0601n:512_4": "Sabbanāmabhāvena yātabbo ñātabboti vā yo,",
  "anya-e0601n:512_5": "yātabbo ñātabbo etena aniyamatthoti vā yo.",
  "anya-e0601n:512_6": "Sabbanāmasaṅkhātaṃ yaitipadaṃ labbhati.",
  "anya-e0601n:512_7": "Yo yādi soti attho.",
  "anya-e0601n:512_8": "Buddhoti paṭividdhacatusaccadhammo,",
  "anya-e0601n:512_9": "paṭividdhasabbañeyyadhammo vā.",
  "anya-e0601n:512_10": "Tassa pana vacanattho heṭṭhā vuttoyeva.",
  "anya-e0601n:512_11": "Sumatīti sundarasabbaññutañāṇavāto,",
  "anya-e0601n:512_12": "desanāñāṇavāto vā.",
  "anya-e0601n:512_13": "Adesi dhammaṃ devānanti vuccamānattā hi idha sabbaññuta ñāṇaṃ sumatīti vuccati.",
  "anya-e0601n:512_14": "Manati jānāti sabbañeyyadhammaṃ desetabbadhammaṃ vāti mati.",
  "anya-e0601n:512_15": "Manadhātu ñāṇeti.",
  "anya-e0601n:512_16": "Sundarā mati sumati,",
  "anya-e0601n:512_17": "sabbañeyyadhammānaṃ yathāsabhāvajānanasamatthaṃ tesaṃ dese tabbappakārajānanasamatthaṃ bodhetabbapuggalānaṃ",
  "anya-e0601n:512_18": "āsayādhi muttiyādivibhāvanasamatthañcāti tisamatthasampannaṃ sabbaññutañāṇaṃ labbhati.",
  "anya-e0601n:512_19": "Sumatīti iminā hi sabbaññutañāṇameva abhidhammakathāya samuṭṭhānabhāve samatthaṃ.",
  "anya-e0601n:512_20": "Nāññanti imamatthaṃ dīpento abhidhammakathāya anaññasādhāraṇabhāvaṃ dasseti.",
  "anya-e0601n:512_21": "Sundarā mati assa asmiṃ vā atthīti sumati, buddho.",
  "anya-e0601n:512_22": "Samāsanta taddhitāyaṃ.",
  "anya-e0601n:512_23": "Tadassatthītivī cāti sutte casaddena apaccayo.",
  "anya-e0601n:512_24": "Yathā pītisukhanti.",
  "anya-e0601n:512_25": "Vuttañhi pārājikaṇḍaṭṭhakathāyaṃ “ayañca pīti idañca sukhaṃ assa jhānassa asmiṃ vā jhāne atthīti idaṃ jhānaṃ pītisukhanti vuccatī”ti.",
  "anya-e0601n:513_0": "Diveti divase.",
  "anya-e0601n:513_1": "Sūriyobhāsena dibbati etthāti divo.",
  "anya-e0601n:513_2": "Divudhātu jutiyaṃ a.",
  "anya-e0601n:513_3": "Tasmiṃ dive.",
  "anya-e0601n:513_4": "Divā karovāti sūriyo iva.",
  "anya-e0601n:513_5": "Divādinaṃ karotīti divākaro, sūriyo.",
  "anya-e0601n:513_6": "Divāsaddūpa pada karadhātu karaṇe a.",
  "anya-e0601n:513_7": "Atha vā divā divase karo raṃsi assāti divākaro.",
  "anya-e0601n:513_8": "Karasaddo hi raṃsivācako.",
  "anya-e0601n:513_9": "Sobhantoti virocamāno hutvā.",
  "anya-e0601n:513_10": "Subhati virocati chabbaṇṇaraṃsiādīhīti sobhanto, buddho.",
  "anya-e0601n:513_11": "Subhadhātu sobhe,",
  "anya-e0601n:513_12": "dittiyaṃ vā antapaccayo.",
  "anya-e0601n:513_13": "Bhagavā hi chabbaṇṇaraṃsīhi dvattiṃsamahāpurisalakkhaṇehi asītyānubyañjanalakkhaṇehi ca devānaṃ majjhe sobhati virocatīti attho.",
  "anya-e0601n:513_14": "Ratijananeti devānaṃ atappakapītisomanassuppādane,",
  "anya-e0601n:513_15": "pemuppādane vā.",
  "anya-e0601n:513_16": "Ramanaṃ rati.",
  "anya-e0601n:513_17": "Ramudhātu kīḷāyanti.",
  "anya-e0601n:513_18": "Taṃ janeti uppādetīti ratijananaṃ.",
  "anya-e0601n:513_19": "Silāsanaṃ.",
  "anya-e0601n:513_20": "Ratisaddūpapada janadhātu janane yu.",
  "anya-e0601n:513_21": "Tasmiṃ ratijanane.",
  "anya-e0601n:514_0": "Silāsanamhīti tidasālaye,",
  "anya-e0601n:514_1": "pāricchattakamūle jāte nikkhitte vā dīghato saṭṭhiyojane vitthārato paṇṇāsa yojane puthulato pannarasayojane",
  "anya-e0601n:514_2": "vaṇṇato jayasumanapupphasadise rattakampalavaṇṇe vā saṇhasukhume paṇḍukampa lanāmake silāsane.",
  "anya-e0601n:514_3": "Sakkena seviyatīti silaṃ. Pāsāṇo.",
  "anya-e0601n:514_4": "Sidhātu sevāyaṃ alapaccayo.",
  "anya-e0601n:514_5": "Āsiyati etthāti āsanaṃ.",
  "anya-e0601n:514_6": "Atha vā āgantvā seviyati etthāti āsanaṃ.",
  "anya-e0601n:514_7": "Āpubbasidhātu sevāyaṃ yu.",
  "anya-e0601n:514_8": "Silaṃeva āsanaṃ silāsanaṃ.",
  "anya-e0601n:514_9": "Paṇḍukampalasilāsanaṃ labbhati.",
  "anya-e0601n:514_10": "Tasmiṃ silāsanamhi.",
  "anya-e0601n:514_11": "Āsīnoti dasahi cakkavāḷasahassehi āgamma sannisinnānaṃ devānaṃ gaṇena parivārito hutvā nisīdanto.",
  "anya-e0601n:514_12": "Āsīdanaṃ nisajjanaṃ āsīno.",
  "anya-e0601n:514_13": "Āsamantato sīdati vasatīti vā āsīno.",
  "anya-e0601n:514_14": "Abhidhammakathābhimukhaṃ sīdati nisajjatīti vā āsīno, buddho.",
  "anya-e0601n:514_15": "Āpubbasīdadhātu nisajjāyaṃ.",
  "anya-e0601n:514_16": "Visaraṇa gatyāvasānesu vā tapaccayo.",
  "anya-e0601n:514_17": "Tassa īṇādeso,",
  "anya-e0601n:514_18": "ṇassanattaṃ,",
  "anya-e0601n:514_19": "dhātvantalopo.",
  "anya-e0601n:514_20": "Sivasukhadanti nibbānasukhadāyakaṃ.",
  "anya-e0601n:514_21": "Ariyehi seviyatīti sivaṃ, nibbānaṃ.",
  "anya-e0601n:514_22": "Sidhātu sevāyaṃ avo.",
  "anya-e0601n:514_23": "Atha vā rāgaggiādīhi samati upasamati etthāti sivaṃ, nibbānaṃ.",
  "anya-e0601n:514_24": "Samudhātu upasame rivo.",
  "anya-e0601n:514_25": "Abhidhānappadīpikaṭīkāyaṃ pana “sivaṃ khemabhāvaṃ karotīti sivaṃ,",
  "anya-e0601n:514_26": "saṃsārabhīrukehi sevitabbattā vā sivaṃ.",
  "anya-e0601n:514_27": "Yadādinā vapaccayo”ti vuttaṃ.",
  "anya-e0601n:514_28": "Sukhayatīti sukhaṃ.",
  "anya-e0601n:514_29": "Yassuppajjati,",
  "anya-e0601n:514_30": "taṃ sukhitaṃ karotīti attho.",
  "anya-e0601n:514_31": "Atha vā suṭṭhu dukkhaṃ khanatīti sukhaṃ.",
  "anya-e0601n:514_32": "Supubba khanudhātu avadāraṇe kvi.",
  "anya-e0601n:514_33": "Sivassa nibbānassa sukhaṃ sivasukhaṃ,",
  "anya-e0601n:514_34": "taṃ dadātīti sivasukhadaṃ,",
  "anya-e0601n:514_35": "abhidhammadhammo.",
  "anya-e0601n:514_36": "Sivasukhasaddūpapadadādhātu a.",
  "anya-e0601n:514_37": "Yo hi abhidhammadhammaṃ suṇāti,",
  "anya-e0601n:514_38": "so tassa nibbānasukhaṃ dadātīti attho.",
  "anya-e0601n:515_0": "Adesi dhammaṃ devānanti devānaṃ dhammaṃ adesīti sambandho.",
  "anya-e0601n:515_1": "Ettha ca dhammanti nānānayavicittaṃ gambhīraṃ saṇhasukhumaṃ duddasaṃ abhidhamma dhammaṃ.",
  "anya-e0601n:515_2": "Attano sabhāvaṃ dhāretīti dhammo,",
  "anya-e0601n:515_3": "paṇḍitehi dhāriyati na bālehīti vā dhammo,",
  "anya-e0601n:515_4": "abhidhammapiṭakaṃ.",
  "anya-e0601n:515_5": "Dharadhātu dhāraṇe rammapaccayo.",
  "anya-e0601n:515_6": "Taṃ dhammaṃ.",
  "anya-e0601n:515_7": "Devānanti pubbe manussaloke mātubhūtadevaputtappamukhānaṃ upapattidevānaṃ.",
  "anya-e0601n:515_8": "Vuttañhetaṃ aṭṭhasālinīaṭṭhakathāyaṃ –",
  "anya-e0601n:516_0": "“Mātaraṃ pamukhaṃ katvā, tassā paññāya tejasā;",
  "anya-e0601n:517_0": "Abhidhammakathāmaggaṃ, devānaṃ sampavattayī”ti.",
  "anya-e0601n:518_0": "Ettha ca mātarantipadassa pubbe manussaloke mātubhūtaṃ devaputtanti attho daṭṭhabbo.",
  "anya-e0601n:518_1": "Vuttañhetaṃ jinālaṅkārapāḷiyaṃ –",
  "anya-e0601n:519_0": "“Tato puttaṃ gahetvāna, gatā mātā sakaṃ gharaṃ;",
  "anya-e0601n:520_0": "Sattamiyaṃ cutā gantvā, devaputtattamāgamī”ti.",
  "anya-e0601n:521_0": "Taṭṭīkāyañca “bodhisattamātā gabbhavuṭṭhānato sattame divase kālaṅkatvā tusitapure devaputto hutvā nibbattī”ti vuttaṃ.",
  "anya-e0601n:521_1": "Ettha ca devaputtasaddena vuttameva.",
  "anya-e0601n:521_2": "Kāḷudāyī theragāthāaṭṭhakathāyañca “parivāritāti ca itthiliṅganiddeso purimattabhāvasiddhaṃ itthibhāvaṃ devatābhāvaṃ vā sandhāya kato.",
  "anya-e0601n:521_3": "Devūpapatti pana purisabhāvena jātā”ti vuttaṃ.",
  "anya-e0601n:521_4": "Jātakaṭīkāyañca “devorohaneti mātudevaputtassa temāsaṃ abhidhammapiṭakaṃ desetvā devorohanakāle”ti mātudevaputtasaddena vuttaṃ.",
  "anya-e0601n:521_5": "Abhidhammāvatāraṭīkāyañca “devānanti tadā dhammapaṭiggāhakānaṃ dasasahassacakkavāḷādhivāsīnaṃ mātudevaputtappamukhānaṃ",
  "anya-e0601n:521_6": "upapattidevāna”nti mātudevaputta saddena vuttaṃ.",
  "anya-e0601n:521_7": "Sirīmahāmāyāsatthe ca “sirīmahāmāyā devīpi sattadivaseyeva vasitvā kālaṅkatvā attano puññānubhāvena tusitabhavane",
  "anya-e0601n:521_8": "devaputto hutvā nibbattī”ti devaputtasaddena vuttaṃ.",
  "anya-e0601n:521_9": "Maṇidīpaṭīkāyañca “mātaranti pubbe manussaloke mātubhūtaṃ devaputtanti attho.",
  "anya-e0601n:521_10": "Sirīmahāmāyā hi bodhisattaṃ vijāyitvā sattāhamattaṃ ṭhatvā ito cavitvā tusitabhavane purisabhāveneva nibbatto,",
  "anya-e0601n:521_11": "na itthibhāvenā”ti vuttaṃ.",
  "anya-e0601n:521_12": "Tasmā mātarantipadassa mātubhūtaṃ devaputtanti attho mukhyena daṭṭhabbo.",
  "anya-e0601n:522_0": "Madhusārattha dīpanīṭīkāyaṃ pana –",
  "anya-e0601n:523_0": "“Suddhodano nāma pitā mahesino,",
  "anya-e0601n:524_0": "Buddhassa mātā pana māyā nāma.",
  "anya-e0601n:525_0": "Bodhisattaṃ parihariya kucchinā,",
  "anya-e0601n:526_0": "Kāyassa bhedā tidivasmiṃ modati;",
  "anya-e0601n:527_0": "Sā gotamī kālaṃkatā ito cutā,",
  "anya-e0601n:528_0": "Dibbehi kāmehi samaṅgibhūtā;",
  "anya-e0601n:529_0": "Āmodati kāmaguṇehi pañcahi,",
  "anya-e0601n:530_0": "Parivāritā devagaṇehi tehī”ti; Therāpāḷi;",
  "anya-e0601n:531_0": "Tadaṭṭhakathāyaṃ “parivāritāti ca itthiliṅganiddeso purimatta bhāvasiddhaṃ itthibhāvaṃ devatābhāvaṃ vā sandhāya kato.",
  "anya-e0601n:531_1": "Devūpapatti pana purisabhāvena jātāti vuttattā mātaranti manussattabhāvavasena vutta”nti vadanti.",
  "anya-e0601n:531_2": "Theraṭṭhakathā pana nasaṅgahāruḷhā.",
  "anya-e0601n:531_3": "Aññaṭṭhakathāṭīkāsu ca tādisaṃ vacanaṃ natthi.",
  "anya-e0601n:531_4": "Patthanākāle ca buddhamātā hutvā pacchā puriso homīti patthanā natthi.",
  "anya-e0601n:531_5": "Tiṃsadhammatāyañca buddhamātuyā purisabhāvo nāma natthi.",
  "anya-e0601n:531_6": "Tasmā taṃ vīmaṃsitabbantipi vidū vadantīti vuttaṃ.",
  "anya-e0601n:531_7": "Taṃ pana na gahetabbaṃ. Kasmā,",
  "anya-e0601n:531_8": "saṃsayavacanena vīmaṃsitabbanti vidūvadantīti ca vuttattā ca yathāvuttaṭṭhakathāṭīkāvacanehi ujukaṃ viruddhattā ca.",
  "anya-e0601n:531_9": "Devatāsaddo hi devaputte brahme devadhītāya ca vattati.",
  "anya-e0601n:531_10": "Tathāhesa “atha kho aññatarā devatā abhikkantāya rattiyā abhikkantavaṇṇā”tiādīsu devaputte.",
  "anya-e0601n:531_11": "Vuttañhi khuddakapāṭhaaṭṭhakathāyaṃ “aññatarāti aniyamita niddeso.",
  "anya-e0601n:531_12": "Sā hi nāmagottato apākaṭā.",
  "anya-e0601n:531_13": "Tasmā aññatarāti vuttā.",
  "anya-e0601n:531_14": "Devoyeva devatā.",
  "anya-e0601n:531_15": "Itthipurisasādhāraṇamevetaṃ.",
  "anya-e0601n:531_16": "Idha pana purisoeva.",
  "anya-e0601n:531_17": "So devaputto.",
  "anya-e0601n:531_18": "Kintusādhāraṇanāmavasena devatāti vutto”ti.",
  "anya-e0601n:531_19": "Sunītattheraapadāna pāḷiyaṃ āgatāsu “tathā tā devatā sattasatā uḷārā brahmā vimānā abhinikkhamitvā”tiādīsu brahme.",
  "anya-e0601n:531_20": "Padīpavimānavatthupāḷiyaṃ vuttāsu –",
  "anya-e0601n:532_0": "“Abhikkantena vaṇṇena, yā tvaṃ tiṭṭhati devate;",
  "anya-e0601n:533_0": "Obhāsentī disā sabbā, osadhī viya tārakā”ti.",
  "anya-e0601n:534_0": "Ādīsu devadhītāya.",
  "anya-e0601n:534_1": "Evaṃ pana parivāritāsaddopi veditabbo.",
  "anya-e0601n:534_2": "Tasmā ācariyadhammapālattherena katāya theraṭṭhakathāya vuttavacanaṃ jātakaṭīkāya vuttavacanañca ācariyasumaṅgalattherena",
  "anya-e0601n:534_3": "katāya abhidhammāvatāraṭīkāya vuttavacanaṃ pamāṇaṃ katvā mātudevaputtoti atthoyeva daṭṭhabbo.",
  "anya-e0601n:534_4": "Etarahi pana keci ācariyā therāpāḷiyaṃ āgataṃ parivāritāsaddañca madhusāratthadīpanīṭīkāvacanañca paṭicca mātudevadhītāti vadanti.",
  "anya-e0601n:534_5": "Taṃ pana tesaṃ matimattanti daṭṭhabbaṃ.",
  "anya-e0601n:534_6": "Adesīti mahākaruṇāpubbaṅgamena sabbaññutañāṇena kathesi.",
  "anya-e0601n:534_7": "Asadisaṃ tanti sambandho.",
  "anya-e0601n:534_8": "Ettha ca tanti buddhaṃ.",
  "anya-e0601n:534_9": "Asadisanti appaṭipuggalaṃ.",
  "anya-e0601n:534_10": "Natthi etassa sadiso paṭipuggaloti asadiso, buddho.",
  "anya-e0601n:534_11": "Sadevake loke sīlādiguṇena buddhena sadiso koci puggalo natthīti attho.",
  "anya-e0601n:534_12": "Tenāha vinayamahāvaggapāḷiyaṃ –",
  "anya-e0601n:535_0": "“Na me ācariyo atthi, sadiso me na vijjati;",
  "anya-e0601n:536_0": "Sadevakasmiṃ lokasmiṃ, natthi me paṭipuggalo”ti.",
  "anya-e0601n:537_0": "Niccantisatataṃ samitaṃ,",
  "anya-e0601n:537_1": "sabbakālaṃ nirantaranti attho.",
  "anya-e0601n:537_2": "Asadisaṃ taṃ buddhaṃ niccaṃ namāmīti sambandhoti.",
  "anya-e0601n:538_0": "Ayaṃ panettha saṅkhepayojanā.",
  "anya-e0601n:538_1": "Sumati sundarasabbaññuta ñāṇavāto,",
  "anya-e0601n:538_2": "desanāñāṇavāto vā.",
  "anya-e0601n:538_3": "Yo yādiso buddho.",
  "anya-e0601n:538_4": "Dive divase divākarova sūriyoiva,",
  "anya-e0601n:538_5": "sobhanto virocamāno hutvā,",
  "anya-e0601n:538_6": "ratijanane devānaṃ atappakapīti somanassuppādane,",
  "anya-e0601n:538_7": "pemuppādane vā,",
  "anya-e0601n:538_8": "silāsanamhi paṇḍu kampalanāmake silāsane,",
  "anya-e0601n:538_9": "āsīno nisīdanto hutvā sivasukhadaṃ nibbānasukhadāyakaṃ,",
  "anya-e0601n:538_10": "dhammaṃ abhidhammadhammaṃ,",
  "anya-e0601n:538_11": "devānaṃ mātu pubbadevaputtappamukhānaṃ upapattidevānaṃ adesi kathesi.",
  "anya-e0601n:538_12": "Asadisaṃ appaṭipuggalaṃ taṃ buddhaṃ ahaṃ niccaṃ satataṃ namāmi vandāmīti.",
  "anya-e0601n:539_0": "Terasamavandanagāthāvaṇṇanā samattā.",
  "anya-e0601n:540_0": "14.",
  "anya-e0601n:541_0": "Yo pādapaṅkajamuduttalarājikehi,",
  "anya-e0601n:542_0": "Lokehi tīhivikalehi nirākulehi;",
  "anya-e0601n:543_0": "Sampāpuṇe nirupameyyatameva nātho,",
  "anya-e0601n:544_0": "Taṃ sabbalokamahitaṃ asamaṃ namāmi.",
  "anya-e0601n:545_0": "14.",
  "anya-e0601n:545_1": "Evaṃ terasamagāthāya buddhaṃ vanditvā idāni buddhassa pādatale vicittappavattehi aṭṭhasatacakkalakkhaṇehi",
  "anya-e0601n:545_2": "thomitvā vanditukāmo yo pādapaṅkajatyādigāthamāha.",
  "anya-e0601n:545_3": "Ayaṃ pana ta bha ja ja gaṇehi ca garudvayena racitattā cuddasakkharehi yuttā vasantatilakāgāthāti daṭṭhabbā.",
  "anya-e0601n:545_4": "Vuttañhetaṃ vuttodaye “vuttā vasantatilakā ta bha jā jagā go”ti.",
  "anya-e0601n:545_5": "Tassāyamattho.",
  "anya-e0601n:545_6": "Yassaṃ paṭipādaṃ ta bha jā ta bha ja gaṇā ca jagā jagaṇagarukā ca go garu ca ce bhavanti,",
  "anya-e0601n:545_7": "sā gāthā vasantatilakāgāthāti chandācariyehi vuttāti.",
  "anya-e0601n:546_0": "Tattha pana yo nātho avikalehi nirākulehi pādapaṅkajamuduttalehitīhi lokehi nirupameyyataṃ sampāpuṇeeva",
  "anya-e0601n:546_1": "sabbalokamahitaṃ asamaṃ taṃ nāthaṃ ahaṃ namāmīti sambandho.",
  "anya-e0601n:546_2": "Ettha pana saddakkamena adassetvā atthakkamena vaṇṇanaṃ dassayissāma.",
  "anya-e0601n:546_3": "Yo nāthoti yo yādiso sabbasattānaṃ paṭisaraṇo buddho.",
  "anya-e0601n:546_4": "Taṃ pana padaṃ sampāpuṇeevātipade kattubhāvena sambandhitabbaṃ.",
  "anya-e0601n:546_5": "Nāthassa pana vacanattho heṭṭhā vuttoyeva.",
  "anya-e0601n:546_6": "Avikalehīti kenaci avekallehi sabbapādacakkalakkhaṇehi sampuṇṇehīti attho.",
  "anya-e0601n:546_7": "Virūpaṃ kalati gacchatīti vikalo.",
  "anya-e0601n:546_8": "Vipubbakaladhātu gatiyaṃ a.",
  "anya-e0601n:546_9": "Natthi kiñci vikalaṃ etissā rājiyāti avikalā, pādarāji.",
  "anya-e0601n:546_10": "Pādadvaye paribyattaṃ saṇṭhānarūpaṃ kiñci vikalaṃ natthīti attho.",
  "anya-e0601n:546_11": "Tehi avikalehi.",
  "anya-e0601n:547_0": "Nirākulehīti ākulavirahitehi.",
  "anya-e0601n:547_1": "Pādacakkalakkhaṇānaṃ aññamaññaṃ asaṃmissehi asaṃsaṭṭhehīti attho.",
  "anya-e0601n:547_2": "Ābhuso kulati bandhatīti ākulaṃ,",
  "anya-e0601n:547_3": "āpubba kuladhātu bandhane a.",
  "anya-e0601n:547_4": "Atha vā ābhuso kulati āvarati sobhananti ākulaṃ,",
  "anya-e0601n:547_5": "natthi ākulaṃ aññamaññamissaṃ etissā pādarāji yāti nirākulā, pādarāji.",
  "anya-e0601n:547_6": "Tehi nirākulehi.",
  "anya-e0601n:547_7": "Taṃ pana padadvayaṃ pādapaṅkajamuduttalarājikehītipade visesanaṃ.",
  "anya-e0601n:547_8": "Pādapaṅkajamuduttalarājikehīti pādasaṅkhātapadumassa saṇha tale jātehi aṭṭhasatacakkalakkhaṇarājikehi padati gacchati etenāti pādo.",
  "anya-e0601n:547_9": "Padadhātu gatimhiṇa.",
  "anya-e0601n:547_10": "Paṅke kaddame jātanti paṅkajaṃ, padumaṃ.",
  "anya-e0601n:547_11": "Pādasaṅkhātaṃ paṅkajaṃ pādapaṅkajaṃ.",
  "anya-e0601n:547_12": "Paṅkajaṃiva pādo vā pādapaṅkajaṃ, pādo.",
  "anya-e0601n:547_13": "Saṇhabhāvena mudati pavattatīti mudu,",
  "anya-e0601n:547_14": "mudadhātu gatiyaṃ u.",
  "anya-e0601n:547_15": "Talati patiṭṭhati etthāti talaṃ.",
  "anya-e0601n:547_16": "Taladhātu patiṭṭhāyaṃ a.",
  "anya-e0601n:547_17": "Mudu ca taṃ talañcāti muduttalaṃ,",
  "anya-e0601n:547_18": "pādapaṅkajassa muduttalaṃ pādapaṅkajamuduttalaṃ,",
  "anya-e0601n:547_19": "rājati dissatīti rājikā,",
  "anya-e0601n:547_20": "rājati sobhati etenāti rājikā.",
  "anya-e0601n:547_21": "Rājadhātu sobhane ṇiko.",
  "anya-e0601n:547_22": "Pādapaṅkaja muduttale jātaṃ aṭṭhasatacakkalakkhaṇasaṅkhātaṃ rājikanti pādapaṅkajamuduttalarājikaṃ, tehi.",
  "anya-e0601n:548_0": "Taṃ pana aṭṭhasatapādacakkalakkhaṇaṃ nāmevaṃ veditabbaṃ.",
  "anya-e0601n:548_1": "Bhagavato pādapaṅkajamudutalassa majjhe nābhi dissati.",
  "anya-e0601n:548_2": "Nābhipaṭicchinnā vaṭṭalekhā dissati.",
  "anya-e0601n:548_3": "Nābhimukhaparikkhepapaṭṭo dissati.",
  "anya-e0601n:548_4": "Panāḷimukhaṃ dissati.",
  "anya-e0601n:548_5": "Arā dissanti.",
  "anya-e0601n:548_6": "Aresu vaṭṭalekhā dissanti.",
  "anya-e0601n:548_7": "Nemi dissati.",
  "anya-e0601n:548_8": "Nemimaṇikā dissanti.",
  "anya-e0601n:548_9": "Idaṃ tāva pāḷiāgatameva.",
  "anya-e0601n:548_10": "Sampahulavāro pana anāgato,",
  "anya-e0601n:548_11": "so evaṃ daṭṭhabbo. Satti,",
  "anya-e0601n:548_12": "sirīvaccho,",
  "anya-e0601n:548_13": "nandiyāvaṭṭaṃ,",
  "anya-e0601n:548_14": "sovattiko,",
  "anya-e0601n:548_15": "vaṭaṃsako,",
  "anya-e0601n:548_16": "vaḍḍhamānakaṃ,",
  "anya-e0601n:548_17": "macchayugalaṃ,",
  "anya-e0601n:548_18": "bhaddapīṭhaṃ, aṅkusaṃ, tomaro, pāsādo, toraṇaṃ,",
  "anya-e0601n:548_19": "setacchattaṃ, khaggo,",
  "anya-e0601n:548_20": "tālavaṇḍaṃ,",
  "anya-e0601n:548_21": "morahatthako,",
  "anya-e0601n:548_22": "vāḷabījani, uṇhīsaṃ, patto,",
  "anya-e0601n:548_23": "maṇikusumadāmaṃ,",
  "anya-e0601n:548_24": "nīluppalaṃ,",
  "anya-e0601n:548_25": "rattuppalaṃ,",
  "anya-e0601n:548_26": "setuppalaṃ, padumaṃ,",
  "anya-e0601n:548_27": "puṇḍarikaṃ,",
  "anya-e0601n:548_28": "puṇṇaghaṭo,",
  "anya-e0601n:548_29": "puṇṇapāti, samuddo,",
  "anya-e0601n:548_30": "cakkavāḷaṃ, himavā, sineru,",
  "anya-e0601n:548_31": "candimasūriyā,",
  "anya-e0601n:548_32": "nakkhattāni,",
  "anya-e0601n:548_33": "cattāro mahādīpā,",
  "anya-e0601n:548_34": "dveparittadīpasahassāni antamaso cakkavatti rañño parisaṃ upādāya sabbo cakkalakkhaṇasseva parivāroti",
  "anya-e0601n:548_35": "ettakameva majjhimapaṇṇāsaṭṭhakathāyaṃ vuttanti veditabbaṃ.",
  "anya-e0601n:549_0": "Jinālaṅkāraṭīkāyaṃ pana “heṭṭhāpādatalesu cakkāni jātānīti cakkalakkhaṇaṃ nāma dvīsu pādatalesu dve cakkāni ekekasmiṃ sahassamattā arā yuttā honti.",
  "anya-e0601n:549_1": "Nemivalayaṃ suvaṇṇavaṇṇaṃ.",
  "anya-e0601n:549_2": "Nābhi indanīlamaṇivaṇṇā.",
  "anya-e0601n:549_3": "Tasmiṃ majjhe ca nābhipariyante ca nābhimukhe ca vaṭṭalekhā majjhe chiddaṃ cakkapariyante nemito bahiddhā vaṭṭe. Satti,",
  "anya-e0601n:549_4": "sirīvaccho,",
  "anya-e0601n:549_5": "nandiyāvaṭṭaṃ,",
  "anya-e0601n:549_6": "sovattiko,",
  "anya-e0601n:549_7": "vaṭaṃsakaṃ,",
  "anya-e0601n:549_8": "vaḍḍhamānakaṃ,",
  "anya-e0601n:549_9": "bhaddapīṭhaṃ, aṅkuso, pāsādaṃ, toraṇaṃ,",
  "anya-e0601n:549_10": "setacchattaṃ, khaggaṃ,",
  "anya-e0601n:549_11": "tālavaṇḍaṃ,",
  "anya-e0601n:549_12": "mayūrahatthaṃ, cāmaraṃ, uṇhīsaṃ, pattaṃ, maṇi,",
  "anya-e0601n:549_13": "sumanadāmaṃ,",
  "anya-e0601n:549_14": "nīluppalaṃ,",
  "anya-e0601n:549_15": "rattuppalaṃ,",
  "anya-e0601n:549_16": "rattapadumaṃ,",
  "anya-e0601n:549_17": "setapadumaṃ,",
  "anya-e0601n:549_18": "puṇḍarikaṃ,",
  "anya-e0601n:549_19": "puṇṇakalasaṃ,",
  "anya-e0601n:549_20": "puṇṇapattaṃ, samuddo,",
  "anya-e0601n:549_21": "cakkavāḷapabbato,",
  "anya-e0601n:549_22": "himavantapabbato,",
  "anya-e0601n:549_23": "merupabbato,",
  "anya-e0601n:549_24": "sūriyamaṇḍalaṃ,",
  "anya-e0601n:549_25": "candamaṇḍalaṃ,",
  "anya-e0601n:549_26": "nakkhattaṃ,",
  "anya-e0601n:549_27": "saparivārā catumahādīpā,",
  "anya-e0601n:549_28": "saparivāro sattaratanasamaṅgī cakkavatti,",
  "anya-e0601n:549_29": "dakkhiṇāvaṭṭa setasaṅkhaṃ,",
  "anya-e0601n:549_30": "suvaṇṇamacchayugaḷaṃ,",
  "anya-e0601n:549_31": "cakkāvudhaṃ,",
  "anya-e0601n:549_32": "sattamahāgaṅgā,",
  "anya-e0601n:549_33": "sattakulapabbatā,",
  "anya-e0601n:549_34": "sattasīdantasāgarā,",
  "anya-e0601n:549_35": "suvaṇṇa haṃsarājā,",
  "anya-e0601n:549_36": "saṃsumāro,",
  "anya-e0601n:549_37": "dhajapaṭāko,",
  "anya-e0601n:549_38": "suvaṇṇasivikā,",
  "anya-e0601n:549_39": "suvaṇṇavāḷabījani,",
  "anya-e0601n:549_40": "kelāsapabbato, sīharājā,",
  "anya-e0601n:549_41": "byaggharājā,",
  "anya-e0601n:549_42": "valāhakaassarājā,",
  "anya-e0601n:549_43": "uposathachaddantahatthirājā,",
  "anya-e0601n:549_44": "vāsukīnāgarājā,",
  "anya-e0601n:549_45": "haṃsarājā,",
  "anya-e0601n:549_46": "usabharājā,",
  "anya-e0601n:549_47": "erāvaṇa hatthirājā,",
  "anya-e0601n:549_48": "suvaṇṇamakaraṃ,",
  "anya-e0601n:549_49": "catumukhasuvaṇṇanāvā,",
  "anya-e0601n:549_50": "savacchakā dhenu,",
  "anya-e0601n:549_51": "kiṃpuriso, kinnarī, karavīko,",
  "anya-e0601n:549_52": "mayūrarājā,",
  "anya-e0601n:549_53": "koñcarājā,",
  "anya-e0601n:549_54": "cakkavākarājā,",
  "anya-e0601n:549_55": "jīvañjīvakarājā cha devalokā,",
  "anya-e0601n:549_56": "soḷasa brahmalokāti ime ettakā aggamaṅgalalakkhaṇā pādatale paññāyantī”ti vuttaṃ.",
  "anya-e0601n:549_57": "Iminā ca vacanena aṭṭhasata pādacakkalakkhaṇaṃ paripuṇṇaṃ veditabbanti.",
  "anya-e0601n:550_0": "Tīhi lokehīti sambandho.",
  "anya-e0601n:550_1": "Tīhi kāmarūpārūpa lokehīti attho.",
  "anya-e0601n:550_2": "Tassa pana vacanattho heṭṭhā vuttoyeva.",
  "anya-e0601n:550_3": "Taṃ panetaṃ katvatthe karaṇavacanaṃ.",
  "anya-e0601n:550_4": "Tassa pana padassa nirupameyyāti padena kattubhāvena sambandho.",
  "anya-e0601n:550_5": "Nirupameyyatanti appameyyabhāvaṃ.",
  "anya-e0601n:550_6": "Upamitabbanti upameyyaṃ.",
  "anya-e0601n:550_7": "Upapubba mādhātu pamāne ṇyo.",
  "anya-e0601n:550_8": "Upameyyassa bhāvo upameyyataṃ.",
  "anya-e0601n:550_9": "Natthi upameyyataṃ assa rājikassāti nirupameyyataṃ.",
  "anya-e0601n:550_10": "Atha vā natthi upameyyaṃ etassa rājikassāti nirupameyyo,",
  "anya-e0601n:550_11": "pādacakkalakkhaṇarājiko labbhati.",
  "anya-e0601n:550_12": "Tassa bhāvo nirupameyyataṃ.",
  "anya-e0601n:550_13": "Taṃ pana padaṃ sampāpuṇe evātipade kammaṃ.",
  "anya-e0601n:550_14": "Sampāpuṇeevāti sambandho.",
  "anya-e0601n:550_15": "Sammā gacchatievāti attho.",
  "anya-e0601n:550_16": "Kasmā pana tīhi lokehi pādapaṅkajamudutalehi nirupameyyataṃ pāpuṇātīti.",
  "anya-e0601n:550_17": "Buddhato aññassa kassaci devamanussassa pādatalamajjhe pādacakkalakkhaṇassa abhāvato.",
  "anya-e0601n:550_18": "Bhagavato hi pādapaṅkajamudutale pāramipuññānubhāvena nibbattāni aṭṭhasatapādacakkalakkhaṇāni sampāpuṇanti,",
  "anya-e0601n:550_19": "na aññesaṃ.",
  "anya-e0601n:550_20": "Tasmā nirupameyyataṃ pāpuṇātīti.",
  "anya-e0601n:551_0": "Sabbalokamahitanti sabbalokena pūjitaṃ.",
  "anya-e0601n:551_1": "Sabbena devamanussalokena mahitabbo pūjitabboti sabbaloka mahito,",
  "anya-e0601n:551_2": "nātho labbhati. Taṃ.",
  "anya-e0601n:551_3": "Uppanne hi tathāgate ye keci mahesakkhā devamanussā buddhassa pūjenti,",
  "anya-e0601n:551_4": "pageva aññā.",
  "anya-e0601n:551_5": "Tathā hi brahmā sahampati sinerumattena ratana dāmena tathāgataṃ pūjeti.",
  "anya-e0601n:551_6": "Yathābalañca aññepi devā manussā ca bimbisārakosalarājādayo nibbutampi bhagavantaṃ uddissa channavutikoṭidhanaṃ",
  "anya-e0601n:551_7": "vissajjetvā asoka mahārājā sakalajambudīpe caturāsītivihārasahassāni patiṭṭhāpeti.",
  "anya-e0601n:551_8": "Kā kathā pana aññesaṃ pūjāti vuttaṃ hoti.",
  "anya-e0601n:552_0": "Asamanti sabbamanussadevabrahmehi asadisaṃ.",
  "anya-e0601n:552_1": "Appaṭipuggalanti attho.",
  "anya-e0601n:552_2": "Natthi samo sadiso puggalo assāti asamo, nātho.",
  "anya-e0601n:552_3": "So pana asītianubyañjanapaṭimaṇḍita dvattiṃsa mahāpurisalakkhaṇa vicitrarūpakāyo.",
  "anya-e0601n:552_4": "Sabbākāra parisuddha sīlakkhandhādiguṇaratanasamiddhadhammakāyo.",
  "anya-e0601n:552_5": "Puññamahatta thāmamahattaiddhimahatta yasamahatta paññāmahattānaṃ paramukkaṃsa gato ca hoti,",
  "anya-e0601n:552_6": "tasmā tathāgatena samo sadiso nāma natthīti attho.",
  "anya-e0601n:552_7": "Taṃ asamaṃ.",
  "anya-e0601n:552_8": "Tanti nāthaṃ ahaṃ namāmīti sambandho.",
  "anya-e0601n:553_0": "Ayaṃ panettha saṅkhepayojanā.",
  "anya-e0601n:553_1": "Yo nātho yo yādiso sabbasattānaṃ paṭisaraṇo buddho,",
  "anya-e0601n:553_2": "avikalehi kehici avekallehi,",
  "anya-e0601n:553_3": "nirākulehi ākulavirahitehi,",
  "anya-e0601n:553_4": "pādapaṅkaja muduttalarājikehi pādasaṅkhātapadumassa saṇhatale jātehi aṭṭhasatacakkalakkhaṇarājikehi,",
  "anya-e0601n:553_5": "tīhi lokehi kattubhūtehi,",
  "anya-e0601n:553_6": "nirupameyyataṃ appameyyabhāvaṃ appamitabba bhāvaṃ vā,",
  "anya-e0601n:553_7": "sampāpuṇeeva sammā gacchatieva,",
  "anya-e0601n:553_8": "sabbalokamahitaṃ sabbalokena pūjitaṃ,",
  "anya-e0601n:553_9": "asamaṃ sabbamanussadevabrahmehi asadisaṃ taṃ nāthaṃ ahaṃ namāmīti.",
  "anya-e0601n:554_0": "Cuddasamavandanagāthāvaṇṇanā samattā.",
  "anya-e0601n:555_0": "15.",
  "anya-e0601n:556_0": "Buddhaṃ narānarasamosaraṇaṃ dhitattaṃ,",
  "anya-e0601n:557_0": "Paññāpadīpajutiyā vihatandhakāraṃ;",
  "anya-e0601n:558_0": "Atthābhikāmanaradevahitāvahaṃ taṃ,",
  "anya-e0601n:559_0": "Vandāmi kāruṇikamaggamanantañāṇaṃ.",
  "anya-e0601n:560_0": "15.",
  "anya-e0601n:560_1": "Evaṃ cuddasamagāthāya nāthaṃ natvā idāni narānarasa mosaraṇantyādīhi sattahi guṇehi thomitvā buddhaṃ",
  "anya-e0601n:560_2": "vanditu kāmo buddhaṃ narānarasamosaraṇantyādigāthamāha.",
  "anya-e0601n:560_3": "Ayaṃ pana tabhajajagaṇehi garudvayena ca racitattā cuddasakkharehi yuttā vasantatilakāgāthāti daṭṭhabbā.",
  "anya-e0601n:560_4": "Sādhakaṃ panettha heṭṭhā vuttameva.",
  "anya-e0601n:561_0": "Tattha pana narānarasamosaraṇanti ettha naraanarasamaṃ osaraṇanti padavibhāgo.",
  "anya-e0601n:561_1": "Manussadevānaṃ samaṃ osaraṇaṃ sannipatitaṭṭhānanti attho.",
  "anya-e0601n:561_2": "Narānarasaddassa vacanattho heṭṭhā vuttoyeva.",
  "anya-e0601n:561_3": "Samaṃ avasaranti sannipatanti etthāti samosaraṇo, buddho.",
  "anya-e0601n:561_4": "Samaavapubba saradhātu gatiyaṃ yu.",
  "anya-e0601n:561_5": "Narānarānaṃ manussadevānaṃ samosaraṇo narānarasamosaraṇo, buddho.",
  "anya-e0601n:561_6": "Yathā hi mahānigrodho phalakāmānaṃ sakuṇa samūhānaṃ samosaraṇaṃ hoti,",
  "anya-e0601n:561_7": "evaṃ buddho lokiya lokuttarasampattikāmānaṃ manussadevānaṃ samosaraṇo sannipatito paṭisaraṇo vā hoti.",
  "anya-e0601n:561_8": "Tasmā narānarasamosaraṇanti thometi.",
  "anya-e0601n:562_0": "Dhitattanti samāhitacittaṃ.",
  "anya-e0601n:562_1": "Ettha attasaddo attasammā paṇidhi cātiādīsu attasaddo viya cittavācako daṭṭhabbo.",
  "anya-e0601n:562_2": "Dhiyati ṭhapiyati ettha etena vā ekārammaṇe sampayutta dhammāti dhito, samādhi.",
  "anya-e0601n:562_3": "Dhādhātu patiṭṭhāyaṃ ta.",
  "anya-e0601n:562_4": "Ārammaṇaṃ adati ādadātīti attaṃ, cittaṃ.",
  "anya-e0601n:562_5": "Adadhātu ādāne ta.",
  "anya-e0601n:562_6": "Dhitaṃ samāhitaṃ attaṃ cittaṃ yassāti dhitatto, buddho.",
  "anya-e0601n:562_7": "Taṃ dhitattaṃ.",
  "anya-e0601n:563_0": "Paññāpadīpajutiyāti arahattamaggañāṇasaṅkhātapadīpobhāsena karaṇabhūtena.",
  "anya-e0601n:563_1": "Pajānātīti paññā,",
  "anya-e0601n:563_2": "arahattamagga ñāṇaṃ.",
  "anya-e0601n:563_3": "Yathāsabhāvaṃ sabbappakārehi catusaccadhammaṃ paṭivijjhatīti attho.",
  "anya-e0601n:563_4": "Paññāva ñeyyāvaraṇappahānato sabbapakārehi dhammasabhāvaṃ dīpetīti paññāpadīpo.",
  "anya-e0601n:563_5": "Jotetīti juti,",
  "anya-e0601n:563_6": "paññāpadīpobhāso.",
  "anya-e0601n:563_7": "Judhātu dittiyanti.",
  "anya-e0601n:563_8": "Paññā padīpoeva juti paññāpadīpajuti.",
  "anya-e0601n:563_9": "Atha vā paññāpadīpassa juti paññāpadīpajuti,",
  "anya-e0601n:563_10": "ayaṃ pana samāso abhedabhedū pacārena daṭṭhabbo.",
  "anya-e0601n:563_11": "Tāya paññāpadīpajutiyā.",
  "anya-e0601n:564_0": "Vihatandhakāranti hanitabbaavijjāsaṅkhātamohatamaṃ.",
  "anya-e0601n:564_1": "Savāsanakilesappahānato visesena hanitabboti vihato.",
  "anya-e0601n:564_2": "Vipubbahanadhātu hiṃsāyaṃ ta.",
  "anya-e0601n:564_3": "Andhaṃ tamaṃ karotīti andhakāro,",
  "anya-e0601n:564_4": "avijjāsaṅkhātamoho.",
  "anya-e0601n:564_5": "Visayasabhāvapaṭicchādanato andhakārasarikkhakatāya moho andhakāroti vuccati.",
  "anya-e0601n:564_6": "Atha vā andhaṃ paññācakkhuandhaṃ karotīti andhakāro, moho.",
  "anya-e0601n:564_7": "Andhasaddūpapada karadhātu ṇa.",
  "anya-e0601n:564_8": "Vihato andhakāro yena soti vihatandhakāro, buddho.",
  "anya-e0601n:564_9": "Taṃ vihatandhakāraṃ.",
  "anya-e0601n:564_10": "Yathā hi loke padīpo attano jutiyā andhakāraṃ hanati,",
  "anya-e0601n:564_11": "evaṃ buddhassa arahattamaggapaññāpi avijjandhakāraṃ hanatīti vuttā.",
  "anya-e0601n:564_12": "Ayaṃ pana hīnūpamāti vuccati.",
  "anya-e0601n:564_13": "Paññāvato hi ekapallaṅkenapi nisinnassa dasasahassi lokadhātu ekapajjotā hoti.",
  "anya-e0601n:564_14": "Vuttañhetaṃ bhagavatā “cattārome bhikkhave pajjotā.",
  "anya-e0601n:564_15": "Katame cattāro.",
  "anya-e0601n:564_16": "Candapajjoto,",
  "anya-e0601n:564_17": "sūriyapajjoto,",
  "anya-e0601n:564_18": "aggipajjoto,",
  "anya-e0601n:564_19": "paññā pajjoto.",
  "anya-e0601n:564_20": "Ime kho bhikkhave cattāro pajjotā.",
  "anya-e0601n:564_21": "Etadaggaṃ bhikkhave imesaṃ catunnaṃ pajjotānaṃ yadidaṃ paññā pajjoto”ti.",
  "anya-e0601n:565_0": "Paññāpadīpajutiyā vihatandhakāranti ettha pana paññāpadīpa jutiyātiiminā buddhassa arahattamaggañāṇaṃ mukhyena dasseti.",
  "anya-e0601n:565_1": "Taṃ dassanena pāramīñāṇañca vipassanāñāṇañca heṭṭhimamaggaphala ñāṇañca phalūpacārena dīpeti.",
  "anya-e0601n:565_2": "Taddīpakena avijjandhakārappahānaṃ paṭhamakāraṇūpacārena pakāseti.",
  "anya-e0601n:565_3": "Tappakāsanena arahatta phalañāṇalabhanaṃ dutiyakāraṇūpacārena vibhāveti.",
  "anya-e0601n:565_4": "Taṃ vibhāvanena sabbaññutañāṇādisabbabuddhaguṇalabhanaṃ tatiya kāraṇūpacārena ānubhāveti.",
  "anya-e0601n:566_0": "Nanu ca sabbesampi khīṇāsavānaṃ paññāpadīpajutiyā vihatandhakāratā sambhavati,",
  "anya-e0601n:566_1": "atha kasmā aññasādhāraṇāvisesa guṇena buddhassa thomanā katāti.",
  "anya-e0601n:566_2": "Savāsanappahānena anaññasādhāraṇavisesatāya sambhavato.",
  "anya-e0601n:566_3": "Sabbesampi hi khīṇāsavānaṃ satipi paññāpadīpajutiyā vihatandhakāratte ariyasāvakapaccekabuddhānaṃ savāsanāya kilesappahānaṃ na vijjati.",
  "anya-e0601n:566_4": "Sammāsambuddhānaṃyeva savāsanappahānena kilesappahānassa viseso vijjatīti sātisayavasena avijjandhakārappahānena",
  "anya-e0601n:566_5": "bhagavantaṃyeva paññāpadīpajutiyā vihatandhakāranti thometīti.",
  "anya-e0601n:567_0": "Atthābhikāmanti sattalokassa lokiyalokuttara saṅkhātaṃ payojanaṃ ativiya icchantaṃ.",
  "anya-e0601n:567_1": "Kāraṇānurūpaṃ asati bhavatīti atthaṃ, phalaṃ.",
  "anya-e0601n:567_2": "Asadhātu bhuvimhi tha.",
  "anya-e0601n:567_3": "Taṃ abhiatirekaṃ kāmeti icchatīti atthābhikāmo, buddho.",
  "anya-e0601n:567_4": "Atthasaddūpapada abhipubbakamudhātu icchāyaṃ ṇa.",
  "anya-e0601n:567_5": "Taṃ atthābhikāmaṃ.",
  "anya-e0601n:567_6": "Naradevahitāvahanti manussadevānaṃ hitaṃ dhārakaṃ.",
  "anya-e0601n:567_7": "Hitaṃ narati netīti naro, manusso.",
  "anya-e0601n:567_8": "Atha vā nariyati sakena kammena niyyatīti naro, manusso.",
  "anya-e0601n:567_9": "Naradhātu nayane a.",
  "anya-e0601n:567_10": "Vuttañhi “kammena niyyati loko”ti.",
  "anya-e0601n:567_11": "Kāmaguṇa jhānābhiññacittissariyādīhi dibbanti kīḷantīti devā,",
  "anya-e0601n:567_12": "tesu vā viharantīti devā,",
  "anya-e0601n:567_13": "divudhātu kīḷādīsu ṇa.",
  "anya-e0601n:567_14": "Narā ca devā ca naradevā.",
  "anya-e0601n:567_15": "Hinoti vaḍḍhatīti hitaṃ, phalaṃ.",
  "anya-e0601n:567_16": "Hidhātu vaḍḍhane ta.",
  "anya-e0601n:567_17": "Naradevānaṃ hitaṃ naradevahitaṃ,",
  "anya-e0601n:567_18": "taṃ āvahatīti naradevahitāvaho, buddho.",
  "anya-e0601n:567_19": "Naradevahitasaddūpapadaāpubba vahadhātu haraṇe ṇa.",
  "anya-e0601n:567_20": "Buddho hi sabbadevamanussānaṃ lokiyalokuttarasampattiatthaṃ dhammadesanāya dhāretīti vuttaṃ hoti,",
  "anya-e0601n:567_21": "taṃ naradevahitāvahaṃ.",
  "anya-e0601n:567_22": "Kāruṇikamaggamananta ñāṇanti ettha kāruṇikaṃ aggaṃ anantañāṇantipadacchedo.",
  "anya-e0601n:567_23": "Tattha kāruṇikanti sabbasattesu mahākaruṇāya yuttaṃ,",
  "anya-e0601n:567_24": "mahākaruṇavantaṃ vā.",
  "anya-e0601n:567_25": "Kiratīti karuṇā.",
  "anya-e0601n:567_26": "Kiradhātu apanayane uṇapaccayo.",
  "anya-e0601n:567_27": "Paradukkhaṃ vikkhipati apanetīti attho.",
  "anya-e0601n:568_0": "Atha vā kinātīti karuṇā.",
  "anya-e0601n:568_1": "Kidhātu hiṃsāyaṃ ruṇapaccayo.",
  "anya-e0601n:568_2": "Paradukkhe sati kāruṇikaṃ hiṃsati vibādhatīti attho.",
  "anya-e0601n:568_3": "Paradukkhe sati sādhūnaṃ hadayakampanaṃ karotīti vā karuṇā.",
  "anya-e0601n:568_4": "Karadhātu uṇapaccayo.",
  "anya-e0601n:568_5": "Atha vā kaṃ vuccati sukhaṃ,",
  "anya-e0601n:568_6": "taṃ rundhatīti karuṇā.",
  "anya-e0601n:568_7": "Kaṃsaddūpapada rudhidhātu āvaraṇe yupaccayo.",
  "anya-e0601n:568_8": "Esā hi paradukkhāpanayanakāmatā lakkhaṇā.",
  "anya-e0601n:568_9": "Attasukhanirapekkhatāya kāruṇikānaṃ sukhaṃ rundhati vibādhatīti attho.",
  "anya-e0601n:568_10": "Karuṇāya mahākaruṇāya yutto kāruṇiko.",
  "anya-e0601n:568_11": "Karuṇā assa atthīti vā kāruṇiko, buddho.",
  "anya-e0601n:568_12": "Taṃ kāruṇitaṃ.",
  "anya-e0601n:568_13": "Agganti jātipuñña guṇamahattabhāvena sabbasattuttamaṃ seṭṭhabhāvaṃ ajati gacchatīti aggo, buddho.",
  "anya-e0601n:568_14": "Ajadhātu gatiyaṃ a. Jassa go.",
  "anya-e0601n:568_15": "Buddho hi asambhinnakhattiyavaṃse jātattā jātivasena ca pūritapāramīpuññattā puññavasena ca aparimitanirupamasīlādi",
  "anya-e0601n:568_16": "guṇavisesena samannāgatattā guṇavasena ca anantalokadhātūsu sabbasattuttamabhāvaṃ gacchatīti aggo.",
  "anya-e0601n:568_17": "Nibbānaṃ ajati gacchatīti vā aggo.",
  "anya-e0601n:568_18": "Atha vā ajeti khepeti kileseti aggo, buddho.",
  "anya-e0601n:568_19": "Ajadhātu khepane a.",
  "anya-e0601n:568_20": "Taṃ aggaṃ.",
  "anya-e0601n:568_21": "Anantañāṇanti gaṇanavasena ca sabhāvavasena ca visayavasena ca antavirahitañāṇaṃ.",
  "anya-e0601n:568_22": "Kenaci puggalena ñāṇena anantaṃ aparicchinnaṃ,",
  "anya-e0601n:568_23": "sabbaññutañāṇavantaṃ vā.",
  "anya-e0601n:568_24": "Natthi antaṃ yassāti anantaṃ, ñāṇaṃ.",
  "anya-e0601n:568_25": "Sabbañeyyadhammaṃ jānātīti ñāṇaṃ,",
  "anya-e0601n:568_26": "sabbaññutañāṇaṃ.",
  "anya-e0601n:568_27": "Anantaṃ ñāṇaṃ yassa soti anantañāṇo, buddho.",
  "anya-e0601n:568_28": "Buddhassa hi ñāṇaṃ koci manusso vā devo vā brahmā vā ettakanti paricchindituṃ na sakkoti,",
  "anya-e0601n:568_29": "tasmā anantaṃ aparimāṇaṃ hotīti vuttaṃ hoti.",
  "anya-e0601n:569_0": "Vuttañhetaṃ sāriputtattheraapadāne –",
  "anya-e0601n:570_0": "“Sakkā samudde udakaṃ, pametuṃ aḷhakena vā;",
  "anya-e0601n:571_0": "Natveva tava sabbaññu, ñāṇaṃ sakkā pametave”ti.",
  "anya-e0601n:572_0": "Kāruṇikamaggamanantañāṇanti ettha ca karuṇaggahaṇena sammāsambodhiyā mūlaṃ dasseti,",
  "anya-e0601n:572_1": "mahākaruṇāsañcoditamānaso hi bhagavā saṃsārapaṅkato sattānaṃ samuddharaṇatthaṃ dīpaṅkarapādamūle katābhinīhāro",
  "anya-e0601n:572_2": "kappasatasahassādhikāni cattāri asaṅkhyeyyāni anupubbena pāramiyo pūretvā anuttaraṃ sammāsambodhiṃ adhigatoti",
  "anya-e0601n:572_3": "karuṇā sammāsambodhiyā mūlanti.",
  "anya-e0601n:572_4": "Agganti etena bhagavato aparimitanirupamasīlādiguṇasamaṅgītāya aparimāṇāsu lokadhātūsu aparimāṇānaṃ sattānaṃ uttamabhāvaṃ dasseti.",
  "anya-e0601n:572_5": "Anantañāṇantietena sammāsambodhiṃ dasseti.",
  "anya-e0601n:572_6": "Sabbaññutañāṇapadaṭṭhānañhi aggamaggañāṇaṃ,",
  "anya-e0601n:572_7": "aggamaggañāṇapadaṭṭhānañca sabbaññutañāṇaṃ sammāsambodhīti vuccati.",
  "anya-e0601n:572_8": "Tassa ca sāmatthiyena catupaṭisambhidāñāṇaṃ catuvesārajjañāṇaṃ chaasādhāraṇañāṇāni ca chaabhiññā aṭṭhasu",
  "anya-e0601n:572_9": "parisāsu akampana ñāṇāni dasabalañāṇāni soḷasañāṇacariyā ca catucattārīsañāṇavatthūni sattasattatiñāṇavatthūni",
  "anya-e0601n:572_10": "cāti evamādīnaṃ anekesaṃ paññāpabhedānaṃ vasena ñāṇācāraṃ dassetīti.",
  "anya-e0601n:572_11": "Taṃ buddhaṃ ahaṃ vippasannena cetasā vandāmīti sambandhoti.",
  "anya-e0601n:573_0": "Ayaṃ panettha saṅkhepayojanā.",
  "anya-e0601n:573_1": "Narānarasamosaraṇaṃ manussadevānaṃ samaṃ osaraṇaṃ sannipatitaṭṭhānaṃ,",
  "anya-e0601n:573_2": "dhitattaṃ samāhitacittaṃ,",
  "anya-e0601n:573_3": "paññāpadīpajutiyā arahattamaggañāṇasaṅkhāta padīpobhāsena karaṇabhūtena vihatandhakāraṃ hanitabba avijjāsaṅkhātamohatamaṃ,",
  "anya-e0601n:573_4": "atthābhikāmaṃ sattalokassa lokiyalokuttarasaṅkhātapayojanaṃ ativiya icchantaṃ,",
  "anya-e0601n:573_5": "naradevahitāvahaṃ manussadevānaṃ hitaṃ dhārakaṃ,",
  "anya-e0601n:573_6": "kāruṇikaṃ sabbasattesu mahākaruṇāya yuttaṃ mahākaruṇavantaṃ vā,",
  "anya-e0601n:573_7": "aggaṃ jātipuññaguṇamahattabhāvena sabbasattuttamaṃ,",
  "anya-e0601n:573_8": "ananta ñāṇaṃ gaṇavasena ca sabhāvavasena ca visayavasena ca antavirahitañāṇaṃ,",
  "anya-e0601n:573_9": "anantaṃ sabbaññutañāṇavantaṃ vā taṃ buddhaṃ ahaṃ vippasannena cetasā vandāmīti.",
  "anya-e0601n:574_0": "Pannarasamavandanagāthāvaṇṇanā samattā.",
  "anya-e0601n:575_0": "16.",
  "anya-e0601n:576_0": "Akhilaguṇanidhāno yo munindopagantvā,",
  "anya-e0601n:577_0": "Vanamisipatanavhaṃ saññatānaṃ niketaṃ;",
  "anya-e0601n:578_0": "Tahimakusalachedaṃ dhammacakkaṃ pavatto,",
  "anya-e0601n:579_0": "Tamatulamabhikantaṃ vandaneyyaṃ namāmi.",
  "anya-e0601n:580_0": "16.",
  "anya-e0601n:580_1": "Evaṃ pannarasamagāthāya buddhaṃ vanditvā idāni isipatana migadāye dhammacakkapavattanādiguṇehi thomitvā",
  "anya-e0601n:580_2": "munindaṃ vanditu kāmo akhilaguṇanidhāno tyādigāthamāha.",
  "anya-e0601n:580_3": "Ayaṃ pana nanamayayagaṇehi racitattā pannarasakkharehi yuttā mālinī gāthāti daṭṭhabbā.",
  "anya-e0601n:580_4": "Vuttañhi vuttodaye “nanamayayayutāyaṃ mālinībhogisīhī”ti.",
  "anya-e0601n:580_5": "Tassattho.",
  "anya-e0601n:580_6": "Yassaṃ paṭipādaṃ bhogisīhi aṭṭhasattayatīhi yuttā ca nanamayayayutā nanagaṇamagaṇa yayagaṇehi yuttā ca ce siyuṃ,",
  "anya-e0601n:580_7": "ayaṃ gāthā mālinīgāthā nāmāti.",
  "anya-e0601n:580_8": "Ettha ca bhogisīhīti bhogaisīhīti padacchedo.",
  "anya-e0601n:580_9": "Bhogasaddo aṭṭhasaṅkhyā vācako.",
  "anya-e0601n:580_10": "Isisaddo sattasaṅkhyāvācakoti daṭṭhabbo.",
  "anya-e0601n:581_0": "Tattha akhilaguṇanidhānoti sabbalokiyalokuttara saṅkhātānaṃ sīlasamādhipaññādiguṇasamūhānaṃ patiṭṭhāno.",
  "anya-e0601n:581_1": "Ettha ca akhilasaddo anavasesavācako.",
  "anya-e0601n:581_2": "Sabboti attho.",
  "anya-e0601n:581_3": "Vuttañhi madhuṭīkāyaṃ “khilasaddo hettha avasesavācako”ti.",
  "anya-e0601n:581_4": "Na khilaṃ akhilaṃ.",
  "anya-e0601n:581_5": "Atha vā na khīyatīti akhilaṃ, sabbaṃ.",
  "anya-e0601n:581_6": "Napubbakhidhātu khaye lo.",
  "anya-e0601n:581_7": "Guṇasaddassa vacanattho heṭṭhā vuttoyeva.",
  "anya-e0601n:581_8": "Akhilāni sabbāni guṇāni akhilaguṇāni,",
  "anya-e0601n:581_9": "tesaṃ nidhāti tiṭṭhati etthāti akhilaguṇanidhāno,",
  "anya-e0601n:581_10": "munindo labbhati.",
  "anya-e0601n:581_11": "Yoti yo yādiso.",
  "anya-e0601n:581_12": "Munindopagantvāti ettha munindo upagantvāti padacchedo.",
  "anya-e0601n:581_13": "Munindoti agāriyamuni,",
  "anya-e0601n:581_14": "anagāriyamuni,",
  "anya-e0601n:581_15": "sekkhamuni,",
  "anya-e0601n:581_16": "asekkhamuni,",
  "anya-e0601n:581_17": "pacceka munivasena pañcannaṃ munīnaṃ indo issaroti attho.",
  "anya-e0601n:581_18": "Tassa pana vacanattho heṭṭhā vuttoyeva.",
  "anya-e0601n:581_19": "Akhilaguṇanidhāno yo munindo saññatānaṃ niketaṃ isipatanaavhaṃ vanaṃ upagantvā tahiṃ akusalachedaṃ dhammacakkaṃ pavattoti sambandho.",
  "anya-e0601n:582_0": "Vanamisipatanavhanti vanaṃ isipatanaavhanti padacchedo.",
  "anya-e0601n:582_1": "Ettha vananti migadāyavanaṃ.",
  "anya-e0601n:582_2": "Tañhi vivekakāmehi vanitabbaṃ sambhajitabbaṃ etthāti vananti vuccati.",
  "anya-e0601n:582_3": "Vanadhātu sambhattiyaṃ kvi.",
  "anya-e0601n:582_4": "Isipatanavhanti isipatananāmikaṃ isīnaṃ patanaṭṭhānattā isipatananti voharitabbaṃ vā,",
  "anya-e0601n:582_5": "sīlakkhandhādike esanti gavesantīti isi,",
  "anya-e0601n:582_6": "paccekabuddhādayo.",
  "anya-e0601n:582_7": "Isadhātu gavesane ipaccayo.",
  "anya-e0601n:582_8": "Te patanti sannipatanti etthāti isipatanaṃ, vanaṃ.",
  "anya-e0601n:582_9": "Isisaddūpapadapatadhātu gatiyaṃ yu.",
  "anya-e0601n:582_10": "Atha vā isīnaṃ patanaṃ isipatanaṃ, vanaṃ.",
  "anya-e0601n:582_11": "Avhetabbaṃ voharitabbanti avhaṃ.",
  "anya-e0601n:582_12": "Āpubbavhedhātu avhayane kvi.",
  "anya-e0601n:582_13": "Saṃyogaparattā ākārassa rassādeso.",
  "anya-e0601n:582_14": "Isipatananti avhetabbanti isipatanavhaṃ, vanaṃ.",
  "anya-e0601n:582_15": "Saññatānanti kāyavacīmanosaṃyamantānaṃ sādhūnaṃ.",
  "anya-e0601n:582_16": "Saṃyamantīti saññatā,",
  "anya-e0601n:582_17": "paccekabuddhādayo sādhū.",
  "anya-e0601n:582_18": "Saṃpubbayamudhātu uparame ta.",
  "anya-e0601n:582_19": "Tesaṃ saññatānaṃ.",
  "anya-e0601n:582_20": "Niketanti vasanaṭṭhānaṃ,",
  "anya-e0601n:582_21": "rammaṇaṭṭhānaṃ vā.",
  "anya-e0601n:582_22": "Nikitati nivasati rammati vā etthāti niketaṃ, vanaṃ.",
  "anya-e0601n:582_23": "Nipubba kitadhātu nivāse ṇa.",
  "anya-e0601n:582_24": "Upagantvāti gamitvā.",
  "anya-e0601n:582_25": "Tahinti tasmiṃ isipatananāmake migadāyavane.",
  "anya-e0601n:582_26": "Akusalachedanti akusalassa samucchedaṃ.",
  "anya-e0601n:582_27": "Akusalaṃ chindati samucchindati etena suttenāti akusalachedaṃ,",
  "anya-e0601n:582_28": "dhammacakka pavattanasuttaṃ.",
  "anya-e0601n:582_29": "Akusalasaddūpapadachididhātu dvidhākaraṇe ṇa.",
  "anya-e0601n:583_0": "Dhammacakkanti dhammacakkapavattanasuttaṃ.",
  "anya-e0601n:583_1": "Ettha hi cakkasaddo sampattiyaṃ, lakkhaṇe, rathaṅge,",
  "anya-e0601n:583_2": "iriyāpathe, dāne,",
  "anya-e0601n:583_3": "ratana dhammakhuracakkādīsu ca dissati.",
  "anya-e0601n:583_4": "Cattārimāni bhikkhave cakkāni,",
  "anya-e0601n:583_5": "yehi samannāgatānaṃ devamanussānantiādīsu hi sampattiyaṃ dissati.",
  "anya-e0601n:583_6": "Pādatalesu cakkāni jātānīti ettha lakkhaṇe.",
  "anya-e0601n:583_7": "Cakkaṃva vahato padanti ettha rathaṅge.",
  "anya-e0601n:583_8": "Catucakkaṃ navadvāranti ettha iriyāpathe.",
  "anya-e0601n:583_9": "Dadaṃ bhuñja mā ca pamādo cakkaṃ vattaya sabbapāṇīnanti ettha dāne.",
  "anya-e0601n:583_10": "Dibbacakkaratanaṃ pāturahosīti ettha ratanacakke.",
  "anya-e0601n:583_11": "Mayā pavattitaṃ cakkanti ettha dhammacakke.",
  "anya-e0601n:583_12": "Icchāhatassa posassa cakkaṃ bhamati matthaketi ettha khuracakke.",
  "anya-e0601n:583_13": "Khurapariyantena cakkenāti ettha paharaṇacakke.",
  "anya-e0601n:583_14": "Asanivicakkanti ettha asanimaṇḍale.",
  "anya-e0601n:583_15": "Idha panāyaṃ dhammacakke daṭṭhabbo.",
  "anya-e0601n:583_16": "Tañhi satipaṭṭhānādidhammaṃ cakketi pavattetīti dhammacakkanti vuccati.",
  "anya-e0601n:583_17": "Ariyasaccādidhammaṃ vā cakketi pavattetīti cakkanti.",
  "anya-e0601n:583_18": "Atha vā dhammato anapetattā dhammañca taṃ āṇācakkañcāti dhammacakkaṃ.",
  "anya-e0601n:583_19": "Dhammena ñāyena cakkanti dhammacakkaṃ,",
  "anya-e0601n:583_20": "tena vuttaṃ paṭisambhidāyaṃ “dhammacakkanti kenaṭṭhena dhammacakkaṃ.",
  "anya-e0601n:583_21": "Dhammañca pavatteti cakkañcāti dhammacakkaṃ,",
  "anya-e0601n:583_22": "cakkañca pavatteti dhammañcāti dhammacakkaṃ,",
  "anya-e0601n:583_23": "dhammena pavattetīti dhammacakkaṃ,",
  "anya-e0601n:583_24": "dhammacariyāya pavattetīti dhammacakkaṃ,",
  "anya-e0601n:583_25": "dhamme ṭhito pavattetīti dhammacakka”ntiādi.",
  "anya-e0601n:583_26": "Api ca dhammacakkanti paṭivedhañāṇampi desanāñāṇampi.",
  "anya-e0601n:583_27": "Tattha paṭivedhañāṇaṃ nāma yena ñāṇena bodhipallaṅke nisinno cattāri saccāni soḷasahākārehi saṭṭhinayasahassehi paṭivijjhi.",
  "anya-e0601n:583_28": "Desanāñāṇaṃ nāma yena ñāṇena tiparivaṭṭaṃ dvādasākāraṃ dhammacakkaṃ pavattesi.",
  "anya-e0601n:583_29": "Ubhayampetaṃ dasabalassa ure jātañāṇameva.",
  "anya-e0601n:583_30": "Tesu pana dhammadesanāñāṇaṃ adhippetaṃ.",
  "anya-e0601n:583_31": "Suttaṃ pana ṭhānūpacārena dhammacakkanti vuccati.",
  "anya-e0601n:583_32": "Pavattoti pañcavaggiyānaṃ bhikkhūnaṃ dveme bhikkhave antā pabbajitena na sevitabbātiādinā adesayi.",
  "anya-e0601n:584_0": "Tamatulamabhikantanti taṃ atulaṃ abhikantanti padacchedo.",
  "anya-e0601n:584_1": "Ettha tanti munindaṃ.",
  "anya-e0601n:584_2": "Atulanti sīlādīhi guṇehi kenaci asadisaṃ.",
  "anya-e0601n:584_3": "Natthi tulo sadiso puggalo etassāti atulo, munindo.",
  "anya-e0601n:584_4": "Tassa hi aparimāṇāsu loka dhātūsu sīlādīhi guṇehi sadiso puggalo natthi.",
  "anya-e0601n:584_5": "Asadisehi buddhehi samoti attho.",
  "anya-e0601n:584_6": "Abhikantanti sabbadevamanussehi ativiya kantaṃ kamanīyaṃ sarīravaṇṇavantaṃ.",
  "anya-e0601n:584_7": "Atirekaṃ tusitabbasarīravaṇṇasampannaṃ vā.",
  "anya-e0601n:584_8": "Abhikkantavaṇṇanti hi vattabbe chandānurakkhaṇatthaṃ kakāralopañca vaṇṇapadalopaṃ katvā vuttasandhivasena abhikantanti vuttaṃ.",
  "anya-e0601n:584_9": "Uttarapadalopa vasena vā.",
  "anya-e0601n:584_10": "Munindassa pana sarīravaṇṇaṃ sabbadevamanussehi ativiya atirekaṃ vā kamiyati tosiyatīti abhikantanti vuccati.",
  "anya-e0601n:584_11": "Abhipubbakamudhātu icchākantīsu ta.",
  "anya-e0601n:584_12": "Abhikantaṃ vaṇṇaṃ sarīravaṇṇaṃ yassa soti abhikanto, munindo.",
  "anya-e0601n:584_13": "Tassa hi dvattiṃsamahāpurisalakkhaṇehi ca asītyānubyañjana lakkhaṇehi ca chabbaṇṇaraṃsīhi ca suvaṇṇavaṇṇena",
  "anya-e0601n:584_14": "ca samannā gatattā sarīrasobhaggappattito sabbadevamanussehi ativiya kamanīyo tuṭṭho sarīravaṇṇo atthīti",
  "anya-e0601n:584_15": "abhikantanti thometi.",
  "anya-e0601n:584_16": "Taṃ abhikantaṃ.",
  "anya-e0601n:584_17": "Vandaneyyanti devamanussānaṃ vandanārahaṃ.",
  "anya-e0601n:584_18": "Tehi vanditabbaṃ vā,",
  "anya-e0601n:584_19": "vandiyate thomiyate vā vandanaṃ.",
  "anya-e0601n:584_20": "Bhāvasādhanoyaṃ.",
  "anya-e0601n:584_21": "Vandadhātu vadidhātu vā abhivādanathutīsu yu.",
  "anya-e0601n:584_22": "Taṃ arahatīti vandaneyyo, munindo.",
  "anya-e0601n:584_23": "Vandapadaṃ arahatitaddhite ṇeyyo.",
  "anya-e0601n:585_0": "Atha vā devamanussehi vanditabbaṃ thomitabbanti vā vandaneyyo, munindo.",
  "anya-e0601n:585_1": "So hi ādimajjhapariyosāna guṇehi samannāgatattā sabbadevamanussānaṃ vandanāraho tehi vā vanditabbo hoti.",
  "anya-e0601n:585_2": "Tattha ca ādiguṇaṃ nāma karuṇānidānaṃ sīlaṃ pāṇātipātādiviratippavattito.",
  "anya-e0601n:585_3": "Majjha guṇaṃ nāma samādhi jhānattayayogato.",
  "anya-e0601n:585_4": "Pariyosānaguṇaṃ nāma paññā tato uttari karaṇīyābhāvatoti visesena bhagavato vandaneyyanti thometi.",
  "anya-e0601n:585_5": "Ahaṃ tīhi dvārehi namāmi vandāmīti sambandho.",
  "anya-e0601n:586_0": "Ayaṃ panettha saṅkhepayojanā.",
  "anya-e0601n:586_1": "Akhilanidhāno sabba lokiyalokuttarasaṅkhātānaṃ sīlasamādhipaññādiguṇa samūhānaṃ patiṭṭhāno yo yādiso munindo pañcannaṃ munīnaṃ indo issaro bhagavā,",
  "anya-e0601n:586_2": "saññatānaṃ kāyavacīmanosaṃya mantānaṃ sādhūnaṃ,",
  "anya-e0601n:586_3": "niketaṃ vasanaṭṭhānaṃ rammaṇaṭṭhānaṃ vā,",
  "anya-e0601n:586_4": "isipatanavhaṃ isipatananāmikaṃ isipatananti voharitabbaṃ vā,",
  "anya-e0601n:586_5": "vanaṃ migadāyavanaṃ,",
  "anya-e0601n:586_6": "upagantvā gamitvā tahiṃ tasmiṃ isipatananāmake migadāya vane,",
  "anya-e0601n:586_7": "akusalassa samucchedaṃ,",
  "anya-e0601n:586_8": "dhammacakkaṃ dhammacakkappavattanasuttaṃ,",
  "anya-e0601n:586_9": "pavatto pañcavaggiyānaṃ bhikkhūnaṃ adesayi,",
  "anya-e0601n:586_10": "atulaṃ sīlādīhi guṇehi kenaci asadisaṃ,",
  "anya-e0601n:586_11": "abhikantaṃ sabbadevamanussehi ativiya kantaṃ kamanīyaṃ tuṭṭhi sarīravaṇṇavantaṃ,",
  "anya-e0601n:586_12": "vandaneyyaṃ deva manussānaṃ vandanārahaṃ tehi vā vanditabbaṃ,",
  "anya-e0601n:586_13": "taṃ munindaṃ ahaṃ tīhi dvārehi namāmi vandāmīti.",
  "anya-e0601n:587_0": "Soḷasamavandanagāthāvaṇṇanā samattā.",
  "anya-e0601n:588_0": "17.",
  "anya-e0601n:589_0": "Suciparivāritaṃ surucirappabhāhi rattaṃ,",
  "anya-e0601n:590_0": "Sirivisarālayaṃ gupitamindriyehupetaṃ;",
  "anya-e0601n:591_0": "Ravisasimaṇḍalappabhutilakkhaṇopacittaṃ,",
  "anya-e0601n:592_0": "Suranarapūjitaṃ sugatamādaraṃ namāmi.",
  "anya-e0601n:593_0": "17.",
  "anya-e0601n:593_1": "Evaṃ soḷasamagāthāya munindaṃ vanditvā idāni suciparivāritantyādīhi sattahi guṇehi thomitvā vanditukāmo suciparivāritantyādigāthamāha.",
  "anya-e0601n:593_2": "Ayaṃ pana na jabhajaragaṇehi ca ekagarunā ca racitattā soḷasakkharehi yuttāvāṇinīgāthāti daṭṭhabbā.",
  "anya-e0601n:593_3": "Vuttañhi vuttodaye “najabhajarā yadā bhavati vāṇinī gayuttā”ti.",
  "anya-e0601n:593_4": "Tassattho.",
  "anya-e0601n:593_5": "Yassaṃ paṭipādaṃ najabhajarā nagaṇa jagaṇa bhagaṇa jagaṇa ragaṇā yadā gayuttā pādantagarunā saṃyogā ce siyuṃ,",
  "anya-e0601n:593_6": "tadā sā vuttā vāṇinī vāṇinīgāthā nāma bhavatīti.",
  "anya-e0601n:594_0": "Tattha suciparivāritanti rāgādimalavisuddhāhi ariyasāvakādiparisāhi parikkhāritaṃ kilesamalavisuddhaṃ parikkhāravantaṃ vā.",
  "anya-e0601n:594_1": "Rāgādimalehi sucati sujjhatīti suci, parisā.",
  "anya-e0601n:594_2": "Sucadhātu soceyye i.",
  "anya-e0601n:594_3": "Parisamantato ariyabhikkhuādīhi deva manussehi vāriyati parikkhariyatīti parivāro, sugato.",
  "anya-e0601n:594_4": "Paripubbavaradhātu āvaraṇe parikkhāre vā ṇa.",
  "anya-e0601n:594_5": "Sucīhi parisāhi parivārito suciparivārito, sugato.",
  "anya-e0601n:594_6": "Tatiya tappurisasamāsoyaṃ.",
  "anya-e0601n:594_7": "Bhagavato hi sadā rāgādimala visuddhehi ariyabhikkhuādīhi catūhi parisāhi aṭṭhahi parisāhi vā parivārito hotīti adhippāyo.",
  "anya-e0601n:594_8": "Atha vā suciparisuddhaṃ parivāritaṃ yassa soti suciparivārito, sugato.",
  "anya-e0601n:594_9": "Surucirappabhāhīti suṭṭhu kantitasarīranikkhanta byāmamattaraṃsīhi karaṇabhūtehi suṭṭhu ruciyati kamiyati tusiyatīti surucirā, raṃsi.",
  "anya-e0601n:594_10": "Supubba rucadhātu rocane iro.",
  "anya-e0601n:594_11": "Pakārena bhāti dibbatīti pabhā, raṃsi.",
  "anya-e0601n:594_12": "Papubba bhādhātu dibbane kvi.",
  "anya-e0601n:594_13": "Surucirā ca sā pabhā cāti surucirappabhā,",
  "anya-e0601n:594_14": "tāhi surucirappabhāhi.",
  "anya-e0601n:594_15": "Rattanti niccaṃ rañjitabbakāyaṃ.",
  "anya-e0601n:594_16": "Rañjiyatīti ratto, kāyo.",
  "anya-e0601n:594_17": "Ranjadhātu rāge ta.",
  "anya-e0601n:594_18": "Ratto kāyo yassa soti ratto, sugato.",
  "anya-e0601n:594_19": "Uttarapadalopasamā soyaṃ.",
  "anya-e0601n:594_20": "Rūpassa bhavo rūpaṃ viya,",
  "anya-e0601n:594_21": "taṃ rattaṃ.",
  "anya-e0601n:594_22": "Bhagavato hi sarīrato niccaṃ nikkhantehi byāmamattaraṃsīhi rañjitabbo rūpakāyo atthīti vuttaṃ hoti.",
  "anya-e0601n:595_0": "Sirivisarālayanti paññāpuññasaṅkhātalakkhisamūhānaṃ patiṭṭhānaṃ.",
  "anya-e0601n:595_1": "Ettha ca sirīti paññāpuññānametaṃ adhivacanaṃ.",
  "anya-e0601n:595_2": "Atha vā puññanibbattā sarīrasobhaggādisampatti.",
  "anya-e0601n:595_3": "Sā hi katapuññe siyati nissayati,",
  "anya-e0601n:595_4": "katapuññehi vā siyati nissiyatīti sirīti vuccati,",
  "anya-e0601n:595_5": "paññāpuññaṃ,",
  "anya-e0601n:595_6": "issariyaṃ vā.",
  "anya-e0601n:595_7": "Sarīrasobhaggādi sampatti vā labbhati.",
  "anya-e0601n:595_8": "Vuttañhi vimānavatthuaṭṭhakathādīsu “sirīti buddhipuññānaṃ adhivacananti ca.",
  "anya-e0601n:595_9": "Sirīti issariyanti ca sirīti rūpakāyasampattī”ti ca.",
  "anya-e0601n:595_10": "Sidhātu sevāyaṃ,",
  "anya-e0601n:595_11": "rapaccayo ca,",
  "anya-e0601n:595_12": "itthiliṅgajotakaīpaccayo ca.",
  "anya-e0601n:595_13": "Sirīti hi dīghavasena vattabbe gāthābandhattā chandānurakkhaṇatthaṃ rassavasena vuttaṃ.",
  "anya-e0601n:595_14": "Visarālayanti visaraālayanti padacchedo.",
  "anya-e0601n:595_15": "Visaroti samūho.",
  "anya-e0601n:595_16": "Visanti pavisanti avayavā yasmiṃ samūheti visaro, samūho.",
  "anya-e0601n:595_17": "Visadhātu pavesane arapaccayo.",
  "anya-e0601n:595_18": "Atha vā visaranti samosaranti avayavā yasminti visaro.",
  "anya-e0601n:595_19": "Vipubba saradhātu samosaraṇe a.",
  "anya-e0601n:595_20": "Potthakesu pana visayāla yanti yakārena pāṭho dissati.",
  "anya-e0601n:595_21": "Na so yujjati. Kasmā,",
  "anya-e0601n:595_22": "visarasaddasseva samūhavācakattā.",
  "anya-e0601n:595_23": "Vuttañhi abhidhānappa dīpikāyaṃ –",
  "anya-e0601n:596_0": "“Samūho gaṇasaṅghātā,",
  "anya-e0601n:597_0": "Samudāyo ca sañcayo;",
  "anya-e0601n:598_0": "Sandoho nivaho ogho,",
  "anya-e0601n:599_0": "Visaro nikaro cayo”tyādi.",
  "anya-e0601n:600_0": "Ālayanti patiṭṭhānaṃ.",
  "anya-e0601n:600_1": "Ālayanti patiṭṭhanti etthāti ālayo, sugato.",
  "anya-e0601n:600_2": "Āpubba lidhātu alliyane ṇa.",
  "anya-e0601n:600_3": "Sirīnaṃ paññāsaṅkhātalakkhīnaṃ visaro samūho sirīvisaro,",
  "anya-e0601n:600_4": "tesaṃ ālayo sirīvisarālayo, sugato.",
  "anya-e0601n:600_5": "Taṃ sirivisarālayaṃ.",
  "anya-e0601n:600_6": "Gupitamindriyehupetanti gopitabbehi saṃvaritabbehi cakkhādīhi chahi indriyehi upetaṃ samupetaṃ samannāgataṃ.",
  "anya-e0601n:600_7": "Gupiyanti rakkhiyantīti gupitāni.",
  "anya-e0601n:600_8": "Gupadhātu rakkhane ta.",
  "anya-e0601n:600_9": "Idanti sahajātadhamme issariyaṃ karontīti indriyāni.",
  "anya-e0601n:600_10": "Ididhātu paramissariye iyo.",
  "anya-e0601n:600_11": "Gupitāni indriyāni gupitamindriyāni,",
  "anya-e0601n:600_12": "cakkhādiindriyāni labbhanti. Tehi.",
  "anya-e0601n:600_13": "Upeti sampajjatīti upeto, sugato.",
  "anya-e0601n:600_14": "Upapubba idhātu gatiyaṃ ta,",
  "anya-e0601n:600_15": "taṃ upetaṃ.",
  "anya-e0601n:600_16": "Kiñcāpi buddhato aññehi ariyasāvakādīhi puggalehi cakkhādiindriyāni rakkhitāni.",
  "anya-e0601n:600_17": "Buddhoyeva pana bodhipallaṅke saha vāsanāya sabba kilesānaṃ arahattamaggena viddhaṃsitattā visiṭṭhena",
  "anya-e0601n:600_18": "cakkhādi indriyaṃ rakkhito hotīti tassa gupitamindriyehupetanti thometi.",
  "anya-e0601n:601_0": "Ravisasimaṇḍalappabhutilakkhaṇopacittanti sūriyamaṇḍala candamaṇḍalādīhi pādacakkalakkhaṇehi abhivicitrapādaṃ.",
  "anya-e0601n:601_1": "Upasaddo cettha bhusaṭṭhavācako.",
  "anya-e0601n:601_2": "Abhivicitraṃ sūriyamaṇḍala candamaṇḍalādiṃ pādacakkalakkhaṇavantaṃ vā.",
  "anya-e0601n:601_3": "Ettha ca ravīti sūriyo,",
  "anya-e0601n:601_4": "so hi ravati sīghaṃ gacchatīti ravīti vuccati.",
  "anya-e0601n:601_5": "Rudhātu gatiyaṃ ṇi.",
  "anya-e0601n:601_6": "Vuttañhi pātheyyaṭṭhakathāyaṃ “cando ujukaṃ saṇikaṃ gacchati,",
  "anya-e0601n:601_7": "sūriyassa pana ujukaṃ gamanaṃ sīgha”nti.",
  "anya-e0601n:601_8": "Ṇvādi moggallāne pana “rusadde i.",
  "anya-e0601n:601_9": "O avādeso.",
  "anya-e0601n:601_10": "Ravati gajjatīti ravi.",
  "anya-e0601n:601_11": "Ādicco”ti vuttaṃ.",
  "anya-e0601n:601_12": "Abhidhāna ṭīkāyañca “ravanti etena sattā pabhāvitattāti ravī”ti vuttaṃ.",
  "anya-e0601n:601_13": "Sasīti cando.",
  "anya-e0601n:601_14": "So hi sasati tiṇena pāṇati jīvatīti saso,",
  "anya-e0601n:601_15": "sasapaṇḍito.",
  "anya-e0601n:601_16": "Sasadhātu pāṇe a.",
  "anya-e0601n:601_17": "Sasarūpalakkhaṇamettha atthīti sasīti vuccati.",
  "anya-e0601n:601_18": "Atīte hi sasarājā brāhmaṇavesena āgantvā yācakassa sakkarañño aṅgārarāsimhi laṅghitvā jīvitaṃ pariccajitvā kāyaṃ adāsi.",
  "anya-e0601n:601_19": "Atha pana sakko rājā tassa sasapaṇḍitassa jīvitapariccajitassa jīvitadānaguṇo sakalakappaṃ pākaṭo hotūti",
  "anya-e0601n:601_20": "pabbataṃ pīḷetvā pabbatarasaṃ ādāya candamaṇḍale sasarūpalakkhaṇaṃ likhitvā ṭhapesi.",
  "anya-e0601n:601_21": "Tasmā cando sasīti lokehi vohariyati.",
  "anya-e0601n:601_22": "Tassa pana vitthāro sasapaṇḍitajātake passitvā gahetabbo.",
  "anya-e0601n:602_0": "Atha vā sasati hiṃsati uṇhaguṇanti sasīti vuccati.",
  "anya-e0601n:602_1": "Sasudhātu hiṃsāyaṃ īpaccayo.",
  "anya-e0601n:602_2": "Maṇḍiyati vibhūsiyati paricchedakaraṇavasenāti maṇḍalaṃ.",
  "anya-e0601n:602_3": "Maṇḍadhātu maḍidhātu vā vibhūsane alo.",
  "anya-e0601n:602_4": "Atha vā maṇḍaṃ vibhūsanaṃ parisamantato lāti gaṇhātīti maṇḍalaṃ.",
  "anya-e0601n:602_5": "Maṇḍasaddūpapada lādhātu gahaṇe kvi.",
  "anya-e0601n:602_6": "Ravino maṇḍalaṃ ravimaṇḍalaṃ,",
  "anya-e0601n:602_7": "sasino maṇḍalaṃ sasimaṇḍalaṃ,",
  "anya-e0601n:602_8": "ravimaṇḍalañca sasimaṇḍalañca ravisasimaṇḍalaṃ,",
  "anya-e0601n:602_9": "maṇḍalasaddo ravisaddepi yojetabbo.",
  "anya-e0601n:602_10": "Maṇḍalasaddassa dvandapadato suyyamānattā.",
  "anya-e0601n:602_11": "Pabhutītiādi.",
  "anya-e0601n:602_12": "So hi ādyatthavācako abyayanipāto.",
  "anya-e0601n:602_13": "Ravisasimaṇḍalaṃ pabhutiādi yassāti ravisasimaṇḍalappabhuti,",
  "anya-e0601n:602_14": "pādacakkalakkhaṇaṃ labbhati.",
  "anya-e0601n:602_15": "Lakkhiyati lakkhitabbaṃ etenāti lakkhaṇaṃ,",
  "anya-e0601n:602_16": "pādappa vattacakkalakkhaṇaṃ,",
  "anya-e0601n:602_17": "ravisasimaṇḍalappabhuti ca taṃ lakkhaṇañcāti ravisasimaṇḍalappabhutilakkhaṇaṃ,",
  "anya-e0601n:602_18": "tena upacittaṃ ativicitraṃ pādaṃ yassa soti ravisasimaṇḍalappabhutilakkhaṇopa citto, sugato.",
  "anya-e0601n:602_19": "Atha vā upacittaṃ ativicitraṃ ravisasi maṇḍalappabhutilakkhaṇaṃ pādacakkalakkhaṇaṃ assāti tathā, sugato. Taṃ.",
  "anya-e0601n:603_0": "Suranarapūjitanti devamanussehi pūjitabbaṃ.",
  "anya-e0601n:603_1": "Suranti issariya kīḷādīhi dibbantīti surā, devā.",
  "anya-e0601n:603_2": "Suradhātu dibbane a.",
  "anya-e0601n:603_3": "Atha vā surati isati devissariyaṃ pāpuṇāti virocati cāti surā, devā.",
  "anya-e0601n:603_4": "Suradhātu issariyadittīsu a.",
  "anya-e0601n:603_5": "Sundarā rāvācā etesanti vā surā, devā.",
  "anya-e0601n:603_6": "Khandhasantānaṃ sakakammaṃ vā naranti niyantīti narā, manussā.",
  "anya-e0601n:603_7": "Naradhātu nayane a.",
  "anya-e0601n:603_8": "Surā ca narā ca suranarā,",
  "anya-e0601n:603_9": "tehi pūjitabboti suranara pūjito, sugato. Taṃ.",
  "anya-e0601n:603_10": "Sugatanti buddhaṃ.",
  "anya-e0601n:603_11": "So hi sobhanaṃ gataṃ gamanaṃ etassāti sugatoti vuccati.",
  "anya-e0601n:603_12": "Bhagavato hi veneyyajanūpasaṅkamanaṃ ekantena tesaṃ hitasukhanipphādanato sobhanaṃ.",
  "anya-e0601n:603_13": "Tathā lakkhaṇānubyañjanappaṭi maṇḍitarūpakāyatāya dutavilambitakhalitānukaḍḍhananippiḷinukkuṭika kuṭilākuṭilatādi",
  "anya-e0601n:603_14": "dosarahita mavahasita rājahaṃsausabha vāraṇa migarājagamanaṃ kāyagamanaṃ.",
  "anya-e0601n:603_15": "Ñāṇagamanañca vipula nimmala karuṇā sati vīriyādi guṇavisesa sahita abhinīhārato yāva mahābodhi anavajjatāya sobhanamevāti.",
  "anya-e0601n:604_0": "Atha vā sayambhūñāṇena sakalampi lokaṃ pariññābhi samayavasena parijānanto ñāṇena sammā gato avagatoti sugato,",
  "anya-e0601n:604_1": "tathā lokasamudayaṃ pahānātisamayavasena pajahanto anuppattidhammataṃ āpādento sammā gato avagatoti sugato,",
  "anya-e0601n:604_2": "lokanirodhaṃ nibbānaṃ sacchikiriyābhisamayavasena sammā gato avagatoti sugato,",
  "anya-e0601n:604_3": "lokanirodhagāminippaṭipadaṃ bhāvanābhi samayavasena sammā gato paṭipannoti sugato,",
  "anya-e0601n:604_4": "sotāpattimaggena ye kilesā pahīnā,",
  "anya-e0601n:604_5": "te kilese na puneti na pacceti na paccāgacchatīti sugatotiādinā nayena ayamattho vibhāvetabbo.",
  "anya-e0601n:604_6": "Atha vā sundaraṃ ṭhānaṃ sammāsambodhiṃ nibbānameva vā gato adhigatoti sugato.",
  "anya-e0601n:604_7": "Yasmā vā bhūtaṃ tacchaṃ atthasaṃhitaṃ veneyyānaṃ yathārahaṃ yuttameva ca dhammaṃ bhāsati,",
  "anya-e0601n:604_8": "tasmā sammā gadatīti sugato dakārassa takāraṃ katvā.",
  "anya-e0601n:604_9": "Iti sobhana gamanatādīhi sugato,",
  "anya-e0601n:604_10": "taṃ sugataṃ.",
  "anya-e0601n:604_11": "Ādaranti sakkaccaṃ,",
  "anya-e0601n:604_12": "ādaranaṃ ādaro.",
  "anya-e0601n:604_13": "Āpubba daradhātu ādare ṇa.",
  "anya-e0601n:604_14": "Taṃ ādaraṃ.",
  "anya-e0601n:604_15": "Namāmīti ahaṃ vandāmīti atthoti.",
  "anya-e0601n:605_0": "Ayaṃ panettha saṅkhepayojanā.",
  "anya-e0601n:605_1": "Suciparivāritaṃ rāgādimala visuddhāhi ariyasāvakādiparisāhi parikkhāritaṃ kilesamalavisuddhaṃ parikkhāravantaṃ vā,",
  "anya-e0601n:605_2": "surucirappabhāhi suṭṭhu kantita sarīranikkhantabyāmamattaraṃsīhi karaṇabhūtehi,",
  "anya-e0601n:605_3": "rattaṃ niccaṃ rañjitabbakāyaṃ,",
  "anya-e0601n:605_4": "sirivisarālayaṃ paññāpuññasaṅkhātalakkhisa mūhānaṃ patiṭṭhānaṃ,",
  "anya-e0601n:605_5": "gupitamindriyehi gupitabbehi saṃvaritabbehi chahi cakkhādiindriyehi,",
  "anya-e0601n:605_6": "upetaṃ samupetaṃ samannāgataṃ,",
  "anya-e0601n:605_7": "ravisasimaṇḍalappabhutilakkhaṇopacittaṃ sūriyamaṇḍalacandamaṇḍalādīhi pādacakkalakkhaṇehi abhivicitrapādaṃ,",
  "anya-e0601n:605_8": "abhivicitraṃ sūriya maṇḍalacandamaṇḍalādiṃ pādacakkalakkhaṇavantaṃ vā,",
  "anya-e0601n:605_9": "suranarapūjitaṃ devamanussehi pūjitabbaṃ,",
  "anya-e0601n:605_10": "sugataṃ buddhaṃ ādaraṃ sakkaccaṃ ahaṃ namāmi vandāmīti.",
  "anya-e0601n:606_0": "Sattarasamavandanagāthāvaṇṇanā samattā.",
  "anya-e0601n:607_0": "18.",
  "anya-e0601n:608_0": "Maggoḷumpena muhapaṭighāsādiullolavīciṃ,",
  "anya-e0601n:609_0": "Saṃsāroghaṃ tari tamabhayaṃ pārapattaṃ pajānaṃ;",
  "anya-e0601n:610_0": "Tāṇaṃ leṇaṃ asamasaraṇaṃ ekatitthaṃ patiṭṭhaṃ,",
  "anya-e0601n:611_0": "Puññakkhettaṃ paramasukhadaṃ dhammarājaṃ namāmi.",
  "anya-e0601n:612_0": "18.",
  "anya-e0601n:612_1": "Evaṃ sattarasamagāthāya sugataṃ vanditvā idāni saṃsāroghaṃ taritādīhi navahi guṇehi thomitvā vanditukāmo maggoḷumpenatyādigāthamāha.",
  "anya-e0601n:612_2": "Ayaṃ pana ma bha na ta ta gaṇehi ca garudvayena ca racitattā sattarasakkharehi yuttā mandakkantāgāthāti daṭṭhabbā.",
  "anya-e0601n:612_3": "Vuttañhi vuttodaye “mandakkantā ma bha na tata gā go yugutvassa kehī”ti.",
  "anya-e0601n:612_4": "Tassā panāyamattho.",
  "anya-e0601n:612_5": "Yassaṃ paṭipādaṃ yugutvassakehi catu cha sattayatīhi ma bha na ta ta gā magaṇa bhagaṇa nagaṇa tagaṇa tagaṇa garū ca go garu ca ce yuttā,",
  "anya-e0601n:612_6": "mandakkantāgāthānāmāti.",
  "anya-e0601n:612_7": "Yugutvassakehīti ettha ca yugasaddassa maggaphalacatubbidhapurisayugaḷavācakattā yugasaddo catusaṅkhyāvācako,",
  "anya-e0601n:612_8": "utūnaṃ hemantasisira vassanta gimha vassāna sarada utuvasena chabbidhattā utusaddo chasaṅkhyāvācako.",
  "anya-e0601n:612_9": "Assasaddo sattasaṅkhyāvācakoti veditabbo.",
  "anya-e0601n:612_10": "Chappaccayaṭīkādīsu hi “assasaddassa sattasaṅkhyāvācakabhāvo vutto”ti.",
  "anya-e0601n:613_0": "Tattha pana yo dhammarājā muhapaṭighāsādiullolavīciṃ saṃsāroghaṃ maggoḷumpena tari,",
  "anya-e0601n:613_1": "abhayaṃ pārapattaṃ pajānaṃ tāṇaṃ leṇaṃ asamasaraṇaṃ ekatitthaṃ patiṭṭhaṃ puññakkhettaṃ paramasukhadaṃ taṃ dhammarājaṃ ahaṃ namāmīti sambandho.",
  "anya-e0601n:613_2": "Etissaṃ pana atthakkamena vaṇṇayissāmi.",
  "anya-e0601n:613_3": "Muhapaṭighāsādi ullolavīcinti mohadosataṇhādisaṅkhātaṃ mahātaraṅga khuddaūmikaṃ.",
  "anya-e0601n:613_4": "Muyhanti etena sampayuttadhammā,",
  "anya-e0601n:613_5": "sayaṃ vā muyhati,",
  "anya-e0601n:613_6": "muyhanamattamevetanti muho, moho.",
  "anya-e0601n:613_7": "Muhadhātu vekhitte ṇa.",
  "anya-e0601n:613_8": "Paṭihaññanti sampayuttadhammā,",
  "anya-e0601n:613_9": "sayaṃ vā paṭihaññati paṭihaññanamattamevetanti paṭigho, doso.",
  "anya-e0601n:613_10": "Paṭipubba hanadhātu hiṃsāgatīsu a.",
  "anya-e0601n:613_11": "Hanassa gho.",
  "anya-e0601n:613_12": "Asanaṃ icchanaṃ āsā,",
  "anya-e0601n:613_13": "isati icchatīti vā āsā, taṇhā.",
  "anya-e0601n:613_14": "Isudhātu icchāyaṃ a. Issa ā.",
  "anya-e0601n:613_15": "Muho ca paṭigho ca āsā ca muhapaṭighāsā,",
  "anya-e0601n:613_16": "te ādi yesanteti muhapaṭighāsādi,",
  "anya-e0601n:613_17": "lobhādikilesā labbhanti.",
  "anya-e0601n:613_18": "Ettha ca ādisaddena māna diṭṭhi vicikicchā thina uddhacca ahirika anottappakilese ca akusalacittuppāde ca saṅgaṇhāti.",
  "anya-e0601n:613_19": "Uddhaṃ udakaṃ lolati ākuletīti ullolo,",
  "anya-e0601n:613_20": "mahātaraṅgo.",
  "anya-e0601n:613_21": "Upubbalola dhātu ummādane ṇa.",
  "anya-e0601n:613_22": "Tīraṃ ulati gacchatīti vā ullolo.",
  "anya-e0601n:613_23": "Uladhātu gatiyaṃ olapaccayo.",
  "anya-e0601n:613_24": "Vimhayaṃ vicittaṃ cinotīti vīci,",
  "anya-e0601n:613_25": "khuddakaūmi.",
  "anya-e0601n:613_26": "Vipubba cidhātu caye kvi.",
  "anya-e0601n:613_27": "Ullolo ca vīci ca ullolavīci.",
  "anya-e0601n:613_28": "Kesuci potthakesu ca kullolavīcintipāṭho dissati.",
  "anya-e0601n:613_29": "Na so yujjati, kasmā,",
  "anya-e0601n:613_30": "kullasaddassa uḷumpatthavācakattā.",
  "anya-e0601n:613_31": "Ullolasaddoyeva hi mahātaraṅgattha vācako hotīti.",
  "anya-e0601n:613_32": "Vuttañhi abhidhānappadīpikāyaṃ “ullolo tu ca kallolo,",
  "anya-e0601n:613_33": "mahāvīcisu kathyate”ti.",
  "anya-e0601n:614_0": "Mūlapaṇṇāsaṭṭhakathāyañca “kullo nāma taraṇatthāya kalāpaṃ katvā bandho.",
  "anya-e0601n:614_1": "Pattharitvā baddhā pana padaracāṭi ādayo uḷumpo”ti vutto.",
  "anya-e0601n:614_2": "Muhapaṭighāsādieva ullolavīci.",
  "anya-e0601n:614_3": "Sā asmiṃ saṃsāroghe atthīti muhapaṭighāsādiullolavīci.",
  "anya-e0601n:614_4": "Samāsantataddhitāyaṃ.",
  "anya-e0601n:614_5": "Pītisukhaṃ,",
  "anya-e0601n:614_6": "mahāsannaṃ,",
  "anya-e0601n:614_7": "rattidivantyādīsu viya.",
  "anya-e0601n:614_8": "Evaṃ panettha vacanattho kātabbo.",
  "anya-e0601n:614_9": "Pīti ca sukhañca pītisukhaṃ,",
  "anya-e0601n:614_10": "taṃ assa jhānassa atthi,",
  "anya-e0601n:614_11": "tasmiṃ vā vijjatīti pītisukhaṃ, jhānaṃ.",
  "anya-e0601n:614_12": "Mahantaṃ āsanaṃ mahāsanaṃ,",
  "anya-e0601n:614_13": "tassa bhāvo mahāsannaṃ.",
  "anya-e0601n:614_14": "Ratti ca divā ca rattidivaṃ.",
  "anya-e0601n:614_15": "Rattidivaṃ kataṃ rattidivanti.",
  "anya-e0601n:614_16": "Atha vā ullolavīci viya muhapaṭighāsādi ullolavīci,",
  "anya-e0601n:614_17": "saṃsāroghaṃ labbhati.",
  "anya-e0601n:614_18": "Upamā bahubbīhisamāsoyaṃ.",
  "anya-e0601n:614_19": "Yathā pana mahāsamudde bhāyitabbā mahātaraṅgaūmivegādayo ca saṃsumāra timi tipiṅgalādi macchamakārādayo ca okiṇṇā honti,",
  "anya-e0601n:614_20": "evaṃ mohādikilesā ca akusalacittuppādā ca tehi nibbattā bhayānakā bahū jātijarābyādhimaraṇadukkhādayo ca khandhādayo ca okiṇṇā hontīti vuttaṃ hoti.",
  "anya-e0601n:614_21": "Saṃsāroghanti saṃsārasaṅkhātaṃ oghaṃ samuddajalappavāhaṃ.",
  "anya-e0601n:614_22": "Saṃpunappunaṃ abbocchinnaṃ vā sarati gacchati pavattatīti saṃsāro.",
  "anya-e0601n:614_23": "Saṃpubbasaradhātu gatiyaṃ ṇa.",
  "anya-e0601n:614_24": "Khandhadhātuāyata nānaṃ abbocchinnaṃ pavattatīti attho.",
  "anya-e0601n:614_25": "Tena vuttaṃ aṭṭhakathāsu –",
  "anya-e0601n:615_0": "“Khandhānañca paṭipāṭi, dhātuāyatanāna ca;",
  "anya-e0601n:616_0": "Abbocchinnaṃ vattamānā, saṃsāroti pavuccatī”ti.",
  "anya-e0601n:617_0": "Satte ottharitvā ajjhottharitvā heṭṭhā hanati haratīti ogho,",
  "anya-e0601n:617_1": "jalappavāho.",
  "anya-e0601n:617_2": "Avapubba hanadhātu haraṇe ṇa.",
  "anya-e0601n:617_3": "Hanassa gho.",
  "anya-e0601n:617_4": "Avasaddo ottharaṇattho.",
  "anya-e0601n:617_5": "Attani patite satte heṭṭhā katvā haneti osīdāpetīti vā ogho,",
  "anya-e0601n:617_6": "jalappavāho.",
  "anya-e0601n:617_7": "Avapubba hanadhātu osīdāpane ṇa.",
  "anya-e0601n:617_8": "Avasaddo heṭṭhābhāgattho.",
  "anya-e0601n:617_9": "Ogho viyāti ogho, saṃsāro.",
  "anya-e0601n:617_10": "Atha vā sattasaṅkhāre ottharitvā ajjhottharitvā abhibhavitvā vaṭṭasmiṃ hanati haratīti ogho,",
  "anya-e0601n:617_11": "ohaneti osīdāpeti vaṭṭasmiṃ sattasaṅkhāreti vā ogho,",
  "anya-e0601n:617_12": "rāgādi kilesā labbhanti.",
  "anya-e0601n:617_13": "Saṃsāroeva ogho saṃsārogho,",
  "anya-e0601n:617_14": "taṃ saṃsāroghaṃ.",
  "anya-e0601n:618_0": "Maggoḷumpenāti ettha maggaoḷumpenāti padacchedo.",
  "anya-e0601n:618_1": "Aṭṭhamaggaṅgasaṅkhātena kullenāti attho.",
  "anya-e0601n:618_2": "Ettha ca maggo vuccati aṭṭhaṅgikamaggo.",
  "anya-e0601n:618_3": "Magganti gacchanti buddhā ca ariyasāvakā ca agataṃ disaṃ nibbānanti maggo.",
  "anya-e0601n:618_4": "Aṭṭhaṅgiko maggo.",
  "anya-e0601n:618_5": "Maggadhātu gatiyaṃ a.",
  "anya-e0601n:618_6": "Vuttañhi paṭisambhidāmagge “etena maggena buddhā ca sāvakā ca agataṃ disaṃ nibbānaṃ gacchantīti aṭṭhaṅgiko maggo”ti.",
  "anya-e0601n:618_7": "Atha vā nibbānaṃ maggati gavesatīti maggo,",
  "anya-e0601n:618_8": "nibbānatthikehi maggiyati gavesiyatīti vā maggo,",
  "anya-e0601n:618_9": "aṭṭhaṅgiko maggo.",
  "anya-e0601n:618_10": "Ñāṇena dassiyatīti attho.",
  "anya-e0601n:618_11": "Maggadhātu gavesane a.",
  "anya-e0601n:618_12": "Vuttañhetaṃ mahāvaggasaṃyuttaṭṭhakathāyaṃ “maggoti kenaṭṭhena maggo,",
  "anya-e0601n:618_13": "nibbānaṃ magganaṭṭhena nibbānatthikehi magganiyaṭṭhena cā”ti.",
  "anya-e0601n:618_14": "Atha vā maggiyati paṭipajjiyatīti maggo,",
  "anya-e0601n:618_15": "nibbānatthikehi aṭṭhaṅgiko maggo paṭipajjiyatīti attho.",
  "anya-e0601n:618_16": "Uḷu vuccati udakaṃ,",
  "anya-e0601n:618_17": "tato pāti rakkhatīti uḷupo,",
  "anya-e0601n:618_18": "soyeva niggahitāgamavasena uḷumpo, kullo.",
  "anya-e0601n:618_19": "Uḷusaddūpapadapādhātu rakkhane kvi.",
  "anya-e0601n:618_20": "Maggoeva uḷumpo maggoḷumpo,",
  "anya-e0601n:618_21": "maggasaṅkhāto vā uḷumpo tathā,",
  "anya-e0601n:618_22": "maggasadiso vā uḷumpo tathā,",
  "anya-e0601n:618_23": "maggo viya vā uḷumpo tathā,",
  "anya-e0601n:618_24": "maggo ca uḷumpo ca maggoḷumpo.",
  "anya-e0601n:618_25": "Atha vā uḷumpoeva maggo maggoḷumpo,",
  "anya-e0601n:618_26": "uḷumpasaṅkhāto vā maggo tathā,",
  "anya-e0601n:618_27": "uḷumpa sadiso vā maggo tathā,",
  "anya-e0601n:618_28": "uḷumpo viya vā maggo tathā,",
  "anya-e0601n:618_29": "uḷumpo ca maggo ca maggoḷumpoti evaṃ rūpakasadisaupamā samupekkhatthavasena ca parapakkha sakapakkhatthavasena ca vacanattho veditabbo.",
  "anya-e0601n:618_30": "Tena maggoḷumpena.",
  "anya-e0601n:618_31": "Tarīti atari.",
  "anya-e0601n:618_32": "Dhammarājā hi aṭṭhamaggaṅganāvāya saṃsāroghaṃ taritvā nibbānatīraṃ pāpuṇāti.",
  "anya-e0601n:618_33": "Atītā buddhā pāpuṇiṃsu.",
  "anya-e0601n:618_34": "Anāgatā buddhā pāpuṇissantīti vuttaṃ hoti.",
  "anya-e0601n:618_35": "Vuttañhi mahāvaggasaṃyutte",
  "anya-e0601n:619_0": "“Ekāyanaṃ jātikhayantadassī,",
  "anya-e0601n:620_0": "Maggaṃ pajānāti hitānukampī;",
  "anya-e0601n:621_0": "Etena maggena tariṃsu pubbe,",
  "anya-e0601n:622_0": "Tarissantiyeva taranti ogha”nti; Buddhavaṃse ca",
  "anya-e0601n:623_0": "“Saṃsārasotaṃ chinditvā, viddhaṃsetvā tayo bhave;",
  "anya-e0601n:624_0": "Dhammanāvaṃ samāruyha, tāremi janataṃ bahu”nti.",
  "anya-e0601n:625_0": "Abhayanti jātijarābyādhimaraṇabhayādīnaṃ abhāvato nibbhayaṃ.",
  "anya-e0601n:625_1": "So hi bhagavā natthi bhayaṃ etassāti abhayoti vuccati.",
  "anya-e0601n:625_2": "Atha vā abhayanti khemaṃ.",
  "anya-e0601n:625_3": "Tañhi nibbānaṃ natthi jātiādibhayaṃ etthāti abhayanti vuccati.",
  "anya-e0601n:625_4": "Etasmiṃ pana dutiyavikappe taṃ padaṃ pārantipade visesanaṃ.",
  "anya-e0601n:625_5": "Pārapattanti ettha pāranti saṃsāravaṭṭassa paratīraṭṭhena vuccati nibbānaṃ.",
  "anya-e0601n:625_6": "Tañhi udakaṃ pāti rakkhatīti pāraṃ,",
  "anya-e0601n:625_7": "samuddapāraṃ.",
  "anya-e0601n:625_8": "Pādhātu rakkhane aro.",
  "anya-e0601n:625_9": "Atha vā pāreti samattheti taraṅgādayo vāretunti pāraṃ.",
  "anya-e0601n:625_10": "Pāradhātu samatthiyaṃ a.",
  "anya-e0601n:625_11": "Pāraṃ viyāti pāranti vuccati.",
  "anya-e0601n:625_12": "Nītatthena pana evaṃ vacanattho kātabbo.",
  "anya-e0601n:625_13": "Jāti bhayādiṃ pāti rakkhati etthāti pāraṃ,",
  "anya-e0601n:625_14": "pāreti samattheti ettha vā jātibhayādayo vāretunti pāraṃ, nibbānaṃ.",
  "anya-e0601n:625_15": "Taṃ pajjittha adhigamitthāti pārapatto,",
  "anya-e0601n:625_16": "dhammarājā.",
  "anya-e0601n:625_17": "Pārasaddūpapada padadhātu gatiyaṃ ta.",
  "anya-e0601n:625_18": "Atha vā mutto moceyyantiādinā nayena pavattassa mahābhinīhārassa sakalassa saṃsāradukkhassa vā sabbaññutañāṇādiguṇānaṃ",
  "anya-e0601n:625_19": "vā pāraṃ pariyantaṃ patto gatoti pārapatto,",
  "anya-e0601n:625_20": "dhammarājā.",
  "anya-e0601n:625_21": "Pārasaddo hi pariyanta vācako.",
  "anya-e0601n:625_22": "Taṃ pārapattaṃ.",
  "anya-e0601n:625_23": "Pajānanti sabbasattānaṃ.",
  "anya-e0601n:625_24": "Tehi kammakilesehi pakārena janiyati nibbattiyatīti pajāti vuccanti.",
  "anya-e0601n:625_25": "Tesaṃ pajānaṃ.",
  "anya-e0601n:626_0": "Tāṇanti tāyanaṭṭhena tāṇaṃ.",
  "anya-e0601n:626_1": "Sattānaṃ saṃsāra bhayato tāyati rakkhatīti tāṇo,",
  "anya-e0601n:626_2": "dhammarājā.",
  "anya-e0601n:626_3": "Tādhātu rakkhane yu.",
  "anya-e0601n:626_4": "Atha vā tāṇanti sattānaṃ saṃsāravaṭṭadukkhato paripālanaṭṭhena tāṇaṃ.",
  "anya-e0601n:626_5": "So hi dhammarājā sattānaṃ saṃsāravaṭṭadukkhato dhammadesanāya magga phalanibbānasukhaṃ dadanto tāyati pāletīti tāṇoti vuccati.",
  "anya-e0601n:626_6": "Taṃ tāṇaṃ.",
  "anya-e0601n:626_7": "Leṇanti nilīyanaṭṭhena leṇaṃ,",
  "anya-e0601n:626_8": "jātibhayādīhi pīḷitehi sattehi līyanti nilīyanti etthāti leṇo,",
  "anya-e0601n:626_9": "dhammarājā.",
  "anya-e0601n:626_10": "Līdhātu nilīyane yu.",
  "anya-e0601n:626_11": "Atha vā leṇanti saṃsārabhayaṃ passantehi nilīyanaṭṭhena leṇaṃ.",
  "anya-e0601n:626_12": "So hi dhammarājā saṃsāranissaraṇatthikehi līyanti nilīyanti etthāti leṇoti vuccati.",
  "anya-e0601n:626_13": "Taṃ leṇaṃ.",
  "anya-e0601n:626_14": "Dhammarājā hi saṃsārabhayehi pīḷitānaṃ sabbasattānaṃ tāṇaṃ leṇaṃ saraṇaṃ parāyanaṃ ṭhānaṃ hotīti vuttaṃ hoti.",
  "anya-e0601n:627_0": "Asamasaraṇanti sabbasattānaṃ asadisaavassayanaṃ,",
  "anya-e0601n:627_1": "natthi etassa samo sadiso sīlādiguṇenāti asamo,",
  "anya-e0601n:627_2": "dhammarājā.",
  "anya-e0601n:627_3": "Sarati gacchati avassayati etthāti saraṇo,",
  "anya-e0601n:627_4": "dhammarājā.",
  "anya-e0601n:627_5": "Saradhātu gatimhi yu.",
  "anya-e0601n:627_6": "Asamo asadiso hutvā saraṇoti asamasaraṇo,",
  "anya-e0601n:627_7": "dhammarājā.",
  "anya-e0601n:627_8": "Sambhāva nākammadhārayasamāsoyaṃ.",
  "anya-e0601n:627_9": "Dhammarājā hi sabbasampattisukhānaṃ dāyakattā sabbasattānaṃ anaññasādhāraṇaṃ asamaṃ saraṇaṃ avassayanaṃ parāyanaṃ hotīti attho.",
  "anya-e0601n:627_10": "Taṃ asamasaraṇaṃ.",
  "anya-e0601n:627_11": "Ekatitthanti nibbānapāragamanānaṃ ekatitthabhūtaṃ.",
  "anya-e0601n:627_12": "Taranti uttaranti ettha etena vā najjasamuddādinti titthaṃ.",
  "anya-e0601n:627_13": "Najjasamuddādīnaṃ pārimatīragamanatthaṃ otaraṇaṭṭhānaṃ labbhati.",
  "anya-e0601n:627_14": "Taradhātu otaraṇe tha. Rassa to,",
  "anya-e0601n:627_15": "ikārāgamo.",
  "anya-e0601n:627_16": "Manussānaṃ ekaṃ titthaṃ ekatitthaṃ,",
  "anya-e0601n:627_17": "taṃ viyāti ekatittho,",
  "anya-e0601n:627_18": "dhammarājā.",
  "anya-e0601n:627_19": "Yathā hi titthena najjādiṃ tarantā manussā pārimatīraṃ sukhaṃ pāpuṇanti,",
  "anya-e0601n:627_20": "na atitthena,",
  "anya-e0601n:627_21": "evaṃ seṭṭhabhūtena buddhatitthena saṃsāroghaṃ tarantā veneyyasattā nibbānapāraṃ sukhaṃ pāpuṇanti,",
  "anya-e0601n:627_22": "na atitthena aññatitthiyena,",
  "anya-e0601n:627_23": "tasmā dhammarājaṃ ekatitthoti thometi.",
  "anya-e0601n:627_24": "Nītatthena pana eko seṭṭho hutvā nibbānapāraṃ taranti uttaranti etthāti eka tittho,",
  "anya-e0601n:627_25": "dhammarājā.",
  "anya-e0601n:627_26": "Khemaṃ nibbānapāraṃ taritukāmā veneyyasattā ettha buddhatitthe desitadhammaṃ sutvā desitadhammānurūpaṃ",
  "anya-e0601n:627_27": "paṭipajjitvā saṃsāroghaṃ aṭṭhamaggaṅganāvāya chinditvā khemaṃ nibbānapāraṃ sukhaṃ taranti,",
  "anya-e0601n:627_28": "ititasmā etthātipadena niddiṭṭho so buddho sabbasattānaṃ eko seṭṭho tittho nāma.",
  "anya-e0601n:627_29": "Na aññatitthiyā ekatitthā nāma hontīti attho.",
  "anya-e0601n:627_30": "Taṃ ekatitthaṃ.",
  "anya-e0601n:628_0": "Patiṭṭhanti sabbasattānaṃ mahādīpaṃ viya patiṭṭhaṃ ādhārabhūtaṃ.",
  "anya-e0601n:628_1": "Paṭisaraṇaṃ leṇaṃ parāyananti attho.",
  "anya-e0601n:628_2": "Patiṭṭhahanti etthāti patiṭṭho,",
  "anya-e0601n:628_3": "dhammarājā.",
  "anya-e0601n:628_4": "Patipubbaṭṭhādhātu gatinivattimhi a.",
  "anya-e0601n:628_5": "Dhammarājā hi sabbasukhatthikānaṃ sattānaṃ mahādīpo viya patiṭṭho paṭisaraṇo leṇo parāyano hotīti attho,",
  "anya-e0601n:628_6": "taṃ patiṭṭhaṃ.",
  "anya-e0601n:628_7": "Puññakkhettanti nibbānasukhatthikānaṃ puññabījassa khettabhūtaṃ.",
  "anya-e0601n:628_8": "Puññatthikānaṃ puññabījassa vapanaṭhānaṃ khettabhūtaṃ vā,",
  "anya-e0601n:628_9": "attano kārakaṃ pavati sodhetīti puññaṃ, kusalaṃ.",
  "anya-e0601n:628_10": "Pudhātu sodhane ṇyo.",
  "anya-e0601n:628_11": "Atha vā paraṃ pujjabhāvaṃ janetīti puññaṃ,",
  "anya-e0601n:628_12": "sadā pūjitaṃ vā janetīti puññaṃ, kusalaṃ.",
  "anya-e0601n:628_13": "Pūjasaddūpapada janadhātu ṇyo.",
  "anya-e0601n:628_14": "Niruttinayena saddasiddhi veditabbā.",
  "anya-e0601n:628_15": "Avasesaṃ apuññaṃ punāti sodhetīti vā puññaṃ, kusalaṃ.",
  "anya-e0601n:628_16": "Pudhātu sodhane ṇyo.",
  "anya-e0601n:628_17": "Khittaṃ vuttaṃ bījaṃ tāyati rakkhatīti khettaṃ, kedārādi.",
  "anya-e0601n:628_18": "Khipasaddūpapada tādhātu rakkhane kvi.",
  "anya-e0601n:628_19": "Bījāni vapantānaṃ manussānaṃ mahapphalabhāvakaraṇena bījaṃ rakkhatīti attho.",
  "anya-e0601n:628_20": "Atha vā khipanti vapanti ettha bījānīti khettaṃ.",
  "anya-e0601n:628_21": "Khipadhātu peraṇe khepe vā ta.",
  "anya-e0601n:628_22": "Khettaṃ viyāti khetto.",
  "anya-e0601n:628_23": "Dhammarājā.",
  "anya-e0601n:628_24": "Nītatthena pana puññabījāni vapantānaṃ sattānaṃ mahapphala bhāvakaraṇena khittaṃ vuttaṃ puññabījaṃ tāyati rakkhatīti khetto.",
  "anya-e0601n:628_25": "Atha vā nibbānatthikehi puññabījāni khipiyanti vapiyanti etthāti khetto.",
  "anya-e0601n:628_26": "Dhammarājāti kātabbo.",
  "anya-e0601n:628_27": "Puññānaṃ khettaṃ puññakkhetto,",
  "anya-e0601n:628_28": "dhammarājā.",
  "anya-e0601n:628_29": "Yathā hi rañño vā amaccādīnaṃ vā sālīnaṃ vā yavānaṃ vā virūhanaṭṭhānaṃ rañño vā amaccādīnaṃ vā sālikhettaṃ yavakhettanti vuccati.",
  "anya-e0601n:628_30": "Evaṃ dhammarājā sabbalokassa puññamahabbalabhāvakaraṇena puññānaṃ virūha naṭṭhānaṃ dhammarājaṃ nissāya",
  "anya-e0601n:628_31": "sattalokassa nānāppakārahita sukhasaṃvattanikāni puññāni virūhanti,",
  "anya-e0601n:628_32": "tasmā dhammarājā puññakkhettanti abhitthavitoti vuttaṃ hoti.",
  "anya-e0601n:628_33": "Taṃ puññakkhettaṃ.",
  "anya-e0601n:629_0": "Paramasukhadanti uttamaṃ nibbānasukhaṃ dadamānaṃ.",
  "anya-e0601n:629_1": "Vuttañhi “nibbānaṃ paramaṃ sukha”nti.",
  "anya-e0601n:629_2": "Ettha ca paramasaddo uttamatthavācako anipphannapāṭi padiko.",
  "anya-e0601n:629_3": "Atha vā paraṃ atirekaṃ ariyehi mānitabbanti paramaṃ, nibbānaṃ.",
  "anya-e0601n:629_4": "Parapubbamādhātu māne a.",
  "anya-e0601n:629_5": "Pakārena ariyehi ramiyati etthāti vā paramaṃ, nibbānaṃ.",
  "anya-e0601n:629_6": "Papubbaramudhātu ramane ṇa.",
  "anya-e0601n:629_7": "Abhidhānaṭīkāyaṃ pana “paraṃ paccanīkaṃ māretīti paramaṃ.",
  "anya-e0601n:629_8": "Pakaṭṭhabhāve ramatīti paramaṃ.",
  "anya-e0601n:629_9": "Ṇo”ti vuttaṃ.",
  "anya-e0601n:629_10": "Tassa sukhaṃ paramasukhaṃ.",
  "anya-e0601n:629_11": "Paramaṃ uttamaṃ vā sukhaṃ paramasukhaṃ.",
  "anya-e0601n:629_12": "Taṃ dadātīti paramasukhado,",
  "anya-e0601n:629_13": "dhammarājā.",
  "anya-e0601n:629_14": "Paramasukhasaddūpapada dādhātu dāne kvi.",
  "anya-e0601n:629_15": "Dhammarājā pana veneyyasattānaṃ dhammadesanāya ca catupaccayappaṭiggahaṇena ca nibbānasukhaṃ detīti vuttaṃ hoti.",
  "anya-e0601n:629_16": "Taṃ paramasukhadaṃ.",
  "anya-e0601n:629_17": "Dhammarājanti buddhaṃ.",
  "anya-e0601n:629_18": "So hi lokiya lokuttaradhammehi devamanussānaṃ rañjeti tosetīti dhammarājāti.",
  "anya-e0601n:629_19": "Atha vā pāramīdhammeneva buddhattaṃ patvā rājā jātoti dhammarājāti.",
  "anya-e0601n:629_20": "Pāramīdhammeneva jāto vā rājāti dhammarājāti ca vuccati.",
  "anya-e0601n:629_21": "Taṃ dhammarājaṃ ahaṃ namāmīti sambandho.",
  "anya-e0601n:630_0": "Ayaṃ panettha saṅkhepayojanā.",
  "anya-e0601n:630_1": "Yo dhammarājā muha paṭighāsādiullolavīciṃ mohadosataṇhādisaṅkhātaṃ mahātaraṅga khuddakaūmikaṃ,",
  "anya-e0601n:630_2": "saṃsāroghaṃ saṃsārasaṅkhātaṃ oghaṃ samuddajalappavāhaṃ.",
  "anya-e0601n:630_3": "Maggoḷumpena aṭṭhamaggaṅgasaṅkhātena kullena tari atariṃ,",
  "anya-e0601n:630_4": "abhayaṃ khemaṃ,",
  "anya-e0601n:630_5": "jātiādīnaṃ abhāvato nibbhayaṃ vā,",
  "anya-e0601n:630_6": "pārapattaṃ nibbānapāraṃ pattaṃ adhigataṃ,",
  "anya-e0601n:630_7": "pajānaṃ sabba sattānaṃ,",
  "anya-e0601n:630_8": "tāṇaṃ tāyanaṭṭhena tāṇaṃ rakkhaṇaṃ.",
  "anya-e0601n:630_9": "Leṇaṃ nilīyanaṭṭhena leṇaṃ nilīyanaṃ,",
  "anya-e0601n:630_10": "asamasaraṇaṃ sabbasattānaṃ asadisaavassayanaṃ,",
  "anya-e0601n:630_11": "ekatitthaṃ nibbānapāragamanānaṃ ekatittha bhūtaṃ,",
  "anya-e0601n:630_12": "patiṭṭhaṃ sabbasattānaṃ mahādīpaṃ viya patiṭṭhaṃ ādhārabhūtaṃ,",
  "anya-e0601n:630_13": "puññakkhettaṃ nibbānasukhatthikānaṃ puññabījassa khettabhūtaṃ,",
  "anya-e0601n:630_14": "puññatthikānaṃ puññabījassa vapanaṭṭhānaṃ khettabhūtaṃ vā,",
  "anya-e0601n:630_15": "paramasukhaṃ uttamaṃ nibbānasukhaṃ dadamānaṃ,",
  "anya-e0601n:630_16": "dhammarājaṃ buddhaṃ lokiyalokuttara dhammehi pajānaṃ rañjāpanaṃ vā,",
  "anya-e0601n:630_17": "pāramīdhammeneva buddhabhāvaṃ jātaṃ buddhaṃ vā,",
  "anya-e0601n:630_18": "ahaṃ tīhi dvārehi namāmīti.",
  "anya-e0601n:631_0": "Aṭṭhārasamavandanagāthāvaṇṇanā samattā.",
  "anya-e0601n:632_0": "19.",
  "anya-e0601n:633_0": "Kaṇḍambaṃmūle parahitakaro yo munindo nisinno;",
  "anya-e0601n:634_0": "Accheraṃ sīghaṃ nayanasubhagaṃ ākulaṇṇaggijālaṃ;",
  "anya-e0601n:635_0": "Dujjāladdhaṃsaṃ munibhijahitaṃ pāṭiheraṃ akāsi;",
  "anya-e0601n:636_0": "Vande taṃ seṭṭhaṃ paramaratijaṃ iddhidhammehupetaṃ.",
  "anya-e0601n:637_0": "19.",
  "anya-e0601n:637_1": "Evaṃ aṭṭhārasamagāthāya dhammarājaṃ vanditvā idāni sāvatthiyaṃ kaṇḍambamūle iddhipāṭiherādīhi guṇehi",
  "anya-e0601n:637_2": "munindassa thometvā vanditukāmo kaṇḍambaṃmūletyādi gāthamāha.",
  "anya-e0601n:637_3": "Ayaṃ pana matanayayayagaṇehi ca pañca yati chayati sattaya tīhi ca racitattā aṭṭhārasakkharehi yuttā kusumitalatā vellitāgāthāti daṭṭhabbā.",
  "anya-e0601n:637_4": "Vuttañhi vuttodaye “mo to no yo yā kusumitalatā vellitākkhutvisīhī”ti.",
  "anya-e0601n:637_5": "Ayaṃ panettha yojanā.",
  "anya-e0601n:637_6": "Yassaṃ paṭipādaṃ akkhutvisīhi pañcayati chayati sattayatīhi mogaṇo ca togaṇo ca nogaṇo ca yogaṇo ca yā yagaṇadvayañca ce yuttā,",
  "anya-e0601n:637_7": "sā gāthā kusumitalatā vellitā kusumitalatā vellitā gāthā nāmāti.",
  "anya-e0601n:637_8": "Ettha ca akkhasaddassa pañcindriyavācakattā akkhasaddo pañcasaṅkhyāvācakoti veditabbo.",
  "anya-e0601n:637_9": "Utūnaṃ hemantasisīravassantagimhavassānasaradavasena chabbidhattā utusaddo chasaṅkhyāvācakoti.",
  "anya-e0601n:637_10": "Isisaddo vipassīādīnaṃ buddhānaṃ sattavidhattā sattasaṅkhyāvācakoti veditabboti.",
  "anya-e0601n:638_0": "Tattha pana parahitakaro yo munindo kaṇḍambamūle nisinno pāṭiheraṃ sīghaṃ akāsi,",
  "anya-e0601n:638_1": "taṃ munindaṃ ahaṃ vande vandāmīti sambandho.",
  "anya-e0601n:638_2": "Atthakkamena panettha vaṇṇayissāmi.",
  "anya-e0601n:638_3": "Parahitakaroti attanā paresaṃ sabbasattānaṃ hitaṃ atthaṃ karonto.",
  "anya-e0601n:638_4": "Hinoti vaḍḍhati sukhaṃ etenāti hitaṃ,",
  "anya-e0601n:638_5": "atthaṃ payojanaṃ vā.",
  "anya-e0601n:638_6": "Hidhātu vaḍḍhane ta.",
  "anya-e0601n:638_7": "Taṃsamaṅgino lokiyalokuttarasukhaṃ vaḍḍhatīti attho.",
  "anya-e0601n:638_8": "Paresaṃ hitaṃ parahitaṃ,",
  "anya-e0601n:638_9": "taṃ karotīti parahitakaro, munindo.",
  "anya-e0601n:638_10": "So hi dīpaṅkarassa bhagavato pādamūle laddhabyākaraṇato paṭṭhāya attano sukhaṃ pajahanto sattalokassa",
  "anya-e0601n:638_11": "hitasukhatthāya kappasata sahassādhikāni cattāri asaṅkhyeyyāni samatiṃsapāramiyo pañcamahāpariccāge ca",
  "anya-e0601n:638_12": "karonto sabbaññubuddhabhāvaṃ pattakāle ca pañcacattālīsavassāni dhamma desanāya sattalokassa lokiyalokuttarahita",
  "anya-e0601n:638_13": "sukhaṃ karotīti parahitakaroti thometi.",
  "anya-e0601n:638_14": "Yoti yo yādiso.",
  "anya-e0601n:638_15": "Munindoti buddho.",
  "anya-e0601n:638_16": "So hi agāriya muni,",
  "anya-e0601n:638_17": "anagāriyamuni,",
  "anya-e0601n:638_18": "sekkhamuni,",
  "anya-e0601n:638_19": "asekkhamuni,",
  "anya-e0601n:638_20": "paccekamunivasena pañcannaṃ munīnaṃ indoti munindoti vuccati.",
  "anya-e0601n:638_21": "Kaṇḍambamūleti ettha kaṇḍaambamūleti padacchedo.",
  "anya-e0601n:638_22": "Chandānurakkhaṇatthaṃ bindāgamo.",
  "anya-e0601n:638_23": "Kaṇḍanāmikena pasenadīkosalarañño uyyānapālena ropitassa setambarukkhassa samīpeti attho.",
  "anya-e0601n:638_24": "Ettha ca kaṇḍanti tasseva nāmaṃ.",
  "anya-e0601n:638_25": "Atha vā kaṃ vuccati sukhaṃ,",
  "anya-e0601n:638_26": "taṃ ḍeti gacchati pāpuṇātīti kaṇḍo,",
  "anya-e0601n:638_27": "uyyānapālo.",
  "anya-e0601n:638_28": "Kaṃsaddūpapadaḍi dhātu gatiyaṃ ṇa.",
  "anya-e0601n:638_29": "Kaṃ vuccati vā udakaṃ,",
  "anya-e0601n:638_30": "taṃ rukkhesu siñcanaṃ ṭināti jānātīti kaṇḍo,",
  "anya-e0601n:638_31": "uyyānapālo uyyāna nāyako vā.",
  "anya-e0601n:638_32": "Phalakāmehi janehi amiyati gamiyatīti ambo,",
  "anya-e0601n:638_33": "setambarukkho.",
  "anya-e0601n:638_34": "Amadhātu gatiyaṃ bo.",
  "anya-e0601n:638_35": "Kaṇḍanāmikena uyyānapālena ropito ambo kaṇḍambo,",
  "anya-e0601n:638_36": "tassa mūlaṃ samīpanti kaṇḍambamūlaṃ,",
  "anya-e0601n:638_37": "tasmiṃ kaṇḍambamūle.",
  "anya-e0601n:639_0": "Nisinnoti vasamāno.",
  "anya-e0601n:639_1": "Vimhāpaniyaṭṭhena accheraṃ.",
  "anya-e0601n:639_2": "Ayañhi accherasaddo vimhayatthavācako anipphannapāṭi padiko.",
  "anya-e0601n:639_3": "Atha vā ābhuso vimhayo carati pavattatīti accheraṃ,",
  "anya-e0601n:639_4": "pāṭiheraṃ.",
  "anya-e0601n:639_5": "Āpubba caradhātu gatiyaṃ a.",
  "anya-e0601n:639_6": "Caradhātussaccherādeso.",
  "anya-e0601n:639_7": "Ākārassa rasso.",
  "anya-e0601n:639_8": "Andhassa pabbatārohanaṃ viya niccaṃ na carati na pavattatīti accheraṃ,",
  "anya-e0601n:639_9": "pāṭiheraṃ.",
  "anya-e0601n:639_10": "Napubba caradhātu gatiyaṃ a.",
  "anya-e0601n:639_11": "Yathā hi andhassa pabbātārohanaṃ niccaṃ na hoti,",
  "anya-e0601n:639_12": "kadāciyeva hoti,",
  "anya-e0601n:639_13": "evameva bhagavato pāṭihāriyaṃ niccaṃ na hoti,",
  "anya-e0601n:639_14": "kadāciyeva hoti.",
  "anya-e0601n:639_15": "Tasmā taṃ accheranti vuccati.",
  "anya-e0601n:639_16": "Tena vuttaṃ nettiaṭṭhakathāyaṃ “yaṃ abhiṇhaṃ na pavattati,",
  "anya-e0601n:639_17": "taṃ acchariya”nti.",
  "anya-e0601n:639_18": "Atha vā accharaṃ paharituṃ yogganti acchariyaṃ.",
  "anya-e0601n:639_19": "Yoggataddhite ṇiyapaccayo.",
  "anya-e0601n:639_20": "Acchariyanti hi vattabbe chandānurakkhaṇatthaṃ iyasaddalopena accheranti vuttaṃ.",
  "anya-e0601n:639_21": "Vuttañhetaṃ sīlakkhandhavaggaṭṭhakathāyaṃ “andhassa pabbatārohanaṃ viya niccaṃ na hotīti acchariyaṃ.",
  "anya-e0601n:639_22": "Ayaṃ tāva saddanayo.",
  "anya-e0601n:639_23": "Ayaṃ pana aṭṭhakathānayo,",
  "anya-e0601n:639_24": "accharāyogganti acchariyaṃ,",
  "anya-e0601n:639_25": "accharaṃ paharituṃ yuttanti attho”ti.",
  "anya-e0601n:639_26": "Nayanasubhaganti devamanussānaṃ pasādacakkhussa sobhanapattaṃ.",
  "anya-e0601n:639_27": "Samavisamaṃ dassentaṃ attabhāvaṃ netīti nayanaṃ,",
  "anya-e0601n:639_28": "pasādacakkhu.",
  "anya-e0601n:639_29": "Nīdhātu naye yu.",
  "anya-e0601n:639_30": "Tassa subhaṃ sobhanaṃ gacchatīti nayanasubhagaṃ,",
  "anya-e0601n:639_31": "pāṭiheraṃ.",
  "anya-e0601n:639_32": "Nayanasubha saddūpapadagamudhātu gatiyaṃ kvi.",
  "anya-e0601n:639_33": "Taṃ nayanasubhagaṃ.",
  "anya-e0601n:640_0": "Ākulaṇṇaggijālanti ettha ākulaaṇṇaaggijālanti padacchedo.",
  "anya-e0601n:640_1": "Parikiṇṇa udakadhāra aggisikhāvantaṃ.",
  "anya-e0601n:640_2": "Atha vā parisamantato kulaṃ pakiṇṇaṃ aññamaññamissakaṃ yamakaṃ yamakaṃ udakajālaaggijālavantanti attho.",
  "anya-e0601n:640_3": "Ābhuso kulati udakaggijālaṃ aññamaññamissakaṃ karotīti ākulaṃ,",
  "anya-e0601n:640_4": "udakaggijālaṃ.",
  "anya-e0601n:640_5": "Āpubbakuladhātu karaṇe a.",
  "anya-e0601n:640_6": "Ābhusaṃ kulati bandhati aññamaññanti vā ākulaṃ.",
  "anya-e0601n:640_7": "Atha vā āsamantato kulati yamakaṃ yamakaṃ udakaggijālaṃ pavattatīti ākulaṃ,",
  "anya-e0601n:640_8": "udakaggijālaṃ.",
  "anya-e0601n:640_9": "Udakajālaṃ aggijālena aggijālañca udakajālena sammisso hotīti attho.",
  "anya-e0601n:640_10": "Ananti jīvanti etena sattāti aṇṇaṃ, udakaṃ.",
  "anya-e0601n:640_11": "Anadhātu jīvāyaṃ a. Nassa ṇo.",
  "anya-e0601n:640_12": "Tassa dvittaṃ.",
  "anya-e0601n:640_13": "Dvibhāvo vā.",
  "anya-e0601n:640_14": "Atha vā arati gacchati taṃ taṃ ṭhānanti aṇṇaṃ.",
  "anya-e0601n:640_15": "Aradhātu gatimhito.",
  "anya-e0601n:640_16": "Tassa annādeso,",
  "anya-e0601n:640_17": "dhātvantalopo,",
  "anya-e0601n:640_18": "nnassa ṇṇattaṃ.",
  "anya-e0601n:640_19": "Aṇṇassa dhāraṃ aṇṇaṃ.",
  "anya-e0601n:640_20": "Uttarapadalopena.",
  "anya-e0601n:640_21": "Kuṭilabhāvena ajati gacchatīti aggi,",
  "anya-e0601n:640_22": "ajadhātu gatiyaṃ i.",
  "anya-e0601n:640_23": "Jassa ggo.",
  "anya-e0601n:640_24": "Jalati dibbatīti jālaṃ, sikhaṃ.",
  "anya-e0601n:640_25": "Jaladhātu dittiyaṃ ṇa.",
  "anya-e0601n:640_26": "Aggino jālaṃ aggijālaṃ.",
  "anya-e0601n:640_27": "Aṇṇañca aggijālañca aṇṇaggijālaṃ,",
  "anya-e0601n:640_28": "ākulaṃ parikiṇṇaṃ aṇṇaggijālaṃ assāti ākulaṇṇaggijālaṃ,",
  "anya-e0601n:640_29": "yamaka pāṭiheraṃ labbhati.",
  "anya-e0601n:640_30": "Taṃ ākulaṇṇaggijālaṃ.",
  "anya-e0601n:641_0": "Dujjāladdhaṃsanti duṭṭhu diṭṭhivādasaṅkhātajālaṃ viddhaṃsitaṃ.",
  "anya-e0601n:641_1": "Duṭṭhu jalati bandhati saṃsāravaṭṭeti dujjālaṃ,",
  "anya-e0601n:641_2": "diṭṭhivādajālaṃ.",
  "anya-e0601n:641_3": "Titthiya vādo hi natthi dinnantiādinayapavatto saṃsārato nissaritumappadānavasena jālasadisattā dujjālanti attho.",
  "anya-e0601n:641_4": "Dupubba jaladhātu bandhane ṇo.",
  "anya-e0601n:641_5": "Taṃ dhaṃsati viddhaṃsatīti dujjāladdhaṃsaṃ,",
  "anya-e0601n:641_6": "yamakapāṭihāriyaṃ.",
  "anya-e0601n:641_7": "Munibhijahitanti munibhi ajahitanti padacchedo.",
  "anya-e0601n:641_8": "Tattha munibhīti sabbasammāsambuddhehi.",
  "anya-e0601n:641_9": "Te hi monaṃ vuccati sabbaññutañāṇaṃ,",
  "anya-e0601n:641_10": "taṃ etesaṃ atthīti munīti vuccanti.",
  "anya-e0601n:641_11": "Kāyamoneyya vacīmoneyya manomoneyyaṃ etesaṃ atthīti vā muni.",
  "anya-e0601n:641_12": "Assatthitaddhite ṇīpaccayo.",
  "anya-e0601n:641_13": "Atha vā idhaloka paralokaṃ attahita parahitaṃ hitāhitañca munanti jānantīti munīti vuccanti.",
  "anya-e0601n:641_14": "Tehi munībhi.",
  "anya-e0601n:642_0": "Ajahitanti avijahitaṃ apariccattaṃ vā,",
  "anya-e0601n:642_1": "hātabbaṃ cajitabbanti jahitaṃ.",
  "anya-e0601n:642_2": "Hādhātu cāge ta.",
  "anya-e0601n:642_3": "Na jahitaṃ ajahitaṃ,",
  "anya-e0601n:642_4": "pāṭiheraṃ.",
  "anya-e0601n:642_5": "Taṃ ajahitaṃ.",
  "anya-e0601n:642_6": "Bhagavato hi sāvatthinagarassa dakkhiṇadvāre kaṇḍambarukkhamūle kataṃ pāṭihāriyañca bhagavā pana tasmiṃ pāṭihāriyāvasāne tāvatiṃsapuraṃ gato,",
  "anya-e0601n:642_7": "tasmiṃ pārichattakamūlamhi paṇḍukambalanāmake silāsane sannisinno devānaṃ abhidhammakathāya desanā ca",
  "anya-e0601n:642_8": "sabbasammāsambuddhehi avijahitā dhammatāyeva hotīti vuttaṃ hoti.",
  "anya-e0601n:642_9": "Buddhavaṃsaṭṭhakathāyañhi samatiṃsadhammatāpakāsane sāvatthi nagaradvāre yamakapāṭihāriyakaraṇaṃ.",
  "anya-e0601n:642_10": "Tāvatiṃse bhavane abhidhammadesanāti dhammatābhāvena vuttaṃ.",
  "anya-e0601n:642_11": "Tasmā pāṭiheraṃ munībhijahitanti thometi.",
  "anya-e0601n:643_0": "Pāṭiheranti paccanīkapaṭiharaṇavasena pāṭihāriyaṃ,",
  "anya-e0601n:643_1": "paṭipakkhe titthiye madditvā hinoti pavattatīti pāṭiheraṃ.",
  "anya-e0601n:643_2": "Paṭipubbahidhātu gatiyaṃ ṇo.",
  "anya-e0601n:643_3": "Hissa heraṇideso.",
  "anya-e0601n:643_4": "Atha vā bhagavato ca sāsanassa ca paṭipakkhe titthiye harati apanetīti pāṭiheraṃ,",
  "anya-e0601n:643_5": "iddhividhañāṇaṃ.",
  "anya-e0601n:643_6": "Paṭipubbaharadhātu apanayane ṇo.",
  "anya-e0601n:643_7": "Paṭiharati apaneti sattānaṃ diṭṭhimānopagatāni cittānīti vā pāṭiheraṃ.",
  "anya-e0601n:643_8": "Appasannānaṃ pasādaṃ āharatīti vā pāṭiheraṃ.",
  "anya-e0601n:643_9": "Samāhite citte vigatūpakkilese katakiccena paṭipacchā haritabbaṃ pavattetabbanti vā pāṭiheraṃ.",
  "anya-e0601n:643_10": "Paṭīti hi ayaṃsaddo pacchāti etassa atthaṃ bodheti.",
  "anya-e0601n:643_11": "Tasmiṃ paṭipaviṭṭhamhi añño āgacchi brāhmaṇotiādīsu viya.",
  "anya-e0601n:643_12": "Atha vā paṭipunappunaṃ udakaggijālaṃ abbocchinnaṃ yamakaṃ yamakaṃ hutvā harati pavattatīti pāṭiheraṃ,",
  "anya-e0601n:643_13": "yamakapāṭihāriyaṃ.",
  "anya-e0601n:643_14": "Tañca pana iddhipāṭihāriya,",
  "anya-e0601n:643_15": "ādesanāpāṭihāriya,",
  "anya-e0601n:643_16": "anusā sanī pāṭihāriyavasena tividhaṃ hoti.",
  "anya-e0601n:643_17": "Tesu pana idha iddhipāṭihāriyaṃ adhippetanti.",
  "anya-e0601n:643_18": "Sīghanti khippaṃ āsuṃ lahuṃ vā.",
  "anya-e0601n:643_19": "Taṃ pana akāsītipade kriyāvisesanaṃ.",
  "anya-e0601n:643_20": "Seti lahu hutvā pavattatīti sīghaṃ.",
  "anya-e0601n:643_21": "Sidhātu gatimhi ghapaccayo. Dīgho.",
  "anya-e0601n:643_22": "Akāsīti akari.",
  "anya-e0601n:644_0": "Ettha ca pāṭihāriyamevaṃ veditabbaṃ.",
  "anya-e0601n:644_1": "Bhagavā hi abhisambodhito sattame saṃvacchare sāvatthinagarassa dakkhiṇadvāre kaṇḍambarukkhamūle devānamindena",
  "anya-e0601n:644_2": "sakkena āṇāpitena visukammadevaputtena nimmite dvādasayojane ratana maṇḍape bhagavatā nimmite yojanappamāṇe",
  "anya-e0601n:644_3": "ratanapallaṅke ratanacaṅkame ca nisīditvā tiyojanike dibbasetacchatte dhārayamāne samantato dvādasayojanāya",
  "anya-e0601n:644_4": "parisāya atthādānaparidīpanaṃ titthiyamaddanaṃ uparimakāyato aggikkhandho pavattati,",
  "anya-e0601n:644_5": "heṭṭhimakāyato udakadhārā pavattati,",
  "anya-e0601n:644_6": "heṭṭhimakāyato aggikkhandho,",
  "anya-e0601n:644_7": "uparimakāyato udakadhārā.",
  "anya-e0601n:644_8": "Puratthimakāyato aggikkhandho,",
  "anya-e0601n:644_9": "pacchimakāyato udakadhārā.",
  "anya-e0601n:644_10": "Pacchimakāyato aggikkhandho,",
  "anya-e0601n:644_11": "puratthimakāyato udakadhārā,",
  "anya-e0601n:644_12": "dakkhiṇaakkhito aggikkhandho,",
  "anya-e0601n:644_13": "vāmaakkhito udakadhārā.",
  "anya-e0601n:644_14": "Vāmaakkhito aggikkhandho,",
  "anya-e0601n:644_15": "dakkhiṇaakkhito udakadhārā.",
  "anya-e0601n:644_16": "Dakkhiṇakaṇṇasotato aggikkhandho,",
  "anya-e0601n:644_17": "vāmakaṇṇasotato udakadhārā.",
  "anya-e0601n:644_18": "Vāmakaṇṇasotato aggikkhandho,",
  "anya-e0601n:644_19": "dakkhiṇakaṇṇasotato udakadhārā.",
  "anya-e0601n:644_20": "Dakkhiṇa nāsikāsotato aggikkhandho,",
  "anya-e0601n:644_21": "vāmanāsikāso tato udakadhārā.",
  "anya-e0601n:644_22": "Vāmanāsikāsotato aggikkhandho,",
  "anya-e0601n:644_23": "dakkhiṇanāsikāsotato udakadhārā.",
  "anya-e0601n:644_24": "Dakkhiṇaaṃsakūṭato aggikkhandho,",
  "anya-e0601n:644_25": "vāmaaṃsakūṭato udakadhārā.",
  "anya-e0601n:644_26": "Vāmaaṃsakūṭato aggikkhandho,",
  "anya-e0601n:644_27": "dakkhiṇaaṃsakūṭato udakadhārā.",
  "anya-e0601n:644_28": "Dakkhiṇahatthato aggikkhandho,",
  "anya-e0601n:644_29": "vāmahatthato udakadhārā.",
  "anya-e0601n:644_30": "Vāmahatthato aggikkhandho,",
  "anya-e0601n:644_31": "dakkhiṇahatthato udakadhārā.",
  "anya-e0601n:644_32": "Dakkhiṇapassato aggikkhandho,",
  "anya-e0601n:644_33": "vāmapassato udakadhārā.",
  "anya-e0601n:644_34": "Vāmapassato aggikkhandho,",
  "anya-e0601n:644_35": "dakkhiṇapassato udakadhārā.",
  "anya-e0601n:644_36": "Dakkhiṇapādato aggikkhandho,",
  "anya-e0601n:644_37": "vāmapādato udakadhārā.",
  "anya-e0601n:644_38": "Vāmapādato aggikkhandho,",
  "anya-e0601n:644_39": "dakkhiṇapādato udakadhārā.",
  "anya-e0601n:644_40": "Aṅgulaṅgulehi aggikkhandho,",
  "anya-e0601n:644_41": "aṅgulantarikāhi udakadhārā.",
  "anya-e0601n:644_42": "Aṅgulantarikāhi aggikkhandho,",
  "anya-e0601n:644_43": "aṅgulaṅgulehi udakadhārā.",
  "anya-e0601n:644_44": "Ekekalomato aggikkhandho,",
  "anya-e0601n:644_45": "ekekalomato udakadhārā.",
  "anya-e0601n:644_46": "Lomakūpato lomakūpato aggikkhandho,",
  "anya-e0601n:644_47": "lomakūpato lomakūpato udakadhārā pavattati.",
  "anya-e0601n:644_48": "Channaṃ vaṇṇānaṃ nīlānaṃ pītānaṃ lohitakānaṃ odātānaṃ mañjaṭṭhānaṃ pabhassarānaṃ ubbahanabhūtānaṃ yamakā yamakā vaṇṇā pavattanti.",
  "anya-e0601n:644_49": "Bhagavā caṅkamati,",
  "anya-e0601n:644_50": "nimmito tiṭṭhati vā nisīdati vā seyyaṃ vā kappeti.",
  "anya-e0601n:644_51": "Bhagavā tiṭṭhati,",
  "anya-e0601n:644_52": "nimmito caṅkamati vā nisīdati vā seyyaṃ vā kappeti.",
  "anya-e0601n:644_53": "Bhagavā nisīdati,",
  "anya-e0601n:644_54": "nimmito caṅkamati vā tiṭṭhati vā seyyaṃ vā kappeti.",
  "anya-e0601n:644_55": "Bhagavā seyyaṃ kappeti,",
  "anya-e0601n:644_56": "nimmito caṅkamati vā tiṭṭhati vā nisīdati vā.",
  "anya-e0601n:644_57": "Nimmito caṅkamati,",
  "anya-e0601n:644_58": "bhagavā tiṭṭhati vā nisīdati vā seyyaṃ vā kappeti.",
  "anya-e0601n:644_59": "Nimmito tiṭṭhati,",
  "anya-e0601n:644_60": "bhagavā caṅkamati vā nisīdati vā seyyaṃ vā kappeti.",
  "anya-e0601n:644_61": "Nimmito nisīdati,",
  "anya-e0601n:644_62": "bhagavā caṅkamati vā tiṭṭhati vā seyyaṃ vā kappeti.",
  "anya-e0601n:644_63": "Nimmito seyyaṃ kappeti,",
  "anya-e0601n:644_64": "bhagavā caṅkamati vā tiṭṭhati vā nisīdati vāti vividhaṃ yamakapāṭihāriyaṃ titthiyānaṃ maddanatthāya akāsīti.",
  "anya-e0601n:644_65": "Ettha ca pana yo koci evarūpaṃ pāṭihāriyaṃ kātuṃ samattho ce.",
  "anya-e0601n:644_66": "So āgacchatūti codanāsadisattā vuttaṃ atthādānaparidīpananti.",
  "anya-e0601n:644_67": "Atthādānañhi anuyogo,",
  "anya-e0601n:644_68": "paṭipakkhassa atthassa ādānaṃ gahaṇanti katvā,",
  "anya-e0601n:644_69": "tassa paridīpanaṃ atthādānaparidīpanaṃ.",
  "anya-e0601n:644_70": "Titthiyamaddananti pāṭihāriyaṃ karissāmāti kuhāyanavasena pubbe uṭṭhitānaṃ titthiyānaṃ maddanaṃ.",
  "anya-e0601n:644_71": "Tañca tathā kātuṃ asamatthatā sampādanameva.",
  "anya-e0601n:644_72": "Tadetaṃ padadvayaṃ yamakapāṭihāriyanti etena sambandhitabbanti.",
  "anya-e0601n:645_0": "Seṭṭhanti pasatthataraṃ.",
  "anya-e0601n:645_1": "Tassa vacanattho heṭṭhā vuttoyeva.",
  "anya-e0601n:645_2": "Paramaratijanti devamanussānaṃ uttamaratiṃ janakaṃ.",
  "anya-e0601n:645_3": "Paramānaṃ uttamasādhūnaṃ cittaramanaṃ janāpetaṃ vā,",
  "anya-e0601n:645_4": "ettha ca paṭhamavikappe paramasaddo uttamavācako anipphannapāṭipadiko nipāto.",
  "anya-e0601n:645_5": "Dutiyavikappe sādhuvācako nipphannapāṭipadiko.",
  "anya-e0601n:645_6": "Devamanussānaṃ paramaṃ uttamaṃ ratiṃ janetīti paramaratijo, munindo.",
  "anya-e0601n:645_7": "Paramaratisaddūpapada janadhātu janane kvi.",
  "anya-e0601n:645_8": "Atha vā pakārena saddhamme ramantīti paramā,",
  "anya-e0601n:645_9": "sādhū labbhanti.",
  "anya-e0601n:645_10": "Papubba ramudhātu kīḷāyaṃ a.",
  "anya-e0601n:645_11": "Tesaṃ cittassa ratiṃ ramanaṃ janetīti paramaratijo, munindo.",
  "anya-e0601n:645_12": "Taṃ paramaratijaṃ.",
  "anya-e0601n:645_13": "So hi dhamma desanāya ca pāṭihāriyena iddhiyā sarīrasobhagga sampattiādīhi ca devamanussānaṃ cittassa",
  "anya-e0601n:645_14": "abhiratiṃ abhikkantaṃ janetīti paramaratijanti thometi.",
  "anya-e0601n:646_0": "Iddhidhammehupetanti iddhidhammehi upetanti padacchedo.",
  "anya-e0601n:646_1": "Iddhi dhammehīti acinteyyaappameyyehi buddhaiddhisaṅkhātaguṇehi.",
  "anya-e0601n:646_2": "Dhammasaddo hi guṇe vattati buddhadhammātiādīsu viya.",
  "anya-e0601n:646_3": "Ijjhanaṃ samijjhanaṃ iddhi.",
  "anya-e0601n:646_4": "Ijjhati samijjhatīti vā iddhi.",
  "anya-e0601n:646_5": "Ijjhati samijjhati yathicchitattho etāyāti iddhi.",
  "anya-e0601n:646_6": "Idhadhātu vuddhiyaṃ i,",
  "anya-e0601n:646_7": "tipaccayo vā.",
  "anya-e0601n:646_8": "Bhagavā etāya iddhiyā yathicchitattho iddho vuddho ukkaṃsagato hotīti attho.",
  "anya-e0601n:646_9": "Dhāreti pakāseti taṃsamaṅgino dabbanti dhammo, guṇo.",
  "anya-e0601n:646_10": "Iddhieva dhammo iddhidhammo,",
  "anya-e0601n:646_11": "tehi dhammehi.",
  "anya-e0601n:646_12": "Upetanti samannāgataṃ.",
  "anya-e0601n:646_13": "Upagacchati sampajjatīti upeto, munindo.",
  "anya-e0601n:646_14": "Upapubbaidhātu gatiyaṃ ta.",
  "anya-e0601n:646_15": "Taṃ upetaṃ.",
  "anya-e0601n:647_0": "Iddhi pana adhiṭṭhānā iddhi,",
  "anya-e0601n:647_1": "vikuppanā iddhi,",
  "anya-e0601n:647_2": "manomayā iddhi,",
  "anya-e0601n:647_3": "ñāṇavipphārā iddhi,",
  "anya-e0601n:647_4": "samādhivipphārā iddhi,",
  "anya-e0601n:647_5": "ariyā iddhi,",
  "anya-e0601n:647_6": "kammavipākajā iddhi,",
  "anya-e0601n:647_7": "puññavato iddhi,",
  "anya-e0601n:647_8": "vijjāmayā iddhi,",
  "anya-e0601n:647_9": "tattha tattha sammāpayogapaccayā ijjhanaṭṭhena iddhi cāti dasavidhā hoti.",
  "anya-e0601n:647_10": "Tattha pakatiyā eko bahukaṃ āpajjati.",
  "anya-e0601n:647_11": "Sataṃ vā sahassaṃ vā āvajjitvā ñāṇena adhiṭṭhāti bahuko homīti evaṃ vibhajitvā dassitā iddhi adhiṭṭhāna vasena nipphannattā adhiṭṭhānā iddhi nāma.",
  "anya-e0601n:647_12": "Pakativaṇṇaṃ vijahitvā kumāravaṇṇaṃ vā dasseti nāgavaṇṇaṃ vā supaṇṇavaṇṇaṃ vā yakkhavaṇṇaṃ vā…pe…",
  "anya-e0601n:647_13": "vividhampi senābyūhaṃ dassetīti evaṃ āgatā iddhi pakativaṇṇavijahanavikāravasena pavattattā vikuppanā iddhi nāma.",
  "anya-e0601n:647_14": "Idha bhikkhu imamhā kāyā aññaṃ kāyaṃ abhinimmināti rūpaṃ manomayanti iminā nayena āgatā iddhi sarīrabbhantare",
  "anya-e0601n:647_15": "aññasseva manomayassa sarīrassa nipphattivasena pavattattā manomayā iddhi nāma.",
  "anya-e0601n:647_16": "Ñāṇuppattito pubbe vā pacchā vā taṅkhaṇe vā ñāṇānubhāvanibbattā visesā ñāṇavipphārā iddhi nāma.",
  "anya-e0601n:647_17": "Ettha ca āyasmato bākulattherassa ca āyasmato saṃkiccattherassa ca āyasmato bhūtapālattherassa ca ñāṇavipphārā iddhi veditabbā.",
  "anya-e0601n:647_18": "Samādhito pubbe vā pacchā vā taṅkhaṇe vā samathānubhāvena nibbattā visesā samādhivipphārā iddhi nāma.",
  "anya-e0601n:647_19": "Ettha ca āyasmato sāriputtattherassa ca āyasmato sañjīvattherassa ca āyasmato khāṇukoṇḍaññattherassa",
  "anya-e0601n:647_20": "ca uttarāya upāsikāya ca sāmāvatiyā upāsikāya ca samādhivipphārā iddhi veditabbā.",
  "anya-e0601n:648_0": "Paṭikūlādīsu appaṭikūlasaññī vihārādikā pana ariyā iddhi nāma.",
  "anya-e0601n:648_1": "Pakkhidevādīnaṃ vehāsagamanādikā kamma vipākajā iddhi nāma.",
  "anya-e0601n:648_2": "Yathāha “katamā vipākajā iddhi.",
  "anya-e0601n:648_3": "Sabbesaṃ pakkhīnaṃ sabbesaṃ devānaṃ ekaccānaṃ manussānaṃ ekaccā nañca vinipātikānaṃ ayaṃ kammavipākajā iddhī”tiādi.",
  "anya-e0601n:648_4": "Cakkavattiādīnaṃ vehāsagamanādikā pana puññavato iddhi nāma.",
  "anya-e0601n:648_5": "Yathāha “katamā puññavato iddhi.",
  "anya-e0601n:648_6": "Rājā cakkavatti vehāsaṃ gacchati saddhiṃ caturaṅginiyā senāya antamaso assabandhagobandhapurise upādāya.",
  "anya-e0601n:648_7": "Jotikassa gahapatissa puññavato iddhi.",
  "anya-e0601n:648_8": "Jaṭilassa gahapatissa puññavato iddhi.",
  "anya-e0601n:648_9": "Ghosakassa gahapatissa puññavato iddhi.",
  "anya-e0601n:648_10": "Meṇḍakassa gahapatissa puññavato iddhi.",
  "anya-e0601n:648_11": "Pañcannaṃ mahāpuññānaṃ puññavato iddhī”ti.",
  "anya-e0601n:648_12": "Vijjādharādīnaṃ vehāsagamanādikā pana vijjāmayā iddhi nāma.",
  "anya-e0601n:648_13": "Ettha ca ādisaddena ākāse antalikkhe hatthimpi dasseti.",
  "anya-e0601n:648_14": "Assampi…pe…",
  "anya-e0601n:648_15": "vividhampi senābyūhaṃ dasseti tyādiṃ saṅgaṇhāti.",
  "anya-e0601n:648_16": "Tena tena sammāpayogena tassa tassa kammassa ijjhanaṃ tattha tattha sammā payogapaccayā ijjhanaṭṭhena iddhi nāma.",
  "anya-e0601n:649_0": "Ayaṃ panettha saṅkhepo.",
  "anya-e0601n:649_1": "Vitthāro pana paṭisambhidāmagge iddhikathāya ca visuddhimaggaṭṭhakathāya ca gahetabbo.",
  "anya-e0601n:649_2": "Tāsu pana iddhīsu bhagavato ṭhapetvā vijjāmayiddhiṃ avasesā atthīti veditabbā.",
  "anya-e0601n:649_3": "Atha vā bhagavato tīhi vijjāhi ca aṭṭhahi vijjāhi ca samannāgatattā sabbā buddhaiddhiyo santīti vijjāmayiddhipi labbhatīti daṭṭhabbā.",
  "anya-e0601n:649_4": "Taṃ munindaṃ ahaṃ vande vandāmīti sambandho.",
  "anya-e0601n:650_0": "Ayaṃ panettha saṅkhepatthayojanā.",
  "anya-e0601n:650_1": "Parahitakaro attanā paresaṃ sabbasattānaṃ atthaṃ payojanaṃ karonto,",
  "anya-e0601n:650_2": "yo munindo yo yādiso buddho,",
  "anya-e0601n:650_3": "kaṇḍambaṃmūle kaṇḍanāmikena pasenadikosalarañño uyyānapālena ropitassa setambarukkhassa samīpe sannisinno",
  "anya-e0601n:650_4": "vasamāno accheraṃ vimhāpanīyaṃ nayanasubhagaṃ devamanussānaṃ pasāda cakkhussa sobhanapattaṃ ākulaṇṇaggijālaṃ",
  "anya-e0601n:650_5": "parikiṇṇaudaka dhāraaggisikhavantaṃ parisamantato kulaṃ parikiṇṇaṃ aññamañña missakaṃ yamakaṃ yamakaṃ",
  "anya-e0601n:650_6": "udakajālaaggijālavantaṃ vā,",
  "anya-e0601n:650_7": "dujjāladdhaṃsaṃ duṭṭhuṃ micchādiṭṭhivādasaṅkhātaṃ jālaṃ viddhaṃsitaṃ,",
  "anya-e0601n:650_8": "munibhijahitaṃ sabbasammāsambuddhehi avijahitaṃ,",
  "anya-e0601n:650_9": "pāṭiheraṃ paccanīka paṭihārakaṃ pāṭihāriyaṃ udakaggiyamakaṃyamakaṃ pāṭihāriyaṃ vā,",
  "anya-e0601n:650_10": "sīghaṃ khippaṃ akāsi akari,",
  "anya-e0601n:650_11": "seṭṭhaṃ pasatthataraṃ,",
  "anya-e0601n:650_12": "paramaratijaṃ devamanussānaṃ uttamaratiṃ janakaṃ uttamānaṃ sādhūnaṃ cittaramanaṃ janāpetaṃ vā,",
  "anya-e0601n:650_13": "iddhidhammehi acinteyyaappameyyehi buddhaiddhi guṇehi upetaṃ samannāgataṃ,",
  "anya-e0601n:650_14": "taṃ munindaṃ ahaṃ sirasā vande vandāmīti.",
  "anya-e0601n:651_0": "Ekūnavīsatimavandanagāthāvaṇṇanā samattā.",
  "anya-e0601n:652_0": "20.",
  "anya-e0601n:652_1": "Munindakko yveko dayudayaruṇo ñāṇavitthiṇṇabimbo,",
  "anya-e0601n:652_2": "vineyyappāṇoghaṃ kamalakathitaṃ dhammaraṃsīvarehi.",
  "anya-e0601n:652_3": "Subodhesī suddhe tibhavakuhare byāpitakkittinañca,",
  "anya-e0601n:652_4": "tilokekaccakkhuṃ dukhamasahanaṃ taṃ mahesiṃ namāmi.",
  "anya-e0601n:653_0": "20.",
  "anya-e0601n:653_1": "Evaṃ ekūnavīsatimāya gāthāya munindaṃ vanditvā idāni vineyyappāṇoghaṃ dhammadesanāya catusaccadhammaṃ",
  "anya-e0601n:653_2": "bodhaneyyādīhi navahi guṇehi thomitvā munindakkaṃ vanditukāmo munindakkotyādigāthamāha.",
  "anya-e0601n:653_3": "Ayaṃ pana ya ma na sa ra ragaṇehi ca ekagarunā ca chayatīhi ca sattayatīhi ca racitattā ekūnavīsatakkharā meghavipphujjitāgāthāti daṭṭhabbā.",
  "anya-e0601n:653_4": "Vuttañhi vuttodaye “rasutvassehi ymā na sa ra ra garū meghavipphujjitā sā”ti.",
  "anya-e0601n:653_5": "Ayaṃ panettha yojanā.",
  "anya-e0601n:653_6": "Yassaṃ paṭipādaṃ rasutvassehi cha cha satta yatīhi ymā yagaṇamagaṇā ca na sa rara garū nagaṇa sagaṇa ragaṇa ragaṇa ekagaru ca ce yuttā,",
  "anya-e0601n:653_7": "sā gāthā meghavipphujjitā megha vipphujjitā gāthā nāmāti.",
  "anya-e0601n:653_8": "Ettha ca rasānaṃ kasāva titta madhuralavaṇa ambila kaṭukavasena chabbidhattā rasasaddo chasaṅkhyāvācakoti daṭṭhabbo.",
  "anya-e0601n:653_9": "Utūnaṃ hemanta sisīra vasanta gimhavassānasaradavasena chabbidhattā utusaddo chasaṅkhyāvācakoti.",
  "anya-e0601n:653_10": "Assasaddo sattasaṅkhyāvācakoti daṭṭhabbo.",
  "anya-e0601n:653_11": "Assasaddassa hi sattasaṅkhyāvācakabhāvo chandaṭīkāsu vuttoti.",
  "anya-e0601n:654_0": "Tattha pana dayudayaruṇo ñāṇavitthiṇṇabimbo eko yo munindakko suddhe tibhavakuhare kamalakathitaṃ vineyyappāṇoghaṃ",
  "anya-e0601n:654_1": "dhammaraṃsīvarehi subodhesi byāpitakkitti nañca tilokekaccakkhuṃ dukhamasahanaṃ mahesiṃ taṃ munindakkaṃ",
  "anya-e0601n:654_2": "namāmīti yojanā.",
  "anya-e0601n:655_0": "Imissā gāthāya ca atthakkameneva sukhajānanatthaṃ vaṇṇayissāma,",
  "anya-e0601n:655_1": "na saddakkamena.",
  "anya-e0601n:655_2": "Dayudayaruṇotipadassa dayāudayaaruṇoti padavibhāgo kātabbo.",
  "anya-e0601n:655_3": "Mahākaruṇāsaṅkhātaudayapabbatuggatasūriyāruṇo.",
  "anya-e0601n:655_4": "Atha vā udayapabbatato uggatasūriyāruṇo viya mahākaruṇā vāti attho.",
  "anya-e0601n:655_5": "Ettha ca dayāsaddo karuṇāmettāsu vattati.",
  "anya-e0601n:655_6": "Adayāti vuccati nikkaruṇatanti ettha hi karuṇāyaṃ.",
  "anya-e0601n:655_7": "Dayāpannoti ettha mettāyaṃ vattati.",
  "anya-e0601n:655_8": "Mettācittataṃ āpannoti attho.",
  "anya-e0601n:655_9": "Idha pana karuṇā adhippetā.",
  "anya-e0601n:656_0": "Ayaṃ pana vacanattho.",
  "anya-e0601n:656_1": "Dayati hiṃsati kāruṇikaṃ yāva yathādhippetaṃ parassa hitanibbattiṃ na pāpuṇāti tāvāti dayā,",
  "anya-e0601n:656_2": "mahākaruṇā.",
  "anya-e0601n:656_3": "Dayadhātu hiṃsāyaṃ a.",
  "anya-e0601n:656_4": "Dayati anuggaṇhāti pāpajanampi etāyāti vā dayā.",
  "anya-e0601n:656_5": "Dayadhātu anuggahaṇe.",
  "anya-e0601n:656_6": "Dayati attano sukhampi pahāya khedaṃ gaṇhātīti vā dayā.",
  "anya-e0601n:656_7": "Dayadhātu gahaṇe.",
  "anya-e0601n:656_8": "Atha vā dayanti gaṇhanti etāya bodhisattā saṃsāradukkhañca sabbaññutañāṇañcāti dayā,",
  "anya-e0601n:656_9": "mahākaruṇā.",
  "anya-e0601n:656_10": "Mahābodhisattā hi buddhabhāvāya abhinīhārakaraṇakāle hatthagatampi arahatta phalaṃ chaṭṭetvā saṃsārasāgarato",
  "anya-e0601n:656_11": "satte samuddharitukāmā anassāsakaraṃ atibhayānakaṃ saṃsāradukkhaṃ pacchimabhave ca saha amatadhātupaṭilābhena",
  "anya-e0601n:656_12": "anekaguṇasamalaṅkataṃ sabbaññutañāṇañca gaṇhantīti attho.",
  "anya-e0601n:656_13": "Karuṇāmūlakā hi sabbe buddhaguṇā.",
  "anya-e0601n:656_14": "Tena vuttaṃ aṅguttaraṭīkāyaṃ “sabbesañca buddhaguṇānaṃ karuṇā ādi,",
  "anya-e0601n:656_15": "tannidānabhāvato”ti.",
  "anya-e0601n:657_0": "Api ca dayanti anurakkhanti satte etāya,",
  "anya-e0601n:657_1": "sayaṃ vā anuddayati anudayamattameva vā etanti dayā.",
  "anya-e0601n:657_2": "Dayadhātu anurakkhaṇe apaccayo.",
  "anya-e0601n:657_3": "Udeti vaḍḍhetīti udayo, pabbato.",
  "anya-e0601n:657_4": "Udidhātu pasavane ṇa.",
  "anya-e0601n:657_5": "Āsamantato ālokaṃ karonto uṇati gacchatīti aruṇo,",
  "anya-e0601n:657_6": "sūriyaraṃsī viseso.",
  "anya-e0601n:657_7": "Āpubbauṇadhātu gatiyaṃ ṇa.",
  "anya-e0601n:657_8": "Dayāsaṅkhātato udayapabbatato uggatasūriyassa aruṇo yassāti dayudayaruṇo.",
  "anya-e0601n:657_9": "Atha vā udayapabbatato uggatasūriyāruṇo viya dayā mahākaruṇā yassāti dayudayaruṇo,",
  "anya-e0601n:657_10": "munindakko.",
  "anya-e0601n:657_11": "Yathā hi uggatasūriyassa aruṇo ālokassa ādi hoti,",
  "anya-e0601n:657_12": "evaṃ bodhisatto dīpaṅkarabuddhassa pādamūle karopayātaṃ nibbānasukhamosajja mahākaruṇāya saṃsārasamuddato",
  "anya-e0601n:657_13": "satte samuddharitukāmo buddhabhāvāya sudukkarā dānādayo dasa pāramiyo ca pañca mahāpariccāge ca kappasatasahassādhikāni",
  "anya-e0601n:657_14": "cattāri asaṅkhyeyyāni akāsīti karuṇā buddhabhāvāya ādi.",
  "anya-e0601n:657_15": "Tasmā buddhasseva dayudayaruṇoti abhitthavituṃ arahatīti vuttaṃ hoti.",
  "anya-e0601n:658_0": "Ñāṇavitthiṇṇabimboti sabbaññutañāṇasaṅkhāto vitthāra parimaṇḍalo.",
  "anya-e0601n:658_1": "Vitthāracakkavāḷamaṇḍalaṃ viya vipulārammaṇa sabbaññutañāṇavā.",
  "anya-e0601n:658_2": "Saṅkhatāsaṅkhatabhedaṃ sabbeñeyyadhammaṃ jānātīti ñāṇaṃ,",
  "anya-e0601n:658_3": "sabbaññutañāṇaṃ.",
  "anya-e0601n:658_4": "Ñādhātu avabodhaneyu.",
  "anya-e0601n:658_5": "Visesena tanoti vitthāretīti vitthiṇṇaṃ, ñāṇaṃ.",
  "anya-e0601n:658_6": "Vipubbatanudhātu vitthāre tapaccayo.",
  "anya-e0601n:658_7": "Tassa iṇṇādeso.",
  "anya-e0601n:658_8": "Dhātvantassa lopo,",
  "anya-e0601n:658_9": "asarūpadvittaṃ.",
  "anya-e0601n:658_10": "Atha vā vittharati pattharatīti vitthiṇṇaṃ.",
  "anya-e0601n:658_11": "Tharadhātumevettha viseso.",
  "anya-e0601n:658_12": "Vamati parimaṇḍalākārena gacchati pavattatīti bimbaṃ,",
  "anya-e0601n:658_13": "ñāṇamaṇḍalaṃ.",
  "anya-e0601n:658_14": "Vamadhātu gatiyaṃ bo. Assi. Vassa bo.",
  "anya-e0601n:659_0": "Ṇvādimoggallāne pana “vama uggiraṇe ba.",
  "anya-e0601n:659_1": "Vamissa vassa bittaṃ.",
  "anya-e0601n:659_2": "Vamati uggiratīti bimbaṃ,",
  "anya-e0601n:659_3": "sarīra”nti vuttaṃ.",
  "anya-e0601n:659_4": "Taṃ pana bimbasaddassa sarīravācake yuttameva.",
  "anya-e0601n:659_5": "Na parimaṇḍalavācake.",
  "anya-e0601n:659_6": "Idha pana bimbasaddassa parimaṇḍalavācakattā.",
  "anya-e0601n:659_7": "Ācariyā pana idha bimbasaddassa atthaṃ cakkamaṇḍalanti vadanti.",
  "anya-e0601n:659_8": "Taṃ pana vicāretabbaṃ. Kasmā,",
  "anya-e0601n:659_9": "abhidhānappadīpikāyaṃ “bimbaṃ tu paṭibimbe ca,",
  "anya-e0601n:659_10": "maṇḍale bimbikāphale”ti ca.",
  "anya-e0601n:659_11": "Taṭṭīkāyañca “maṇḍale paṭimaṇḍale”ti ca vuttattā.",
  "anya-e0601n:659_12": "Ñāṇaṃ sabbaññutañāṇasaṅkhātaṃ vitthiṇṇaṃ vitthāraṃ bimbaṃ parimaṇḍalaṃ assāti ñāṇavitthiṇṇabimbo.",
  "anya-e0601n:659_13": "Atha vā vitthiṇṇaṃ vitthāraṃ bimbaṃ cakkavāḷaparimaṇḍalaṃ viya vipulārammaṇaṃ ñāṇaṃ sabbaññutañāṇaṃ assāti ñāṇavitthiṇṇabimbo,",
  "anya-e0601n:659_14": "munindakko.",
  "anya-e0601n:659_15": "Yathā hi cakkavāḷassa anantattā cakkavāḷamaṇḍalaṃ vipulaṃ mahantaṃ hoti,",
  "anya-e0601n:659_16": "eva meva buddhassa sabbaññutañāṇaṃ anantārammaṇattā vipulaṃ mahantaṃ.",
  "anya-e0601n:659_17": "Tasmā tassa ñāṇavitthiṇṇabimboti thometīti.",
  "anya-e0601n:659_18": "Yvekoti yo ekoti padacchedo.",
  "anya-e0601n:659_19": "Yekotipi katthaci pāṭho.",
  "anya-e0601n:659_20": "Tassa pana yo ekoti padacchedo kātabbo.",
  "anya-e0601n:659_21": "Taṃ pana pāṭhadvayaṃ yuttameva.",
  "anya-e0601n:659_22": "Yvekoti hi pāṭhe ādesasandhi hoti.",
  "anya-e0601n:659_23": "Yekoti pāṭhe pana lopasandhīti ayametesaṃ viseso.",
  "anya-e0601n:659_24": "Yo munindakkoti sambandho.",
  "anya-e0601n:660_0": "Ekoti asahāyo,",
  "anya-e0601n:660_1": "adutiyako eka buddhabhūtoti attho.",
  "anya-e0601n:660_2": "Ettha ca ekasaddo aññaseṭṭhāsahāya saṅkhyādīsu dissati.",
  "anya-e0601n:660_3": "Tathāhesa sassato attā ca loko ca,",
  "anya-e0601n:660_4": "idameva saccaṃ moghamaññanti ittheke abhivadantītiādīsu aññatthe dissati.",
  "anya-e0601n:660_5": "Cetaso ekodibhāvantiādīsu seṭṭhe.",
  "anya-e0601n:660_6": "Eko vūpakaṭṭhotiādīsu asahāye.",
  "anya-e0601n:660_7": "Ekova kho bhikkhave khaṇo ca samayo ca brahmacariyāyātiādīsu saṅkhyāyaṃ.",
  "anya-e0601n:660_8": "Idha pana asahāye adhippeto.",
  "anya-e0601n:660_9": "Ayaṃ panassa vacanattho.",
  "anya-e0601n:660_10": "Asahāyo hutvā eti gacchati pavattatīti eko,",
  "anya-e0601n:660_11": "adutiyako hutvā anuttaraṃ sammāsambodhiṃ eti jānāti paṭivijjhatīti vā eko,",
  "anya-e0601n:660_12": "munindakko.",
  "anya-e0601n:660_13": "Edhātu idhātu vā ñāṇagatīsu ṇvu.",
  "anya-e0601n:660_14": "Atha vā eko bhagavā pabbajjasaṅkhātena eko.",
  "anya-e0601n:660_15": "Adutiyaṭṭhena eko,",
  "anya-e0601n:660_16": "taṇhāya pahānaṭṭhena eko,",
  "anya-e0601n:660_17": "ekantavītarāgoti eko,",
  "anya-e0601n:660_18": "ekantavītadosoti eko,",
  "anya-e0601n:660_19": "ekantavītamohoti eko,",
  "anya-e0601n:660_20": "ekantanikkilesoti eko,",
  "anya-e0601n:660_21": "ekāya maggaṃ gatoti eko,",
  "anya-e0601n:660_22": "anuttaraṃ sammāsambodhiṃ abhisambuddhoti ekotiādinā āgatena mahāniddesanayenapettha attho veditabbo.",
  "anya-e0601n:661_0": "Api ca anantacakkavāḷesuyeva ekova buddho eti uppajjati vikasati vāti eko.",
  "anya-e0601n:661_1": "Vuttañhi ekanipāta aṅguttara pāḷiyaṃ “aṭṭhānametaṃ bhikkhave anavakāso,",
  "anya-e0601n:661_2": "yaṃ ekissā lokadhātuyā dve arahanto sammāsambuddhā apubbaṃ acarimaṃ uppajjeyyuṃ,",
  "anya-e0601n:661_3": "netaṃ ṭhānaṃ vijjati.",
  "anya-e0601n:661_4": "Ṭhānañca kho etaṃ bhikkhave vijjati,",
  "anya-e0601n:661_5": "yaṃ ekissā lokadhātuyā ekova arahaṃ sammāsambuddho uppajjeyya,",
  "anya-e0601n:661_6": "ṭhānametaṃ vijjatī”ti.",
  "anya-e0601n:661_7": "Tadaṭṭhakathāyañca “ekissā lokadhātuyāti dasasahassilokadhātuyā.",
  "anya-e0601n:661_8": "Tīṇi hi khettāni jātikkhettaṃ āṇakkhettaṃ visayakkhettanti.",
  "anya-e0601n:661_9": "Tattha jātikkhettaṃ nāma dasasahassilokadhātu.",
  "anya-e0601n:661_10": "Sā hi tathāgatassa mātukucchiṃ okkamanakāle nikkhamanakāle sambodhikāle dhammacakkappavattane āyu saṅkhāravossajjane parinibbāne ca kampati,",
  "anya-e0601n:661_11": "koṭisatasahassa cakkavāḷaṃ pana āṇakkhettaṃ nāma.",
  "anya-e0601n:661_12": "Āṭānāṭiyaparitta moraparittadhajaggaparitta ratanaparittādīnañhi ettha āṇā pavattati.",
  "anya-e0601n:661_13": "Visayakkhettassa pana parimāṇaṃ natthi.",
  "anya-e0601n:661_14": "Buddhānañhi yāvatakaṃ ñāṇaṃ,",
  "anya-e0601n:661_15": "tāvatakaṃ ñeyyaṃ.",
  "anya-e0601n:661_16": "Yāvatakaṃ ñeyyaṃ,",
  "anya-e0601n:661_17": "tāvatakaṃ ñāṇaṃ.",
  "anya-e0601n:661_18": "Ñāṇapariyantikaṃ ñeyyaṃ,",
  "anya-e0601n:661_19": "ñeyyapariyantikaṃ ñāṇanti vacanato avisayo nāma natthi.",
  "anya-e0601n:661_20": "Imesu pana tīsu khettesu ṭhapetvā imaṃ cakkavāḷaṃ aññasmiṃ cakkavāḷe buddhā uppajjantīti suttaṃ natthi.",
  "anya-e0601n:661_21": "Na uppajjantīti pana atthi.",
  "anya-e0601n:661_22": "Tīṇi hi piṭakāni vinayapiṭakaṃ,",
  "anya-e0601n:661_23": "suttantapiṭakaṃ,",
  "anya-e0601n:661_24": "abhidhammapiṭakaṃ.",
  "anya-e0601n:661_25": "Tisso saṃgītiyo mahākassapattherassa saṃgīti,",
  "anya-e0601n:661_26": "yasattherassa saṃgīti,",
  "anya-e0601n:661_27": "moggaliputtattherassa saṃgīti,",
  "anya-e0601n:661_28": "imā tisso saṃgītiyo āruḷhe tepiṭake buddhavacane imaṃ cakkavāḷaṃ muñcitvā aññattha buddhā uppajjantīti suttaṃ natthi.",
  "anya-e0601n:661_29": "Na uppajjantīti pana atthī”ti.",
  "anya-e0601n:662_0": "Ettha ca ekissā lokadhātuyāti dasasahassi lokadhātuyāti idaṃ jātikkhettaṃ sandhāya vuttaṃ.",
  "anya-e0601n:662_1": "Dasasahassilokadhātu hi imaṃ lokadhātuṃ parivāretvā ṭhitā hoti.",
  "anya-e0601n:662_2": "Tattakānaṃyeva jātikkhettabhāvo dhammatā vasena veditabbo.",
  "anya-e0601n:662_3": "Imesu pana tīsu khettesūti iminā dasasahassilokadhātusaṅkhāte jātikkhette koṭisatasahassacakkavāḷasaṅkhāte",
  "anya-e0601n:662_4": "āṇakkhette anantacakkavāḷa saṅkhāte visayakkhette cāti imesu tīsu buddhakkhettesu ito cakkavāḷato aññesu",
  "anya-e0601n:662_5": "anantacakkavāḷesu buddhā nuppajjantīti dasseti.",
  "anya-e0601n:662_6": "Tividhañhi buddhakkhettaṃ dassetvā imesu pana tīsu khettesūti ādhārabhāvena vuttaṃ,",
  "anya-e0601n:662_7": "na niddhāraṇabhāvena. Kasmā,",
  "anya-e0601n:662_8": "aṭṭhakathāyaṃ niddhāraṇīyapadassa abhāvato.",
  "anya-e0601n:662_9": "Sati hi aṭṭhakathācariyo tassa padassa niddhāraṇatthe adhippete imesu tīsu khettesu āṇakkhette ṭhapetvā imaṃ cakkavāḷantiādi vucceyya. Na.",
  "anya-e0601n:662_10": "Tasmā tassa padassa ādhāratthoyeva gahetabbo.",
  "anya-e0601n:662_11": "Pubbanissayā cariyehi ca tassa padassa ādhārabhāvena atthayojanā katāti.",
  "anya-e0601n:662_12": "Tatheva pana abhidhammañāṇavibhaṅgapāḷiyañca,",
  "anya-e0601n:662_13": "tadaṭṭhakathāyañca uparipaṇṇāse bahudhātusuttapāḷiyañca,",
  "anya-e0601n:662_14": "tadaṭṭhakathāyañca nettipāḷiyañca tadaṭṭhakathāyañca taṃ kāraṇaṃ āgatamevāti.",
  "anya-e0601n:662_15": "Taṃ aṅguttaraṭīkāyaṃ pana “na uppajjantīti pana atthīti na me ācariyo atthi,",
  "anya-e0601n:662_16": "sadiso me navijjatītiādi.",
  "anya-e0601n:662_17": "Imissā lokadhātuyā ṭhatvā vadantena bhagavatā kiṃpanāvuso sāriputta atthetarahi añño samaṇo vā brāhmaṇo",
  "anya-e0601n:662_18": "vā bhagavatā samasamo sambodhiyanti evaṃ puṭṭhohaṃ bhante noti vadeyyanti vatvā tassa kāraṇaṃ dassetuṃ",
  "anya-e0601n:662_19": "aṭṭhānametaṃ anavakāso,",
  "anya-e0601n:662_20": "yaṃ ekissā lokadhātuyā dve arahanto sammāsambuddhā apubbaṃ acarimaṃ uppajjeyyunti imaṃ suttaṃ āharantena",
  "anya-e0601n:662_21": "dhamma senāpatinā ca buddhakkhettabhūtaṃ imaṃ lokadhātuṃ ṭhapetvā aññattha anuppatti vuttā hotīti adhippāyo”ti vuttaṃ.",
  "anya-e0601n:662_22": "Tatheva pana ñāṇavibhaṅgamūlaṭīkāyaṃ,",
  "anya-e0601n:662_23": "uparipaṇṇāsabahudhātu suttaṭīkāyañca vuttaṃ.",
  "anya-e0601n:662_24": "Ettha ca imaṃ lokadhātuṃ ṭhapetvā aññattha anuppatti vuttā hotīti iminā buddhakkhettabhūtato ito cakkavāḷato",
  "anya-e0601n:662_25": "aññesu anantacakkavāḷesu buddhānaṃ anuppatti dassitā hoti.",
  "anya-e0601n:662_26": "Aññatthāti hi sāmaññena vuttepi aṭṭhakathāyaṃ vuttena imesu tīsu khettesūti saddantarasannidhānena anantacakkavāḷabhūto visesattho gahetabbo.",
  "anya-e0601n:662_27": "Sāmaññavacanopi hi saddo saddantarasannidhānena visesavisayoti.",
  "anya-e0601n:663_0": "Ayaṃ panettha aparo nayo.",
  "anya-e0601n:663_1": "Aṭṭhakathāyaṃ vutte buddhā hi uppajjamānā imasmiṃyeva cakkavāḷe uppajjanti.",
  "anya-e0601n:663_2": "Uppajjanaṭṭhāne pana vārite ito aññesu cakkavāḷesu nuppajjantīti vāritameva hotītiettha vākye imasmiṃ",
  "anya-e0601n:663_3": "yevātipade samabhiniviṭṭho evasaddo nivattāpanāvadhāraṇattho.",
  "anya-e0601n:663_4": "Etena aññesu anantacakkavāḷesu aññesaṃ buddhānaṃ uppattiṃ nivatteti.",
  "anya-e0601n:663_5": "Yadipi hi aññesu anantacakkavāḷesu aññe buddhā uppajjeyyuṃ.",
  "anya-e0601n:663_6": "Evaṃ santesu saṅkhatāsaṅkhatabhedaṃ sabbadhammaṃ jānanto passanto amhākaṃ bhagavā aññacakkavāḷesu aññe buddhā uppajjantīti evaṃ vucceyya. Na.",
  "anya-e0601n:663_7": "Taṇhaṅkarādayo hi aṭṭhavīsati sambuddhā ito cakkavāḷato aññesu cakkavāḷesu uppajjantītivacanaṃ tepiṭake buddhavacane natthi,",
  "anya-e0601n:663_8": "tathā aṭṭhakathā ṭīkāsu ca.",
  "anya-e0601n:663_9": "Tasmā ito cakkavāḷato aññesu ananta cakkavāḷesu aññe buddhā nuppajjantīti daṭṭhabbā.",
  "anya-e0601n:663_10": "Vuttañhetaṃ suttantamahāvaggaṭṭhakathāyaṃ mahāsamayasuttavaṇṇanāyaṃ –",
  "anya-e0601n:664_0": "“Athassa etadahosi mādiso buddhoyeva sakkuṇeyya.",
  "anya-e0601n:664_1": "Atthi pana katthaci añño buddhoti anantāsu lokadhātūsu anantañāṇaṃ pattharitvā olokento aññaṃ buddhaṃ na addasa.",
  "anya-e0601n:664_2": "Anacchariyañcetaṃ,",
  "anya-e0601n:664_3": "yaṃ idāni attanā samaṃ na passeyya.",
  "anya-e0601n:664_4": "Yo jātadivasepi brahmajālasuttavaṇṇanāyaṃ vuttanayena attanā samaṃ apassanto aggohamasmi lokassāti appaṭivattiyaṃ sīhanādaṃ nadi.",
  "anya-e0601n:664_5": "Evaṃ aññaṃ attanā samaṃ apassitvā cintesī”ti.",
  "anya-e0601n:664_6": "Tathevetaṃ.",
  "anya-e0601n:664_7": "Purābhedasutta mahāniddesaṭṭhakathāyañca,",
  "anya-e0601n:664_8": "taṃ mahāsamayasuttaṭīkāyañca ekissā lokadhātuyāti sutte āgatanayena sabbattheva pana apubbaṃ acarimaṃ dve buddhā nāma na honteva.",
  "anya-e0601n:664_9": "Tenevāha “anantāsu loka dhātūsu…pe…",
  "anya-e0601n:664_10": "na addasā”ti saṃvaṇṇeti.",
  "anya-e0601n:665_0": "Apaṇṇakajātakaṭṭhakathāyañca “satthā upāsakā heṭṭhā avīciṃ upari bhavaggaṃ paricchedaṃ katvā aparimāṇāsu",
  "anya-e0601n:665_1": "lokadhātūsu sīlādīhi guṇehi buddhena sadiso nāma natthi.",
  "anya-e0601n:665_2": "Kuto adhikataro…pe…",
  "anya-e0601n:665_3": "āhā”ti vuttaṃ.",
  "anya-e0601n:665_4": "Imāsu dvīsu aṭṭhakathāsu ca anantāsu lokadhātūsūti ca aparimāṇāsu lokadhātūsūti ca anantaaparimāṇa saddena vuttaṃ.",
  "anya-e0601n:665_5": "Tehi dvīhi saddehi ṭīkāvacanena ca anantāsu lokadhātūsu aññesaṃ buddhānaṃ anuppattiṃ dasseti.",
  "anya-e0601n:666_0": "Sammohavinodanīaṭṭhakathāya yojanāyaṃ pana imesu panātiādinā koṭisatasahassa cakkavāḷato aññasmiṃ cakkavāḷe buddhā na uppajjantīti ñāpeti.",
  "anya-e0601n:666_1": "Mayaṃ pana evaṃ vitakkayāma.",
  "anya-e0601n:666_2": "Aññasmiṃ cakkavāḷeti ito cakkavāḷato aññesu sabbesupi tīsu buddhakkhettesūti atthe gayhamāne sati koṭisatasahassacakkavāḷato",
  "anya-e0601n:666_3": "aññasmiṃ cakkavāḷe buddhā na uppajjantīti viññāyati.",
  "anya-e0601n:666_4": "Yadi pana aññasmiṃ cakkavāḷeti ito aññasmiṃ jātiāṇākhettabhūte cakkavāḷeti atthe gahite koṭisatasahassacakkavāḷato",
  "anya-e0601n:666_5": "aññasmiṃ cakkavāḷe buddhānaṃ uppatti bhaveyyāti viññāyati.",
  "anya-e0601n:666_6": "“Aṭṭhānametaṃ anavakāso,",
  "anya-e0601n:666_7": "yaṃ ekissā lokadhātuyā dve arahanto sammāsambuddhā”tiādipāḷiyā ca.",
  "anya-e0601n:666_8": "“Aṭṭhānametaṃ anavakāso,",
  "anya-e0601n:666_9": "yaṃ ekissā lokadhātuyā dve rājāno cakkavattī”tiādipāḷiyā saddhiṃ kathanato koṭisatasahassacakkavāḷato",
  "anya-e0601n:666_10": "buddhānaṃ anuppatti viya aññissā lokadhātuyā cakkavattirañño anuppatti bhaveyya.",
  "anya-e0601n:666_11": "Kathāvatthuppakaraṇe ca koṭisatasahassacakkavāḷato aññasmiṃ cakkavāḷe buddhānaṃ uppatti na paṭisedhitā.",
  "anya-e0601n:666_12": "Tasmā āṇakkhettabhūtato koṭisatasahassacakkavāḷato aññasmiṃ cakkavāḷe buddhassa bhaveyyāti ayaṃ amhākaṃ khanti.",
  "anya-e0601n:666_13": "Vīmaṃsetvā gahetabbanti vuttaṃ.",
  "anya-e0601n:667_0": "Ettha ca yaṃ kathāvatthuppakaraṇe ca…pe…",
  "anya-e0601n:667_1": "na paṭisedhitāti vuttaṃ.",
  "anya-e0601n:667_2": "Taṃ pana kathāvatthupāḷiyaṃ nattheva.",
  "anya-e0601n:667_3": "Imissā pana sabbadisākathāyaṃ paravādīnaṃ parikappavacanamattameva atthi.",
  "anya-e0601n:667_4": "Tena vuttaṃ tassaṃ pāḷiyaṃ “sabbadisā buddhā tiṭṭhantīti. Āmantā.",
  "anya-e0601n:667_5": "Puratthimāya disāya buddho tiṭṭhatīti.",
  "anya-e0601n:667_6": "Nahevaṃ vattabbe…pe…",
  "anya-e0601n:667_7": "puratthimāya disāya buddho tiṭṭhatīti. Āmantā.",
  "anya-e0601n:667_8": "Kinnāmo so bhagavā kiṃjacco kiṃgotto,",
  "anya-e0601n:667_9": "kinnāmā tassa bhagavato mātāpitaro,",
  "anya-e0601n:667_10": "kinnāmaṃ tassa bhagavato sāvakayugaṃ,",
  "anya-e0601n:667_11": "ko nāmo tassa bhagavato upaṭṭhako,",
  "anya-e0601n:667_12": "kiṃdisaṃ cīvaraṃ dhāreti,",
  "anya-e0601n:667_13": "kiṃdisaṃ pattaṃ dhāreti.",
  "anya-e0601n:667_14": "Katarasmiṃ gāme vā nigame vā nagare vā raṭṭhe vā janapade vāti.",
  "anya-e0601n:667_15": "Nahevaṃ vattabbe”tyādi.",
  "anya-e0601n:668_0": "Tadaṭṭhakathāyaṃ pana “idāni sabbadisākathā nāma hoti.",
  "anya-e0601n:668_1": "Tattha catūsu disāsu heṭṭhā uparīti samantato lokadhātusannivesaṃ sabbalokadhātūsu ca buddho atthīti",
  "anya-e0601n:668_2": "attano vikappasippaṃ uppādetvā sabbadisāsu buddhā tiṭṭhantīti yesaṃ…pe…",
  "anya-e0601n:668_3": "seyyathāpi mahāsaṅghikānaṃ,",
  "anya-e0601n:668_4": "te sandhāya pucchā sakavādissa.",
  "anya-e0601n:668_5": "Paṭiññā itarassa.",
  "anya-e0601n:668_6": "Puratthimāyāti puṭṭho sakyamuniṃ sandhāya paṭikkhipati.",
  "anya-e0601n:668_7": "Puna puṭṭho laddhivasena aññalokadhātuyaṃ ṭhitaṃ sandhāya paṭijānāti.",
  "anya-e0601n:668_8": "Kinnāmo so bhagavātiādi sace tvaṃ jānāsi.",
  "anya-e0601n:668_9": "Nāmādivasena naṃ kathehīti codanatthaṃ vuttaṃ.",
  "anya-e0601n:668_10": "Iminā upāyena sabbattha attho veditabbo”ti vuttaṃ.",
  "anya-e0601n:668_11": "Ettha ca catūsu disāsu…pe…",
  "anya-e0601n:668_12": "seyyathāpi mahāsaṅghikānanti iminā paravādīnaṃ laddhiṃ dasseti.",
  "anya-e0601n:668_13": "Tattha pana catūsu disāsu ca heṭṭhā ca upari ca iti evaṃ samantato lokadhātusannivesaṃ atthīti yojanā. Yesaṃ…pe…",
  "anya-e0601n:668_14": "mahāsaṅghikānanti yesaṃ paravādīnaṃ laddhi hoti.",
  "anya-e0601n:668_15": "Kesaṃ laddhi viya.",
  "anya-e0601n:668_16": "Mahāsaṅghikānaṃ laddhi seyyathāpīti attho.",
  "anya-e0601n:668_17": "Te sandhāyāti te paravādīpuggale sandhāya ñāṇena dhāretvā sallakkhetvāti attho.",
  "anya-e0601n:668_18": "Pucchā sakavādissāti sakavādissa sabbadisāsu buddhā tiṭṭhantīti pucchā hoti.",
  "anya-e0601n:668_19": "Paṭiññā itarassāti paravādissa paṭijānanā hoti.",
  "anya-e0601n:668_20": "Puratthimāyāti puṭṭhoti sakavādinā puratthi māyātiādinā pucchite sati.",
  "anya-e0601n:668_21": "Sakyamuninti sakyavaṃsa khattiyajātibhūtaṃ amhākaṃ gotamabuddhaṃ sandhāya.",
  "anya-e0601n:668_22": "Paṭikkhipatīti paravādīpuggalo apaneti.",
  "anya-e0601n:668_23": "Puna puṭṭhoti sakavādinā puna puratthimāya buddho tiṭṭhatīti pucchite sati.",
  "anya-e0601n:668_24": "Laddhivasenāti attano aññalokadhātuyaṃ buddho atthi ca uppajjati cāti micchāladdhivasena paṭijānātīti paravādī puggalo paṭijānāti.",
  "anya-e0601n:668_25": "Yadi pana aññalokadhātuyaṃ buddho tiṭṭhati.",
  "anya-e0601n:668_26": "Evaṃ sati tassa nāmagottādiṃ tvaṃ kathehīti sakavādissa codanāvacanaṃ dassetuṃ kinnāmo so bhagavātiādimāha.",
  "anya-e0601n:668_27": "Iminā ca ito cakkavāḷato aññesu anantacakkavāḷesu aññesaṃ buddhānaṃ abhāvaṃ dasseti.",
  "anya-e0601n:668_28": "Tena vuttaṃ kathāvatthupāḷiyaṃ “kinnāmo so bhagavā kiṃjacco…pe…",
  "anya-e0601n:668_29": "janapadevāti.",
  "anya-e0601n:668_30": "Nahevaṃ vattabbe”ti.",
  "anya-e0601n:669_0": "Ettha ca pana sakavādinā kinnāmotyādinā pucchite paravādīpuggalo attano laddhiyā sabbalokadhātūsu uppajjamānānaṃ",
  "anya-e0601n:669_1": "buddhānaṃ nāmādiṃ ajānanto apassanto na hevaṃ vattabbeti paṭikkhipati.",
  "anya-e0601n:669_2": "Tasmā panettha sakavādī puggalassa laddhiyā aññesu anantacakkavāḷesu aññesaṃ buddhānaṃ uppajjanābhāvo viññāyati.",
  "anya-e0601n:669_3": "Yadipi hi aññānantacakkavāḷesu aññabuddhā uppajjeyyuṃ.",
  "anya-e0601n:669_4": "Evaṃ santesu buddhassa matiṃ yathābhūtato jānanto passanto mahāpañño iddhimā dibbacakkhuādīhi chaḷabhiññehi",
  "anya-e0601n:669_5": "sampanno paṭisambhidā patto satthārā dinnamātikānayena kathāvatthupāḷiṃ desento āyasmā mahāmoggaliputtatthero",
  "anya-e0601n:669_6": "aññānantacakkavāḷesu aññabuddhānaṃ uppattiṃ katheyya ca. Nāti.",
  "anya-e0601n:669_7": "Tasmā ayaṃ kathāvatthupāḷi ca tadaṭṭhakathāvacanañca aññānantacakkavāḷesu aññabuddhānaṃ abhāvadīpane",
  "anya-e0601n:669_8": "sabbaṭṭhakathāṭīkāsu vuttavacanehi daḷhataraṃ padhānavacanameva hotīti daṭṭhabbaṃ.",
  "anya-e0601n:670_0": "Na pana buddhāeva aññānantacakkavāḷesu na uppajjeyyuṃ,",
  "anya-e0601n:670_1": "atha kho laddhabyākaraṇā mahābodhisattā ca paccekabodhi sattā aggasāvakamahāsāvakabodhisattā paripākindriyā",
  "anya-e0601n:670_2": "sāvakabodhisattā ca buddhakkhettabhūte imasmiṃyeva cakkavāḷe uppajjanti,",
  "anya-e0601n:670_3": "na aññattha. Kasmā,",
  "anya-e0601n:670_4": "tesu buddhānaṃ anuppannattā,",
  "anya-e0601n:670_5": "tesaṃ pana abhinīhāro pāramīsambharaṇaṃ ñāṇaparipācanañca tasmiṃeva samijjhati,",
  "anya-e0601n:670_6": "na aññattha.",
  "anya-e0601n:670_7": "Tena vuttaṃ mahāpadāna suttaṭīkāyaṃ –",
  "anya-e0601n:671_0": "“Purimabuddhānaṃ mahābodhisattānaṃ paccekabuddhānañca nibbattiyā sāvakabodhisattānaṃ sāvakabodhiyā abhinīhāro",
  "anya-e0601n:671_1": "sāvakapāramiyā sambharaṇaṃ paripācanañca buddhakkhettabhūte imasmiṃ cakkavāḷe jambudīpeeva ijjhati,",
  "anya-e0601n:671_2": "na aññatthā”ti.",
  "anya-e0601n:671_3": "Tathevetaṃ ekanipātaaṅguttaraṭīkāyañcāti.",
  "anya-e0601n:672_0": "Etarahi pana apare ācariyā “āṇakkhettabhūtato koṭisatasahassacakkavāḷato aññesu cakkavāḷesu buddhā uppajjantī”ti vadanti.",
  "anya-e0601n:672_1": "Tesaṃ pana vacanaṃ ayuttameva. Kasmā,",
  "anya-e0601n:672_2": "aṭṭhakathāyaṃ vutte aññasmiṃ cakkavāḷeti ettha aññasaddassa ṭhapetvā imaṃ cakkavāḷantipadato aññassa",
  "anya-e0601n:672_3": "apādānassa asambhavato ca anantacakkavāḷesu bahūsu buddhesu uppannesu buddhassa anacchariyattā ca.",
  "anya-e0601n:672_4": "Acchariyamanusso hi sammāsambuddho.",
  "anya-e0601n:672_5": "Vuttañhi ekanipāta aṅguttarapāḷiyaṃ",
  "anya-e0601n:673_0": "“Ekapuggalo bhikkhave loke uppajjamāno uppajjati acchariyamanusso.",
  "anya-e0601n:673_1": "Katamo ekapuggalo,",
  "anya-e0601n:673_2": "tathāgato arahaṃ sammāsambuddho.",
  "anya-e0601n:673_3": "Ayaṃ kho bhikkhave ekapuggalo loke uppajjati acchariyamanusso”ti.",
  "anya-e0601n:673_4": "Aññaṃ pana kāraṇaṃ mayā heṭṭhā vuttanayenapi viññūhi viññātabbanti.",
  "anya-e0601n:673_5": "Aññe pana ācariyā buddhaapadānapāḷiyaṃ –",
  "anya-e0601n:674_0": "“Disā dasavidhā loke, yāyato natthi antakaṃ;",
  "anya-e0601n:675_0": "Tasmiñca disābhāgamhi, buddhakkhette asaṅkhayā;",
  "anya-e0601n:676_0": "Pabhā pakittitā mayhaṃ, yamakā raṃsivāhanā;",
  "anya-e0601n:677_0": "Etthantare raṃsijālaṃ, āloko vipulo bhave”ti.",
  "anya-e0601n:678_0": "Vuttāsu dvīsu gāthāsu paṭhamagāthāya atthaṃ buddhassa anādhippāyena gahetvā micchāñāṇena aññānantacakkavāḷesu uppajjamānā buddhā asaṅkhayāti vadanti.",
  "anya-e0601n:678_1": "Tesaṃ panetaṃ ayuttameva asundarameva. Kasmā,",
  "anya-e0601n:678_2": "pāḷiyā ca aṭṭhakathāṭīkāvacanehi ca viruddhattā ca tassā gāthāya atthaggahaṇassa micchattā ca.",
  "anya-e0601n:678_3": "Imāya hi pāḷiyā gāthāya vā aññānantacakkavāḷesu aññe buddhā uppajjantīti atthe gayhamāne aṭṭhakathāsu",
  "anya-e0601n:678_4": "imesu pana tīsu khettesu ṭhapetvā imaṃ cakkavāḷaṃ aññasmiṃ cakkavāḷe buddhā uppajjantīti suttaṃ natthi,",
  "anya-e0601n:678_5": "na uppajjantīti pana atthīti vuttavacanena ca,",
  "anya-e0601n:678_6": "tīṇi hi piṭakāni…pe…",
  "anya-e0601n:678_7": "imā tisso saṃgītiyo āruḷhe tepiṭake buddhavacane…pe…",
  "anya-e0601n:678_8": "suttaṃ natthi.",
  "anya-e0601n:678_9": "Na uppajjantīti pana atthīti vuttavacanena ca ujukaṃ virujjhati ca.",
  "anya-e0601n:678_10": "Bhaddantamahā buddhaghosādayo aṭṭhakathācariyā taṃ pāḷiṃ na passantīti attano duggahitena aṭṭhakathācariyānaṃ abbhakkhānaṃ āpajjati ca.",
  "anya-e0601n:678_11": "Kiṃ panete tipiṭakadharā tikkhavisadajavana gambhīrādiñāṇikā aṭṭhakathācariyā na passeyyuṃ.",
  "anya-e0601n:678_12": "Passeyyuṃ eva.",
  "anya-e0601n:678_13": "Tasmā ayuttameva.",
  "anya-e0601n:678_14": "Aṭṭhakathāsu pana āgataṃ suttaṃ natthītiādivacanameva yuttataraṃ hotīti daṭṭhabbaṃ.",
  "anya-e0601n:679_0": "Ettha ca buddhakkhettetipadaṃ tasmiñca disābhāgamhītipade visesanaṃ,",
  "anya-e0601n:679_1": "asaṅkhayātipadaṃ dutiyagāthāya pabhātipadassa visesananti daṭṭhabbaṃ.",
  "anya-e0601n:679_2": "Ayaṃ panettha yojanā.",
  "anya-e0601n:679_3": "Loke cakkavāḷaloke dasavidhā dasa koṭṭhāsā disā honti.",
  "anya-e0601n:679_4": "Tattha koṭṭhāse yāyato yāyantassa gacchantassa me antakaṃ pariyosānaṃ natthi.",
  "anya-e0601n:679_5": "Buddhakkhette buddhassa dasasahassisaṅkhātajātikkhettabhūte tasmiñca disābhāgamhi mayhaṃ asaṅkhayā saṅkhārahitā",
  "anya-e0601n:679_6": "yamakā yugaḷā yugaḷā hutvā raṃsivāhanā raṃsivahantā raṃsimuñcamānā vā pabhā cakkaratanamaṇiratanādīnaṃ",
  "anya-e0601n:679_7": "ālokā pakittitā pākaṭā pattharitā vā.",
  "anya-e0601n:679_8": "Etthantare dasasahassacakkavāḷantare raṃsijālaṃ raṃsisamūhena vipulo bahutaro āloko bhave ahosinti.",
  "anya-e0601n:679_9": "Ayamattho cakkindābhisirīsaddhamma dhajamahādhammarājādhirājagurūtiladdhalañchitena ācariyabudhena likhitoti daṭṭhabbo.",
  "anya-e0601n:680_0": "Bhagavā hi imāhi gāthāhi cakkavattirājakāle mayhaṃcakkaratanamaṇīratanādīnaṃ asaṅkhayā pabhā buddhakkhettabhūte",
  "anya-e0601n:680_1": "dasasahassicakkavāḷe pākaṭā pattharitāti dasseti.",
  "anya-e0601n:680_2": "Na anantacakkavāḷesu uppajjanabuddhānaṃ asaṅkhayabhāvanti.",
  "anya-e0601n:681_0": "Vuttañhetaṃ buddhaapadānaṭṭhakathāyaṃ “disā dasavidhā loketi cakkavāḷaloke dasavidhā dasakoṭṭhāsā disā honti.",
  "anya-e0601n:681_1": "Tattha koṭṭhāse yāyato yāyantassa gacchantassa antakaṃ natthīti attho.",
  "anya-e0601n:681_2": "Cakkavattikāle tasmiṃ mayā gataṭṭhāne disābhāge vā buddhakkhette buddhavisayā asaṅkhayā saṅkhārahitā.",
  "anya-e0601n:681_3": "Pabhā pakittitāti tadā cakkavatti rājakāle mayhaṃ pabhā cakkaratanamaṇiratanādīnaṃ pabhā ālokā yamakā",
  "anya-e0601n:681_4": "yugaḷā yugaḷā hutvā raṃsivāhanā raṃsimuñcamānā pakittitā pākaṭā.",
  "anya-e0601n:681_5": "Etthantare dasasahassacakkavāḷantare raṃsijālaṃ raṃsisamūhaṃ āloko vipulo bahutaro bhave ahosinti attho”ti.",
  "anya-e0601n:681_6": "Ettha ca paṭhamagāthāya pubbaḍḍhassa ekavākyabhāvato disā dasavidhā loketi cakkavāḷaloke…pe…",
  "anya-e0601n:681_7": "antakaṃ natthīti atthoti vuttaṃ.",
  "anya-e0601n:681_8": "Aparaḍḍhassa dutiyagāthāyaṃ antogadhattā cakkavattikāle…pe…",
  "anya-e0601n:681_9": "asaṅkhayā saṅkhārahitā pabhā pakittitāti tadā cakkavattikāle…pe…",
  "anya-e0601n:681_10": "bhave ahosinti atthoti vuttaṃ.",
  "anya-e0601n:681_11": "Tasmā asaṅkhayātipadaṃ dutiyagāthāya pabhātipadassa visesananti daṭṭhabbaṃ.",
  "anya-e0601n:682_0": "Jinālaṅkāraṭīkāyaṃ pana evamassa sabbadhammesu appaṭihata ñāṇācāraṃ dassetvā idāni loke tādisassa aññassa abhāvaṃ dassento āha.",
  "anya-e0601n:683_0": "“Anantasattesu ca lokadhātusu,",
  "anya-e0601n:684_0": "Ekova sabbepi samā na tenā”ti.",
  "anya-e0601n:685_0": "Tattha anantalokadhātūsu ekekissaṃ lokadhātuyā anantasattesu tena tathāgatena samo ekopi natthi.",
  "anya-e0601n:685_1": "Sace eko pana samo na bhaveyya.",
  "anya-e0601n:685_2": "Sabbe sattā ekajjhaṃ hutvā samā bhaveyyunti ce.",
  "anya-e0601n:685_3": "Tathāpi natthi,",
  "anya-e0601n:685_4": "sabbe ekajjhaṃ hutvāpi iminā ekakena samā na hontīti adhippāyoti vuttaṃ.",
  "anya-e0601n:685_5": "Ettha ca anantalokadhātusūtiādinā ito cakkavāḷato aññesu anantacakkavāḷesu aññesaṃ buddhānaṃ abhāvaṃ dasseti.",
  "anya-e0601n:685_6": "Evaṃ pana mayā pathavojaṃ uddharitvā dassito viya dassitehi atidaḷhatarehi sādhakavacanehi ito cakkavāḷato",
  "anya-e0601n:685_7": "aññacakkavāḷesu buddhā uppajjantīti micchāvādo sūriyo andhakāraṃ paṭihanati viya paṭihaniyati apaniyatīti",
  "anya-e0601n:685_8": "saddhahakaṃ daṭṭhabboti.",
  "anya-e0601n:686_0": "Munindakkoti muninda akkoti padacchedo.",
  "anya-e0601n:686_1": "Buddhādiccoti attho.",
  "anya-e0601n:686_2": "Sabbadhamme manati jānātīti muni.",
  "anya-e0601n:686_3": "Manadhātu ñāṇe i.",
  "anya-e0601n:686_4": "Makāre assuttaṃ.",
  "anya-e0601n:686_5": "Atha vā munāti sabbadhamme saka sāmaññalakkhaṇādinā paṭivijjhatīti muni.",
  "anya-e0601n:686_6": "Munati hitāhitaṃ paricchindatīti vā muni, bhagavā.",
  "anya-e0601n:686_7": "Munadhātu paṭivijjhane,",
  "anya-e0601n:686_8": "catusaccadhamme munāti jānātīti vā monaṃ.",
  "anya-e0601n:686_9": "Catumaggañāṇaṃ.",
  "anya-e0601n:686_10": "Vuttañhi saṃyuttaṭṭhakathāyaṃ “monanti catumaggañāṇaṃ.",
  "anya-e0601n:686_11": "Tañhi munātīti monaṃ,",
  "anya-e0601n:686_12": "catusaccadhamme jānātīti attho”ti.",
  "anya-e0601n:686_13": "Monaṃ assa atthīti muni, bhagavā.",
  "anya-e0601n:686_14": "Muni ca so indati veneyyasatte dhammena abhibhavati indo cāti munindo, bhagavā.",
  "anya-e0601n:686_15": "Atha vā munīnaṃ pañcamunīnaṃ indoti munindo, bhagavā.",
  "anya-e0601n:686_16": "Na kamati na gacchati pādena attano puññajavimānena gacchatīti akko, ādicco.",
  "anya-e0601n:686_17": "Napubba kamudhātu gatiyaṃ kvi.",
  "anya-e0601n:686_18": "Dhātvantalopo.",
  "anya-e0601n:686_19": "Kassa dvittaṃ.",
  "anya-e0601n:686_20": "Atha vā yugandharubbedhappamāṇe ākāse arati gacchatīti akko.",
  "anya-e0601n:686_21": "Aradhātu gamane kapaccayo.",
  "anya-e0601n:686_22": "Kassa dvittaṃ.",
  "anya-e0601n:686_23": "Taṃ taṃ rāsito taṃ taṃ rāsiṃ arati yātīti vā akko.",
  "anya-e0601n:686_24": "Atha vā mahantajutatāya akkiyati abhitthaviyati tappasannehi janehīti akko, ādicco.",
  "anya-e0601n:686_25": "Akkadhātu thavane a.",
  "anya-e0601n:686_26": "Munindo ca so akko cāti munindakko,",
  "anya-e0601n:686_27": "akko ādicco viya vā munindoti munindakko, buddho.",
  "anya-e0601n:686_28": "Yathā hi sūriyo attano sahassaraṃsiyā ekacakkavāḷe timirandhakāraṃ vidhametvā dine dine navayojanasatasahassappadesaṃ",
  "anya-e0601n:686_29": "koṭisahassappadesaṃ vā dasadisaṃ vā obhāsetvā virocamāno carati,",
  "anya-e0601n:686_30": "evameva bhagavāpi attano saddhammaraṃ siyā buddhakkhettabhūtesu dasasahassacakkavāḷesu vineyyānaṃ avijjandhakāraṃ",
  "anya-e0601n:686_31": "vidhametvā dine dine tasmiṃ tasmiṃ disābhāge veneyyasattasamūhaṃ catusaccadhammobhāsena jotayamāno virocanaṃ",
  "anya-e0601n:686_32": "caratīti ṭhānānurūpaṃ munindakkoti thometi.",
  "anya-e0601n:686_33": "Ayaṃ samāsopamā hīnūpamāti daṭṭhabbā.",
  "anya-e0601n:687_0": "Suddheti rāgādimalehi visuddhe.",
  "anya-e0601n:687_1": "Sujjhati visujjhatīti suddho, tibhavo.",
  "anya-e0601n:687_2": "Sudhadhātu soceyyeti.",
  "anya-e0601n:687_3": "Tibhava kuhareti tibhavasaṅkhātakamalasare.",
  "anya-e0601n:687_4": "Kamalasaraṃ viya tibhavasmiṃ vā bhavanti sattā etthāti bhavo.",
  "anya-e0601n:687_5": "Bhūdhātu sattāyaṃ ṇa.",
  "anya-e0601n:687_6": "Tayo bhavā tibhavā,",
  "anya-e0601n:687_7": "kāmarūpārūpabhūmi labbhati.",
  "anya-e0601n:687_8": "Kuṃ vuccati udakaṃ,",
  "anya-e0601n:687_9": "taṃ haratīti kuharo.",
  "anya-e0601n:687_10": "Kupubbaharadhātu haraṇe a.",
  "anya-e0601n:687_11": "Tayo bhavā ca te kuharo cāti tibhavakuharo,",
  "anya-e0601n:687_12": "kuharo viya tayo bhavāti vā tathā.",
  "anya-e0601n:687_13": "Tasmiṃ tibhavakuhare.",
  "anya-e0601n:687_14": "Kamala kathitanti uppalanti kathetabbaṃ kaṃ jalaṃ alayati vibhūsayatīti kamalaṃ, uppalaṃ.",
  "anya-e0601n:687_15": "Kaṃsaddūpapada aladhātu vibhūsane a.",
  "anya-e0601n:687_16": "Atha vā kamiyati icchiyatīti kamalaṃ.",
  "anya-e0601n:687_17": "Kamudhātu icchāyaṃ alapaccayo.",
  "anya-e0601n:687_18": "Kamalanti uppalanti kathiyatīti kamalakathitaṃ.",
  "anya-e0601n:687_19": "Vineyyappāṇoghanti vineyyapāṇaoghanti padavibhāgo.",
  "anya-e0601n:687_20": "Vinetabbasattasamūhanti attho.",
  "anya-e0601n:687_21": "Vinetabbo dametabbo satthārāti vineyyo, satto.",
  "anya-e0601n:687_22": "Vipubbanidhātu damane ṇyo.",
  "anya-e0601n:687_23": "Paṇanti jīvanti sattā anenāti pāṇaṃ,",
  "anya-e0601n:687_24": "jīvitindriyaṃ.",
  "anya-e0601n:687_25": "Paṇadhātu jīvāyaṃ ṇa.",
  "anya-e0601n:687_26": "Taṃ assa atthi tasmiṃ vā vijjatīti pāṇo, satto.",
  "anya-e0601n:687_27": "Assatthitaddhite ṇapaccayo.",
  "anya-e0601n:687_28": "Vineyyo ca so pāṇo cāti vineyyappāṇo.",
  "anya-e0601n:687_29": "Avayavena saha hanati gacchati pavattatīti ogho, samūho.",
  "anya-e0601n:687_30": "Avapubba hanadhātu gatiyaṃ ṇo. Avassa o.",
  "anya-e0601n:687_31": "Hanassa gho.",
  "anya-e0601n:687_32": "Vineyyappāṇānaṃ ogho samūhoti vineyyappāṇogho, taṃ.",
  "anya-e0601n:688_0": "Dhammaraṃsivarehīti uttamadhammasaṅkhātaraṃsīhi.",
  "anya-e0601n:688_1": "Ettha ca dhammoti yathānusiṭṭhaṃ paṭipajjamāne satte catūsu apāyesu vaṭṭadukkhesu ca apatamāne katvā dhāretīti dhammo.",
  "anya-e0601n:688_2": "Dharadhātu dhāraṇe rammapaccayo.",
  "anya-e0601n:688_3": "Dhāreti ca apāyādinibbattakakilesaṃ viddhaṃsetīti attho.",
  "anya-e0601n:688_4": "Caturiyamaggo ca nibbānañca nippariyāyato labbhati. Kasmā,",
  "anya-e0601n:688_5": "ariyamaggassa kilesānaṃ samucchedappahānavasena samucchedakattā,",
  "anya-e0601n:688_6": "nibbānassa ca nissaraṇappahānavasena tassa ārammaṇabhāvaṃ patvā tadatthasiddhihetuttā.",
  "anya-e0601n:688_7": "Caturiyaphalañca pariyattidhammo ca pariyāyato labbhati. Kasmā,",
  "anya-e0601n:688_8": "phalassa maggena viddhaṃsi tabbānaṃ kilesānaṃ paṭippassambhanappahānavasena maggānukūlappa vattattā.",
  "anya-e0601n:688_9": "Pariyattidhammassa ca tadaṅgappahānavasena tadadhigama hetuttā.",
  "anya-e0601n:688_10": "Atha vā kilese dhunāti kampati calati viddhaṃsetīti dhammo,",
  "anya-e0601n:688_11": "caturiyamaggo.",
  "anya-e0601n:688_12": "Dhunadhātu kampane rammo.",
  "anya-e0601n:688_13": "Ariyehi dhāriyati paṭivijjhiyati sacchikariyati ārammaṇa karaṇavasenāti dhammo, nibbānaṃ.",
  "anya-e0601n:688_14": "Dharadhātu ñāṇe.",
  "anya-e0601n:688_15": "Dhaṃseti paṭippassambheti maggappahīnakilesavāsananti dhammo,",
  "anya-e0601n:688_16": "ariyaphalaṃ.",
  "anya-e0601n:688_17": "Dhaṃsadhātu viddhaṃsane.",
  "anya-e0601n:688_18": "Attano sabhāvaṃ dhāreti ca dhāriyati ca paṇḍitehi na bālehīti dhammo,",
  "anya-e0601n:688_19": "pariyattidhammo.",
  "anya-e0601n:688_20": "Dhammo ca dhammo ca dhammo ca dhammo cāti dhammo eka sesanayena,",
  "anya-e0601n:688_21": "dasavidho dhammo labbhati.",
  "anya-e0601n:688_22": "Vuttañhetaṃ chattavimāne –",
  "anya-e0601n:689_0": "“Rāgavirāgamanejamasokaṃ,",
  "anya-e0601n:690_0": "Dhammamasaṅkhatamappaṭikūlaṃ;",
  "anya-e0601n:691_0": "Madhuramimaṃ paguṇaṃ suvibhattaṃ,",
  "anya-e0601n:692_0": "Dhammamimaṃ saraṇattamupehī”ti.",
  "anya-e0601n:693_0": "Ayaṃ panettha yojanā.",
  "anya-e0601n:693_1": "Māṇava rāgavirāgaṃ rāgavigataṃ imaṃ dhammaṃ maggadhammañca anejaṃ ejāsaṅkhātataṇhāvirahitaṃ asokaṃ sokavirahitaṃ imaṃ dhammaṃ phaladhammañca,",
  "anya-e0601n:693_2": "asaṅkhataṃ saṅkhatavirahitaṃ imaṃ dhammaṃ nibbānadhammañca.",
  "anya-e0601n:693_3": "Appaṭikūlaṃ avirodhanaṃ madhuraṃ atthabyañjana sampannattā madhuraṃ,",
  "anya-e0601n:693_4": "paguṇaṃ pakaṭṭhaguṇaṃ suvibhattaṃ suṭṭhu vibhajitabbaṃ,",
  "anya-e0601n:693_5": "imaṃ dhammaṃ pariyattidhammañca saraṇattaṃ saraṇabhāvaṃ upehi upagacchāhīti.",
  "anya-e0601n:694_0": "Ettha hi kāmarāgādibhedo sabbopi rāgo virajjati pahiyati etenāti rāgavirāgoti maggo kathito.",
  "anya-e0601n:694_1": "Ejāsaṅkhātāya taṇhāya antonijjhānalakkhaṇassa ca sokassa taduppattiyā sabbaso parikkhīṇattā anejama sokanti phalaṃ kathitaṃ.",
  "anya-e0601n:694_2": "Kenaci paccayena asaṅkhatattā dhammamasaṅkhatanti nibbānaṃ kathitaṃ.",
  "anya-e0601n:694_3": "Avirodhadīpanato pana atthabyañjanassa sampannatāya pakaṭṭhaguṇavibhāvanato suṭṭhu vibhajitattā ca appaṭikūlantiādinā",
  "anya-e0601n:694_4": "sabbopi pariyatti dhammo kathito.",
  "anya-e0601n:694_5": "Vuttañhi tadaṭṭhakathāyaṃ “ettha hi rāgavirāganti maggo kathito.",
  "anya-e0601n:694_6": "Anejamasokanti phalaṃ.",
  "anya-e0601n:694_7": "Dhammamasaṅkhatanti nibbānaṃ.",
  "anya-e0601n:694_8": "Appaṭikūlaṃ madhuramimaṃ paguṇaṃ suvibhattanti piṭakattayena vibhattā sabbadhammakkhandhā”ti.",
  "anya-e0601n:694_9": "Idha pana sāmaññato dasavidho dhammo.",
  "anya-e0601n:694_10": "Visesato pana pariyatti dhammo adhippeto. Kasmā,",
  "anya-e0601n:694_11": "subodhesīti vuccamānattā.",
  "anya-e0601n:694_12": "Raṃsīti rasiyanti assādiyantīti raṃsī,",
  "anya-e0601n:694_13": "rasanti assādenti sattā etāyāti vā raṃsī,",
  "anya-e0601n:694_14": "rasadhātu assādane a ca ī ca.",
  "anya-e0601n:694_15": "Atha vā rasiyati sinehiyati taṃ janehīti raṃsī.",
  "anya-e0601n:694_16": "Rasadhātu sinehe.",
  "anya-e0601n:694_17": "Niggahītāgamo.",
  "anya-e0601n:695_0": "Varoti uttamo,",
  "anya-e0601n:695_1": "varitabbo patthitabboti varo,",
  "anya-e0601n:695_2": "varati nivāreti hīnanti vā varo.",
  "anya-e0601n:695_3": "Varadhātu patthane nivāraṇe vā a.",
  "anya-e0601n:695_4": "Dhammo ca so raṃsi cāti dhammaraṃsi,",
  "anya-e0601n:695_5": "dhammassa vā raṃsi dhammaraṃsi.",
  "anya-e0601n:695_6": "Ayaṃ pana samāso abhedūpacārena vutto.",
  "anya-e0601n:695_7": "Varo ca so dhammaraṃsi cāti dhammaraṃsivaro,",
  "anya-e0601n:695_8": "tehi dhammaraṃsivarehi.",
  "anya-e0601n:695_9": "Subodhesīti catusaccadhammaṃ paṭivijjhayamānena suṭṭhu pabodhesi vikāsetīti attho.",
  "anya-e0601n:695_10": "Yathā hi sūriyo attano raṃsiyā phusayitvā kuhara saṅkhāte sare jātaṃ uppalaṃ vikāseti,",
  "anya-e0601n:695_11": "evameva bhagavāpi attano dhammadesanāsaṅkhātaraṃsiyā kamalasarasaṅkhāte bhavattaye vasantaṃ puññūpanissayaṃ",
  "anya-e0601n:695_12": "paṭivijjhārahaṃ kamala saṅkhātaṃ vineyyappāṇoghaṃ catusaccadhammaṃ paṭivijjhayamāno phaladhammena pabodhesi",
  "anya-e0601n:695_13": "vikāsetīti vuttaṃ hoti.",
  "anya-e0601n:696_0": "Byāpitakkittinañcāti tiloke patthaṭaparikittanaṃ.",
  "anya-e0601n:696_1": "Sīlādiguṇehi patthaṭathutighosikanti attho.",
  "anya-e0601n:696_2": "Casaddo cettha padapūraṇamattoyeva.",
  "anya-e0601n:696_3": "Visesena vividhaṃ vā āpati vaḍḍhatīti byāpito.",
  "anya-e0601n:696_4": "Vipubbaāpadhātu byāpane vaḍḍhane vā ta.",
  "anya-e0601n:696_5": "Byāpanaṃ vā byāpitaṃ.",
  "anya-e0601n:696_6": "Kittiyate abhitthaviyate kittinaṃ.",
  "anya-e0601n:696_7": "Bhāvasādhanoyaṃ.",
  "anya-e0601n:696_8": "Thutikriyā labbhati.",
  "anya-e0601n:696_9": "Kittiyati abhitthaviyati devamanussehīti kittinaṃ,",
  "anya-e0601n:696_10": "thutighoso.",
  "anya-e0601n:696_11": "Kittadhātu abhitthavane yu.",
  "anya-e0601n:696_12": "Byāpito patthaṭo kittano thutighoso yassa soti byāpitakkittino,",
  "anya-e0601n:696_13": "munindakko. Taṃ.",
  "anya-e0601n:696_14": "Bhagavato hi tiloke devamanussehi sīlādiguṇehi ca arahaṃ sammāsambuddhotyādīhi guṇehi ca thomito kittisaddo",
  "anya-e0601n:696_15": "yāva bhavaggaṃ abbhuggacchatīti byāpitakkittinanti thometīti vuttaṃ hoti.",
  "anya-e0601n:697_0": "Tilokekaccakkhunti tiloke ekacakkhūti padacchedo.",
  "anya-e0601n:697_1": "Kāmarūpa arūpasaṅkhātānaṃ tilokānaṃ ekaṃ paññācakkhubhūtanti attho.",
  "anya-e0601n:697_2": "Tayo lokā tilokaṃ.",
  "anya-e0601n:697_3": "Tassa cakkhu viya eka bhūtaṃpaññācakkhu yassa soti tilokekaccakkhu,",
  "anya-e0601n:697_4": "munindakko.",
  "anya-e0601n:697_5": "Ettha ca ekacakkhusaddassa lopo hoti brahmassarotiādīsu viya.",
  "anya-e0601n:697_6": "Atha vā tilokassa ekaṃ paññācakkhuṃ bhūto pattoti tilokekaccakkhu,",
  "anya-e0601n:697_7": "munindakko.",
  "anya-e0601n:697_8": "Tilokekaccakkhubhūtanti vattabbe chandānurakkhaṇatthaṃ bhūtasaddalopaṃ katvā tilokekaccakkhunti vuttaṃ.",
  "anya-e0601n:697_9": "Atha vā tilokassa ekabhūto paññācakkhu hutvā sabbadhamme cakkhati passatīti tilokekaccakkhu,",
  "anya-e0601n:697_10": "munindakko. Taṃ.",
  "anya-e0601n:697_11": "Bhagavā hi paññācakkhu mayattā sattesu ca taduppādanato tilokassa cakkhubhūto ñāṇabhūto dhammabhūto brahmabhūto hoti.",
  "anya-e0601n:697_12": "Vuttañhi madhupiṇḍikasutte “so hāvuso bhagavā jānaṃ jānāti,",
  "anya-e0601n:697_13": "passaṃ passati cakkhubhūto ñāṇabhūto dhammabhūto brahmabhūto vattā pavattā atthassa ninnetā amatassa dātā dhammassāmī tathāgato”ti.",
  "anya-e0601n:697_14": "Tasmā tilokekaccakkhunti thometi.",
  "anya-e0601n:698_0": "Dukhamasahananti puthujjanehi atidukkhamitaṭṭhānaṃ khamanaṃ.",
  "anya-e0601n:698_1": "Puthujjanehi dukkhena kasirena khamitabbanti dukhamaṃ,",
  "anya-e0601n:698_2": "iṭṭhāniṭṭhādi ārammaṇaṃ.",
  "anya-e0601n:698_3": "Dukkhamanti vattabbe gajjabandhattā chandānurakkhaṇatthaṃ kakāralopaṃ katvā dukhamanti vuttaṃ.",
  "anya-e0601n:698_4": "Taṃ sahati khamatīti dukhamasahano,",
  "anya-e0601n:698_5": "munindakko.",
  "anya-e0601n:698_6": "Sahadhātu parisahane yu.",
  "anya-e0601n:698_7": "Taṃ dukhamasahanaṃ.",
  "anya-e0601n:698_8": "Bhagavā hi puthujjanehi sudukkhamitaṃ iṭṭhā niṭṭhādiārammaṇaṃ sītuṇhādiṃ lābhālābhayasāyasa nindapasaṃsasukhadukkhasaṅkhātaṃ",
  "anya-e0601n:698_9": "lokadhammañca ativiya khamati adhivāseti,",
  "anya-e0601n:698_10": "tasmā dukhamasahananti thometi.",
  "anya-e0601n:699_0": "Mahesinti mahantaṃ sīlakkhandhādiṃ pariyesamānaṃ mahantaṃ nibbānaṃ gavesamānaṃ vā mahante sīlakkhandhādike esati gavesati pariyesatīti mahesī,",
  "anya-e0601n:699_1": "munindakko.",
  "anya-e0601n:699_2": "Mahantasaddūpa pada esadhātu gavesane ī.",
  "anya-e0601n:699_3": "Vuttañhi mahāniddese “mahesīti mahesī.",
  "anya-e0601n:699_4": "Bhagavā mahantaṃ sīlakkhandhaṃ esi gavesi pariyesīti mahesī.",
  "anya-e0601n:699_5": "Mahantaṃ samādhikkhandhaṃ mahantaṃ paññākkhandhaṃ mahantaṃ vimuttikkhandhaṃ mahantaṃ vimuttiñāṇadassanakkhandhaṃ esī gavesī pariyesīti mahesī”ti.",
  "anya-e0601n:699_6": "Mahante sattatiṃsabodhipakkhiya dhamme esati gavesatīti vā mahesī,",
  "anya-e0601n:699_7": "mahantaṃ nibbānaṃ esati gavesatīti vā mahesī.",
  "anya-e0601n:699_8": "Vuttañhi mahāniddese “mahante satipaṭṭhāne mahante sammappadhāne mahante iddhipāde mahantāni indriyāni",
  "anya-e0601n:699_9": "mahantāni balāni mahante bojjhaṅge mahantaṃ ariyaṃ aṭṭhaṅgikaṃ maggaṃ mahantaṃ paramatthaṃ amataṃ nibbānaṃ",
  "anya-e0601n:699_10": "esī gavesī pariyesīti mahesī”ti.",
  "anya-e0601n:699_11": "Atha vā mahesakkhehi sattehi esiyati gavesiyati pariyesiyati amhākaṃ kahaṃ buddhoti mahesī.",
  "anya-e0601n:699_12": "Vuttañhi mahāniddese “mahesakkhehi vā sattehi esito gavesito kahaṃ buddho”tyādi.",
  "anya-e0601n:699_13": "Taṃ mahesiṃ.",
  "anya-e0601n:699_14": "Tanti munindakkaṃ.",
  "anya-e0601n:699_15": "Ahaṃ sirasā namāmīti sambandho.",
  "anya-e0601n:700_0": "Ayaṃ panettha saṅkhepayojanā.",
  "anya-e0601n:700_1": "Dayudayaruṇo mahākaruṇāsaṅkhātaudayapabbatuggatasūriyāruṇo,",
  "anya-e0601n:700_2": "udayapabba tato uggatasūriyāruṇo viya mahākaruṇā vā,",
  "anya-e0601n:700_3": "ñāṇa vitthiṇṇabimbo sabbaññutañāṇasaṅkhāto vitthāraparimaṇḍalo,",
  "anya-e0601n:700_4": "vitthāracakkavāḷamaṇḍalaṃ viya vipulārammaṇasabbaññutañāṇavā,",
  "anya-e0601n:700_5": "eko asahāyo ekabuddhabhūto,",
  "anya-e0601n:700_6": "yo yādiso munindakko buddhādicco suddhe rāgādimalehi visuddhe tibhava kuhare tibhavasaṅkhātakamalasare,",
  "anya-e0601n:700_7": "kamalakathitaṃ uppalanti kathetabbaṃ,",
  "anya-e0601n:700_8": "vineyyappāṇoghaṃ vinetabbasattasamūhaṃ,",
  "anya-e0601n:700_9": "dhammaraṃ sīvarehi uttamadhammasaṅkhātaraṃsīhi,",
  "anya-e0601n:700_10": "subodhesi catusaccadhammaṃ paṭivedhayamānena suṭṭhu pabodhesi vikāsesi,",
  "anya-e0601n:700_11": "byāpitakkittinaṃ tiloke patthaṭaparikittanaṃ,",
  "anya-e0601n:700_12": "sīlādiguṇehi patthaṭathutighosikaṃ vā,",
  "anya-e0601n:700_13": "tilokekaccakkhuṃ kāmarūpaarūpa saṅkhātānaṃ tilokānaṃ ekaṃ paññācakkhubhūtaṃ,",
  "anya-e0601n:700_14": "dukhamasahanaṃ puthujjanehi atidukkhamitaṭṭhānaṃ khamanaṃ,",
  "anya-e0601n:700_15": "mahesiṃ mahantaṃ sīlakkhandhādiṃ pariyesamānaṃ mahantaṃ nibbānaṃ gavesamānaṃ vā,",
  "anya-e0601n:700_16": "taṃ munindakkaṃ ahaṃ sirasā namāmi vandāmīti.",
  "anya-e0601n:701_0": "Vīsatimavandanagāthāvaṇṇanā samattā.",
  "anya-e0601n:702_0": "21.",
  "anya-e0601n:703_0": "Yo jino anekajātiyaṃ saputtadāramaṅgajīvitampi;",
  "anya-e0601n:704_0": "Bodhipemato alaggamānaso adāsiyeva atthi kassa;",
  "anya-e0601n:705_0": "Dānapāramiṃ tato paraṃ apūri sīlapāramādikampi;",
  "anya-e0601n:706_0": "Tāsamiddhiyopayātamaggataṃ tamekadīpakaṃ namāmi.",
  "anya-e0601n:707_0": "21.",
  "anya-e0601n:707_1": "Evaṃ vīsatimāya gāthāya munindakkaṃ vanditvā idāni pubbe anekajātiyaṃ bodhisattakāle jīvitapariccāgādīhi",
  "anya-e0601n:707_2": "ca dānādidasapāramiyo pūrentehi guṇehi ca thometvā jinaṃ vanditukāmo yo jino tyādimāha.",
  "anya-e0601n:707_3": "Ayaṃ pana raja raja raja gaṇehi ca garulahūhi ca racitattā vīsatakkharehi lakkhitā vuttagāthāti daṭṭhabbā.",
  "anya-e0601n:707_4": "Vuttañhi vuttodaye “vutta mīdisantu nāmato rajā rajā rajā garullahū cā”ti.",
  "anya-e0601n:708_0": "Ayaṃ panettha yojanā.",
  "anya-e0601n:708_1": "Yassaṃ paṭipādaṃ rajā rajagaṇā ca rajā rajagaṇā ca rajā rajagaṇā ca garullahū ca ce siyyuṃ,",
  "anya-e0601n:708_2": "īdisantu īdisaṃ pana gāthā nāmato nāmena vuttaṃ vutta gāthā nāmāti.",
  "anya-e0601n:709_0": "Tattha pana yo jinoti yo buddho.",
  "anya-e0601n:709_1": "So hi devaputtakilesābhisaṅkhārakhandhamaccuvasena pañcamāre ajini jināti jinissatīti jinoti vuccati.",
  "anya-e0601n:709_2": "Nanu ca buddhasāvakāpi pañcamāre jinattā jinā nāmāti ce.",
  "anya-e0601n:709_3": "Na bhagavato parūpa nissayavirahaniratisayavasena pañcamārajinattā bhagavāyeva jino nāmāti.",
  "anya-e0601n:709_4": "Vuttañhi dhātukathāmūlaṭīkāyaṃ –",
  "anya-e0601n:710_0": "“Tattha balavidhamana visayātikkamavasena devaputtamārassa,",
  "anya-e0601n:710_1": "apavattikaraṇavasena kilesābhisaṅkhāramārānaṃ,",
  "anya-e0601n:710_2": "samudayappahānapariññāvasena khandhamārassa,",
  "anya-e0601n:710_3": "maccumārassa,",
  "anya-e0601n:710_4": "ca bodhimūle eva bhañjitattā parūpanissayarahitaṃ niratisayaṃ taṃ bhañjanaṃ upādāya bhagavāeva mārabhañjanoti thomito”ti.",
  "anya-e0601n:711_0": "Anekajātiyanti anekasaṃsārabhave.",
  "anya-e0601n:711_1": "Ettha hi ayaṃ jātisaddo anekattho.",
  "anya-e0601n:711_2": "Tathā hesa ekampi jātiṃ dvepi jātiyoti ettha bhave āgato.",
  "anya-e0601n:711_3": "Atthi visākhe nigaṇṭhā nāma samaṇajātīti ettha nikāye.",
  "anya-e0601n:711_4": "Tiri nāma tiṇajāti nābhiyā uggantvā nabhaṃ āhacca ṭhitā ahosīti ettha paññattiyaṃ.",
  "anya-e0601n:711_5": "Jāti dvīhi khandhehi saṅgahitāti ettha saṅkhatalakkhaṇe.",
  "anya-e0601n:711_6": "Yaṃ mātukucchiyaṃ paṭhamaṃ cittaṃ uppannaṃ paṭhamaṃ viññāṇaṃ pātubhūtaṃ.",
  "anya-e0601n:711_7": "Tadupādāya sāvassa jātīti ettha paṭisandhiyaṃ.",
  "anya-e0601n:711_8": "Sampatijāto ānanda bodhisattoti ettha pasūtiyaṃ.",
  "anya-e0601n:711_9": "Anupakuṭṭho jātivādenāti ettha kule.",
  "anya-e0601n:711_10": "Yatohaṃ bhagini ariyāya jātiyā jātoti ettha ariyasīle.",
  "anya-e0601n:711_11": "Idha panāyaṃ bhave vattati.",
  "anya-e0601n:711_12": "Tasmā anekasaṃsārabhaveti attho viññātabbo.",
  "anya-e0601n:711_13": "So hi jāyati yoni gatiādi vibhāgoti jātīti vuccati.",
  "anya-e0601n:711_14": "Atha vā jāyanti nibbattanti ettha khandhādayoti jāti, bhavo.",
  "anya-e0601n:711_15": "Janidhātu nibbattaneti.",
  "anya-e0601n:711_16": "Na ekā anekā,",
  "anya-e0601n:711_17": "anekā ca sā jāti cāti aneka jāti.",
  "anya-e0601n:711_18": "Tassaṃ anekajātiyaṃ.",
  "anya-e0601n:712_0": "Saputtadāranti puttena ca bhariyāya ca sahitaṃ.",
  "anya-e0601n:712_1": "Attano kulaṃ punāti pavati sodhetīti vā putto.",
  "anya-e0601n:712_2": "Pudhātu pavane ta.",
  "anya-e0601n:712_3": "Mātāpitūnaṃ manaṃ pūretīti vā putto.",
  "anya-e0601n:712_4": "Pūradhātu pūraṇe ta.",
  "anya-e0601n:712_5": "Putto ca dhītā ca putto.",
  "anya-e0601n:712_6": "Virūpeka sesoyaṃ.",
  "anya-e0601n:712_7": "Sāmikena dhariyateti dāro.",
  "anya-e0601n:712_8": "Dharadhātu dhāraṇe ṇo.",
  "anya-e0601n:712_9": "Dhassa do.",
  "anya-e0601n:712_10": "Atha vā purisena bhogaṃ dīyatīti dāro.",
  "anya-e0601n:712_11": "Dādhātu dāne rapaccayo.",
  "anya-e0601n:712_12": "Dākucchitā kārena purisena ramiyati etthāti vā dāro, bhariyā.",
  "anya-e0601n:712_13": "Dāpubbaramudhātu ramane kvi.",
  "anya-e0601n:712_14": "Dāsaddo kucchitattho.",
  "anya-e0601n:712_15": "Abhidhānaṭīkāyaṃ pana “dārayante yenāti dāro,",
  "anya-e0601n:712_16": "dara vidāraṇe.",
  "anya-e0601n:712_17": "Akattari ca kārake saññāyaṃ ṇo”ti vuttaṃ.",
  "anya-e0601n:712_18": "Putto ca dāro ca puttadāro.",
  "anya-e0601n:712_19": "Samāhāradvandepi hi pulliṅgaṃ icchanti ācariyā.",
  "anya-e0601n:712_20": "Tena saha vattati yassāti saputtadāro,",
  "anya-e0601n:712_21": "puttadārapariccāgo.",
  "anya-e0601n:712_22": "Taṃ saputtadāraṃ.",
  "anya-e0601n:712_23": "Aṅgajīvitampīti hatthapādakaṇṇanāsacakkhādisarīrāvayavañca jīvitindriya paṭibaddhasakalasarīrañca aṅgati gacchati kāyeti aṅgo,",
  "anya-e0601n:712_24": "cakkhādisarīrāvayavo.",
  "anya-e0601n:712_25": "Agidhātu gatiyaṃ a.",
  "anya-e0601n:712_26": "Jīvanti sattā etenāti jīvitaṃ,",
  "anya-e0601n:712_27": "jīvitindriyaṃ.",
  "anya-e0601n:712_28": "Jīvadhātu pāṇadhāraṇe ta.",
  "anya-e0601n:712_29": "Aṅgo ca jīvitañca aṅgajīvitaṃ.",
  "anya-e0601n:712_30": "Ettha ca pisaddo sampiṇḍanattho.",
  "anya-e0601n:712_31": "Tena dhanaraṭṭhapariccāgaṃ sampiṇḍeti.",
  "anya-e0601n:712_32": "Vuttañhi sīlakkhandhaṭṭha kathāyaṃ –",
  "anya-e0601n:713_0": "“Aṅgapariccāgaṃ jīvitadhanarajjaputtadārapariccāganti ime pañca mahāpariccāge pariccajitvā”ti.",
  "anya-e0601n:713_1": "Atha vā sambhāvanattho.",
  "anya-e0601n:713_2": "Tena bhagavā sabbaññutañāṇahetupi puttadāraaṅgajīvitampi alaggamānaso pariccajeti,",
  "anya-e0601n:713_3": "pageva dhanādibāhiravatthu pariccāgepīti sambhāveti.",
  "anya-e0601n:714_0": "Bodhipematoti arahattamaggasabbaññutañāṇasaṅkhātāya bodhiyā piyamānattā,",
  "anya-e0601n:714_1": "hetvatthe hi topaccayo.",
  "anya-e0601n:714_2": "Cattāri saccāni bujjhatīti bodhi,",
  "anya-e0601n:714_3": "arahattamaggañāṇaṃ.",
  "anya-e0601n:714_4": "Sabba ñeyyadhamme bujjhatīti bodhi,",
  "anya-e0601n:714_5": "sabbaññutañāṇaṃ.",
  "anya-e0601n:714_6": "Budhadhātu ñāṇe ṇa.",
  "anya-e0601n:714_7": "Itthiliṅgajotako īpaccayo ca.",
  "anya-e0601n:714_8": "Vuttañhi abhidhānappadīpikāyaṃ –",
  "anya-e0601n:714_9": "“bodhi sabbaññutañāṇe,",
  "anya-e0601n:714_10": "ariyamagge ca nāriya”nti.",
  "anya-e0601n:714_11": "Bodhi ca bodhi ca bodhi sarūpekase savasena.",
  "anya-e0601n:714_12": "Piyanaṃ pemo,",
  "anya-e0601n:714_13": "piyāyitabboti vā pemo.",
  "anya-e0601n:714_14": "Pīdhātu tappanakantīsu manipaccayo.",
  "anya-e0601n:714_15": "Bodhiyā pemo bodhipemo,",
  "anya-e0601n:714_16": "tato bodhipemato.",
  "anya-e0601n:714_17": "Bhagavatā hi puttadāraaṅgajīvitehipi sataguṇena sahassaguṇena sata sahassaguṇenapi bodhiñāṇameva piyanti vuttaṃ hoti.",
  "anya-e0601n:714_18": "Vuttañhi vessantarajātake –",
  "anya-e0601n:715_0": "“Na me dessā ubho puttā, maddī devī na dessiyā;",
  "anya-e0601n:716_0": "Sabbaññutaṃ piyaṃ mayhaṃ, tasmā piye adāsaha”nti.",
  "anya-e0601n:717_0": "Alaggamānasoti puttadāraaṅgajīvitādīsu anallīyana citto hutvā laganaṃ saṅganaṃ laggo,",
  "anya-e0601n:717_1": "lagati saṅgati allayati vāti laggo.",
  "anya-e0601n:717_2": "Lagadhātu saṅge allīyane vā gapaccayo.",
  "anya-e0601n:717_3": "Na laggo alaggo,",
  "anya-e0601n:717_4": "natthi laggo ettha puttadāra aṅgajīvitādīsūti vā alaggo.",
  "anya-e0601n:717_5": "Manati jānāti ārammaṇanti mano.",
  "anya-e0601n:717_6": "Soyeva mānaso.",
  "anya-e0601n:717_7": "Alaggo mānaso yassa soti alaggamānaso, jino.",
  "anya-e0601n:717_8": "Atthikassāti putta dārādiṃ kāmikassa,",
  "anya-e0601n:717_9": "yācakassa paṭiggāhakassa vāti attho.",
  "anya-e0601n:717_10": "Attho kāmo assa atthīti atthiko, ṇiko.",
  "anya-e0601n:717_11": "Tassa atthikassa.",
  "anya-e0601n:717_12": "Adāsiyevāti pūjānuggahakāmatāya ñāṇasampayuttapariccāgacetanāya adāsievāti attho.",
  "anya-e0601n:717_13": "Bodhisatto hi pāramīpūraṇa kāle sarāgasadosasamohasseva sato āgatā gatānaṃ yācakānaṃ alaṅkatapaṭiyattaṃ",
  "anya-e0601n:717_14": "sīsaṃ kantitvā galalohitaṃ nīharitvā suañjitāni akkhīni uppāṭetvā kulavaṃsappadīpaṃ puttaṃ manāpacāriniṃ",
  "anya-e0601n:717_15": "bhariyañca kheḷapiṇḍamiva anapekkho pariccajitvā dīyamānova sammāsambodhiñāṇaṃ laddhuṃ sakkā,",
  "anya-e0601n:717_16": "na puttadāraaṅgajīvitampi apariccajitvā.",
  "anya-e0601n:717_17": "Pañca hi mahāpariccāge apariccajitvā buddhabhūtapubbā nāma natthi.",
  "anya-e0601n:717_18": "Paccekabuddhāriyasāvakā pana puttadāraaṅgajīvitaṃ apariccajantāpi paccekabuddhāriyasāvakabodhiñāṇaṃ laddhuṃ samatthāva.",
  "anya-e0601n:717_19": "Tasmāyeva bhagavantaṃyeva saputtadāramaṅgajīvitampi bodhipemato alaggamānaso adāsiyeva atthi kassāti thometi.",
  "anya-e0601n:717_20": "Vuttañhetaṃ vessantarajātakaṭṭha kathāyaṃ “sabbabodhisattā dhanapariccāgaṃ,",
  "anya-e0601n:717_21": "puttapariccāgaṃ,",
  "anya-e0601n:717_22": "bhariyapariccāgaṃ,",
  "anya-e0601n:717_23": "aṅgapariccāgaṃ,",
  "anya-e0601n:717_24": "jīvitapariccāganti ime pañca mahāpariccāge apariccajitvā buddhabhūtapubbā nāma natthī”ti.",
  "anya-e0601n:718_0": "Evaṃ pañcahi mahāpariccāgaguṇehi bhagavato thomanaṃ katvā idāni dānādipāramīpūraṇaguṇena thomanaṃ kattu kāmo dānapāramintiādimāha.",
  "anya-e0601n:718_1": "Tattha dānanti tividhaṃ hoti cāgacetanā ca,",
  "anya-e0601n:718_2": "virati ca,",
  "anya-e0601n:718_3": "deyyadhammo cāti.",
  "anya-e0601n:718_4": "Saddhā hiriyaṃ kusalañca dānanti āgataṭṭhāne hi cāgacetanā dānaṃ nāma.",
  "anya-e0601n:718_5": "Abhayaṃ detīti āgataṭṭhāne viratī dānaṃ nāma.",
  "anya-e0601n:718_6": "Dānaṃ deti annaṃ pānanti āgataṭṭhāne deyyadhammo dānaṃ nāma.",
  "anya-e0601n:718_7": "Tattha cāgacetanā deti vā deyyadhammaṃ denti vā etāya deyyadhammanti dānaṃ.",
  "anya-e0601n:718_8": "Virati avakhaṇḍanaṭṭhena lavanaṭṭhena vā dānaṃ.",
  "anya-e0601n:718_9": "Sā hi uppajjamānā bhayabheravasaṅkhātaṃ dussilyaṃ cetanaṃ dāti lunāti cāti dānaṃ,",
  "anya-e0601n:718_10": "deyyadhammo diyyatīti dānaṃ.",
  "anya-e0601n:718_11": "Idha pana tividhaṃ dānaṃ adhippetaṃ.",
  "anya-e0601n:718_12": "Pāramīsaddassa vacanattho heṭṭhā vuttoyeva.",
  "anya-e0601n:718_13": "Atha vā pāraṃ nibbānaṃ eti gacchati etāyāti pārami.",
  "anya-e0601n:718_14": "Pārasaddūpapada idhātu gatiyaṃ kvi.",
  "anya-e0601n:718_15": "Pāraṃ itīti padacchedo kātabbo.",
  "anya-e0601n:718_16": "Dānameva pāramī dānapāramī,",
  "anya-e0601n:718_17": "taṃ dānapāramiṃ.",
  "anya-e0601n:718_18": "Tatoti dānapāramito.",
  "anya-e0601n:718_19": "Paranti aññaṃ.",
  "anya-e0601n:718_20": "Sīlapāramādikampīti sīlatīti sīlaṃ.",
  "anya-e0601n:718_21": "Sīla dhātu samādhimhi a.",
  "anya-e0601n:718_22": "Kāyavacīkammāni samādahati samādhapetīti attho.",
  "anya-e0601n:718_23": "Sīlati samādhiyati kāyakammādīnaṃ susilyavasena na vippakiratīti vā sīlaṃ,",
  "anya-e0601n:718_24": "sīlanti samādahanti cittaṃ etenāti vā sīlaṃ.",
  "anya-e0601n:718_25": "Atha vā sīlayati upadhāretīti sīlaṃ,",
  "anya-e0601n:718_26": "sīladhātu upadhāraṇe a.",
  "anya-e0601n:718_27": "Kusala dhammānaṃ patiṭṭhānabhāvena ābhuso dhāretīti attho.",
  "anya-e0601n:718_28": "Sīlenti vā etena kusale dhamme upadhārenti sādhavoti sīlaṃ,",
  "anya-e0601n:718_29": "sīliyati upadhāriyati sappurisehi hadayamaṃsantaraṃ upanetvāti vā sīlaṃ,",
  "anya-e0601n:718_30": "sīleti upadhāreti taṃ samaṅgī puggalaṃ apāyesu uppattinīvāraṇavasena suggati nibbānanti vā sīlaṃ,",
  "anya-e0601n:718_31": "sīlameva pāramī sīlapāramī,",
  "anya-e0601n:718_32": "sā ādi yāsanteti sīlapāramādikā.",
  "anya-e0601n:718_33": "Ettha ca ādisaddena nekkhammapaññā vīriyakhantisaccaadhiṭṭhānamettāupekkhāpāramiṃ saṅgaṇhāti.",
  "anya-e0601n:718_34": "Vuttañhetaṃ buddhavaṃsapāḷiyaṃ –",
  "anya-e0601n:719_0": "“Dānaṃ sīlañca nekkhammaṃ, paññā vīriyena pañcamaṃ;",
  "anya-e0601n:720_0": "Khantisaccamadhiṭṭhānaṃ, mettupekkhā imā dasā”ti.",
  "anya-e0601n:721_0": "Pisaddo cettha sampiṇḍanattho. Tena pañca mahāpariccāge sampiṇḍeti.",
  "anya-e0601n:722_0": "Apūrīti sammāsambodhatthāya pūraṇaṃ akāsīti attho.",
  "anya-e0601n:722_1": "Bhagavato hi dīpaṅkarapādamūle aṭṭha dhamme samodhānetvā buddhatthāya abhinīhārato paṭṭhāya anekajātīsu",
  "anya-e0601n:722_2": "sammāsambodhiṃ paṭivijjhituṃ vāyamanto adinnadānaṃ nāma natthi,",
  "anya-e0601n:722_3": "arakkhitasīlaṃ nāma natthi.",
  "anya-e0601n:722_4": "Apūritā pāramī nāma natthi.",
  "anya-e0601n:722_5": "Atibahumpi pūraṇaṃ akāsiyeva.",
  "anya-e0601n:722_6": "Bhagavā hi bodhisatta bhūto catūsu mahāsamuddesu udakaṃ parājetvā adhikaṃ lohitadānamakāsi.",
  "anya-e0601n:722_7": "Sakalapathaviyā paṃsuṃ parājetvā adhikaṃ maṃsamadāsi.",
  "anya-e0601n:722_8": "Sinerupabbatarājaṃ parājetvā adhikaṃ sīsadānamadāsi.",
  "anya-e0601n:722_9": "Ākāse tārakasamūhaṃ parājetvā adhikaṃ nayanamadāsi.",
  "anya-e0601n:723_0": "Tena vuttaṃ jinālaṅkāre –",
  "anya-e0601n:724_0": "“So sāgare jaladhikaṃ rudhiraṃ adāsi,",
  "anya-e0601n:725_0": "Bhūmiṃ parājiya samaṃsamadāsi dānaṃ;",
  "anya-e0601n:726_0": "Meruppamāṇamadhikañca samoḷisīsaṃ,",
  "anya-e0601n:727_0": "Khe tārakādhikataraṃ nayanaṃ adāsī”ti.",
  "anya-e0601n:728_0": "Vasantatilakagāthā.",
  "anya-e0601n:729_0": "Tattha ca soti so evaṃvidho bodhisatto.",
  "anya-e0601n:729_1": "Sāgareti catūsu mahāsamuddesu.",
  "anya-e0601n:729_2": "Jaladhikanti udakato adhikaṃ katvā.",
  "anya-e0601n:729_3": "Rudhiraṃ adāsīti lohitadānamadāsi.",
  "anya-e0601n:729_4": "Bhūmiṃ parājiyāti paṃsupathaviyā paṃsuṃ parājetvā attano sarīramaṃsaṃ adhikaṃ adāsi.",
  "anya-e0601n:729_5": "Meruppamāṇamadhikanti yojana aṭṭhasaṭṭhisatasahassubbedhassa girirājassa pamāṇatopi adhikaṃ katvā.",
  "anya-e0601n:729_6": "Samoḷisīsanti moḷiyā saha abhisittasīsaṃ adāsi.",
  "anya-e0601n:729_7": "Kheti cakkavāḷapabbatapariyante ākāse.",
  "anya-e0601n:729_8": "Tārakādhikataranti nakkhattāditārakarūpatopi adhikaṃ katvā.",
  "anya-e0601n:729_9": "Nayanaṃ adāsīti nettadānaṃ adāsīti evamettha attho daṭṭhabbo.",
  "anya-e0601n:730_0": "Tāsamiddhiyopayātamaggatanti tāsaṃ iddhiyā upayātaṃ aggatanti padacchedo.",
  "anya-e0601n:730_1": "Tāsanti tāsaṃ pāramīnaṃ.",
  "anya-e0601n:730_2": "Iddhiyāti samiddhiyā,",
  "anya-e0601n:730_3": "hetvatthe cetaṃ karaṇavacanaṃ.",
  "anya-e0601n:730_4": "Upayātanti upagataṃ.",
  "anya-e0601n:730_5": "Aggatanti sabbasattānaṃ uttamabhāvaṃ,",
  "anya-e0601n:730_6": "seṭṭhabhūtaṃ buddhattanti attho.",
  "anya-e0601n:730_7": "Taṃ pana padaṃ upayātantipade kammaṃ.",
  "anya-e0601n:730_8": "Aggasaddo cettha uttamavācako anipphannapāṭipadiko.",
  "anya-e0601n:730_9": "Atha vā aggati uttamabhāvaṃ seṭṭhabhūtaṃ vā buddhabhāvaṃ pāpuṇātīti aggo, jino.",
  "anya-e0601n:730_10": "Aggadhātu gatiyaṃ a.",
  "anya-e0601n:730_11": "Aggassa bhāvo aggataṃ.",
  "anya-e0601n:730_12": "Bhagavā hi anantalokadhātūsu sabba sattānaṃ aggo uttamataro seṭṭhataroti attho.",
  "anya-e0601n:730_13": "Vuttañhetaṃ dasanipāta aṅguttarapāḷiyaṃ –",
  "anya-e0601n:731_0": "“Yāvatā bhikkhave sattā apadā vā dvipadā vā catuppadā vā bahuppadā vā rūpino vā arūpino vā saññino vā asaññino vā nevasaññīnāsaññino vā,",
  "anya-e0601n:731_1": "tathāgato tesaṃ aggamakkhāyati arahaṃ sammāsambuddho”ti.",
  "anya-e0601n:732_0": "Tamekadīpakanti taṃ ekadīpakanti padacchedo.",
  "anya-e0601n:732_1": "Tanti jinaṃ.",
  "anya-e0601n:732_2": "Ekadīpakanti sabbasattānaṃ ekapaṭisaraṇabhūtaṃ patiṭṭhabhūtaṃ vā.",
  "anya-e0601n:732_3": "Dīpakasaddo hi paṭisaraṇapatiṭṭhavācako nipphannapāṭipadiko.",
  "anya-e0601n:732_4": "Vuttañhi saṃyuttaṭṭhakathāyaṃ “patiṭṭhāpanaṭṭhena dīpa”nti.",
  "anya-e0601n:732_5": "Dīpanti patiṭṭhahanti paṭisaraṇabhāvena sattā etthāti vā dīpako, jino.",
  "anya-e0601n:732_6": "Dīpadhātu patiṭṭhāyaṃ ako.",
  "anya-e0601n:732_7": "Ekasaddo saṅkhyāvācako.",
  "anya-e0601n:732_8": "Eko ekabhūto dīpakoti ekadīpako, jino.",
  "anya-e0601n:732_9": "Atha vā ekadīpakanti manussānaṃ paṭisaraṇabhūtaṃ patiṭṭhānabhūtaṃ samuddadīpakamiva sabbasattānaṃ paṭisaraṇabhūtaṃ patiṭṭhānabhūtaṃ ekabuddhabhūtaṃ.",
  "anya-e0601n:733_0": "Ayaṃ panettha vacanattho.",
  "anya-e0601n:733_1": "Jalamajjhe dippatīti dīpo.",
  "anya-e0601n:733_2": "Dvidhā āposandati etthāti vā dīpo.",
  "anya-e0601n:733_3": "Soyeva dīpako.",
  "anya-e0601n:733_4": "Soviya eko buddho hutvā eti gacchati pavattatīti ekadīpako, jino.",
  "anya-e0601n:733_5": "Yathā hi mahāsamudde bhinnanāvānaṃ manussānaṃ samuddadīpo paṭisaraṇo patiṭṭho hoti,",
  "anya-e0601n:733_6": "evaṃ jino saṃsārasāgare alabbhaneyyapatiṭṭhe osīdantānaṃ sabbasattānaṃ ekabuddhabhūto paṭisaraṇo patiṭṭho hotīti ekadīpakanti thometi.",
  "anya-e0601n:733_7": "Taṃ jinaṃ ahaṃ namāmīti sambandhoti.",
  "anya-e0601n:734_0": "Ayaṃ panettha saṅkhepayojanā.",
  "anya-e0601n:734_1": "Yo jino aneka jātiyaṃ anekasaṃsārabhave,",
  "anya-e0601n:734_2": "saputtadāraṃ puttena ca bhariyāya ca sahitaṃ,",
  "anya-e0601n:734_3": "aṅgajīvitampi aṅgapaccaṅgajīvitindriyampi.",
  "anya-e0601n:734_4": "Atha vā hatthapādakaṇṇanāsacakkhādisarīrāvayavañca jīvitindriya paṭibaddhasakalasarīrañca,",
  "anya-e0601n:734_5": "bodhipemato arahattamagga sabbaññutañāṇasaṅkhātāya bodhiyā piyamānattā,",
  "anya-e0601n:734_6": "alagga mānasoti puttadāraaṅgajīvitādīsu anallīyanacitto hutvā,",
  "anya-e0601n:734_7": "atthikassa puttadārādiṃ kāmikassa yācakassa adāsiyeva pariccāgacetanāya adāsieva.",
  "anya-e0601n:734_8": "Dānapāramimpi tato dānapāramito paraṃ aññaṃ sīlapāramādikampi sīlapāramīādikampi,",
  "anya-e0601n:734_9": "apūri sammāsambodhatthāya pūraṇaṃ akāsi,",
  "anya-e0601n:734_10": "tāsaṃ pāramīnaṃ iddhiyā samiddhiyā aggataṃ uttama bhāvaṃ seṭṭhabuddhattaṃ vā,",
  "anya-e0601n:734_11": "upayātaṃ upagataṃ,",
  "anya-e0601n:734_12": "ekadīpakaṃ sabbasattānaṃ ekapaṭisaraṇabhūtaṃ ekapatiṭṭhānabhūtaṃ vā,",
  "anya-e0601n:734_13": "dīpakamiva ekapaṭisaraṇabhūtaṃ patiṭṭhānabhūtaṃ vā taṃ jinaṃ tīhi dvārehi namāmīti.",
  "anya-e0601n:735_0": "Ekavīsatimavandanagāthāvaṇṇanā samattā.",
  "anya-e0601n:736_0": "22.",
  "anya-e0601n:737_0": "Devādevātidevaṃ nidhanavapudharaṃ mārabhaṅgaṃ abhaṅgaṃ,",
  "anya-e0601n:738_0": "Dīpaṃ dīpaṃ pajānaṃ jayavarasayane bodhipattaṃdhipattaṃ;",
  "anya-e0601n:739_0": "Brahmābrahmāgatānaṃ varagirakathikaṃ pāpahīnaṃ pahīnaṃ,",
  "anya-e0601n:740_0": "Lokālokābhirāmaṃ satatamabhiname taṃ munindaṃ munindaṃ.",
  "anya-e0601n:741_0": "22.",
  "anya-e0601n:741_1": "Evaṃ ekavīsatimāya gāthāya jinaṃ vanditvā idāni devādevātidevantyādīhi dasahi guṇehi thometvā munindaṃ vanditukāmo devādevātidevantiādimāha.",
  "anya-e0601n:741_2": "Ayaṃ pana ma ra bha na ya ya gaṇehi ca timuniyatīhi ca racitattā ekavīsatakkharehi yuttā ādyantayamakā saddharā gāthāti daṭṭhabbā.",
  "anya-e0601n:741_3": "Vuttañhi vuttodaye “mrā bhnā yo yotra yena timuniyatiyutā saddharā kittitāya”nti.",
  "anya-e0601n:742_0": "Ayaṃ panettha yojanā.",
  "anya-e0601n:742_1": "Yassaṃ paṭipādaṃ mrā maragaṇā ca bhnā bhanagaṇā ca yogaṇo ca yena yagaṇena saha yogaṇo ca timuniyatiyutā",
  "anya-e0601n:742_2": "sattamakkharantetīhi yatīhi yuttā ca ce siyuṃ.",
  "anya-e0601n:742_3": "Atra imasmiṃ pakati chande ayaṃ gāthā saddharāgāthāti kittitāti.",
  "anya-e0601n:742_4": "Ettha ca munisaddo sattasaṅkhyāvācakoti daṭṭhabbo.",
  "anya-e0601n:742_5": "Ekasmiṃ pāde sattamakkharante sattamakkharante yatīnaṃ tiparivattattā timuniyatiyutāti vuttaṃ.",
  "anya-e0601n:742_6": "Ekavīsatakkharavantoti vuttaṃ hoti.",
  "anya-e0601n:743_0": "Tattha ca devādevātidevanti rājasaṅkhātasammutideva catumahārājādikaupapattidevānaṃ atiuttamaṃ atiseṭṭhaṃ visuddhidevabhūtaṃ.",
  "anya-e0601n:743_1": "Ettha hi devāti sammutidevā.",
  "anya-e0601n:743_2": "Te hi mānussaissariyasampattīhi dibbantīti manussarājadevī kumārā devāti vuccanti.",
  "anya-e0601n:743_3": "Puna devāti upapattidevā.",
  "anya-e0601n:743_4": "Te hi dibbaissariyasampattīhi dibbantīti catumahārājikā devā vuccanti,",
  "anya-e0601n:743_5": "dibbanti kāmaguṇādīhi kīḷanti laḷanti,",
  "anya-e0601n:743_6": "tesu vā viharanti,",
  "anya-e0601n:743_7": "vijayasamatthatāyogena paccatthike vijetuṃ icchanti,",
  "anya-e0601n:743_8": "issariyadhanādisakkāradānaggahaṇaṃ taṃ taṃ atthānusāsanañca karontā voharanti.",
  "anya-e0601n:743_9": "Puññātisayayogānubhāvappattāya jutiyā jotanti.",
  "anya-e0601n:743_10": "Yathādhippetañca visayaṃ appaṭighātena gacchanti.",
  "anya-e0601n:743_11": "Yathicchitanipphādane ca sakkontīti devāti visuddhimaggamahāṭīkāyaṃ āgatanayenapi veditabbo.",
  "anya-e0601n:743_12": "Atidevanti tesaṃ devānaṃ atiuttamaṃ atiseṭṭhaṃ vā visuddhi devabhūtaṃ bhagavantanti attho.",
  "anya-e0601n:743_13": "So hi tesaṃ sammuti upapattidevānaṃ sīlādiguṇehi atirekattā atireko devoti bhagavā atidevoti vuccati.",
  "anya-e0601n:743_14": "Devo devānaṃ atireko atiuttamo atiseṭṭho ativisiṭṭho devo devādevātidevo,",
  "anya-e0601n:743_15": "visuddhidevabhūto munindo labbhati.",
  "anya-e0601n:743_16": "Taṃ devādevātidevaṃ.",
  "anya-e0601n:744_0": "Vuttañhi dhammahadayavibhaṅge “devāti tayo devā sammuti devā,",
  "anya-e0601n:744_1": "upapattidevā,",
  "anya-e0601n:744_2": "visuddhidevā.",
  "anya-e0601n:744_3": "Sammutidevā nāma rājāno deviyo rājakumārā.",
  "anya-e0601n:744_4": "Upapattidevā nāma catumahārājike deve upādāya tadupari devā.",
  "anya-e0601n:744_5": "Visuddhidevā nāma arahanto vuccantī”ti.",
  "anya-e0601n:745_0": "Bhagavā pana nirātisayāya abhiññākīḷāya uttamehi dibbabrahmaariyavihārehi saparasantānagatapañcavidhamāravija",
  "anya-e0601n:745_1": "yicchānipphattiyācittissariya sattadhanādi sammāpaṭipatti aveccappasādasakkāradānaggahaṇasaṅkhātena dhammasabhāvapuggalajjhāsayānurūpānusāsanīsaṅkhātena",
  "anya-e0601n:745_2": "ca vohārātisayena paramāya paññāsarīrappabhāsaṅkhātāya jutiyā anaññasādhāraṇāya ñāṇasarīragatiyā māravijaya",
  "anya-e0601n:745_3": "sabbaññuguṇaparahita nipphādanesu appaṭihatāya sattiyā ca samannāgatattā sadevakena lokena saraṇanti",
  "anya-e0601n:745_4": "gamanīyato abhitthavanīyato bhattivasena kamanīyato ca sabbe te deve tehi guṇehi abhibhuyya ṭhitattā",
  "anya-e0601n:745_5": "tesaṃ devānaṃ atiseṭṭho atiuttamo devoti devādevātidevoti visuddhimagga mahāṭīkāyaṃ āgatanayenapi veditabbo.",
  "anya-e0601n:746_0": "Nidhanavapudharanti antimakāyadhāraṇaṃ.",
  "anya-e0601n:746_1": "Ettha ca nidhanasaddo pariyosānavācako anipphannapāṭipadiko.",
  "anya-e0601n:746_2": "Atha vā nidheti pariyosānaṃ karoti etenāti nidhanaṃ.",
  "anya-e0601n:746_3": "Nidheti vināseti bhavanti vā nidhanaṃ,",
  "anya-e0601n:746_4": "antimakāyo labbhati.",
  "anya-e0601n:746_5": "Nipubba dhā dhātu nāse yu.",
  "anya-e0601n:746_6": "Vapati kusalākusalabījametthāti vapu, kāyo.",
  "anya-e0601n:746_7": "Vapadhātu bījasantāne u.",
  "anya-e0601n:746_8": "Nidhanañca taṃ vapu cāti nidhanavapu,",
  "anya-e0601n:746_9": "taṃ dhāretīti nidhanavapudharo, munindo.",
  "anya-e0601n:746_10": "Taṃ nidhanavapudharaṃ.",
  "anya-e0601n:746_11": "So hi anamataggasaṃsārabhavesu nibbattentānaṃ sabbakilesānaṃ bodhimaṇḍe aggamaggañāṇasatthena samucchindi tattā punabbhavābhinibbatti natthi.",
  "anya-e0601n:746_12": "Ayañhi buddhabhāvajāti antima bhavo hoti,",
  "anya-e0601n:746_13": "tasmā visesena munindameva nidhanavapudharanti thometi.",
  "anya-e0601n:746_14": "Vuttañhetaṃ aṅguttarapāḷiyaṃ “buddho antima dharo”ti.",
  "anya-e0601n:747_0": "Mārabhaṅganti devaputtādipañcamāre viddhaṃsanaṃ.",
  "anya-e0601n:747_1": "Mārasaddattho heṭṭhā vuttoyeva.",
  "anya-e0601n:747_2": "Pañcamāre bhañjati abhañji bhañjissatīti mārabhaṅgo, munindo.",
  "anya-e0601n:747_3": "Mārasaddūpapada bhanjadhātu avamaddane tapaccayo.",
  "anya-e0601n:747_4": "Tassa saha dhātvantena goādeso.",
  "anya-e0601n:747_5": "Nakārassa niggahitādeso.",
  "anya-e0601n:747_6": "Tassa kavaggantādeso.",
  "anya-e0601n:747_7": "Taṃ mārabhaṅgaṃ.",
  "anya-e0601n:747_8": "Abhaṅganti mārasenāya bhañjituṃ viddhaṃsituṃ asamatthaṃ,",
  "anya-e0601n:747_9": "bhañjiyate bhaṅgo.",
  "anya-e0601n:747_10": "Nabhaṅgo abhaṅgo.",
  "anya-e0601n:747_11": "Atha vā mārasenāya na bhañjiyatīti abhaṅgo.",
  "anya-e0601n:747_12": "Mārasenāya bhañjituṃ na arahatīti attho.",
  "anya-e0601n:747_13": "Mārasenā bhañjituṃ na samatthoti vā abhaṅgo, munindo.",
  "anya-e0601n:747_14": "Taṃ abhaṅgaṃ.",
  "anya-e0601n:748_0": "Dīpaṃdīpaṃ pajānanti ettha pajānaṃ dīpaṃ dīpanti sambandho.",
  "anya-e0601n:748_1": "Tattha pajānanti sattānaṃ.",
  "anya-e0601n:748_2": "Tehi kammakilesehi pajāyanti nibbattiyanti,",
  "anya-e0601n:748_3": "pakārena vā jāyanti nibbattanti paṭisandhicutivasenāti pajāti vuccanti.",
  "anya-e0601n:748_4": "Dīpanti paññāpadīpaṃ.",
  "anya-e0601n:748_5": "Tañhi kusalākusale dhamme vibhajitvā dīpeti pakāseti jotetīti dīpanti vuccati.",
  "anya-e0601n:748_6": "Atha vā dippati jotetīti dīpo.",
  "anya-e0601n:748_7": "Andhakāraṃ vidhametvā ālokaṃ pakāsetīti attho.",
  "anya-e0601n:748_8": "Dīpadhātu dittiyaṃ a.",
  "anya-e0601n:748_9": "Dīpamivāti dīpā, paññā.",
  "anya-e0601n:748_10": "Yathā hi padīpo andhakāraṃ vidhamitvā ālokaṃ pakāseti,",
  "anya-e0601n:748_11": "evaṃ paññā avijjandhakāraṃ hantvā dhammālokaṃ pakāsetīti vuttaṃ hoti.",
  "anya-e0601n:748_12": "Taṃ dīpaṃ.",
  "anya-e0601n:748_13": "Puna dīpanti dīpakaṃ pakāsentanti attho.",
  "anya-e0601n:748_14": "So hi dīpeti pakāsetīti dīpoti vuccati.",
  "anya-e0601n:748_15": "Munindo hi payirupāsanavasena gatāgatānaṃ vineyyasattānaṃ dhammadesanāya catumaggañāṇādipaññāpadīpaṃ pakāsetīti vuttaṃ hoti.",
  "anya-e0601n:748_16": "Taṃ dīpaṃ.",
  "anya-e0601n:749_0": "Jayavarasayaneti pañcamāravijayantaṭṭhānabhūte uttama bodhipallaṅkāsane.",
  "anya-e0601n:749_1": "Pañcamāre jināti etthāti jayo,",
  "anya-e0601n:749_2": "bodhirukkhapallaṅko.",
  "anya-e0601n:749_3": "Jidhātu jaye ṇa.",
  "anya-e0601n:749_4": "Varitabbo patthi tabboti varo,",
  "anya-e0601n:749_5": "varadhātu patthane a.",
  "anya-e0601n:749_6": "Varati nivāreti hīnanti vā varo.",
  "anya-e0601n:749_7": "Varadhātu nivāraṇe a.",
  "anya-e0601n:749_8": "Buddhena seviyati bhajiyati etthāti sayano.",
  "anya-e0601n:749_9": "Sidhātu sevāyaṃyu.",
  "anya-e0601n:749_10": "Varo uttamo sayano varasayano,",
  "anya-e0601n:749_11": "jayoeva varasayano jayavarasayano,",
  "anya-e0601n:749_12": "bodhirukkhapallaṅko. Tasmiṃ.",
  "anya-e0601n:750_0": "Bodhipattaṃdhipattanti bodhipattaṃ adhipattanti padacchedo.",
  "anya-e0601n:750_1": "Bodhipattanti arahattamaggasabbaññutañāṇaṃ gataṃ.",
  "anya-e0601n:750_2": "Ettha ca bodhisaddo rukkhamaggañāṇasabbaññutañāṇanibbānesupi vattati.",
  "anya-e0601n:750_3": "Tathā hesa bodhirukkhamūle paṭhamābhisambuddhotiādīsu rukkhe vattati.",
  "anya-e0601n:750_4": "Bodhi vuccati catūsu maggesu ñāṇantiādīsu magge.",
  "anya-e0601n:750_5": "Pappoti bodhiṃ varabhūrī medhasotiādīsu sabbaññutañāṇe.",
  "anya-e0601n:750_6": "Patvāna bodhiṃ amataṃ asaṅkhatantiādīsu nibbāne.",
  "anya-e0601n:750_7": "Idha pana bhagavato arahattamaggasabbaññutañāṇaṃ adhippetaṃ.",
  "anya-e0601n:750_8": "Cattāri saccāni bujjhatīti bodhi,",
  "anya-e0601n:750_9": "arahatta maggañāṇaṃ.",
  "anya-e0601n:750_10": "Sabbañeyyadhamme bujjhatīti bodhi,",
  "anya-e0601n:750_11": "sabbaññutañāṇaṃ.",
  "anya-e0601n:750_12": "Budhadhātu ñāṇe ṇa ī ca.",
  "anya-e0601n:750_13": "Bodhi ca bodhi ca bodhi sarūpekasesavasena.",
  "anya-e0601n:750_14": "Taṃ apajjiṃ agaminti bodhi patto, munindo.",
  "anya-e0601n:750_15": "Taṃ bodhipattaṃ.",
  "anya-e0601n:750_16": "Adhipattanti sadevake loke sabbadevamanussānaṃ jeṭṭhabhāvaṃ gatanti attho.",
  "anya-e0601n:750_17": "Sabbadevamanussānaṃ adhikaṃ jeṭṭhabhāvaṃ vuḍḍhatarabhāvaṃ patto gatoti adhipatto, munindo.",
  "anya-e0601n:750_18": "Taṃ adhipattaṃ.",
  "anya-e0601n:750_19": "Yathā hi kukkuṭapotakānaṃ yo kukkuṭapotako aṇḍakosaṃ padāletvā abhinibbhido,",
  "anya-e0601n:750_20": "so tesaṃ jeṭṭhabhāvaṃ vuḍḍhatarabhāvaṃ gato,",
  "anya-e0601n:750_21": "evameva bhagavā sadevake loke avijjā gatāya pajāya taṃ avijjaṇḍakosaṃ padāletvā paṭhamataraṃ ariyāya",
  "anya-e0601n:750_22": "jātiyā jātattā ca sīlasamādhipaññādi sabbaguṇehi adhikattā ca appaṭisamattā ca sabbadevamanussānaṃ jeṭṭhabhāvaṃ",
  "anya-e0601n:750_23": "vuḍḍhatarabhāvaṃ seṭṭhabhāvaṃ appaṭisamabhāvañca patto gatoti vuttaṃ hoti.",
  "anya-e0601n:750_24": "Tasmā adhipattanti thometi.",
  "anya-e0601n:751_0": "Brahmābrahmāgatānanti brahma abrahma āgatānanti padacchedo.",
  "anya-e0601n:751_1": "Āgatānaṃ payirupāsanavasena āgatānaṃ brahma devamanussaparisānanti attho.",
  "anya-e0601n:751_2": "Tattha brahmāti brahmapārisajjādi brahmā.",
  "anya-e0601n:751_3": "Te hi jhānādiguṇehi brūhanti vaḍḍhantīti brahmāti vuccanti,",
  "anya-e0601n:751_4": "abrahmāti devamanussā.",
  "anya-e0601n:751_5": "Te hi na brahmā abrahmāti vuccanti,",
  "anya-e0601n:751_6": "āgacchanti payirupāsanavasenāti āgatā,",
  "anya-e0601n:751_7": "brahmā brahmāno labbhanti.",
  "anya-e0601n:751_8": "Āpubbagamudhātu gatiyaṃ ta.",
  "anya-e0601n:751_9": "Āgatā brahmā ca abrahmā cāti brahmābrahmāgatā, tesaṃ.",
  "anya-e0601n:751_10": "Visesana paranipātapadametaṃ agyāhitotiādīsu viya.",
  "anya-e0601n:751_11": "Taṃ pana padaṃ varagirakathikantipade sampadānaṃ.",
  "anya-e0601n:751_12": "Payirupāsanānaṃ brahma devamanussaparisānanti attho.",
  "anya-e0601n:752_0": "Varagirakathikanti uttamaṃ dhammavācaṃ desentaṃ.",
  "anya-e0601n:752_1": "Seṭṭhavācāya dhammaṃ desamānaṃ vā,",
  "anya-e0601n:752_2": "gāyati kathiyatīti girā, vācā.",
  "anya-e0601n:752_3": "Gādhātu sadde īro.",
  "anya-e0601n:752_4": "Varā seṭṭhā girā vācā varagirā.",
  "anya-e0601n:752_5": "Tāya dhammaṃ kathetīti varagirakathiko, munindo.",
  "anya-e0601n:752_6": "Uttamāya manāpabhūtavācāya dhammaṃ desetīti attho. Taṃ.",
  "anya-e0601n:753_0": "Pāpahīnanti lāmakaakusalakilesaṃ.",
  "anya-e0601n:753_1": "Tañhi apāyādi dukkhaṃ pāpetīti pāpoti vuccati.",
  "anya-e0601n:753_2": "Akusalakileso.",
  "anya-e0601n:753_3": "Papubbaapadhātu pāpuṇane.",
  "anya-e0601n:753_4": "Kusaladhammena hātabbaṃ caji tabbanti hīnanti vuccati.",
  "anya-e0601n:753_5": "Lāmakadhammo.",
  "anya-e0601n:753_6": "Hādhātu cāge tapaccayo, tassino.",
  "anya-e0601n:753_7": "Pāpoeva hīnaṃ pāpahīnaṃ.",
  "anya-e0601n:753_8": "Pahīnanti arahattamaggañāṇena susamucchinnaṃ.",
  "anya-e0601n:753_9": "Pajahatīti pahīno, munindo.",
  "anya-e0601n:753_10": "Papubbahādhātu cāge ino.",
  "anya-e0601n:753_11": "Sabbe akusaladhamme aggamaggañāṇena samucchindatīti attho.",
  "anya-e0601n:754_0": "Lokālokābhirāmanti lokaalokaabhirāmanti padacchedo.",
  "anya-e0601n:754_1": "Manussalokadevabrahmalokānaṃ abhirāmaṭṭhānabhūtanti attho.",
  "anya-e0601n:754_2": "Lokoti manussa loko,",
  "anya-e0601n:754_3": "so hi lokayati patiṭṭhahati pavattati vā ettha puññāpuññaṃ tabbipāko cāti loko,",
  "anya-e0601n:754_4": "manussa loko.",
  "anya-e0601n:754_5": "Lokadhātu patiṭṭhāyaṃ a.",
  "anya-e0601n:754_6": "Na loko aloko.",
  "anya-e0601n:754_7": "Devabrahmaloko.",
  "anya-e0601n:754_8": "Loko ca aloko ca lokālokā,",
  "anya-e0601n:754_9": "tesaṃ sattalokānaṃ abhiadhikaṃ ramanti etthāti lokālokābhirāmo. Munindo, taṃ.",
  "anya-e0601n:754_10": "So hi tilokānaṃ pūjānuggahādikaraṇavasena abhirāmaṭṭhānaṃ hotīti lokālokābhirāmanti thometi.",
  "anya-e0601n:754_11": "Satatanti niccaṃ.",
  "anya-e0601n:754_12": "Rattidivaṃ abhiṇhanti attho.",
  "anya-e0601n:754_13": "Munindanti pañcamunissaraṃ,",
  "anya-e0601n:754_14": "taṃ munindaṃ.",
  "anya-e0601n:754_15": "Abhinameti ahaṃ abhisakkaccaṃ namāmīti sambandhoti.",
  "anya-e0601n:755_0": "Ayaṃ panettha saṅkhepayojanā.",
  "anya-e0601n:755_1": "Devādevātidevaṃ sammutidevaupapattidevānaṃ atiuttamaṃ visuddhidevabhūtaṃ nidhanavapudharaṃ antimakāyadhāraṇaṃ,",
  "anya-e0601n:755_2": "mārabhaṅgaṃ devaputtādipañcamāre viddhaṃsanaṃ abhaṅgaṃ mārasenāya bhañjituṃ asamatthaṃ,",
  "anya-e0601n:755_3": "mārasenā bhañjanārahaṃ vā,",
  "anya-e0601n:755_4": "pajānaṃ sattānaṃ dīpaṃ paññāpadīpaṃ,",
  "anya-e0601n:755_5": "kammabhūtaṃ dīpaṃ dīpakaṃ pakāsentaṃ,",
  "anya-e0601n:755_6": "jayavarasayane pañcamāravijayantaṭṭhānabhūte uttamabodhipallaṅkāsane ādhārabhūte,",
  "anya-e0601n:755_7": "bodhipattaṃ arahattamaggasabbaññutañāṇaṃ gataṃ adhipattaṃ sadevake loke sabbadevamanussānaṃ jeṭṭhabhāvaṃ gataṃ,",
  "anya-e0601n:755_8": "brahmā brahmāgatānaṃ payirupāsanavasena āgatānaṃ brahmadeva manussaparisānaṃ varagirakathikaṃ seṭṭhavācāya",
  "anya-e0601n:755_9": "dhammaṃ desamānaṃ pāpahīnaṃ lāmakaakusalakilesaṃ pahīnaṃ arahattamagga ñāṇena susamucchinnaṃ lokālokābhirāmaṃ",
  "anya-e0601n:755_10": "manussa lokadevabrahmalokānaṃ abhirāmabhūtaṃ,",
  "anya-e0601n:755_11": "munindaṃ pañcamunissaraṃ taṃ munindaṃ satataṃ niccaṃ abhiṇhaṃ ahaṃ abhiname abhisakkaccaṃ namāmīti.",
  "anya-e0601n:756_0": "Dvāvīsatimavandanagāthāvaṇṇanā samattā.",
  "anya-e0601n:757_0": "23.",
  "anya-e0601n:758_0": "Buddho nigrodhabimbo mudukaracaraṇo brahmaghoseṇijaṅgho,",
  "anya-e0601n:759_0": "Kosacchādaṅgajāto punarapi sugato suppatiṭṭhitapādo;",
  "anya-e0601n:760_0": "Mūdodātuṇṇalomo athamapi sugato brahmujuggattabhāvo,",
  "anya-e0601n:761_0": "Nīlakkhī dīghapaṇhī sukhumamalachavī thomyarasaggasaggī.",
  "anya-e0601n:762_0": "24.",
  "anya-e0601n:763_0": "Cattālīsaggadanto samakalapanajo antaraṃsappapīno,",
  "anya-e0601n:764_0": "Cakkenaṅkitapādo aviraḷadasano mārajussaṅkhapādo;",
  "anya-e0601n:765_0": "Tiṭṭhanto nonamantobhayakaramudunā jaṇṇukānāmasanto,",
  "anya-e0601n:766_0": "Vaṭṭakkhandho jino gotaruṇapakhumako sīhapubbaḍḍhakāyo.",
  "anya-e0601n:767_0": "25.",
  "anya-e0601n:768_0": "Sattappīno ca dīghaṅguli matha sugato lomakūpekalomo,",
  "anya-e0601n:769_0": "Sampannodātadāṭho kanakasamataco nīlamuddhaggalomo;",
  "anya-e0601n:770_0": "Sambuddho thūlajivho atha sīhahanuko jālikappādahattho,",
  "anya-e0601n:771_0": "Nātho uṇhīsasīso itiguṇasahitaṃ taṃ mahesiṃ namāmi.",
  "anya-e0601n:772_0": "23.",
  "anya-e0601n:772_1": "Evaṃ dvāvīsatimāya gāthāya munindassa paṇāmaṃ katvā idāni buddho nigrodhabimbotyādīhi tīhi gāthāhi buddhassa",
  "anya-e0601n:772_2": "dvattiṃsamahāpurisalakkhaṇasampannehi guṇehi thomitvā mahesiṃ vanditukāmo buddho nigrodhabimbotyādigāthāttayamāha.",
  "anya-e0601n:772_3": "Taṃ pana gāthāttayaṃ saddharāgāthāti daṭṭhabbaṃ.",
  "anya-e0601n:772_4": "Sādhakaṃ pana heṭṭhā vuttameva.",
  "anya-e0601n:773_0": "Tattha paṭhamagāthāyaṃ buddhoti paṭividdhacatusaccadhammo paṭividdhaniravasesasabbadhammo vā.",
  "anya-e0601n:773_1": "Taṃ pana padaṃ nigrodhabimbo tyādīsu padesu tulyaliṅgattabhāvena sambandhitabbaṃ.",
  "anya-e0601n:773_2": "So hi cattāri saccāni bujjhati abujjhi bujjhissatīti ca,",
  "anya-e0601n:773_3": "niravasesasabbadhamme bujjhati abujjhi bujjhissatīti ca buddhoti vuccati.",
  "anya-e0601n:773_4": "Tesu pana dvīsu vikappesu paṭhamavikappe budhadhātussa vāccaṃ catusaccadhammapaṭivijjhanaṃ arahattamaggañāṇaṃ mukhyena labbhati.",
  "anya-e0601n:773_5": "Heṭṭhā maggaphalañāṇañca vipassanāñāṇañca pāramīñāṇañca phalūpacārena.",
  "anya-e0601n:773_6": "Arahattaphalañāṇañca sabbaññutañāṇādipacchimapacchimañāṇāni ca kāraṇūpacārena.",
  "anya-e0601n:773_7": "Tapaccayassa vāccaṃ tena mukhyopacārena upalakkhito aparimitaguṇagaṇālaṅkāraṃ khandhapañcakaṃ paṭicca buddhobuddhoti paññatto sattaviseso labbhati.",
  "anya-e0601n:773_8": "Dutiya vikappe budhadhātussa vāccaṃ sabbañeyyadhammapaṭivijjhanasamatthaṃ sabbaññutañāṇaṃ mukhyena labbhati.",
  "anya-e0601n:773_9": "Catumaggaphalañāṇañca vipassanā pāramīñāṇañca phalūpacārena.",
  "anya-e0601n:773_10": "Āsayānusayañāṇādipacchima pacchimañāṇāni kāraṇūpacārena.",
  "anya-e0601n:773_11": "Tapaccayassa vāccaṃ tena mukhyopacārena upalakkhito aparimāṇaguṇoghālaṅkataṃ khandhapañcakaṃ paṭicca buddhobuddhoti paññatto sattaviseso labbhati.",
  "anya-e0601n:773_12": "Kiṃpanettha budhadhātussa vāccabhūtaṃ ñāṇameva buddho nāma hoti.",
  "anya-e0601n:773_13": "Udāhu tapaccayassa vāccabhūto khandhasantāno buddho nāmāti.",
  "anya-e0601n:773_14": "Ñāṇena pana malakara kilesānaṃ savāsanānaṃ niravasesaṃ pahīnattā citta santāno suddho hoti.",
  "anya-e0601n:773_15": "Tassa pana suddhattā tassa nissayabhūto rūpakāyopi suddho hoti.",
  "anya-e0601n:773_16": "Tasmā tapaccayassa vāccabhūto arahattamaggañāṇādīnaṃ ādhārabhūto khandhasantāno nāmapaññattivohārena buddho nāmāti.",
  "anya-e0601n:773_17": "Tena vuttaṃ paṭisambhidāmaggaṭṭhakathāyaṃ –",
  "anya-e0601n:774_0": "“Sabbesu dhammesu appaṭihatañāṇa nimittānuttaravimokkhādhigamaparibhāvitaṃ khandhasantānaṃ upādāya paṇṇattiko",
  "anya-e0601n:774_1": "sabbaññutapadaṭṭhānaṃ vā saccābhisambodhimupādāya paṇṇattiko sattaviseso buddho”ti.",
  "anya-e0601n:775_0": "Paramatthabhūte hi khandhasantāne vohārasukhatthaṃ satta puggalādivohāro āropito.",
  "anya-e0601n:775_1": "Evaṃ vohārappatto satto yāva bodhiñāṇatthāya na vāyamati,",
  "anya-e0601n:775_2": "paṇidhānaṃ na karoti.",
  "anya-e0601n:775_3": "Tāva sattotveva saṅkhaṃ gacchati.",
  "anya-e0601n:775_4": "Yato pana paṭṭhāya bodhiñāṇatthāya vāyamati,",
  "anya-e0601n:775_5": "paṇidhānaṃ karoti,",
  "anya-e0601n:775_6": "tadā bodhisatto nāma vohāro hoti.",
  "anya-e0601n:775_7": "So pana yadā bodhiñāṇaṃ labhati,",
  "anya-e0601n:775_8": "tadā buddho nāma vohāro hoti.",
  "anya-e0601n:775_9": "Tasmā paññattisaṅkhāto khandhasantāno buddho nāmāti daṭṭhabbo.",
  "anya-e0601n:775_10": "Vuttañhi mahāniddese “buddhoti netaṃ nāmaṃ mātarā kataṃ,",
  "anya-e0601n:775_11": "na pitarā kataṃ,",
  "anya-e0601n:775_12": "na bhātarā kataṃ,",
  "anya-e0601n:775_13": "na bhaginiyā kataṃ,",
  "anya-e0601n:775_14": "na mittāmaccehi kataṃ,",
  "anya-e0601n:775_15": "na ñātisā lohitehi kataṃ,",
  "anya-e0601n:775_16": "na samaṇabrāhmaṇehi kataṃ,",
  "anya-e0601n:775_17": "na devatāhi kataṃ,",
  "anya-e0601n:775_18": "vimokkhantikametaṃ buddhānaṃ bhagavantānaṃ bodhiyā mūle saha sabbaññutañāṇassa paṭilābhā sacchikā paññatti yadidaṃ buddhoti taṃ buddha”nti.",
  "anya-e0601n:775_19": "Atha vā paṭṭhānanayena vā nānantarikanayena vā ñāṇappadhāno suvisuddhakhandhasantāno buddho nāmāti atthopi yujjatevāti.",
  "anya-e0601n:776_0": "Nigrodhabimboti nigrodharukkhassa parimaṇḍalo viya parimaṇḍalasarīro.",
  "anya-e0601n:776_1": "Adhobhāgaṃ rundhatīti nigrodho,",
  "anya-e0601n:776_2": "vaṭarukkho.",
  "anya-e0601n:776_3": "Nipubbarudhadhātu āvaraṇe ṇa,",
  "anya-e0601n:776_4": "usso gāgamo.",
  "anya-e0601n:776_5": "Vamati uggiratīti bimbo, sarīro.",
  "anya-e0601n:776_6": "Vamudhātu uggiraṇe bo.",
  "anya-e0601n:776_7": "Vamissa vassa bittaṃ.",
  "anya-e0601n:776_8": "Nigrodhassa parimaṇḍalo viya parimaṇḍalo bimbo sarīro yassāti nigrodhabimbo, buddho.",
  "anya-e0601n:776_9": "Nigrodhaparimaṇḍalabimboti vattabbe parimaṇḍalasaddalope nevaṃ vuttaṃ.",
  "anya-e0601n:776_10": "Yathā hi paṇṇāsahatthatāya vā satahatthatāya vā samakkhandhasākho nigrodho dīghatopi vitthāratopi ekappamāṇova hoti,",
  "anya-e0601n:776_11": "evaṃ kāyatopi byāmatopi ekappamāṇo.",
  "anya-e0601n:776_12": "Yathā aññesaṃ kāyo vā dīgho hoti,",
  "anya-e0601n:776_13": "byāmo vā na evaṃ visamappamāṇoti attho.",
  "anya-e0601n:776_14": "Vuttañhi brahmāyusutte “nigrodhaparimaṇḍalo kho pana bhavaṃ gotamo.",
  "anya-e0601n:776_15": "Yāvatakvāssa kāyo,",
  "anya-e0601n:776_16": "tāva takvāssa byāmo.",
  "anya-e0601n:776_17": "Yāvatakvāssa byāmo,",
  "anya-e0601n:776_18": "tāva takvāssa kāyo”ti.",
  "anya-e0601n:777_0": "Mudukaracaraṇoti saṇhahatthapādo.",
  "anya-e0601n:777_1": "Ettha ca mudusaddo saṇhasukhumavācako anipphannapāṭipadiko.",
  "anya-e0601n:777_2": "Atha vā mudeti modayati satteti mudu,",
  "anya-e0601n:777_3": "saṇhahatthapādo.",
  "anya-e0601n:777_4": "Mudadhātu modane hāse vā u.",
  "anya-e0601n:777_5": "Taṃ taṃ kammaṃ karoti etenāti karo,",
  "anya-e0601n:777_6": "hattho carati gacchati etena taṃ taṃ ṭhānanti caraṇo, pādo.",
  "anya-e0601n:777_7": "Caradhātu gatiyaṃ yu.",
  "anya-e0601n:777_8": "Mudukaro ca caraṇo ca yassāti mudukaracaraṇo, buddho.",
  "anya-e0601n:777_9": "Sappi maṇḍe osāritvā ṭhapitaṃ satavāraṃ vihatakappāsapaṭalaṃ viya mudujātamattakumārassa viya ca niccakālaṃ muduhattha pādoti attho.",
  "anya-e0601n:778_0": "Brahmaghoseṇijaṅghoti brahmaghoso eṇijaṅghoti padacchedo.",
  "anya-e0601n:778_1": "Brahmaghosoti brahmuno saro viya aṭṭhaṅga sampannasaravantoti attho.",
  "anya-e0601n:778_2": "Jhānādiguṇehi brūhati vaḍḍhatītibrahmā.",
  "anya-e0601n:778_3": "Brūhadhātu manipaccayo.",
  "anya-e0601n:778_4": "Ghusiyati saddiyati kathiyatīti ghoso, saro.",
  "anya-e0601n:778_5": "Ghusadhātu sadde ṇa.",
  "anya-e0601n:778_6": "Brahmuno ghoso saro brahmaghoso,",
  "anya-e0601n:778_7": "so viya ghoso saro yassāti brahmaghoso, buddho.",
  "anya-e0601n:778_8": "Yathā hi mahābrahmuno pittasemhehi apalibuddhattā saro visuddho hoti,",
  "anya-e0601n:778_9": "evameva tathāgatenapi kataṃ kammaṃ vatthuṃ sodheti,",
  "anya-e0601n:778_10": "vatthussa suddhattā nābhito paṭṭhāya samuṭṭhahanto saro visuddho aṭṭhaṅgasamannāgatoti attho.",
  "anya-e0601n:778_11": "Tasmā brahmaghoso viya aṭṭhaṅgasamannāgatasaravantoti thometi.",
  "anya-e0601n:779_0": "Eṇijaṅghoti eṇimigassa jaṅghā viya suvaṭṭajāṇuko.",
  "anya-e0601n:779_1": "Eti gacchatīti eṇi, migo.",
  "anya-e0601n:779_2": "Idhātu gatiyaṃ ṇi.",
  "anya-e0601n:779_3": "Jāyati kamanametāyāti jaṅgho, jāṇu.",
  "anya-e0601n:779_4": "Janadhātu janane gho.",
  "anya-e0601n:779_5": "Nassa niggahitādeso.",
  "anya-e0601n:779_6": "Eṇimigassa jaṅgho viya jaṅgho yassa soti eṇijaṅgho, buddho.",
  "anya-e0601n:779_7": "Yathā hi eṇimigassa jaṅgho suvaṭṭo hoti,",
  "anya-e0601n:779_8": "evameva buddhassa maṃsussadena paripuṇṇajaṅgho.",
  "anya-e0601n:779_9": "Na ekato bandhapiṇḍikamaṃso.",
  "anya-e0601n:779_10": "Samantato samasaṇṭhitena maṃsena parikkhittāhi suvaṭṭitāhi sāli gabbhayavagabbhasadisāhi jaṅghāhi samannāgatoti attho.",
  "anya-e0601n:779_11": "Tasmā eṇimigajaṅghasadiso suvaṭṭajāṇukoti thometi.",
  "anya-e0601n:780_0": "Kosacchādaṅgajātoti kosacchādaaṅgajātoti padacchedo.",
  "anya-e0601n:780_1": "Usabhavāraṇādīnaṃ aṅgajāto viya suvaṇṇapaduma kaṇṇikasadisena vatthakosena paṭicchannena guyhaṅgajātena samannāgatoti attho.",
  "anya-e0601n:780_2": "Kusati tiṭṭhati etthāti koso.",
  "anya-e0601n:780_3": "Kusadhātu gatiyaṃ ṇa.",
  "anya-e0601n:780_4": "Chādiyatīti chādo.",
  "anya-e0601n:780_5": "Chadadhātu paṭicchanne ṇa.",
  "anya-e0601n:780_6": "Kosena chādo kosacchādo.",
  "anya-e0601n:780_7": "Aṅge sarīrāvayave jātanti aṅgajātaṃ.",
  "anya-e0601n:780_8": "Kosacchādaṃ aṅgajātaṃ byañjanaṃ yassāti kosacchādaṅgajāto, buddho.",
  "anya-e0601n:780_9": "Bhagavato hi usabhavāraṇādīnaṃ aṅgajāto viya suvaṇṇapadumakaṇṇi kasadisena kosohitavatthaguyhena byañjanena samannāgatoti attho.",
  "anya-e0601n:780_10": "Tasmā kosacchādaṅgajātasampannoti thometi.",
  "anya-e0601n:780_11": "Punarapīti puna apīti padacchedo.",
  "anya-e0601n:780_12": "Rakārā gamo.",
  "anya-e0601n:780_13": "Punāti eso atthantaratthe nipāto.",
  "anya-e0601n:780_14": "Apisaddo sampiṇḍanattho.",
  "anya-e0601n:780_15": "Sugatoti buddho.",
  "anya-e0601n:780_16": "So hi sundaraṃ nibbānaṃ gacchatīti sugatoti vuccati.",
  "anya-e0601n:781_0": "Suppatiṭṭhitapādoti suvaṇṇapādukatalamiva bhūmiyaṃ samaṃ suṭṭhu patiṭṭhitapādo.",
  "anya-e0601n:781_1": "Samaṃ suṭṭhu bhūmiyaṃ patiṭṭhatīti suppatiṭṭhito, pādo.",
  "anya-e0601n:781_2": "Su pati pubbo ṭhā dhātu gatinivattiyaṃ ta.",
  "anya-e0601n:781_3": "Pajjati gacchati etenāti pādo.",
  "anya-e0601n:781_4": "Padadhātu gatimhi ṇa.",
  "anya-e0601n:781_5": "Suppatiṭṭhito pādo yassāti suppatiṭṭhitapādo, sugato.",
  "anya-e0601n:781_6": "Yathā hi aññesaṃ bhūmiyaṃ pādaṃ ṭhapentānaṃ aggatalaṃ vā paṇhiṃ vā passaṃ vā paṭhamaṃ phusati vemajjhaṃ vā pana chiddaṃ hoti,",
  "anya-e0601n:781_7": "ukkhipantānampi aggatalādīsu ekakoṭṭhāsova paṭhamaṃ uṭṭhahati,",
  "anya-e0601n:781_8": "na evaṃ tassa.",
  "anya-e0601n:781_9": "Tassa pana suvaṇṇapādukatalaṃ viya ekappahāreneva sakalapādatalaṃ bhūmiṃ phusati,",
  "anya-e0601n:781_10": "bhūmito uṭṭhahati.",
  "anya-e0601n:781_11": "Sacepi hi bhagavā anekasataporisaṃ narakaṃ akkamissāmīti pādaṃ nīharati,",
  "anya-e0601n:781_12": "tāvadeva ninnaṭṭhānaṃ vātapūritaṃ viya kammārabhastaṃ unnamitvā pathavīsamaṃ hoti,",
  "anya-e0601n:781_13": "unnataṭṭhānampi anto pavisati,",
  "anya-e0601n:781_14": "dūre akkamissāmīti abhinīharantassa sineruppamāṇopi pabbato seditavetthaṅkuro viya namitvā pādasamīpaṃ āgacchati.",
  "anya-e0601n:781_15": "Tathā hissa yamakapāṭihāriyaṃ katvā yugandharapabbataṃ akkamissāmīti pāde abhinīharato pabbato namitvā pādasamīpaṃ āgato.",
  "anya-e0601n:781_16": "So taṃ akkamitvā dutiyapādena tāvatiṃsabhavanaṃ akkami.",
  "anya-e0601n:781_17": "Na hi cakkalakkhaṇena patiṭṭhātabbaṭṭhānaṃ visamaṃ bhavituṃ sakkoti.",
  "anya-e0601n:781_18": "Khāṇu vā kaṇḍako vā sakkharakathalā vā uccārapassāvo vā kheḷasiṅghaṇikādīni vā purimatarāva apagacchanti.",
  "anya-e0601n:781_19": "Tattha tattheva pathaviṃ pavisanti.",
  "anya-e0601n:781_20": "Tathāgatassa hi sīlatejena paññātejena dhammatejena dasannaṃ pāramīnaṃ ānubhāvena ayaṃ mahāpathavī samā mudu pupphākiṇṇā honti.",
  "anya-e0601n:781_21": "Tatra tathāgato samaṃ pādaṃ nikkhipati.",
  "anya-e0601n:781_22": "Samaṃ uddharati,",
  "anya-e0601n:781_23": "sabbāvantehi pādatalehi bhūmiṃ phusati,",
  "anya-e0601n:781_24": "tasmā suppatiṭṭhitapādoti thometi.",
  "anya-e0601n:782_0": "Mūdo dātuṇṇalomoti muda odāta uṇṇalomoti padacchedo.",
  "anya-e0601n:782_1": "Bhamukantare jāto saṇhasukhumo seto suddho uṇṇalomavantoti attho.",
  "anya-e0601n:782_2": "Ettha ca mudasaddo saṇhasukhumavācako anipphannapāṭipadiko.",
  "anya-e0601n:782_3": "Atha vā mudeti mudayati satteti mudo, sukhumo.",
  "anya-e0601n:782_4": "Mudadhātu modane a.",
  "anya-e0601n:782_5": "Avadāyati khaṇḍiyatīti odāto.",
  "anya-e0601n:782_6": "Avapubba dādhātu avakhaṇḍane ta.",
  "anya-e0601n:782_7": "Atha vā avadāyati sujjhatīti odāto,",
  "anya-e0601n:782_8": "yathā vodānanti.",
  "anya-e0601n:782_9": "Mudo ca odāto ca mudodāto,",
  "anya-e0601n:782_10": "uṇati uddhaṃ gacchatīti uṇṇā, lomo.",
  "anya-e0601n:782_11": "Uṇṇasaddo hi loke lomasaddapariyāyoti vadanti ācariyā.",
  "anya-e0601n:782_12": "Maṃsassa upari pavattatīti attho.",
  "anya-e0601n:782_13": "Uṇadhātu gatiyaṃ ṇa.",
  "anya-e0601n:782_14": "Maṃsacammāni lunāti chindatīti lomo.",
  "anya-e0601n:782_15": "Ludhātu chindane manipaccayo.",
  "anya-e0601n:782_16": "Lunitabboti vā lomo,",
  "anya-e0601n:782_17": "uṇṇā ca sā lomo cāti uṇṇalomo,",
  "anya-e0601n:782_18": "lomaviseso.",
  "anya-e0601n:782_19": "Mudo dāto uṇṇalomo yassa soti mudodātuṇṇa lomo, sugato.",
  "anya-e0601n:782_20": "Uṇṇālomaṃ pana bhagavato dvinnaṃ bhamukānaṃ vemajjhe nāsimatthakeyeva jātaṃ.",
  "anya-e0601n:782_21": "Uggantvā pana nalāṭamajjhe jātaṃ.",
  "anya-e0601n:782_22": "Sappimaṇḍe osāretvā ṭhapitasata vitatakappāsapaṭalaṃ viya mudaṃ.",
  "anya-e0601n:782_23": "Parisuddhaosadhitārakavaṇṇaṃ viya ca sippalitūlalatātūlaṃ viya ca vigatamalena odātaṃ uṇṇālomaṃ atthi,",
  "anya-e0601n:782_24": "na aññesanti attho.",
  "anya-e0601n:782_25": "Vuttañhetaṃ brahmāyusutte –",
  "anya-e0601n:783_0": "“Uṇṇā kho panassa bhoto gotamassa bhamukantare jātā odātā mudu tūlasannibhā”ti.",
  "anya-e0601n:784_0": "Taṃ panetaṃ koṭiyaṃ gahetvā ākaḍḍhiyamānaṃ upaḍḍha bāhuppamāṇaṃ hoti.",
  "anya-e0601n:784_1": "Vissaṭṭhaṃ dakkhiṇāvaṭṭavasena āvaṭṭitvā uddhaggā hutvā santiṭṭhati.",
  "anya-e0601n:784_2": "Suvaṇṇaphalakamajjhe ṭhapitarajata pupphuḷakaṃ viya,",
  "anya-e0601n:784_3": "suvaṇṇaghaṭato nikkhammamānaṃ khīradhāraṃ viya aruṇappabhārañjite gaganatale osadhitārakaṃ viya ca atimanoharāya siriyā virocati,",
  "anya-e0601n:784_4": "tasmā mūdodātuṇṇalomoti thometi.",
  "anya-e0601n:785_0": "Athamapīti tadaññaṃ api.",
  "anya-e0601n:785_1": "Sugatoti buddho.",
  "anya-e0601n:785_2": "So hi sundaravācaṃ gadati vadatīti sugatoti vuccati.",
  "anya-e0601n:785_3": "Brahmujuggattabhāvoti brahmaujuuggataattabhāvoti padavibhāgo.",
  "anya-e0601n:785_4": "Brahmuno uju uggataattabhāvo viya ujumeva uggataattabhāvo dīghasarīroti attho.",
  "anya-e0601n:785_5": "Brahmāyusutte pana “brahmujugatto”tipāṭho.",
  "anya-e0601n:785_6": "Tadaṭṭhakathāyañca brahmujugattoti brahmā viya ujugatto ujumeva uggatadīghasarīroti vivarati.",
  "anya-e0601n:785_7": "Taṃ pana sandhāya brahmujuggattabhāvoti vuttaṃ.",
  "anya-e0601n:786_0": "Ayaṃ panettha vacanattho.",
  "anya-e0601n:786_1": "Jhānādiguṇehi uparūparibrūhati vaḍḍhatīti brahmā.",
  "anya-e0601n:786_2": "Brūhadhātu vaḍḍhane ma,",
  "anya-e0601n:786_3": "arati avaṅkabhāvena pavattatīti uju, avaṅko.",
  "anya-e0601n:786_4": "Aradhātu gatiyaṃ jupaccayo.",
  "anya-e0601n:786_5": "Arissa uādeso.",
  "anya-e0601n:786_6": "Uddhaṃ gacchati pāpuṇātīti uggato.",
  "anya-e0601n:786_7": "Upubba gamudhātu gatiyaṃ to.",
  "anya-e0601n:786_8": "Āhito āropito ahaṃ māno etthāti attā, sarīro.",
  "anya-e0601n:786_9": "Āpubba dhā dhātu ropane manipaccayo tupaccayo vā.",
  "anya-e0601n:786_10": "Dhassa to. Massa to.",
  "anya-e0601n:786_11": "Atha vā sukhadukkhaṃ adati anubhavatīti attā.",
  "anya-e0601n:786_12": "Adadhātu anubhavane manipaccayo.",
  "anya-e0601n:786_13": "Kaccāyanasaddasatthe pana “sukhadukkhaṃ adati bhakkhatīti attā,",
  "anya-e0601n:786_14": "jātijarāmaraṇādīhi adiyate bhakkhiyateti vā attā.",
  "anya-e0601n:786_15": "Ātumā”ti vuttaṃ.",
  "anya-e0601n:786_16": "Khyādīhi manimaca tovāti suttena padasiddhi veditabbā.",
  "anya-e0601n:786_17": "Attāti abhidhānaṃ buddhi ca bhavanti etasmāti attabhāvo, rūpakāyo.",
  "anya-e0601n:786_18": "Anuṭīkāyaṃ pana “āhito ahaṃ māno etthāti attā,",
  "anya-e0601n:786_19": "soeva bhavati uppajjati na paraparikappito viya niccoti attabhāvo.",
  "anya-e0601n:786_20": "Attāti vā diṭṭhigatikehi gahetabbākārena bhavati pavattatīti attabhāvo”ti vuttaṃ.",
  "anya-e0601n:786_21": "Brahmuno ujumeva uggato attabhāvo viya ujumeva uggato attabhāvo yassa soti brahmujuggattabhāvo, sugato.",
  "anya-e0601n:786_22": "Yebhuyyena hi sattā khandhe kaṭiyaṃ jāṇusūti tīsu ṭhānesu namanti.",
  "anya-e0601n:786_23": "Thokaṃ kaṭiyaṃ namantā pacchato namanti.",
  "anya-e0601n:786_24": "Itaresu dvīsu ṭhānesu purato.",
  "anya-e0601n:786_25": "Dīghasarīrā paneke passā vaṅkā honti,",
  "anya-e0601n:786_26": "eke mukhaṃ unnametvā nakkhattāni gaṇayantā viya caranti,",
  "anya-e0601n:786_27": "eke appamaṃsalohitā sūlasadisā honti,",
  "anya-e0601n:786_28": "pavedhamānā gacchanti,",
  "anya-e0601n:786_29": "tathāgato pana ujumeva uggantvā dīghappamāṇo devanagare ussitasuvaṇṇa toraṇaṃ viya hoti.",
  "anya-e0601n:786_30": "Tasmā brahmujuggattabhāvoti thometi.",
  "anya-e0601n:787_0": "Nīlakkhīti nīlaakkhīti padacchedo.",
  "anya-e0601n:787_1": "Atinīlanettena samannāgatoti attho.",
  "anya-e0601n:787_2": "Ikkhati passati anena rūpārammaṇaṃ samavisamaṃ vāti akkhi, nettaṃ.",
  "anya-e0601n:787_3": "Ikkhadhātu dassane i.",
  "anya-e0601n:787_4": "Issa attaṃ.",
  "anya-e0601n:787_5": "Nīlā atinīlā akkhi nettā yassāti nīlakkhi, sugato.",
  "anya-e0601n:787_6": "Bhagavato hi na sakalanīlakkhiva hoti.",
  "anya-e0601n:787_7": "Nīlayuttaṭṭhāne panassa ummārapupphasadisena ativisuddhena nīlavaṇṇena samannāgatāni akkhīni honti.",
  "anya-e0601n:787_8": "Pītayuttaṭṭhāne kaṇikārapupphasadisena lohitavaṇṇena.",
  "anya-e0601n:787_9": "Lohitayuttaṭṭhāne bandhujīvakapupphasadisena lohitavaṇṇena.",
  "anya-e0601n:787_10": "Seta yuttaṭṭhāne osadhitārakasadisena setavaṇṇena.",
  "anya-e0601n:787_11": "Kāḷa yuttaṭṭhāne addāriṭṭhakasadisena kāḷavaṇṇena samannāgatāni suvaṇṇavimāne ugghāṭitamaṇisīhapañjarasadisāni khāyanti.",
  "anya-e0601n:787_12": "Vuttañhi mahāniddese “maṃsacakkhumhi bhagavato pañcavaṇṇā saṃvijjanti.",
  "anya-e0601n:787_13": "Nīlo ca vaṇṇo,",
  "anya-e0601n:787_14": "pītako ca vaṇṇo,",
  "anya-e0601n:787_15": "lohitako ca vaṇṇo,",
  "anya-e0601n:787_16": "kaṇho ca vaṇṇo,",
  "anya-e0601n:787_17": "odāto ca vaṇṇo akkhilomāni ca bhagavato,",
  "anya-e0601n:787_18": "yattha ca akkhi lomāni patiṭṭhitāni.",
  "anya-e0601n:787_19": "Taṃ nīlaṃ hoti sunīlaṃ pāsādikaṃ dassaneyyaṃ ummārapupphasamānaṃ.",
  "anya-e0601n:787_20": "Tassa parato pītakaṃ hoti supītakaṃ suvaṇṇavaṇṇaṃ pāsādikaṃ dassaneyyaṃ kaṇikārapupphasamānaṃ.",
  "anya-e0601n:787_21": "Ubhato akkhikuṭāni bhagavato lohitakāni honti sulohikāni pāsādikāni dassaneyyāni indagopakasamānāni.",
  "anya-e0601n:787_22": "Majjhe kaṇhaṃ hoti sukaṇhaṃ alūkhaṃ suddhaṃ pāsādikaṃ dassaneyyaṃ addāriṭṭhaka samānaṃ.",
  "anya-e0601n:787_23": "Tassa parato odātaṃ hoti suodātaṃ setaṃ paṇḍaraṃ pāsādikaṃ dassaneyyaṃ osadhitārakasamāna”nti.",
  "anya-e0601n:787_24": "Bhagavā pana tena maṃsacakkhunā caturaṅgasamannāgate andhakārepi samantā yojanaṃ passati divā ceva rattiñca.",
  "anya-e0601n:788_0": "Vuttañhi mahāniddese –",
  "anya-e0601n:789_0": "“Tena bhagavā pākatikena maṃsacakkhunā attabhāva pariyāpannena purimasucaritakammābhinibbattena samantā yojanaṃ passati divā ceva rattiñca.",
  "anya-e0601n:789_1": "Yadāpi caturaṅgasamannāgato andhakāro hoti,",
  "anya-e0601n:789_2": "sūriyo ca atthaṅgamito hoti,",
  "anya-e0601n:789_3": "kāḷapakkho ca uposatho hoti,",
  "anya-e0601n:789_4": "tibbo ca vanasaṇḍo hoti,",
  "anya-e0601n:789_5": "mahā ca kāḷamegho abbhuṭṭhito hoti,",
  "anya-e0601n:789_6": "evarūpepi caturaṅgasamannāgate andhakāre samantā yojanaṃ passati.",
  "anya-e0601n:789_7": "Natthi so kuṭṭo vā kavāṭaṃ vā pākāro vā pabbato vā gaccho vā latā vā āvaraṇaṃ rūpānaṃ dassanāyā”ti.",
  "anya-e0601n:789_8": "Tasmā upalakkhaṇanayena nīlakkhīti thometi.",
  "anya-e0601n:790_0": "Dīghapaṇhīti āyatapaṇhi.",
  "anya-e0601n:790_1": "Paripuṇṇapaṇhīti attho.",
  "anya-e0601n:790_2": "Pasati bādhati anena paresanti paṇhi,",
  "anya-e0601n:790_3": "pādassa pacchābhāgo.",
  "anya-e0601n:790_4": "Pasadhātu bādhane ṇi. Sassa ho.",
  "anya-e0601n:790_5": "Ṇvādimoggallāne pana “paṇa byavahārathutīsu hi paṇiyati vohāriyatīti paṇhi,",
  "anya-e0601n:790_6": "pādassa pacchābhāgo”ti vuttaṃ.",
  "anya-e0601n:790_7": "Dīghā paṇhi yassa soti dīghapaṇhi, sugato.",
  "anya-e0601n:790_8": "Yathā hi aññesaṃ agga pādo dīgho hoti.",
  "anya-e0601n:790_9": "Paṇhimatthake jaṅghā patiṭṭhāti paṇhiṃ tacchetvā ṭhapitā viya hoti.",
  "anya-e0601n:790_10": "Na evaṃ tathāgatassa.",
  "anya-e0601n:790_11": "Tathāgatassa pana catūsu koṭṭhāsesu dve koṭṭhāsā aggapādā honti.",
  "anya-e0601n:790_12": "Tatiye koṭṭhāse jaṅghā patiṭṭhāti.",
  "anya-e0601n:790_13": "Catutthe koṭṭhāse āraggena vaṭṭetvā ṭhapitā viya rattakambale geṇḍukasadisā paṇhi hoti.",
  "anya-e0601n:790_14": "Tasmā dīghapaṇhīti thometi.",
  "anya-e0601n:791_0": "Sukhumamalachavīti sukhuma amala chavīti padacchedo.",
  "anya-e0601n:791_1": "Saṇhamalavisuddhataco saṇhamalavirahitataco vāti attho.",
  "anya-e0601n:791_2": "Ettha ca sukhumasaddo saṇhavācako anipphannapāṭipadiko.",
  "anya-e0601n:791_3": "Atha vā sukhayati saṇhabhāvenāti sukhumaṃ, saṇhaṃ.",
  "anya-e0601n:791_4": "Sukhadhātu takkariyaṃ umapaccayo.",
  "anya-e0601n:791_5": "Taṃsamaṅgīpuggalaṃ kiliṭṭhaṃ malati dhāretīti malaṃ,",
  "anya-e0601n:791_6": "rajādimalaṃ.",
  "anya-e0601n:791_7": "Maladhātu dhāraṇe a,",
  "anya-e0601n:791_8": "natthi malametissāti amalā, chavī.",
  "anya-e0601n:791_9": "Maṃsaṃ chādetīti chavī.",
  "anya-e0601n:791_10": "Chada dhātu saṃvaraṇe ravapaccayo īpaccayo ca.",
  "anya-e0601n:791_11": "Sukhumā saṇhā amalā malavirahitā chavī yassāti sukhumamalachavī, sugato.",
  "anya-e0601n:791_12": "Bhagavato hi suvaṇṇasiniddhasaṇhasarīrattā kañcanasannibha tacattā ca rūpakāye padumapalāse udakabindhu viya rajojallaṃ vā malaṃ vā na limpati.",
  "anya-e0601n:791_13": "Vuttañhi majjhimapaṇṇāse brahmāyusutte –",
  "anya-e0601n:792_0": "“Sukhumacchavī kho pana bhavaṃ gotamo sukhumattā chaviyā rajojallaṃ kāye na upalimpatī”ti.",
  "anya-e0601n:792_1": "Tasmā sukhuma malachavīti thometi.",
  "anya-e0601n:793_0": "Thomyarasaggasaggīti thomyarasa gasa aggīti padacchedo.",
  "anya-e0601n:793_1": "Thomitabba rasaharaṇasattasahassanhārū uddhaggikāti attho.",
  "anya-e0601n:793_2": "Thomiyatīti thomyo, nhāru.",
  "anya-e0601n:793_3": "Thomadhātu sīlāghāyaṃ ṇyo.",
  "anya-e0601n:793_4": "Madhurādibhedaṃ rasaṃ gasenti anto pavesentīti rasaggasā, nhāru.",
  "anya-e0601n:793_5": "Rasasaddūpapadagasadhātu adane a.",
  "anya-e0601n:793_6": "Atha vā rasaṃ gasati harati etehīti rasaggasā, nhāru.",
  "anya-e0601n:793_7": "Gasadhātu haraṇe a.",
  "anya-e0601n:793_8": "Dhātusaddo hi anekattho.",
  "anya-e0601n:793_9": "Rasaggasānaṃ aggāti rasaggasaggā,",
  "anya-e0601n:793_10": "te ettha santīti rasaggasaggī, nhāru.",
  "anya-e0601n:793_11": "Assathyatthe īpaccayo.",
  "anya-e0601n:793_12": "Thomyo rasaggasaggī yassa soti thomyarasaggasaggī, sugato.",
  "anya-e0601n:793_13": "Tathāgatassa hi sattarasaharaṇisahassāni uddhaggāni hutvā gīvāyameva paṭimukkāni.",
  "anya-e0601n:793_14": "Tilaphalamattopi āhāro jivhagge ṭhapito sabbaṃ kāyaṃ anupharati.",
  "anya-e0601n:793_15": "Teneva mahāpadhānaṃ padahantassa ekataṇḍulādīhipi kaḷāyayūsapasatenapi kāyassa yāpanaṃ hoti.",
  "anya-e0601n:793_16": "Aññesaṃ pana tathā abhāvā na sakalakāyaṃ ojā pharati.",
  "anya-e0601n:793_17": "Tena te bahvābādhā honti.",
  "anya-e0601n:793_18": "Idaṃ lakkhaṇaṃ appābādhatāsaṅkhātassa nissandaphalassavasena pākaṭaṃ hoti,",
  "anya-e0601n:793_19": "tasmā thomyarasaggasaggīti thometi.",
  "anya-e0601n:794_0": "Tevīsatimavandanagāthāvaṇṇanā samattā.",
  "anya-e0601n:795_0": "24.",
  "anya-e0601n:795_1": "Dutiyagāthāyaṃ jinoti pañcamārajitavā buddho.",
  "anya-e0601n:795_2": "Tassa pana padassa samacattālīsaggadantotyādīhi padehi tulyaliṅgattabhāvena sambandho.",
  "anya-e0601n:795_3": "Cattālīsaggadantoti cattālīsaaggadantoti padacchedo.",
  "anya-e0601n:795_4": "Samacattālīsa uttamadantoti attho.",
  "anya-e0601n:795_5": "Ettha ca aggasaddo uttamavācako anipphannapāṭipadiko.",
  "anya-e0601n:795_6": "Atha vā uttamabhāvaṃ ajati gacchatīti aggo, danto.",
  "anya-e0601n:795_7": "Daṃsati vidaṃsati bhojjamanenāti danto.",
  "anya-e0601n:795_8": "Daṃsadhātu daṃsane ta.",
  "anya-e0601n:795_9": "Tassa nto dhātvantalopo.",
  "anya-e0601n:795_10": "Samacattālīsaṃ aggo uttamo danto yassāti cattālīsaggadanto, jino.",
  "anya-e0601n:795_11": "Uparimahanuke patiṭṭhitā dantā vīsati heṭṭhime vīsatīti samacattālīsadantā hontīti attho.",
  "anya-e0601n:795_12": "Aññesañhi paripuṇṇadantānampi dvattiṃsadantā honti.",
  "anya-e0601n:795_13": "Tathā gatassa pana cattālīsaṃ.",
  "anya-e0601n:795_14": "Tasmā cattālīsaggadantoti thometi.",
  "anya-e0601n:796_0": "Samakalapanajoti kakacena chinditvā ṭhapito viya samadantoti attho.",
  "anya-e0601n:796_1": "Lapati vadati etenāti lapanaṃ, mukhaṃ.",
  "anya-e0601n:796_2": "Lapadhātu vadane yu.",
  "anya-e0601n:796_3": "Tasmiṃ lapane mukhe jātoti lapanajo, danto.",
  "anya-e0601n:796_4": "Tappurisasamāsoyaṃ,",
  "anya-e0601n:796_5": "samako lapanajo danto yassāti samakalapanajo, jino.",
  "anya-e0601n:796_6": "Pāḷiyaṃ pana “samadanto”ti pāṭho atthi.",
  "anya-e0601n:796_7": "Ayamevattho.",
  "anya-e0601n:796_8": "Aññesañhi keci dantā uccā,",
  "anya-e0601n:796_9": "keci nīcāti visamā honti.",
  "anya-e0601n:796_10": "Tathāgatassa pana ayapaṭṭachinnasaṅkhapaṭalaṃ viya samā honti.",
  "anya-e0601n:796_11": "Tasmā samakalapanajoti thometi.",
  "anya-e0601n:797_0": "Antaraṃsappapīnoti antaraaṃsapīnoti padavibhāgo.",
  "anya-e0601n:797_1": "Gāthābandhavasena chandānurakkhaṇatthaṃ pakārāgamaṃ katvā evaṃ vuttaṃ.",
  "anya-e0601n:797_2": "Dvinnaṃ aṃsānaṃ khandhānaṃ antaraṃ vemajjhe paripuṇṇapiṭṭhitaloti attho.",
  "anya-e0601n:797_3": "Ettha ca aṃsasaddo khandhatthe vattati.",
  "anya-e0601n:797_4": "Vuttañhetaṃ abhidhānappadīpikāyaṃ “aṃso nitthi bhujasiro,",
  "anya-e0601n:797_5": "khandho tassandhi jattu ta”nti.",
  "anya-e0601n:798_0": "Anati jīvati etenāti aṃso, khandho.",
  "anya-e0601n:798_1": "Anadhātu pāṇe sopaccayo.",
  "anya-e0601n:798_2": "Nassa niggahitādeso.",
  "anya-e0601n:798_3": "Sarīrassa avayavabhāvena anati gacchati pavattatīti vā aṃso,",
  "anya-e0601n:798_4": "dvinnaṃ aṃsānaṃ khandhānaṃ antaraṃ vemajjhanti antaraṃso,",
  "anya-e0601n:798_5": "piṇati pūratīti pīno,",
  "anya-e0601n:798_6": "piṭṭhitalaṃ.",
  "anya-e0601n:798_7": "Piṇadhātu pinane pūraṇe vā ṇa. Ṇassa no.",
  "anya-e0601n:798_8": "Dvinnaṃ aṃsānaṃ khandhānaṃ antaraṃ vemajjhe pīnaṃ paripuṇṇaṃ piṭṭhitalaṃ yassāti antaraṃsappapīno, jino.",
  "anya-e0601n:798_9": "Uttarapadalopabahubbīhisamāsoyaṃ.",
  "anya-e0601n:798_10": "Aññesañhi taṃ ṭhānaṃ ninnaṃ hoti,",
  "anya-e0601n:798_11": "dve piṭṭhikoṭṭā pāṭiekkaṃ paññāyanti.",
  "anya-e0601n:798_12": "Tathāgatassa pana kaṭito paṭṭhāya maṃsapaṭalaṃ yāva khandhā uggamma samussitasuvaṇṇaphalakaṃ viya piṭṭhiṃ chādetvā patiṭṭhitaṃ.",
  "anya-e0601n:798_13": "Tasmā antaraṃsappapīnoti thometi.",
  "anya-e0601n:798_14": "Pāḷiyaṃ pana “citantaraṃso”ti pāṭho.",
  "anya-e0601n:798_15": "Tadaṭṭhakathāyañca “citantaraṃ soti antaraṃsaṃ vuccati dvinnaṃ koṭṭānamantaraṃ.",
  "anya-e0601n:798_16": "Taṃ paripuṇṇa massāti antaraṃso”ti vuttaṃ.",
  "anya-e0601n:799_0": "Cakkenaṅkitapādoti cakkena aṅkitapādoti padacchedo.",
  "anya-e0601n:799_1": "Aṭṭhasatapādacakkalakkhaṇena lakkhitapādataloti attho.",
  "anya-e0601n:799_2": "Cakkena aṭṭhasatapādacakkena aṅkito lakkhito pādo yena soti cakkenaṅkitapādo, jino.",
  "anya-e0601n:799_3": "Tatiyābahubbīhi samāsoyaṃ.",
  "anya-e0601n:799_4": "Aññesañhi pādatale aṭṭhasatapādacakka lakkhaṇaṃ natthi.",
  "anya-e0601n:799_5": "Tathāgatassa pādataleeva vicitraṃ aṭṭhasata pādacakkalakkhaṇaṃ atthi.",
  "anya-e0601n:799_6": "Tasmā cakkenaṅkitapādoti thometi.",
  "anya-e0601n:800_0": "Vuttañhi brahmāyusutte “heṭṭhā kho pana tassa bhoto gotamassa pādatalesu cakkāni jātāni sahassārāni sanemikāni sanābhikāni sabbākāraparipūrānī”ti.",
  "anya-e0601n:800_1": "Aṭṭhasatapādacakkalakkhaṇasarūpaṃ pana yo pādapaṅkajamuduttalarā jikehīti gāthāvaṇṇanāyaṃ vuttamevāti.",
  "anya-e0601n:801_0": "Aviraḷadasanoti avivaradanto.",
  "anya-e0601n:801_1": "Avivaradantena sampannoti attho.",
  "anya-e0601n:801_2": "Vivarati phullatīti viraḷo.",
  "anya-e0601n:801_3": "Varadhātu phullaneḷo. Assi.",
  "anya-e0601n:801_4": "Na viraḷo aviraḷo,",
  "anya-e0601n:801_5": "natthi viraḷo etassāti aviraḷo, danto.",
  "anya-e0601n:801_6": "Daṃsati vidaṃsati khādanīyaṃ vā bhojanīyaṃ vā etenāti dasano, danto.",
  "anya-e0601n:801_7": "Daṃsadhātu daṃsane yu.",
  "anya-e0601n:801_8": "Niggahitalopo.",
  "anya-e0601n:801_9": "Aviraḷo dasano danto yassāti aviraḷadasano, jino.",
  "anya-e0601n:801_10": "Aññesañhi kumbhilānaṃ viya dantā viraḷā honti.",
  "anya-e0601n:801_11": "Macchamaṃsādīni khādantānaṃ dantantaraṃ pūrati.",
  "anya-e0601n:801_12": "Tathāgatassa pana kanakalatāya samussāpitavajira panti viya aviraḷā tulikāya dassitaparicchedā viya dantā honti,",
  "anya-e0601n:801_13": "tasmā aviraḷadasanoti thometi.",
  "anya-e0601n:802_0": "Mārajussaṅkhapādoti māraji ussaṅkhapādoti padacchedo.",
  "anya-e0601n:802_1": "Ettha ca mārajīti pañcamārajitavā buddho kattubhūto.",
  "anya-e0601n:802_2": "So hi pañcamāre jitavāti mārajīti vuccati.",
  "anya-e0601n:802_3": "Ussaṅkhapādoti pādassa upari ṭhitena saṅkhasadisattā saṅkhanāmikena gopphakena samannāgatoti attho.",
  "anya-e0601n:802_4": "Saṃsuṭṭhuṃ pathaviṃ khanatīti saṅkhe.",
  "anya-e0601n:802_5": "Saṃpubbakhanudhātu avadāraṇe kvi.",
  "anya-e0601n:802_6": "Apadānaṭṭhakathāyaṃ pana “saṃsuṭṭhuṃ khādanto khaṇanto gacchatīti saṅkhe.",
  "anya-e0601n:802_7": "Samuddajalapariyante caramāno gacchati caratīti attho”ti vuttaṃ.",
  "anya-e0601n:802_8": "Saṅkhe viyāti saṅkhe, gopphako.",
  "anya-e0601n:802_9": "Pādassa uddhaṃ upari ṭhitaṃ saṅkhasadisaṃ gopphaka massāti ussaṅkhapādo, jino.",
  "anya-e0601n:802_10": "Vuttañhi brahmāyusuttaṭṭhakathāyaṃ “uddhaṃ patiṭṭhitagopphakattā ussaṅkhā pādā assāti ussaṅkhapādo”ti.",
  "anya-e0601n:802_11": "Aññesañhi piṭṭhipāde gopphakā honti.",
  "anya-e0601n:802_12": "Tena tesaṃ pādā āṇibaddhā viya baddhā honti.",
  "anya-e0601n:802_13": "Na yathāsukhaṃ parivattanti.",
  "anya-e0601n:802_14": "Gacchantānaṃ pādatalāni na dissanti.",
  "anya-e0601n:802_15": "Tathāgatassa pana abhirūhitvā upari gopphakā patiṭṭhahanti.",
  "anya-e0601n:802_16": "Tenassa nābhito paṭṭhāya uparimakāyo nāvāya ṭhapita suvaṇṇapaṭimā viya niccalo hoti.",
  "anya-e0601n:802_17": "Adhokāyova iñjati.",
  "anya-e0601n:802_18": "Sukhena pādā parivattanti.",
  "anya-e0601n:802_19": "Puratopi pacchato ubhayapassesupi ṭhatvā passantānaṃ pādatalāni paññāyanti.",
  "anya-e0601n:802_20": "Na hatthīnaṃ viya pacchatoyevāti.",
  "anya-e0601n:802_21": "Tasmā ussaṅkhapādoti thometi.",
  "anya-e0601n:803_0": "Tiṭṭhanto nonamantobhayakaramudunā jaṇṇukānāma santoti ettha tiṭṭhanto no namanto ubhaya karamudunā jaṇṇukāni āmasantoti padavibhāgo.",
  "anya-e0601n:803_1": "Tiṭṭhantoti ṭhitakova.",
  "anya-e0601n:803_2": "Nonamantoti anamamāno hutvā.",
  "anya-e0601n:803_3": "Ubhaya karamudunāti sukhumena hatthadvayena.",
  "anya-e0601n:803_4": "Jaṇṇukānīti jaṅghāni.",
  "anya-e0601n:803_5": "Jāyati gamanāgamanaṃ anenāti jaṇṇu,",
  "anya-e0601n:803_6": "janadhātu janane ṇu.",
  "anya-e0601n:803_7": "Soeva jaṇṇukā,",
  "anya-e0601n:803_8": "jaṅghorūnaṃ sandhi labbhati. Tāni.",
  "anya-e0601n:803_9": "Āmasantoti parimajjituṃ sakkonto.",
  "anya-e0601n:803_10": "Ettha ca tiṭṭhanto nonamantoti iminā tathāgatassa akhujjaavāmanabhāvo dīpito.",
  "anya-e0601n:803_11": "Avasesajanā hi khujjā vā honti vāmanā vā.",
  "anya-e0601n:803_12": "Khujjānaṃ uparimakāyo aparipuṇṇo hoti vāmanānaṃ heṭṭhimakāyo.",
  "anya-e0601n:803_13": "Te aparipuṇṇakāyattā na sakkonti nonamanto jaṇṇukāni parimajjituṃ.",
  "anya-e0601n:803_14": "Tathāgato pana paripuṇṇaubhayakāyattā sakkoti,",
  "anya-e0601n:803_15": "tasmā tiṭṭhanto…pe…",
  "anya-e0601n:803_16": "jaṇṇukā nāmasantoti thometi.",
  "anya-e0601n:804_0": "Vaṭṭakkhandhoti suvaṇṇāliṅgo viya samavaṭṭitagaliko.",
  "anya-e0601n:804_1": "Vuttañhi brahmāyusutte “samavaṭṭakkhandho”ti.",
  "anya-e0601n:804_2": "Parimaṇḍalā kārena vaṭṭati pavattatīti vaṭṭo,",
  "anya-e0601n:804_3": "parimaṇḍalo.",
  "anya-e0601n:804_4": "Vaṭṭadhātu vaṭṭane a.",
  "anya-e0601n:804_5": "Bhojanaṃ khādati etena galenāti khandho, galo.",
  "anya-e0601n:804_6": "Khādadhātu khādane bhakkhane vā kvipaccayo.",
  "anya-e0601n:804_7": "Khādāmagamānaṃ khandhandhagandhāti suttena padasiddhi veditabbā.",
  "anya-e0601n:804_8": "Abhidhānaṭīkāyaṃ pana “kaṃ matthakaṃ dadhātīti kandho.",
  "anya-e0601n:804_9": "Soeva kakārassa khakārakaraṇavasenā”ti vuttaṃ.",
  "anya-e0601n:804_10": "Vaṭṭo samaparimaṇḍalo khandho galo yassāti vaṭṭakkhandho, jino.",
  "anya-e0601n:804_11": "Yathā hi eke koñcā viya bakā viya varāhā viya ca dīghagalā vaṅkagalā puthugalā ca honti.",
  "anya-e0601n:804_12": "Kathanakāle sirājalaṃ paññāyati.",
  "anya-e0601n:804_13": "Mando saro nikkhamati,",
  "anya-e0601n:804_14": "na evaṃ tassa.",
  "anya-e0601n:804_15": "Tathāgatassa pana suvaṭṭitasuvaṇṇāliṅgasadiso khandho galo hoti.",
  "anya-e0601n:804_16": "Kathanakāle sirājalaṃ na paññāyati.",
  "anya-e0601n:804_17": "Meghassa viya gajjato saro mahā hoti.",
  "anya-e0601n:804_18": "Tasmā vaṭṭakkhandhoti thometi.",
  "anya-e0601n:805_0": "Puna jinoti buddho kattubhūto.",
  "anya-e0601n:805_1": "Tassa pana padassa gotaruṇapakhumakotyādīhi padehi tulyaliṅgattabhāvena sambandho.",
  "anya-e0601n:805_2": "Gotaruṇapakhumakoti taṃmuhuttajātaratta vacchassa cakkhubhaṇḍo viya vippasannacakkhubhaṇḍo,",
  "anya-e0601n:805_3": "vippasannacakkhubhaṇḍena samannāgato vā.",
  "anya-e0601n:805_4": "Ettha ca pakhumakoti sakalaṃ cakkhubhaṇḍaṃ adhippetaṃ.",
  "anya-e0601n:805_5": "Cakkhubhaṇḍanti cakkhuparivāraṃ.",
  "anya-e0601n:805_6": "Cakkhubhaṇḍanti akkhidalanti keci.",
  "anya-e0601n:805_7": "Akkhidalapattanti vadanti aññe.",
  "anya-e0601n:805_8": "Akkhidale hi pana saddhiṃ akkhibimbanti veditabbaṃ.",
  "anya-e0601n:805_9": "Ayaṃ panettha vacanattho.",
  "anya-e0601n:805_10": "Patati cakkhuṃ parivāreti etenāti pakhumaṃ,",
  "anya-e0601n:805_11": "pamhādiparivāraṃ.",
  "anya-e0601n:805_12": "Patadhātu parivāre umo.",
  "anya-e0601n:805_13": "Takārassa kho.",
  "anya-e0601n:805_14": "Atha vā akkhino pakkhadvaye jātanti pakhumaṃ, pamhaṃ.",
  "anya-e0601n:805_15": "Jātataddhite umo.",
  "anya-e0601n:805_16": "Pakkhumanti vattabbe kakāralopavasena pakhumanti vuccati.",
  "anya-e0601n:805_17": "Pakhumaṃyeva pakhumako.",
  "anya-e0601n:805_18": "Gotaruṇassa taṃmuhuttajātarattavacchassa pakhumaṃ viya pakhumaṃ yassa soti gotaruṇapakhumako, jino.",
  "anya-e0601n:805_19": "Gotaruṇassa taṃmuhuttajātarattavacchassa pakhumasadisaṃ vippasannacakkhubhaṇḍaṃ atthīti attho.",
  "anya-e0601n:805_20": "Aññesañhi akkhibhaṇḍo aparipuṇṇo hoti.",
  "anya-e0601n:805_21": "Hatthimūsikakākādīnaṃ akkhisadisehi viniggatehi gambhīrehipi akkhīhi samannāgatā.",
  "anya-e0601n:805_22": "Tathāgatassa pana dhovitvā majjitvā ṭhapitamaṇiguḷikā viya mudusiniddhanīla sukhumapakhumācitāni akkhīni honti.",
  "anya-e0601n:805_23": "Tasmā gotaruṇapakhumakoti thometi.",
  "anya-e0601n:806_0": "Sīhapubbaḍḍhakāyoti sīhassa pubbaḍḍhakāyo viya paripuṇṇakāyo.",
  "anya-e0601n:806_1": "Vātātapādiparissayaṃ sahati khamatīti sīho,",
  "anya-e0601n:806_2": "sahadhātu khamane a.",
  "anya-e0601n:806_3": "Īkārāgamo.",
  "anya-e0601n:806_4": "Atha vā sūkaramahiṃsādayo satte hiṃsatīti sīho.",
  "anya-e0601n:806_5": "Hiṃsadhātu hanane ṇa.",
  "anya-e0601n:806_6": "Hiṃsoti vattabbe akkharavipariyāyena sīhoti vuccati.",
  "anya-e0601n:806_7": "Atha vā sabbiriyāpathesu daḷhavīriyattā suṭṭhu īhati vāyamatīti sīho,",
  "anya-e0601n:806_8": "kesarasīho.",
  "anya-e0601n:806_9": "Supubba īhadhātu cetāyaṃ a.",
  "anya-e0601n:806_10": "Tena vuttaṃ saddanītiyaṃ “sahahiṃsa īhāvasā,",
  "anya-e0601n:806_11": "sīhasaddagatiṃ vade”ti.",
  "anya-e0601n:806_12": "Sīhassa pubbaḍḍhe jāto kāyo viya paripuṇṇakāyo yassāti sīhapubbaḍḍhakāyo, jino.",
  "anya-e0601n:806_13": "Yathā hi sīhassa pubbaḍḍhakāyova paripuṇṇo hoti,",
  "anya-e0601n:806_14": "na evaṃ tassa.",
  "anya-e0601n:806_15": "Tathāgatassa pana kāyo sabbaparipuṇṇoti attho.",
  "anya-e0601n:806_16": "Sīhassa pana purimakāyova paripuṇṇo hoti,",
  "anya-e0601n:806_17": "pacchima kāyo aparipuṇṇo.",
  "anya-e0601n:806_18": "Tathāgatassa pana sīhassa pubbaḍḍhakāyoiva sabbo kāyo paripuṇṇo.",
  "anya-e0601n:806_19": "Sopi sīhasseva na tattha tattha vinatunnatādivasena dussaṇṭhita visaṇṭhito.",
  "anya-e0601n:806_20": "Dīghayuttaṭṭhāne pana dīgho.",
  "anya-e0601n:806_21": "Rassakisathūla anuvaṭṭitayuttaṭṭhānesu tathāvidhova hoti.",
  "anya-e0601n:806_22": "Vuttañhetaṃ “manāpiye ca kho bhikkhave kammavipāke paccupaṭṭhite yehi aṅgehi dīghehi sobhati,",
  "anya-e0601n:806_23": "tāni aṅgāni thūlāni saṇṭhahanti.",
  "anya-e0601n:806_24": "Yehi aṅgehi kisehi sobhati,",
  "anya-e0601n:806_25": "tāni aṅgāni kisāni saṇṭhahanti.",
  "anya-e0601n:806_26": "Yehi aṅgehi vaṭṭehi sobhati,",
  "anya-e0601n:806_27": "tāni aṅgāni vaṭṭāni saṇṭhahantī”ti.",
  "anya-e0601n:806_28": "Iti nānācittena puññacittena cittito dasahi pāramīhi sajjito tathāgatassa attabhāvo tassa loke sabbasippino",
  "anya-e0601n:806_29": "vā iddhimanto vā patirūpakampi kātuṃ na sakkonti.",
  "anya-e0601n:806_30": "Tasmā sīhapubbaḍḍhakāyoti thometi.",
  "anya-e0601n:807_0": "Catuvīsatimavandanagāthāvaṇṇanā samattā.",
  "anya-e0601n:808_0": "25.",
  "anya-e0601n:808_1": "Tatiya gāthāyaṃ sugatoti buddho kattubhūto.",
  "anya-e0601n:808_2": "Tassa pana padassa sattappīnotyādīhi padehi tulyaliṅgattabhāvena sambandho.",
  "anya-e0601n:808_3": "Sattappīnoti dvihatthapāda aṃsakūṭa ekagalavasena sattasu ṭhānesu paripuṇṇamaṃsikoti attho.",
  "anya-e0601n:808_4": "Ācariyā pana paripuṇṇadvihatthapāda aṃsakūṭa khandhasaṅkhātasattaṭṭhānoti atthaṃ vadanti.",
  "anya-e0601n:808_5": "Maṃsena pīṇati paripūratīti pīno.",
  "anya-e0601n:808_6": "Pīṇate paripūrate vā pīno.",
  "anya-e0601n:808_7": "Pīṇadhātu pīṇane,",
  "anya-e0601n:808_8": "pūraṇe vā ṇa. Ṇassa no.",
  "anya-e0601n:808_9": "Dve hatthapiṭṭhiyo dve pādapiṭṭhiyo dve aṃsakūṭāni ekagalo cāti sattasu ṭhānesu pīno paripuṇṇo maṃso assāti sattapīno,",
  "anya-e0601n:808_10": "sugato labbhati.",
  "anya-e0601n:808_11": "Aññesañhi hatthapādapiṭṭhīsu nhārujālā paññāyanti aṃsakūṭagalesu aṭṭhikoṭiyo.",
  "anya-e0601n:808_12": "Te manussā petā viya khāyanti.",
  "anya-e0601n:808_13": "Na tathāgato.",
  "anya-e0601n:808_14": "Tathāgato pana sattasu ṭhānesu paripuṇṇamaṃsussadattā niguḷanhārujālehi hatthapiṭṭhādīhi vaṭṭetvā ṭhapitasuvaṇṇavaṇṇāliṅgasadisena",
  "anya-e0601n:808_15": "galena sīlārūpakaṃ viya cittakammarūpakaṃ viya ca khāyati,",
  "anya-e0601n:808_16": "tasmā sattappīnoti thometi.",
  "anya-e0601n:809_0": "Brahmāyusutte pana “sattussado”ti pāṭho.",
  "anya-e0601n:809_1": "Tassa pana sattasu ṭhānesu paripuṇṇamaṃsussadoti attho daṭṭhabbo.",
  "anya-e0601n:810_0": "Dīghaṅgulīti dīghaaṅgulīti padacchedo.",
  "anya-e0601n:810_1": "Samaāyatahattha pādaṅgulīti attho.",
  "anya-e0601n:810_2": "Aṅgati uddhaṃ gacchatīti aṅguli.",
  "anya-e0601n:810_3": "Aṅgati taṃ taṃ kāyaṅgaṃ parāmasati etāyāti vā aṅguli,",
  "anya-e0601n:810_4": "karasākhā.",
  "anya-e0601n:810_5": "Agidhātu gatiyaṃ ulipaccayo.",
  "anya-e0601n:810_6": "Atha vā aṅgaṃ kāyaṅgaṃ ulati gacchati parāmasati etāyāti aṅguli,",
  "anya-e0601n:810_7": "karasākhā.",
  "anya-e0601n:810_8": "Aṅga saddūpapadauladhātu gatiyaṃ i.",
  "anya-e0601n:810_9": "Samadīghā aṅguli hattha pādaṅguli yassa soti dīghaṅguli, sugato.",
  "anya-e0601n:810_10": "Samadīghā hatthapādaṅguli atthīti attho.",
  "anya-e0601n:810_11": "Yathā hi aññesaṃ kāci aṅguli dīghā hoti kāci rassā,",
  "anya-e0601n:810_12": "na evaṃ tathāgatassa.",
  "anya-e0601n:810_13": "Tathāgatassa pana makkaṭasseva dīghahatthapādaṅguliyo mūle thūlā anupubbena gantvā agge tanukā niyyāsatelena",
  "anya-e0601n:810_14": "madditvā vaṭṭitaharitālavaṭṭasadisā honti.",
  "anya-e0601n:810_15": "Tasmā dīghaṅgulīti thometi.",
  "anya-e0601n:810_16": "Mathāti maathāti padacchedo.",
  "anya-e0601n:810_17": "Makāro hi padasandhikaro.",
  "anya-e0601n:810_18": "Athāti atthantare nipāto.",
  "anya-e0601n:810_19": "Tadaññanti attho.",
  "anya-e0601n:811_0": "Lomakūpekalomoti lomakūpaekalomoti padacchedo.",
  "anya-e0601n:811_1": "Ekekalomakūpe ekekajātalomoti attho.",
  "anya-e0601n:811_2": "Cammamaṃsaṃ lunāti chindatīti lomo,",
  "anya-e0601n:811_3": "vaḍḍhamānaṃ lunitabbanti vā lomo,",
  "anya-e0601n:811_4": "lūdhātu chedane manipaccayo.",
  "anya-e0601n:811_5": "Kuvuccati udakaṃ,",
  "anya-e0601n:811_6": "taṃ pāti rakkhatīti kūpo.",
  "anya-e0601n:811_7": "Kupubbapādhātu rakkhane kvi.",
  "anya-e0601n:811_8": "Ussa dīgho.",
  "anya-e0601n:811_9": "Kūpo viyāti kūpo,",
  "anya-e0601n:811_10": "atha vā kuvuccati lomaṃ,",
  "anya-e0601n:811_11": "taṃ pāti rakkhatīti kūpo.",
  "anya-e0601n:811_12": "Abhidhānaṭīkāyaṃ pana “kusadde po. Dīghādi. Kūpo.",
  "anya-e0601n:811_13": "Kena ubhatīti vā kūpo.",
  "anya-e0601n:811_14": "Bhassa po”ti vuttaṃ.",
  "anya-e0601n:811_15": "Lomassa kūpo lomakūpo.",
  "anya-e0601n:811_16": "Tasmiṃ tasmiṃ jāto ekeka lomo yassāti lomakūpekalomo, sugato.",
  "anya-e0601n:811_17": "Yathā hi aññesaṃ ekekasmimpi lomakūpe anekāni lomāni jāyanti,",
  "anya-e0601n:811_18": "na evaṃ tathāgatassa.",
  "anya-e0601n:811_19": "Tathāgatassa pana ekekasmiṃ lomakūpe ekekalomo jāyati.",
  "anya-e0601n:811_20": "Vuttañhi brahmāyusutte “ekekalomo kho pana bhavaṃ gotamo.",
  "anya-e0601n:811_21": "Ekekāni lomāni lomakūpesu jātā nī”ti.",
  "anya-e0601n:811_22": "Tasmā lomakūpekalomoti thometi.",
  "anya-e0601n:812_0": "Sampannodātadāṭhoti sampannoodātadāṭhoti padacchedo.",
  "anya-e0601n:812_1": "Sampannasukkadāṭhoti attho.",
  "anya-e0601n:812_2": "Sampajjatīti sampanno.",
  "anya-e0601n:812_3": "Saṃpubbapadadhātu gatiyaṃ ta.",
  "anya-e0601n:812_4": "Tassa anno.",
  "anya-e0601n:812_5": "Avadāyati avakhaṇḍiyati aññavaṇṇobhāsanti odāto.",
  "anya-e0601n:812_6": "Avapubba dādhātu avakhaṇḍane ta.",
  "anya-e0601n:812_7": "Daṃsati odanādiṃ etāyāti dāṭho,",
  "anya-e0601n:812_8": "dantaviseso.",
  "anya-e0601n:812_9": "Daṃsadhātu daṃsane ṭho.",
  "anya-e0601n:812_10": "Daṃsissa dā.",
  "anya-e0601n:812_11": "Sampanno ca odāto ca dāṭho yassāti sampanno dātadāṭho, sugato.",
  "anya-e0601n:812_12": "Aññesañhi pūtidantā uṭṭhahanti.",
  "anya-e0601n:812_13": "Tena kāci dāṭhā kāḷāpi vivaṇṇāpi honti.",
  "anya-e0601n:812_14": "Tathāgato pana sukkadāṭho osadhitārakampi atikkamma virocamānāya pabhāya samannāgatadāṭho hoti.",
  "anya-e0601n:812_15": "Pāḷiyaṃ pana “susukkadāṭho”ti pāṭho.",
  "anya-e0601n:812_16": "Ayamevattho.",
  "anya-e0601n:812_17": "Tasmā sampannodātadāṭhoti thometi.",
  "anya-e0601n:813_0": "Kanakasamatacoti suvaṇṇena sadisacammo.",
  "anya-e0601n:813_1": "Kanati dibbati obhāsenāti kanakaṃ.",
  "anya-e0601n:813_2": "Kaniyati icchiyati manusse hīti vā kanakaṃ, suvaṇṇaṃ.",
  "anya-e0601n:813_3": "Kanadhātu dittigatikantīsu akapaccayo,",
  "anya-e0601n:813_4": "saṃsadisena amati gacchati pavattatīti samaṃ.",
  "anya-e0601n:813_5": "Saṃpubbaamadhātu gatiyaṃ a.",
  "anya-e0601n:813_6": "Tacati maṃsaṃ chādeti saṃvarati vāti taco,",
  "anya-e0601n:813_7": "tacati dibbati suvaṇṇobhāsenāti vā taco, cammaṃ.",
  "anya-e0601n:813_8": "Tacadhātu saṃvaraṇadittīsu a.",
  "anya-e0601n:813_9": "Kanakena suvaṇṇena samo sadiso taco yassāti kanaka samataco, sugato.",
  "anya-e0601n:813_10": "Yathā hi aññesaṃ taco koci nīlataco setataco pītataco hoti,",
  "anya-e0601n:813_11": "na evaṃ tathāgatassa.",
  "anya-e0601n:813_12": "Tathāgatassa pana jātihiṅgulakena majjitvā nisadāya ghaṃsitvā gerukaparikammaṃ katvā ṭhapita ghanasuvaṇṇarūpakaṃ viya kañcanasadisataco hoti.",
  "anya-e0601n:813_13": "Pāḷiyaṃ pana “suvaṇṇavaṇṇo kañcanasannibhattaco”ti vutto.",
  "anya-e0601n:813_14": "Ettha ca suvaṇṇavaṇṇo viya vaṇṇo yassāti suvaṇṇavaṇṇo,",
  "anya-e0601n:813_15": "kañcanena sannibhaṃ sadisaṃ tacamassāti kañcanasannibhattacoti vacanattho kātabbo.",
  "anya-e0601n:813_16": "Ettha ca suvaṇṇavaṇṇanti iminā tathāgatassa ghanasiniddhasaṇhasarīrataṃ dasseti.",
  "anya-e0601n:813_17": "Kañcanasannibhattacoti iminā chavivaṇṇaṃ dasseti.",
  "anya-e0601n:813_18": "Atha vā vevacanametaṃ padadvayaṃ.",
  "anya-e0601n:813_19": "Tasmā kanakasamatacoti thometi.",
  "anya-e0601n:814_0": "Nīlamuddhaggalomoti nīlaṃ uddhaṃ aggalomoti padacchedo.",
  "anya-e0601n:814_1": "Nīlaṃ uddhaṃ aggā koṭi hutvā mukhasobhaṃ ullokayamāno viya ṭhitalomo,",
  "anya-e0601n:814_2": "nīlāni uddhaṃ aggāni koṭīni hutvā ṭhitāni lomāni yassāti nīlamuddhaggalomo, sugato.",
  "anya-e0601n:814_3": "Yathā hi aññesaṃ lomāni heṭṭhā aggāni hutvā tiṭṭhanti,",
  "anya-e0601n:814_4": "na evaṃ tathāgatassa.",
  "anya-e0601n:814_5": "Tathāgatassa pana lomāni āvaṭṭapariyosāne uddhaṃ aggāni hutvā mukhasobhaṃ ullokayamānāni viya tiṭṭhanti.",
  "anya-e0601n:814_6": "Vuttañhetaṃ brahmāyusutte “uddhaggalomo bhavaṃ gotamo.",
  "anya-e0601n:814_7": "Uddhaggāni lomāni jātāni nīlāni añjanavaṇṇāni kuṇḍalāvaṭṭāni padakkhiṇāvaṭṭakajātānī”ti.",
  "anya-e0601n:814_8": "Tasmā nīlamuddhaggalomoti thometi.",
  "anya-e0601n:815_0": "Sambuddhoti tathāgato.",
  "anya-e0601n:815_1": "So hi anaññabuddho hutvā sāmaṃyeva cattāri saccāni bujjhatīti sambuddhoti vuccati.",
  "anya-e0601n:815_2": "Tassa pana padassa thūlajivhotyādīhi tīhi padehi tulyaliṅgattabhāvena sambandho.",
  "anya-e0601n:816_0": "Thūlajivhoti mududīghaputhula jivhāya sampannoti attho.",
  "anya-e0601n:816_1": "Gāthābandhavasena hi mududīghasaddalopaṃ katvā evaṃ vuttaṃ.",
  "anya-e0601n:816_2": "Tena vuttaṃ aṭṭhakathāyaṃ “mudujivhā dīghā thūlā vaṇṇa sampannā”ti.",
  "anya-e0601n:816_3": "Thūlati brūhatīti thūlā, jivhā.",
  "anya-e0601n:816_4": "Thūladhātu buddhiyaṃ a.",
  "anya-e0601n:816_5": "Jīvati pāṇaṃ dhāretīti jivhā, rasanā.",
  "anya-e0601n:816_6": "Jīvadhātu pāṇadhāraṇe hapaccayo.",
  "anya-e0601n:816_7": "Jīvanti sattā etena rasenāti jīvitaṃ,",
  "anya-e0601n:816_8": "chabbidharaso.",
  "anya-e0601n:816_9": "Taṃ avhāyatīti jivhā,",
  "anya-e0601n:816_10": "jivhāpasādarūpaṃ.",
  "anya-e0601n:816_11": "Sambhārajivhā ṭhānūpacārena labbhati.",
  "anya-e0601n:816_12": "Jīvitasaddūpapada avhadhātu avhāyane a.",
  "anya-e0601n:816_13": "Jīvitaavhāti vattabbe niruttinayena vitasaddalopaṃ katvā jivhāti vuttaṃ.",
  "anya-e0601n:816_14": "Thūlā mahantā dīghā mudukā jivhā yassāti thūlajivho,",
  "anya-e0601n:816_15": "sambuddho.",
  "anya-e0601n:816_16": "Aññesañhi jivhā thūlāpi hoti kisāpi rassāpi thaddhāpi visamāpi.",
  "anya-e0601n:816_17": "Tathāgatassa pana mudujivhā dīghā puthulā vaṇṇa sampannā hoti.",
  "anya-e0601n:816_18": "So taṃ lakkhaṇaṃ pariyesituṃ āgatānaṃ brahmāyubrāhmaṇādīnaṃ kaṅkhāvinodanatthaṃ jivhāya mudukattā taṃ",
  "anya-e0601n:816_19": "jivhaṃ kathinasūci viya vaṭṭetvā ubhopi nāsikāsotāni parāmasati,",
  "anya-e0601n:816_20": "dīghattā ubho kaṇṇasotāni parāmasati,",
  "anya-e0601n:816_21": "puthulattā kesantapariyosānaṃ kevalampi nalāṭaṃ paṭicchādeti,",
  "anya-e0601n:816_22": "evaṃ tassā mududīghaputhulabhāvaṃ pakāsento kaṅkhāvinodeti,",
  "anya-e0601n:816_23": "evaṃ tilakkhaṇasampannaṃ jivhaṃ sandhāya thūla jivhoti thometi.",
  "anya-e0601n:816_24": "Pāḷiyaṃ pana “pahūtajivho”ti pāṭho.",
  "anya-e0601n:816_25": "Ayamevattho.",
  "anya-e0601n:817_0": "Athāti atthantaratthe nipāto.",
  "anya-e0601n:817_1": "Tadaññanti attho.",
  "anya-e0601n:817_2": "Sīhahanukoti sīhassa heṭṭhā hanu viya paripuṇṇa hanuko.",
  "anya-e0601n:817_3": "Sīhasaddattho heṭṭhā vuttoyeva.",
  "anya-e0601n:817_4": "Hanati odanādīnaṃ vaṇṇavisesaṃ nāsetīti hanu.",
  "anya-e0601n:817_5": "Hanadhātu hiṃsāyaṃ u.",
  "anya-e0601n:817_6": "Sīhassa heṭṭhā hanu viya hanu yassāti sīhahanuko,",
  "anya-e0601n:817_7": "sambuddho.",
  "anya-e0601n:817_8": "Samāsante ko.",
  "anya-e0601n:817_9": "Sīhassa hi heṭṭhimahanumeva paripuṇṇaṃ hoti,",
  "anya-e0601n:817_10": "na uparimaṃ.",
  "anya-e0601n:817_11": "Tathāgatassa pana sīhassa heṭṭhimaṃ viya dvepi paripuṇṇāni dvādasiyaṃ pakkhassa candasadisāni honti.",
  "anya-e0601n:817_12": "Tasmā sīhahanukoti thometi.",
  "anya-e0601n:818_0": "Jālikappādahatthoti kusalena vaḍḍhakinā vātapāne sammāyojitajālaṃ viya cammena appaṭibaddhahatthapādaṅgulantaro.",
  "anya-e0601n:818_1": "Jalati dibbatīti jālaṃ,",
  "anya-e0601n:818_2": "jaladhātu dittiyaṃ ṇa.",
  "anya-e0601n:818_3": "Jālaṃ assa atthi tasmiṃ vā vijjatīti jālikaṃ,",
  "anya-e0601n:818_4": "vātapānaṃ.",
  "anya-e0601n:818_5": "Assathyatthe ṇiko.",
  "anya-e0601n:818_6": "Atha vā jālaṃ eva jālikaṃ.",
  "anya-e0601n:818_7": "Pajjati gacchati etenāti pādo, caraṇo.",
  "anya-e0601n:818_8": "Padadhātu gamane ṇa.",
  "anya-e0601n:818_9": "Taṃ taṃ bhāraṃ haratīti hattho, karo.",
  "anya-e0601n:818_10": "Haradhātu haraṇe tho.",
  "anya-e0601n:818_11": "Jālikaṃ viya hatthapādaṅgulantaraṃ yassāti jālikappādahattho,",
  "anya-e0601n:818_12": "sambuddho.",
  "anya-e0601n:818_13": "Kusalena vaḍḍhakinā vātapāne sammāyojitāni jālasadisāni hatthapādaṅgulantarāni honti.",
  "anya-e0601n:818_14": "Na ca cammena paṭibaddhaaṅgulantarānīti attho.",
  "anya-e0601n:818_15": "Ettha jālikappādahatthaṅgulantaranti vattabbe uttarapadalopena evaṃ vuttaṃ.",
  "anya-e0601n:818_16": "Cammena paṭibaddhahatthapādaṅgulantaro hi phaṇahatthako purisadosena upahato pabbajjampi na labhati.",
  "anya-e0601n:818_17": "Tathāgatassa pana catasso hatthaṅguliyo pañcapi pādaṅguliyo ekappamāṇā honti.",
  "anya-e0601n:818_18": "Tāsaṃ ekappamāṇa tāya yavalakkhaṇaṃ aññamaññaṃ paṭivijjhitvā tiṭṭhati.",
  "anya-e0601n:818_19": "Athassa hatthapādā kusalena vaḍḍhakinā sammāyojitajālavāta pānasadisā honti,",
  "anya-e0601n:818_20": "tasmā jālikappādahatthoti thometi.",
  "anya-e0601n:818_21": "Pāḷiyaṃ pana “jālahatthapādo”ti pāṭho.",
  "anya-e0601n:818_22": "Ayamevattho.",
  "anya-e0601n:819_0": "Nāthoti buddho kattuvasena.",
  "anya-e0601n:819_1": "So hi nāthati vineyyānaṃ hitapaṭipattiṃ yācati,",
  "anya-e0601n:819_2": "parasantānagataṃ vā kilesabyasaṃ upatāpeti,",
  "anya-e0601n:819_3": "paramena cittissariyena samannā gato.",
  "anya-e0601n:819_4": "Sabbasatte vā guṇehi īsati abhibhavati,",
  "anya-e0601n:819_5": "veneyyānaṃ hitasukhaṃ vā āsīsatīti nāthoti vuccati.",
  "anya-e0601n:819_6": "Vuttañhi saddanītiyaṃ “nāthadhātu yācane upatāpe issariye āsisane cāti catūsvatthesu pavattatī”ti.",
  "anya-e0601n:820_0": "Tassa pana padassa uṇhīsasīsotipadena tulyaliṅgattabhāvena sambandho.",
  "anya-e0601n:820_1": "Uṇhīsasīsoti rañño baddhauṇhīsa paṭṭo viya virocamāno pakatimaṃsapiṇḍasaṅkhāto uṇhīsapaṭṭasīso.",
  "anya-e0601n:820_2": "Nalāṭe nahiyati bandhiyatīti uṇhīso.",
  "anya-e0601n:820_3": "Upubbanahadhātu bandhane, īso.",
  "anya-e0601n:820_4": "Vaṇṇavikāro.",
  "anya-e0601n:820_5": "Vuttañhi jāliniyaṃ –",
  "anya-e0601n:821_0": "“Vaṇṇāgamo vaṇṇavipariyāyo,",
  "anya-e0601n:822_0": "Dve cāpare vaṇṇavikāranāsā;",
  "anya-e0601n:823_0": "Dhātūnamatthātisayena yogo,",
  "anya-e0601n:824_0": "Taduccate pañcavidhaṃ nirutti”nti.",
  "anya-e0601n:825_0": "Tattha ca avijjamānassa āgamā vaṇṇāgamo nāma.",
  "anya-e0601n:825_1": "Vijjamānaakkharānaṃ heṭṭhupariyāyavasena vaṇṇavipariyāyo nāma.",
  "anya-e0601n:825_2": "Aññakkharassa aññakkharāpajjanatā vaṇṇavikāro nāma.",
  "anya-e0601n:825_3": "Vijjamānakkharavināso vaṇṇavināso nāma.",
  "anya-e0601n:825_4": "Tattha tattha yathāyogaṃ visesatthayogo dhātūnaṃ atthātisaya yogo nāmāti adhippāyo.",
  "anya-e0601n:825_5": "Ettha pana nakārassa ṇakāraṃ katattā vaṇṇavikāroti daṭṭhabbo.",
  "anya-e0601n:825_6": "Mālādiṃ siyati bandhiyatīti sīso,",
  "anya-e0601n:825_7": "uttamaṅgo.",
  "anya-e0601n:825_8": "Sidhātu bandhane īso.",
  "anya-e0601n:825_9": "Rājūnaṃ uṇhīsapaṭṭena veṭhitasīso viya sīso yassāti uṇhīsasīso.",
  "anya-e0601n:825_10": "Atha vā rājūnaṃ uṇhīsaṃ viya sabbattha parimaṇḍalasīso yassāti uṇhīsasīso, nātho.",
  "anya-e0601n:826_0": "Vuttañhi brahmāyusuttaṭṭhakathāyaṃ “uṇhīsasīsoti idaṃ paripuṇṇanalāṭañceva paripuṇṇasīsañcāti dve atthavase paṭicca vuttaṃ.",
  "anya-e0601n:826_1": "Tathāgatassa hi dakkhiṇakaṇṇacūḷikato paṭṭhāya maṃsapaṭaṃ uṭṭhahitvā sakalaṃ nalāṭaṃ chādayamānaṃ pūrayamānaṃ gantvā vāmakaṇṇacūḷikāya patiṭṭhitaṃ.",
  "anya-e0601n:826_2": "Rañño baddhauṇhīsapaṭṭo viya virocati.",
  "anya-e0601n:826_3": "Pacchimabhavikabodhisattānaṃ kira imaṃ lakkhaṇaṃ viditvā rājūnaṃ uṇhīsapaṭṭaṃ akaṃsu.",
  "anya-e0601n:826_4": "Ayaṃ tāva eko attho.",
  "anya-e0601n:826_5": "Aññe pana janā aparipuṇṇasīsā honti.",
  "anya-e0601n:826_6": "Keci kapisīsā,",
  "anya-e0601n:826_7": "keci phalasīsā,",
  "anya-e0601n:826_8": "keci aṭṭhisīsā,",
  "anya-e0601n:826_9": "keci tumba sīsā,",
  "anya-e0601n:826_10": "keci pabbhārasīsā.",
  "anya-e0601n:826_11": "Tathāgatassa pana āraggena vaṭṭetvā ṭhapitaṃ viya suparipuṇṇaṃ udakapupphulasadisaṃ sīsaṃ hoti.",
  "anya-e0601n:826_12": "Tattha purimanayena uṇhīsaveṭhitasīso viyāti uṇhīsasīso.",
  "anya-e0601n:826_13": "Dutiyanayena uṇhīsaṃ viya sabbattha parimaṇḍala sīsoti uṇhīsasīso”ti.",
  "anya-e0601n:826_14": "Taṭṭīkāyañca “dve attha vase paṭicca vuttanti,",
  "anya-e0601n:826_15": "yasmā buddhā cakkavattino ca paripuṇṇa nalāṭatāya paripuṇṇasīsabimbatāya uṇhīsasīsāti vuccanti.",
  "anya-e0601n:826_16": "Tasmā te dve atthavase paṭicca uṇhīsasīsoti vutta”nti vaṇṇeti.",
  "anya-e0601n:826_17": "Tasmā uṇhīsasīsoti thometi.",
  "anya-e0601n:827_0": "Itiguṇasahitanti iminā vuttappakārena nigrodhabimbotyādinā dvattiṃsamahāpurisalakkhaṇaguṇena sampannaṃ.",
  "anya-e0601n:827_1": "Itievaṃ vuttappakāraṃ guṇaṃ itiguṇaṃ.",
  "anya-e0601n:827_2": "Tena saha ito pattoti itiguṇasahito, mahesī.",
  "anya-e0601n:827_3": "Aññe hi dvattiṃsa mahāpurisalakkhaṇehi sampannā na honti,",
  "anya-e0601n:827_4": "cakkavattirājāno mahāpurisalakkhaṇehi sampannāpi ṭhapetvā kosohitavattha guyhalakkhaṇaṃ avasesehi sampannā honti.",
  "anya-e0601n:827_5": "Tathāgatoyeva sabbamahāpurisalakkhaṇehi samannāgato.",
  "anya-e0601n:827_6": "Tasmā bhagavantaṃyeva itiguṇasahitanti thomanaṃ arahatīti vuttaṃ hoti.",
  "anya-e0601n:827_7": "Taṃ mahesinti sīlakkhandhādike ca nibbānañca esati gavesatīti mahesī.",
  "anya-e0601n:827_8": "Taṃ mahesiṃ ahaṃ tīhi dvārehi namāmi vandāmīti sambandho.",
  "anya-e0601n:828_0": "Pañcavīsatimavandanagāthāvaṇṇanā samattā.",
  "anya-e0601n:829_0": "23.",
  "anya-e0601n:829_1": "Ayaṃ pana imāsu tīsu gāthāsu saṅkhepatthayojanā.",
  "anya-e0601n:829_2": "Buddho kattubhūto nigrodhabimbo nigrodhassa parimaṇḍalo viya parimaṇḍalasarīro mudukaracaraṇo saṇhahatthapādo,",
  "anya-e0601n:829_3": "brahmaghoso brahmuno saro viya aṭṭhaṅgasampannasaravanto,",
  "anya-e0601n:829_4": "eṇijaṅghā eṇimigassa jaṅghā viya suvaṭṭajāṇuko,",
  "anya-e0601n:829_5": "kosacchādaṅgajāto usabhavāraṇā dīnaṃ aṅgajāto viya suvaṇṇapadumakaṇṇikasadisena vatthakosena paṭicchannena guyhaṅgajātena samannāgato,",
  "anya-e0601n:829_6": "punarapi punaapi,",
  "anya-e0601n:829_7": "sugato buddho suppatiṭṭhitapādo suvaṇṇa pādukatalamiva bhūmiyaṃ samaṃ suṭṭhu patiṭṭhitapādo,",
  "anya-e0601n:829_8": "mūdo dātuṇṇalomo bhamukantare jāto saṇhasukhumo seto suddho uṇṇalomavanto,",
  "anya-e0601n:829_9": "athamapi tadaññaṃapi,",
  "anya-e0601n:829_10": "sugato buddho,",
  "anya-e0601n:829_11": "brahmujuggattabhāvo brahmuno ujuuggata attabhāvo viya ujumeva attabhāvo,",
  "anya-e0601n:829_12": "nīlakkhī atinīlanettena samannāgato,",
  "anya-e0601n:829_13": "dīghapaṇhi āyatapaṇhi paripuṇṇapaṇhi vā,",
  "anya-e0601n:829_14": "sukhumamalachavī saṇhamalavisuddhataco saṇhamala virahitataco vā,",
  "anya-e0601n:829_15": "thomyarasaggasaggī thomitabbasattara saharaṇasahassanhāruuddhaggikā.",
  "anya-e0601n:830_0": "24.",
  "anya-e0601n:830_1": "Jino pañcamārajitavā buddho,",
  "anya-e0601n:830_2": "cattālīsaggadanto samacattālīsauttamadanto,",
  "anya-e0601n:830_3": "samakalapanajo kakacena chinditvā ṭhapito viya samadanto,",
  "anya-e0601n:830_4": "antaraṃsappapīno dvinnaṃ aṃsānaṃ khandhānaṃ antaraṃ vemajjhe paripuṇṇapiṭṭhitalo,",
  "anya-e0601n:830_5": "cakkenaṅkitapādo aṭṭhasatapādacakkalakkhaṇena lakkhita pādatalo,",
  "anya-e0601n:830_6": "aviraḷadasano avivaradantena sampanno,",
  "anya-e0601n:830_7": "māraji pañcamārajitavā buddho,",
  "anya-e0601n:830_8": "ussaṅkhapādo pādassa upari ṭhitena saṅkhasadisattā saṅkhanāmikena gopphakena samannāgato,",
  "anya-e0601n:830_9": "tiṭṭhanto ṭhitakova nonamanto anamamāno hutvā ubhayakaramudunā sukhumena hatthadvayena jaṇṇukāni jaṅghāni āmasanto parimajjituṃ sakkonto,",
  "anya-e0601n:830_10": "vaṭṭakkhandho suvaṇṇāliṅgo viya samavaṭṭitagaliko,",
  "anya-e0601n:830_11": "gotaruṇa pakhumako taṃmuhuttajātarattavacchassa cakkhubhaṇḍo viya vippasannacakkhubhaṇḍo,",
  "anya-e0601n:830_12": "vippasannacakkhubhaṇḍena samannāgato vā,",
  "anya-e0601n:830_13": "sīhapubbaḍḍhakāyo sīhassa pubbaḍḍhakāyo viya paripuṇṇakāyo.",
  "anya-e0601n:831_0": "25.",
  "anya-e0601n:831_1": "Sugato buddho,",
  "anya-e0601n:831_2": "sattapīno dvihatthapādaaṃsakūṭaekagalavasena sattasu ṭhānesu paripuṇṇamaṃsiko,",
  "anya-e0601n:831_3": "dīghaṅguli samaāyatahatthapādaṅguli,",
  "anya-e0601n:831_4": "atha tadaññaṃ loma kūpekalomo ekekalomakūpe ekekajātalomo,",
  "anya-e0601n:831_5": "sampannodātadāṭho sampannasukkadāṭho,",
  "anya-e0601n:831_6": "kanaka samataco suvaṇṇena sadisacammo nīlamuddhaggalomo nīlaṃ uddhaṃ aggā koṭi hutvā mukhasobhaṃ ullokayamāno viya ṭhitalomo,",
  "anya-e0601n:831_7": "sambuddho tathāgato,",
  "anya-e0601n:831_8": "thūlajivho mududīghaputhulajivhāya sampanno,",
  "anya-e0601n:831_9": "atha tadaññaṃ,",
  "anya-e0601n:831_10": "sīhahanuko sīhassa heṭṭhāhanu viya paripuṇṇahanuko,",
  "anya-e0601n:831_11": "jālikappāda hattho kusalena vaḍḍhakinā vātapāne sammāyojita jālaṃ viya cammena appaṭibaddhahatthapādaṅgulantaro,",
  "anya-e0601n:831_12": "nātho buddho,",
  "anya-e0601n:831_13": "uṇhīsasīso rañño uṇhīsapaṭṭo viya virocamāno pakatimaṃsapiṇḍasaṅkhāto uṇhīsapaṭṭasīso,",
  "anya-e0601n:831_14": "iti guṇasahitaṃ evaṃ iminā vuttappakārena dvattiṃsamahāpurisalakkhaṇaguṇena samannāgataṃ taṃ mahesiṃ buddhaṃ tīhi dvārehi ahaṃ namāmi vandāmīti.",
  "anya-e0601n:832_0": "Tīsu gāthāsu saṅkhepatthayojanā samattā.",
  "anya-e0601n:833_0": "Imissaṃ pana namakkārapāḷiyaṃ dvattiṃsamahāpurisalakkhaṇaṃ buddhavacanapāḷiyaṃ āgatanayānukkamena na vuttaṃ.",
  "anya-e0601n:833_1": "Gāthābandhavasena chandānurakkhaṇatthameva pana nigrodhabimbotyādinā akkamena vuttaṃ.",
  "anya-e0601n:833_2": "Tasmā pātheyyavagge lakkhaṇasutte vuttaṃ dvattiṃsamahāpurisalakkhaṇakkamaṃ saṅkhepena dassayissāma bahussutapaññāvaḍḍhanatthaṃ.",
  "anya-e0601n:835_0": ".",
  "anya-e0601n:835_1": "Buddho suppatiṭṭhitapādo 2.",
  "anya-e0601n:835_2": "heṭṭhāpādatalesu cakkajāto 3.",
  "anya-e0601n:835_3": "āyatapaṇhi 4.",
  "anya-e0601n:835_4": "dīghaṅguli 5.",
  "anya-e0601n:835_5": "mudutaluna hatthapādo 6.",
  "anya-e0601n:835_6": "jālahatthapādo 7.",
  "anya-e0601n:835_7": "ussaṅkhapādo 8.",
  "anya-e0601n:835_8": "eṇijaṅgho 9.",
  "anya-e0601n:835_9": "ṭhitakova anonamanto ubhohi pāṇitalehi jāṇukāni parimasati 10.",
  "anya-e0601n:835_10": "kosohita vatthaguyho 11.",
  "anya-e0601n:835_11": "suvaṇṇavaṇṇo kañcanasannibhattaco 12.",
  "anya-e0601n:835_12": "sukhumacchavī 13.",
  "anya-e0601n:835_13": "ekekalomakūpesu ekekalomo 14.",
  "anya-e0601n:835_14": "nīlamuddhaggalomo 15.",
  "anya-e0601n:835_15": "brahmujugatto 16.",
  "anya-e0601n:835_16": "sattussado 17.",
  "anya-e0601n:835_17": "sīhapubbaḍḍhakāyo 18.",
  "anya-e0601n:835_18": "citantaraṃso 19.",
  "anya-e0601n:835_19": "nigrodhaparimaṇḍalo 20.",
  "anya-e0601n:835_20": "samavaṭṭakkhandho 21.",
  "anya-e0601n:835_21": "rasaggasaggī 22.",
  "anya-e0601n:835_22": "sīhahanuko 23.",
  "anya-e0601n:835_23": "cattālīsadanto 24.",
  "anya-e0601n:835_24": "samadanto 25.",
  "anya-e0601n:835_25": "aviraḷadanto 26.",
  "anya-e0601n:835_26": "susukkadāṭho 27.",
  "anya-e0601n:835_27": "pahuta jivho 28.",
  "anya-e0601n:835_28": "brahmasaro 29.",
  "anya-e0601n:835_29": "abhinīlanetto 30.",
  "anya-e0601n:835_30": "gopa khumo 31.",
  "anya-e0601n:835_31": "uṇṇā bhamukantare jātā odātā mudutūla sannibhā 32.",
  "anya-e0601n:835_32": "uṇhīsasīsoti dvattiṃsamahāpurisalakkhaṇassa kamo veditabbo.",
  "anya-e0601n:835_33": "Imāni pana bhagavato dvattiṃsamahāpurisalakkhaṇāni pāramīpuññakammena yathārahaṃ kammasarikkhakaṃ labbhantīti veditabbāni.",
  "anya-e0601n:835_34": "Tāni pana kammāni pātheyyavagge lakkhaṇasutte vuttāni,",
  "anya-e0601n:835_35": "tāni panettha oloketvā gahetabbānīti.",
  "anya-e0601n:836_0": "Tisso vandanagāthāvaṇṇanā samattā.",
  "anya-e0601n:837_0": "26.",
  "anya-e0601n:838_0": "Buddhobuddhotighoso atidulabhataro kā kathā buddhabhāvo,",
  "anya-e0601n:839_0": "Loke tasmā vibhāvī vividhahitasukhaṃ sādhavo patthayantā;",
  "anya-e0601n:840_0": "Iṭṭhaṃ atthaṃ vahantaṃ suranaramahitaṃ nibbhayaṃ dakkhiṇeyyaṃ,",
  "anya-e0601n:841_0": "Lokānaṃ nandivaḍḍhaṃ dasabalamasamaṃ taṃ namassantu niccaṃ.",
  "anya-e0601n:842_0": "26.",
  "anya-e0601n:842_1": "Evaṃ sugatantiādīhi pañcavīsativandanagāthāhi buddhassa paṇāmaṃ katvā idāni tassa vandane uyyojanaṃ karonto āha buddho buddhotighoso tyādigāthaṃ.",
  "anya-e0601n:842_2": "Ayaṃ pana saddharāgāthāti daṭṭhabbo.",
  "anya-e0601n:843_0": "Tattha pana loke buddho buddhoti ghoso atidulabhataro buddhabhāvo kā kathāti sambandho.",
  "anya-e0601n:843_1": "Ettha ca loketi manussaloke tiloke vā anantacakkavāḷa loke vā.",
  "anya-e0601n:843_2": "Buddho buddhotighosoti buddho buddho iti kittisaddo thutisaddo vā.",
  "anya-e0601n:843_3": "Ghusanaṃ ghoso.",
  "anya-e0601n:843_4": "Ghusiyati kathiyatīti vā ghoso,",
  "anya-e0601n:843_5": "kittisaddo.",
  "anya-e0601n:843_6": "Ghusadhātu sadde ṇa.",
  "anya-e0601n:843_7": "Atha vā ghusiyati thaviyatīti ghoso,",
  "anya-e0601n:843_8": "thutisaddo.",
  "anya-e0601n:843_9": "Tena vuttaṃ pārājikaṇḍaṭṭhakathāyaṃ “kittisaddoti kittieva.",
  "anya-e0601n:843_10": "Thutighoso vā”ti.",
  "anya-e0601n:843_11": "Buddho buddho iti pavatto ghoso thutighosoti buddhobuddhotighoso.",
  "anya-e0601n:843_12": "Atidulabhataroti ativiya dullabhatamo.",
  "anya-e0601n:843_13": "Dullabhataroti hi vattabbe chandānurakkhaṇatthaṃ lakāralopena dulabhataroti vuttaṃ.",
  "anya-e0601n:843_14": "Dukkhena labhiyatīti dullabho.",
  "anya-e0601n:843_15": "Dupubbalabhadhātu labhane a.",
  "anya-e0601n:843_16": "Atha vā labhassa asamiddhanti dullabho,",
  "anya-e0601n:843_17": "dubbhijāneyya abyayībhāvasamāsoyaṃ.",
  "anya-e0601n:843_18": "Dusaddo asamiddhattho,",
  "anya-e0601n:843_19": "yathā dubbhikkhoti.",
  "anya-e0601n:843_20": "Ati viya dullabhoti atidulabho.",
  "anya-e0601n:843_21": "Tesaṃ visesena atidullabhoti atidulabhataro.",
  "anya-e0601n:843_22": "Buddhā hi loke kadāci karahaci uppajjanti.",
  "anya-e0601n:843_23": "Tasmā buddho buddhoti ghoso atidulabhataroti vuttaṃ.",
  "anya-e0601n:843_24": "Vuttañhetaṃ cūḷavaggakhandhake “ghosopi kho eso gahapati dullabho lokasmiṃ,",
  "anya-e0601n:843_25": "yadidaṃ buddho buddho”ti.",
  "anya-e0601n:843_26": "Yathā ca hi loke udumbarikapupphaṃ dullabhaṃ.",
  "anya-e0601n:843_27": "Candamhi sasakaṃ hatthena gaṇhituṃ.",
  "anya-e0601n:843_28": "Vāyasānaṃ khīraṃ,",
  "anya-e0601n:843_29": "evaṃ buddhabhāvo atidullabhataroti vuttaṃ hoti.",
  "anya-e0601n:843_30": "Ayaṃ pana hīnūpamāti daṭṭhabbā.",
  "anya-e0601n:843_31": "Vuttañhetaṃ apadānapāḷiyaṃ –",
  "anya-e0601n:844_0": "“Udumbarikapupphaṃva, candamhi sasakaṃ yathā;",
  "anya-e0601n:845_0": "Vāyasānaṃ yathā khīraṃ, dullabhaṃ lokanāyaka”nti ca;",
  "anya-e0601n:846_0": "Dullabho buddhuppādo lokasmi”nti ca;",
  "anya-e0601n:847_0": "Kiñcāpi hi loke cakkavattirājūnaṃ uppajjamāno dullabho.",
  "anya-e0601n:847_1": "Ekasmimpi pana kappe cakkavattirājāno anekā uppajjanti.",
  "anya-e0601n:847_2": "Tathāgatā pana loke uppajjamānāpi ekasmiṃ kappe eka dviti catu pañca buddhāyeva uppajjanti,",
  "anya-e0601n:847_3": "na taduttari.",
  "anya-e0601n:847_4": "Yasmā hi asaṅkhyeyyepi kappe tathāgatasuñño hoti.",
  "anya-e0601n:847_5": "Tasmā tathāgatasseva kadāci karahaci uppajjanato buddhobuddhotighoso atidulabhataro kā kathā buddhabhāvoti vutto.",
  "anya-e0601n:847_6": "Vuttampi cetaṃ bhagavatā mahāparinibbānasamaye “devatā ānanda ujjhāyanti.",
  "anya-e0601n:847_7": "Durāvatamhā āgatā tathāgataṃ dassanāya kadāci karahaci tathāgatā loke uppajjanti arahanto sammāsambuddhā.",
  "anya-e0601n:847_8": "Ajja rattiyā paccūsasamaye tathāgatassa parinibbānaṃ bhavissati.",
  "anya-e0601n:847_9": "Ayañca mahesakkho bhikkhu bhagavato purato ṭhito ovārento otarento vā na mayaṃ labhāma pacchime kāle tathāgataṃ dassanāyā”ti.",
  "anya-e0601n:848_0": "Buddhabhāvoti buddhassa bhāvo.",
  "anya-e0601n:848_1": "Kā kathāti kiṃ vattabboevāti attho.",
  "anya-e0601n:848_2": "Kasmā pana buddho atidullabhataroti ca,",
  "anya-e0601n:848_3": "buddho kadāci karahaci uppajjantīti ca vuttaṃ.",
  "anya-e0601n:848_4": "Nanu buddhā loke anekā uppajjantīti.",
  "anya-e0601n:848_5": "Saccametaṃ.",
  "anya-e0601n:848_6": "Buddho nāma pana anekāsaṅkhyeyyavārena vā anekāsaṅkhyeyyadivasamāsasaṃvaccharaṃ vā anekāsaṅkhyeyyakappaṃ",
  "anya-e0601n:848_7": "vā dasapāramiyo ca pañcamahāpariccāge ca pūretvāva bhavituṃ sakkoti,",
  "anya-e0601n:848_8": "na ekekavārādinā.",
  "anya-e0601n:848_9": "Atha kho pana antamaso kappasatasahassādhikāni cattāri asaṅkhyeyyāni dasapāramiyo ca pañca mahāpariccāge ca pūretvāva buddho bhavituṃ sakkoti.",
  "anya-e0601n:848_10": "Tasmā buddho atidullabhataroti ca,",
  "anya-e0601n:848_11": "buddhā kadāci karahaci uppajjantīti ca vuttanti.",
  "anya-e0601n:849_0": "Evaṃ buddhassa atidullabhatarattā ca kadāci karahaci uppannattā caeva buddhobuddhoti kittayantassa mahapphalaṃ hoti.",
  "anya-e0601n:849_1": "Vuttañhetaṃ apadāne –",
  "anya-e0601n:850_0": "“Buddhoti kittayantassa, kāye bhavati yā pīti;",
  "anya-e0601n:851_0": "Varameva hi sā pīti, kasiṇenapi jambudīpassā”ti.",
  "anya-e0601n:852_0": "Tasmāti yasmā buddho buddhoti ghoso atidullabhataro,",
  "anya-e0601n:852_1": "buddhabhāvo kā kathā. Tasmā.",
  "anya-e0601n:852_2": "Vibhāvīti medhāvī.",
  "anya-e0601n:852_3": "Te hi hitāhitaṃ kāraṇākāraṇaṃ vā visesena bhāveti pakāsetīti vibhāvā, paññā.",
  "anya-e0601n:852_4": "Vipubba bhūdhātu sattāyaṃ ṇa.",
  "anya-e0601n:852_5": "Sā etesaṃ atthīti vibhāvīti vuccanti,",
  "anya-e0601n:852_6": "sādhavo labbhati.",
  "anya-e0601n:852_7": "Taṃ pana sādhavoti pade visesanaṃ.",
  "anya-e0601n:853_0": "Vividhahitasukhanti nānappakāraṃ lokiyalokuttara saṅkhātaṃ hitasukhaṃ.",
  "anya-e0601n:853_1": "Tassa pana attho heṭṭhā vuttoyeva.",
  "anya-e0601n:853_2": "Taṃ pana patthayantātipade kammaṃ.",
  "anya-e0601n:853_3": "Sādhavoti sappurisā.",
  "anya-e0601n:853_4": "Te hi saparahitaṃ sādheti nibbattetīti sādhavoti vuccati.",
  "anya-e0601n:853_5": "Sādhadhātu saṃsiddhiyaṃ avo.",
  "anya-e0601n:853_6": "Tassa pana padassa namassantūti padena kattubhāvena sambandho.",
  "anya-e0601n:853_7": "Patthayantāti yācantā.",
  "anya-e0601n:853_8": "Vividhahitasukhaṃ patthayanti yācantīti patthayantā, sādhavo.",
  "anya-e0601n:853_9": "Patthadhātu yācane anto.",
  "anya-e0601n:853_10": "Yakārāgamo.",
  "anya-e0601n:853_11": "Taṃ pana sādhavotipade visesanaṃ.",
  "anya-e0601n:853_12": "Iṭṭhanti kāmayamānaṃ.",
  "anya-e0601n:853_13": "Icchitabbaṃ kamitabbanti iṭṭhaṃ.",
  "anya-e0601n:853_14": "Isudhātu icchā kantīsu tapaccayo.",
  "anya-e0601n:853_15": "Tassa raṭṭho,",
  "anya-e0601n:853_16": "dhātvantalopo.",
  "anya-e0601n:853_17": "Atthanti diṭṭhadhammikasamparāyikādiatthaṃ.",
  "anya-e0601n:853_18": "Atthiyati patthiyatīti attho,",
  "anya-e0601n:853_19": "vipākānisaṃsaphalaṃ.",
  "anya-e0601n:853_20": "Atthadhātu yācanāyaṃ a.",
  "anya-e0601n:853_21": "Atha vā asati bhavati phalabhāvenāti attho.",
  "anya-e0601n:853_22": "Asadhātu bhuvimhi tha.",
  "anya-e0601n:853_23": "Taṃ pana padadvayaṃ vahantantipade kammaṃ.",
  "anya-e0601n:853_24": "Vahantanti dhārakaṃ.",
  "anya-e0601n:853_25": "Vahati haratīti vahanto, buddho.",
  "anya-e0601n:853_26": "Vahadhātu vahane pāpuṇane vā anto.",
  "anya-e0601n:853_27": "Buddho hi sattānaṃ lokiyalokuttarahitasukhaṃ dhammadesanāya dhāretīti attho.",
  "anya-e0601n:854_0": "Suranaramahitanti devehi ca manussehi ca catupaccayādīhi pūjitaṃ.",
  "anya-e0601n:854_1": "Idaṃ panettha nibbacanaṃ.",
  "anya-e0601n:854_2": "Issariyakīḷādīhi suranti dibbantīti surā, devā.",
  "anya-e0601n:854_3": "Suradhātu dittiyaṃ.",
  "anya-e0601n:854_4": "Atha vā suranti īsanti devissariyaṃ pāpuṇanti virocanti cāti surā, devā.",
  "anya-e0601n:854_5": "Sundarā rā vācā etesanti vā surā, devā.",
  "anya-e0601n:854_6": "Khandhasantānaṃ naranti nentīti narā, manussā.",
  "anya-e0601n:854_7": "Naradhātu nayane a.",
  "anya-e0601n:854_8": "Surā ca narā ca suranarā.",
  "anya-e0601n:854_9": "Tehi mahitabbā pūjitabbāti suranaramahito, buddho.",
  "anya-e0601n:854_10": "Mahadhātu pūjāyaṃ ta.",
  "anya-e0601n:854_11": "Taṃ suranaramahitaṃ.",
  "anya-e0601n:854_12": "Nibbhayanti abhayaṃ.",
  "anya-e0601n:854_13": "Bhiyate bhayaṃ.",
  "anya-e0601n:854_14": "Natthi bhayaṃ etassāti nibbhayo, buddho.",
  "anya-e0601n:854_15": "Taṃ nibbhayaṃ.",
  "anya-e0601n:854_16": "Tathāgatassa aṭṭhasu parisāsu kenaci kāraṇena bhayaṃ hadayacalanaṃ kampanaṃ natthīti attho.",
  "anya-e0601n:855_0": "Dakkhiṇeyyanti paralokaṃ saddahitvā dātabbauttamadānārahaṃ.",
  "anya-e0601n:855_1": "Dātabbāti dakkhiṇā,",
  "anya-e0601n:855_2": "deyyadhammavatthu.",
  "anya-e0601n:855_3": "Dādhātu dānekkhiṇapaccayo.",
  "anya-e0601n:855_4": "Atha vā dakkhanti vaḍḍhanti etāya sattā yathādhippetāhi sampattīhīti dakkhiṇā,",
  "anya-e0601n:855_5": "paralokaṃ saddahitvā dātabbadānaṃ.",
  "anya-e0601n:855_6": "Dakkhadhātu vaḍḍhaneyu,",
  "anya-e0601n:855_7": "taṃ arahatīti dakkhiṇeyyo, buddho.",
  "anya-e0601n:855_8": "Arahatitaddhite ṇeyyo.",
  "anya-e0601n:855_9": "Atha vā dakkhiṇāya hitaṃ anurūpaṃ mahapphalakaraṇatāya visodhetīti dakkhiṇeyyo, buddho.",
  "anya-e0601n:855_10": "Visodhetitaddhitāyaṃ.",
  "anya-e0601n:855_11": "Buddhoyeva hi dakkhiṇāya mahapphalakaraṇavasena ca,",
  "anya-e0601n:855_12": "visodhanavasena ca,",
  "anya-e0601n:855_13": "devasakkabrahmehi ca,",
  "anya-e0601n:855_14": "kosalarājādīhi ca,",
  "anya-e0601n:855_15": "anāthapiṇḍikaseṭṭhādīhi ca paralokaṃ saddahitvā dātabbaṃ uttamadānaṃ visesena arahati,",
  "anya-e0601n:855_16": "tasmā dakkhiṇeyyanti thometi.",
  "anya-e0601n:856_0": "Lokānanti sattalokānaṃ.",
  "anya-e0601n:856_1": "Tassa pana attho heṭṭhā vuttoyeva.",
  "anya-e0601n:856_2": "Nandivaḍḍhanti pītiyā vaḍḍhāpentaṃ.",
  "anya-e0601n:856_3": "Nandiyate nandi.",
  "anya-e0601n:856_4": "Bhāvasādhanoyaṃ.",
  "anya-e0601n:856_5": "Nandadhātu samiddhiyaṃ nandane vā i.",
  "anya-e0601n:856_6": "Pītiyā adhivacanametaṃ.",
  "anya-e0601n:856_7": "Sā vaḍḍheti buddhetīti nandivaḍḍho, buddho.",
  "anya-e0601n:856_8": "Nandisaddūpapadavaḍḍhadhātu vaḍḍhane a.",
  "anya-e0601n:856_9": "Buddho hi dvattiṃsamahāpurisalakkhaṇāsītānubyañjanalakkhaṇasampannena ca sabbaññutañāṇādiguṇasampannena",
  "anya-e0601n:856_10": "dhammadesanāya ca loke sabbasattānaṃ pītiṃ vaḍḍhetīti attho.",
  "anya-e0601n:856_11": "Sabbasattānañhi buddhadassane dhammasavane ca titto natthi,",
  "anya-e0601n:856_12": "tasmā lokānaṃ nandivaḍḍhanti thometi.",
  "anya-e0601n:856_13": "Vuttañhetaṃ apadānaṭṭhakathāyaṃ “pakatiyāeva hi buddhadassane puṇṇacandasamuddarājadassane atitto lokoti.",
  "anya-e0601n:856_14": "Kathaṃ pana sabbasattānaṃ buddhadassane atitto hotī”ti.",
  "anya-e0601n:856_15": "Buddhassa pana bāttiṃsamahāpurisalakkhaṇādīhi sīlādiasādhāraṇaguṇehi ca adhika sampanno hutvā sabbadevamanussehi ativirocamānattā.",
  "anya-e0601n:856_16": "Vuttañhetaṃ bhagavatā tāvatiṃse –",
  "anya-e0601n:857_0": "“Na koci devo vaṇṇena, sambuddhaṃ atirocati;",
  "anya-e0601n:858_0": "Sabbe deve adhiggayha, sambuddhova virocatī”ti.",
  "anya-e0601n:859_0": "Dasabalanti aññehi paccekabuddhāriyasāvakehi asādhāraṇena dasakāyabalena ca dasañāṇabalena sampannaṃ.",
  "anya-e0601n:859_1": "Tañhi kehici viruddhehi kāraṇehi balanti na kampentīti balanti vuccati.",
  "anya-e0601n:859_2": "Atha vā balanti jīvitaṃ kappenti etenāti balaṃ,",
  "anya-e0601n:859_3": "kāyabalaṃ.",
  "anya-e0601n:859_4": "Baladhātu pāṇe a.",
  "anya-e0601n:859_5": "Balanti bhāraṃ vahituṃ sakkuṇantīti vā balaṃ,",
  "anya-e0601n:859_6": "balanti jānanti sabbadhammanti balaṃ,",
  "anya-e0601n:859_7": "ñāṇa balaṃ.",
  "anya-e0601n:859_8": "Dasabalañca dasabalañca dasabalāni ekasesanayena.",
  "anya-e0601n:859_9": "Tāni yassa soti dasabalo, buddho.",
  "anya-e0601n:859_10": "Idha pana sāmaññavasena vuttopi visesaṭṭhāniyattā bhagavato dasakāyabalāni ca,",
  "anya-e0601n:859_11": "dasañāṇabalāni ca adhippetāni.",
  "anya-e0601n:859_12": "Tesaṃ pana sarū patthaṃ nayanasubhagakāyaṅgantyādi gāthāvaṇṇanāyaṃ vuttameva.",
  "anya-e0601n:860_0": "Asamanti sīlādiguṇehi kenaci asadisaṃ.",
  "anya-e0601n:860_1": "Natthi samo sadiso puggalo etassāti asamo, buddho.",
  "anya-e0601n:860_2": "Taṃ asamaṃ.",
  "anya-e0601n:860_3": "Tanti tādisaṃ guṇasampannaṃ buddhaṃ.",
  "anya-e0601n:860_4": "Niccanti satataṃ samitaṃ sabbakālaṃ nirantaranti attho.",
  "anya-e0601n:860_5": "Namassantūti abhivandantūti.",
  "anya-e0601n:861_0": "Ayaṃ panettha saṅkhepayojanā.",
  "anya-e0601n:861_1": "Loke tiloke manussaloke vā,",
  "anya-e0601n:861_2": "buddhobuddhotighoso buddho buddhoiti kittisaddo thutisaddo vā,",
  "anya-e0601n:861_3": "atidulabhataro ativiya dullabhatamo,",
  "anya-e0601n:861_4": "buddhabhāvo buddhassa bhāvo,",
  "anya-e0601n:861_5": "kā kathā kiṃvattabbo eva,",
  "anya-e0601n:861_6": "tasmā buddhobuddhoti ghosassa atidullabhatarattā,",
  "anya-e0601n:861_7": "vibhāvī medhāvī vividhahitasukhaṃ nānappakāraṃ lokiyalokuttarasaṅkhātaṃ hitasukhaṃ patthayantā yācantā,",
  "anya-e0601n:861_8": "sādhavo sappurisā iṭṭhaṃ kāmayamānaṃ,",
  "anya-e0601n:861_9": "atthaṃ diṭṭhadhammikasamparāyikādiatthaṃ,",
  "anya-e0601n:861_10": "vahantaṃ dhārakaṃ,",
  "anya-e0601n:861_11": "suranaramahitaṃ devamanussehi pūjitaṃ,",
  "anya-e0601n:861_12": "nibbhayaṃ abhayaṃ asantāsaṃ vā,",
  "anya-e0601n:861_13": "dakkhiṇeyyaṃ paralokaṃ saddahitvā dātabbauttamadānārahaṃ,",
  "anya-e0601n:861_14": "lokānaṃ sattalokānaṃ nandivaḍḍhaṃ pītiyā vaḍḍhāpanentaṃ.",
  "anya-e0601n:861_15": "Dasabalaṃ asādhāraṇena dasakāyañāṇabalena sampannaṃ,",
  "anya-e0601n:861_16": "asamaṃ sīlādiguṇehi kenaci asadisaṃ taṃ tādisaṃ guṇasampannaṃ buddhaṃ niccaṃ satataṃ samitaṃ sabbakālaṃ nirantaraṃ,",
  "anya-e0601n:861_17": "namassantu abhivandantūti.",
  "anya-e0601n:862_0": "Chabbīsatimavandanagāthāvaṇṇanā samattā.",
  "anya-e0601n:863_0": "27.",
  "anya-e0601n:864_0": "Puññenetena sohaṃ nipuṇamati sato samparāye ca titto,",
  "anya-e0601n:865_0": "Dakkho diṭṭhujjupañño avikalavīriyo bhogavā saṃvibhāgī;",
  "anya-e0601n:866_0": "Tikkho sūro dhitatto saparahitadharo dīghajīvī arogo,",
  "anya-e0601n:867_0": "Dhañño vaṇṇo yasassī atibalavadharo kittimā khantupeto.",
  "anya-e0601n:868_0": "28.",
  "anya-e0601n:869_0": "Saddho dātaṅgupeto paramasiridharo diṭṭhadhamme viratto,",
  "anya-e0601n:870_0": "Lajjī kalyāṇamitto abhiratakusalo pañcasīlādirakkho;",
  "anya-e0601n:871_0": "Appiccho appakodho ativujuhadayo iddhimā appameyyo,",
  "anya-e0601n:872_0": "Pāsaṃso pemavāco sujanaguṇavidū māmako so bhaveyyaṃ.",
  "anya-e0601n:873_0": "27.",
  "anya-e0601n:873_1": "Evaṃ buddho buddhoti ghosotyādigāthāya buddhavandane uyyojanaṃ katvā idāni sugatantyādīhi gāthāhi buddhaṃ",
  "anya-e0601n:873_2": "vanditvā paṇidhiṃ karonto āha puññenetena sohantyādi gāthādvayaṃ.",
  "anya-e0601n:873_3": "Ayaṃ pana gāthādvayampi saddharāgāthāti daṭṭhabbā.",
  "anya-e0601n:873_4": "Tattha paṭhamagāthāyaṃ soahaṃ etena puññena samparāye nipuṇamati ca sato ca…pe…",
  "anya-e0601n:873_5": "khantupeto ca bhaveyyanti sambandho.",
  "anya-e0601n:873_6": "Sohanti so ahaṃ.",
  "anya-e0601n:873_7": "Buddhassa namakkāro soahanti attho.",
  "anya-e0601n:873_8": "Etena puññenāti iminā buddhavandanapuññakammena attano kārakaṃ pavati sodhetīti puññaṃ.",
  "anya-e0601n:873_9": "Pudhātu sodhane ṇya.",
  "anya-e0601n:873_10": "Puññanti ca idha pana buddhapaṇāmakriyābhinipphādikā kusalacetanā adhippetā.",
  "anya-e0601n:873_11": "Sā ca vandaneyyavandakānaṃ khettajjhāsayasampadāhi diṭṭhadhamma vedanīyabhūtā yathāladdhasampattinimittakassa",
  "anya-e0601n:873_12": "kammassa anubalappadānavasena tannibbattitavipākasantatiyā antarāyakarāni upapīḷakaupacchedakakammāni",
  "anya-e0601n:873_13": "paṭibāhitvā tannidānānaṃ yathādhippetasiddhivibandhakānaṃ rogādiantarāyānamappavattiṃsādheti cāti attho",
  "anya-e0601n:873_14": "ca veditabbo.",
  "anya-e0601n:873_15": "Samparāye cāti ettha casaddo aṭṭhānayogo.",
  "anya-e0601n:873_16": "So ca nipuṇamatityādīsu padesu yojetabbo.",
  "anya-e0601n:873_17": "Samparāyeti paraloke.",
  "anya-e0601n:873_18": "So hi samparāyitabbā upagamitabbā ettha sattehīti ca,",
  "anya-e0601n:873_19": "kammakilesavasena sattehi samparāyitabbā pāpuṇitabbāti vā etthāti ca samparāyoti vuccati.",
  "anya-e0601n:873_20": "Saṃparipubba ayadhātu hi gatiyaṃ ṇa.",
  "anya-e0601n:873_21": "Atha vā kammavasena abhimukho sampareti gacchati pavattatīti samparāyoti vuccati.",
  "anya-e0601n:873_22": "Saṃpubbaparadhātu gatiyaṃ ṇya.",
  "anya-e0601n:873_23": "Iti kho ānanda kusalāni sīlāni anupubbena aggāya parentītiādīsu viya hi curādi gaṇavasena parasaddaṃ gatiyamicchanti saddavidū.",
  "anya-e0601n:873_24": "Tasmiṃ samparāye.",
  "anya-e0601n:874_0": "Nipuṇamatīti saṇhasukhumapaññavā ca.",
  "anya-e0601n:874_1": "Saṇhasukhumaṃ atthantaraṃ paṭivijjhanasamatthāya paññāya sampanno ca vā.",
  "anya-e0601n:874_2": "Ettha ca nipuṇasaddo saṇhasukhumavācako anipphannapāṭipadiko.",
  "anya-e0601n:874_3": "Hitāhitaṃ manati jānātīti mati, paññā.",
  "anya-e0601n:874_4": "Manadhātu ñāṇeti.",
  "anya-e0601n:874_5": "Nipuṇā saṇhā mati paññā yassa meti nipuṇamati.",
  "anya-e0601n:874_6": "Satoti satimā ca.",
  "anya-e0601n:874_7": "Saratīti sati,",
  "anya-e0601n:874_8": "saradhātu cintāyanti.",
  "anya-e0601n:874_9": "Sā assa me atthīti sato.",
  "anya-e0601n:874_10": "Tittoti tappano ca.",
  "anya-e0601n:874_11": "Yathāladdhavatthunā santuṭṭho cāti attho.",
  "anya-e0601n:874_12": "Tisanaṃ tappanaṃ titto.",
  "anya-e0601n:874_13": "Tisadhātu tappane tapaccayo.",
  "anya-e0601n:874_14": "Sakārassa toādeso.",
  "anya-e0601n:874_15": "Yathālābha santoso,",
  "anya-e0601n:874_16": "yathābalasantoso,",
  "anya-e0601n:874_17": "yathāsāruppasanto so cāti tividhena santosena santuṭṭhoti vuttaṃ hoti.",
  "anya-e0601n:875_0": "Dakkhoti taṃ taṃ kicce cheko ca kusalo ca vā.",
  "anya-e0601n:875_1": "So hi kusalakamme aññasmiñca kiccākicce adandhatāya sīghaṃ gacchatīti dakkho.",
  "anya-e0601n:875_2": "Dakkhadhātu sīghatthe a.",
  "anya-e0601n:875_3": "Diṭṭhujjupaññoti diṭṭhiujupaññoti padacchedo.",
  "anya-e0601n:875_4": "Uju diṭṭhipaññāya samannāgatoti attho.",
  "anya-e0601n:875_5": "Kesuci potthakesu diṭṭhijju paññoti pāṭho.",
  "anya-e0601n:875_6": "Diṭṭhiujupaññoti padacchedo,",
  "anya-e0601n:875_7": "soye vattho.",
  "anya-e0601n:875_8": "Ujūti akuṭilabhāvena bhavatīti uju, ajjavo.",
  "anya-e0601n:875_9": "Ujudhātu ajjave kvi.",
  "anya-e0601n:875_10": "Atha vā arati akuṭilabhāvena pavattatīti uju, avaṅko.",
  "anya-e0601n:875_11": "Aradhātu gatiyaṃ jupaccayo.",
  "anya-e0601n:875_12": "Arissa uādeso.",
  "anya-e0601n:875_13": "Sammā passatīti diṭṭhi, mati.",
  "anya-e0601n:875_14": "Disadhātu passane tapaccayo.",
  "anya-e0601n:875_15": "Tassa raṭṭhādeso.",
  "anya-e0601n:875_16": "Dhātvantalopo ca ī ca.",
  "anya-e0601n:875_17": "Uju ajjavā diṭṭhi mati diṭṭhuju visesanaparanipātavasena.",
  "anya-e0601n:875_18": "Pakārena jānāti aniccādivasena avabujjhatīti paññā.",
  "anya-e0601n:875_19": "Papubbañādhātu avabodhane a.",
  "anya-e0601n:875_20": "Ujudiṭṭhi ca ujupaññā ca yassa meti diṭṭhujjupañño, puggalo.",
  "anya-e0601n:875_21": "Avikalavīriyoti anūnavīriyo ca paripuṇṇavīriyo cāti attho.",
  "anya-e0601n:875_22": "Vihīnaṃ karotīti vikalo.",
  "anya-e0601n:875_23": "Vipubbakaradhātu karaṇe a. Rassalo.",
  "anya-e0601n:875_24": "Vīrānaṃ kammaṃ vīriyaṃ.",
  "anya-e0601n:875_25": "Avikalaṃ anūnaṃ vīriyaṃ assameti avikalavīriyo.",
  "anya-e0601n:875_26": "Na sakkā kusīteneva navalokuttaradhammā laddhuṃ,",
  "anya-e0601n:875_27": "āraddhavīriyeneva sakkā.",
  "anya-e0601n:875_28": "Tasmā avikalavīriyoti patthetīti vuttaṃ hoti.",
  "anya-e0601n:876_0": "Bhogavāti bhuñjitabbasampattisukhena sampanno ca.",
  "anya-e0601n:876_1": "Bhuñjitabboti bhogo, sampatti.",
  "anya-e0601n:876_2": "Bhujadhātu pālanabyavaharaṇesu ṇa.",
  "anya-e0601n:876_3": "Bhogo assa me atthīti bhogavā.",
  "anya-e0601n:876_4": "Saṃvibhāgīti saṃvibhajanasīlo ca saṃvibhajanasampanno ca vā,",
  "anya-e0601n:876_5": "saṃvibhajati sīlenāti saṃvibhāgī.",
  "anya-e0601n:876_6": "Saṃvibhajanasīloti vā saṃvibhāgī,",
  "anya-e0601n:876_7": "saṃvibhajituṃ sīlamassāti vā saṃvibhāgī.",
  "anya-e0601n:876_8": "Saṃvibhāge sīlamassāti saṃvibhāgī.",
  "anya-e0601n:876_9": "Ayaṃ tassīlattho.",
  "anya-e0601n:876_10": "Saṃvibhajati dhammenāti saṃvibhajanadhammoti vā.",
  "anya-e0601n:876_11": "Saṃvibhajituṃ dhammo assāti vā,",
  "anya-e0601n:876_12": "saṃvibhajane dhammo assāti vā saṃvibhāgī.",
  "anya-e0601n:876_13": "Ayaṃ taddhammattho.",
  "anya-e0601n:876_14": "Saṃvibhajanaṃ sādhukāro assa atthi.",
  "anya-e0601n:876_15": "Sādhukārinā saṃvibhajatīti vā,",
  "anya-e0601n:876_16": "saṃvibhajituṃ sādhukārīti vā,",
  "anya-e0601n:876_17": "saṃvibhajane sādhukārīti vā saṃvibhāgī.",
  "anya-e0601n:876_18": "Ayaṃ tassā dhukārattho.",
  "anya-e0601n:876_19": "Saṃvipubba bhajadhātu vibhāge ṇa. Jassa go.",
  "anya-e0601n:876_20": "Atha vā saṃvibhajanaṃ saṃvibhāgo.",
  "anya-e0601n:876_21": "So me assa atthīti saṃvibhāgī.",
  "anya-e0601n:876_22": "Assathyatthe ī.",
  "anya-e0601n:876_23": "Paresaṃ yācakānaṃ annādidānavatthuṃ niccaṃ pariccajanakārīti vuttaṃ hoti.",
  "anya-e0601n:877_0": "Tikkhoti tikkhappaññavā ca nisānapaññavā vā.",
  "anya-e0601n:877_1": "Tijanaṃ nisanaṃ tikkhā, paññā.",
  "anya-e0601n:877_2": "Tijadhātu nisāne kha. Jassa ko.",
  "anya-e0601n:877_3": "Tikkhā paññā me assa atthīti tikkho.",
  "anya-e0601n:877_4": "Assathyatthe ṇo.",
  "anya-e0601n:877_5": "Tikkha paññāya sampanno cāti attho.",
  "anya-e0601n:877_6": "Paññāya ca sabba kusalānaṃ dhammānaṃ seṭṭhattā mūlakāraṇattā ca tikkhoti patthanaṃ karoti.",
  "anya-e0601n:877_7": "Vuttañhi milindapañhe –",
  "anya-e0601n:878_0": "“Paññā pasaṭṭhā lokasmiṃ, katā saddhammaṭṭhitiyā;",
  "anya-e0601n:879_0": "Paññāya vimatiṃ hantvā, santiṃ pappoti paṇḍito”ti.",
  "anya-e0601n:880_0": "Sūroti catūsu parisāsu aṭṭhasu parisāsu ca vīro ca.",
  "anya-e0601n:880_1": "Sattivanto nibbhayoti attho.",
  "anya-e0601n:880_2": "Sūrayate virayate sūro.",
  "anya-e0601n:880_3": "Bhāvasādhanoyaṃ.",
  "anya-e0601n:880_4": "Sūradhātu vikkantiyaṃ vīre vā a.",
  "anya-e0601n:880_5": "Atha vā abhiruachambhianutrāsabhāvena sūrati gacchati pavattatīti sūro.",
  "anya-e0601n:880_6": "Sūradhātu gatiyaṃ a.",
  "anya-e0601n:880_7": "Sīho viya parisamajjhe sūravīrasampanno cāti attho.",
  "anya-e0601n:880_8": "Sāsani kehi pana saddhammavidūhi sūrasaddassa nibbacanaṃ na dassitaṃ.",
  "anya-e0601n:880_9": "Kevalaṃ pana sūroti visiṭṭhasūroti atthavivaraṇamattameva dassitaṃ.",
  "anya-e0601n:880_10": "Dhitattoti ettha dhita attoti padacchedo.",
  "anya-e0601n:880_11": "Dhitoti samādhi.",
  "anya-e0601n:880_12": "Attanti cittaṃ.",
  "anya-e0601n:880_13": "Ekaggacittasampanno cāti attho.",
  "anya-e0601n:880_14": "Dhāti tiṭṭhati ekārammaṇehi dhito,",
  "anya-e0601n:880_15": "ekārammaṇe sampayuttadhamme dhāretīti vā dhito, samādhi.",
  "anya-e0601n:880_16": "Dhādhātu dhāraṇe ta.",
  "anya-e0601n:880_17": "Ārammaṇaṃ arati jānātīti attaṃ, cittaṃ.",
  "anya-e0601n:880_18": "Aradhātu gatiyaṃ ta. Rassa to.",
  "anya-e0601n:880_19": "Dhito samādhi attaṃ cittaṃ assa meti dhitatto.",
  "anya-e0601n:881_0": "Saparahitacaroti attahitaparahitacaro,",
  "anya-e0601n:881_1": "attano ca parassa ca atthaṃ paṭipannako cāti attho.",
  "anya-e0601n:881_2": "Attano ca parassa ca hitaṃ atthaṃ payojanaṃ carati paṭipajjatīti saparahitacaro.",
  "anya-e0601n:881_3": "Saparahitasaddūpapada caradhātu caraṇe a.",
  "anya-e0601n:881_4": "Dīghajīvīti dīghāyuko ca.",
  "anya-e0601n:881_5": "Dīghena jīvitindriyena sampanno vā.",
  "anya-e0601n:881_6": "Dīgho jīvo jīvitaṃ assa meti dīghajīvi.",
  "anya-e0601n:881_7": "Āyukappampi dīghajīvitasampanno cāti attho.",
  "anya-e0601n:881_8": "Arogoti rogaviraho ca ārogyaṃ vā.",
  "anya-e0601n:881_9": "Rujjati bhañjati aṅgapaccaṅgānīti rogo, byādhi.",
  "anya-e0601n:881_10": "Rujadhātu bhaṅge ṇa.",
  "anya-e0601n:881_11": "Atha vā rujjati hiṃsatīti rogo.",
  "anya-e0601n:881_12": "Rujadhātu hiṃsāyaṃ ṇa.",
  "anya-e0601n:881_13": "Natthi rogo tassa meti arogo,",
  "anya-e0601n:881_14": "channavutirogānaṃ abhāvo bhaveyyanti attho.",
  "anya-e0601n:881_15": "Dhaññoti sirīpuññapaññālakkhaṇasampanno ca.",
  "anya-e0601n:881_16": "Dhaññasaddo hi sirīpuññapaññālakkhaṇavācakoti daṭṭhabbo.",
  "anya-e0601n:881_17": "Vuttañhi vessantarajātake “dhaññaṃ maṅgala sammata”nti ca.",
  "anya-e0601n:881_18": "Temiyajātake “dhaññapuññalakkhaṇasampannaṃ puttaṃ vijāyī”ti ca.",
  "anya-e0601n:881_19": "Idaṃ pana nibbacanaṃ.",
  "anya-e0601n:881_20": "Dhananaṃ sampajjanaṃ dhaññaṃ,",
  "anya-e0601n:881_21": "sirīpaññāpuññalakkhaṇānaṃ sampannanti attho.",
  "anya-e0601n:881_22": "Dhanadhātu sampanne.",
  "anya-e0601n:881_23": "Dhātūnaṃ anekatthattā ṇyapaccayo.",
  "anya-e0601n:881_24": "Ṇakārānubandhe lope kate yapaccayena saddhiṃ nakārassa ñakāraṃ katvā dhaññanti rūpasiddhi veditabbā.",
  "anya-e0601n:881_25": "Atha vā dhanaṃ sirīpaññā puññalakkhaṇasampadaṃ assa me atthīti dhañño.",
  "anya-e0601n:881_26": "Assathyatthe ṇyo.",
  "anya-e0601n:882_0": "Vaṇṇoti vaṇṇasampanno ca.",
  "anya-e0601n:882_1": "Ettha ca vaṇṇo duvidho hoti sarīravaṇṇaguṇavaṇṇavasena.",
  "anya-e0601n:882_2": "Tattha sarīra vaṇṇo nāma rūpakāyassa pāsādikarūpasampannatā.",
  "anya-e0601n:882_3": "Guṇa vaṇṇo nāma sīlasamādhipaññādiguṇena ca dhutaṅgādipaṭipadāguṇena ca sampannatā.",
  "anya-e0601n:882_4": "Idaṃ pana nibbacanaṃ.",
  "anya-e0601n:882_5": "Vaṇṇeti vikāramāpannānaṃ hadayaṅgatabhāvaṃ pakāsetīti vaṇṇo,",
  "anya-e0601n:882_6": "sarīrarūpaṃ.",
  "anya-e0601n:882_7": "Vaṇṇeti attano dabbaṃ pakāsetīti vaṇṇo, guṇo.",
  "anya-e0601n:882_8": "Vaṇṇadhātu pakāsane a.",
  "anya-e0601n:882_9": "Idha pana tadubhayampi yujjati.",
  "anya-e0601n:882_10": "Vaṇṇaṃ assa me atthīti vaṇṇo.",
  "anya-e0601n:882_11": "Assathyatthe a.",
  "anya-e0601n:882_12": "Yasassīti parivārasampanno kittivanto vā.",
  "anya-e0601n:882_13": "Ettha ca duvidho hoti yaso parivārakittiyasavasena.",
  "anya-e0601n:882_14": "Tattha yajiyati pūjiyati etena parivārenāti yaso, parivāro.",
  "anya-e0601n:882_15": "Yajadhātu pūjāyaṃ a. Jassa so.",
  "anya-e0601n:882_16": "Atha vā yāti gacchati pāpuṇāti sāmikassa parivāranti yaso, parivāro.",
  "anya-e0601n:882_17": "Yādhātu gatiyaṃ sopaccayo.",
  "anya-e0601n:882_18": "Yajiyati pūjiyati etenāti yaso,",
  "anya-e0601n:882_19": "kittisaddo.",
  "anya-e0601n:882_20": "Yajadhātu devapūjāsaṅgahakaraṇadānadhammesu a. Jassa so.",
  "anya-e0601n:882_21": "Atha vā yāti gacchati pāpuṇāti sabbattha byāpananti yaso,",
  "anya-e0601n:882_22": "kittighoso thutisaddo vā.",
  "anya-e0601n:882_23": "Yādhātu gatiyaṃ sopaccayo.",
  "anya-e0601n:882_24": "Yaso ca yaso ca yaso ekasesanayena.",
  "anya-e0601n:882_25": "So assa me atthīti yasassī,",
  "anya-e0601n:882_26": "assathyatthe sīpaccayo.",
  "anya-e0601n:883_0": "Atibalavadharoti atibalavantadhārako ca ativiya kāyabalañāṇabalavantaṃ dhāretīti atibalavadharo.",
  "anya-e0601n:883_1": "Ajātasatturājādayo viya pañcahatthi dasahatthibalassa dhāraṇasamattho ca,",
  "anya-e0601n:883_2": "sāriputtattherādayo viya ñāṇabalassa dhāraṇasamattho ca bhaveyyanti attho.",
  "anya-e0601n:883_3": "Kittimāti kittighosavanto ca.",
  "anya-e0601n:883_4": "Kittiyate kathiyate guṇanti kitti,",
  "anya-e0601n:883_5": "thutighoso.",
  "anya-e0601n:883_6": "Kittadhātu sadde i.",
  "anya-e0601n:883_7": "Kittighoso assa me atthīti kittimā.",
  "anya-e0601n:883_8": "Assathyatthe mantupaccayo.",
  "anya-e0601n:883_9": "Khantupetoti khantiyā upeto samupeto samannāgato ca.",
  "anya-e0601n:883_10": "Khamanaṃ sahanaṃ khanti.",
  "anya-e0601n:883_11": "Khamudhātu sahane tapaccayo.",
  "anya-e0601n:883_12": "Tassanti tāya upeto samupeto samannāgatoti khantupeto.",
  "anya-e0601n:883_13": "Khantivādatāpaso viya khantupeto ca bhaveyyanti attho.",
  "anya-e0601n:883_14": "Khantiyā hi dukkarattā sabbakusala dhammānaṃ padhānattā seṭṭhatapattā ca khantupetoti patthanaṃ karoti.",
  "anya-e0601n:883_15": "Vuttañhetaṃ bhagavatā “khantī paramaṃ tapo titikkhā”ti ca.",
  "anya-e0601n:883_16": "“Khantyā bhiyyo na vijjatī”ti ca.",
  "anya-e0601n:883_17": "“Khantībalaṃ balānīka”nti ca.",
  "anya-e0601n:884_0": "“Sīlasamādhipaññānaṃ, khantippadhānakāraṇaṃ;",
  "anya-e0601n:885_0": "Sabbepi kusalā dhammā, khantyāyattāva vaḍḍhare”ti ca.",
  "anya-e0601n:886_0": "Ayaṃ panettha saṅkhepayojanā.",
  "anya-e0601n:886_1": "Sohaṃ so ahaṃ,",
  "anya-e0601n:886_2": "etena puññena iminā buddhavandanapuññakammena samparāye paraloke,",
  "anya-e0601n:886_3": "nipuṇamati ca saṇhasukhumapaññavā ca,",
  "anya-e0601n:886_4": "sato satimā ca titto tappano yathāladdhavatthunā santuṭṭho ca,",
  "anya-e0601n:886_5": "dakkho taṃtaṃkicce cheko ca,",
  "anya-e0601n:886_6": "diṭṭhujjupañño ujudiṭṭhi paññāya sampanno ca avīkalavīriyo anūnavīriyo ca paripuṇṇavīriyo vā,",
  "anya-e0601n:886_7": "bhogavābhuñjitabbasampattisukhena sampanno ca saṃvibhāgī saṃvibhajanasīlo ca tikkho tikkhapaññavā ca,",
  "anya-e0601n:886_8": "sūroti sattivanto nibbhayo ca,",
  "anya-e0601n:886_9": "dhitatto samāhita citto ca ekaggacitto vā,",
  "anya-e0601n:886_10": "saparahitacaro attahita parahitapaṭipannako ca dīghajīvī dīghāyuko ca arogo rogaviraho ca dhañño sirīpuññapaññālakkhaṇasampanno",
  "anya-e0601n:886_11": "ca vaṇṇo vaṇṇasampanno ca yasassī parivārasampanno ca atibalavadharo atibalavantadhārako ca kittimā kitti",
  "anya-e0601n:886_12": "ghosavanto ca khantupeto khantiyā upeto samupeto samannāgato ca bhaveyyanti.",
  "anya-e0601n:887_0": "Sattavīsatimagāthāvaṇṇanā samattā.",
  "anya-e0601n:888_0": "28.",
  "anya-e0601n:888_1": "Evaṃ puññenetenatyādigāthāya samparāye paṇidhiṃ katvā idāni diṭṭhadhamme patthanaṃ kattukāmo saddho dātaṅgupeto tyādigāthamāha.",
  "anya-e0601n:888_2": "Tattha saddhoti kammādi saddahanalakkhaṇāya saddhāya sampanno ca.",
  "anya-e0601n:888_3": "Saddahanaṃ saddhā,",
  "anya-e0601n:888_4": "saddahatīti vā saddhā.",
  "anya-e0601n:888_5": "Saddahanti sampayuttadhammā etāyāti saddhā.",
  "anya-e0601n:888_6": "Saṃpubbadhādhātu dhāraṇe ta.",
  "anya-e0601n:888_7": "Sā pana kammādīsu saddahanalakkhaṇā.",
  "anya-e0601n:888_8": "Okappanalakkhaṇā vā.",
  "anya-e0601n:888_9": "Pasādarasā.",
  "anya-e0601n:888_10": "Udakappasādakamaṇi viya.",
  "anya-e0601n:888_11": "Pakkhandanarasā vā.",
  "anya-e0601n:888_12": "Oghuttaraṇo viya.",
  "anya-e0601n:888_13": "Akālussiyapaccupaṭṭhānā adhimuttipaccupaṭṭhānā vā,",
  "anya-e0601n:888_14": "saddheyyavatthupadaṭṭhānā sotāpattiyaṅgapadaṭṭhānā vā.",
  "anya-e0601n:888_15": "Sā hatthavittabījāni viya daṭṭhabbā.",
  "anya-e0601n:888_16": "Bhagavatā hi sā saddhā “saddhāhattho mahānāgo”ti ca.",
  "anya-e0601n:888_17": "“Saddhīdha vittaṃ purisassa seṭṭha”nti ca.",
  "anya-e0601n:888_18": "“Saddhābījaṃ tapo vuṭṭhī”ti ca “saddhāya tarati ogha”nti ca “saddhā bandhati pātheyyaṃ,",
  "anya-e0601n:888_19": "saddhā dutiyā purisassa hotī”ti ca,",
  "anya-e0601n:888_20": "“saddhesiko bhikkhave ariyasāvako”ti ca,",
  "anya-e0601n:888_21": "“saddhādhana”nti ca.",
  "anya-e0601n:889_0": "“Yesaṃ atthi saddhā buddhe, dhamme ca saṅgharatane;",
  "anya-e0601n:890_0": "Te maṃ ativirocanti, āyunā yasasā siriyā”ti.",
  "anya-e0601n:891_0": "Ca.",
  "anya-e0601n:891_1": "“Saddhaṃ upanissāya dānaṃ deti,",
  "anya-e0601n:891_2": "sīlaṃ samādiyati,",
  "anya-e0601n:891_3": "uposathakammaṃ karoti,",
  "anya-e0601n:891_4": "jhānaṃ uppādeti,",
  "anya-e0601n:891_5": "vipassanaṃ uppādeti,",
  "anya-e0601n:891_6": "maggaṃ uppādeti,",
  "anya-e0601n:891_7": "abhiññaṃ uppādeti,",
  "anya-e0601n:891_8": "samāpattiṃ uppādetī”ti ca.",
  "anya-e0601n:891_9": "“Dullabhā saddhāsampattī”ti ca vuttā.",
  "anya-e0601n:891_10": "Tasmā saddho ca bhaveyyanti patthanaṃ karoti.",
  "anya-e0601n:892_0": "Sā ca pana catubbidhā hoti āgamasaddhā,",
  "anya-e0601n:892_1": "adhigamasaddhā,",
  "anya-e0601n:892_2": "okappanasaddhā,",
  "anya-e0601n:892_3": "pasādasaddhā cāti.",
  "anya-e0601n:892_4": "Tattha sabbaññubodhisattānaṃ abhinīhārato āgatattā āgamasaddhā nāma.",
  "anya-e0601n:892_5": "Ariyasāvakānaṃ saccapaṭivedhena adhigatattā adhigamasaddhā nāma.",
  "anya-e0601n:892_6": "Buddho dhammo saṅghoti vutte acalabhāvena okappanaṃ okappanasaddhā nāma.",
  "anya-e0601n:892_7": "Buddhādīsu pasāduppattimattā pasādasaddhā nāma.",
  "anya-e0601n:892_8": "Idha pana paṇidhānaṭṭhānattā sabbasaddhā adhippetā.",
  "anya-e0601n:892_9": "Saddhā assa me atthīti saddho.",
  "anya-e0601n:892_10": "Assathyatthe ṇa.",
  "anya-e0601n:893_0": "Dātaṅgupetoti dātassa aṅgāya kāraṇabhūtāya dhanasampattiyā upeto samupeto samannāgato ca.",
  "anya-e0601n:893_1": "Dātabbavatthu ca,",
  "anya-e0601n:893_2": "tappaṭiggāhakapuggalo ca,",
  "anya-e0601n:893_3": "saddhā cāti tīhi aṅgehi upeto samupeto samannāgato ca vā.",
  "anya-e0601n:893_4": "Diyate dātaṃ.",
  "anya-e0601n:893_5": "Bhāvasādhanoyaṃ.",
  "anya-e0601n:893_6": "Dādhātu dāne a.",
  "anya-e0601n:893_7": "Aṅgīyati ñāyati etenāti aṅgo,",
  "anya-e0601n:893_8": "dhanasampatti.",
  "anya-e0601n:893_9": "Dātassa aṅgo dātaṅgo,",
  "anya-e0601n:893_10": "tena upeto samupeto samannāgatoti dātaṅgupeto,",
  "anya-e0601n:893_11": "atha vā diyatīti dātaṃ,",
  "anya-e0601n:893_12": "dānavatthu.",
  "anya-e0601n:893_13": "Dātassa aṅgo dātaṅgo,",
  "anya-e0601n:893_14": "tena upeto samupeto samannāgatoti dātaṅgupeto,",
  "anya-e0601n:893_15": "dātabbavatthu ca,",
  "anya-e0601n:893_16": "tappaṭiggāhaka puggalo ca,",
  "anya-e0601n:893_17": "saddhā cāti tīhi aṅgehi sampajjāmīti patthanaṃ karotīti vuttaṃ hoti.",
  "anya-e0601n:893_18": "Vuttañhi itivuttaṭṭhakathāyaṃ “saddhā deyyadhammo paṭiggāhako cāti imesaṃ tiṇṇaṃ samukhībhūtakāleyeva hi dānaṃ sambhavatī”ti.",
  "anya-e0601n:894_0": "Paramasiridharoti uttamasirīdhārako ca.",
  "anya-e0601n:894_1": "Uttamasiriṃ dhāraṇasamattho ca vā.",
  "anya-e0601n:894_2": "Ettha ca sirīti paññāpuññasarīrasobhaggasampattīnametaṃ adhivacanaṃ.",
  "anya-e0601n:894_3": "Katapuññehi seviyatīti sirī,",
  "anya-e0601n:894_4": "katapuññe puggale sevati nissayatīti vā sirī,",
  "anya-e0601n:894_5": "paññāpuññasarīrasobhaggasampatti labbhati.",
  "anya-e0601n:894_6": "Sidhātu sevāyaṃ iro ī ca.",
  "anya-e0601n:894_7": "Paramā uttamā sirī paramasirī,",
  "anya-e0601n:894_8": "taṃ dhāretīti paramasirīdharo,",
  "anya-e0601n:894_9": "paramasiriyā dhāraṇasamatthoti attho.",
  "anya-e0601n:895_0": "Diṭṭhadhammeti paccakkhabhūte attabhāve.",
  "anya-e0601n:895_1": "Ettha ca diṭṭhadhammo vuccati paccakkhabhūto attabhāvo.",
  "anya-e0601n:895_2": "So hi passitabboti diṭṭho,",
  "anya-e0601n:895_3": "attabhāvo.",
  "anya-e0601n:895_4": "Diṭṭho passitabbo dhammo sabhāvo assāti diṭṭhadhammoti vuccati.",
  "anya-e0601n:895_5": "Tasmiṃ diṭṭhadhamme.",
  "anya-e0601n:895_6": "Virattoti kāmaguṇesu vigataratto ca,",
  "anya-e0601n:895_7": "rajjanaṃ ratto.",
  "anya-e0601n:895_8": "Ranjadhātu rāge.",
  "anya-e0601n:895_9": "Vigato ratto assa meti viratto.",
  "anya-e0601n:895_10": "Lajjīti pāpahirivanto ca,",
  "anya-e0601n:895_11": "pāpajigucchanalakkhaṇāya lajjāya sampanno ca vā.",
  "anya-e0601n:895_12": "Atha vā lajjīti hirottappasampanno ca.",
  "anya-e0601n:895_13": "Lajjīsaddena hi lakkhaṇāhāranayena ottappampi gahetabbaṃ. Kasmā,",
  "anya-e0601n:895_14": "kusala lakkhaṇasabhāvena samānattā.",
  "anya-e0601n:895_15": "Vuttañhetaṃ nettipāḷiyaṃ –",
  "anya-e0601n:896_0": "“Vuttamhi ekadhamme, ye dhammā ekalakkhaṇā keci;",
  "anya-e0601n:897_0": "Vuttā bhavanti sabbo, sohāro lakkhaṇo nāmā”ti.",
  "anya-e0601n:898_0": "Lajjatīti lajjā, hiri.",
  "anya-e0601n:898_1": "Lajjadhātu hiriyaṃ.",
  "anya-e0601n:898_2": "Lajjā assa me atthīti lajjā,",
  "anya-e0601n:898_3": "kāyaduccaritādito hirottappasamannāgato cāti attho.",
  "anya-e0601n:898_4": "Kalyāṇamittoti sundaramitta sampanno ca.",
  "anya-e0601n:898_5": "Kalyāṇasaddo hi sundaravācako anipphanna pāṭipadiko.",
  "anya-e0601n:898_6": "Atha vā kalyaṃ hitaṃ aṇayati pāpayatīti kalyāṇo, sumitto.",
  "anya-e0601n:898_7": "Kalyasaddūpapadaaṇadhātu gatiyaṃ ṇa.",
  "anya-e0601n:898_8": "Mijjati sinehatīti mitto,",
  "anya-e0601n:898_9": "mijjiyati sinehiyatīti vā mitto,",
  "anya-e0601n:898_10": "midadhātu sinehe ta.",
  "anya-e0601n:898_11": "Kalyāṇo mitto assa meti kalyāṇamitto.",
  "anya-e0601n:898_12": "Hitadharasumittasampanno ca bhaveyyanti attho.",
  "anya-e0601n:898_13": "Idha pana saddhāsīlasutacāgavīriyasati samādhipaññāguṇehi samannāgato kalyāṇamitto adhippeto.",
  "anya-e0601n:898_14": "Taṃ pana sandhāya bhagavatā siṅgālasutte –",
  "anya-e0601n:899_0": "“Upakāro ca yo mitto, sukhadukkhe ca yo sakhā;",
  "anya-e0601n:900_0": "Atthakkhāyī ca yo mitto, yo ca mittānukampako;",
  "anya-e0601n:901_0": "Etepi mitte cattāro, iti viññāya paṇḍito; Sakkaccaṃ",
  "anya-e0601n:902_0": "Payirupāseyya, mātā puttaṃva orasa”nti vutto.",
  "anya-e0601n:903_0": "Visuddhimagge ca –",
  "anya-e0601n:904_0": "“Piyo garu bhāvanīyo,",
  "anya-e0601n:904_1": "vattā ca vacanakkhamo.",
  "anya-e0601n:904_2": "Gambhīrañca kathaṃ kattā,",
  "anya-e0601n:904_3": "no cāṭṭhāne niyojaye”ti vutto.",
  "anya-e0601n:904_4": "Iti evarūpassa ca kalyāṇamittassa dullabhattā kalyāṇamittena sampajjāmīti patthanaṃ karotīti vuttaṃ hoti.",
  "anya-e0601n:905_0": "Abhiratakusaloti dānādipuññakusaladhammesu abhiramaṇo ca.",
  "anya-e0601n:905_1": "Kucchitaṃ apāyadvāraṃ salanti saṃvaranti pidahanti sādhavo etenāti kusalaṃ,",
  "anya-e0601n:905_2": "dānādipuññadhammā.",
  "anya-e0601n:905_3": "Kupubba saladhātu saṃvaraṇe a.",
  "anya-e0601n:905_4": "Tesu abhiatirekaṃ ramatīti abhiratakusalo,",
  "anya-e0601n:905_5": "kitantasamāsoyaṃ.",
  "anya-e0601n:905_6": "Kusalābhiratoti vattabbe chandānurakkhaṇatthaṃ padavipariyāyena evaṃ vuttanti.",
  "anya-e0601n:905_7": "Atha vā abhiatirekaṃ ramanaṃ abhirato,",
  "anya-e0601n:905_8": "kusalesu abhirato yassa meti abhiratakusalo,",
  "anya-e0601n:905_9": "niccaṃ kusalapuññassa karaṇe abhiratacittasampanno cāti attho.",
  "anya-e0601n:906_0": "Pañcasīlādirakkhoti pañcasīlādīnaṃ rakkhituṃ samattho ca.",
  "anya-e0601n:906_1": "Ettha ca ādisaddena gihīnaṃ aṭṭhaṅguposathasīlaṃ,",
  "anya-e0601n:906_2": "sāmaṇerānaṃ dasaṅgasīlañca,",
  "anya-e0601n:906_3": "bhikkhūnaṃ catupārisuddhisīlañca saṅgaṇhāti.",
  "anya-e0601n:906_4": "Pañcasīlaṃ ādi yesaṃ teti pañcasīlādi,",
  "anya-e0601n:906_5": "taṃ rakkhati rakkhituṃ samatthetīti pañcasīlādirakkho.",
  "anya-e0601n:906_6": "Gahaṭṭhānaṃ niccasīlavasena pañcasīlaṃ sati ussāhasamatthe uposathaṅgavasena aṭṭhaṅgasīlaṃ dasaṅgasīlañca",
  "anya-e0601n:906_7": "akhaṇḍaṃ acchiddaṃ asabalaṃ akammāsaṃ katvā rakkhituṃ sāmaṇerasīlavasena dasasīlañca,",
  "anya-e0601n:906_8": "bhikkhusīlavasena catupārisuddhisīlañca rakkhituṃ samattho cāti attho.",
  "anya-e0601n:906_9": "Bhagavatā hi “sīlavipattihetu vā bhikkhave sattā kāyassa bhedā paraṃ maraṇā apāyaṃ duggatiṃ vinipātaṃ nirayaṃ upapajjantī”ti ca.",
  "anya-e0601n:906_10": "“Sīlasampadāhetu vā bhikkhave sattā kāyassa bhedā paraṃ maraṇā sugatiṃ saggaṃ lokaṃ upapajjantī”ti ca.",
  "anya-e0601n:906_11": "“Sīlasampanno mahantaṃ bhogakkhandhaṃ adhigacchati kalyāṇo kittisaddo abbhuggacchati.",
  "anya-e0601n:906_12": "Catuparisaṃ visārado upasaṅkamati amaṅkubhūto.",
  "anya-e0601n:906_13": "Asammūḷho kālaṃ karoti,",
  "anya-e0601n:906_14": "kāyassa bhedā paraṃ maraṇā sugatiṃ saggaṃ lokaṃ upapajjatī”ti ca vuttattā ca.",
  "anya-e0601n:906_15": "Aṭṭhakathāyañca “sīlālaṅkārasadiso alaṅkāro natthi,",
  "anya-e0601n:906_16": "sīlasadisaṃ pupphaṃ natthi,",
  "anya-e0601n:906_17": "sīlagandhasadiso gandho natthī”ti ca.",
  "anya-e0601n:906_18": "“Sīla sampattiñhi nissāya tisso vijjā pāpuṇātī”ti ca.",
  "anya-e0601n:906_19": "“Ādimhi sīlaṃ visodheyyā”ti ca.",
  "anya-e0601n:906_20": "“Sattā sīlena visujjhantī”ti ca.",
  "anya-e0601n:906_21": "“Sīlaṃ sāsanassa ādī”ti ca.",
  "anya-e0601n:906_22": "“Sattasu visuddhīsu sīlavisuddhi sarīraṃ nāmā”ti ca.",
  "anya-e0601n:906_23": "“Sīlaṃ nāmetaṃ avassayo patiṭṭhā ārammaṇaṃ tāṇaṃ leṇaṃ gati parāyana”nti ca vuttattā pañcasīlādirakkhoti patthanaṃ karotīti vuttaṃ hoti.",
  "anya-e0601n:907_0": "Appicchoti aniccho ca,",
  "anya-e0601n:907_1": "rūpādikāmaguṇesu anicchantoti attho.",
  "anya-e0601n:907_2": "Abhāvatthohettha appasaddo.",
  "anya-e0601n:907_3": "Appaḍaṃsamakasavā tātapātiādīsu viya icchanaṃ icchā,",
  "anya-e0601n:907_4": "rūpādikāmaguṇaṃ icchatīti vā icchā,",
  "anya-e0601n:907_5": "kāmataṇhā.",
  "anya-e0601n:907_6": "Isudhātu icchākantīsu a.",
  "anya-e0601n:907_7": "Dhātvantassaccho.",
  "anya-e0601n:907_8": "Natthi icchā yassa meti appiccho,",
  "anya-e0601n:907_9": "rūpādīsu kāmesu anicchanto cāti attho.",
  "anya-e0601n:907_10": "Appiccho pana catubbidho hoti paccayaappiccho,",
  "anya-e0601n:907_11": "pariyattiappiccho,",
  "anya-e0601n:907_12": "dhutaṅgaappiccho,",
  "anya-e0601n:907_13": "paṭivedhaappiccho cāti.",
  "anya-e0601n:907_14": "Tattha catūsu paccayesu appiccho paccayaappiccho.",
  "anya-e0601n:907_15": "Yo pana paccaye bahuṃ dente appaṃ gaṇhati,",
  "anya-e0601n:907_16": "appaṃ dente appataraṃ vā gaṇhati na vā gaṇhati.",
  "anya-e0601n:907_17": "Na anavasesagāhī hoti.",
  "anya-e0601n:907_18": "Ayaṃ paccayaappiccho nāma.",
  "anya-e0601n:907_19": "Yo pana tepiṭakopi samāno na bahussutabhāvaṃ jānāpetukāmo hoti,",
  "anya-e0601n:907_20": "ayaṃ pariyattiappiccho nāma.",
  "anya-e0601n:907_21": "Dhutaṅgasamādānassa pana dhutaṅgapariharaṇabhāvaṃ aññesaṃ jānituṃ na deti,",
  "anya-e0601n:907_22": "ayaṃ dhutaṅgaappiccho nāma.",
  "anya-e0601n:907_23": "Yo pana sotāpannādīsu aññataro hutvā sotāpannādibhāvaṃ jānāpetuṃ na icchati,",
  "anya-e0601n:907_24": "ayaṃ adhigamaappiccho nāma.",
  "anya-e0601n:907_25": "Imehi appicchaguṇehi sampanno ca ahaṃ bhaveyyanti vuttaṃ hoti.",
  "anya-e0601n:908_0": "Appakodhoti dussanalakkhaṇadosato virahito ca.",
  "anya-e0601n:908_1": "So hi kujjhatīti kodhoti vuccati.",
  "anya-e0601n:908_2": "Dosassetaṃ adhivacanaṃ.",
  "anya-e0601n:908_3": "Natthi kodho assa meti appakodho.",
  "anya-e0601n:909_0": "Kuddho atthaṃ na jānāti, kuddho dhammaṃ na passati;",
  "anya-e0601n:910_0": "Andhatamaṃ tadā hoti, yaṃ kodho sahate naranti.",
  "anya-e0601n:911_0": "Vuttadesanaṃ manasikaritvā appakodhoti patthanaṃ karotīti vuttaṃ hoti.",
  "anya-e0601n:912_0": "Ativujuhadayoti atieva ujucittasamannāgato ca.",
  "anya-e0601n:912_1": "Arati gacchati pavattati akuṭilabhāvenāti uju, ajjavaṃ.",
  "anya-e0601n:912_2": "Aradhātu gatiyaṃ ju. Arissa u.",
  "anya-e0601n:912_3": "Ārammaṇaṃ haratīti hadayaṃ, cittaṃ.",
  "anya-e0601n:912_4": "Haradhātu haraṇe aya. Rassa do.",
  "anya-e0601n:912_5": "Atha vā ārammaṇaṃ harantaṃ ayati gacchati pavattatīti hadayaṃ, cittaṃ.",
  "anya-e0601n:912_6": "Harasaddūpapada ayadhātu gatiyaṃ a.",
  "anya-e0601n:912_7": "Uju ca taṃ hadayañcāti ujuhadayaṃ.",
  "anya-e0601n:912_8": "Atieva uju hadayaṃ assa meti ativujuhadayo.",
  "anya-e0601n:912_9": "Gomuttavaṅko ca candalekhāvaṅko ca naṅgalakoṭi vaṅko cāti tīhi vaṅkehi vigato hutvā ativiya ujucittasamannāgato ca bhaveyyanti attho.",
  "anya-e0601n:912_10": "Tattha ca yo pāpaṃ katvāva na karomīti bhāsati.",
  "anya-e0601n:912_11": "So gantvā paccosakkanatāya gomuttavaṅko nāma.",
  "anya-e0601n:912_12": "Yo pāpaṃ karontova bhāyāmahaṃ pāpassāti bhāsati.",
  "anya-e0601n:912_13": "So yebhuyyena kuṭilatāya candalekhā vaṅko nāma.",
  "anya-e0601n:912_14": "Yo pāpaṃ karontova ko pāpassa na bhāyeyyāti bhāsati,",
  "anya-e0601n:912_15": "so nātikuṭilatāya naṅgalakoṭivaṅko nāma hoti.",
  "anya-e0601n:912_16": "Yassa vā tīṇi kammadvārāni asuddhāni.",
  "anya-e0601n:912_17": "So gomuttavaṅko nāma hoti.",
  "anya-e0601n:912_18": "Yassa yāni kānici dve.",
  "anya-e0601n:912_19": "So candalekhā vaṅko nāma.",
  "anya-e0601n:912_20": "Yassa yaṃkiñci ekaṃ.",
  "anya-e0601n:912_21": "So naṅgalakoṭivaṅko nāmāti veditabbo.",
  "anya-e0601n:913_0": "Iddhimāti iddhiyā samannāgato ca,",
  "anya-e0601n:913_1": "iddhisaddassa vacanattho heṭṭhā vuttoyeva.",
  "anya-e0601n:913_2": "Iddhi assa me atthīti iddhimā.",
  "anya-e0601n:913_3": "Assathyatthe mantupaccayo.",
  "anya-e0601n:913_4": "Mānussikāle manussiddhiyā devuppattikāle deviddhiyā samaṇuppattikāle samaṇiddhiyā ca sampuṇṇeyyanti attho.",
  "anya-e0601n:914_0": "Appameyyoti appametabbehi sīlādiguṇehi sampanno ca.",
  "anya-e0601n:914_1": "Pametabboti pameyyo.",
  "anya-e0601n:914_2": "Papubbamādhātu pamāṇe ṇya.",
  "anya-e0601n:914_3": "Na pameyyo appameyyo,",
  "anya-e0601n:914_4": "appameyyo sīlādiguṇo me assa atthīti appameyyo.",
  "anya-e0601n:914_5": "Assathyatthe ṇa.",
  "anya-e0601n:914_6": "Appameyyehi sīlādiguṇehi ca bhogasampattīhi ca sampajjāmīti patthanaṃ karotīti vuttaṃ hoti.",
  "anya-e0601n:915_0": "Pāsaṃsoti sīlādiguṇehi buddhādisappurisānaṃ pasaṃsāraho ca,",
  "anya-e0601n:915_1": "pasaṃsiyate thaviyate pasaṃso.",
  "anya-e0601n:915_2": "Bhāva sādhanoyaṃ.",
  "anya-e0601n:915_3": "Papubbasaṃsadhātu thutiyaṃ,",
  "anya-e0601n:915_4": "taṃ arahatīti pāsaṃso.",
  "anya-e0601n:915_5": "Arahatitaddhite ṇa.",
  "anya-e0601n:915_6": "Buddhādisappurisehi pasaṃsi tabbehi dānasīlādiguṇehi sampanno ca bhaveyyanti vuttaṃ hoti.",
  "anya-e0601n:916_0": "Pemavācoti atthabyañjanamadhuratāya buddhādisappurisehi pemitabbavācāya sampanno ca.",
  "anya-e0601n:916_1": "Piyateti pemā, vācā.",
  "anya-e0601n:916_2": "Pīdhātu tappanakantīsu imo.",
  "anya-e0601n:916_3": "Vacitabbāti vācā.",
  "anya-e0601n:916_4": "Vacadhātu viyattiyaṃ vācāyaṃ ṇa.",
  "anya-e0601n:916_5": "Pemā vācā assa meti pema vāco.",
  "anya-e0601n:916_6": "Buddhādisappurisehi pemiyā caturaṅgasamannāgata vācāya sampanno cāti attho.",
  "anya-e0601n:916_7": "Sappurisānaṃ pana vācā caturaṅgasamannāgatā hoti.",
  "anya-e0601n:916_8": "Subhāsitavācā ca dhammavācā piyavācā saccavācāti.",
  "anya-e0601n:916_9": "Tathāhetaṃ vuttaṃ sagāthāvagga saṃyutte –",
  "anya-e0601n:917_0": "Subhāsitaṃ uttamamāhu santo,",
  "anya-e0601n:918_0": "Dhammaṃ bhaṇe nādhammaṃ taṃ dutiyaṃ;",
  "anya-e0601n:919_0": "Piyaṃ bhaṇe nāppiyaṃ taṃ tatiyaṃ,",
  "anya-e0601n:920_0": "Saccaṃ bhaṇe nālikaṃ taṃ catutthanti.",
  "anya-e0601n:921_0": "Ayaṃ panettha yojanā.",
  "anya-e0601n:921_1": "Santo sappurisā uttamaṃ subhāsitaṃ suṭṭhu bhāsitaṃ vācaṃ āhu,",
  "anya-e0601n:921_2": "dhammaṃ bhaṇe bhaṇeyya adhammaṃ na bhaṇe na bhaṇeyya,",
  "anya-e0601n:921_3": "dutiyaṃ taṃ vācaṃ āhu,",
  "anya-e0601n:921_4": "piyaṃ bhaṇe bhaṇeyya,",
  "anya-e0601n:921_5": "appiyaṃ na bhaṇe na bhaṇeyya,",
  "anya-e0601n:921_6": "tatiyaṃ taṃ vācaṃ āhu,",
  "anya-e0601n:921_7": "saccaṃ bhaṇe bhaṇeyya alikaṃ na bhaṇe na bhaṇeyya,",
  "anya-e0601n:921_8": "catutthaṃ taṃ vācaṃ āhūti.",
  "anya-e0601n:922_0": "Sujanaguṇavidūti buddhādisappurisānaṃ sīlādiguṇaṃ vijānako ca.",
  "anya-e0601n:922_1": "Sundaro jano sujano.",
  "anya-e0601n:922_2": "Guṇati pakāseti sīlādiguṇasamaṅgitaṃ puggalanti guṇaṃ,",
  "anya-e0601n:922_3": "sīlādiguṇaṃ.",
  "anya-e0601n:922_4": "Guṇadhātu pakāsane a.",
  "anya-e0601n:922_5": "Sujanānaṃ buddhādisappurisānaṃ guṇo sujanaguṇo,",
  "anya-e0601n:922_6": "taṃ vidati jānātīti sujanaguṇavidū.",
  "anya-e0601n:922_7": "Sujana guṇasaddūpapadavidadhātu ñāṇe ū.",
  "anya-e0601n:922_8": "Buddhādisappurisānaṃ sīlasamādhipaññādiguṇaṃ jānituṃ samattho ca bhaveyyanti attho.",
  "anya-e0601n:923_0": "Māmakoti buddhādisajjanānaṃ māmako ca.",
  "anya-e0601n:923_1": "Mamāyatīti māmako.",
  "anya-e0601n:923_2": "Mamadhātu mānane peme vā ṇvu.",
  "anya-e0601n:923_3": "Tassa ako.",
  "anya-e0601n:923_4": "Buddhādiratanattayañca saddhammañca mānanto ca bhaveyyanti attho.",
  "anya-e0601n:923_5": "Soti so ahaṃ.",
  "anya-e0601n:923_6": "Bhaveyyanti bhavāmīti.",
  "anya-e0601n:924_0": "Ayaṃ panettha saṅkhepayojanā.",
  "anya-e0601n:924_1": "So ahaṃ diṭṭhadhamme paccakkhabhūte attabhāve,",
  "anya-e0601n:924_2": "saddho saddhāya samannāgato ca,",
  "anya-e0601n:924_3": "dātaṅgupeto dātassa aṅgāya kāraṇabhūtāya dhana sampattiyā upeto samupeto samannāgato ca,",
  "anya-e0601n:924_4": "dātabba vatthu ca,",
  "anya-e0601n:924_5": "tappaṭiggāhakapuggalo ca,",
  "anya-e0601n:924_6": "saddhā cāti tīhi aṅgehi upeto samupeto samannāgato ca vā,",
  "anya-e0601n:924_7": "paramasiridharo uttamasirīdhārako ca,",
  "anya-e0601n:924_8": "uttamasiriṃ dhāraṇasamattho ca vā,",
  "anya-e0601n:924_9": "viratto kāmaguṇesu vigataratto ca,",
  "anya-e0601n:924_10": "lajjī pāpahirivanto ca,",
  "anya-e0601n:924_11": "pāpajigucchanalakkhaṇāya lajjāya sampanno ca vā,",
  "anya-e0601n:924_12": "hirottappasamannāgato ca vā,",
  "anya-e0601n:924_13": "kalyāṇamitto sundaramitta sampanno ca,",
  "anya-e0601n:924_14": "abhiratakusalo dānādipuññakusaladhammesu abhiramaṇo ca,",
  "anya-e0601n:924_15": "pañcasīlādirakkho pañcasīlādīni rakkhituṃ samattho ca,",
  "anya-e0601n:924_16": "appiccho aniccho ca,",
  "anya-e0601n:924_17": "rūpādikāmaguṇesu anicchanto ca vā,",
  "anya-e0601n:924_18": "appakodho dussanalakkhaṇadosato virahito ca,",
  "anya-e0601n:924_19": "ativujuhadayo atieva ujucittasamannāgato ca,",
  "anya-e0601n:924_20": "iddhiyā samannāgato ca,",
  "anya-e0601n:924_21": "appameyyo appameyyehi sīlādiguṇehi sampanno ca,",
  "anya-e0601n:924_22": "pāsaṃso sīlādiguṇehi buddhādisappurisānaṃ pasaṃsāraho ca,",
  "anya-e0601n:924_23": "pemavāco atthabyañjanamadhuratāya buddhādisappurisehi pemitabbavācāya sampanno ca,",
  "anya-e0601n:924_24": "sujanaguṇavidū buddhādisappurisānaṃ sīlādiguṇaṃ vijānako ca,",
  "anya-e0601n:924_25": "māmako buddhādisajjanānaṃ māmako ca,",
  "anya-e0601n:924_26": "buddhādiratanattayañca saddhammañca mānanto ca vā,",
  "anya-e0601n:924_27": "bhaveyyaṃ bhavāmīti.",
  "anya-e0601n:925_0": "Aṭṭhavīsatimagāthāvaṇṇanā samattā.",
  "anya-e0601n:926_0": "29.",
  "anya-e0601n:927_0": "Itthaṃ asaṅkhaye nātha, guṇe lakkhaṇadīpite;",
  "anya-e0601n:928_0": "Gāthāsu sūcakāsveka, gāthampi sarate budho.",
  "anya-e0601n:929_0": "30.",
  "anya-e0601n:930_0": "Caturāpāyamutto so, sādhakatthadvayassa ca;",
  "anya-e0601n:931_0": "Hatūpaddavajālo ca, lābhī hitasukhassa ca.",
  "anya-e0601n:932_0": "31.",
  "anya-e0601n:933_0": "Adhipo naradevānaṃ, catudīpissaropi vā;",
  "anya-e0601n:934_0": "Bhaveyya antime dehe, tamaññaṃ setachattakaṃ.",
  "anya-e0601n:935_0": "32.",
  "anya-e0601n:936_0": "Bhāvanāyānamāruyha, samamessati subbato;",
  "anya-e0601n:937_0": "Imasmiṃ attabhāvepi, arogo dīghajīviko.",
  "anya-e0601n:938_0": "33.",
  "anya-e0601n:939_0": "Pūjito sabbalokehi, bhāvanābhiratīmano;",
  "anya-e0601n:940_0": "Janappiyo manāpo ca, kā kathākhiladhāraṇe.",
  "anya-e0601n:941_0": "29.",
  "anya-e0601n:941_1": "Evaṃ puññenetenatyādi gāthādvayena paṇidhiṃ katvā idāni buddhavandanassa phalānisaṃsaṃ dassento itthantyādi gāthāpañcakaṃ āha.",
  "anya-e0601n:941_2": "Taṃ pana mūlācariyehi na vuttaṃ,",
  "anya-e0601n:941_3": "pacchā pana hitakāmehi paṇḍitehi pakkhittaṃ gāthāpañcakanti daṭṭhabbaṃ.",
  "anya-e0601n:941_4": "Tā pana gāthāyo pathyāvattagāthāti daṭṭhabbā.",
  "anya-e0601n:942_0": "Tāsu pana paṭhamagāthāyaṃ itthaṃ asaṅkhaye lakkhaṇadīpite nāthaguṇe sūcakāsu gāthāsu ekagāthampi yo budho sarateti sambandho.",
  "anya-e0601n:942_1": "Itthanti iminā sugatantiādinā vuttappakārena.",
  "anya-e0601n:942_2": "Asaṅkhayeti ettakā buddhaguṇāti gaṇetuṃ asamatthe.",
  "anya-e0601n:942_3": "Saṅkhiyate saṅkhayā.",
  "anya-e0601n:942_4": "Saṅkhiyati gaṇiyatīti vā saṅkhayā.",
  "anya-e0601n:942_5": "Sakhidhātu saṅkhyāyaṃ yapaccayo.",
  "anya-e0601n:942_6": "Atha vā saṅkhituṃ na sakkontīti asaṅkhayā.",
  "anya-e0601n:942_7": "Ettakā buddhaguṇā ettakā buddhaguṇāti niravasesato ekabuddhopi anekavassa satasahassakoṭiyāpi gaṇetuṃ asamatthova.",
  "anya-e0601n:942_8": "Pageva pana aññeti attho.",
  "anya-e0601n:942_9": "Vuttampi cetaṃ apadāne –",
  "anya-e0601n:943_0": "“Buddhopi buddhassa bhaṇeyya vaṇṇaṃ,",
  "anya-e0601n:944_0": "Kappampi ce aññamabhāsamāno;",
  "anya-e0601n:945_0": "Khīyetha kappo ciradīghamantare,",
  "anya-e0601n:946_0": "Vaṇṇo na khīyetha tathāgatassā”ti ca.",
  "anya-e0601n:947_0": "“Sakkā samudde udakaṃ, pametuṃ āḷhakena vā;",
  "anya-e0601n:948_0": "Natveva tava sabbaññu, ñāṇaṃ sakkā pametave”ti ca.",
  "anya-e0601n:949_0": "Mahāvaggasaṃyuttaṭṭhakathāyañca “appamāṇā hi buddhā tesaṃ buddhāpi anavasesato vaṇṇaṃ vattuṃ asamatthā,",
  "anya-e0601n:949_1": "pageva itarā pajā”ti ca.",
  "anya-e0601n:949_2": "Lakkhaṇadīpiteti upalakkhaṇa nayena pakāsitabbe.",
  "anya-e0601n:949_3": "Ettha ca padhānanayo nidassana nayo ca labbhati.",
  "anya-e0601n:949_4": "Nāthaguṇeti buddhassa sīlasamādhi paññādiguṇe.",
  "anya-e0601n:949_5": "Tassa pana padassa vacanattho heṭṭhā vuttoyeva.",
  "anya-e0601n:949_6": "Sūcakāsvekagāthampīti sūcakāsu ekagāthampīti padacchedo.",
  "anya-e0601n:949_7": "Sūcakāsūti pakāsakāsu.",
  "anya-e0601n:949_8": "Gāthāsūti sugatantyādinā vuttāsu chabbīsativandanagāthāsu.",
  "anya-e0601n:949_9": "Niddhāraṇe cetaṃ bhummavacanaṃ.",
  "anya-e0601n:949_10": "Kavīhi gāyati kathiyatīti gāthā.",
  "anya-e0601n:949_11": "Pajjaviseso.",
  "anya-e0601n:949_12": "Gedhātu sadde tha.",
  "anya-e0601n:949_13": "Gedhātussa gādeso.",
  "anya-e0601n:949_14": "Atha vā gaṃ vuccati ñāṇaṃ.",
  "anya-e0601n:949_15": "Taṃ tiṭṭhati etthāti gāthā.",
  "anya-e0601n:949_16": "Gaṃsaddūpapadathādhātu gatinivattiyaṃ.",
  "anya-e0601n:949_17": "Gaṃ vuccati ñāṇaṃ,",
  "anya-e0601n:949_18": "tena kavīhi bandhitvā thiyati thapiyatīti vā gāthā,",
  "anya-e0601n:949_19": "tāsu gāthāsu.",
  "anya-e0601n:949_20": "Ekagāthampīti ekapajjampi.",
  "anya-e0601n:949_21": "Ettha ca pisaddo garahattho.",
  "anya-e0601n:949_22": "Tena anekagāthāya buddhaguṇasaraṇe kā kathāvāti sambhāveti.",
  "anya-e0601n:949_23": "Budhoti yo paṇḍito.",
  "anya-e0601n:949_24": "So hi atthānatthaṃ budhati jānātītibudhoti vuccati.",
  "anya-e0601n:949_25": "Sarateti sarati.",
  "anya-e0601n:949_26": "Chandānurakkhaṇatthañhi parassapadativibhattiyā attanopadatevibhattādeso.",
  "anya-e0601n:950_0": "30.",
  "anya-e0601n:950_1": "Soti so budho bhaveyyāti sambandho.",
  "anya-e0601n:950_2": "Caturāpāyamuttoti nirayatiracchānapetaasurakāyasaṅkhātehi catūhi apāyehi vimutto ca.",
  "anya-e0601n:950_3": "Puññasammatā ayāyebhuyyena apagatoti apāyo.",
  "anya-e0601n:950_4": "Ayato sukhato apagatoti vā apāyo.",
  "anya-e0601n:950_5": "Abyayībhāvasamāsoyaṃ.",
  "anya-e0601n:950_6": "Atha vā tisso sampattiyo ayanti gacchanti pavattanti etenāti ayo, puññaṃ.",
  "anya-e0601n:950_7": "Ayadhātu gatiyaṃ a.",
  "anya-e0601n:950_8": "Puññato ayati gacchati pavattatīti vā,",
  "anya-e0601n:950_9": "puññakārīhi ayitabbo pavattetabboti vā ayo, sukhaṃ.",
  "anya-e0601n:950_10": "Tato apagatoti apāyo.",
  "anya-e0601n:950_11": "Caturo apāyo caturāpāyo,",
  "anya-e0601n:950_12": "tehi mutto vimuttoti caturāpāyamutto.",
  "anya-e0601n:950_13": "Sādhakatthadvayassa cāti sādhako atthadvayassa cāti padacchedo.",
  "anya-e0601n:950_14": "Atthadvayassāti diṭṭhadhammikasamparāyikasaṅkhātassa atthadvayassa.",
  "anya-e0601n:950_15": "Ettha casaddo aṭṭhānayogo.",
  "anya-e0601n:950_16": "So pana sādhako tyādīsu padesu yutto.",
  "anya-e0601n:950_17": "Sādhakoti nipphādako ca.",
  "anya-e0601n:950_18": "So hi sādheti nipphādetīti sādhakoti vuccati.",
  "anya-e0601n:951_0": "Hatūpaddavajālo cāti hato upaddavasaṅkhātajālo ca.",
  "anya-e0601n:951_1": "Hanayittha apanayitthāti hato.",
  "anya-e0601n:951_2": "Hanadhātu hiṃsāyaṃ ta.",
  "anya-e0601n:951_3": "Upagantvā davati hiṃsatīti upaddavo,",
  "anya-e0601n:951_4": "jātibhayādi soḷasaupaddavo.",
  "anya-e0601n:951_5": "Upapubbadudhātu hiṃsāyaṃ,",
  "anya-e0601n:951_6": "upaddavā nāma pana soḷasavidhā honti jātibhayaṃ,",
  "anya-e0601n:951_7": "jarābhayaṃ,",
  "anya-e0601n:951_8": "byādhibhayaṃ,",
  "anya-e0601n:951_9": "maraṇabhayaṃ,",
  "anya-e0601n:951_10": "rājabhayaṃ,",
  "anya-e0601n:951_11": "corabhayaṃ,",
  "anya-e0601n:951_12": "aggibhayaṃ,",
  "anya-e0601n:951_13": "udakabhayaṃ,",
  "anya-e0601n:951_14": "ūmibhayaṃ,",
  "anya-e0601n:951_15": "kumbhilabhayaṃ,",
  "anya-e0601n:951_16": "āvaṭṭabhayaṃ,",
  "anya-e0601n:951_17": "susukābhayaṃ,",
  "anya-e0601n:951_18": "attānuvādabhayaṃ,",
  "anya-e0601n:951_19": "parānuvādabhayaṃ,",
  "anya-e0601n:951_20": "daṇḍabhayaṃ,",
  "anya-e0601n:951_21": "duggatibhayañcāti.",
  "anya-e0601n:951_22": "Jalati hiṃsati macche etenāti jālaṃ,",
  "anya-e0601n:951_23": "macchajālaṃ.",
  "anya-e0601n:951_24": "Jālaṃ viyāti jālo, upaddavo.",
  "anya-e0601n:951_25": "Nitatthena pana jalati hiṃsati satte etenāti jālo. Upaddavo.",
  "anya-e0601n:951_26": "Jaladhātu hiṃsāyaṃ ṇa.",
  "anya-e0601n:951_27": "Hato upaddavasaṅkhātajālo yena soti hatūpaddavajālo.",
  "anya-e0601n:951_28": "Buddhapaṇāmacetanāya pahito upaddavasaṅkhātajālo bhaveyyāti attho.",
  "anya-e0601n:951_29": "Lābhī hitasukhassa cāti hitassa ca sukhassa ca lābhī ca.",
  "anya-e0601n:951_30": "Labhanaṃ lābho,",
  "anya-e0601n:951_31": "taṃ assa atthīti lābhī,",
  "anya-e0601n:951_32": "hinoti vaḍḍhatīti hitaṃ, atthaṃ.",
  "anya-e0601n:951_33": "Sukhayatīti sukhaṃ.",
  "anya-e0601n:951_34": "Yassuppajjati,",
  "anya-e0601n:951_35": "taṃ sukhitaṃ karotīti attho.",
  "anya-e0601n:951_36": "Atha vā suṭṭhu dukkhaṃ khanatīti sukhaṃ.",
  "anya-e0601n:951_37": "Supubba khanudhātu avadhāraṇe kvi.",
  "anya-e0601n:951_38": "Hitañca sukhañca hitasukhaṃ,",
  "anya-e0601n:951_39": "tassa lābhī bhaveyyāti attho.",
  "anya-e0601n:952_0": "31- 32.",
  "anya-e0601n:952_1": "Naradevānaṃ adhipo ca catudīpissaropi vā bhaveyyāti sambandho.",
  "anya-e0601n:952_2": "Naradevānanti narā ca devā ca naradevā, tesaṃ.",
  "anya-e0601n:952_3": "Kammatthe cetaṃ chaṭṭhīvacanaṃ.",
  "anya-e0601n:952_4": "Adhipoti issaro ca.",
  "anya-e0601n:952_5": "So hi attādhīnaṃ pāti rakkhati dhammena vā adhiabhibhavitvā pāti rakkhatīti adhipoti vuccati.",
  "anya-e0601n:952_6": "Adhipubbapādhātu rakkhane a,",
  "anya-e0601n:952_7": "narānaṃ adhipo issaro manussarājā ca devānaṃ adhipo issaro devarājā ca bhaveyyāti attho.",
  "anya-e0601n:952_8": "Catudīpissaropi vāti ettha pisaddo sambhāvanatthe nipāto.",
  "anya-e0601n:952_9": "Tena pageva ekadīpissararājabhāvo ca,",
  "anya-e0601n:952_10": "pade sissararājabhāvo cāti sambhāveti.",
  "anya-e0601n:952_11": "Vā saddo padapūraṇa mattoyeva.",
  "anya-e0601n:952_12": "Catudīpissaroti pubbavideho,",
  "anya-e0601n:952_13": "aparago yāno,",
  "anya-e0601n:952_14": "jambudīpo,",
  "anya-e0601n:952_15": "uttarakuru cāti catunnaṃ dīpānaṃ issaro cakkavattirājāpi bhaveyyāti attho.",
  "anya-e0601n:952_16": "Tattha pubbavidehoti sineruno pure bhavaṃ pubbaṃ,",
  "anya-e0601n:952_17": "vedena paññāya īhanti vāyamanti etthāti vedeho,",
  "anya-e0601n:952_18": "vidasaddūpapada īhadhātu vāyāme ṇa.",
  "anya-e0601n:952_19": "Soyeva videho.",
  "anya-e0601n:952_20": "Imaṃ dīpamupādāya sineruno pubbadisabhāgattā pubbo ca so videho cāti pubbavideho,",
  "anya-e0601n:952_21": "pubbadīpo.",
  "anya-e0601n:953_0": "Aparagoyānoti sineruno apare pacchime bhavo aparo.",
  "anya-e0601n:953_1": "Gavena yanti gacchanti etthāti goyāno.",
  "anya-e0601n:953_2": "Gosaddūpapada yādhātu gamane yu.",
  "anya-e0601n:953_3": "Sineruno pacchima disabhāgattā aparo ca so goyāno cāti aparagoyāno,",
  "anya-e0601n:953_4": "pacchimadīpo.",
  "anya-e0601n:953_5": "Jambudīpoti jāyatīti jambū.",
  "anya-e0601n:953_6": "Yojanasatubbedho rukkho.",
  "anya-e0601n:953_7": "Janadhātu janane ū. Nassa mo.",
  "anya-e0601n:953_8": "Bakārāgamo.",
  "anya-e0601n:953_9": "Jalamajjhe dippatīti dīpo,",
  "anya-e0601n:953_10": "dippanti jotanti ettha saddhammāti vā dīpo.",
  "anya-e0601n:953_11": "Dīpadhātu dittiyaṃ a.",
  "anya-e0601n:953_12": "Tassa pana dviāpoti padacchedaṃ katvā dvidhā āpo sandati etthāti dīpoti bahubbīhisamāsopi yujjati.",
  "anya-e0601n:953_13": "Jambuyā lakkhito paññāto vā dīpo jambudīpo,",
  "anya-e0601n:953_14": "dakkhiṇadīpo.",
  "anya-e0601n:953_15": "Uttarakurūti sineruno uttare bhavā uttarā.",
  "anya-e0601n:953_16": "Dhammatāsiddhassa pañcasīlassa ānubhāvena kaṃ sukhaṃ urumahantaṃ etthāti kuru.",
  "anya-e0601n:953_17": "Bahubbīhisamāsoyaṃ.",
  "anya-e0601n:953_18": "Kuṃ vuccati pāpaṃ.",
  "anya-e0601n:953_19": "Taṃ rundhanti etthāti vā kuru.",
  "anya-e0601n:953_20": "Kupubbarudhidhātu āvaraṇe kvi.",
  "anya-e0601n:953_21": "Dhātvantassa lopo.",
  "anya-e0601n:953_22": "Sineruno uttaradisabhāgattā uttaro ca so kuru cāti uttarakuru.",
  "anya-e0601n:953_23": "Uttaradīpoti catunnaṃ dīpānaṃ issaro catudīpissaro,",
  "anya-e0601n:953_24": "cakkavattirājā labbhati.",
  "anya-e0601n:954_0": "Evaṃ lokiyahitaṃ dassetvā idāni lokuttarahitaṃ dassento āha antime dehe…pe…",
  "anya-e0601n:954_1": "subbatoti antime dehe subbato bhāvanāyānaṃ āruyha aññaṃ taṃ setachattakaṃ dhārento samaṃ essatīti sambandho.",
  "anya-e0601n:954_2": "Tattha pana atthakkamena vaṇṇayissāma.",
  "anya-e0601n:954_3": "Antimeti carime pacchime vā.",
  "anya-e0601n:954_4": "Ante pariyosāne bhavo antimo,",
  "anya-e0601n:954_5": "pacchimasarīro. Tasmiṃ.",
  "anya-e0601n:954_6": "Deheti sarīre.",
  "anya-e0601n:954_7": "Dihati upaciyati vaḍḍhatīti deho, sarīro.",
  "anya-e0601n:954_8": "Dihadhātu upacaye ṇa.",
  "anya-e0601n:954_9": "Atha vā dihati upacayati etena puññāpuññanti deho,",
  "anya-e0601n:954_10": "pacchimabhavabhūte bhabbakulaputtabhūte vā sarīreti attho.",
  "anya-e0601n:954_11": "Subbatoti suṭṭhu paṭipannako hutvā.",
  "anya-e0601n:954_12": "Suṭṭhu vataṃ paṭipannaṃ assāti subbato.",
  "anya-e0601n:954_13": "Vakārassabbo.",
  "anya-e0601n:954_14": "Bhāvanāyānamāruyhāti bhāvanāyānaṃ āruyhāti padacchedo.",
  "anya-e0601n:954_15": "Vipassanābhāvanāsaṅkhātayānaṃ āruhitvāti attho.",
  "anya-e0601n:954_16": "Bhāvetabbā vaḍḍhetabbāti bhāvanā.",
  "anya-e0601n:954_17": "Tebhūmaka saṅkhārārammaṇaṃ.",
  "anya-e0601n:954_18": "Atha vā tadārammaṇaṃ bhāveti vaḍḍhetīti bhāvanā,",
  "anya-e0601n:954_19": "vipassanāpaññā.",
  "anya-e0601n:954_20": "Bhūdhātu sattāyaṃ vaḍḍhane vā yu.",
  "anya-e0601n:954_21": "Sā ca samathavipassanā bhāvanāvasena duvidhā hoti.",
  "anya-e0601n:954_22": "Tattha idha pana aññaṃ setachattakanti saddantarasanniṭṭhānena vipassanābhāvanā adhippetā.",
  "anya-e0601n:954_23": "Yanti pāpuṇanti etena nibbānanti yānaṃ,",
  "anya-e0601n:954_24": "aniccādivipassanāñāṇaṃ.",
  "anya-e0601n:954_25": "Yādhātu gatiyaṃ yu.",
  "anya-e0601n:954_26": "Bhāvanāsaṅkhātaṃ yānaṃ bhāvanāyānaṃ,",
  "anya-e0601n:954_27": "bhāvanā ca sā yānañcāti vā bhāvanāyānaṃ.",
  "anya-e0601n:955_0": "Āruyhāti ārohitvā.",
  "anya-e0601n:955_1": "Pakatiyānasadisaṃ anicca dukkhaanattayānaṃ āruhitvāti attho.",
  "anya-e0601n:955_2": "Aniccādilakkhaṇena hi vinā maggaphalanibbānaṃ patto nāma natthi.",
  "anya-e0601n:955_3": "Tasmā bhāvanāyānamāruyhāti vuttaṃ.",
  "anya-e0601n:955_4": "Aññanti arahattaphalaṃ.",
  "anya-e0601n:955_5": "Tañhi paṭhamamaggena ādiṭṭhamariyādaṃ anatikkamitvā catusaccadhammaṃ avabujjhatīti aññanti vuccati.",
  "anya-e0601n:955_6": "Āpubbañādhātu avabodhane kvi.",
  "anya-e0601n:955_7": "Āsaddo mariyādattho.",
  "anya-e0601n:955_8": "Setachattakanti odātātapattaṃ.",
  "anya-e0601n:955_9": "Seviyatīti setaṃ, dhavalaṃ.",
  "anya-e0601n:955_10": "Sidhātu sevāyaṃ ta.",
  "anya-e0601n:955_11": "Kilesatapaṃ chādetīti chattaṃ.",
  "anya-e0601n:955_12": "Chadadhātu saṃvaraṇe ta.",
  "anya-e0601n:955_13": "Taṃyeva chattakaṃ.",
  "anya-e0601n:955_14": "Setañca taṃ chattakañcāti setachattakaṃ.",
  "anya-e0601n:955_15": "Arahattaphalaātapattaṃ labbhati.",
  "anya-e0601n:955_16": "Aññaṃ arahattaphalasaṅkhātaṃ setachattakaṃ dhārento hutvāti sambandho.",
  "anya-e0601n:955_17": "Samanti nibbānaṃ.",
  "anya-e0601n:955_18": "Tañhi sabbaṃ vaṭṭadukkhaṃ samati vūpasamati nirujjhati etthāti samanti vuccati.",
  "anya-e0601n:955_19": "Essatīti pāpuṇissatīti.",
  "anya-e0601n:956_0": "Idāni diṭṭhadhammikatthaṃ dassento imasmiṃ attabhāvepītiādimāha.",
  "anya-e0601n:956_1": "Tattha imasmiṃ attabhāvepi arogo ca dīghāyuko ca sabbalokehi pūjito ca bhāvanābhi ratimano ca janappiyo ca manāpo ca bhaveyyāti yojanā.",
  "anya-e0601n:956_2": "Attabhāvepīti ettha pisaddo sampiṇḍanattho.",
  "anya-e0601n:956_3": "Tena samparāyikatthaṃ sampiṇḍeti.",
  "anya-e0601n:956_4": "Attāti bhavati etena abhidhānaṃ buddhi cāti attabhāvo.",
  "anya-e0601n:956_5": "Khandhapañcakassetamadhivacanaṃ.",
  "anya-e0601n:956_6": "Arogoti sabbabyādhiviraho ca.",
  "anya-e0601n:956_7": "So hi natthi rogo assāti arogoti vuccati.",
  "anya-e0601n:956_8": "Dīghajīvikoti dīghāyuko ca.",
  "anya-e0601n:956_9": "So hi dīghā jīvi āyu assāti dīghajīvikoti vuccati.",
  "anya-e0601n:957_0": "33.",
  "anya-e0601n:957_1": "Sabbalokehīti sabbadevamanussehi.",
  "anya-e0601n:957_2": "Pūjitoti pūjitabbo ca.",
  "anya-e0601n:957_3": "Bhāvanābhiratimanoti samathavipassanā saṅkhātāya bhāvanāya abhiramaṇacitto ca.",
  "anya-e0601n:957_4": "Janappiyoti sabbajanehi piyāyitabbo ca.",
  "anya-e0601n:957_5": "Manāpoti sabbasattānaṃ cittavaḍḍhanako ca bhaveyyāti sambandho.",
  "anya-e0601n:958_0": "Evaṃ chabbīsatiyā vandanagāthāsu ekagāthāmattampi buddhaguṇānussaraṇe phalānisaṃsaṃ dassetvā idāni sabbagāthāyo",
  "anya-e0601n:958_1": "vacasā dhāretvā buddhavandane anekāni phalānisaṃsāni dassetuṃ kā kathākhiladhāraṇeti āha.",
  "anya-e0601n:958_2": "Tattha kā kathākhiladhāraṇeti kā kathā akhiladhāraṇeti padacchedo.",
  "anya-e0601n:958_3": "Sabbabuddhavandanagāthāya vacasā dhāraṇe kiṃ vattabbā yevāti attho.",
  "anya-e0601n:959_0": "Ettha ca akhilasaddo sabbavācako anipphannapāṭipadiko.",
  "anya-e0601n:959_1": "Atha vā khiyanaṃ khilaṃ.",
  "anya-e0601n:959_2": "Khidhātu khaye lapaccayo.",
  "anya-e0601n:959_3": "Khayaṃ lāti gaṇhātīti vā khilaṃ, appakaṃ.",
  "anya-e0601n:959_4": "Khayasaddūpapadalādhātu gahaṇe a.",
  "anya-e0601n:959_5": "Na khilaṃ akhilaṃ,",
  "anya-e0601n:959_6": "sabbagāthāyo.",
  "anya-e0601n:959_7": "Dhāriyate dhāraṇaṃ,",
  "anya-e0601n:959_8": "akhilāya sabbāya gāthāya dhāraṇaṃ akhiladhāraṇaṃ, tasmiṃ.",
  "anya-e0601n:959_9": "Chabbīsatiyā buddhavandanagāthāsu ekaṃ gāthaṃ vacasā dhārayitvā buddhavandane yathāvuttaphalānisaṃsāni labbhanti,",
  "anya-e0601n:959_10": "pageva pana sabbabuddhavandanagāthāyo vacasā dhārayitvā dine dine buddhavandaneti atthoti.",
  "anya-e0601n:959_11": "Iminā pana gāthāpañcakena yathāvutta phalānisaṃsaṃ ñatvā saddahako sammādiṭṭhiko kulaputto sabbabuddhavandanagāthāyo",
  "anya-e0601n:959_12": "vacasā dhārayitvā rattindivaṃ pubbaṇhakāle ca sāyanhakāle ca rattiyā paṭhamayāme ca pacchimayāme ca satataṃ",
  "anya-e0601n:959_13": "samitaṃ nirantaraṃ buddhaṃ vandeyyāti uyyojanaṃ dassetīti.",
  "anya-e0601n:960_0": "Pañcakagāthāvaṇṇanā samattā.",
  "anya-e0601n:961_0": "Iti porāṇācariyehi vanditassa namakkārassa saddatthanayehi chandālaṅkāranayehi ca saṇhasukhumasududdasa",
  "anya-e0601n:961_1": "gambhīrassa buddhassa duppaṭividhaguṇaparidīpakassa sappurisānaṃ cittapasannajanakassa sāṭṭhakathe piṭakattaye",
  "anya-e0601n:961_2": "asaṃhira visāradañāṇacārinā sāsanasodhakena bhaddantareva tattheravarena racitā buddhaguṇappadīpikanāmikā vaṇṇanā.",
  "anya-e0601n:962_0": "Nigamana",
  "anya-e0601n:963_0": "Idaṃ pana puraṃ nimmitena sirīpavaravijayānantayasapaṇḍita tribhavanādityādhipatimahādhammarājādhirājāti",
  "anya-e0601n:963_1": "lañchitanāmikena piṭakattayapāḷiṃ silārūḷhaṃ kārayitvā pañcama saṅgītikaraṇena timahādhammarājena ratanāpuñjanti",
  "anya-e0601n:963_2": "sammate rājadhānībhūte nānākulasaṃkiṇṇe puññadhaññavantānaṃ sādhūnañca sīlasamādhipaññavantānaṃ bhikkhūnañca",
  "anya-e0601n:963_3": "nivāsabhūte buddhadhammasaṅgharatanākare candimasūriyā viya buddhasāsanujjotane mantale nagare iti parikittite",
  "anya-e0601n:963_4": "mahārāme dese vasantena upāsaka guṇasampannena nāmikena upāsakena ca tassupaṭṭhākāya nāmikāya upāsikāya",
  "anya-e0601n:963_5": "ca samakusalacchandaṃ katvā nibbānassa sacchikaraṇatthāya kārite manorame suvaṇṇena limpitattā suvaṇṇavatī",
  "anya-e0601n:963_6": "nāmike dvibhummike mahiṭṭhakavihāre aṭṭhahi disāhi āgatānaṃ sutesanabhikkhūnaṃ sāṭṭhakathaṃ piṭakattayaṃ",
  "anya-e0601n:963_7": "dine dine satataṃ nirantaraṃ vācentena adhivasantena sāṭṭhakathe piṭakattaye asaṃhiravisāradañāṇacārinā",
  "anya-e0601n:963_8": "mantale pure pariyattisāsanahitadhammācariyagaṇassa jeṭṭhukkaṭṭhabhūtena revatābhipaṇḍitadhajasāsanavaṃsamahādhammarājagurūti",
  "anya-e0601n:963_9": "ca agga mahāpaṇḍitāti ca laddhalañchitena mūladvādasasāsana karamahāgaṇassa jeṭṭhamahānāyakabhūtena sāsanāpruñño",
  "anya-e0601n:963_10": "ācariyoti vissutena sāsanasodhaka mahānāyakattheravarena porāṇehi tattha tattha pāḷiyaṃ bhagavatā vuttehi",
  "anya-e0601n:963_11": "buddhaguṇappakāsakehi buddhaguṇapadehi thomitvā vanditassa atthabyañjanena chandālaṅkāranayena ca pathavīsandhārakassa",
  "anya-e0601n:963_12": "udakakkhandhassa viya gambhīrassa pabbatena paṭicchādetvā ṭhapitassa vatthussa viya atiduddasassa satadhā",
  "anya-e0601n:963_13": "bhinnassa vālassa aggakoṭiyā viya atisaṇha sukhumassa puthujjanañāṇena buddhassa duppaṭividhaguṇaparidīpakassa",
  "anya-e0601n:963_14": "namakkārassa līnatthappakāsanā buddhaguṇappadīpikanāmikā saṃvaṇṇanā tāsu tāsu aṭṭhakathāṭīkāsu āgataṃ",
  "anya-e0601n:963_15": "saṃvaṇṇanānayaṃ nissāya paññāpāṭavatthāya sāsanavuddhiyā ca katā.",
  "anya-e0601n:964_0": "Ettāvatā ca –",
  "anya-e0601n:965_0": "Sampatte cakkavasse sā, dvisahasse catūsate;",
  "anya-e0601n:966_0": "Navādhikāsitīyā ca, sakkarāje ca sampatte.",
  "anya-e0601n:967_0": "Sattatisatasahassa, vasse phussamāsasseva;",
  "anya-e0601n:968_0": "Kālapakkhasattame ca, buddhadine suniṭṭhitā; Sāmañña.",
  "anya-e0601n:969_0": "Esā ca saṅkharontena, yaṃ puññaṃ pasutaṃ mayā;",
  "anya-e0601n:970_0": "Aññampi tena puññena, patvā sambodhimuttamaṃ.",
  "anya-e0601n:971_0": "Saṃsārato bahū satte, tārayitvā taṇhakkhayaṃ;",
  "anya-e0601n:972_0": "Nibbānaṃ sacchikāreyyaṃ, maggañāṇuttarena ca.",
  "anya-e0601n:973_0": "Sadā rakkhantu rājāno, dhammeneva pajaṃ imaṃ;",
  "anya-e0601n:974_0": "Sabbe sattā sukhī hontu, jotentu jinasāsanaṃ.",
  "anya-e0601n:975_0": "Mrammaraṭṭhe manussā ca, sabbadā nirupaddavā;",
  "anya-e0601n:976_0": "Niccaṃ kalyāṇasaṅkappā, pappontu amataṃ padanti.",
  "anya-e0601n:977_0": "Buddhaguṇappadīpikanāmikā",
  "anya-e0601n:978_0": "Namakkāraṭīkā samattā."
}