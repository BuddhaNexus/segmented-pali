{
  "tika-s0403t:0_0": ". Namo tassa bhagavato arahato sammāsambuddhassa.",
  "tika-s0403t:1_0": "Aṅguttaranikāye",
  "tika-s0403t:2_0": "Pañcakanipāta-ṭīkā",
  "tika-s0403t:3_0": "1. Paṭhamapaṇṇāsakaṃ",
  "tika-s0403t:4_0": "1. Sekhabalavaggo",
  "tika-s0403t:5_0": "1. Saṃkhittasuttavaṇṇanā",
  "tika-s0403t:6_0": "1.",
  "tika-s0403t:6_1": "Pañcakanipātassa paṭhame kāmaṃ sampayuttadhammesu thirabhāvopi balaṭṭho eva,",
  "tika-s0403t:6_2": "paṭipakkhehi pana akampanīyattaṃ sātisayaṃ balaṭṭhoti vuttaṃ –",
  "tika-s0403t:6_3": "“assaddhiye na kampatī”ti.",
  "tika-s0403t:7_0": "Saṃkhittasuttavaṇṇanā niṭṭhitā.",
  "tika-s0403t:8_0": "2-6. Vitthatasuttādivaṇṇanā",
  "tika-s0403t:9_0": "2- 6.",
  "tika-s0403t:9_1": "Dutiye hirīyatīti lajjati virajjati.",
  "tika-s0403t:9_2": "Yasmā hirī pāpajigucchanalakkhaṇā,",
  "tika-s0403t:9_3": "tasmā “jigucchatīti attho”ti vuttaṃ.",
  "tika-s0403t:9_4": "Ottappatīti utrasati.",
  "tika-s0403t:9_5": "Pāputrāsalakkhaṇañhi ottappaṃ.",
  "tika-s0403t:10_0": "Paggahitavīriyoti saṅkocaṃ anāpannavīriyo.",
  "tika-s0403t:10_1": "Tenāha “anosakkitamānaso”ti.",
  "tika-s0403t:10_2": "Pahānatthāyāti samucchinnatthāya.",
  "tika-s0403t:10_3": "Kusalānaṃ dhammānaṃ upasampadā nāma samadhigamo evāti āha “paṭilābhatthāyā”ti.",
  "tika-s0403t:11_0": "Gatiatthā dhātusaddā buddhiatthā hontīti āha “udayañca vayañca paṭivijjhituṃ samatthāyā”ti.",
  "tika-s0403t:11_1": "Missakanayenāyaṃ desanā gatāti āha “vikkhambhanavasena ca samucchedavasena cā”ti.",
  "tika-s0403t:11_2": "Tenāha “vipassanāpaññāya ceva maggapaññāya cā”ti.",
  "tika-s0403t:11_3": "Vipassanāpaññāya vikkhambhanakiriyato sā ca kho padesikāti nippadesikaṃ katvā dassetuṃ “maggapaññāya paṭilābhasaṃvattanato”ti vuttaṃ.",
  "tika-s0403t:11_4": "Dukkhakkhayagāminibhāvepi eseva nayo.",
  "tika-s0403t:11_5": "Sammāti yāthāvato.",
  "tika-s0403t:11_6": "Akuppadhammatāya hi maggapaññāya khepitaṃ khepitameva,",
  "tika-s0403t:11_7": "nāssa puna khepanakiccaṃ atthīti upāyena ñāyena sā pavattatīti āha “hetunā nayenā”ti.",
  "tika-s0403t:11_8": "Tatiyādīsu natthi vattabbaṃ.",
  "tika-s0403t:12_0": "Vitthatasuttādivaṇṇanā niṭṭhitā.",
  "tika-s0403t:13_0": "7. Kāmasuttavaṇṇanā",
  "tika-s0403t:14_0": "7.",
  "tika-s0403t:14_1": "Sattame asanti lūnanti tenāti asitaṃ, dāttaṃ.",
  "tika-s0403t:14_2": "Vividhā ābhañjanti bhāraṃ olambenti tenāti byābhaṅgī, vidhaṃ.",
  "tika-s0403t:14_3": "Kulaputtoti ettha duvidho kulaputto jātikulaputto,",
  "tika-s0403t:14_4": "ācārakulaputto ca.",
  "tika-s0403t:14_5": "Tattha “tena kho pana samayena raṭṭhapālo nāma kulaputto tasmiṃyeva thullakoṭṭhike aggakulikassa putto”ti",
  "tika-s0403t:14_6": "evaṃ āgato uccakulappasuto jātikulaputto nāma.",
  "tika-s0403t:14_7": "“Ye te kulaputtā saddhā agārasmā anagāriyaṃ pabbajitā”ti evaṃ āgatā pana yattha katthaci kule pasutāpi ācārasampannā ācārakulaputto nāma.",
  "tika-s0403t:14_8": "Idha pana ācārakulaputto adhippeto.",
  "tika-s0403t:14_9": "Tenāha “kulaputtoti ācārakulaputto”ti.",
  "tika-s0403t:14_10": "Yuttanti anucchavikaṃ,",
  "tika-s0403t:14_11": "evaṃ vattabbataṃ arahatīti attho.",
  "tika-s0403t:14_12": "Sesamettha uttānameva.",
  "tika-s0403t:15_0": "Kāmasuttavaṇṇanā niṭṭhitā.",
  "tika-s0403t:16_0": "8. Cavanasuttavaṇṇanā",
  "tika-s0403t:17_0": "8.",
  "tika-s0403t:17_1": "Aṭṭhame saddhāyāti iminā adhigamasaddhā dassitā.",
  "tika-s0403t:17_2": "Catubbidhā hi saddhā –",
  "tika-s0403t:17_3": "āgamanīyasaddhā,",
  "tika-s0403t:17_4": "adhigamasaddhā,",
  "tika-s0403t:17_5": "pasādasaddhā,",
  "tika-s0403t:17_6": "okappanasaddhāti.",
  "tika-s0403t:17_7": "Tattha āgamanīyasaddhā sabbaññubodhisattānaṃ pavattā hoti.",
  "tika-s0403t:17_8": "Āgamanīyappaṭipadāya āgatā hi saddhā sātisayā mahābodhisattānaṃ paropadesena vinā saddheyyavatthuṃ aviparītato gahetvā adhimuccanato.",
  "tika-s0403t:17_9": "Saccappaṭivedhato āgatasaddhā adhigamasaddhā suppabuddhādīnaṃ viya.",
  "tika-s0403t:17_10": "“Sammāsambuddho bhagavā”tiādinā buddhādīsu uppajjanakappasādo pasādasaddhā mahākappinarājādīnaṃ viya.",
  "tika-s0403t:17_11": "“Evameta”nti okkanditvā pakkhanditvā saddahanavasena kappanaṃ okappanaṃ,",
  "tika-s0403t:17_12": "tadeva saddhāti okappanasaddhā.",
  "tika-s0403t:17_13": "Tattha pasādasaddhā paraneyyarūpā hoti,",
  "tika-s0403t:17_14": "savanamattenapi pasīdanato.",
  "tika-s0403t:17_15": "Okappanasaddhā saddheyyaṃ vatthuṃ ogāhitvā anupavisitvā “evameta”nti paccakkhaṃ karontī viya pavattati.",
  "tika-s0403t:18_0": "Cavanasuttavaṇṇanā niṭṭhitā.",
  "tika-s0403t:19_0": "9. Paṭhamaagāravasuttavaṇṇanā",
  "tika-s0403t:20_0": "9.",
  "tika-s0403t:20_1": "Navame appatissayoti appatissavo va-",
  "tika-s0403t:20_2": "kārassa ya-",
  "tika-s0403t:20_3": "kāraṃ katvā niddeso.",
  "tika-s0403t:20_4": "Garunā kismiñci vutto gāravavasena patissavanaṃ,",
  "tika-s0403t:20_5": "patissavo,",
  "tika-s0403t:20_6": "patissavabhūtaṃ,",
  "tika-s0403t:20_7": "taṃsabhāvañca yaṃ kiñci gāravaṃ.",
  "tika-s0403t:20_8": "Natthi etasmiṃ patissavoti appatissavo,",
  "tika-s0403t:20_9": "gāravavirahito.",
  "tika-s0403t:20_10": "Tenāha “ajeṭṭhako anīcavuttī”ti.",
  "tika-s0403t:21_0": "Paṭhamaagāravasuttavaṇṇanā niṭṭhitā.",
  "tika-s0403t:22_0": "10. Dutiyaagāravasuttavaṇṇanā",
  "tika-s0403t:23_0": "10.",
  "tika-s0403t:23_1": "Dasame vuddhintiādīsu sīlena vuddhiṃ,",
  "tika-s0403t:23_2": "maggena viruḷhiṃ,",
  "tika-s0403t:23_3": "nibbānena vepullaṃ.",
  "tika-s0403t:23_4": "Sīlasamādhīhi vā vuddhiṃ,",
  "tika-s0403t:23_5": "vipassanāmaggehi viruḷhiṃ,",
  "tika-s0403t:23_6": "phalanibbānehi vepullaṃ.",
  "tika-s0403t:23_7": "Ettha ca yassa catubbidhaṃ sīlaṃ akhaṇḍādibhāvappavattiyā suparisuddhaṃ visesabhāgiyattā appakasireneva maggaphalāvahaṃ saṅgharakkhitattherassa viya,",
  "tika-s0403t:23_8": "so tādisena sīlena imasmiṃ dhammavinaye vuddhiṃ āpajjissati.",
  "tika-s0403t:23_9": "Tena vuttaṃ –",
  "tika-s0403t:23_10": "“sīlena vuddhi”nti.",
  "tika-s0403t:23_11": "Yassa pana ariyamaggo uppanno,",
  "tika-s0403t:23_12": "so virūḷhamūlo viya pādapo suppatiṭṭhitattā sāsane virūḷhiṃ āpanno nāma hoti.",
  "tika-s0403t:23_13": "Tena vuttaṃ –",
  "tika-s0403t:23_14": "“maggena virūḷhi”nti.",
  "tika-s0403t:23_15": "Yo sabbakilesanibbānappatto,",
  "tika-s0403t:23_16": "so arahā sīlādidhammakkhandhapāripūriyā sati vepullappatto hoti.",
  "tika-s0403t:23_17": "Tena vuttaṃ “nibbānena vepulla”nti.",
  "tika-s0403t:23_18": "Dutiyavikappe attho vuttanayānusārena veditabbo.",
  "tika-s0403t:24_0": "Dutiyaagāravasuttavaṇṇanā niṭṭhitā.",
  "tika-s0403t:25_0": "Sekhabalavaggavaṇṇanā niṭṭhitā.",
  "tika-s0403t:26_0": "2. Balavaggo",
  "tika-s0403t:27_0": "1. Ananussutasuttavaṇṇanā",
  "tika-s0403t:28_0": "11.",
  "tika-s0403t:28_1": "Dutiyassa paṭhame abhijānitvāti abhivisiṭṭhena ñāṇena jānitvā.",
  "tika-s0403t:28_2": "Aṭṭhahi kāraṇehi tathāgatassāti “tathā āgatoti tathāgato.",
  "tika-s0403t:28_3": "Tathā gatoti tathāgato.",
  "tika-s0403t:28_4": "Tathalakkhaṇaṃ āgatoti tathāgato.",
  "tika-s0403t:28_5": "Tathadhamme yāthāvato abhisambuddhoti tathāgato.",
  "tika-s0403t:28_6": "Tathadassitāya tathāgato.",
  "tika-s0403t:28_7": "Tathāvāditāya tathāgato.",
  "tika-s0403t:28_8": "Tathākāritāya tathāgato.",
  "tika-s0403t:28_9": "Abhibhavanaṭṭhena tathāgato”ti evaṃ vuttehi aṭṭhahi kāraṇehi.",
  "tika-s0403t:28_10": "Usabhassa idanti āsabhaṃ,",
  "tika-s0403t:28_11": "seṭṭhaṭṭhānaṃ.",
  "tika-s0403t:28_12": "Tenāha “āsabhaṃ ṭhānanti seṭṭhaṭṭhāna”nti.",
  "tika-s0403t:28_13": "Parato dassitabalayogena “dasabaloha”nti abhītanādaṃ nadati.",
  "tika-s0403t:28_14": "Brahmacakkanti ettha seṭṭhapariyāyo.",
  "tika-s0403t:28_15": "Brahmasaddoti āha “seṭṭhacakka”nti.",
  "tika-s0403t:28_16": "Cakkañcetaṃ dhammacakkaṃ adhippetaṃ.",
  "tika-s0403t:29_0": "Ananussutasuttavaṇṇanā niṭṭhitā.",
  "tika-s0403t:30_0": "3. Saṃkhittasuttavaṇṇanā",
  "tika-s0403t:31_0": "13.",
  "tika-s0403t:31_1": "Tatiye kāmaṃ sampayuttadhammesu thirabhāvopi balaṭṭho eva,",
  "tika-s0403t:31_2": "paṭipakkhehi pana akampanīyattaṃ sātisayaṃ balaṭṭhoti vuttaṃ “muṭṭhassacce na kampatī”ti.",
  "tika-s0403t:32_0": "Saṃkhittasuttavaṇṇanā niṭṭhitā.",
  "tika-s0403t:33_0": "4. Vitthatasuttavaṇṇanā",
  "tika-s0403t:34_0": "14.",
  "tika-s0403t:34_1": "Catutthe satinepakkenāti satiyā nepakkena,",
  "tika-s0403t:34_2": "tikkhavisadasūrabhāvenāti attho.",
  "tika-s0403t:34_3": "Aṭṭhakathāyaṃ pana nepakkaṃ nāma paññāti adhippāyena “nepakkaṃ vuccati paññā”ti vuttaṃ.",
  "tika-s0403t:34_4": "Evaṃ sati añño niddiṭṭho nāma hoti.",
  "tika-s0403t:34_5": "Satimāti ca iminā savisesā sati gahitāti paratopi “cirakatampi cirabhāsitampi saritā anussaritā”ti satikiccameva niddiṭṭhaṃ,",
  "tika-s0403t:34_6": "na paññākiccaṃ,",
  "tika-s0403t:34_7": "tasmā satinepakkenāti satiyā nepakkabhāvenāti sakkā viññātuṃ labbhateva.",
  "tika-s0403t:34_8": "Paccayavisesavasena aññadhammanirapekkho satiyā balavabhāvo.",
  "tika-s0403t:34_9": "Tathā hi ñāṇavippayuttacittenapi sajjhāyanasammasanāni sambhavanti.",
  "tika-s0403t:35_0": "Cirakatampīti attanā vā parena vā kāyena cirakataṃ cetiyaṅgaṇavattādimahāvattappaṭipattipūraṇaṃ.",
  "tika-s0403t:35_1": "Cirabhāsitampīti attanā vā parena vā vācāya cirabhāsitaṃ sakkaccaṃ uddisanauddisāpanadhammāsāraṇadhammadesanāupanisinnakaparikathāanumodanīyādivasena",
  "tika-s0403t:35_2": "pavattitaṃ vacīkammaṃ.",
  "tika-s0403t:35_3": "Saritā anussaritāti tasmiṃ kāyena cirakate kāyo nāma kāyaviññatti,",
  "tika-s0403t:35_4": "cirabhāsite vācā nāma vacīviññatti,",
  "tika-s0403t:35_5": "tadubhayampi rūpaṃ,",
  "tika-s0403t:35_6": "taṃsamuṭṭhāpakā cittacetasikā arūpaṃ.",
  "tika-s0403t:35_7": "Iti ime rūpārūpadhammā evaṃ uppajjitvā evaṃ niruddhāti sarati ceva anussarati ca,",
  "tika-s0403t:35_8": "satisambojjhaṅgaṃ samuṭṭhāpetīti attho.",
  "tika-s0403t:35_9": "Bojjhaṅgasamuṭṭhāpikā hi sati idha adhippetā.",
  "tika-s0403t:35_10": "Tāya satiyā esa sakiṃ saraṇena saritā,",
  "tika-s0403t:35_11": "punappunaṃ saraṇena anussaritāti veditabbā.",
  "tika-s0403t:36_0": "Vitthatasuttavaṇṇanā niṭṭhitā.",
  "tika-s0403t:37_0": "5-10. Daṭṭhabbasuttādivaṇṇanā",
  "tika-s0403t:38_0": "15- 20.",
  "tika-s0403t:38_1": "Pañcame savisayasmiṃyevāti attano attano visaye eva.",
  "tika-s0403t:38_2": "Lokiyalokuttaradhamme kathetunti lokiyadhamme lokuttaradhamme ca tena tena pavattivisesena kathetuṃ.",
  "tika-s0403t:38_3": "Catūsu sotāpattiyaṅgesūti sappurisasaṃsevo saddhammassavanaṃ yonisomanasikāro dhammānudhammappaṭipattīti imesu catūsu sotāpattimaggakāraṇesu.",
  "tika-s0403t:38_4": "Kāmañca tesu satiādayopi dhammā icchitabbāva tehi vinā tesaṃ asambhavato,",
  "tika-s0403t:38_5": "tathāpi cettha saddhā visesato kiccakārīti veditabbā.",
  "tika-s0403t:38_6": "Saddho eva hi sappurise payirupāsati,",
  "tika-s0403t:38_7": "saddhammaṃ suṇāti,",
  "tika-s0403t:38_8": "yoniso ca aniccādito manasi karoti,",
  "tika-s0403t:38_9": "ariyamaggassa ca anudhammaṃ paṭipajjati,",
  "tika-s0403t:38_10": "tasmā vuttaṃ “ettha saddhābalaṃ daṭṭhabba”nti.",
  "tika-s0403t:38_11": "Iminā nayena sesabalesupi attho daṭṭhabbo.",
  "tika-s0403t:39_0": "Catūsu sammappadhānesūti catubbidhasammappadhānabhāvanāya.",
  "tika-s0403t:39_1": "Catūsu satipaṭṭhānesūtiādīsupi eseva nayo.",
  "tika-s0403t:39_2": "Ettha ca sotāpattiaṅgesu saddhā viya,",
  "tika-s0403t:39_3": "sammappadhānabhāvanāya vīriyaṃ viya ca satipaṭṭhānabhāvanāya yasmā “vineyya loke abhijjhādomanassa”nti",
  "tika-s0403t:39_4": "vacanato pubbabhāge kiccato sati adhikā icchitabbā,",
  "tika-s0403t:39_5": "evaṃ samādhikammikassa samādhi,",
  "tika-s0403t:39_6": "“ariyasaccabhāvanā paññābhāvanā”ti katvā tattha paññā pubbabhāge adhikā icchitabbāti pākaṭoyamattho.",
  "tika-s0403t:39_7": "Adhigamakkhaṇe pana samādhipaññānaṃ viya sabbesampi balānaṃ saddhādīnaṃ samatāva icchitabbā.",
  "tika-s0403t:39_8": "Tathā hi “ettha saddhābala”ntiādinā tattha tattha etthaggahaṇaṃ kataṃ.",
  "tika-s0403t:40_0": "Idāni saddhādīnaṃ tattha tattha atirekakiccataṃ upamāya vibhāvetuṃ “yathā hī”tiādi vuttaṃ.",
  "tika-s0403t:40_1": "Tatridaṃ upamā saṃsandanaṃ –",
  "tika-s0403t:40_2": "rājapañcamasahāyā viya vimuttiparipācakāni pañca balāni.",
  "tika-s0403t:40_3": "Nesaṃ kīḷanatthaṃ ekajjhaṃ vīthiotaraṇaṃ viya balānaṃ ekajjhaṃ vipassanāvīthiotaraṇaṃ,",
  "tika-s0403t:40_4": "sahāyesu paṭhamādīnaṃ yathāsakaṃ geheva vicāraṇā viya saddhādīnaṃ sotāpattiaṅgādīni patvā pubbaṅgamatā.",
  "tika-s0403t:40_5": "Sahāyesu itaresaṃ tattha tattha tuṇhībhāvo viya sesabalānaṃ tattha tattha tadanvayatā,",
  "tika-s0403t:40_6": "tassa pubbaṅgamassa balassa kiccānugatā.",
  "tika-s0403t:40_7": "Na hi tadā tesaṃ sasambhārapathavīādīsu āpādīnaṃ viya kiccaṃ pākaṭaṃ hoti,",
  "tika-s0403t:40_8": "saddhādīnaṃyeva pana kiccaṃ vibhūtaṃ hutvā tiṭṭhati puretaraṃ tathāpaccayehi cittasantānassa abhisaṅkhatattā.",
  "tika-s0403t:40_9": "Ettha ca vipassanākammikassa bhāvanā visesato paññuttarāti dassanatthaṃ rājānaṃ nidassanaṃ katvā paññindriyaṃ vuttaṃ.",
  "tika-s0403t:40_10": "Chaṭṭhādīni suviññeyyāni.",
  "tika-s0403t:41_0": "Daṭṭhabbasuttādivaṇṇanā niṭṭhitā.",
  "tika-s0403t:42_0": "Balavaggavaṇṇanā niṭṭhitā.",
  "tika-s0403t:43_0": "3. Pañcaṅgikavaggo",
  "tika-s0403t:44_0": "1-2. Paṭhamaagāravasuttādivaṇṇanā",
  "tika-s0403t:45_0": "21- 22.",
  "tika-s0403t:45_1": "Tatiyassa paṭhame ābhisamācārikanti abhisamācāre uttamasamācāre bhavaṃ.",
  "tika-s0403t:45_2": "Kiṃ pana tanti āha “vattavasena paññattasīla”nti.",
  "tika-s0403t:45_3": "Sesaṃ suviññeyyameva.",
  "tika-s0403t:45_4": "Dutiye natthi vattabbaṃ.",
  "tika-s0403t:46_0": "Paṭhamaagāravasuttādivaṇṇanā niṭṭhitā.",
  "tika-s0403t:47_0": "3-4. Upakkilesasuttādivaṇṇanā",
  "tika-s0403t:48_0": "23- 24.",
  "tika-s0403t:48_1": "Tatiye na ca pabhāvantanti na ca pabhāsampannaṃ.",
  "tika-s0403t:48_2": "Pabhijjanasabhāvanti tāpetvā tāḷakajjanapabhaṅguraṃ.",
  "tika-s0403t:48_3": "Avasesaṃ lohanti vuttāvasesaṃ sajātilohaṃ,",
  "tika-s0403t:48_4": "vijātilohaṃ,",
  "tika-s0403t:48_5": "pisācalohaṃ,",
  "tika-s0403t:48_6": "kittimalohanti evaṃpabhedaṃ sabbampi lohaṃ.",
  "tika-s0403t:48_7": "Uppajjituṃ appadānenāti ettha nanu lokiyakusalacittassapi suvisuddhassapi uppajjituṃ appadāneneva upakkilesatāti?",
  "tika-s0403t:48_8": "Saccametaṃ,",
  "tika-s0403t:48_9": "yasmiṃ pana santāne nīvaraṇāni laddhappatiṭṭhāni,",
  "tika-s0403t:48_10": "tattha mahaggatakusalassapi asambhavo,",
  "tika-s0403t:48_11": "pageva lokuttarakusalassa.",
  "tika-s0403t:48_12": "Parittakusalaṃ pana yathāpaccayaṃ uppajjamānaṃ nīvaraṇehi upahate santāne uppattiyā aparisuddhaṃ hontaṃ",
  "tika-s0403t:48_13": "upakkiliṭṭhaṃ nāma hoti aparisuddhadīpakapallikavaṭṭitelādisannissayo padīpo viya.",
  "tika-s0403t:48_14": "Apica nippariyāyato uppajjituṃ appadāneneva tesaṃ upakkilesatāti dassento “yadaggena hī”tiādimāha.",
  "tika-s0403t:48_15": "Ārammaṇe vikkhittappavattivasena cuṇṇavicuṇṇatā veditabbā.",
  "tika-s0403t:48_16": "Catutthe natthi vattabbaṃ.",
  "tika-s0403t:49_0": "Upakkilesasuttādivaṇṇanā niṭṭhitā.",
  "tika-s0403t:50_0": "5. Anuggahitasuttavaṇṇanā",
  "tika-s0403t:51_0": "25.",
  "tika-s0403t:51_1": "Pañcame sammādiṭṭhīti vipassanāsammādiṭṭhītiādinā aṅguttarabhāṇakānaṃ matena ayaṃ atthavaṇṇanā āraddhā,",
  "tika-s0403t:51_2": "majjhimabhāṇakā panettha aññathā atthaṃ vadanti.",
  "tika-s0403t:51_3": "Vuttañhetaṃ majjhimaṭṭhakathāyaṃ –",
  "tika-s0403t:52_0": "“Anuggahitā”ti laddhūpakārā.",
  "tika-s0403t:52_1": "Sammādiṭṭhīti arahattamaggasammādiṭṭhi.",
  "tika-s0403t:52_2": "Phalakkhaṇe nibbattā cetovimutti phalaṃ assāti cetovimuttiphalā.",
  "tika-s0403t:52_3": "Tadeva cetovimuttisaṅkhātaṃ phalaṃ ānisaṃso assāti cetovimuttiphalānisaṃsā.",
  "tika-s0403t:52_4": "Dutiyapadepi eseva nayo.",
  "tika-s0403t:52_5": "Ettha catutthaphalapaññā paññāvimutti nāma,",
  "tika-s0403t:52_6": "avasesā dhammā cetovimuttīti veditabbā.",
  "tika-s0403t:52_7": "“Sīlānuggahitā”tiādīsu sīlanti catupārisuddhisīlaṃ.",
  "tika-s0403t:52_8": "Sutanti sappāyadhammassavanaṃ.",
  "tika-s0403t:52_9": "Sākacchāti kammaṭṭhāne khalanapakkhalanacchedanakathā.",
  "tika-s0403t:52_10": "Samathoti vipassanāpādikā aṭṭha samāpattiyo.",
  "tika-s0403t:52_11": "Vipassanāti sattavidhā anupassanā.",
  "tika-s0403t:52_12": "Catupārisuddhisīlañhi pūrentassa,",
  "tika-s0403t:52_13": "sappāyadhammassavanaṃ suṇantassa,",
  "tika-s0403t:52_14": "kammaṭṭhāne khalanapakkhalanaṃ chindantassa vipassanāpādikāsu aṭṭhasu samāpattīsu kammaṃ karontassa,",
  "tika-s0403t:52_15": "sattavidhaṃ anupassanaṃ bhāventassa arahattamaggo uppajjitvā phalaṃ deti.",
  "tika-s0403t:53_0": "“Yathā hi madhuraṃ ambapakkaṃ paribhuñjitukāmo ambapotakassa samantā udakakoṭṭhakaṃ thiraṃ katvā bandhati,",
  "tika-s0403t:53_1": "ghaṭaṃ gahetvā kālena kālaṃ udakaṃ āsiñcati,",
  "tika-s0403t:53_2": "udakassa anikkhamanatthaṃ mariyādaṃ thiraṃ karoti.",
  "tika-s0403t:53_3": "Yā hoti samīpe valli vā sukkhadaṇḍako vā kipillikapuṭo vā makkaṭakajālaṃ vā,",
  "tika-s0403t:53_4": "taṃ apaneti,",
  "tika-s0403t:53_5": "khaṇittiṃ gahetvā kālena kālaṃ mūlāni parikhaṇati,",
  "tika-s0403t:53_6": "evamassa appamattassa imāni pañca kāraṇāni karoto so ambo vaḍḍhitvā phalaṃ deti,",
  "tika-s0403t:53_7": "evaṃ sampadamidaṃ veditabbaṃ.",
  "tika-s0403t:53_8": "Rukkhassa samantato koṭṭhakabandhanaṃ viya hi sīlaṃ daṭṭhabbaṃ,",
  "tika-s0403t:53_9": "kālena kālaṃ udakasiñcanaṃ viya dhammassavanaṃ,",
  "tika-s0403t:53_10": "mariyādāya thirabhāvakaraṇaṃ viya samatho,",
  "tika-s0403t:53_11": "samīpe valliādīnaṃ haraṇaṃ viya kammaṭṭhāne khalanapakkhalanacchedanaṃ,",
  "tika-s0403t:53_12": "kālena kālaṃ khaṇittiṃ gahetvā mūlakhaṇanaṃ viya sattannaṃ anupassanānaṃ bhāvanā,",
  "tika-s0403t:53_13": "tehi pañcahi kāraṇehi anuggahitassa ambarukkhassa madhuraphaladānakālo viya imassa bhikkhuno imehi pañcahi",
  "tika-s0403t:53_14": "dhammehi anuggahitāya sammādiṭṭhiyā arahattaphaladānaṃ veditabba”nti.",
  "tika-s0403t:54_0": "Ettha ca laddhūpakārāti yathārahaṃ nissayādivasena laddhapaccayā.",
  "tika-s0403t:54_1": "Vipassanāsammādiṭṭhiyā anuggahitabhāvena gahitattā maggasammādiṭṭhīsu ca arahattamaggasammādiṭṭhi.",
  "tika-s0403t:54_2": "Anantarassa hi vidhi paṭisedho vā,",
  "tika-s0403t:54_3": "aggaphalasamādhimhi tapparikkhāradhammesuyeva ca kevalo cetopariyāyo niruḷhoti sammādiṭṭhīti arahattamaggasammādiṭṭhi.",
  "tika-s0403t:54_4": "Phalakkhaṇeti anantaraṃ kālantare cāti duvidhepi phalakkhaṇe.",
  "tika-s0403t:54_5": "Paṭippassaddhivasena sabbasaṃkilesehi cetovimuccati etāyāti cetovimutti,",
  "tika-s0403t:54_6": "aggaphalapaññaṃ ṭhapetvā avasesā phaladhammā.",
  "tika-s0403t:54_7": "Tenāha “cetovimutti phalaṃ assāti,",
  "tika-s0403t:54_8": "cetovimuttisaṅkhātaṃ phalaṃ ānisaṃso”ti.",
  "tika-s0403t:54_9": "Sabbakilesehi cetaso vimuccanasaṅkhātaṃ paṭippassambhanasaññitaṃ pahānaṃ phalaṃ ānisaṃso cāti yojanā.",
  "tika-s0403t:54_10": "Idha cetovimuttisaddena pahānamattaṃ gahitaṃ,",
  "tika-s0403t:54_11": "pubbe pahāyakadhammā.",
  "tika-s0403t:54_12": "Aññathā phaladhammā eva ānisaṃsoti gayhamāne punavacanaṃ niratthakaṃ siyā.",
  "tika-s0403t:54_13": "Paññāvimuttiphalānisaṃsāti etthāpi evameva attho veditabbo.",
  "tika-s0403t:54_14": "Sammāvācākammantājīvā sīlasabhāvattā visesato samādhissa upakārā,",
  "tika-s0403t:54_15": "tathā sammāsaṅkappo jhānasabhāvattā.",
  "tika-s0403t:54_16": "Tathā hi so “appanā”ti niddiṭṭho.",
  "tika-s0403t:54_17": "Sammāsatisammāvāyāmā pana samādhipakkhiyā evāti āha “avasesā dhammā cetovimuttīti veditabbā”ti.",
  "tika-s0403t:55_0": "Catupārisuddhisīlanti ariyamaggādhigamassa padaṭṭhānabhūtaṃ catupārisuddhisīlaṃ.",
  "tika-s0403t:55_1": "Sutādīsupi eseva nayo.",
  "tika-s0403t:55_2": "Attano cittappavattiārocanavasena saha kathanaṃ saṃkathā,",
  "tika-s0403t:55_3": "saṃkathāva sākacchā.",
  "tika-s0403t:55_4": "Idha pana kammaṭṭhānappaṭibaddhāti āha “kammaṭṭhāne…pe… kathā”ti.",
  "tika-s0403t:55_5": "Tassa kammaṭṭhānassa ekavāraṃ vidhiyā appaṭipajjanaṃ khalanaṃ,",
  "tika-s0403t:55_6": "anekavāraṃ pakkhalanaṃ,",
  "tika-s0403t:55_7": "tadubhayassa vicchedanī apanayanī kathā khalanapakkhalanacchedanakathā.",
  "tika-s0403t:55_8": "Pūrentassāti vivaṭṭasannissitaṃ katvā pālentassa brūhentassa ca.",
  "tika-s0403t:55_9": "Suṇantassāti “yathāuggahitakammaṭṭhānaṃ phātiṃ gamissatī”ti evaṃ suṇantassa.",
  "tika-s0403t:55_10": "Teneva hi “sappāyadhammassavana”nti vuttaṃ.",
  "tika-s0403t:55_11": "Kammaṃ karontassāti bhāvanānuyogakammaṃ karontassa.",
  "tika-s0403t:55_12": "Pañcasupi ṭhānesu anta-",
  "tika-s0403t:55_13": "saddo hetuatthajotano daṭṭhabbo.",
  "tika-s0403t:55_14": "Evañhi “yathā hī”tiādinā vuccamānā ambūpamā yujjeyya.",
  "tika-s0403t:56_0": "Udakakoṭṭhakanti jalāvāṭaṃ.",
  "tika-s0403t:56_1": "Thiraṃ katvā bandhatīti asithilaṃ daḷhaṃ nātimahantaṃ nātikhuddakaṃ katvā yojeti.",
  "tika-s0403t:56_2": "Thiraṃ karotīti udakasiñcanakāle tato tato pavattitvā udakassa anikkhamanatthaṃ jalāvāṭapāḷiṃ thirataraṃ karoti.",
  "tika-s0403t:56_3": "Sukkhadaṇḍakoti tasseva ambagacchassa sukkhako sākhāsīsako.",
  "tika-s0403t:56_4": "Kipillikapuṭoti tambakipillikapuṭo.",
  "tika-s0403t:56_5": "Khaṇittinti kudālaṃ.",
  "tika-s0403t:56_6": "Koṭṭhakabandhanaṃ viya sīlaṃ sammādiṭṭhiyā vaḍḍhanūpāyassa mūlabhāvato.",
  "tika-s0403t:56_7": "Udakasiñcanaṃ viya dhammassavanaṃ bhāvanāya paribrūhanato.",
  "tika-s0403t:56_8": "Mariyādāya thirabhāvakaraṇaṃ viya samatho yathāvuttāya bhāvanādhiṭṭhānāya sīlamariyādāya daḷhībhāvāpādanato.",
  "tika-s0403t:56_9": "Samāhitassa hi sīlaṃ thirataraṃ hoti.",
  "tika-s0403t:56_10": "Samīpe valliādīnaṃ haraṇaṃ viya kammaṭṭhāne khalanapakkhalanacchedanaṃ icchitabbabhāvanāya vibandhanāpanayanato.",
  "tika-s0403t:56_11": "Mūlakhaṇanaṃ viya sattannaṃ anupassanānaṃ bhāvanā tassā vibandhassa mūlabhūtānaṃ taṇhāmānadiṭṭhīnaṃ palikhaṇanato.",
  "tika-s0403t:56_12": "Ettha ca yasmā suparisuddhasīlassa kammaṭṭhānaṃ anuyuñjantassa sappāyadhammassavanaṃ icchitabbaṃ,",
  "tika-s0403t:56_13": "tato yathāsute atthe sākacchāsamāpajjanaṃ,",
  "tika-s0403t:56_14": "tato kammaṭṭhānavisodhanena samathanibbatti,",
  "tika-s0403t:56_15": "tato samāhitassa āraddhavipassakassa vipassanāpāripūri,",
  "tika-s0403t:56_16": "paripuṇṇā vipassanā maggasammādiṭṭhiṃ brūhetīti evametesaṃ aṅgānaṃ paramparāya sammukhā anuggaṇhanato ayamānupubbī kathitāti veditabbaṃ.",
  "tika-s0403t:57_0": "Anuggahitasuttavaṇṇanā niṭṭhitā.",
  "tika-s0403t:58_0": "6. Vimuttāyatanasuttavaṇṇanā",
  "tika-s0403t:59_0": "26.",
  "tika-s0403t:59_1": "Chaṭṭhe vimuttiyā vaṭṭadukkhato vimuccanassa āyatanāni kāraṇāni vimuttāyatanānīti āha –",
  "tika-s0403t:59_2": "“vimuccanakāraṇānī”ti.",
  "tika-s0403t:59_3": "Pāḷiatthaṃ jānantassāti “idha sīlaṃ āgataṃ,",
  "tika-s0403t:59_4": "idha samādhi,",
  "tika-s0403t:59_5": "idha paññā”tiādinā taṃtaṃpāḷiatthaṃ yāthāvato jānantassa.",
  "tika-s0403t:59_6": "Pāḷiṃ jānantassāti tadatthabodhiniṃ pāḷiṃ yāthāvato upadhārentassa.",
  "tika-s0403t:59_7": "Taruṇapītīti sañjātamattā mudukā pīti jāyati.",
  "tika-s0403t:59_8": "Kathaṃ jāyati?",
  "tika-s0403t:59_9": "Yathādesitaṃ dhammaṃ upadhārentassa tadanucchavikameva attano kāyavācāmanosamācāraṃ pariggaṇhantassa",
  "tika-s0403t:59_10": "somanassaṃ pattassa pamodalakkhaṇaṃ pāmojjaṃ jāyati.",
  "tika-s0403t:59_11": "Tuṭṭhākārabhūtā balavapītīti purimuppannāya pītiyā vasena laddhāsevanattā ativiya tuṭṭhākārabhūtā kāyacittadarathassa",
  "tika-s0403t:59_12": "passambhanasamatthatāya passaddhiyā paccayo bhavituṃ samatthā balappattā pīti jāyati.",
  "tika-s0403t:59_13": "Yasmā nāmakāye passaddhe rūpakāyopi passaddho eva hoti,",
  "tika-s0403t:59_14": "tasmā “nāmakāyo passambhati”cceva vuttaṃ.",
  "tika-s0403t:60_0": "Sukhaṃ paṭilabhatīti vakkhamānassa cittasamādhānassa paccayo bhavituṃ samatthaṃ cetasikaṃ nirāmisasukhaṃ paṭilabhati vindati.",
  "tika-s0403t:60_1": "Samādhiyatīti ettha pana na yo koci samādhi adhippeto,",
  "tika-s0403t:60_2": "atha kho anuttarasamādhīti dassento “arahatta…pe…",
  "tika-s0403t:60_3": "samādhiyatī”ti āha.",
  "tika-s0403t:60_4": "“Ayaṃ hī”tiādi tassaṃ desanāyaṃ tādisassa puggalassa yathāvuttasamādhipaṭilābhassa kāraṇabhāvavibhāvanaṃ,",
  "tika-s0403t:60_5": "yaṃ tathā vimuttāyatanabhāvo.",
  "tika-s0403t:60_6": "Osakkitunti dassituṃ.",
  "tika-s0403t:60_7": "Samādhiyeva samādhinimittanti kammaṭṭhānapāḷiyā āruḷho samādhi eva parato uppajjanakabhāvanāsamādhissa kāraṇabhāvato samādhinimittaṃ.",
  "tika-s0403t:60_8": "Tenāha “ācariyassa santike”tiādi.",
  "tika-s0403t:61_0": "Vimuttāyatanasuttavaṇṇanā niṭṭhitā.",
  "tika-s0403t:62_0": "7. Samādhisuttavaṇṇanā",
  "tika-s0403t:63_0": "27.",
  "tika-s0403t:63_1": "Sattame sabbaso kilesadukkhadarathapariḷāhānaṃ vigatattā sātisayamettha sukhanti vuttaṃ “appitappitakkhaṇe sukhattā paccuppannasukho”ti.",
  "tika-s0403t:63_2": "Purimassa purimassa vasena pacchimaṃ pacchimaṃ laddhāsevanatāya santapaṇītatarabhāvappattaṃ hotīti āha “purimo…pe…",
  "tika-s0403t:63_3": "sukhavipāko”ti.",
  "tika-s0403t:63_4": "Kilesappaṭippassaddhiyāti kilesānaṃ paṭippassambhanena laddhattā.",
  "tika-s0403t:63_5": "“Kilesappaṭippassaddhibhāvanti kilesānaṃ paṭippassambhanabhāvaṃ.",
  "tika-s0403t:63_6": "Laddhattā pattattā tabbhāvaṃ upagatattā.",
  "tika-s0403t:63_7": "Lokiyasamādhissa paccanīkāni nīvaraṇapaṭhamajjhānanikantiādīni niggahetabbāni,",
  "tika-s0403t:63_8": "aññe kilesā vāretabbā.",
  "tika-s0403t:63_9": "Imassa pana arahattasamādhissa paṭippassaddhasabbakilesattā na niggahetabbaṃ vāretabbañca atthīti maggānantaraṃ",
  "tika-s0403t:63_10": "samāpattikkhaṇe ca appayogena adhigatattā appitattā ca aparihānivasena vā appitattā na sasaṅkhāraniggayhavāritagato.",
  "tika-s0403t:63_11": "Sativepullappattattāti etena appavattamānāyapi satiyā satibahulatāya sato eva nāmāti dasseti.",
  "tika-s0403t:63_12": "Yathāparicchinnakālavasenāti etena paricchinnassatiyā satoti dasseti.",
  "tika-s0403t:63_13": "Sesesūti ñāṇesu.",
  "tika-s0403t:64_0": "Samādhisuttavaṇṇanā niṭṭhitā.",
  "tika-s0403t:65_0": "8-9. Pañcaṅgikasuttādivaṇṇanā",
  "tika-s0403t:66_0": "28- 29.",
  "tika-s0403t:66_1": "Aṭṭhame karo vuccati pupphasambhavaṃ “gabbhāsaye kirīyatī”ti katvā.",
  "tika-s0403t:66_2": "Karato jāto kāyo karajakāyo,",
  "tika-s0403t:66_3": "tadupanissayo catusantatirūpasamudāyo.",
  "tika-s0403t:66_4": "Kāmaṃ nāmakāyopi vivekajena pītisukhena tathāladdhūpakāro,",
  "tika-s0403t:66_5": "“abhisandetī”tiādivacanato pana rūpakāyo idha adhippetoti āha “imaṃ karajakāya”nti.",
  "tika-s0403t:66_6": "Abhisandetīti abhisandanaṃ karoti.",
  "tika-s0403t:66_7": "Taṃ pana abhisandanaṃ jhānamayena pītisukhena karajakāyassa tintabhāvāpādanaṃ sabbatthakameva lūkhabhāvāpanayananti āha “temetī”tiādi.",
  "tika-s0403t:66_8": "Tayidaṃ abhisandanaṃ atthato yathāvuttapītisukhasamuṭṭhānehi paṇītarūpehi kāyassa parippharaṇaṃ daṭṭhabbaṃ.",
  "tika-s0403t:66_9": "Parisandetītiādīsupi eseva nayo.",
  "tika-s0403t:66_10": "Sabbaṃ etassa atthīti sabbāvā,",
  "tika-s0403t:66_11": "tassa sabbāvato.",
  "tika-s0403t:66_12": "Avayavāvayavisambandhe avayavini sāmivacananti avayavavisayo sabba- saddo,",
  "tika-s0403t:66_13": "tasmā vuttaṃ “sabbakoṭṭhāsavato”ti.",
  "tika-s0403t:66_14": "Aphuṭaṃ nāma na hoti yattha yattha kammajarūpaṃ,",
  "tika-s0403t:66_15": "tattha tattha cittajarūpassa abhibyāpanato.",
  "tika-s0403t:66_16": "Tenāha “upādinnakasantatī”tiādi.",
  "tika-s0403t:67_0": "Chekoti kusalo.",
  "tika-s0403t:67_1": "Taṃ panassa kosallaṃ nahānīyacuṇṇānaṃ karaṇe piṇḍikaraṇe ca samatthatāvasena veditabbanti āha “paṭibalo”tiādi. Kaṃsa-",
  "tika-s0403t:67_2": "saddo “mahatiyā kaṃsapātiyā”tiādīsu suvaṇṇe āgato.“Kaṃso upahato yathā”tiādīsu kittimalohe.",
  "tika-s0403t:67_3": "Katthaci paṇṇattimatte “upakaṃso nāma rājāsi,",
  "tika-s0403t:67_4": "mahākaṃsassa atrajo”tiādi.",
  "tika-s0403t:67_5": "Idha pana yattha katthaci loheti āha “yena kenaci lohena katabhājane”ti.",
  "tika-s0403t:67_6": "Snehānugatāti udakasinehena anuppavisanavasena gatā upagatā.",
  "tika-s0403t:67_7": "Snehaparetāti udakasinehena parito gatā samantato phuṭā.",
  "tika-s0403t:67_8": "Tato eva santarabāhirā phuṭā snehena.",
  "tika-s0403t:67_9": "Etena sabbaso udakena temitabhāvamāha.",
  "tika-s0403t:67_10": "Na ca pagghariṇīti etena tintassapi tassa ghanathaddhabhāvaṃ vadati.",
  "tika-s0403t:67_11": "Tenāha “na bindubindū”tiādi.",
  "tika-s0403t:68_0": "Tāhi tāhi udakasirāhi ubbhijjatīti ubbhidaṃ,",
  "tika-s0403t:68_1": "ubbhidaṃ udakaṃ etassāti ubbhidodako.",
  "tika-s0403t:68_2": "Ubbhinnaudakoti nadītīre khatakūpako viya ubbhijjanakaudako.",
  "tika-s0403t:68_3": "Uggacchanaudakoti dhārāvasena uṭṭhahanaudako.",
  "tika-s0403t:68_4": "Kasmā panettha ubbhidodakova rahado gahito,",
  "tika-s0403t:68_5": "na itaroti āha “heṭṭhā uggacchanaudakañhī”tiādi.",
  "tika-s0403t:68_6": "Dhārānipātabubbuḷakehīti dhārānipātehi ca udakabubbuḷehi ca.",
  "tika-s0403t:68_7": "“Pheṇapaṭalehi cā”ti vattabbaṃ,",
  "tika-s0403t:68_8": "sannisinnameva aparikkhobhatāya niccalameva,",
  "tika-s0403t:68_9": "suppasannamevāti adhippāyo.",
  "tika-s0403t:68_10": "Sesanti “abhisandetī”tiādikaṃ.",
  "tika-s0403t:69_0": "Uppalānīti uppalagacchāni.",
  "tika-s0403t:69_1": "Setarattanīlesūti uppalesu,",
  "tika-s0403t:69_2": "setuppalarattuppalanīluppalesūti attho.",
  "tika-s0403t:69_3": "Yaṃ kiñci uppalaṃ uppalameva sāmaññaggahaṇato.",
  "tika-s0403t:69_4": "Satapattanti ettha sata-",
  "tika-s0403t:69_5": "saddo bahupariyāyo “satagghī”tiādīsu viya.",
  "tika-s0403t:69_6": "Tena anekasatapattassapi saṅgaho siddho hoti.",
  "tika-s0403t:69_7": "Loke pana rattaṃ padumaṃ,",
  "tika-s0403t:69_8": "setaṃ puṇḍarīkanti vuccati.",
  "tika-s0403t:69_9": "Yāva aggā yāva ca mūlā udakena abhisandanādisambhavadassanatthaṃ udakānuggataggahaṇaṃ.",
  "tika-s0403t:69_10": "Idha uppalādīni viya karajakāyo,",
  "tika-s0403t:69_11": "udakaṃ viya tatiyajjhānasukhaṃ.",
  "tika-s0403t:70_0": "Yasmā parisuddhena cetasāti catutthajjhānacittamāha,",
  "tika-s0403t:70_1": "tañca rāgādiupakkilesamalāpagamato nirupakkilesaṃ nimmalaṃ,",
  "tika-s0403t:70_2": "tasmā āha “nirupakkilesaṭṭhena parisuddha”nti.",
  "tika-s0403t:70_3": "Yasmā pana pārisuddhiyā eva paccayavisesena pavattiviseso pariyodātatā sudhantasuvaṇṇassa nighaṃsanena pabhassaratā viya,",
  "tika-s0403t:70_4": "tasmā āha “pabhassaraṭṭhena pariyodātaṃ veditabba”nti.",
  "tika-s0403t:70_5": "Idanti odātavacanaṃ.",
  "tika-s0403t:70_6": "Utupharaṇatthanti utuno pharaṇadassanatthaṃ.",
  "tika-s0403t:70_7": "Utupharaṇaṃ na hoti sesanti adhippāyo.",
  "tika-s0403t:70_8": "Tenāha “taṅkhaṇa …pe…",
  "tika-s0403t:70_9": "balavaṃ hotī”ti.",
  "tika-s0403t:70_10": "Vatthaṃ viya karajakāyoti yogino karajakāyo vatthaṃ viya daṭṭhabbo utupharaṇasadisena catutthajjhānasukhena pharitabbattā.",
  "tika-s0403t:70_11": "Purisassa sarīraṃ viya catutthajjhānaṃ daṭṭhabbaṃ utupharaṇaṭṭhāniyassa sukhassa nissayabhāvato.",
  "tika-s0403t:70_12": "Tenāha “tasmā”tiādi.",
  "tika-s0403t:70_13": "Tattha ca “parisuddhena cetasā”ti cetogahaṇena jhānasukhaṃ vuttanti daṭṭhabbaṃ.",
  "tika-s0403t:70_14": "Tenāha “utupharaṇaṃ viya catutthajjhānasukha”nti.",
  "tika-s0403t:70_15": "Nanu ca catutthajjhāne sukhameva natthīti?",
  "tika-s0403t:70_16": "Saccaṃ natthi,",
  "tika-s0403t:70_17": "sātalakkhaṇasantasabhāvattā panettha upekkhā “sukha”nti adhippetā.",
  "tika-s0403t:70_18": "Tena vuttaṃ sammohavinodaniyaṃ “upekkhā pana santattā,",
  "tika-s0403t:70_19": "sukhamicceva bhāsitā”ti.",
  "tika-s0403t:71_0": "Tassa tassa samādhissa sarūpadassanassa paccayattā paccavekkhaṇañāṇaṃ paccavekkhaṇanimittaṃ.",
  "tika-s0403t:71_1": "Samabharitoti samapuṇṇo.",
  "tika-s0403t:72_0": "Maṇḍabhūmīti papāvaṇṇabhūmi.",
  "tika-s0403t:72_1": "Yattha salilasiñcanena vināva sassāni ṭhitāni sampajjanti.",
  "tika-s0403t:72_2": "Yuge yojetabbāni yoggāni,",
  "tika-s0403t:72_3": "tesaṃ ācariyo yoggācariyo.",
  "tika-s0403t:72_4": "Tesaṃ sikkhāpanato hatthiādayopi “yoggā”ti vuccantīti āha pāḷiyaṃ “assadammasārathī”ti.",
  "tika-s0403t:72_5": "Yena yenāti catūsu maggesu yena yena maggena.",
  "tika-s0403t:72_6": "Yaṃ yaṃ gatinti javasamajavādibhedāsu gatīsu yaṃ yaṃ gatiṃ.",
  "tika-s0403t:72_7": "Navame natthi vattabbaṃ.",
  "tika-s0403t:73_0": "Pañcaṅgikasuttādivaṇṇanā niṭṭhitā.",
  "tika-s0403t:74_0": "10. Nāgitasuttavaṇṇanā",
  "tika-s0403t:75_0": "30.",
  "tika-s0403t:75_1": "Dasame uccāsaddamahāsaddāti uddhaṃ uggatattā ucco patthaṭo mahanto vinibbhijjitvā gahetuṃ asakkuṇeyyo saddo etesanti uccāsaddamahāsaddā.",
  "tika-s0403t:75_2": "Vacīghosopi hi bahūhi ekajjhaṃ pavattito atthato saddato ca duravabodho kevalaṃ mahānigghoso eva hutvā sotapathamāgacchati.",
  "tika-s0403t:75_3": "Macchavilopeti macchānaṃ vilumpitvā viya gahaṇe,",
  "tika-s0403t:75_4": "macchānaṃ vā vilumpane.",
  "tika-s0403t:75_5": "Kevaṭṭānañhi macchapacchiṭhapitaṭṭhāne mahājano sannipatitvā “idha aññaṃ ekaṃ macchaṃ dehi,",
  "tika-s0403t:75_6": "ekaṃ macchaphālaṃ dehī”ti,",
  "tika-s0403t:75_7": "“etassa te mahā dinno,",
  "tika-s0403t:75_8": "mayhaṃ khuddako”ti evaṃ uccāsaddaṃ mahāsaddaṃ karonti.",
  "tika-s0403t:75_9": "Macchaggahaṇatthaṃ jāle pakkhittepi tasmiṃ ṭhāne kevaṭṭā ceva aññe ca “paviṭṭho gahito”ti mahāsaddaṃ karonti.",
  "tika-s0403t:75_10": "Taṃ sandhāyetaṃ vuttaṃ.",
  "tika-s0403t:75_11": "Asucisukhanti kāyāsucisannissitattā kilesāsucisannissitattā ca asucisannissitasukhaṃ.",
  "tika-s0403t:75_12": "Nekkhammasukhassāti kāmato nikkhamantassa sukhassa.",
  "tika-s0403t:75_13": "Pavivekasukhassāti gaṇasaṅgaṇikato kilesasaṅgaṇikato ca vigatassa sukhassa.",
  "tika-s0403t:75_14": "Upasamasukhassāti rāgādivūpasamāvahassa sukhassa.",
  "tika-s0403t:75_15": "Sambodhasukhanti maggasaṅkhātassa sambodhassa niṭṭhappattatthāya sukhaṃ.",
  "tika-s0403t:75_16": "Sesaṃ suviññeyyameva.",
  "tika-s0403t:76_0": "Nāgitasuttavaṇṇanā niṭṭhitā.",
  "tika-s0403t:77_0": "Pañcaṅgikavaggavaṇṇanā niṭṭhitā.",
  "tika-s0403t:78_0": "4. Sumanavaggo",
  "tika-s0403t:79_0": "1. Sumanasuttavaṇṇanā",
  "tika-s0403t:80_0": "31.",
  "tika-s0403t:80_1": "Catutthassa paṭhame satakkakūti satasikharo,",
  "tika-s0403t:80_2": "anekakūṭoti attho.",
  "tika-s0403t:80_3": "Idaṃ tassa mahāmeghabhāvadassanaṃ.",
  "tika-s0403t:80_4": "So hi mahāvassaṃ vassati.",
  "tika-s0403t:80_5": "Tenevāha –",
  "tika-s0403t:80_6": "“ito cito ca uṭṭhitena valāhakakūṭasatena samannāgatoti attho”ti.",
  "tika-s0403t:80_7": "Dassanasampannoti ettha dassanaṃ nāma sotāpattimaggo.",
  "tika-s0403t:80_8": "So hi paṭhamaṃ nibbānadassanato “dassana”nti vuccati.",
  "tika-s0403t:80_9": "Yadipi taṃ gotrabhu paṭhamataraṃ passati,",
  "tika-s0403t:80_10": "disvā pana kattabbakiccassa kilesappahānassa akaraṇato na taṃ “dassana”nti vuccati.",
  "tika-s0403t:80_11": "Āvajjanaṭṭhāniyañhi taṃ ñāṇaṃ.",
  "tika-s0403t:80_12": "Maggassa nibbānārammaṇatāsāmaññena cetaṃ vuttaṃ,",
  "tika-s0403t:80_13": "na nibbānappaṭivijjhanena,",
  "tika-s0403t:80_14": "tasmā dhammacakkhuṃ punappunaṃ nibbattanena bhāvanaṃ appattaṃ dassanaṃ,",
  "tika-s0403t:80_15": "dhammacakkhuñca pariññādikiccakaraṇena catusaccadhammadassanaṃ tadabhisamayoti natthettha gotrabhussa dassanabhāvāpatti.",
  "tika-s0403t:80_16": "Sesamettha suviññeyyameva.",
  "tika-s0403t:81_0": "Sumanasuttavaṇṇanā niṭṭhitā.",
  "tika-s0403t:82_0": "2. Cundīsuttavaṇṇanā",
  "tika-s0403t:83_0": "32.",
  "tika-s0403t:83_1": "Dutiye “ariyakantehi sīlehi samannāgato”tiādīsu ariyakantānīti pañcasīlāni āgatāni.",
  "tika-s0403t:83_2": "Ariyakantāni hi pañcasīlāni ariyānaṃ kantāni piyāni,",
  "tika-s0403t:83_3": "bhavantaragatāpi ariyā tāni na vijahanti.",
  "tika-s0403t:83_4": "Idha pana “yāvatā, cunda,",
  "tika-s0403t:83_5": "sīlāni ariyakantāni sīlāni,",
  "tika-s0403t:83_6": "tesaṃ aggamakkhāyati…pe…",
  "tika-s0403t:83_7": "agge te paripūrakārino”ti vuttattā maggaphalāni sīlāni adhippetānīti āha “ariyakantāni sīlānīti maggaphalasampayuttāni sīlānī”ti.",
  "tika-s0403t:84_0": "Cundīsuttavaṇṇanā niṭṭhitā.",
  "tika-s0403t:85_0": "3. Uggahasuttavaṇṇanā",
  "tika-s0403t:86_0": "33.",
  "tika-s0403t:86_1": "Tatiye sabbapaṭhamaṃ uṭṭhānasīlāti rattiyā vibhāyanavelāya sāmike parijane seyyāya avuṭṭhite sabbapaṭhamaṃ uṭṭhānasīlā.",
  "tika-s0403t:86_2": "Sāmikaṃ disvā nisinnāsanato aggidaḍḍhā viya paṭhamameva vuṭṭhahantīti vā pubbuṭṭhāyiniyo.",
  "tika-s0403t:86_3": "Kiṃkāranti kiṃkaraṇīyaṃ,",
  "tika-s0403t:86_4": "kiṃkaraṇabhāvena pucchitvā kātabbaveyyāvaccanti attho.",
  "tika-s0403t:86_5": "Taṃ paṭissuṇantā vicarantīti kiṃkārappaṭissāviniyo.",
  "tika-s0403t:86_6": "Manāpaṃyeva kiriyaṃ karonti sīlenāti manāpacāriniyo.",
  "tika-s0403t:86_7": "Piyameva vadanti sīlenāti piyavādiniyo.",
  "tika-s0403t:87_0": "Tatrupāyāyāti tatra kamme sādhetabbaupāyabhūtāya vīmaṃsāya.",
  "tika-s0403t:87_1": "Tenāha “tasmiṃ uṇṇākappāsasaṃvidhāne”tiādi.",
  "tika-s0403t:87_2": "Alaṃ kātunti kātuṃ samatthā.",
  "tika-s0403t:87_3": "Alaṃ saṃvidhātunti vicāretuṃ samatthā.",
  "tika-s0403t:87_4": "Tenāha “alaṃ kātuṃ alaṃ saṃvidhātunti attanā kātumpi parehi kārāpetumpī”tiādi.",
  "tika-s0403t:87_5": "Sesamettha suviññeyyameva.",
  "tika-s0403t:88_0": "Uggahasuttavaṇṇanā niṭṭhitā.",
  "tika-s0403t:89_0": "4-5. Sīhasenāpatisuttādivaṇṇanā",
  "tika-s0403t:90_0": "34- 35.",
  "tika-s0403t:90_1": "Catutthe sandiṭṭhikanti asamparāyikatāya sāmaṃ daṭṭhabbaṃ.",
  "tika-s0403t:90_2": "Sayaṃ anubhavitabbaṃ attapaccakkhaṃ diṭṭhadhammikanti attho.",
  "tika-s0403t:90_3": "Na saddhāmattakeneva tiṭṭhatīti “dānaṃ nāma sādhu sundaraṃ,",
  "tika-s0403t:90_4": "buddhādīhi paṇḍitehi pasattha”nti evaṃ saddhāmattakeneva na tiṭṭhati.",
  "tika-s0403t:90_5": "Yaṃ dānaṃ detīti yaṃ deyyadhammaṃ parassa deti.",
  "tika-s0403t:90_6": "Tassa pati hutvāti tabbisayaṃ lobhaṃ suṭṭhu abhibhavanto tassa adhipati hutvā deti.",
  "tika-s0403t:90_7": "Tena anadhibhavanīyattā na dāso na sahāyoti.",
  "tika-s0403t:90_8": "Tattha tadubhayaṃ anvayato byatirekato ca dassetuṃ “yo hī”tiādi vuttaṃ.",
  "tika-s0403t:90_9": "Dāso hutvā deti taṇhādāsabyassa upagatattā.",
  "tika-s0403t:90_10": "Sahāyo hutvā deti tassa piyabhāvāvissajjanato.",
  "tika-s0403t:90_11": "Sāmī hutvā deti tattha taṇhādāsabyato attānaṃ mocetvā abhibhuyya pavattanato.",
  "tika-s0403t:90_12": "Atha vā yo dānasīlatāya dāyako puggalo,",
  "tika-s0403t:90_13": "so dāne pavattibhedena dānadāso,",
  "tika-s0403t:90_14": "dānasahāyo,",
  "tika-s0403t:90_15": "dānapatīti tippakāro hoti.",
  "tika-s0403t:90_16": "Tadassa tippakārataṃ vibhajitvā dassetuṃ “yo hī”tiādi vuttaṃ.",
  "tika-s0403t:90_17": "Dātabbaṭṭhena dānaṃ,",
  "tika-s0403t:90_18": "annapānādi.",
  "tika-s0403t:91_0": "Tattha yaṃ attanā paribhuñjati,",
  "tika-s0403t:91_1": "taṇhādhipannatāya tassa vasena vattanato dāso viya hoti.",
  "tika-s0403t:91_2": "Yaṃ paresaṃ dīyati,",
  "tika-s0403t:91_3": "tatthāpi annapānasāmaññena idaṃ vuttaṃ “dānasaṅkhātassa deyyadhammassa dāso hutvā”ti.",
  "tika-s0403t:91_4": "Sahāyo hutvā deti attanā paribhuñjitabbassa paresaṃ dātabbassa ca samasamaṃ ṭhapanato.",
  "tika-s0403t:91_5": "Pati hutvā deti sayaṃ deyyadhammassa vase avattitvā tassa attano vase vattāpanato.",
  "tika-s0403t:91_6": "Aparo nayo –",
  "tika-s0403t:91_7": "yo attanā paṇītaṃ paribhuñjitvā paresaṃ nihīnaṃ deti,",
  "tika-s0403t:91_8": "so dānadāso nāma tannimittanihīnabhāvāpattito.",
  "tika-s0403t:91_9": "Yo yādisaṃ attanā paribhuñjati,",
  "tika-s0403t:91_10": "tādisameva paresaṃ deti,",
  "tika-s0403t:91_11": "so dānasahāyo nāma tannimittahīnādhikabhāvavivajjanena sadisabhāvāpattito.",
  "tika-s0403t:91_12": "Yo attanā nihīnaṃ paribhuñjitvā paresaṃ paṇītaṃ deti,",
  "tika-s0403t:91_13": "so dānapati nāma tannimittaseṭṭhabhāvāpattito.",
  "tika-s0403t:92_0": "Nittejabhūto tejahānippattiyā.",
  "tika-s0403t:92_1": "Saha byati gacchatīti sahabyo,",
  "tika-s0403t:92_2": "sahapavattanako,",
  "tika-s0403t:92_3": "tassa bhāvo sahabyatā,",
  "tika-s0403t:92_4": "sahapavattīti āha “sahabhāvaṃ ekībhāvaṃ gatā”ti.",
  "tika-s0403t:92_5": "Asitassāti vā abandhassa,",
  "tika-s0403t:92_6": "taṇhābandhanena abandhassāti attho.",
  "tika-s0403t:92_7": "Pañcamaṃ uttānameva.",
  "tika-s0403t:93_0": "Sīhasenāpatisuttādivaṇṇanā niṭṭhitā.",
  "tika-s0403t:94_0": "6-7. Kāladānasuttādivaṇṇanā",
  "tika-s0403t:95_0": "36- 37.",
  "tika-s0403t:95_1": "Chaṭṭhe ārāmatoti phalārāmato.",
  "tika-s0403t:95_2": "Paṭhamuppannānīti sabbapaṭhamaṃ sujātāni.",
  "tika-s0403t:95_3": "Bhāsitaññūti bhikkhū gharadvāre ṭhitā kiñcāpi tuṇhī honti,",
  "tika-s0403t:95_4": "atthato pana “bhikkhaṃ dethā”ti vadanti nāma ariyāya yācanāya.",
  "tika-s0403t:95_5": "Vuttañhetaṃ “uddhissa ariyā tiṭṭhanti,",
  "tika-s0403t:95_6": "esā ariyānaṃ yācanā”ti.",
  "tika-s0403t:95_7": "Tatra ye “mayaṃ pacāma,",
  "tika-s0403t:95_8": "ime na pacanti,",
  "tika-s0403t:95_9": "pacamāne patvā alabhantā kuhiṃ labhissantī”ti deyyadhammaṃ saṃvibhajanti,",
  "tika-s0403t:95_10": "te bhāsitaññū nāma ñatvā kattabbassa karaṇato.",
  "tika-s0403t:95_11": "Yuttappattakāleti dātuṃ yuttappattakāle.",
  "tika-s0403t:95_12": "Appaṭivānacittoti anivattanacitto.",
  "tika-s0403t:95_13": "Sattamaṃ uttānameva.",
  "tika-s0403t:96_0": "Kāladānasuttādivaṇṇanā niṭṭhitā.",
  "tika-s0403t:97_0": "8. Saddhasuttavaṇṇanā",
  "tika-s0403t:98_0": "38.",
  "tika-s0403t:98_1": "Aṭṭhame anukampantīti “sabbe sattā sukhī hontu averā abyāpajjā”ti evaṃ hitapharaṇena anuggaṇhanti.",
  "tika-s0403t:98_2": "Apica upaṭṭhākānaṃ gehaṃ aññe sīlavante sabrahmacārino gahetvā pavisantāpi anuggaṇhanti nāma.",
  "tika-s0403t:98_3": "Nīcavuttinti paṇipātasīlaṃ.",
  "tika-s0403t:98_4": "Kodhamānathaddhatāya rahitanti kodhamānavasena uppanno yo thaddhabhāvo cittassa uddhumātalakkhaṇo,",
  "tika-s0403t:98_5": "tena virahitanti attho.",
  "tika-s0403t:98_6": "Soraccenāti “tattha katamaṃ soraccaṃ?",
  "tika-s0403t:98_7": "Yo kāyiko avītikkamo,",
  "tika-s0403t:98_8": "vācasiko avītikkamo,",
  "tika-s0403t:98_9": "kāyikavācasiko avītikkamo,",
  "tika-s0403t:98_10": "idaṃ vuccati soraccaṃ.",
  "tika-s0403t:98_11": "Sabbopi sīlasaṃvaro soracca”nti evamāgatena sīlasaṃvarasaṅkhātena soratabhāvena.",
  "tika-s0403t:98_12": "Sakhilanti “tattha katamaṃ sākhalyaṃ?",
  "tika-s0403t:98_13": "Yā sā vācā thaddhakā kakkasā pharusā kaṭukā abhisajjanī kodhasāmantā asamādhisaṃvattanikā,",
  "tika-s0403t:98_14": "tathārūpiṃ vācaṃ pahāya yā sā vācā nelā kaṇṇasukhā pemanīyā hadayaṅgamā porī bahujanakantā bahujanamanāpā,",
  "tika-s0403t:98_15": "tathārūpiṃ vācaṃ bhāsitā hoti.",
  "tika-s0403t:98_16": "Yā tattha saṇhavācatā sakhilavācatā apharusavācatā,",
  "tika-s0403t:98_17": "idaṃ vuccati sākhalya”nti evaṃ vuttena sammodakamudubhāvena samannāgataṃ.",
  "tika-s0403t:98_18": "Tenāha “sakhilanti sammodaka”nti.",
  "tika-s0403t:99_0": "Saddhasuttavaṇṇanā niṭṭhitā.",
  "tika-s0403t:100_0": "9-10. Puttasuttādivaṇṇanā",
  "tika-s0403t:101_0": "39- 40.",
  "tika-s0403t:101_1": "Navame bhatoti posito.",
  "tika-s0403t:101_2": "Taṃ pana bharaṇaṃ jātakālato paṭṭhāya sukhapaccayūpaharaṇena dukkhapaccayāpaharaṇena ca pavattitanti dassetuṃ “amhehī”tiādi vuttaṃ.",
  "tika-s0403t:101_3": "Hatthapādavaḍḍhanādīhīti ādi-",
  "tika-s0403t:101_4": "saddena mukhena siṅghānikāpanayananahāpanamaṇḍanādiñca saṅgaṇhāti.",
  "tika-s0403t:101_5": "Mātāpitūnaṃ santakaṃ khettādiṃ avināsetvā rakkhitaṃ tesaṃ paramparāya ṭhitiyā kāraṇaṃ hotīti āha “amhākaṃ santakaṃ…pe…",
  "tika-s0403t:101_6": "kulavaṃso ciraṃ ṭhassatī”ti.",
  "tika-s0403t:101_7": "Salākabhattādīni anupacchinditvāti salākabhattādīni avicchinditvā.",
  "tika-s0403t:101_8": "Yasmā dāyajjappaṭilābhassa yogyabhāvena vattamānoyeva dāyassa paṭipajjissati,",
  "tika-s0403t:101_9": "na itaroti āha “kulavaṃsānurūpāya paṭipattiyā”tiādi.",
  "tika-s0403t:101_10": "Attanā dāyajjārahaṃ karontoti attānaṃ dāyajjārahaṃ karonto.",
  "tika-s0403t:101_11": "Mātāpitaro hi attano ovāde avattamāne micchāpaṭipanne dārake vinicchayaṃ gantvā aputte karonti,",
  "tika-s0403t:101_12": "te dāyajjārahā na honti.",
  "tika-s0403t:101_13": "Ovāde vattamāne pana kulasantakassa sāmike karonti.",
  "tika-s0403t:101_14": "Tatiyadivasato paṭṭhāyāti matadivasato tatiyadivasato paṭṭhāya.",
  "tika-s0403t:101_15": "Sesaṃ suviññeyyameva.",
  "tika-s0403t:101_16": "Dasamaṃ uttānameva.",
  "tika-s0403t:102_0": "Puttasuttādivaṇṇanā niṭṭhitā.",
  "tika-s0403t:103_0": "Sumanavaggavaṇṇanā niṭṭhitā.",
  "tika-s0403t:104_0": "5. Muṇḍarājavaggo",
  "tika-s0403t:105_0": "1-2. Ādiyasuttādivaṇṇanā",
  "tika-s0403t:106_0": "41- 42.",
  "tika-s0403t:106_1": "Pañcamassa paṭhame uṭṭhānavīriyādhigatehīti vā uṭṭhānena ca vīriyena ca adhigatehi.",
  "tika-s0403t:106_2": "Tattha uṭṭhānanti kāyikaṃ vīriyaṃ.",
  "tika-s0403t:106_3": "Vīriyanti cetasikanti vadanti.",
  "tika-s0403t:106_4": "Uṭṭhānanti vā bhoguppādane yuttappayuttatā.",
  "tika-s0403t:106_5": "Vīriyaṃ tajjo ussāho.",
  "tika-s0403t:106_6": "Pīṇitanti dhātaṃ sutittaṃ.",
  "tika-s0403t:106_7": "Tathābhūto pana yasmā thūlasarīro hoti,",
  "tika-s0403t:106_8": "tasmā “thūlaṃ karotī”ti vuttaṃ.",
  "tika-s0403t:106_9": "Dutiyaṃ uttānameva.",
  "tika-s0403t:107_0": "Ādiyasuttādivaṇṇanā niṭṭhitā.",
  "tika-s0403t:108_0": "3. Iṭṭhasuttavaṇṇanā",
  "tika-s0403t:109_0": "43.",
  "tika-s0403t:109_1": "Tatiye appamādaṃ pasaṃsantīti “etāni āyuādīni patthayantena appamādo kātabbo”ti appamādameva pasaṃsanti paṇḍitā.",
  "tika-s0403t:109_2": "Yasmā vā puññakiriyāsu paṇḍitā appamādaṃ pasaṃsanti,",
  "tika-s0403t:109_3": "tasmā āyuādīni patthayantena appamādova kātabboti attho.",
  "tika-s0403t:109_4": "Purimasmiṃ atthavikappe “puññakiriyāsū”ti padassa “appamatto”ti iminā sambandho.",
  "tika-s0403t:109_5": "Yasmā paṇḍitā appamādaṃ pasaṃsanti,",
  "tika-s0403t:109_6": "yasmā ca puññakiriyāsu appamatto ubho atthe adhigato hoti,",
  "tika-s0403t:109_7": "tasmā āyuādīni patthayantena appamādova kātabbo.",
  "tika-s0403t:109_8": "Dutiyasmiṃ atthavikappe paṇḍitā appamādaṃ pasaṃsanti. Katthāti?",
  "tika-s0403t:109_9": "Puññakiriyāsu.",
  "tika-s0403t:109_10": "Kasmāti ce?",
  "tika-s0403t:109_11": "Yasmā appamatto ubho atthe adhiggaṇhāti paṇḍito,",
  "tika-s0403t:109_12": "tasmāti attho.",
  "tika-s0403t:109_13": "Atthappaṭilābhenāti diṭṭhadhammikādihitappaṭilābhena.",
  "tika-s0403t:110_0": "Iṭṭhasuttavaṇṇanā niṭṭhitā.",
  "tika-s0403t:111_0": "4. Manāpadāyīsuttavaṇṇanā",
  "tika-s0403t:112_0": "44.",
  "tika-s0403t:112_1": "Catutthe jhānamanena nibbattaṃ manomayanti āha “suddhāvāsesu ekaṃ jhānamanena nibbattaṃ devakāya”nti.",
  "tika-s0403t:112_2": "Satipi hi sabbasattānaṃ abhisaṅkhāramanasā nibbattabhāve bāhirapaccayehi vinā manasāva nibbattattā “manomayā”ti vuccanti rūpāvacarasattā.",
  "tika-s0403t:112_3": "Yadi evaṃ kāmabhave opapātikasattānampi manomayabhāvo āpajjatīti ce? Na,",
  "tika-s0403t:112_4": "tattha bāhirapaccayehi nibbattetabbatāsaṅkāya eva abhāvato “manasāva nibbattā”ti avadhāraṇāsambhavato.",
  "tika-s0403t:112_5": "Niruḷho vāyaṃ loke manomayavohāro rūpāvacarasattesu.",
  "tika-s0403t:112_6": "Tathā hi “annamayo, pāṇamayo, manomayo,",
  "tika-s0403t:112_7": "ānandamayo,",
  "tika-s0403t:112_8": "viññāṇamayo”ti pañcadhā attānaṃ vedavādinopi vadanti.",
  "tika-s0403t:112_9": "Ucchedavādinopi vadanti “dibbo rūpī manomayo”ti.",
  "tika-s0403t:112_10": "Tīsu vā kulasampattīsūti brāhmaṇakhattiyavessasaṅkhātesu sampannakulesu.",
  "tika-s0403t:112_11": "Chasu vā kāmasaggesūti chasu kāmāvacaradevesu.",
  "tika-s0403t:113_0": "Manāpadāyīsuttavaṇṇanā niṭṭhitā.",
  "tika-s0403t:114_0": "5-6. Puññābhisandasuttādivaṇṇanā",
  "tika-s0403t:115_0": "45- 46.",
  "tika-s0403t:115_1": "Pañcame asaṅkheyyoti āḷhakagaṇanāya asaṅkheyyo.",
  "tika-s0403t:115_2": "Yojanavasena panassa saṅkhā atthi heṭṭhā mahāpathaviyā upari ākāsena parisamantato cakkavāḷapabbatena",
  "tika-s0403t:115_3": "majjhe tattha tattha ṭhitakehi dīpapabbatapariyantehi paricchinnattā jānantena yojanato saṅkhātuṃ sakkāti katvā.",
  "tika-s0403t:115_4": "Mahāsarīramacchakumbhīlayakkharakkhasamahānāgadānavādīnaṃ saviññāṇakānaṃ balavāmukhapātālādīnaṃ aviññāṇakānaṃ bheravārammaṇānaṃ vasena bahubheravaṃ.",
  "tika-s0403t:115_5": "Puthūti bahū.",
  "tika-s0403t:115_6": "Savantīti sandamānā.",
  "tika-s0403t:115_7": "Upayantīti upagacchanti.",
  "tika-s0403t:115_8": "Chaṭṭhaṃ uttānameva.",
  "tika-s0403t:116_0": "Puññābhisandasuttādivaṇṇanā niṭṭhitā.",
  "tika-s0403t:117_0": "7-8. Dhanasuttādivaṇṇanā",
  "tika-s0403t:118_0": "47- 48.",
  "tika-s0403t:118_1": "Sattame saddhāti maggenāgatā saddhā.",
  "tika-s0403t:118_2": "Sīlañca yassa kalyāṇanti kalyāṇasīlaṃ nāma ariyasāvakassa ariyakantaṃ sīlaṃ vuccati.",
  "tika-s0403t:118_3": "Tattha kiñcāpi ariyasāvakassa ekasīlampi akantaṃ nāma natthi,",
  "tika-s0403t:118_4": "imasmiṃ panatthe bhavantarepi appahīnaṃ pañcasīlaṃ adhippetaṃ.",
  "tika-s0403t:118_5": "Aṭṭhamaṃ uttānameva.",
  "tika-s0403t:119_0": "Dhanasuttādivaṇṇanā niṭṭhitā.",
  "tika-s0403t:120_0": "9. Kosalasuttavaṇṇanā",
  "tika-s0403t:121_0": "49.",
  "tika-s0403t:121_1": "Navame patitakkhandhoti sammukhā kiñci oloketuṃ asamatthatāya adhomukho.",
  "tika-s0403t:121_2": "Nippaṭibhānoti sahadhammikaṃ kiñci vattuṃ avisahanato nippaṭibhāno paṭibhānarahito.",
  "tika-s0403t:122_0": "Kosalasuttavaṇṇanā niṭṭhitā.",
  "tika-s0403t:123_0": "10. Nāradasuttavaṇṇanā",
  "tika-s0403t:124_0": "50.",
  "tika-s0403t:124_1": "Dasame ajjhomucchitoti adhimattāya taṇhāmucchāya mucchito,",
  "tika-s0403t:124_2": "mucchaṃ mohaṃ pamādaṃ āpanno.",
  "tika-s0403t:124_3": "Tenāha “gilitvā…pe…",
  "tika-s0403t:124_4": "atirekamucchāya taṇhāya samannāgato”ti.",
  "tika-s0403t:124_5": "Mahaccāti mahatiyā.",
  "tika-s0403t:124_6": "Liṅgavipallāsena cetaṃ vuttaṃ.",
  "tika-s0403t:124_7": "Tenāha “mahatā rājānubhāvenā”ti.",
  "tika-s0403t:125_0": "Nāradasuttavaṇṇanā niṭṭhitā.",
  "tika-s0403t:126_0": "Muṇḍarājavaggavaṇṇanā niṭṭhitā.",
  "tika-s0403t:127_0": "Paṭhamapaṇṇāsakaṃ niṭṭhitaṃ.",
  "tika-s0403t:128_0": "2. Dutiyapaṇṇāsakaṃ",
  "tika-s0403t:129_0": "(6) 1. Nīvaraṇavaggo",
  "tika-s0403t:130_0": "1-2. Āvaraṇasuttādivaṇṇanā",
  "tika-s0403t:131_0": "51- 52.",
  "tika-s0403t:131_1": "Dutiyassa paṭhame āvarantīti āvaraṇā,",
  "tika-s0403t:131_2": "nīvārayantīti nīvaraṇā.",
  "tika-s0403t:131_3": "Ettha ca āvarantīti kusaladhammuppattiṃ ādito parivārenti.",
  "tika-s0403t:131_4": "Nīvārayantīti niravasesato vārayantīti attho,",
  "tika-s0403t:131_5": "tasmā āvaraṇavasenāti ādito kusaluppattivāraṇavasena.",
  "tika-s0403t:131_6": "Nīvaraṇavasenāti niravasesato vāraṇavasenāti evamettha attho daṭṭhabbo.",
  "tika-s0403t:131_7": "Yasmā pañca nīvaraṇā uppajjamānā anuppannāya lokiyalokuttarāya paññāya uppajjituṃ na denti,",
  "tika-s0403t:131_8": "uppannāpi aṭṭha samāpattiyo pañca vā abhiññā upacchinditvā pātenti,",
  "tika-s0403t:131_9": "tasmā “paññāya dubbalīkaraṇā”ti vuccanti.",
  "tika-s0403t:131_10": "Upacchindanaṃ pātanañcettha tāsaṃ paññānaṃ anuppannānaṃ uppajjituṃ appadānameva.",
  "tika-s0403t:131_11": "Iti mahaggatānuttarapaññānaṃ ekaccāya ca parittapaññāya anuppattihetubhūtā nīvaraṇadhammā itarāsaṃ samatthataṃ",
  "tika-s0403t:131_12": "vihanantiyevāti paññāya dubbalīkaraṇā vuttā.",
  "tika-s0403t:131_13": "Bhāvanāmanasikārena vinā pakatiyā manussehi nibbattetabbo dhammoti manussadhammo,",
  "tika-s0403t:131_14": "manussattabhāvāvaho vā dhammo manussadhammo,",
  "tika-s0403t:131_15": "anuḷāraṃ parittakusalaṃ.",
  "tika-s0403t:131_16": "Yaṃ asatipi buddhuppāde vattati,",
  "tika-s0403t:131_17": "yañca sandhāyāha “hīnena brahmacariyena,",
  "tika-s0403t:131_18": "khattiye upapajjatī”ti.",
  "tika-s0403t:131_19": "Alaṃ ariyāya ariyabhāvāyāti alamariyo,",
  "tika-s0403t:131_20": "ariyabhāvāya samatthoti vuttaṃ hoti.",
  "tika-s0403t:131_21": "Ñāṇadassanameva ñāṇadassanaviseso,",
  "tika-s0403t:131_22": "alamariyo ca so ñāṇadassanaviseso cāti alamariyañāṇadassanaviseso.",
  "tika-s0403t:132_0": "Ñāṇadassananti ca dibbacakkhupi vipassanāpi maggopi phalampi paccavekkhaṇañāṇampi sabbaññutaññāṇampi vuccati.",
  "tika-s0403t:132_1": "“Appamatto samāno ñāṇadassanaṃ ārādhetī”ti hi ettha dibbacakkhu ñāṇadassanaṃ nāma.",
  "tika-s0403t:132_2": "“Ñāṇadassanāya cittaṃ abhinīharati abhininnāmetī”ti ettha vipassanāñāṇaṃ.",
  "tika-s0403t:132_3": "“Abhabbā te ñāṇāya dassanāya anuttarāya sambodhāyā”ti ettha maggo.",
  "tika-s0403t:132_4": "“Ayamañño uttarimanussadhammā alamariyañāṇadassanaviseso adhigato phāsuvihāro”ti ettha phalaṃ.",
  "tika-s0403t:132_5": "“Ñāṇañca pana me dassanaṃ udapādi,",
  "tika-s0403t:132_6": "akuppā me vimutti,",
  "tika-s0403t:132_7": "ayamantimā jāti,",
  "tika-s0403t:132_8": "natthi dāni punabbhavo”ti ettha paccavekkhaṇañāṇaṃ.",
  "tika-s0403t:132_9": "“Ñāṇañca pana me dassanaṃ udapādi ‘sattāhakālakato āḷāro kālāmo”’ti ettha sabbaññutaññāṇaṃ.",
  "tika-s0403t:132_10": "Idha pana lokuttaradhammo adhippeto.",
  "tika-s0403t:132_11": "Ettha ca rūpāyatanaṃ jānāti cakkhuviññāṇaṃ viya passati cāti ñāṇadassanaṃ,",
  "tika-s0403t:132_12": "dibbacakkhu.",
  "tika-s0403t:132_13": "Sammasanūpacāre ca dhammalakkhaṇattayañca tathā jānāti passati cāti ñāṇadassanaṃ,",
  "tika-s0403t:132_14": "vipassanā.",
  "tika-s0403t:132_15": "Nibbānaṃ cattāri vā saccāni asammohappaṭivedhato jānāti passati cāti ñāṇadassanaṃ, maggo.",
  "tika-s0403t:132_16": "Phalaṃ pana nibbānavaseneva yojetabbaṃ.",
  "tika-s0403t:132_17": "Paccavekkhaṇā maggādhigatassa atthassa sabbaso jotanaṭṭhena ñāṇadassanaṃ.",
  "tika-s0403t:132_18": "Sabbaññutā anāvaraṇatāya samantacakkhutāya ca ñāṇadassanaṃ.",
  "tika-s0403t:132_19": "Byādiṇṇakāloti pariyādinnakālo.",
  "tika-s0403t:132_20": "Dutiyaṃ uttānameva.",
  "tika-s0403t:133_0": "Āvaraṇasuttādivaṇṇanā niṭṭhitā.",
  "tika-s0403t:134_0": "3-4. Padhāniyaṅgasuttādivaṇṇanā",
  "tika-s0403t:135_0": "53- 54.",
  "tika-s0403t:135_1": "Tatiye padahatīti padahano,",
  "tika-s0403t:135_2": "bhāvanamanuyutto yogī,",
  "tika-s0403t:135_3": "tassa bhāvo bhāvanānuyogo padahanabhāvo.",
  "tika-s0403t:135_4": "Padhānamassa atthīti padhāniko, ka-",
  "tika-s0403t:135_5": "kārassa ya-",
  "tika-s0403t:135_6": "kāraṃ katvā “padhāniyo”ti vuttaṃ.",
  "tika-s0403t:135_7": "“Abhinīhārato paṭṭhāya āgatattā”ti vuttattā paccekabodhisattasāvakabodhisattānampi paṇidhānato pabhuti āgatasaddhā āgamanasaddā eva,",
  "tika-s0403t:135_8": "ukkaṭṭhaniddesena pana “sabbaññubodhisattāna”nti vuttaṃ.",
  "tika-s0403t:135_9": "Adhigamato samudāgatattā aggamaggaphalasampayuttā cāpi adhigamasaddhā nāma,",
  "tika-s0403t:135_10": "yā sotāpannassa aṅgabhāvena vuttā.",
  "tika-s0403t:135_11": "Acalabhāvenāti paṭipakkhena anadhibhavanīyattā niccalabhāvena.",
  "tika-s0403t:135_12": "Okappananti okkanditvā adhimuccanaṃ,",
  "tika-s0403t:135_13": "pasāduppattiyā pasādanīyavatthusmiṃ pasīdanameva.",
  "tika-s0403t:135_14": "Suppaṭividdhanti suṭṭhu paṭividdhaṃ.",
  "tika-s0403t:135_15": "Yathā tena paṭividdhena sabbaññutaññāṇaṃ hatthagataṃ ahosi,",
  "tika-s0403t:135_16": "tathā paṭividdhaṃ.",
  "tika-s0403t:135_17": "Yassa buddhasubuddhatāya saddhā acalā asampavedhi,",
  "tika-s0403t:135_18": "tassa dhammasudhammatāya saṅghasuppaṭipannatāya tena paṭivedhena saddhā na tathāti aṭṭhānametaṃ anavakāso.",
  "tika-s0403t:135_19": "Tenāha bhagavā – “yo,",
  "tika-s0403t:135_20": "bhikkhave,",
  "tika-s0403t:135_21": "buddhe pasanno dhamme pasanno saṅghe pasanno”tiādi.",
  "tika-s0403t:135_22": "Padhānavīriyaṃ ijjhati “addhā imāya paṭipadāya jarāmaraṇato muccissāmī”ti sakkaccaṃ padahanato.",
  "tika-s0403t:136_0": "Appa-",
  "tika-s0403t:136_1": "saddo abhāvattho “appasaddassa…pe…",
  "tika-s0403t:136_2": "kho panā”tiādīsu viyāti āha “arogo”ti.",
  "tika-s0403t:136_3": "Samavepākiniyāti yathābhuttamāhāraṃ samākāreneva pacanasīlāya.",
  "tika-s0403t:136_4": "Daḷhaṃ katvā pacantī hi gahaṇī ghorabhāvena pittavikārādivasena rogaṃ janeti,",
  "tika-s0403t:136_5": "sithilaṃ katvā pacantī mandabhāvena vātavikārādivasena tenāha “nātisītāya nāccuṇhāyā”ti.",
  "tika-s0403t:136_6": "Gahaṇitejassa mandapaṭutāvasena sattānaṃ yathākkamaṃ sītuṇhasahatāti āha “atisītalaggahaṇiko”tiādi.",
  "tika-s0403t:136_7": "Yāthāvato accayadesanā attano āvikaraṇaṃ nāmāti āha “yathābhūtaṃ attano aguṇaṃ pakāsetā”ti.",
  "tika-s0403t:136_8": "Udayatthagāminiyāti saṅkhārānaṃ udayañca vayañca paṭivijjhantiyāti ayamettha atthoti āha “udayañcā”tiādi.",
  "tika-s0403t:136_9": "Parisuddhāyāti nirupakkilesāya.",
  "tika-s0403t:136_10": "Nibbijjhituṃ samatthāyāti tadaṅgavasena savisesaṃ pajahituṃ samatthāya.",
  "tika-s0403t:136_11": "Tassa dukkhassa khayagāminiyāti yaṃ dukkhaṃ imasmiṃ ñāṇe anadhigate pavattirahaṃ,",
  "tika-s0403t:136_12": "adhigate na pavatti,",
  "tika-s0403t:136_13": "taṃ sandhāya vadati.",
  "tika-s0403t:136_14": "Tathāhesa yogāvacaro “cūḷasotāpanno”ti vuccati.",
  "tika-s0403t:136_15": "Catutthaṃ uttānameva.",
  "tika-s0403t:137_0": "Padhāniyaṅgasuttādivaṇṇanā niṭṭhitā.",
  "tika-s0403t:138_0": "5. Mātāputtasuttavaṇṇanā",
  "tika-s0403t:139_0": "55.",
  "tika-s0403t:139_1": "Pañcame vissāsoti visacchāyasantāno bhāvo.",
  "tika-s0403t:139_2": "Otāroti tattha cittassa anuppaveso.",
  "tika-s0403t:139_3": "Gahetvāti attano eva okāsaṃ gahetvā.",
  "tika-s0403t:139_4": "Khepetvāti kusalavāraṃ khepetvā.",
  "tika-s0403t:140_0": "Ghaṭṭeyyāti akkamanādivasena bādheyya.",
  "tika-s0403t:140_1": "Tīhi pariññāhīti ñātatīraṇappahānasaṅkhātāhi tīhi pariññāhi.",
  "tika-s0403t:140_2": "Natthi etesaṃ kutoci bhayanti akutobhayā,",
  "tika-s0403t:140_3": "nibbhayāti attho.",
  "tika-s0403t:140_4": "Catunnaṃ oghānaṃ,",
  "tika-s0403t:140_5": "saṃsāramahoghasseva vā pāraṃ pariyantaṃ gatā.",
  "tika-s0403t:140_6": "Tenāha “pāraṃ vuccati nibbāna”ntiādi.",
  "tika-s0403t:141_0": "Mātāputtasuttavaṇṇanā niṭṭhitā.",
  "tika-s0403t:142_0": "6. Upajjhāyasuttavaṇṇanā",
  "tika-s0403t:143_0": "56.",
  "tika-s0403t:143_1": "Chaṭṭhe madhurakabhāvo nāma sarīrassa thambhitattaṃ,",
  "tika-s0403t:143_2": "taṃ pana garubhāvapubbakanti āha “sañjātagarubhāvo”ti.",
  "tika-s0403t:143_3": "Na pakkhāyantīti nappakāsenti,",
  "tika-s0403t:143_4": "nānākāraṇato na upaṭṭhahanti.",
  "tika-s0403t:143_5": "Tenāha “catasso disā ca anudisā ca mayhaṃ na upaṭṭhahantī”ti.",
  "tika-s0403t:143_6": "Sesamettha uttānameva.",
  "tika-s0403t:144_0": "Upajjhāyasuttavaṇṇanā niṭṭhitā.",
  "tika-s0403t:145_0": "7. Abhiṇhapaccavekkhitabbaṭṭhānasuttavaṇṇanā",
  "tika-s0403t:146_0": "57.",
  "tika-s0403t:146_1": "Sattame jarādhammoti dhamma-",
  "tika-s0403t:146_2": "saddo “asammosadhammo nibbāna”ntiādīsu viya pakatipariyāyo,",
  "tika-s0403t:146_3": "tasmā jarāpakatiko jiṇṇasabhāvoti attho.",
  "tika-s0403t:146_4": "Tenāha “jarāsabhāvo”tiādi.",
  "tika-s0403t:146_5": "Sesapadesupi eseva nayo.",
  "tika-s0403t:146_6": "Kammunā dātabbaṃ ādiyatīti kammadāyādo,",
  "tika-s0403t:146_7": "attanā yathūpacitakammaphalabhāgīti attho.",
  "tika-s0403t:146_8": "Taṃ pana dāyajjaṃ kāraṇūpacārena vadanto “kammaṃ mayhaṃ dāyajjaṃ santakanti attho”ti āha yathā “kusalānaṃ,",
  "tika-s0403t:146_9": "bhikkhave,",
  "tika-s0403t:146_10": "dhammānaṃ samādānahetu,",
  "tika-s0403t:146_11": "evamidaṃ puññaṃ vaḍḍhatī”ti.",
  "tika-s0403t:146_12": "Yonīhi phalaṃ sabhāvato bhinnampi abhinnaṃ viya missitaṃ hoti.",
  "tika-s0403t:146_13": "Tenāha “kammaṃ mayhaṃ yoni kāraṇa”nti.",
  "tika-s0403t:146_14": "Mamattavasena bajjhantīti bandhū,",
  "tika-s0403t:146_15": "ñāti sālohito ca,",
  "tika-s0403t:146_16": "kammaṃ pana ekantasambandhavāti āha “kammaṃ mayhaṃ bandhū”ti.",
  "tika-s0403t:146_17": "Patiṭṭhāti avassayo.",
  "tika-s0403t:146_18": "Kammasadiso hi sattānaṃ avassayo natthi.",
  "tika-s0403t:147_0": "Yobbanaṃ ārabbha uppannamadoti “mahallakakāle puññaṃ karissāma,",
  "tika-s0403t:147_1": "daharamha tāvā”ti yobbanaṃ apassāya mānakaraṇaṃ.",
  "tika-s0403t:147_2": "“Ahaṃ nirogo saṭṭhi vā sattati vā vassāni atikkantāni,",
  "tika-s0403t:147_3": "na me harītakakhaṇḍampi khāditabbaṃ,",
  "tika-s0403t:147_4": "ime panaññe ‘asukaṃ no ṭhānaṃ rujjati,",
  "tika-s0403t:147_5": "bhesajjaṃ khādāmā’ti vicaranti,",
  "tika-s0403t:147_6": "ko añño mayā sadiso nirogo nāmā”ti evaṃ mānakaraṇaṃ ārogyamado.",
  "tika-s0403t:147_7": "Sabbesampi jīvitaṃ nāma pabhaṅguraṃ dukkhānubandhañca,",
  "tika-s0403t:147_8": "tadubhayaṃ anoloketvā pabandhaṭṭhitiṃ paccayasulabhatañca nissāya “ciraṃ jīviṃ,",
  "tika-s0403t:147_9": "ciraṃ jīvāmi,",
  "tika-s0403t:147_10": "ciraṃ jīvissāmi,",
  "tika-s0403t:147_11": "sukhaṃ jīviṃ,",
  "tika-s0403t:147_12": "sukhaṃ jīvāmi,",
  "tika-s0403t:147_13": "sukhaṃ jīvissāmī”ti evaṃ mānakaraṇaṃ jīvitamado.",
  "tika-s0403t:148_0": "Upadhirahitanti kāmūpadhirahitaṃ.",
  "tika-s0403t:148_1": "Cattāro hi upadhī –",
  "tika-s0403t:148_2": "kāmūpadhi,",
  "tika-s0403t:148_3": "khandhūpadhi,",
  "tika-s0403t:148_4": "kilesūpadhi,",
  "tika-s0403t:148_5": "abhisaṅkhārūpadhīti.",
  "tika-s0403t:148_6": "Kāmāpi “yaṃ pañca kāmaguṇe paṭicca uppajjati sukhaṃ somanassaṃ,",
  "tika-s0403t:148_7": "ayaṃ kāmānaṃ assādo”ti evaṃ vuttassa sukhassa adhiṭṭhānabhāvato “upadhiyati ettha sukha”nti iminā vacanatthena “upadhī”ti vuccati,",
  "tika-s0403t:148_8": "khandhāpi khandhamūlakassa dukkhassa adhiṭṭhānabhāvato,",
  "tika-s0403t:148_9": "kilesāpi apāyadukkhassa adhiṭṭhānabhāvato,",
  "tika-s0403t:148_10": "abhisaṅkhārāpi bhavadukkhassa adhiṭṭhānabhāvato.",
  "tika-s0403t:148_11": "Sesaṃ suviññeyyameva.",
  "tika-s0403t:149_0": "Abhiṇhapaccavekkhitabbaṭṭhānasuttavaṇṇanā niṭṭhitā.",
  "tika-s0403t:150_0": "8-10. Licchavikumārakasuttādivaṇṇanā",
  "tika-s0403t:151_0": "58- 60.",
  "tika-s0403t:151_1": "Aṭṭhame sāpateyyanti ettha saṃ vuccati dhanaṃ,",
  "tika-s0403t:151_2": "tassa patīti sapati,",
  "tika-s0403t:151_3": "dhanasāmiko.",
  "tika-s0403t:151_4": "Tassa hitāvahattā sāpateyyaṃ, drabyaṃ,",
  "tika-s0403t:151_5": "dhananti attho.",
  "tika-s0403t:151_6": "Attano rucivasena gāmakiccaṃ netīti gāmaniyo,",
  "tika-s0403t:151_7": "gāmaniyoyeva gāmaṇiko.",
  "tika-s0403t:152_0": "Anvāya upanissāya jīvanasīlā anujīvinoti āha “ye ca etaṃ upanissāya jīvantī”ti.",
  "tika-s0403t:152_1": "Ekaṃ mahākulaṃ nissāya paṇṇāsampi saṭṭhipi kulāni jīvanti,",
  "tika-s0403t:152_2": "te manusse sandhāyetaṃ vuttaṃ.",
  "tika-s0403t:152_3": "Sesaṃ suviññeyyameva.",
  "tika-s0403t:152_4": "Navamādīni uttānatthāneva.",
  "tika-s0403t:153_0": "Licchavikumārakasuttādivaṇṇanā niṭṭhitā.",
  "tika-s0403t:154_0": "Nīvaraṇavaggavaṇṇanā niṭṭhitā.",
  "tika-s0403t:155_0": "(7) 2. Saññāvaggo",
  "tika-s0403t:156_0": "1-5. Saññāsuttādivaṇṇanā",
  "tika-s0403t:157_0": "61- 65.",
  "tika-s0403t:157_1": "Dutiyassa paṭhame “mahapphalā mahānisaṃsā”ti ubhayampetaṃ atthato ekaṃ,",
  "tika-s0403t:157_2": "byañjanameva nānanti āha “mahapphalā”tiādi.",
  "tika-s0403t:157_3": "“Pañcime gahapatayo ānisaṃsā”tiādīsu ānisaṃsa-",
  "tika-s0403t:157_4": "saddo phalapariyāyopi hoti.",
  "tika-s0403t:157_5": "Mahato lokuttarassa sukhassa paccayā hontīti mahānisaṃsā.",
  "tika-s0403t:157_6": "Amatogadhāti amatabbhantarā amataṃ anuppaviṭṭhā nibbānadiṭṭhattā,",
  "tika-s0403t:157_7": "tato paraṃ na gacchanti.",
  "tika-s0403t:157_8": "Tena vuttaṃ “amatapariyosānā”ti.",
  "tika-s0403t:157_9": "Amataṃ pariyosānaṃ avasānaṃ etāsanti amatapariyosānā.",
  "tika-s0403t:157_10": "Maraṇasaññāti maraṇānupassanāñāṇena saññā.",
  "tika-s0403t:157_11": "Āhāre paṭikūlasaññāti āhāraṃ gamanādivasena paṭikūlato pariggaṇhantassa uppannasaññā.",
  "tika-s0403t:157_12": "Ukkaṇṭhitassāti nibbindantassa katthacipi asajjantassa.",
  "tika-s0403t:157_13": "Dutiyādīni uttānatthāneva.",
  "tika-s0403t:158_0": "Saññāsuttādivaṇṇanā niṭṭhitā.",
  "tika-s0403t:159_0": "6-10. Sājīvasuttādivaṇṇanā",
  "tika-s0403t:160_0": "66- 70.",
  "tika-s0403t:160_1": "Chaṭṭhe saha ājīvanti etthāti sājīvo,",
  "tika-s0403t:160_2": "pañhassa pucchanaṃ vissajjanañca.",
  "tika-s0403t:160_3": "Tenāha “sājīvoti pañhapucchanañceva pañhavissajjanañcā”tiādi.",
  "tika-s0403t:160_4": "Abhisaṅkhatanti citaṃ.",
  "tika-s0403t:160_5": "Sattamādīni uttānatthāneva.",
  "tika-s0403t:161_0": "Sājīvasuttādivaṇṇanā niṭṭhitā.",
  "tika-s0403t:162_0": "Saññāvaggavaṇṇanā niṭṭhitā.",
  "tika-s0403t:163_0": "(8) 3. Yodhājīvavaggo",
  "tika-s0403t:164_0": "1-2. Paṭhamacetovimuttiphalasuttādivaṇṇanā",
  "tika-s0403t:165_0": "71- 72.",
  "tika-s0403t:165_1": "Tatiyassa paṭhame avijjāpalighanti ettha avijjāti vaṭṭamūlikā avijjā,",
  "tika-s0403t:165_2": "ayaṃ pacurajanehi ukkhipituṃ asakkuṇeyyabhāvato dukkhipanaṭṭhena nibbānadvārappavesavibandhanena ca “paligho viyāti paligho”ti vuccati.",
  "tika-s0403t:165_3": "Tenesa tassā ukkhittattā “ukkhittapaligho”ti vutto.",
  "tika-s0403t:165_4": "Punabbhavassa karaṇasīlo,",
  "tika-s0403t:165_5": "punabbhavaṃ vā phalaṃ arahatīti ponobhavikā,",
  "tika-s0403t:165_6": "punabbhavadāyikāti attho.",
  "tika-s0403t:165_7": "Jātisaṃsāroti jāyanavasena ceva saṃsaraṇavasena ca evaṃladdhanāmānaṃ punabbhavakkhandhānaṃ paccayo kammābhisaṅkhāro.",
  "tika-s0403t:165_8": "Jātisaṃsāroti hi phalūpacārena kāraṇaṃ vuttaṃ.",
  "tika-s0403t:165_9": "Tañhi punappunaṃ uppattikāraṇavasena parikkhipitvā ṭhitattā “parikhā”ti vuccati santānassa parikkhipanato.",
  "tika-s0403t:165_10": "Tenesa tassa saṃkiṇṇattā vikiṇṇattā sabbaso khittattā vināsitattā “saṃkiṇṇaparikho”ti vutto.",
  "tika-s0403t:166_0": "Taṇhāsaṅkhātanti ettha taṇhāti vaṭṭamūlikā taṇhā.",
  "tika-s0403t:166_1": "Ayañhi gambhīrānugataṭṭhena “esikā”ti vuccati.",
  "tika-s0403t:166_2": "Luñcitvā uddharitvā.",
  "tika-s0403t:166_3": "Orambhāgiyānīti orambhāgajanakāni kāmabhave upapattipaccayāni kāmarāgasaṃyojanādīni.",
  "tika-s0403t:166_4": "Etāni hi kavāṭaṃ viya nagaradvāraṃ cittaṃ pidahitvā ṭhitattā “aggaḷā”ti vuccanti.",
  "tika-s0403t:166_5": "Tenesa tesaṃ niggatattā bhinnattā “niraggaḷo”ti vuttoti.",
  "tika-s0403t:166_6": "Aggamaggena panno apacito mānaddhajo etassāti pannaddhajo.",
  "tika-s0403t:166_7": "Pannabhāroti khandhabhārakilesabhāraabhisaṅkhārabhārā oropitā assāti pannabhāro.",
  "tika-s0403t:166_8": "Visaṃyuttoti catūhi yogehi sabbakilesehi ca visaṃyutto.",
  "tika-s0403t:166_9": "Asmimānoti rūpe asmīti māno, vedanāya, saññāya,",
  "tika-s0403t:166_10": "saṅkhāresu,",
  "tika-s0403t:166_11": "viññāṇe asmimāno.",
  "tika-s0403t:166_12": "Ettha hi pañcapi khandhe avisesato “asmī”ti gahetvā pavattamāno asmimānoti adhippeto.",
  "tika-s0403t:167_0": "Nagaradvārassa parissayapaṭibāhanatthañceva sodhanatthañca ubhosu passesu esikāthambhe nikhaṇitvā ṭhapetīti āha “nagaradvāre ussāpite esikāthambhe”ti.",
  "tika-s0403t:167_1": "Pākāraviddhaṃsaneneva parikhābhūmisamakaraṇaṃ hotīti āha “pākāraṃ bhinditvā parikhaṃ vikiritvā”ti.",
  "tika-s0403t:167_2": "“Eva”ntiādi upamāsaṃsandanaṃ.",
  "tika-s0403t:167_3": "Santo saṃvijjamāno kāyo dhammasamūhoti sakkāyo,",
  "tika-s0403t:167_4": "upādānakkhandhapañcakaṃ.",
  "tika-s0403t:167_5": "Dvattiṃsakammakāraṇā dukkhakkhandhe āgatadukkhāni.",
  "tika-s0403t:167_6": "Akkhirogasīsarogādayo.",
  "tika-s0403t:167_7": "Aṭṭhanavuti rogā,",
  "tika-s0403t:167_8": "rājabhayādīni pañcavīsatimahābhayāni.",
  "tika-s0403t:167_9": "Dutiyaṃ uttānameva.",
  "tika-s0403t:168_0": "Paṭhamacetovimuttiphalasuttādivaṇṇanā niṭṭhitā.",
  "tika-s0403t:169_0": "3-4. Paṭhamadhammavihārīsuttādivaṇṇanā",
  "tika-s0403t:170_0": "73- 74.",
  "tika-s0403t:170_1": "Tatiye niyakajjhatteti attano santāne.",
  "tika-s0403t:170_2": "Mettāya upasaṃharaṇavasena hitaṃ esantena.",
  "tika-s0403t:170_3": "Karuṇāya vasena anukampamānena.",
  "tika-s0403t:170_4": "Pariggahetvāti parito gahetvā,",
  "tika-s0403t:170_5": "pharitvāti attho.",
  "tika-s0403t:170_6": "Pariccāti parito katvā,",
  "tika-s0403t:170_7": "samantato pharitvā icceva attho.",
  "tika-s0403t:170_8": "“Paṭiccā”tipi pāṭho.",
  "tika-s0403t:170_9": "Mā pamajjitthāti “jhāyathā”ti vuttasamathavipassanānaṃ ananuyuñjanena aññena vā kenaci pamādakāraṇena mā pamādaṃ āpajjittha.",
  "tika-s0403t:170_10": "Niyyānikasāsane akattabbakaraṇaṃ viya kattabbākaraṇampi pamādoti.",
  "tika-s0403t:170_11": "Vipattikāleti sattaasappāyādivipattiyutte kāle.",
  "tika-s0403t:170_12": "Sabbepi sāsane guṇā idheva saṅgahaṃ gacchantīti āha “jhāyatha mā pamādattha…pe…",
  "tika-s0403t:170_13": "anusāsanī”ti.",
  "tika-s0403t:170_14": "Catutthe natthi vattabbaṃ.",
  "tika-s0403t:171_0": "Paṭhamadhammavihārīsuttādivaṇṇanā niṭṭhitā.",
  "tika-s0403t:172_0": "5. Paṭhamayodhājīvasuttavaṇṇanā",
  "tika-s0403t:173_0": "75.",
  "tika-s0403t:173_1": "Pañcame yujjhanaṃ yodho,",
  "tika-s0403t:173_2": "so ājīvo etesanti yodhājīvā.",
  "tika-s0403t:173_3": "Tenāha “yuddhūpajīvino”ti.",
  "tika-s0403t:173_4": "Santhambhitvā ṭhātuṃ na sakkotīti baddho dhitisampanno ṭhātuṃ na sakkoti.",
  "tika-s0403t:173_5": "Samāgateti sampatte.",
  "tika-s0403t:173_6": "Byāpajjatīti vikāramāpajjati.",
  "tika-s0403t:173_7": "Tenāha “pakatibhāvaṃ jahatī”ti.",
  "tika-s0403t:174_0": "Rajaggasminti paccatte bhummavacananti āha “kiṃ tassa puggalassa rajaggaṃ nāmā”ti.",
  "tika-s0403t:174_1": "Vinibbeṭhetvāti gahitaggahaṇaṃ vissajjāpetvā.",
  "tika-s0403t:174_2": "Mocetvāti sarīrato apanetvā.",
  "tika-s0403t:175_0": "Paṭhamayodhājīvasuttavaṇṇanā niṭṭhitā.",
  "tika-s0403t:176_0": "6. Dutiyayodhājīvasuttavaṇṇanā",
  "tika-s0403t:177_0": "76.",
  "tika-s0403t:177_1": "Chaṭṭhe cammanti iminā cammamayaṃ cammamiti sibbitaṃ,",
  "tika-s0403t:177_2": "aññaṃ vā keṭakaphalakādiṃ saṅgaṇhāti.",
  "tika-s0403t:177_3": "Dhanukalāpaṃ sannayhitvāti dhanuñceva tūṇirañca sannayhitvā sajjetvā.",
  "tika-s0403t:177_4": "Dhanudaṇḍassa jiyāyattabhāvakaraṇādipi hi dhanuno sannayhanaṃ.",
  "tika-s0403t:177_5": "Tenevāha “dhanuñca sarakalāpañca sannayhitvā”ti.",
  "tika-s0403t:177_6": "Yuddhasannivesena ṭhitanti dvinnaṃ senānaṃ byūhanasaṃvidhānanayena kato yo sanniveso,",
  "tika-s0403t:177_7": "tassa vasena ṭhitaṃ,",
  "tika-s0403t:177_8": "senābyūhasaṃvidhānavasena sanniviṭṭhanti vuttaṃ hoti.",
  "tika-s0403t:177_9": "Ussāhañca vāyāmañca karotīti yujjhanavasena ussāhaṃ vāyāmañca karoti.",
  "tika-s0403t:177_10": "Pariyāpādentīti maraṇapariyantikaṃ aparaṃ pāpenti.",
  "tika-s0403t:177_11": "Tenāha “pariyāpādayantī”ti,",
  "tika-s0403t:177_12": "jīvitaṃ pariyāpādayanti maraṇaṃ paṭipajjāpentīti vuttaṃ hoti.",
  "tika-s0403t:178_0": "Arakkhiteneva kāyenātiādīsu hatthapāde kīḷāpento gīvaṃ viparivattento kāyaṃ na rakkhati nāma.",
  "tika-s0403t:178_1": "Nānappakāraṃ duṭṭhullaṃ karonto vācaṃ na rakkhati nāma.",
  "tika-s0403t:178_2": "Kāmavitakkādayo vitakkento cittaṃ na rakkhati nāma.",
  "tika-s0403t:178_3": "Anupaṭṭhitāya satiyāti kāyagatāya satiyā anupaṭṭhitāya.",
  "tika-s0403t:178_4": "Rāgena anugatoti rāgena anupahato.",
  "tika-s0403t:178_5": "Rāgaparetoti vā rāgena phuṭṭho phuṭṭhavisena viya sappena.",
  "tika-s0403t:179_0": "Anudahanaṭṭhenāti anupāyappaṭipattiyā.",
  "tika-s0403t:179_1": "Sampati āyatiñca mahābhitāpaṭṭhena.",
  "tika-s0403t:179_2": "Anavatthitasabhāvatāya ittarapaccupaṭṭhānaṭṭhena.",
  "tika-s0403t:179_3": "Muhuttaramaṇīyatāya tāvakālikaṭṭhena.",
  "tika-s0403t:179_4": "Byattehi abhibhavanīyatāya sabbaṅgapaccaṅgapalibhañjanaṭṭhena.",
  "tika-s0403t:179_5": "Chedanabhedanādiadhikaraṇabhāvena ugghaṭṭanasadisatāya adhikuṭṭanaṭṭhena.",
  "tika-s0403t:179_6": "Avaṇe vaṇaṃ uppādetvā anto anupavisanasabhāvatāya vinivijjhanaṭṭhena.",
  "tika-s0403t:179_7": "Diṭṭhadhammikasamparāyika anatthanimittatāya sāsaṅkasappaṭibhayaṭṭhena.",
  "tika-s0403t:180_0": "Dutiyayodhājīvasuttavaṇṇanā niṭṭhitā.",
  "tika-s0403t:181_0": "7-8. Paṭhamaanāgatabhayasuttādivaṇṇanā",
  "tika-s0403t:182_0": "77- 78.",
  "tika-s0403t:182_1": "Sattame visesassa pattiyā visesassa pāpuṇanatthaṃ.",
  "tika-s0403t:182_2": "Vīriyanti padhānavīriyaṃ.",
  "tika-s0403t:182_3": "Taṃ pana caṅkamanavasena karaṇe “kāyika”ntipi vattabbataṃ labhatīti āha –",
  "tika-s0403t:182_4": "“duvidhampī”ti.",
  "tika-s0403t:182_5": "Satthakavātāti sandhibandhanāni kattariyā chindantā viya pavattavātā. Tenāha –",
  "tika-s0403t:182_6": "“satthaṃ viyā”tiādi.",
  "tika-s0403t:182_7": "Katakammehīti katacorakammehi.",
  "tika-s0403t:182_8": "Te kira katakammā yaṃ nesaṃ devataṃ āyācitvā kammaṃ nipphannaṃ,",
  "tika-s0403t:182_9": "tassa upakāratthāya manusse māretvā galalohitāni gaṇhanti.",
  "tika-s0403t:182_10": "Te “aññesu manussesu māriyamānesu kolāhalaṃ uppajjissati,",
  "tika-s0403t:182_11": "pabbajitaṃ pariyesanto nāma natthī”ti maññamānā bhikkhū gahetvā mārenti.",
  "tika-s0403t:182_12": "Taṃ sandhāyetaṃ vuttaṃ.",
  "tika-s0403t:182_13": "Akatakammehīti aṭavito gāmaṃ āgamanakāle kammanipphattatthaṃ puretaraṃ balikammaṃ kātukāmehi.",
  "tika-s0403t:182_14": "Tenevāha –",
  "tika-s0403t:182_15": "“corikaṃ katvā nikkhantā katakammā nāmā”tiādi.",
  "tika-s0403t:182_16": "Aṭṭhame natthi vattabbaṃ.",
  "tika-s0403t:183_0": "Paṭhamaanāgatabhayasuttādivaṇṇanā niṭṭhitā.",
  "tika-s0403t:184_0": "9. Tatiyaanāgatabhayasuttavaṇṇanā",
  "tika-s0403t:185_0": "79.",
  "tika-s0403t:185_1": "Navame pāḷigambhīrāti pāḷivasena gambhīrā agādhā dukkhogāhā sallasuttasadisā.",
  "tika-s0403t:185_2": "Sallasuttañhi “animittamanaññāta”ntiādinā pāḷivasena gambhīraṃ,",
  "tika-s0403t:185_3": "na atthagambhīraṃ.",
  "tika-s0403t:185_4": "Tathā hi tattha tā tā gāthā duviññeyyarūpā tiṭṭhanti.",
  "tika-s0403t:185_5": "Duviññeyyañhi ñāṇena dukkhogāhanti katvā “gambhīra”nti vuccati.",
  "tika-s0403t:185_6": "Pubbāparaṃpettha kāsañci gāthānaṃ duviññeyyatāya dukkhogāhameva,",
  "tika-s0403t:185_7": "tasmā pāḷivasena gambhīraṃ.",
  "tika-s0403t:185_8": "Atthagambhīrāti atthavasena gambhīrā mahāvedallasuttasadisā,",
  "tika-s0403t:185_9": "mahāvedallasuttassa atthavasena gambhīratā pākaṭāyeva.",
  "tika-s0403t:185_10": "Lokaṃ uttaratīti lokuttaro,",
  "tika-s0403t:185_11": "so atthabhūto etesaṃ atthīti lokuttarā. Tenāha –",
  "tika-s0403t:185_12": "“lokuttaradhammadīpakā”ti.",
  "tika-s0403t:185_13": "Suññatāpaṭisaṃyuttāti sattasuññadhammappakāsakā.",
  "tika-s0403t:185_14": "Tenāha “khandhadhātuāyatanapaccayākārappaṭisaṃyuttā”ti.",
  "tika-s0403t:185_15": "Uggahetabbaṃ pariyāpuṇitabbanti ca liṅgavacanavipallāsena vuttanti āha “uggahetabbe ceva vaḷañjetabbe cā”ti.",
  "tika-s0403t:185_16": "Kavino kammaṃ kavitā.",
  "tika-s0403t:185_17": "Yassa pana yaṃ kammaṃ,",
  "tika-s0403t:185_18": "taṃ tena katanti vuccatīti āha “kavitāti kavīhi katā”ti.",
  "tika-s0403t:185_19": "Kāveyyanti kabyaṃ,",
  "tika-s0403t:185_20": "kabyanti ca kavinā vuttanti attho.",
  "tika-s0403t:185_21": "Tenāha “tasseva vevacana”nti.",
  "tika-s0403t:185_22": "Cittakkharāti citrākāraakkharā.",
  "tika-s0403t:185_23": "Itaraṃ tasseva vevacanaṃ.",
  "tika-s0403t:185_24": "Sāsanato bahiddhā ṭhitāti na sāsanāvacarā.",
  "tika-s0403t:185_25": "Bāhirakasāvakehīti “buddhā”ti appaññātānaṃ yesaṃ kesañci sāvakehi.",
  "tika-s0403t:185_26": "Sussūsissantīti akkharacittatāya ceva sarasampattiyā ca attamanā hutvā sāmaṇeradaharabhikkhumātugāmamahāgahapatikādayo",
  "tika-s0403t:185_27": "“esa dhammakathiko”ti sannipatitvā sotukāmā bhavissanti.",
  "tika-s0403t:186_0": "Tatiyaanāgatabhayasuttavaṇṇanā niṭṭhitā.",
  "tika-s0403t:187_0": "10. Catutthaanāgatabhayasuttavaṇṇanā",
  "tika-s0403t:188_0": "80.",
  "tika-s0403t:188_1": "Dasame pañcavidhena saṃsaggenāti “savanasaṃsaggo,",
  "tika-s0403t:188_2": "dassanasaṃsaggo,",
  "tika-s0403t:188_3": "samullāpasaṃsaggo,",
  "tika-s0403t:188_4": "sambhogasaṃsaggo,",
  "tika-s0403t:188_5": "kāyasaṃsaggo”ti evaṃ vuttena pañcavidhena saṃsaggena.",
  "tika-s0403t:188_6": "Saṃsajjati etenāti saṃsaggo, rāgo.",
  "tika-s0403t:188_7": "Savanahetuko,",
  "tika-s0403t:188_8": "savanavasena vā pavatto saṃsaggo savanasaṃsaggo.",
  "tika-s0403t:188_9": "Esa nayo sesesupi.",
  "tika-s0403t:188_10": "Kāyasaṃsaggo pana kāyaparāmāso.",
  "tika-s0403t:188_11": "Tesu parehi vā kathiyamānaṃ rūpādisampattiṃ attanā vā sitalapitagītasaddaṃ suṇantassa sotaviññāṇavīthivasena uppanno rāgo savanasaṃsaggo nāma.",
  "tika-s0403t:188_12": "Visabhāgarūpaṃ olokentassa pana cakkhuviññāṇavīthivasena uppanno rāgo dassanasaṃsaggo nāma.",
  "tika-s0403t:188_13": "Aññamaññaālāpasallāpavasena uppannarāgo samullāpasaṃsaggo nāma.",
  "tika-s0403t:188_14": "Bhikkhuno bhikkhuniyā santakaṃ,",
  "tika-s0403t:188_15": "bhikkhuniyā bhikkhussa santakaṃ gahetvā paribhogakaraṇavasena uppannarāgo sambhogasaṃsaggo nāma.",
  "tika-s0403t:188_16": "Hatthaggāhādivasena uppanno rāgo kāyasaṃsaggo nāma.",
  "tika-s0403t:189_0": "Anekavihitanti annasannidhipānasannidhivatthasannidhiyānasannidhisayanasannidhigandhasannidhi-",
  "tika-s0403t:189_1": "āmisasannidhivasena anekappakāraṃ.",
  "tika-s0403t:189_2": "Sannidhikatassāti etena “sannidhikāraparibhoga”nti ettha kāra-",
  "tika-s0403t:189_3": "saddassa kammatthataṃ dasseti.",
  "tika-s0403t:189_4": "Yathā vā “ācayaṃ gāmino”ti vattabbe anunāsikalopena “ācayagāmino”ti niddeso kato,",
  "tika-s0403t:189_5": "evaṃ “sannidhikāraṃ paribhoga”nti vattabbe anunāsikalopena “sannidhikāraparibhoga”nti vuttaṃ,",
  "tika-s0403t:189_6": "sannidhiṃ katvā paribhoganti attho.",
  "tika-s0403t:190_0": "“Sannidhikatassa paribhoga”nti ettha pana duvidhā kathā vinayavasena sallekhavasena ca.",
  "tika-s0403t:190_1": "Vinayavasena tāva yaṃ kiñci annaṃ ajja paṭiggahitaṃ aparajju sannidhikāraṃ hoti,",
  "tika-s0403t:190_2": "tassa paribhoge pācittiyaṃ.",
  "tika-s0403t:190_3": "Attanā laddhaṃ pana sāmaṇerānaṃ datvā tehi laddhaṃ vā pāpetvā dutiyadivase bhuñjituṃ vaṭṭati,",
  "tika-s0403t:190_4": "sallekho pana na hoti.",
  "tika-s0403t:190_5": "Pānasannidhimhipi eseva nayo.",
  "tika-s0403t:190_6": "Vatthasannidhimhi anadhiṭṭhitāvikappitaṃ sannidhi ca hoti,",
  "tika-s0403t:190_7": "sallekhañca kopeti.",
  "tika-s0403t:190_8": "Ayaṃ nippariyāyakathā.",
  "tika-s0403t:190_9": "Pariyāyato pana ticīvarasantuṭṭhena bhavitabbaṃ,",
  "tika-s0403t:190_10": "catutthaṃ labhitvā aññassa dātabbaṃ.",
  "tika-s0403t:190_11": "Sace yassa kassaci dātuṃ na sakkoti,",
  "tika-s0403t:190_12": "yassa pana dātukāmo hoti,",
  "tika-s0403t:190_13": "so uddesatthāya vā paripucchatthāya vā gato,",
  "tika-s0403t:190_14": "āgatamatte dātabbaṃ,",
  "tika-s0403t:190_15": "adātuṃ na vaṭṭati.",
  "tika-s0403t:190_16": "Cīvare pana appahonte,",
  "tika-s0403t:190_17": "satiyā vā paccāsāya anuññātakālaṃ ṭhapetuṃ vaṭṭati.",
  "tika-s0403t:190_18": "Sūcisuttacīvarakārakānaṃ alābhe tatopi vinayakammaṃ katvā ṭhapetuṃ vaṭṭati “imasmiṃ jiṇṇe puna īdisaṃ kuto labhissāmī”ti pana ṭhapetuṃ na vaṭṭati,",
  "tika-s0403t:190_19": "sannidhi ca hoti,",
  "tika-s0403t:190_20": "sallekhañca kopeti.",
  "tika-s0403t:191_0": "Yānasannidhimhi yānaṃ nāma vayhaṃ ratho sakaṭaṃ sandamānikā pāṭaṅkīti.",
  "tika-s0403t:191_1": "Na panetaṃ pabbajitassa yānaṃ,",
  "tika-s0403t:191_2": "upāhanaṃ pana yānaṃ.",
  "tika-s0403t:191_3": "Ekabhikkhussa hi eko araññavāsatthāya,",
  "tika-s0403t:191_4": "eko dhotapādakatthāyāti ukkaṃsato dve upāhanasaṅghāṭakā vaṭṭanti,",
  "tika-s0403t:191_5": "tatiyaṃ labhitvā aññassa dātabbo.",
  "tika-s0403t:191_6": "“Imasmiṃ jiṇṇe aññaṃ kuto labhissāmī”ti ṭhapetuṃ na vaṭṭati,",
  "tika-s0403t:191_7": "sannidhi ca hoti,",
  "tika-s0403t:191_8": "sallekhañca kopeti.",
  "tika-s0403t:191_9": "Sayanasannidhimhi sayananti mañco.",
  "tika-s0403t:191_10": "Ekassa bhikkhuno eko sayanagabbhe,",
  "tika-s0403t:191_11": "eko divāṭṭhāneti ukkaṃsato dve mañcā vaṭṭanti.",
  "tika-s0403t:191_12": "Tato uttariṃ labhitvā aññassa bhikkhuno,",
  "tika-s0403t:191_13": "gaṇassa vā dātabbo,",
  "tika-s0403t:191_14": "adātuṃ na vaṭṭati,",
  "tika-s0403t:191_15": "sannidhi ceva hoti,",
  "tika-s0403t:191_16": "sallekho ca kuppati.",
  "tika-s0403t:191_17": "Gandhasannidhimhi bhikkhuno kaṇḍukacchuchavidosādiābādhe sati gandhā vaṭṭanti.",
  "tika-s0403t:191_18": "Gandhatthikena gandhañca āharāpetvā tasmiṃ roge vūpasante aññesaṃ vā ābādhikānaṃ dātabbaṃ,",
  "tika-s0403t:191_19": "dvāre pañcaṅguligharadhūpanādīsu vā upanetabbaṃ.",
  "tika-s0403t:191_20": "“Puna roge sati bhavissatī”ti ṭhapetuṃ na vaṭṭati,",
  "tika-s0403t:191_21": "gandhasannidhi ca hoti,",
  "tika-s0403t:191_22": "sallekhañca kopeti.",
  "tika-s0403t:192_0": "Āmisanti vuttāvasesaṃ daṭṭhabbaṃ.",
  "tika-s0403t:192_1": "Seyyathidaṃ –",
  "tika-s0403t:192_2": "idhekacco bhikkhu “tathārūpe kāle upakārāya bhavissantī”ti tilataṇḍulamuggamāsanāḷikeraloṇamacchasappitelakulālabhājanādīni āharāpetvā ṭhapeti.",
  "tika-s0403t:192_3": "So vassakāle kālasseva sāmaṇerehi yāguṃ pacāpetvā paribhuñjitvā “sāmaṇera udakakaddame dukkhaṃ gāmaṃ pavisituṃ,",
  "tika-s0403t:192_4": "gaccha asukakulaṃ gantvā mayhaṃ vihāre nisinnabhāvaṃ ārocehi,",
  "tika-s0403t:192_5": "asukakulato dadhiādīni āharā”ti peseti.",
  "tika-s0403t:192_6": "Bhikkhūhi “kiṃ, bhante,",
  "tika-s0403t:192_7": "gāmaṃ pavisissāmā”ti vuttepi “duppaveso, āvuso,",
  "tika-s0403t:192_8": "idāni gāmo”ti vadati. Te “hotu, bhante,",
  "tika-s0403t:192_9": "acchatha tumhe,",
  "tika-s0403t:192_10": "mayaṃ bhikkhaṃ pariyesitvā āharissāmā”ti gacchanti.",
  "tika-s0403t:192_11": "Atha sāmaṇero dadhiādīni āharitvā bhattañca byañjanañca sampādetvā upaneti,",
  "tika-s0403t:192_12": "taṃ bhuñjantasseva upaṭṭhākā bhattaṃ pahiṇanti,",
  "tika-s0403t:192_13": "tatopi manāpamanāpaṃ bhuñjati.",
  "tika-s0403t:192_14": "Atha bhikkhū piṇḍapātaṃ gahetvā āgacchanti,",
  "tika-s0403t:192_15": "tatopi manāpamanāpaṃ bhuñjatiyeva.",
  "tika-s0403t:192_16": "Evaṃ catumāsampi vītināmeti.",
  "tika-s0403t:192_17": "Ayaṃ vuccati bhikkhu muṇḍakuṭumbikajīvikaṃ jīvati,",
  "tika-s0403t:192_18": "na samaṇajīvikanti.",
  "tika-s0403t:192_19": "Evarūpo āmisasannidhi nāma hoti.",
  "tika-s0403t:192_20": "Bhikkhuno pana vasanaṭṭhāne ekā taṇḍulanāḷi eko guḷapiṇḍo kuḍuvamattaṃ sappīti ettakaṃ nidhetuṃ vaṭṭati akāle sampattacorānaṃ atthāya.",
  "tika-s0403t:192_21": "Te hi ettakaṃ āmisapaṭisanthāraṃ alabhantā jīvitā voropeyyuṃ,",
  "tika-s0403t:192_22": "tasmā sace hi ettakaṃ natthi,",
  "tika-s0403t:192_23": "āharāpetvāpi ṭhapetuṃ vaṭṭati.",
  "tika-s0403t:192_24": "Aphāsukakāle ca yadettha kappiyaṃ,",
  "tika-s0403t:192_25": "taṃ attanāpi paribhuñjituṃ vaṭṭati.",
  "tika-s0403t:192_26": "Kappiyakuṭiyaṃ pana bahuṃ ṭhapentassapi sannidhi nāma natthi.",
  "tika-s0403t:193_0": "Catutthaanāgatabhayasuttavaṇṇanā niṭṭhitā.",
  "tika-s0403t:194_0": "Yodhājīvavaggavaṇṇanā niṭṭhitā.",
  "tika-s0403t:195_0": "(9) 4. Theravaggo",
  "tika-s0403t:196_0": "1-2. Rajanīyasuttādivaṇṇanā",
  "tika-s0403t:197_0": "81- 82.",
  "tika-s0403t:197_1": "Catutthassa paṭhamaṃ suviññeyyameva.",
  "tika-s0403t:197_2": "Dutiye guṇamakkhanāya pavattopi attano kārakaṃ gūthena paharantaṃ gūtho viya paṭhamataraṃ makkhetīti makkho,",
  "tika-s0403t:197_3": "so etassa atthīti makkhī.",
  "tika-s0403t:197_4": "Paḷāsatīti paḷāso,",
  "tika-s0403t:197_5": "parassa guṇe ḍaṃsitvā viya apanetīti attho.",
  "tika-s0403t:197_6": "So etassa atthīti paḷāsī.",
  "tika-s0403t:197_7": "Paḷāsī puggalo hi dutiyassa dhuraṃ na deti,",
  "tika-s0403t:197_8": "sampasāretvā tiṭṭhati.",
  "tika-s0403t:197_9": "Tenāha “yugaggāhalakkhaṇena paḷāsena samannāgato”ti.",
  "tika-s0403t:198_0": "Rajanīyasuttādivaṇṇanā niṭṭhitā.",
  "tika-s0403t:199_0": "3. Kuhakasuttavaṇṇanā",
  "tika-s0403t:200_0": "83.",
  "tika-s0403t:200_1": "Tatiye tīhi kuhanavatthūhīti sāmantajappanairiyāpathasannissitapaccayappaṭisevanabhedato tippabhedehi kuhanavatthūhi.",
  "tika-s0403t:200_2": "Tividhena kuhanavatthunā lokaṃ kuhayati vimhāpayati “aho acchariyapuriso”ti attani paresaṃ vimhayaṃ uppādetīti kuhako.",
  "tika-s0403t:200_3": "Lābhasakkāratthiko hutvā lapati attānaṃ dāyakaṃ vā ukkhipitvā yathā so kiñci dadāti,",
  "tika-s0403t:200_4": "evaṃ ukkācetvā kathetīti lapako.",
  "tika-s0403t:200_5": "Nimittaṃ sīlaṃ tassāti nemittiko,",
  "tika-s0403t:200_6": "nimittena vā carati,",
  "tika-s0403t:200_7": "nimittaṃ vā karotīti nemittiko.",
  "tika-s0403t:200_8": "Nimittanti ca paresaṃ paccayadānasaññuppādakaṃ kāyavacīkammaṃ vuccati.",
  "tika-s0403t:200_9": "Nippeso sīlamassāti nippesiko.",
  "tika-s0403t:200_10": "Nippisatīti vā nippeso,",
  "tika-s0403t:200_11": "nippesoyeva nippesiko.",
  "tika-s0403t:200_12": "Nippesoti ca saṭhapuriso viya lābhasakkāratthaṃ akkosanuppaṇḍanaparapiṭṭhimaṃsikatādi.",
  "tika-s0403t:201_0": "Kuhakasuttavaṇṇanā niṭṭhitā.",
  "tika-s0403t:202_0": "6-7. Paṭisambhidāppattasuttādivaṇṇanā",
  "tika-s0403t:203_0": "86- 87.",
  "tika-s0403t:203_1": "Chaṭṭhe paṭisambhidāsu yaṃ vattabbaṃ,",
  "tika-s0403t:203_2": "taṃ heṭṭhā vuttameva.",
  "tika-s0403t:203_3": "Uccāvacānīti uccanīcāni.",
  "tika-s0403t:203_4": "Tenāha “mahantakhuddakānī”ti.",
  "tika-s0403t:203_5": "Kiṃkaraṇīyānīti “kiṃ karomī”ti evaṃ vatvā kattabbakammāni.",
  "tika-s0403t:203_6": "Tattha uccakammāni nāma cīvarassa karaṇaṃ, rajanaṃ,",
  "tika-s0403t:203_7": "cetiye sudhākammaṃ,",
  "tika-s0403t:203_8": "uposathāgāracetiyagharabodhigharesu kattabbakammanti evamādi.",
  "tika-s0403t:203_9": "Avacakammaṃ nāma pādadhovanamakkhanādi khuddakakammaṃ.",
  "tika-s0403t:203_10": "Tatrupāyāsāti tatrupagamaniyā,",
  "tika-s0403t:203_11": "tatra tatra mahante khuddake ca kamme sādhanavasena upagacchantiyāti attho.",
  "tika-s0403t:203_12": "Tassa tassa kammassa nipphādane samatthāyāti vuttaṃ hoti.",
  "tika-s0403t:203_13": "Tatrupāyāyāti vā tatra tatra kamme sādhetabbe upāyabhūtāya.",
  "tika-s0403t:203_14": "Alaṃ kātunti kātuṃ samattho hoti.",
  "tika-s0403t:203_15": "Alaṃ saṃvidhātunti vicāretuṃ samattho.",
  "tika-s0403t:203_16": "Sattamaṃ uttānameva.",
  "tika-s0403t:204_0": "Paṭisambhidāppattasuttādivaṇṇanā niṭṭhitā.",
  "tika-s0403t:205_0": "8. Therasuttavaṇṇanā",
  "tika-s0403t:206_0": "88.",
  "tika-s0403t:206_1": "Aṭṭhame thirabhāvappattoti sāsane thirabhāvaṃ anivattibhāvaṃ pattho.",
  "tika-s0403t:206_2": "Pabbajito hutvā bahū rattiyo jānātīti rattaññū.",
  "tika-s0403t:206_3": "Tenāha “pabbajitadivasato paṭṭhāyā”tiādi.",
  "tika-s0403t:206_4": "Pākaṭoti ayathābhūtaguṇehi ceva yathābhūtaguṇehi ca samuggato.",
  "tika-s0403t:206_5": "Yaso etassa atthīti yasassī,",
  "tika-s0403t:206_6": "yasaṃ sito nissito vā yasassī.",
  "tika-s0403t:206_7": "Tenāha “yasanissito”ti.",
  "tika-s0403t:206_8": "Asataṃ asādhūnaṃ dhammā asaddhammā,",
  "tika-s0403t:206_9": "asantā vā asundarā gārayhā lāmakā dhammāti asaddhammā.",
  "tika-s0403t:206_10": "Vipariyāyena saddhammā veditabbā.",
  "tika-s0403t:207_0": "Therasuttavaṇṇanā niṭṭhitā.",
  "tika-s0403t:208_0": "9. Paṭhamasekhasuttavaṇṇanā",
  "tika-s0403t:209_0": "89.",
  "tika-s0403t:209_1": "Navame āramitabbaṭṭhena kammaṃ ārāmo etassāti kammārāmo,",
  "tika-s0403t:209_2": "tassa bhāvo kammārāmatā.",
  "tika-s0403t:209_3": "Tattha kammanti itikattabbaṃ kammaṃ vuccati.",
  "tika-s0403t:209_4": "Seyyathidaṃ –",
  "tika-s0403t:209_5": "cīvaravicāraṇaṃ cīvarakammakaraṇaṃ upatthambhanaṃ pattatthavikaaṃsabaddhakakāyabandhanadhammakaraṇaādhārakapādakathalikasammajjaniādīnaṃ karaṇanti.",
  "tika-s0403t:209_6": "Ekacco hi etāni karonto sakaladivasaṃ etāneva karoti,",
  "tika-s0403t:209_7": "taṃ sandhāyesa paṭikkhepo.",
  "tika-s0403t:209_8": "Yo pana etesaṃ karaṇavelāyameva tāni karoti,",
  "tika-s0403t:209_9": "uddesavelāya uddesaṃ gaṇhāti,",
  "tika-s0403t:209_10": "sajjhāyavelāya sajjhāyati,",
  "tika-s0403t:209_11": "cetiyaṅgaṇavattavelāya cetiyaṅgaṇavattaṃ karoti,",
  "tika-s0403t:209_12": "manasikāravelāya manasikāraṃ karoti,",
  "tika-s0403t:209_13": "na so kammārāmo nāma.",
  "tika-s0403t:209_14": "Bhassārāmatāti ettha yo itthivaṇṇapurisavaṇṇādivasena ālāpasallāpaṃ karontoyeva divasañca rattiñca vītināmeti,",
  "tika-s0403t:209_15": "evarūpo bhasse pariyantakārī na hoti,",
  "tika-s0403t:209_16": "ayaṃ bhassārāmo nāma.",
  "tika-s0403t:209_17": "Yo pana rattimpi divasampi dhammaṃ katheti,",
  "tika-s0403t:209_18": "pañhaṃ vissajjeti,",
  "tika-s0403t:209_19": "ayaṃ appabhasso bhasse pariyantakārīyeva. Kasmā?",
  "tika-s0403t:209_20": "“Sannipatitānaṃ vo,",
  "tika-s0403t:209_21": "bhikkhave,",
  "tika-s0403t:209_22": "dvayaṃ karaṇīyaṃ dhammī vā kathā,",
  "tika-s0403t:209_23": "ariyo vā tuṇhībhāvo”ti vuttattā.",
  "tika-s0403t:210_0": "Niddārāmatāti ettha yo gacchantopi nisinnopi nipannopi thinamiddhābhibhūto niddāyatiyeva,",
  "tika-s0403t:210_1": "ayaṃ niddārāmo nāma.",
  "tika-s0403t:210_2": "Yassa pana karajakāye gelaññena cittaṃ bhavaṅge otarati,",
  "tika-s0403t:210_3": "nāyaṃ niddārāmo.",
  "tika-s0403t:210_4": "Tenevāha –",
  "tika-s0403t:210_5": "“abhijānāmi kho panāhaṃ,",
  "tika-s0403t:210_6": "aggivessana,",
  "tika-s0403t:210_7": "gimhānaṃ pacchime māse pacchābhattaṃ piṇḍapātappaṭikkanto catugguṇaṃ saṅghāṭiṃ paññāpetvā dakkhiṇena passena sato sampajāno niddaṃ okkamitā”ti.",
  "tika-s0403t:210_8": "Saṅgaṇikārāmatāti ettha yo ekassa dutiyo,",
  "tika-s0403t:210_9": "dvinnaṃ tatiyo,",
  "tika-s0403t:210_10": "tiṇṇaṃ catutthoti evaṃ saṃsaṭṭhova viharati,",
  "tika-s0403t:210_11": "ekako assādaṃ na labhati,",
  "tika-s0403t:210_12": "ayaṃ saṅgaṇikārāmo.",
  "tika-s0403t:210_13": "Yo pana catūsu iriyāpathesu ekakova assādaṃ labhati,",
  "tika-s0403t:210_14": "nāyaṃ saṅgaṇikārāmo veditabbo.",
  "tika-s0403t:210_15": "Sekhānaṃ paṭiladdhaguṇassa parihānāsambhavato “upariguṇehī”tiādi vuttaṃ.",
  "tika-s0403t:211_0": "Paṭhamasekhasuttavaṇṇanā niṭṭhitā.",
  "tika-s0403t:212_0": "10. Dutiyasekhasuttavaṇṇanā",
  "tika-s0403t:213_0": "90.",
  "tika-s0403t:213_1": "Dasame atipātovāti sabbarattiṃ niddāyitvā balavapaccūse koṭisammuñjaniyā thokaṃ sammajjitvā mukhaṃ dhovitvā yāgubhikkhatthāya pātova pavisati.",
  "tika-s0403t:213_2": "Taṃ atikkamitvāti gihisaṃsaggavasena kālaṃ vītināmento majjhanhikasamayaṃ atikkamitvā pakkamati.",
  "tika-s0403t:213_3": "Pātoyeva hi gāmaṃ pavisitvā yāguṃ ādāya āsanasālaṃ gantvā pivitvā ekasmiṃ ṭhāne nipanno niddāyitvā manussānaṃ",
  "tika-s0403t:213_4": "bhojanavelāya “paṇītabhikkhaṃ labhissāmī”ti upakaṭṭhe majjhanhike uṭṭhāya dhammakaraṇena udakaṃ gahetvā",
  "tika-s0403t:213_5": "akkhīni puñchitvā piṇḍāya caritvā yāvadatthaṃ bhuñjitvā gihisaṃsaṭṭho kālaṃ vītināmetvā majjhanhe vītivatte",
  "tika-s0403t:213_6": "paṭikkamati.",
  "tika-s0403t:214_0": "Appicchakathāti, “āvuso,",
  "tika-s0403t:214_1": "atricchatā pāpicchatāti ime dhammā pahātabbā”ti tesu ādīnavaṃ dassetvā “evarūpaṃ appicchataṃ samādāya vattitabba”ntiādinayappavattā kathā.",
  "tika-s0403t:214_2": "Tīhi vivekehīti kāyaviveko,",
  "tika-s0403t:214_3": "cittaviveko,",
  "tika-s0403t:214_4": "upadhivivekoti imehi tīhi vivekehi.",
  "tika-s0403t:214_5": "Tattha eko gacchati,",
  "tika-s0403t:214_6": "eko tiṭṭhati,",
  "tika-s0403t:214_7": "eko nisīdati,",
  "tika-s0403t:214_8": "eko seyyaṃ kappeti,",
  "tika-s0403t:214_9": "eko gāmaṃ piṇḍāya pavisati,",
  "tika-s0403t:214_10": "eko paṭikkamati,",
  "tika-s0403t:214_11": "eko caṅkamaṃ adhiṭṭhāti,",
  "tika-s0403t:214_12": "eko carati,",
  "tika-s0403t:214_13": "eko viharatīti ayaṃ kāyaviveko nāma.",
  "tika-s0403t:214_14": "Aṭṭha samāpattiyo pana cittaviveko nāma.",
  "tika-s0403t:214_15": "Nibbānaṃ upadhiviveko nāma.",
  "tika-s0403t:214_16": "Vuttampi hetaṃ –",
  "tika-s0403t:214_17": "“kāyaviveko ca vivekaṭṭhakāyānaṃ nekkhammābhiratānaṃ,",
  "tika-s0403t:214_18": "cittaviveko ca parisuddhacittānaṃ paramavodānappattānaṃ,",
  "tika-s0403t:214_19": "upadhiviveko ca nirupadhīnaṃ puggalānaṃ visaṅkhāragatāna”nti.",
  "tika-s0403t:214_20": "Duvidhaṃ vīriyanti kāyikaṃ,",
  "tika-s0403t:214_21": "cetasikañca vīriyaṃ.",
  "tika-s0403t:214_22": "Sīlanti catupārisuddhisīlaṃ.",
  "tika-s0403t:214_23": "Samādhinti vipassanāpādakā aṭṭha samāpattiyo.",
  "tika-s0403t:214_24": "Vimuttikathāti vā ariyaphalaṃ ārabbha pavattā kathā.",
  "tika-s0403t:214_25": "Sesaṃ uttānameva.",
  "tika-s0403t:215_0": "Dutiyasekhasuttavaṇṇanā niṭṭhitā.",
  "tika-s0403t:216_0": "Theravaggavaṇṇanā niṭṭhitā.",
  "tika-s0403t:217_0": "(10) 5. Kakudhavaggo",
  "tika-s0403t:218_0": "1-10. Paṭhamasampadāsuttādivaṇṇanā",
  "tika-s0403t:219_0": "91- 100.",
  "tika-s0403t:219_1": "Pañcamassa paṭhame dutiye ca natthi vattabbaṃ.",
  "tika-s0403t:219_2": "Tatiye ājānanato aññā,",
  "tika-s0403t:219_3": "uparimaggapaññā heṭṭhimamaggena ñātapariññāya eva jānanato.",
  "tika-s0403t:219_4": "Tassā pana phalabhāvato maggaphalapaññā taṃsahagatā sammāsaṅkappādayo ca idha “aññā”ti vuttā.",
  "tika-s0403t:219_5": "Aññāya byākaraṇāni aññābyākaraṇāni.",
  "tika-s0403t:219_6": "Tenevāha “aññābyākaraṇānīti arahattabyākaraṇānī”ti.",
  "tika-s0403t:219_7": "Adhigatamānenāti appatte pattasaññī,",
  "tika-s0403t:219_8": "anadhigate adhigatasaññī hutvā adhigataṃ mayāti mānena.",
  "tika-s0403t:219_9": "Catutthādīni uttānatthāneva.",
  "tika-s0403t:220_0": "Paṭhamasampadāsuttādivaṇṇanā niṭṭhitā.",
  "tika-s0403t:221_0": "Kakudhavaggavaṇṇanā niṭṭhitā.",
  "tika-s0403t:222_0": "Dutiyapaṇṇāsakaṃ niṭṭhitaṃ.",
  "tika-s0403t:223_0": "3. Tatiyapaṇṇāsakaṃ",
  "tika-s0403t:224_0": "(11) 1. Phāsuvihāravaggo",
  "tika-s0403t:225_0": "1-4. Sārajjasuttādivaṇṇanā",
  "tika-s0403t:226_0": "101- 4.",
  "tika-s0403t:226_1": "Tatiyassa paṭhame natthi vattabbaṃ.",
  "tika-s0403t:226_2": "Dutiye piṇḍapātādiatthāya upasaṅkamituṃ yuttaṭṭhānaṃ gocaro,",
  "tika-s0403t:226_3": "vesiyā gocaro assāti vesiyāgocaro,",
  "tika-s0403t:226_4": "mittasanthavavasena upasaṅkamitabbaṭṭhānanti attho.",
  "tika-s0403t:226_5": "Vesiyā nāma rūpūpajīviniyo,",
  "tika-s0403t:226_6": "tā mittasanthavavasena na upasaṅkamitabbā samaṇabhāvassa antarāyakarattā,",
  "tika-s0403t:226_7": "parisuddhāsayassapi garahāhetuto,",
  "tika-s0403t:226_8": "tasmā dakkhiṇādānavasena satiṃ upaṭṭhapetvā upasaṅkamitabbaṃ.",
  "tika-s0403t:226_9": "Vidhavā vuccanti matapatikā,",
  "tika-s0403t:226_10": "pavutthapatikā vā.",
  "tika-s0403t:226_11": "Thullakumāriyoti mahallikā anividdhā kumāriyo.",
  "tika-s0403t:226_12": "Paṇḍakāti napuṃsakā.",
  "tika-s0403t:226_13": "Te hi ussannakilesā avūpasantapariḷāhā lokāmisanissitakathābahulā,",
  "tika-s0403t:226_14": "tasmā na upasaṅkamitabbā.",
  "tika-s0403t:226_15": "Bhikkhuniyo nāma ussannabrahmacariyā.",
  "tika-s0403t:226_16": "Tathā bhikkhūpi.",
  "tika-s0403t:226_17": "Aññamaññaṃ visabhāgavatthubhāvato santhavavasena upasaṅkamane katipāheneva brahmacariyantarāyo siyā,",
  "tika-s0403t:226_18": "tasmā na upasaṅkamitabbā,",
  "tika-s0403t:226_19": "gilānapucchanādivasena upasaṅkamane satokārinā bhavitabbaṃ.",
  "tika-s0403t:226_20": "Tatiyacatutthāni uttānatthāneva.",
  "tika-s0403t:227_0": "Sārajjasuttādivaṇṇanā niṭṭhitā.",
  "tika-s0403t:228_0": "5. Phāsuvihārasuttavaṇṇanā",
  "tika-s0403t:229_0": "105.",
  "tika-s0403t:229_1": "Pañcame mettā etassa atthīti mettaṃ,",
  "tika-s0403t:229_2": "taṃsamuṭṭhānaṃ kāyakammaṃ mettaṃ kāyakammaṃ.",
  "tika-s0403t:229_3": "Esa nayo sesadvayepi.",
  "tika-s0403t:229_4": "Āvīti pakāsanaṃ.",
  "tika-s0403t:229_5": "Pakāsabhāvo cettha yaṃ uddissa taṃ kāyakammaṃ karīyati,",
  "tika-s0403t:229_6": "tassa sammukhabhāvatoti āha “sammukhā”ti.",
  "tika-s0403t:229_7": "Rahoti appakāsaṃ.",
  "tika-s0403t:229_8": "Appakāsatā ca yaṃ uddissa taṃ kāyakammaṃ karīyati,",
  "tika-s0403t:229_9": "tassa apaccakkhabhāvatoti āha “parammukhā”ti.",
  "tika-s0403t:229_10": "Imāni mettakāyakammādīni bhikkhūnaṃ vasena āgatāni tesaṃ seṭṭhaparisabhāvato,",
  "tika-s0403t:229_11": "gihīsupi labbhantiyeva.",
  "tika-s0403t:229_12": "Bhikkhūnañhi mettacittena ābhisamācārikapūraṇaṃ mettaṃ kāyakammaṃ nāma.",
  "tika-s0403t:229_13": "Gihīnaṃ cetiyavandanatthāya bodhivandanatthāya saṅghanimantanatthāya gamanaṃ gāmaṃ piṇḍāya paviṭṭhe bhikkhū",
  "tika-s0403t:229_14": "disvā paccuggamanaṃ pattappaṭiggahaṇaṃ āsanapaññāpanaṃ anugamananti evamādikaṃ mettaṃ kāyakammaṃ nāma.",
  "tika-s0403t:229_15": "Bhikkhūnaṃ mettacittena ācārapaññattisikkhāpanaṃ kammaṭṭhānakathanaṃ dhammadesanā tepiṭakampi buddhavacanaṃ mettaṃ vacīkammaṃ nāma.",
  "tika-s0403t:229_16": "Gihīnaṃ “cetiyavandanāya gacchāma,",
  "tika-s0403t:229_17": "bodhivandanāya gacchāma,",
  "tika-s0403t:229_18": "dhammassavanaṃ karissāma,",
  "tika-s0403t:229_19": "dīpamālaṃ pupphapūjaṃ karissāma,",
  "tika-s0403t:229_20": "tīṇi sucaritāni samādāya vattissāma,",
  "tika-s0403t:229_21": "salākabhattādīni dassāma,",
  "tika-s0403t:229_22": "vassāvāsikaṃ dassāma,",
  "tika-s0403t:229_23": "ajja saṅghassa cattāro paccaye dassāma,",
  "tika-s0403t:229_24": "saṅghaṃ nimantetvā khādanīyādīni saṃvidahatha,",
  "tika-s0403t:229_25": "āsanāni paññapetha,",
  "tika-s0403t:229_26": "pānīyaṃ upaṭṭhapetha,",
  "tika-s0403t:229_27": "saṅghaṃ paccuggantvā ānetha,",
  "tika-s0403t:229_28": "paññattāsane nisīdāpetha,",
  "tika-s0403t:229_29": "chandajātā ussāhajātā veyyāvaccaṃ karothā”tiādikathanakāle mettaṃ vacīkammaṃ nāma.",
  "tika-s0403t:229_30": "Bhikkhūnaṃ pātova uṭṭhāya sarīrappaṭijagganaṃ katvā cetiyaṅgaṇaṃ gantvā vattādīni katvā vivittasenāsane",
  "tika-s0403t:229_31": "nisīditvā “imasmiṃ vihāre bhikkhū sukhī hontu averā abyāpajjā”ti cintanaṃ mettaṃ manokammaṃ nāma,",
  "tika-s0403t:229_32": "gihīnaṃ “ayyā sukhī hontu averā abyāpajjā”ti cintanaṃ mettaṃ manokammaṃ nāma.",
  "tika-s0403t:230_0": "Tattha navakānaṃ cīvarakammādīsu sahāyabhāvagamanaṃ sammukhā kāyakammaṃ nāma,",
  "tika-s0403t:230_1": "therānaṃ pana pādadhovanasiñcanabījanadānādibhedampi sabbaṃ sāmīcikammaṃ sammukhā kāyakammaṃ nāma,",
  "tika-s0403t:230_2": "ubhayehipi dunnikkhittānaṃ dārubhaṇḍādīnaṃ tesu avaññaṃ akatvā attanā dunnikkhittānaṃ viya paṭisāmanaṃ parammukhā mettaṃ kāyakammaṃ nāma.",
  "tika-s0403t:230_3": "“Devatthero tissatthero”ti vuttaṃ evaṃ paggayhavacanaṃ sammukhā mettaṃ vacīkammaṃ nāma,",
  "tika-s0403t:230_4": "vihāre asantaṃ pana paṭipucchantassa “kuhiṃ amhākaṃ devatthero,",
  "tika-s0403t:230_5": "kuhiṃ amhākaṃ tissatthero,",
  "tika-s0403t:230_6": "kadā nu kho āgamissatī”ti evaṃ piyavacanaṃ parammukhā mettaṃ vacīkammaṃ nāma.",
  "tika-s0403t:230_7": "Mettāsinehasiniddhāni pana nayanāni ummīletvā pasannena mukhena olokanaṃ sammukhā mettaṃ manokammaṃ nāma,",
  "tika-s0403t:230_8": "“devatthero tissatthero arogo hotu abyāpajjo”ti samannāharaṇaṃ parammukhā mettaṃ manokammaṃ nāma.",
  "tika-s0403t:230_9": "Kāmañcettha mettāsinehasiniddhānaṃ nayanānaṃ ummīlanaṃ,",
  "tika-s0403t:230_10": "pasannena mukhena olokanañca mettaṃ kāyakammameva.",
  "tika-s0403t:230_11": "Yassa pana cittassa vasena nayanānaṃ mettāsinehasiniddhatā,",
  "tika-s0403t:230_12": "mukhassa ca pasannatā,",
  "tika-s0403t:230_13": "taṃ sandhāya vuttaṃ “mettaṃ manokammaṃ nāmā”ti.",
  "tika-s0403t:230_14": "Samādhisaṃvattanappayojanāni samādhisaṃvattanikāni.",
  "tika-s0403t:231_0": "Samānasīlataṃ gatoti tesu tesu disābhāgesu viharantehi bhikkhūhi saddhiṃ samānasīlataṃ gato.",
  "tika-s0403t:231_1": "Yāyanti yā ayaṃ mayhañceva tumhākañca paccakkhabhūtā.",
  "tika-s0403t:231_2": "Diṭṭhīti sammādiṭṭhi.",
  "tika-s0403t:231_3": "Ariyāti niddosā.",
  "tika-s0403t:231_4": "Niyyātīti vaṭṭadukkhato nissarati niggacchati.",
  "tika-s0403t:231_5": "Sayaṃ niyyantīyeva hi taṃsamaṅgipuggalaṃ vaṭṭadukkhato niyyāpetīti vuccati.",
  "tika-s0403t:231_6": "Yā satthu anusiṭṭhi,",
  "tika-s0403t:231_7": "taṃ karotīti takkaro, tassa,",
  "tika-s0403t:231_8": "yathānusiṭṭhaṃ paṭipajjakassāti attho.",
  "tika-s0403t:231_9": "Dukkhakkhayāyāti sabbadukkhakkhayatthaṃ.",
  "tika-s0403t:231_10": "Diṭṭhisāmaññagatoti samānadiṭṭhibhāvaṃ upagato.",
  "tika-s0403t:232_0": "Phāsuvihārasuttavaṇṇanā niṭṭhitā.",
  "tika-s0403t:233_0": "6-10. Ānandasuttādivaṇṇanā",
  "tika-s0403t:234_0": "106- 110.",
  "tika-s0403t:234_1": "Chaṭṭhe adhisīleti nimittatthe bhummaṃ,",
  "tika-s0403t:234_2": "sīlanimittaṃ na upavadati na nindatīti attho.",
  "tika-s0403t:234_3": "Attani kamme ca anu anu pekkhati sīlenāti attānupekkhī.",
  "tika-s0403t:234_4": "Sattamādīni uttānatthāneva.",
  "tika-s0403t:235_0": "Ānandasuttādivaṇṇanā niṭṭhitā.",
  "tika-s0403t:236_0": "Phāsuvihāravaggavaṇṇanā niṭṭhitā.",
  "tika-s0403t:237_0": "(12) 2. Andhakavindavaggo",
  "tika-s0403t:238_0": "1-4. Kulūpakasuttādivaṇṇanā",
  "tika-s0403t:239_0": "111- 114.",
  "tika-s0403t:239_1": "Dutiyassa paṭhame asanthavesu kulesu vissāso etassāti asanthavavissāsī.",
  "tika-s0403t:239_2": "Anissaro hutvā vikappeti saṃvidahati sīlenāti anissaravikappī.",
  "tika-s0403t:239_3": "Vissaṭṭhāni visuṃ khittāni bhedena avatthitāni kulāni ghaṭanatthāya upasevati sīlenāti vissaṭṭhupasevī.",
  "tika-s0403t:239_4": "Dutiyādīni uttānatthāneva.",
  "tika-s0403t:240_0": "Kulūpakasuttādivaṇṇanā niṭṭhitā.",
  "tika-s0403t:241_0": "5-13. Maccharinīsuttādivaṇṇanā",
  "tika-s0403t:242_0": "115- 123.",
  "tika-s0403t:242_1": "Pañcame āvāsamacchariyādīni pañca idha bhikkhuniyā vasena āgatāni,",
  "tika-s0403t:242_2": "bhikkhussa vasenapi tāni veditabbāni.",
  "tika-s0403t:242_3": "Āvāsamacchariyena hi samannāgato bhikkhu āgantukaṃ disvā “ettha cetiyassa vā saṅghassa vā parikkhāro ṭhapito”tiādīni vatvā saṅghikaāvāsaṃ na deti.",
  "tika-s0403t:242_4": "Kulamacchariyena samannāgato bhikkhu tehi tehi kāraṇehi ādīnavaṃ dassetvā attano upaṭṭhāke kule aññesaṃ pavesampi nivāreti.",
  "tika-s0403t:242_5": "Lābhamacchariyena samannāgato saṅghikampi lābhaṃ maccharāyanto yathā aññe na labhanti,",
  "tika-s0403t:242_6": "evaṃ karoti attanā visamanissitatāya balavanissitatāya ca.",
  "tika-s0403t:242_7": "Vaṇṇamacchariyena samannāgato attano vaṇṇaṃ vaṇṇeti,",
  "tika-s0403t:242_8": "paresaṃ vaṇṇe “kiṃ vaṇṇo eso”ti taṃ taṃ dosaṃ vadati.",
  "tika-s0403t:242_9": "Vaṇṇoti cettha sarīravaṇṇopi,",
  "tika-s0403t:242_10": "guṇavaṇṇopi veditabbo.",
  "tika-s0403t:243_0": "Dhammamacchariyena samannāgato –",
  "tika-s0403t:243_1": "“imaṃ dhammaṃ pariyāpuṇitvā eso maṃ abhibhavissatī”ti aññassa na deti. Yo pana –",
  "tika-s0403t:243_2": "“ayaṃ imaṃ dhammaṃ uggahetvā aññathā atthaṃ viparivattetvā nāsessatī”ti dhammanuggahena vā –",
  "tika-s0403t:243_3": "“ayaṃ imaṃ dhammaṃ uggahetvā uddhato unnaḷo avūpasantacitto apuññaṃ pasavissatī”ti puggalānuggahena vā na deti,",
  "tika-s0403t:243_4": "na taṃ macchariyaṃ.",
  "tika-s0403t:243_5": "Dhammoti cettha pariyattidhammo adhippeto.",
  "tika-s0403t:243_6": "Paṭivedhadhammo hi ariyānaṃyeva hoti,",
  "tika-s0403t:243_7": "te ca naṃ na maccharāyanti macchariyassa sabbaso pahīnattāti tassa asambhavo eva.",
  "tika-s0403t:243_8": "Tattha āvāsamacchariyena lohagehe paccati,",
  "tika-s0403t:243_9": "yakkho vā peto vā hutvā tasseva āvāsassa saṅkāraṃ sīsena ukkhipitvā carati.",
  "tika-s0403t:243_10": "Kulamacchariyena appabhogo hoti.",
  "tika-s0403t:243_11": "Lābhamacchariyena gūthaniraye nibbattati,",
  "tika-s0403t:243_12": "saṅghassa vā gaṇassa vā lābhaṃ maccharāyitvā puggalikaparibhogena vā paribhuñjitvā yakkho vā peto vā mahāajagaro vā hutvā nibbattati.",
  "tika-s0403t:243_13": "Vaṇṇamacchariyena bhavesu nibbattassa vaṇṇo nāma na hoti.",
  "tika-s0403t:243_14": "Dhammamacchariyena kukkuḷaniraye nibbattati.",
  "tika-s0403t:243_15": "Chaṭṭhādīni uttānatthāneva.",
  "tika-s0403t:244_0": "Maccharinīsuttādivaṇṇanā niṭṭhitā.",
  "tika-s0403t:245_0": "Andhakavindavaggavaṇṇanā niṭṭhitā.",
  "tika-s0403t:246_0": "(13) 3. Gilānavaggo",
  "tika-s0403t:247_0": "124-130. Tatiyo vaggo uttānatthoyeva.",
  "tika-s0403t:248_0": "(14) 4. Rājavaggo",
  "tika-s0403t:249_0": "1. Paṭhamacakkānuvattanasuttavaṇṇanā",
  "tika-s0403t:250_0": "131.",
  "tika-s0403t:250_1": "Catutthassa paṭhame atthaññūti hitaññū.",
  "tika-s0403t:250_2": "Hitapariyāyo hettha attha-",
  "tika-s0403t:250_3": "saddo “attattho parattho”tiādīsu viya.",
  "tika-s0403t:250_4": "Yasmā cesa paresaṃ hitaṃ jānanto te attani rañjeti,",
  "tika-s0403t:250_5": "tasmā vuttaṃ “rañjituṃ jānātī”ti.",
  "tika-s0403t:250_6": "Daṇḍeti aparādhānurūpe daṇḍane.",
  "tika-s0403t:250_7": "Balamhīti balakāye.",
  "tika-s0403t:250_8": "Pañca attheti attattho, parattho,",
  "tika-s0403t:250_9": "ubhayattho,",
  "tika-s0403t:250_10": "diṭṭhadhammiko attho,",
  "tika-s0403t:250_11": "samparāyiko atthoti evaṃ pañcappabhede atthe.",
  "tika-s0403t:250_12": "Cattāro dhammeti catusaccadhamme,",
  "tika-s0403t:250_13": "kāmarūpārūpalokuttarabhede vā cattāro dhamme.",
  "tika-s0403t:250_14": "Paṭiggahaṇaparibhogamattaññutāya eva pariyesanavissajjanamattaññutāpi bodhitā hontīti “paṭiggahaṇaparibhogamattaṃ jānāti”icceva vuttaṃ.",
  "tika-s0403t:251_0": "Uttarati atikkamati,",
  "tika-s0403t:251_1": "abhibhavatīti vā uttaraṃ,",
  "tika-s0403t:251_2": "natthi ettha uttaranti anuttaraṃ.",
  "tika-s0403t:251_3": "Anatisayaṃ,",
  "tika-s0403t:251_4": "appaṭibhāgaṃ vā anekāsu devamanussaparisāsu anekasatakkhattuṃ tesaṃ ariyasaccappaṭivedhasampādanavasena pavattā bhagavato dhammadesanā dhammacakkaṃ.",
  "tika-s0403t:251_5": "Apica sabbapaṭhamaṃ aññātakoṇḍaññappamukhāya aṭṭhārasaparisagaṇāya brahmakoṭiyā catusaccassa paṭivedhavidhāyinī yā dhammadesanā,",
  "tika-s0403t:251_6": "tassā sātisayā dhammacakkasamaññā.",
  "tika-s0403t:251_7": "Tattha satipaṭṭhānātidhammo eva pavattanaṭṭhena cakkanti dhammacakkaṃ.",
  "tika-s0403t:251_8": "Cakkanti vā āṇā dhammato anapetattā,",
  "tika-s0403t:251_9": "dhammañca taṃ cakkañcāti dhammacakkaṃ.",
  "tika-s0403t:251_10": "Dhammena ñāyena cakkantipi dhammacakkaṃ.",
  "tika-s0403t:251_11": "Yathāha “dhammañca pavatteti cakkañcāti dhammacakkaṃ,",
  "tika-s0403t:251_12": "cakkañca pavatteti dhammañcāti dhammacakkaṃ,",
  "tika-s0403t:251_13": "dhammena pavattetīti dhammacakka”ntiādi.",
  "tika-s0403t:251_14": "Appaṭivattiyanti dhammissarassa bhagavato sammāsambuddhassa dhammacakkassa anuttarabhāvato appaṭisedhanīyaṃ.",
  "tika-s0403t:251_15": "Kehi pana appaṭivattiyanti āha –",
  "tika-s0403t:251_16": "“samaṇena vā”tiādi.",
  "tika-s0403t:251_17": "Tattha samaṇenāti pabbajjaṃ upagatena.",
  "tika-s0403t:251_18": "Brāhmaṇenāti jātibrāhmaṇena.",
  "tika-s0403t:251_19": "Sāsanaparamatthasamaṇabrāhmaṇānañhi paṭilomacittaṃyeva natthi.",
  "tika-s0403t:251_20": "Devenāti kāmāvacaradevena.",
  "tika-s0403t:251_21": "Kenacīti yena kenaci avasiṭṭhapārisajjena.",
  "tika-s0403t:251_22": "Ettāvatā aṭṭhannampi parisānaṃ anavasesapariyādānaṃ daṭṭhabbaṃ.",
  "tika-s0403t:251_23": "Lokasminti sattaloke.",
  "tika-s0403t:252_0": "Paṭhamacakkānuvattanasuttavaṇṇanā niṭṭhitā.",
  "tika-s0403t:253_0": "2. Dutiyacakkānuvattanasuttavaṇṇanā",
  "tika-s0403t:254_0": "132.",
  "tika-s0403t:254_1": "Dutiye cakkavattivattanti dasavidhaṃ,",
  "tika-s0403t:254_2": "dvādasavidhaṃ vā cakkavattibhāvāvahaṃ vattaṃ.",
  "tika-s0403t:254_3": "Tattha antojanasmiṃ balakāye dhammikāyeva rakkhāvaraṇaguttiyā saṃvidhānaṃ,",
  "tika-s0403t:254_4": "khattiyesu,",
  "tika-s0403t:254_5": "anuyantesu,",
  "tika-s0403t:254_6": "brāhmaṇagahapatikesu,",
  "tika-s0403t:254_7": "negamajānapadesu,",
  "tika-s0403t:254_8": "samaṇabrāhmaṇesu,",
  "tika-s0403t:254_9": "migapakkhīsu,",
  "tika-s0403t:254_10": "adhammikapaṭikkhepo,",
  "tika-s0403t:254_11": "adhanānaṃ dhanānuppadānaṃ,",
  "tika-s0403t:254_12": "samaṇabrāhmaṇe upasaṅkamitvā pañhapucchananti idaṃ dasavidhaṃ cakkavattivattaṃ.",
  "tika-s0403t:254_13": "Idameva ca gahapatike pakkhijāte ca visuṃ katvā gahaṇavasena dvādasavidhaṃ.",
  "tika-s0403t:254_14": "Pitarā pavattitameva anuppavattetīti dasavidhaṃ vā dvādasavidhaṃ vā cakkavattivattaṃ pūretvā nisinnassa puttassa aññaṃ pātubhavati,",
  "tika-s0403t:254_15": "so taṃ pavatteti.",
  "tika-s0403t:254_16": "Ratanamayattā pana sadisaṭṭhena tadevetanti katvā “pitarā pavattita”nti vuttaṃ.",
  "tika-s0403t:254_17": "Yasmā vā so “appossukko,",
  "tika-s0403t:254_18": "tvaṃ deva, hohi,",
  "tika-s0403t:254_19": "ahamanusāsissāmī”ti āha.",
  "tika-s0403t:254_20": "Tasmā pitarā pavattitaṃ āṇācakkaṃ anuppavatteti nāmāti evamettha attho daṭṭhabbo.",
  "tika-s0403t:254_21": "Yañhi attano puññānubhāvasiddhaṃ cakkaratanaṃ,",
  "tika-s0403t:254_22": "taṃ nippariyāyato tena pavattitaṃ nāma,",
  "tika-s0403t:254_23": "netaranti paṭhamanayo vutto.",
  "tika-s0403t:254_24": "Yasmā pavattitasseva anuvattanaṃ,",
  "tika-s0403t:254_25": "paṭhamanayo ca taṃsadise tabbohāravasena vuttoti taṃ anādiyitvā dutiyanayo vutto.",
  "tika-s0403t:255_0": "Dutiyacakkānuvattanasuttavaṇṇanā niṭṭhitā.",
  "tika-s0403t:256_0": "4. Yassaṃdisaṃsuttavaṇṇanā",
  "tika-s0403t:257_0": "134.",
  "tika-s0403t:257_1": "Catutthe “ubhato sujāto”ti ettake vutte yehi kehici dvīhi bhāgehi sujātatā paññāpeyya, sujāta-",
  "tika-s0403t:257_2": "saddo ca “sujāto cārudassano”tiādīsu ārohasampattipariyāyoti jātivasena sujātataṃ vibhāvetuṃ “mātito ca pitito cā”ti vuttaṃ.",
  "tika-s0403t:257_3": "Anorasaputtavasenapi loke mātupitusamaññā dissati,",
  "tika-s0403t:257_4": "idha pana sā orasaputtavasena icchitāti dassetuṃ “saṃsuddhaggahaṇiko”ti vuttaṃ.",
  "tika-s0403t:257_5": "Gabbhaṃ gaṇhāti dhāretīti gahaṇī,",
  "tika-s0403t:257_6": "gabbhāsayasaññito mātukucchippadeso.",
  "tika-s0403t:257_7": "Tenāha “saṃsuddhāya mātukucchiyā samannāgato”ti.",
  "tika-s0403t:257_8": "Yathābhuttassa āhārassa vipācanavasena gaṇhanato achaḍḍanato gahaṇī,",
  "tika-s0403t:257_9": "tejodhātu.",
  "tika-s0403t:257_10": "Pitā ca mātā ca pitaro.",
  "tika-s0403t:257_11": "Pitūnaṃ pitaro pitāmahā.",
  "tika-s0403t:257_12": "Tesaṃ yugo pitāmahayugo,",
  "tika-s0403t:257_13": "tasmā yāva sattamā pitāmahayugā,",
  "tika-s0403t:257_14": "pitāmahadvandāti evamettha attho daṭṭhabbo.",
  "tika-s0403t:257_15": "Evañhi pitāmahaggahaṇeneva mātāmahopi gahitoti so aṭṭhakathāyaṃ visuṃ na uddhato. Yuga-",
  "tika-s0403t:257_16": "saddo cettha ekasesanayena daṭṭhabbo “yugo ca yugo ca yugo”ti.",
  "tika-s0403t:257_17": "Evañhi tattha tattha dvinnaṃ gahitameva hoti.",
  "tika-s0403t:257_18": "Tenāha “tato uddhaṃ sabbepi pubbapurisā pitāmahaggahaṇeneva gahitā”ti.",
  "tika-s0403t:257_19": "Purisaggahaṇañcettha ukkaṭṭhaniddesavasena katanti daṭṭhabbaṃ.",
  "tika-s0403t:257_20": "Evañhi “mātito”ti pāḷivacanaṃ samatthitaṃ hoti.",
  "tika-s0403t:258_0": "Akkhittoti appattakkhepo.",
  "tika-s0403t:258_1": "Anavakkhittoti sampattavivādādīsu na avakkhitto na chaḍḍito.",
  "tika-s0403t:258_2": "Jātivādenāti hetumhi karaṇavacananti dassetuṃ “kena kāraṇenā”tiādi vuttaṃ.",
  "tika-s0403t:258_3": "Ettha ca “ubhato…pe…",
  "tika-s0403t:258_4": "pitāmahayugā”ti etena khattiyassa yonidosābhāvo dassito saṃsuddhaggahaṇikabhāvakittanato.",
  "tika-s0403t:258_5": "“Akkhitto”ti iminā kiriyāparādhābhāvo.",
  "tika-s0403t:258_6": "Kiriyāparādhena hi sattā khepaṃ pāpuṇanti.",
  "tika-s0403t:258_7": "“Anupakkuṭṭho”ti iminā ayuttasaṃsaggābhāvo.",
  "tika-s0403t:258_8": "Ayuttasaṃsaggañhi paṭicca sattā akkosaṃ labhanti.",
  "tika-s0403t:259_0": "Aḍḍhatā nāma vibhavasampannatā,",
  "tika-s0403t:259_1": "sā taṃ taṃ upādāyupādāya vuccatīti āha “yo koci attano santakena vibhavena aḍḍho hotī”ti.",
  "tika-s0403t:259_2": "Tathā mahaddhanatāpīti taṃ ukkaṃsagataṃ dassetuṃ “mahatā aparimāṇasaṅkhena dhanena samannāgato”ti vuttaṃ.",
  "tika-s0403t:259_3": "Bhuñjitabbato paribhuñjitabbato visesato kāmā bhogā nāmāti āha “pañcakāmaguṇavasenā”ti.",
  "tika-s0403t:259_4": "Koṭṭhaṃ vuccati dhaññassa āvasanaṭṭhānaṃ,",
  "tika-s0403t:259_5": "koṭṭhabhūtaṃ agāraṃ koṭṭhāgāraṃ.",
  "tika-s0403t:259_6": "Tenāha “dhaññena ca paripuṇṇakoṭṭhāgāro”ti.",
  "tika-s0403t:259_7": "Evaṃ sāragabbhaṃ koso,",
  "tika-s0403t:259_8": "dhaññapariṭṭhapanaṭṭhānañca koṭṭhāgāranti dassetvā idāni tato aññathā taṃ dassetuṃ “atha vā”tiādi vuttaṃ.",
  "tika-s0403t:259_9": "Tattha yathā asino tikkhabhāvaparihārako paṭicchado “koso”ti vuccati.",
  "tika-s0403t:259_10": "Evaṃ rañño tikkhabhāvaparihāraṃ katvā caturaṅginī senā kosoti āha “catubbidho koso hatthī assā rathā pattī”ti.",
  "tika-s0403t:259_11": "Vatthakoṭṭhāgāraggahaṇeneva sabbassapi bhaṇḍaṭṭhapanaṭṭhānassa gahitattā “tividhaṃ koṭṭhāgāra”nti vuttaṃ.",
  "tika-s0403t:260_0": "Yassā paññāya vasena puriso “paṇḍito”ti vuccati,",
  "tika-s0403t:260_1": "taṃ paṇḍiccanti āha “paṇḍiccena samannāgato”ti.",
  "tika-s0403t:260_2": "Taṃtaṃitikattabbatāsu chekabhāvo byattabhāvo veyyattiyaṃ.",
  "tika-s0403t:260_3": "Sammohaṃ hiṃsati vidhamatīti medhā,",
  "tika-s0403t:260_4": "sā etassa atthīti medhāvī.",
  "tika-s0403t:260_5": "Ṭhāne ṭhāne uppatti etissā atthīti ṭhānuppatti,",
  "tika-s0403t:260_6": "ṭhānaso uppajjanapaññā.",
  "tika-s0403t:260_7": "Vaḍḍhiattheti vaḍḍhisaṅkhāte atthe.",
  "tika-s0403t:261_0": "Yassaṃdisaṃsuttavaṇṇanā niṭṭhitā.",
  "tika-s0403t:262_0": "5-9. Patthanāsuttādivaṇṇanā",
  "tika-s0403t:263_0": "135- 9.",
  "tika-s0403t:263_1": "Pañcame hatthisminti hatthisippe.",
  "tika-s0403t:263_2": "Hatthīti hi hatthivisayattā hatthisannissitattā ca hatthisippaṃ gahitaṃ.",
  "tika-s0403t:263_3": "Sesapadesupi eseva nayo.",
  "tika-s0403t:263_4": "Vayatīti vayo,",
  "tika-s0403t:263_5": "sobhanesu katthaci apakkhalanto avitthāyanto tāni sandhāretuṃ sakkotīti attho.",
  "tika-s0403t:263_6": "Na vayo avayo,",
  "tika-s0403t:263_7": "tāni atthato saddato ca sandhāretuṃ na sakkoti.",
  "tika-s0403t:263_8": "Avayo na hotīti anavayo.",
  "tika-s0403t:263_9": "Dve paṭisedhā pakatiṃ gamentīti āha “anavayoti samattho”ti.",
  "tika-s0403t:263_10": "Chaṭṭhādīni uttānatthāneva.",
  "tika-s0403t:264_0": "Patthanāsuttādivaṇṇanā niṭṭhitā.",
  "tika-s0403t:265_0": "10. Sotasuttavaṇṇanā",
  "tika-s0403t:266_0": "140.",
  "tika-s0403t:266_1": "Dasame tibbānanti tikkhānaṃ.",
  "tika-s0403t:266_2": "Kharānanti kakkasānaṃ.",
  "tika-s0403t:266_3": "Kaṭukānanti dāruṇānaṃ.",
  "tika-s0403t:266_4": "Asātānanti nasātānaṃ appiyānaṃ.",
  "tika-s0403t:266_5": "Na tāsu mano appeti,",
  "tika-s0403t:266_6": "na tā manaṃ appāyanti vaḍḍhentīti amanāpā.",
  "tika-s0403t:267_0": "Sotasuttavaṇṇanā niṭṭhitā.",
  "tika-s0403t:268_0": "Rājavaggavaṇṇanā niṭṭhitā.",
  "tika-s0403t:269_0": "(15) 5. Tikaṇḍakīvaggo",
  "tika-s0403t:270_0": "1. Avajānātisuttavaṇṇanā",
  "tika-s0403t:271_0": "141.",
  "tika-s0403t:271_1": "Pañcamassa paṭhame datvā avajānātīti ettha eko bhikkhu mahāpuñño catupaccayalābhī hoti,",
  "tika-s0403t:271_2": "so cīvarādīni labhitvā aññaṃ appapuññaṃ āpucchati.",
  "tika-s0403t:271_3": "Sopi tasmiṃ punappunaṃ āpucchantepi gaṇhātiyeva.",
  "tika-s0403t:271_4": "Athassa itaro thokaṃ kupito hutvā maṅkubhāvaṃ uppādetukāmo vadati “ayaṃ attano dhammatāya cīvarādīni na labhati,",
  "tika-s0403t:271_5": "amhe nissāya labhatī”ti.",
  "tika-s0403t:271_6": "Evampi datvā avajānāti nāma.",
  "tika-s0403t:271_7": "Eko pana ekena saddhiṃ dve tīṇi vassāni vasanto pubbe taṃ puggalaṃ garuṃ katvā gacchante gacchante kāle cittīkāraṃ na karoti,",
  "tika-s0403t:271_8": "āsananisinnaṭṭhānampi na gacchati.",
  "tika-s0403t:271_9": "Ayampi puggalo saṃvāsena avajānāti nāma.",
  "tika-s0403t:271_10": "Ādheyyamukhoti ādito dheyyamukho,",
  "tika-s0403t:271_11": "paṭhamavacanasmiṃyeva ṭhapitamukhoti attho.",
  "tika-s0403t:271_12": "Tatthāyaṃ nayo –",
  "tika-s0403t:271_13": "eko puggalo sāruppaṃyeva bhikkhuṃ “asāruppo eso”ti katheti.",
  "tika-s0403t:271_14": "Taṃ sutvā esa niṭṭhaṃ gacchati,",
  "tika-s0403t:271_15": "puna aññena sabhāgena bhikkhunā “sāruppo aya”nti vuttepi tassa vacanaṃ na gaṇhāti.",
  "tika-s0403t:271_16": "Asukena nāma “asāruppo aya”nti amhākaṃ kathitanti purimabhikkhunova kathaṃ gaṇhāti.",
  "tika-s0403t:271_17": "Aparopissa dussīlaṃ “sīlavā”ti katheti.",
  "tika-s0403t:271_18": "Tassa vacanaṃ saddahitvā puna aññena “asāruppo eso bhikkhu,",
  "tika-s0403t:271_19": "nāyaṃ tumhākaṃ santikaṃ upasaṅkamituṃ yutto”ti vuttepi tassa vacanaṃ aggahetvā purimaṃyeva kathaṃ gaṇhāti.",
  "tika-s0403t:271_20": "Aparo vaṇṇampi kathitaṃ gaṇhāti,",
  "tika-s0403t:271_21": "avaṇṇampi kathitaṃ gaṇhātiyeva.",
  "tika-s0403t:271_22": "Ayampi ādheyyamukhoyeva nāma ādhātabbamukho,",
  "tika-s0403t:271_23": "yaṃ yaṃ suṇāti,",
  "tika-s0403t:271_24": "tattha tattha ṭhapitamukhoti attho.",
  "tika-s0403t:272_0": "Loloti saddhādīnaṃ ittarakālappatitattā assaddhiyādīhi lulitabhāvena lolo.",
  "tika-s0403t:272_1": "Ittarabhattītiādīsu punappunaṃ bhajanena saddhāva bhattipemaṃ.",
  "tika-s0403t:272_2": "Saddhāpemampi gehassitapemampi vaṭṭati,",
  "tika-s0403t:272_3": "pasādo saddhāpasādo.",
  "tika-s0403t:272_4": "Evaṃ puggalo lolo hotīti evaṃ ittarasaddhāditāya puggalo lolo nāma hoti.",
  "tika-s0403t:272_5": "Haliddirāgo viya,",
  "tika-s0403t:272_6": "thusarāsimhi koṭṭitakhānuko viya,",
  "tika-s0403t:272_7": "assapiṭṭhiyaṃ ṭhapitakumbhaṇḍaṃ viya ca anibaddhaṭṭhāne muhuttena kuppati.",
  "tika-s0403t:272_8": "Mando momūhoti aññāṇabhāvena mando,",
  "tika-s0403t:272_9": "avisayatāya momūho,",
  "tika-s0403t:272_10": "mahāmūḷhoti attho.",
  "tika-s0403t:273_0": "Avajānātisuttavaṇṇanā niṭṭhitā.",
  "tika-s0403t:274_0": "2-3. Ārabhatisuttādivaṇṇanā",
  "tika-s0403t:275_0": "142- 3.",
  "tika-s0403t:275_1": "Dutiye ārabhatīti ettha ārambha-",
  "tika-s0403t:275_2": "saddo kammakiriyahiṃsanavīriyakopanāpattivītikkamesu vattati.",
  "tika-s0403t:275_3": "Tathā hesa “yaṃ kiñci dukkhaṃ sambhoti,",
  "tika-s0403t:275_4": "sabbaṃ ārambhapaccayā”ti kamme āgato.",
  "tika-s0403t:275_5": "“Mahārambhā mahāyaññā,",
  "tika-s0403t:275_6": "na te honti mahapphalā”ti kiriyāya.",
  "tika-s0403t:275_7": "“Samaṇaṃ gotamaṃ uddissa pāṇaṃ ārabhantī”ti hiṃsane.",
  "tika-s0403t:275_8": "“Ārambhatha nikkhamatha,",
  "tika-s0403t:275_9": "yuñjatha buddhasāsane”ti vīriye.",
  "tika-s0403t:275_10": "“Bījagāmabhūtagāmasamārambhā paṭivirato hotī”ti kopane.",
  "tika-s0403t:275_11": "“Ārabhati ca vippaṭisārī ca hotī”ti ayaṃ pana āpattivītikkame āgato,",
  "tika-s0403t:275_12": "tasmā āpattivītikkamavasena ārabhati ceva,",
  "tika-s0403t:275_13": "tappaccayā ca vippaṭisārī hotīti ayamettha attho.",
  "tika-s0403t:275_14": "Yathābhūtaṃ nappajānātīti anadhigatattā yathāsabhāvato na jānāti.",
  "tika-s0403t:275_15": "Yatthassāti yasmiṃ assa,",
  "tika-s0403t:275_16": "yaṃ ṭhānaṃ patvā etassa puggalassa uppannā pāpakā akusalā dhammā aparisesā nirujjhantīti attho.",
  "tika-s0403t:275_17": "Kiṃ pana patvā te nirujjhantīti?",
  "tika-s0403t:275_18": "Arahattamaggaṃ,",
  "tika-s0403t:275_19": "phalappattassa pana niruddhā nāma honti.",
  "tika-s0403t:275_20": "Evaṃ santepi idha maggakiccavasena pana phalameva vuttanti veditabbaṃ.",
  "tika-s0403t:276_0": "Ārabhatī na vippaṭisārī hotīti āpattiṃ āpajjati,",
  "tika-s0403t:276_1": "taṃ panesa desetuṃ sabhāgapuggalaṃ pariyesati,",
  "tika-s0403t:276_2": "tasmā na vippaṭisārī hoti.",
  "tika-s0403t:276_3": "Na ārabhati vippaṭisārī hotīti āpattiṃ na āpajjati,",
  "tika-s0403t:276_4": "vinayapaññattiyaṃ pana akovidattā anāpattiyā āpattisaññī hutvā vippaṭisārī hotīti evamettha attho daṭṭhabbo.",
  "tika-s0403t:276_5": "“Na ārabhati na vippaṭisārī hotī”ti yo vutto,",
  "tika-s0403t:276_6": "kataro so puggalo?",
  "tika-s0403t:276_7": "Ossaṭṭhavīriyapuggalo.",
  "tika-s0403t:276_8": "So hi “kiṃ me imasmiṃ kāle parinibbānena,",
  "tika-s0403t:276_9": "anāgate metteyyasammāsambuddhakāle parinibbāyissāmī”ti visuddhasīlopi paṭipattiṃ na pūreti.",
  "tika-s0403t:276_10": "So hi “kimatthaṃ āyasmā pamatto viharati,",
  "tika-s0403t:276_11": "puthujjanassa nāma gati anibaddhā,",
  "tika-s0403t:276_12": "tasmā hi metteyyasammāsambuddhassa sammukhībhāvaṃ labheyyāsi,",
  "tika-s0403t:276_13": "arahattatthāya vipassanaṃ bhāvehī”ti ovaditabbova.",
  "tika-s0403t:277_0": "Sādhūti āyācanatthe nipāto.",
  "tika-s0403t:277_1": "Idaṃ vuttaṃ hoti –",
  "tika-s0403t:277_2": "yāva aparaddhaṃ vata āyasmatā,",
  "tika-s0403t:277_3": "evaṃ santepi mayaṃ āyasmantaṃ yācāma,",
  "tika-s0403t:277_4": "desetabbayuttakassa desanāya,",
  "tika-s0403t:277_5": "vuṭṭhātabbayuttakassa vuṭṭhānena,",
  "tika-s0403t:277_6": "āvikātabbayuttakassa āvikiriyāya ārambhaje āsave pahāya suddhante ṭhitabhāvapaccavekkhaṇena vippaṭisāraje",
  "tika-s0403t:277_7": "āsave paṭivinodetvā nīharitvā vipassanācittañceva vipassanāpaññañca vaḍḍhetūti.",
  "tika-s0403t:277_8": "Amunā pañcamena puggalenāti etena pañcamena khīṇāsavapuggalena.",
  "tika-s0403t:277_9": "Samasamo bhavissatīti lokuttaraguṇehi samabhāveneva samo bhavissatīti evaṃ khīṇāsavena ovaditabboti attho.",
  "tika-s0403t:277_10": "Tatiyaṃ uttānameva.",
  "tika-s0403t:278_0": "Ārabhatisuttādivaṇṇanā niṭṭhitā.",
  "tika-s0403t:279_0": "4-6. Tikaṇḍakīsuttādivaṇṇanā",
  "tika-s0403t:280_0": "144- 6.",
  "tika-s0403t:280_1": "Catutthe paṭikūleti amanuññe aniṭṭhe.",
  "tika-s0403t:280_2": "Appaṭikūlasaññīti iṭṭhākāreneva pavattacitto.",
  "tika-s0403t:280_3": "Iṭṭhasmiṃ vatthusmiṃ asubhāya vā pharati,",
  "tika-s0403t:280_4": "aniccato vā upasaṃharati upaneti pavatteti.",
  "tika-s0403t:280_5": "Aniṭṭhasmiṃ vatthusminti aniṭṭhe sattasaññite ārammaṇe.",
  "tika-s0403t:280_6": "Mettāya vā pharatīti mettaṃ hitesitaṃ upasaṃharanto sabbatthakameva vā tattha pharati.",
  "tika-s0403t:280_7": "Dhātuto vā upasaṃharatīti dhammasabhāvacintanena dhātuto paccavekkhaṇāya dhātumanasikāraṃ vā tattha pavatteti.",
  "tika-s0403t:280_8": "Tadubhayaṃ abhinivajjetvāti sabhāvato ānubhāvato ca upatiṭṭhantaṃ ārammaṇe paṭikūlabhāvaṃ appaṭikūlabhāvañcāti taṃ ubhayaṃ pahāya aggahetvā,",
  "tika-s0403t:280_9": "sabbasmiṃ pana tasmiṃ majjhatto hutvāti vuttaṃ hoti.",
  "tika-s0403t:280_10": "Majjhatto hutvā viharitukāmo pana kiṃ karotīti?",
  "tika-s0403t:280_11": "Iṭṭhāniṭṭhesu āpāthaṃ gatesu neva somanassito hoti,",
  "tika-s0403t:280_12": "na domanassito hoti.",
  "tika-s0403t:280_13": "Upekkhako vihareyyāti iṭṭhe arajjanto aniṭṭhe adussanto yathā aññe asamapekkhanena mohaṃ uppādenti,",
  "tika-s0403t:280_14": "evaṃ anuppādento chasu ārammaṇesu chaḷaṅgupekkhāya upekkhako vihareyya.",
  "tika-s0403t:280_15": "Tenevāha “chaḷaṅgupekkhāvasena pañcamo”ti.",
  "tika-s0403t:280_16": "Iṭṭhāniṭṭhachaḷārammaṇāpāthe parisuddhapakatibhāvāvijahanalakkhaṇāya chasu dvāresu pavattanato “chaḷaṅgupekkhā”ti",
  "tika-s0403t:280_17": "laddhanāmāya tatramajjhattupekkhāya vasena pañcamo vāro vuttoti attho.",
  "tika-s0403t:280_18": "Pañcamaṃ chaṭṭhañca uttānameva.",
  "tika-s0403t:281_0": "Tikaṇḍakīsuttādivaṇṇanā niṭṭhitā.",
  "tika-s0403t:282_0": "7-10. Asappurisadānasuttādivaṇṇanā",
  "tika-s0403t:283_0": "147- 150.",
  "tika-s0403t:283_1": "Sattame asakkaccanti anādaraṃ katvā.",
  "tika-s0403t:283_2": "Deyyadhammassa asakkaccakaraṇaṃ nāma asampannaṃ karotīti āha “na sakkaritvā suciṃ katvā detī”ti,",
  "tika-s0403t:283_3": "uttaṇḍulādidosavirahitaṃ sucisampannaṃ katvā na detīti attho.",
  "tika-s0403t:283_4": "Acittīkatvāti na citte katvā,",
  "tika-s0403t:283_5": "na pūjetvāti attho.",
  "tika-s0403t:283_6": "Pūjento hi pūjetabbavatthuṃ citte ṭhapeti,",
  "tika-s0403t:283_7": "na tato bahi karoti.",
  "tika-s0403t:283_8": "Cittaṃ vā acchariyaṃ katvā paṭipattivikaraṇaṃ sambhāvanakiriyā,",
  "tika-s0403t:283_9": "tappaṭikkhepato acittīkaraṇaṃ asambhāvanakiriyā.",
  "tika-s0403t:283_10": "Agāravena detīti puggale agaruṃ karonto nisīdanaṭṭhāne asammajjitvā yattha vā tattha vā nisīdāpetvā yaṃ vā taṃ vā ādhārakaṃ ṭhapetvā dānaṃ deti.",
  "tika-s0403t:283_11": "Asahatthāti na attano hatthena deti,",
  "tika-s0403t:283_12": "dāsakammakarodīhi dāpeti.",
  "tika-s0403t:283_13": "Apaviddhaṃ detīti antarā apaviddhaṃ vicchedaṃ katvā deti.",
  "tika-s0403t:283_14": "Tenāha “na nirantaraṃ detī”ti.",
  "tika-s0403t:283_15": "Atha vā apaviddhaṃ detīti ucchiṭṭhādichaḍḍanīyadhammaṃ viya avakkhittakaṃ katvā deti.",
  "tika-s0403t:283_16": "Tenāha “chaḍḍetukāmo viya detī”ti.",
  "tika-s0403t:283_17": "“Addhā imassa dānassa phalameva āgacchatī”ti evaṃ yassa kammassakatādiṭṭhi atthi,",
  "tika-s0403t:283_18": "so āgamanadiṭṭhiko,",
  "tika-s0403t:283_19": "ayaṃ pana na tādisoti anāgamanadiṭṭhiko.",
  "tika-s0403t:283_20": "Tenāha “katassa nāma phalaṃ āgamissatī”tiādi.",
  "tika-s0403t:283_21": "Aṭṭhamādīsu natthi vattabbaṃ.",
  "tika-s0403t:284_0": "Asappurisadānasuttādivaṇṇanā niṭṭhitā.",
  "tika-s0403t:285_0": "Tikaṇḍakīvaggavaṇṇanā niṭṭhitā.",
  "tika-s0403t:286_0": "Tatiyapaṇṇāsakaṃ niṭṭhitaṃ.",
  "tika-s0403t:287_0": "4. Catutthapaṇṇāsakaṃ",
  "tika-s0403t:288_0": "(16) 1. Saddhammavaggo",
  "tika-s0403t:289_0": "151-160. Paṭhamo vaggo uttānatthoyeva.",
  "tika-s0403t:290_0": "(17) 2. Āghātavaggo",
  "tika-s0403t:291_0": "1-5. Paṭhamaāghātapaṭivinayasuttādivaṇṇanā",
  "tika-s0403t:292_0": "161- 165.",
  "tika-s0403t:292_1": "Dutiyassa paṭhame natthi vattabbaṃ.",
  "tika-s0403t:292_2": "Dutiye āghāto paṭivinayati ettha,",
  "tika-s0403t:292_3": "etehīti vā āghātapaṭivinayā.",
  "tika-s0403t:292_4": "Tenāha “āghāto etehi paṭivinetabbo”tiādi.",
  "tika-s0403t:293_0": "Nantakanti anantakaṃ,",
  "tika-s0403t:293_1": "antavirahitaṃ vatthakhaṇḍaṃ.",
  "tika-s0403t:293_2": "Yadi hi tassa anto bhaveyya,",
  "tika-s0403t:293_3": "“pilotikā”ti saṅkhaṃ na gaccheyya.",
  "tika-s0403t:294_0": "Sevālenāti bījakaṇṇikakesarādibhedena sevālena.",
  "tika-s0403t:294_1": "Udakapappaṭakenāti nīlamaṇḍūkapiṭṭhivaṇṇena udakapiṭṭhiṃ chādetvā nibbattena udakapiṭṭhikena.",
  "tika-s0403t:294_2": "Ghammena anugatoti ghammena phuṭṭho abhibhūto.",
  "tika-s0403t:294_3": "Cittuppādanti paṭighasampayuttacittuppādaṃ.",
  "tika-s0403t:295_0": "Visabhāgavedanuppattiyā kakaceneva iriyāpathapavattinivāraṇena chindanto ābādhati pīḷetīti ābādho,",
  "tika-s0403t:295_1": "so assa atthīti ābādhiko.",
  "tika-s0403t:295_2": "Taṃsamuṭṭhānena dukkhito sañjātadukkho.",
  "tika-s0403t:295_3": "Bāḷhagilānoti adhimattagilāno.",
  "tika-s0403t:295_4": "Gāmantanāyakassāti gāmantasampāpakassa.",
  "tika-s0403t:296_0": "Pasannabhāvena udakassa acchabhāvo veditabboti āha “acchodakāti pasannodakā”ti.",
  "tika-s0403t:296_1": "Sādurasatāya sātatāti āha “madhurodakā”ti.",
  "tika-s0403t:296_2": "Tanukameva salilaṃ visesato sītalaṃ,",
  "tika-s0403t:296_3": "na bahalāti āha “tanusītasalilā”ti.",
  "tika-s0403t:296_4": "Setakāti nikkaddamā.",
  "tika-s0403t:296_5": "Sacikkhallādivasena hi udakassa vivaṇṇatā.",
  "tika-s0403t:296_6": "Sabhāvato pana taṃ setavaṇṇameva.",
  "tika-s0403t:296_7": "Tatiyādīni uttānatthāneva.",
  "tika-s0403t:297_0": "Paṭhamaāghātapaṭivinayasuttādivaṇṇanā niṭṭhitā.",
  "tika-s0403t:298_0": "6. Nirodhasuttavaṇṇanā",
  "tika-s0403t:299_0": "166.",
  "tika-s0403t:299_1": "Chaṭṭhe amarisanattheti asahanatthe.",
  "tika-s0403t:299_2": "Anāgatavacanaṃ katanti anāgatasaddappayogo kato,",
  "tika-s0403t:299_3": "attho pana vattamānakālikova.",
  "tika-s0403t:299_4": "Akkharacintakā hi īdisesu ṭhānesu anokappanāmarisanatthavasena atthisadde upapade vattamānakālepi anāgatavacanaṃ karonti.",
  "tika-s0403t:300_0": "Nirodhasuttavaṇṇanā niṭṭhitā.",
  "tika-s0403t:301_0": "7-9. Codanāsuttādivaṇṇanā",
  "tika-s0403t:302_0": "167- 9.",
  "tika-s0403t:302_1": "Sattame vatthusandassanāti yasmiṃ vatthusmiṃ āpatti,",
  "tika-s0403t:302_2": "tassa sarūpato dassanaṃ.",
  "tika-s0403t:302_3": "Āpattisandassanāti yaṃ āpattiṃ so āpanno,",
  "tika-s0403t:302_4": "tassā dassanaṃ.",
  "tika-s0403t:302_5": "Saṃvāsappaṭikkhepoti uposathappavāraṇādisaṃvāsassa paṭikkhipanaṃ akaraṇaṃ.",
  "tika-s0403t:302_6": "Sāmīcippaṭikkhepoti abhivādanādisāmīcikiriyāya akaraṇaṃ.",
  "tika-s0403t:302_7": "Codayamānenāti codentena.",
  "tika-s0403t:302_8": "Cuditakassa kāloti cuditakassa codetabbakālo.",
  "tika-s0403t:302_9": "Puggalanti codetabbapuggalaṃ.",
  "tika-s0403t:302_10": "Upaparikkhitvāti “ayaṃ cuditakalakkhaṇe tiṭṭhati,",
  "tika-s0403t:302_11": "na tiṭṭhatī”ti vīmaṃsitvā.",
  "tika-s0403t:302_12": "Ayasaṃ āropetīti “ime maṃ abhūtena abbhācikkhantā ayasaṃ byasanaṃ uppādentī”ti bhikkhūnaṃ ayasaṃ uppādeti.",
  "tika-s0403t:302_13": "Aṭṭhamanavamāni uttānatthāneva.",
  "tika-s0403t:303_0": "Codanāsuttādivaṇṇanā niṭṭhitā.",
  "tika-s0403t:304_0": "10. Bhaddajisuttavaṇṇanā",
  "tika-s0403t:305_0": "170.",
  "tika-s0403t:305_1": "Dasame abhibhavitvā ṭhito ime satteti adhippāyo.",
  "tika-s0403t:305_2": "Yasmā pana so “pāsaṃsabhāvena uttamabhāvena ca te satte abhibhavitvā ṭhito”ti attānaṃ maññati,",
  "tika-s0403t:305_3": "tasmā vuttaṃ “jeṭṭhako”ti.",
  "tika-s0403t:305_4": "Aññadatthu dasoti dassane antarāyābhāvavacanena ñeyyavisesapariggāhikabhāvena ca anāvaraṇadassāvitaṃ paṭijānātīti āha “sabbaṃ passatīti adhippāyo”ti.",
  "tika-s0403t:306_0": "Bhaddajisuttavaṇṇanā niṭṭhitā.",
  "tika-s0403t:307_0": "Āghātavaggavaṇṇanā niṭṭhitā.",
  "tika-s0403t:308_0": "(18) 3. Upāsakavaggo",
  "tika-s0403t:309_0": "1-6. Sārajjasuttādivaṇṇanā",
  "tika-s0403t:310_0": "171- 176.",
  "tika-s0403t:310_1": "Tatiyassa paṭhamadutiyatatiyacatutthe natthi vattabbaṃ.",
  "tika-s0403t:310_2": "Pañcame upāsakapacchimakoti upāsakanihīno.",
  "tika-s0403t:310_3": "“Iminā diṭṭhādinā idaṃ nāma maṅgalaṃ bhavissatī”ti evaṃ bālajanaparikappitakotūhalasaṅkhātena diṭṭhasutamutamaṅgalena samannāgato kotūhalamaṅgaliko.",
  "tika-s0403t:310_4": "Tenāha “iminā idaṃ bhavissatī”tiādi.",
  "tika-s0403t:310_5": "Maṅgalaṃ paccetīti diṭṭhamaṅgalādibhedaṃ maṅgalameva patthiyāyati.",
  "tika-s0403t:310_6": "No kammanti kammassakataṃ no patthiyāyati.",
  "tika-s0403t:310_7": "Imamhā sāsanāti ito sabbaññubuddhasāsanato.",
  "tika-s0403t:310_8": "Bahiddhāti bāhirakasamaye.",
  "tika-s0403t:310_9": "Dakkhiṇeyyaṃ pariyesatīti “duppaṭipannā dakkhiṇeyyā”ti saññī gavesati.",
  "tika-s0403t:310_10": "Ettha dakkhiṇapariyesanapubbakāre ekaṃ katvā pañca dhammā veditabbā.",
  "tika-s0403t:310_11": "Chaṭṭhaṃ uttānameva.",
  "tika-s0403t:311_0": "Sārajjasuttādivaṇṇanā niṭṭhitā.",
  "tika-s0403t:312_0": "7-8. Vaṇijjāsuttādivaṇṇanā",
  "tika-s0403t:313_0": "177- 8.",
  "tika-s0403t:313_1": "Sattame satthavaṇijjāti āvudhabhaṇḍaṃ katvā vā kāretvā vā kataṃ vā paṭilabhitvā tassa vikkayo.",
  "tika-s0403t:313_2": "Āvudhabhaṇḍaṃ kāretvā tassa vikkayoti idaṃ pana nidassanamattaṃ.",
  "tika-s0403t:313_3": "Sūkaramigādayo posetvā tesaṃ vikkayoti sūkaramigādayo posetvā tesaṃ maṃsaṃ sampādetvā vikkayo.",
  "tika-s0403t:313_4": "Ettha ca satthavaṇijjā paroparādhanimittatāya akaraṇīyā vuttā,",
  "tika-s0403t:313_5": "sattavaṇijjā abhujissabhāvakaraṇato,",
  "tika-s0403t:313_6": "maṃsavisavaṇijjā vadhahetuto,",
  "tika-s0403t:313_7": "majjavaṇijjā pamādaṭṭhānato.",
  "tika-s0403t:313_8": "Aṭṭhamaṃ uttānameva.",
  "tika-s0403t:314_0": "Vaṇijjāsuttādivaṇṇanā niṭṭhitā.",
  "tika-s0403t:315_0": "9. Gihisuttavaṇṇanā",
  "tika-s0403t:316_0": "179.",
  "tika-s0403t:316_1": "Navame ābhicetasikānanti abhicetoti abhikkantaṃ visuddhacittaṃ vuccati adhicittaṃ vā,",
  "tika-s0403t:316_2": "abhicetasi jātāni ābhicetasikāni,",
  "tika-s0403t:316_3": "abhiceto sannissitānīti vā ābhicetasikāni.",
  "tika-s0403t:316_4": "Tenevāha “uttamacittanissitāna”nti.",
  "tika-s0403t:316_5": "Diṭṭhadhammasukhavihārānanti diṭṭhadhamme sukhavihārānaṃ.",
  "tika-s0403t:316_6": "Diṭṭhadhammoti paccakkho attabhāvo vuccati,",
  "tika-s0403t:316_7": "tattha sukhavihārānanti attho.",
  "tika-s0403t:316_8": "Rūpāvacarajjhānānametaṃ adhivacanaṃ.",
  "tika-s0403t:316_9": "Tāni hi appetvā nisinnā jhāyino imasmiṃyeva attabhāve asaṃkiliṭṭhaṃ nekkhammasukhaṃ vindanti,",
  "tika-s0403t:316_10": "tasmā “diṭṭhadhammasukhavihārānī”ti vuccanti.",
  "tika-s0403t:317_0": "Catubbidhamerayanti pupphāsavo,",
  "tika-s0403t:317_1": "phalāsavo, guḷāsavo,",
  "tika-s0403t:317_2": "madhvāsavoti evaṃ catuppabhedaṃ merayaṃ.",
  "tika-s0403t:317_3": "Pañcavidhañca suranti pūvasurā,",
  "tika-s0403t:317_4": "piṭṭhasurā,",
  "tika-s0403t:317_5": "odanasurā,",
  "tika-s0403t:317_6": "kiṇṇapakkhittā,",
  "tika-s0403t:317_7": "sambhārasaṃyuttāti evaṃ pañcappabhedaṃ suraṃ.",
  "tika-s0403t:317_8": "Puññaṃ attho etassāti puññattho.",
  "tika-s0403t:317_9": "Yasmā panesa puññena atthiko nāma hoti,",
  "tika-s0403t:317_10": "tasmā vuttaṃ “puññena atthikassā”ti.",
  "tika-s0403t:317_11": "Sesamettha uttānameva.",
  "tika-s0403t:318_0": "Gihisuttavaṇṇanā niṭṭhitā.",
  "tika-s0403t:319_0": "10. Gavesīsuttavaṇṇanā",
  "tika-s0403t:320_0": "180.",
  "tika-s0403t:320_1": "Dasame sukāraṇanti bodhiparipācanassa ekantikaṃ sundaraṃ kāraṇaṃ.",
  "tika-s0403t:320_2": "Mandahasitanti īsakaṃ hasitaṃ.",
  "tika-s0403t:320_3": "Kahaṃ kahanti hāsasaddassa anukaraṇametaṃ.",
  "tika-s0403t:320_4": "Haṭṭhappahaṭṭhākāramattanti haṭṭhassa pahaṭṭhākāramattaṃ.",
  "tika-s0403t:320_5": "Yathā gahitasaṅketā “pahaṭṭho bhagavā”ti sañjānanti,",
  "tika-s0403t:320_6": "evaṃ ākāranidassanamattaṃ.",
  "tika-s0403t:321_0": "Idāni iminā pasaṅgena hāsasamuṭṭhānaṃ vibhāgato dassetuṃ “hasitañca nāmeta”ntiādi āraddhaṃ.",
  "tika-s0403t:321_1": "Tattha ajjhupekkhanavasenapi hāso na sambhavati,",
  "tika-s0403t:321_2": "pageva domanassavasenāti āha “terasahi somanassasahagatacittehī”ti.",
  "tika-s0403t:321_3": "Nanu ca keci kodhavasenapi hasantīti? Na,",
  "tika-s0403t:321_4": "te sampiyanti kodhavatthuṃ tattha “mayaṃ dāni yathākāmakāritaṃ āpajjissāmā”ti duviññeyyantarena somanassacitteneva hāsassa uppajjanato.",
  "tika-s0403t:321_5": "Tesūti pañcasu somanassasahagatakiriyacittesu.",
  "tika-s0403t:321_6": "Balavārammaṇeti uḷāratame ārammaṇe yamakapāṭihāriyasadise.",
  "tika-s0403t:321_7": "Dubbalārammaṇeti anuḷāraārammaṇe.",
  "tika-s0403t:322_0": "“Imasmiṃ pana ṭhāne…pe…",
  "tika-s0403t:322_1": "uppādetī”ti idaṃ porāṇaṭṭhakathāyaṃ tathā āgatattā vuttaṃ,",
  "tika-s0403t:322_2": "na sahetukasomanassasahagatacittehi bhagavato sitaṃ na hotīti dassanattaṃ.",
  "tika-s0403t:322_3": "Abhidhammaṭīkāyaṃ pana “atītaṃsādīsu appaṭihataṃ ñāṇaṃ vatvā ‘imehi dhammehi samannāgatassa buddhassa",
  "tika-s0403t:322_4": "bhagavato sabbaṃ kāyakammaṃ ñāṇapubbaṅgamaṃ ñāṇānuparivattī’tiādivacanato ‘bhagavato idaṃ cittaṃ uppajjatī’ti",
  "tika-s0403t:322_5": "vuttavacanaṃ vicāretabba”nti vuttaṃ.",
  "tika-s0403t:322_6": "Tattha iminā hasituppādacittena pavattiyamānampi bhagavato sitakaraṇaṃ pubbenivāsaanāgataṃsasabbaññutaññāṇānaṃ",
  "tika-s0403t:322_7": "anuvattakattā ñāṇānuparivattiyevāti evaṃ pana ñāṇānuparivattibhāve sati na koci pāḷiaṭṭhakathānaṃ virodho.",
  "tika-s0403t:322_8": "Tathā hi abhidhammaṭṭhakathāyaṃ “tesaṃ ñāṇānaṃ ciṇṇapariyante idaṃ cittaṃ uppajjatī”ti vuttaṃ.",
  "tika-s0403t:322_9": "Avassañcetaṃ evaṃ icchitabbaṃ,",
  "tika-s0403t:322_10": "aññathā āvajjanacittassapi bhagavato tathārūpe kāle na yujjeyya.",
  "tika-s0403t:322_11": "Tassapi hi viññattisamuṭṭhāpakabhāvassa nicchitattā.",
  "tika-s0403t:322_12": "Tathā hi vuttaṃ “evañca katvā manodvārāvajjanassapi viññattisamuṭṭhāpakattaṃ upapannaṃ hotī”ti na ca",
  "tika-s0403t:322_13": "viññattisamuṭṭhāpakatte taṃsamuṭṭhānakāyaviññattiyā kāyakammādibhāvaṃ āpajjanabhāvo vissajjatīti.",
  "tika-s0403t:323_0": "Hasitanti sitameva sandhāya vadati.",
  "tika-s0403t:323_1": "Tenāha “evaṃ appamattakampī”ti.",
  "tika-s0403t:323_2": "Samosaritā vijjulatā.",
  "tika-s0403t:323_3": "Sā hi itaravijjulatā viya khaṇaṭṭhitiyā sīghanirodhā ca na hoti,",
  "tika-s0403t:323_4": "apica kho dandhanirodhā,",
  "tika-s0403t:323_5": "na ca sabbakālikā.",
  "tika-s0403t:323_6": "Dīdhiti pāvakamahāmeghato vā cātuddīpikamahāmeghato vā niccharati.",
  "tika-s0403t:323_7": "Tenāha “cātuddīpikamahāmeghamukhato”ti.",
  "tika-s0403t:323_8": "Ayaṃ kira tāsaṃ rasmīnaṃ dhammatā,",
  "tika-s0403t:323_9": "yadidaṃ tikkhattuṃ sīsaṃ padakkhiṇaṃ katvā dāṭhaggesuyeva antaradhānaṃ.",
  "tika-s0403t:323_10": "Sesamettha suviññeyyameva.",
  "tika-s0403t:324_0": "Gavesīsuttavaṇṇanā niṭṭhitā.",
  "tika-s0403t:325_0": "Upāsakavaggavaṇṇanā niṭṭhitā.",
  "tika-s0403t:326_0": "(19) 4. Araññavaggo",
  "tika-s0403t:327_0": "1. Āraññikasuttavaṇṇanā",
  "tika-s0403t:328_0": "181.",
  "tika-s0403t:328_1": "Catutthassa paṭhame appīcchataṃyeva nissāyātiādīsu “iti appiccho bhavissāmī”ti idaṃ me āraññikaṅgaṃ appicchatāya saṃvattissati,",
  "tika-s0403t:328_2": "“iti santuṭṭho bhavissāmī”ti idaṃ me āraññikaṅgaṃ santuṭṭhiyā saṃvattissati,",
  "tika-s0403t:328_3": "“iti kilese sallikhissāmī”ti idaṃ me āraññikaṅgaṃ kilesasallikhanatthāya saṃvattissatīti āraññiko hoti.",
  "tika-s0403t:328_4": "Aggoti jeṭṭhako.",
  "tika-s0403t:328_5": "Sesāni tasseva vevacanāni.",
  "tika-s0403t:329_0": "Gavā khīranti gāvito khīraṃ nāma hoti,",
  "tika-s0403t:329_1": "na gāviyā dadhi.",
  "tika-s0403t:329_2": "Khīramhā dadhītiādīsupi eseva nayo.",
  "tika-s0403t:329_3": "Evamevanti yathā etesu pañcasu gorasesu sappimaṇḍo aggo,",
  "tika-s0403t:329_4": "evamevaṃ imesu pañcasu āraññikesu yo ayaṃ appicchatādīni nissāya āraññiko hoti,",
  "tika-s0403t:329_5": "ayaṃ aggo ceva seṭṭho ca mokkho ca pavaro ca.",
  "tika-s0403t:329_6": "Imesu āraññikesu jātiāraññikā veditabbā,",
  "tika-s0403t:329_7": "na āraññikanāmamattena āraññikāti veditabbā.",
  "tika-s0403t:329_8": "Paṃsukūlikādīsupi eseva nayo.",
  "tika-s0403t:330_0": "Āraññikasuttavaṇṇanā niṭṭhitā.",
  "tika-s0403t:331_0": "Araññavaggavaṇṇanā niṭṭhitā.",
  "tika-s0403t:332_0": "(20) 5. Brāhmaṇavaggo",
  "tika-s0403t:333_0": "1. Soṇasuttavaṇṇanā",
  "tika-s0403t:334_0": "191.",
  "tika-s0403t:334_1": "Pañcamassa paṭhame sampiyenevāti aññamaññapemeneva kāyena ca cittena ca missībhūtā saṅghaṭṭitā saṃsaṭṭhā hutvā saṃvāsaṃ vattenti,",
  "tika-s0403t:334_2": "na appiyena niggahena vāti vuttaṃ hoti.",
  "tika-s0403t:334_3": "Tenāha “piya”ntiādi.",
  "tika-s0403t:334_4": "Udaraṃ avadihati upacinoti pūretīti udarāvadehakaṃ.",
  "tika-s0403t:334_5": "Bhāvanapuṃsakañcetaṃ,",
  "tika-s0403t:334_6": "udarāvadehakaṃ katvā udaraṃ pūretvāti attho.",
  "tika-s0403t:334_7": "Tenāha “udaraṃ avadihitvā”tiādi.",
  "tika-s0403t:335_0": "Soṇasuttavaṇṇanā niṭṭhitā.",
  "tika-s0403t:336_0": "2. Doṇabrāhmaṇasuttavaṇṇanā",
  "tika-s0403t:337_0": "192.",
  "tika-s0403t:337_1": "Dutiye pavattāroti pāvacanabhāvena vattāro.",
  "tika-s0403t:337_2": "Yasmā te tesaṃ mantānaṃ pavattanakā,",
  "tika-s0403t:337_3": "tasmā āha “pavattayitāro”ti.",
  "tika-s0403t:337_4": "Sudde bahi katvā rahobhāsitabbaṭṭhena mantā eva taṃtaṃatthappaṭipattihetutāya mantapadaṃ.",
  "tika-s0403t:337_5": "Anupanītāsādhāraṇatāya rahassabhāvena vattabbakiriyāya adhigamūpāyaṃ.",
  "tika-s0403t:337_6": "Sajjhāyitanti gāyanavasena sajjhāyitaṃ.",
  "tika-s0403t:337_7": "Taṃ pana udattānudattādīnaṃ sarānaṃ sampadāvaseneva icchitanti āha “sarasampattivasenā”ti.",
  "tika-s0403t:337_8": "Aññesaṃ vuttanti pāvacanabhāvena aññesaṃ vuttaṃ.",
  "tika-s0403t:337_9": "Samupabyūḷhanti saṅgahetvā uparūpari saññūḷhaṃ.",
  "tika-s0403t:337_10": "Rāsikatanti iruvedayajuvedasāmavedādivasena,",
  "tika-s0403t:337_11": "tatthāpi paccekaṃ mantabrahmādivasena,",
  "tika-s0403t:337_12": "ajjhāyānuvākādivasena ca rāsikataṃ.",
  "tika-s0403t:337_13": "Tesanti mantānaṃ kattūnaṃ.",
  "tika-s0403t:337_14": "Dibbena cakkhunā oloketvāti dibbacakkhuparibhaṇḍena yathākammūpagañāṇena sattānaṃ kammassakatādiṃ,",
  "tika-s0403t:337_15": "paccakkhato dassanaṭṭhena dibbacakkhusadisena pubbenivāsañāṇena atītakappe brāhmaṇānaṃ mantajjhenavidhiñca oloketvā.",
  "tika-s0403t:337_16": "Pāvacanena saha saṃsandetvāti kassapasammāsambuddhassa yaṃ vacanaṃ vaṭṭasannissitaṃ,",
  "tika-s0403t:337_17": "tena saha aviruddhaṃ katvā.",
  "tika-s0403t:337_18": "Na hi tesaṃ vivaṭṭasannissito attho paccakkho hoti.",
  "tika-s0403t:337_19": "Aparāpareti aṭṭhakādīhi aparāpare pacchimā okkākarājakālādīsu uppannā.",
  "tika-s0403t:337_20": "Pakkhipitvāti aṭṭhakādīhi ganthitamantapadesu kilesasannissitapadānaṃ tattha tattha pade pakkhipanaṃ katvā.",
  "tika-s0403t:337_21": "Viruddhe akaṃsūti brāhmaṇadhammikasuttādīsu āgatanayena saṃkilesatthadīpanato paccanīkabhūte akaṃsu.",
  "tika-s0403t:338_0": "Usūnaṃ asanakammaṃ issatthaṃ,",
  "tika-s0403t:338_1": "dhanusippena jīvikā.",
  "tika-s0403t:338_2": "Idha pana issatthaṃ viyāti issatthaṃ,",
  "tika-s0403t:338_3": "sabbaāvudhajīvikāti āha “yodhājīvakammenā”ti,",
  "tika-s0403t:338_4": "āvudhaṃ gahetvā upaṭṭhānakammenāti attho.",
  "tika-s0403t:338_5": "Rājaporisaṃ nāma vinā āvudhena poroheccāmaccakammādirājakammaṃ katvā rājupaṭṭhānaṃ.",
  "tika-s0403t:338_6": "Sippaññatarenāti gahitāvasesena hatthiassasippādinā.",
  "tika-s0403t:338_7": "Kumārabhāvato pabhuti caraṇena komārabrahmacariyaṃ.",
  "tika-s0403t:339_0": "Udakaṃ pātetvā dentīti dvāre ṭhitasseva brāhmaṇassa hatthe udakaṃ āsiñcantā “idaṃ te, brāhmaṇa,",
  "tika-s0403t:339_1": "bhariyaṃ posāpanatthāya demā”ti vatvā denti.",
  "tika-s0403t:339_2": "Kasmā pana te evaṃ brahmacariyaṃ caritvāpi dāraṃ pariyesanti,",
  "tika-s0403t:339_3": "na yāvajīvaṃ brahmacārino hontīti?",
  "tika-s0403t:339_4": "Micchādiṭṭhivasena.",
  "tika-s0403t:339_5": "Tesañhī evaṃ diṭṭhi hoti “yo puttaṃ na uppādeti,",
  "tika-s0403t:339_6": "so kulavaṃsacchedakaro hoti,",
  "tika-s0403t:339_7": "tato niraye paccatī”ti.",
  "tika-s0403t:339_8": "Cattāro kira abhāyitabbaṃ bhāyanti gaṇḍuppādako, kikī, kontinī,",
  "tika-s0403t:339_9": "brāhmaṇoti.",
  "tika-s0403t:339_10": "Gaṇḍuppādā kira mahāpathaviyā khayanabhayena mattabhojanā honti,",
  "tika-s0403t:339_11": "na bahuṃ mattikaṃ khādanti.",
  "tika-s0403t:339_12": "Kikī sakuṇikā ākāsapatanabhayena aṇḍassa upari uttānā seti.",
  "tika-s0403t:339_13": "Kontinī sakuṇī pathavīkampanabhayena pādehi bhūmiṃ na suṭṭhu akkamati.",
  "tika-s0403t:339_14": "Brāhmaṇā kulavaṃsūpacchedabhayena dāraṃ pariyesanti.",
  "tika-s0403t:339_15": "Āhu cettha –",
  "tika-s0403t:340_0": "“Gaṇḍuppādo kikī ceva, kontī brāhmaṇadhammiko;",
  "tika-s0403t:341_0": "Ete abhayaṃ bhāyanti, sammūḷhā caturo janā”ti. ;",
  "tika-s0403t:342_0": "Sesamettha uttānameva.",
  "tika-s0403t:343_0": "Doṇabrāhmaṇasuttavaṇṇanā niṭṭhitā.",
  "tika-s0403t:344_0": "3. Saṅgāravasuttavaṇṇanā",
  "tika-s0403t:345_0": "193.",
  "tika-s0403t:345_1": "Tatiye paṭhamaññevāti puretaraṃyeva,",
  "tika-s0403t:345_2": "asajjhāyakatānaṃ mantānaṃ appaṭibhānaṃ pageva paṭhamaṃyeva siddhaṃ,",
  "tika-s0403t:345_3": "tattha vattabbameva natthīti adhippāyo.",
  "tika-s0403t:345_4": "Pariyuṭṭhānaṃ nāma abhibhavo gahaṇanti āha “kāmarāgapariyuṭṭhitenāti kāmarāgaggahitenā”ti.",
  "tika-s0403t:345_5": "Vikkhambheti apanetīti vikkhambhanaṃ,",
  "tika-s0403t:345_6": "paṭipakkhato nissarati etenāti nissaraṇaṃ.",
  "tika-s0403t:345_7": "Vikkhambhanañca taṃ nissaraṇañcāti vikkhambhananissaraṇaṃ.",
  "tika-s0403t:345_8": "Tenāha “tatthā”tiādi.",
  "tika-s0403t:345_9": "Sesapadadvayepi eseva nayo.",
  "tika-s0403t:345_10": "Attanā araṇīyo pattabbo attho attattho.",
  "tika-s0403t:345_11": "Tathā parattho veditabbo.",
  "tika-s0403t:346_0": "“Aniccato anupassanto niccasaññaṃ pajahatī”tiādīsu byāpādādīnaṃ anāgatattā byāpādavāre tadaṅganissaraṇaṃ na gahitaṃ.",
  "tika-s0403t:346_1": "Kiñcāpi na gahitaṃ,",
  "tika-s0403t:346_2": "paṭisaṅkhānavasena tassa vinodetabbatāya tadaṅganissaraṇampi labbhatevāti sakkā viññātuṃ.",
  "tika-s0403t:346_3": "Ālokasaññā upacārappattā vā appanāppattā vā.",
  "tika-s0403t:346_4": "Yo koci kasiṇajjhānādibhedo samatho.",
  "tika-s0403t:346_5": "Dhammavavatthānaṃ upacārappanāppattavasena gahetabbaṃ.",
  "tika-s0403t:347_0": "Kudhitoti tatto.",
  "tika-s0403t:347_1": "Ussūrakajātoti tasseva kudhitabhāvassa ussūrakaṃ accuṇhataṃ patto.",
  "tika-s0403t:347_2": "Tenāha “usumakajāto”ti.",
  "tika-s0403t:347_3": "Tilabījakādibhedenāti tilabījakaṇṇikakesarādibhedena sevālena.",
  "tika-s0403t:347_4": "Paṇakenāti udakapicchillena.",
  "tika-s0403t:347_5": "Appasanno ākulatāya.",
  "tika-s0403t:347_6": "Asannisinno kalaluppattiyā.",
  "tika-s0403t:347_7": "Anālokaṭṭhāneti ālokarahite ṭhāne.",
  "tika-s0403t:348_0": "Saṅgāravasuttavaṇṇanā niṭṭhitā.",
  "tika-s0403t:349_0": "4. Kāraṇapālīsuttavaṇṇanā",
  "tika-s0403t:350_0": "194.",
  "tika-s0403t:350_1": "Catutthe paṇḍito maññeti ettha maññeti idaṃ “maññatī”ti iminā samānatthaṃ nipātapadaṃ.",
  "tika-s0403t:350_2": "Tassa iti-",
  "tika-s0403t:350_3": "saddaṃ ānetvā atthaṃ dassento “paṇḍitoti maññatī”ti āha.",
  "tika-s0403t:350_4": "Anumatipucchāvasena cetaṃ vuttaṃ.",
  "tika-s0403t:350_5": "Tenevāha “udāhu no”ti.",
  "tika-s0403t:350_6": "“Taṃ kiṃ maññati bhavaṃ piṅgiyānī samaṇassa gotamassa paññāveyyattiya”nti vuttamevatthaṃ puna gaṇhanto “paṇḍito maññe”ti āha,",
  "tika-s0403t:350_7": "tasmā vuttaṃ “bhavaṃ piṅgiyānī samaṇaṃ gotamaṃ paṇḍitoti maññati udāhu no”ti,",
  "tika-s0403t:350_8": "yathā te khameyya,",
  "tika-s0403t:350_9": "tathā naṃ kathehīti adhippāyo.",
  "tika-s0403t:350_10": "Ahaṃ ko nāma,",
  "tika-s0403t:350_11": "mama avisayo esoti dasseti.",
  "tika-s0403t:350_12": "Ko cāti hetunissakke paccattavacananti āha “kuto cā”ti.",
  "tika-s0403t:350_13": "Tathā cāha “kena kāraṇena jānissāmī”ti,",
  "tika-s0403t:350_14": "yena kāraṇena samaṇassa gotamassa paññāveyyattiyaṃ jāneyyaṃ,",
  "tika-s0403t:350_15": "taṃ kāraṇaṃ mayi natthīti adhippāyo.",
  "tika-s0403t:350_16": "Buddhoyeva bhaveyya abuddhassa sabbathā buddhañāṇānubhāvaṃ jānituṃ asakkuṇeyyattāti.",
  "tika-s0403t:350_17": "Vuttañhetaṃ –",
  "tika-s0403t:350_18": "“appamattakaṃ panetaṃ,",
  "tika-s0403t:350_19": "bhikkhave,",
  "tika-s0403t:350_20": "oramattakaṃ sīlamattakaṃ,",
  "tika-s0403t:350_21": "yena puthujjano tathāgatassa vaṇṇaṃ vadamāno vadeyya. Atthi,",
  "tika-s0403t:350_22": "bhikkhave,",
  "tika-s0403t:350_23": "aññeva dhammā gambhīrā duddasā duranubodhā…pe…",
  "tika-s0403t:350_24": "yehi tathāgatassa yathābhūtaṃ vaṇṇaṃ sammā vadamāno vadeyyā”ti ca.",
  "tika-s0403t:350_25": "Etthāti “sopi nūnassa tādiso”ti etasmiṃ pade.",
  "tika-s0403t:351_0": "Pasatthappasatthoti pasatthehi pāsaṃsehi attano guṇeheva so pasattho,",
  "tika-s0403t:351_1": "na tassa kittinā,",
  "tika-s0403t:351_2": "pasaṃsāsabhāveneva pāsaṃsoti attho.",
  "tika-s0403t:351_3": "Tenāha “sabbaguṇāna”ntiādi.",
  "tika-s0403t:351_4": "Maṇiratananti cakkavattino maṇiratanaṃ.",
  "tika-s0403t:352_0": "Sadevake pāsaṃsānampi pāsaṃsoti dassetuṃ “pasatthehi vā”ti dutiyavikappo gahito.",
  "tika-s0403t:352_1": "Araṇīyato attho,",
  "tika-s0403t:352_2": "so eva vasatīti vasoti atthavaso.",
  "tika-s0403t:352_3": "Tassa tassa payogassa ānisaṃsabhūtaṃ phalanti āha “atthavasanti atthānisaṃsa”nti.",
  "tika-s0403t:352_4": "Attho vā phalaṃ tadadhīnavuttitāya vaso etassāti atthavaso, kāraṇaṃ.",
  "tika-s0403t:353_0": "Khuddakamadhūti khuddakamakkhikāhi katadaṇḍakamadhu. Aneḷakanti niddosaṃ apagatamakkhikaṇḍakaṃ.",
  "tika-s0403t:354_0": "Udāharīyati ubbegapītivasenāti udānaṃ,",
  "tika-s0403t:354_1": "tathā vā udāharaṇaṃ udānaṃ.",
  "tika-s0403t:354_2": "Tenāha “udāhāraṃ udāharī”ti.",
  "tika-s0403t:354_3": "Yathā pana taṃ vacanaṃ udānanti vuccati,",
  "tika-s0403t:354_4": "taṃ dassetuṃ “yathā hī”tiādi vuttaṃ.",
  "tika-s0403t:354_5": "Sesaṃ suviññeyyameva.",
  "tika-s0403t:355_0": "Kāraṇapālīsuttavaṇṇanā niṭṭhitā.",
  "tika-s0403t:356_0": "5. Piṅgiyānīsuttavaṇṇanā",
  "tika-s0403t:357_0": "195.",
  "tika-s0403t:357_1": "Pañcame sabbasaṅgāhikanti sarīragatassa ceva vatthālaṅkāragatassa cāti sabbassa nīlabhāvassa saṅgāhakavacanaṃ.",
  "tika-s0403t:357_2": "Tassevāti nīlādisabbasaṅgāhikavasena vuttaatthasseva.",
  "tika-s0403t:357_3": "Vibhāgadassananti pabhedadassanaṃ.",
  "tika-s0403t:357_4": "Yathā te licchavirājāno apītādivaṇṇā eva keci keci vilepanavasena pītādivaṇṇā khāyiṃsu,",
  "tika-s0403t:357_5": "evaṃ anīlādivaṇṇā eva keci vilepanavasena nīlādivaṇṇā khāyiṃsu.",
  "tika-s0403t:357_6": "Te kira suvaṇṇavicittehi maṇiobhāsehi ekanīlā viya khāyanti.",
  "tika-s0403t:358_0": "Kokanadanti vā padumavisesanaṃ yathā “kokāsaka”nti.",
  "tika-s0403t:358_1": "Taṃ kira bahupattaṃ vaṇṇasampannaṃ ativiya sugandhañca hoti.",
  "tika-s0403t:358_2": "Ayañhettha attho –",
  "tika-s0403t:358_3": "yathā kokanadasaṅkhātaṃ padumaṃ pāto sūriyuggamanavelāya phullaṃ vikasitaṃ avītagandhaṃ siyā virocamānaṃ,",
  "tika-s0403t:358_4": "evaṃ sarīragandhena guṇagandhena ca sugandhaṃ,",
  "tika-s0403t:358_5": "saradakāle antalikkhe ādiccamiva attano tejasā tapantaṃ,",
  "tika-s0403t:358_6": "aṅgehi niccharantajutitāya aṅgīrasaṃ sambuddhaṃ passāti.",
  "tika-s0403t:359_0": "Piṅgiyānīsuttavaṇṇanā niṭṭhitā.",
  "tika-s0403t:360_0": "6. Mahāsupinasuttavaṇṇanā",
  "tika-s0403t:361_0": "196.",
  "tika-s0403t:361_1": "Chaṭṭhe dhātukkhobhakaraṇapaccayo nāma visabhāgabhesajjasenāsanāhārādipaccayo.",
  "tika-s0403t:361_2": "Atthakāmatāya vā anatthakāmatāya vāti pasannā atthakāmatāya,",
  "tika-s0403t:361_3": "kuddhā anatthakāmatāya.",
  "tika-s0403t:361_4": "Atthāya vā anatthāya vāti sabhāvato bhavitabbāya atthāya vā anatthāya vā.",
  "tika-s0403t:361_5": "Upasaṃharantīti attano devānubhāvena upanenti.",
  "tika-s0403t:361_6": "Bodhisattamātā viya puttapaṭilābhanimittanti tadā kira pure puṇṇamāya sattamadivasato paṭṭhāya vigatasurāpānaṃ",
  "tika-s0403t:361_7": "mālāgandhādivibhūtisampannaṃ nakkhattakīḷaṃ anubhavamānā bodhisattamātā sattame divase pātova uṭṭhāya",
  "tika-s0403t:361_8": "gandhodakena nahāyitvā sabbālaṅkārabhūsitā varabhojanaṃ bhuñjitvā uposathaṅgāni adhiṭṭhāya sirigabbhaṃ",
  "tika-s0403t:361_9": "pavisitvā sirisayane nipannā niddaṃ okkamamānā imaṃ supinaṃ addasa –",
  "tika-s0403t:361_10": "cattāro kira naṃ mahārājāno sayaneneva saddhiṃ ukkhipitvā anotattadahaṃ netvā nahāpetvā dibbavatthaṃ",
  "tika-s0403t:361_11": "nivāsetvā dibbagandhehi vilimpetvā dibbapupphāni piḷandhetvā tato avidūre rajatapabbato,",
  "tika-s0403t:361_12": "tassa anto kanakavimānaṃ atthi,",
  "tika-s0403t:361_13": "tasmiṃ pācīnato sīsaṃ katvā nipajjāpesuṃ.",
  "tika-s0403t:361_14": "Atha bodhisatto setavaravāraṇo hutvā tato avidūre eko suvaṇṇapabbato,",
  "tika-s0403t:361_15": "tattha caritvā tato oruyha rajatapabbataṃ āruhitvā kanakavimānaṃ pavisitvā mātaraṃ padakkhiṇaṃ katvā",
  "tika-s0403t:361_16": "dakkhiṇapassaṃ phāletvā kucchiṃ paviṭṭhasadiso ahosi.",
  "tika-s0403t:361_17": "Imaṃ supinaṃ sandhāya etaṃ vuttaṃ “bodhisattamātā viya puttapaṭilābhanimitta”nti.",
  "tika-s0403t:362_0": "Kosalarājā viya soḷasa supineti –",
  "tika-s0403t:363_0": "“Usabhā rukkhā gāviyo gavā ca,",
  "tika-s0403t:364_0": "Asso kaṃso siṅgālī ca kumbho;",
  "tika-s0403t:365_0": "Pokkharaṇī ca apākacandanaṃ,",
  "tika-s0403t:366_0": "Lābūni sīdanti silāplavanti.",
  "tika-s0403t:367_0": "“Maṇḍūkiyo kaṇhasappe gilanti,",
  "tika-s0403t:368_0": "Kākaṃ suvaṇṇā parivārayanti;",
  "tika-s0403t:369_0": "Tasā vakā eḷakānaṃ bhayā hī”ti. –",
  "tika-s0403t:370_0": "Ime soḷasa supine passanto kosalarājā viya.",
  "tika-s0403t:371_0": "1.",
  "tika-s0403t:371_1": "Ekadivasaṃ kira kosalamahārājā rattiṃ niddūpagato pacchimayāme soḷasa mahāsupine passi.",
  "tika-s0403t:371_2": "Tattha cattāro añjanavaṇṇā kāḷausabhā “yujjhissāmā”ti catūhi disāhi rājaṅgaṇaṃ āgantvā “usabhayuddhaṃ",
  "tika-s0403t:371_3": "passissāmā”ti mahājane sannipatite yujjhanākāraṃ dassetvā naditvā gajjitvā ayujjhitvāva paṭikkantā.",
  "tika-s0403t:371_4": "Imaṃ paṭhamaṃ supinaṃ addasa.",
  "tika-s0403t:372_0": "2.",
  "tika-s0403t:372_1": "Khuddakā rukkhā ceva gacchā ca pathaviṃ bhinditvā vidatthimattampi ratanamattampi anuggantvāva pupphanti ceva phalanti ca.",
  "tika-s0403t:372_2": "Imaṃ dutiyaṃ addasa.",
  "tika-s0403t:373_0": "3. Gāviyo tadahujātānaṃ vacchānaṃ khīraṃ pivantiyo addasa. Ayaṃ tatiyo supino.",
  "tika-s0403t:374_0": "4.",
  "tika-s0403t:374_1": "Dhuravāhe ārohapariṇāhasampanne mahāgoṇe yugaparamparāya ayojetvā taruṇe godamme dhure yojente addasa.",
  "tika-s0403t:374_2": "Te dhuraṃ vahituṃ asakkontā chaḍḍetvā aṭṭhaṃsu,",
  "tika-s0403t:374_3": "sakaṭāni nappavattiṃsu.",
  "tika-s0403t:374_4": "Ayaṃ catuttho supino.",
  "tika-s0403t:375_0": "5.",
  "tika-s0403t:375_1": "Ekaṃ ubhatomukhaṃ assaṃ addasa.",
  "tika-s0403t:375_2": "Tassa ubhosu passesu yavasaṃ denti,",
  "tika-s0403t:375_3": "so dvīhipi mukhehi khādati.",
  "tika-s0403t:375_4": "Ayaṃ pañcamo supino.",
  "tika-s0403t:376_0": "6.",
  "tika-s0403t:376_1": "Mahājano satasahassagghanikaṃ suvaṇṇapātiṃ sammajjitvā “idha passāvaṃ karohī”ti ekassa jarasiṅgālassa upanāmesi.",
  "tika-s0403t:376_2": "Taṃ tattha passāvaṃ karontaṃ addasa.",
  "tika-s0403t:376_3": "Ayaṃ chaṭṭho supino.",
  "tika-s0403t:377_0": "7.",
  "tika-s0403t:377_1": "Eko puriso rajjuṃ vaṭṭetvā pādamūle nikkhipati.",
  "tika-s0403t:377_2": "Tena nisinnapīṭhassa heṭṭhā sayitā chātasiṅgālī tassa ajānantasseva taṃ khādati.",
  "tika-s0403t:377_3": "Imaṃ sattamaṃ supinaṃ addasa.",
  "tika-s0403t:378_0": "8.",
  "tika-s0403t:378_1": "Rājadvāre bahūhi tucchakumbhehi parivāretvā ṭhapitaṃ ekaṃ mahantaṃ pūritakumbhaṃ addasa.",
  "tika-s0403t:378_2": "Cattāropi pana vaṇṇā catūhi disāhi catūhi anudisāhi ca ghaṭehi udakaṃ ānetvā pūritakumbhameva pūrenti,",
  "tika-s0403t:378_3": "pūritaṃ pūritaṃ udakaṃ uttaritvā palāyati.",
  "tika-s0403t:378_4": "Tepi punappunaṃ tattheva udakaṃ āsiñcanti,",
  "tika-s0403t:378_5": "tucchakumbhe olokentāpi natthi.",
  "tika-s0403t:378_6": "Ayaṃ aṭṭhamo supino.",
  "tika-s0403t:379_0": "9.",
  "tika-s0403t:379_1": "Ekaṃ pañcapadumasañchannaṃ gambhīraṃ sabbatotitthaṃ pokkharaṇiṃ addasa.",
  "tika-s0403t:379_2": "Samantato dvipadacatuppadā otaritvā tattha pānīyaṃ pivanti.",
  "tika-s0403t:379_3": "Tassa majjhe gambhīraṭṭhāne udakaṃ āvilaṃ,",
  "tika-s0403t:379_4": "tīrappadese dvipadacatuppadānaṃ akkamanaṭṭhāne acchaṃ vippasannamanāvilaṃ.",
  "tika-s0403t:379_5": "Ayaṃ navamo supino.",
  "tika-s0403t:380_0": "10.",
  "tika-s0403t:380_1": "Ekissāyeva kumbhiyā paccamānaṃ odanaṃ apākaṃ addasa.",
  "tika-s0403t:380_2": "“Apāka”nti vicāretvā vibhajitvā ṭhapitaṃ viya tīhākārehi paccamānaṃ ekasmiṃ passe atikilinno hoti,",
  "tika-s0403t:380_3": "ekasmiṃ uttaṇḍulo,",
  "tika-s0403t:380_4": "ekasmiṃ supakkoti.",
  "tika-s0403t:380_5": "Ayaṃ dasamo supino.",
  "tika-s0403t:381_0": "11. Satasahassagghanakaṃ candanasāraṃ pūtitakkena vikkiṇante addasa. Ayaṃ ekādasamo supino.",
  "tika-s0403t:382_0": "12. Tucchalābūni udake sīdantāni addasa. Ayaṃ dvādasamo supino.",
  "tika-s0403t:383_0": "13. Mahantamahantā kūṭāgārappamāṇā ghanasilā nāvā viya udake plavamānā addasa. Ayaṃ terasamo supino.",
  "tika-s0403t:384_0": "14.",
  "tika-s0403t:384_1": "Khuddakamadhukapupphappamāṇā maṇḍūkiyo mahante kaṇhasappe vegena anubandhitvā uppalanāḷe viya chinditvā maṃsaṃ khāditvā gilantiyo addasa.",
  "tika-s0403t:384_2": "Ayaṃ cuddasamo supino.",
  "tika-s0403t:385_0": "15.",
  "tika-s0403t:385_1": "Dasahi asaddhammehi samannāgataṃ gāmagocaraṃ kākaṃ kañcanavaṇṇavaṇṇatāya “suvaṇṇā”ti laddhanāme suvaṇṇarājahaṃse parivārente addasa.",
  "tika-s0403t:385_2": "Ayaṃ pannarasamo supino.",
  "tika-s0403t:386_0": "16.",
  "tika-s0403t:386_1": "Pubbe dīpino eḷake khādanti.",
  "tika-s0403t:386_2": "Te pana eḷake dīpino anubandhitvā muramurāti khādante addasa.",
  "tika-s0403t:386_3": "Athaññe tasā vakā eḷake dūratova disvā tasitā tāsappattā hutvā eḷakānaṃ bhayā palāyitvā gumbagahanāni pavisitvā nilīyiṃsu.",
  "tika-s0403t:386_4": "Ayaṃ soḷasamo supino.",
  "tika-s0403t:387_0": "1.",
  "tika-s0403t:387_1": "Tattha adhammikānaṃ rājūnaṃ,",
  "tika-s0403t:387_2": "adhammikānañca manussānaṃ kāle loke viparivattamāne kusale osanne akusale ussanne lokassa parihānakāle devo na sammā vasissati,",
  "tika-s0403t:387_3": "meghapādā pacchijjissanti,",
  "tika-s0403t:387_4": "sassāni milāyissanti,",
  "tika-s0403t:387_5": "dubbhikkhaṃ bhavissati,",
  "tika-s0403t:387_6": "vassitukāmā viya catūhi disāhi meghā uṭṭhahitvā itthikāhi ātape patthaṭānaṃ vīhiādīnaṃ temanabhayena",
  "tika-s0403t:387_7": "antopavesitakāle purisesu kudālapiṭake ādāya āḷibandhanatthāya nikkhantesu vassanākāraṃ dassetvā gajjitvā",
  "tika-s0403t:387_8": "vijjulatā nicchāretvā usabhā viya ayujjhitvā avassitvāva palāyissanti.",
  "tika-s0403t:387_9": "Ayaṃ paṭhamassa vipāko.",
  "tika-s0403t:388_0": "2.",
  "tika-s0403t:388_1": "Lokassa parihīnakāle manussānaṃ parittāyukakāle sattā tibbarāgā bhavissanti,",
  "tika-s0403t:388_2": "asampattavayāva kumāriyo purisantaraṃ gantvā utuniyo ceva gabbhiniyo ca hutvā puttadhītāhi vaḍḍhissanti.",
  "tika-s0403t:388_3": "Khuddakarukkhānaṃ pupphaṃ viya hi tāsaṃ utunibhāvo,",
  "tika-s0403t:388_4": "phalaṃ viya ca puttadhītaro bhavissanti.",
  "tika-s0403t:388_5": "Ayaṃ dutiyassa vipāko.",
  "tika-s0403t:389_0": "3.",
  "tika-s0403t:389_1": "Manussānaṃ jeṭṭhāpacāyikakammassa naṭṭhakāle sattā mātāpitūsu vā sassusasuresu vā lajjaṃ anupaṭṭhapetvā",
  "tika-s0403t:389_2": "sayameva kuṭumbaṃ saṃvidahantāva ghāsacchādanamattampi mahallakānaṃ dātukāmā dassanti,",
  "tika-s0403t:389_3": "adātukāmā na dassanti.",
  "tika-s0403t:389_4": "Mahallakā anāthā hutvā asayaṃvasī dārake ārādhetvā jīvissanti tadahujātānaṃ vacchakānaṃ khīraṃ pivantiyo mahāgāviyo viya.",
  "tika-s0403t:389_5": "Ayaṃ tatiyassa vipāko.",
  "tika-s0403t:390_0": "4.",
  "tika-s0403t:390_1": "Adhammikarājūnaṃ kāle adhammikarājāno paṇḍitānaṃ paveṇikusalānaṃ kammanittharaṇasamatthānaṃ mahāmattānaṃ yasaṃ na dassanti,",
  "tika-s0403t:390_2": "dhammasabhāyaṃ vinicchayaṭṭhānepi paṇḍite vohārakusale mahallake amacce na ṭhapessanti,",
  "tika-s0403t:390_3": "tabbiparītānaṃ pana taruṇataruṇānaṃ yasaṃ dassanti,",
  "tika-s0403t:390_4": "tathārūpe eva ca vinicchayaṭṭhāne ṭhapessanti.",
  "tika-s0403t:390_5": "Te rājakammāni ceva yuttāyuttañca ajānantā neva taṃ yasaṃ ukkhipituṃ sakkhissanti,",
  "tika-s0403t:390_6": "na rājakammāni nittharituṃ.",
  "tika-s0403t:390_7": "Te asakkontā kammadhuraṃ chaḍḍessanti,",
  "tika-s0403t:390_8": "mahallakāpi paṇḍitāmaccā yasaṃ alabhantā kiccāni nittharituṃ samatthāpi “kiṃ amhākaṃ etehi,",
  "tika-s0403t:390_9": "mayaṃ bāhirakā jātā,",
  "tika-s0403t:390_10": "abbhantarikā taruṇadārakā jānissantī”ti uppannāni kammāni na karissanti.",
  "tika-s0403t:390_11": "Evaṃ sabbathāpi tesaṃ rājūnaṃ hāniyeva bhavissati,",
  "tika-s0403t:390_12": "dhuraṃ vahituṃ asamatthānaṃ vacchadammānaṃ dhure yojitakālo viya dūravāhānañca mahāgoṇānaṃ yugaparamparāya ayojitakālo viya bhavissati.",
  "tika-s0403t:390_13": "Ayaṃ catutthassa vipāko.",
  "tika-s0403t:391_0": "5.",
  "tika-s0403t:391_1": "Adhammikarājakāleyeva adhammikabālarājāno adhammike lolamanusse vinicchaye ṭhapessanti,",
  "tika-s0403t:391_2": "te pāpapuññesu anādarā bālā sabhāyaṃ nisīditvā vinicchayaṃ dentā ubhinnampi atthapaccatthikānaṃ hatthato",
  "tika-s0403t:391_3": "lañjaṃ gahetvā khādissanti asso viya dvīhi mukhehi yavasaṃ.",
  "tika-s0403t:391_4": "Ayaṃ pañcamassa vipāko.",
  "tika-s0403t:392_0": "6.",
  "tika-s0403t:392_1": "Adhammikāyeva vijātirājāno jātisampannānaṃ kulaputtānaṃ āsaṅkāya yasaṃ na dassanti,",
  "tika-s0403t:392_2": "akulīnānaṃyeva dassanti.",
  "tika-s0403t:392_3": "Evaṃ mahākulāni duggatāni bhavissanti,",
  "tika-s0403t:392_4": "lāmakakulāni issarāni.",
  "tika-s0403t:392_5": "Te ca kulīnapurisā jīvituṃ asakkontā “ime nissāya jīvissāmā”ti akulīnānaṃ dhītaro dassanti,",
  "tika-s0403t:392_6": "iti tāsaṃ kuladhītānaṃ akulīnehi saddhiṃ saṃvāso jarasiṅgālassa suvaṇṇapātiyaṃ passāvakaraṇasadiso bhavissati.",
  "tika-s0403t:392_7": "Ayaṃ chaṭṭhassa vipāko.",
  "tika-s0403t:393_0": "7.",
  "tika-s0403t:393_1": "Gacchante gacchante kāle itthiyo purisalolā surālolā alaṅkāralolā visikhālolā āmisalolā bhavissanti dussīlā durācārā.",
  "tika-s0403t:393_2": "Tā sāmikehi kasigorakkhādīni kammāni katvā kicchena kasirena sambhataṃ dhanaṃ jārehi saddhiṃ suraṃ pivantiyo",
  "tika-s0403t:393_3": "mālāgandhavilepanaṃ dhārayamānā antogehe accāyikampi kiccaṃ anoloketvā gehaparikkhepassa uparibhāgenapi",
  "tika-s0403t:393_4": "chiddaṭṭhānehipi jāre upadhārayamānā sve vapitabbayuttakaṃ bījampi koṭṭetvā yāgubhattakhajjakāni pacitvā",
  "tika-s0403t:393_5": "khādamānā vilumpissanti heṭṭhāpīṭhake nipannachātasiṅgālī viya vaṭṭetvā vaṭṭetvā pādamūle nikkhittarajjuṃ.",
  "tika-s0403t:393_6": "Ayaṃ sattamassa vipāko.",
  "tika-s0403t:394_0": "8.",
  "tika-s0403t:394_1": "Gacchante gacchante kāle loko parihāyissati,",
  "tika-s0403t:394_2": "raṭṭhaṃ nirojaṃ bhavissati,",
  "tika-s0403t:394_3": "rājāno duggatā kapaṇā bhavissanti.",
  "tika-s0403t:394_4": "Yo issaro bhavissati,",
  "tika-s0403t:394_5": "tassa bhaṇḍāgāre satasahassamattā bhavissanti.",
  "tika-s0403t:394_6": "Te evaṃduggatā sabbe jānapade attanova kammaṃ kāressanti,",
  "tika-s0403t:394_7": "upaddutā manussā sake kammante chaḍḍetvā rājūnaṃyeva atthāya pubbaṇṇāparaṇṇāni vapantā rakkhantā lāyantā",
  "tika-s0403t:394_8": "maddantā pavesentā ucchukkhettāni karontā yantāni vāhentā phāṇitādīni pacantā pupphārāme phalārāme ca",
  "tika-s0403t:394_9": "karontā tattha tattha nipphannāni pubbaṇṇādīni āharitvā rañño koṭṭhāgārameva pūressanti.",
  "tika-s0403t:394_10": "Attano gehesu tucchakoṭṭhe olokentāpi na bhavissanti,",
  "tika-s0403t:394_11": "tucchakumbhe anoloketvā pūritakumbhapūraṇasadisameva bhavissati.",
  "tika-s0403t:394_12": "Ayaṃ aṭṭhamassa vipāko.",
  "tika-s0403t:395_0": "9.",
  "tika-s0403t:395_1": "Gacchante gacchante kāle rājāno adhammikā bhavissanti,",
  "tika-s0403t:395_2": "chandādivasena agatiṃ gacchantā rajjaṃ kāressanti,",
  "tika-s0403t:395_3": "dhammena vinicchayaṃ nāma na dassanti lañjavittakā bhavissanti dhanalolā,",
  "tika-s0403t:395_4": "raṭṭhavāsikesu tesaṃ khantimettānuddayā nāma na bhavissanti,",
  "tika-s0403t:395_5": "kakkhaḷā pharusā ucchuyante ucchubhaṇḍikā viya manusse pīḷentā nānappakāraṃ baliṃ uppādetvā dhanaṃ gaṇhissanti.",
  "tika-s0403t:395_6": "Manussā balipīḷitā kiñci dātuṃ asakkontā gāmanigamādayo chaḍḍetvā paccantaṃ gantvā vāsaṃ kappessanti.",
  "tika-s0403t:395_7": "Majjhimajanapado suñño bhavissati,",
  "tika-s0403t:395_8": "paccanto ghanavāso seyyathāpi pokkharaṇiyā majjhe udakaṃ āvilaṃ pariyante vippasannaṃ.",
  "tika-s0403t:395_9": "Ayaṃ navamassa vipāko.",
  "tika-s0403t:396_0": "10.",
  "tika-s0403t:396_1": "Gacchante gacchante kāle rājāno adhammikā bhavissanti,",
  "tika-s0403t:396_2": "tesu adhammikesu rājayuttāpi brāhmaṇagahapatikāpi negamajānapadāpīti samaṇabrāhmaṇe upādāya sabbe manussā adhammikā bhavissanti.",
  "tika-s0403t:396_3": "Tato tesaṃ ārakkhadevatā,",
  "tika-s0403t:396_4": "balipaṭiggāhikadevatā,",
  "tika-s0403t:396_5": "rukkhadevatā,",
  "tika-s0403t:396_6": "ākāsaṭṭhadevatāti evaṃ devatāpi adhammikā bhavissanti.",
  "tika-s0403t:396_7": "Adhammikarājūnaṃ rajje vātā visamā kharā vāyissanti,",
  "tika-s0403t:396_8": "te ākāsaṭṭhakavimānāni kampessanti.",
  "tika-s0403t:396_9": "Tesu kampitesu devatā kupitā devaṃ vassituṃ na dassanti.",
  "tika-s0403t:396_10": "Vassamānopi sakalaraṭṭhe ekappahāreneva na vassissati,",
  "tika-s0403t:396_11": "vassamānopi sabbattha kasikammassa vā vappakammassa vā upakāro hutvā na vassissati.",
  "tika-s0403t:396_12": "Yathā ca raṭṭhe,",
  "tika-s0403t:396_13": "evaṃ janapadepi gāmepi ekataḷākasarepi ekappahārena na vassissati,",
  "tika-s0403t:396_14": "taḷākassa uparibhāge vassanto heṭṭhābhāge na vassissati,",
  "tika-s0403t:396_15": "heṭṭhā vassanto upari na vassissati.",
  "tika-s0403t:396_16": "Ekasmiṃ bhāge sassaṃ ativassena nassissati,",
  "tika-s0403t:396_17": "ekasmiṃ avassanena milāyissati,",
  "tika-s0403t:396_18": "ekasmiṃ sammā vassamāno sampādessati.",
  "tika-s0403t:396_19": "Evaṃ ekassa rañño rajje vuttasassā vipāko.",
  "tika-s0403t:396_20": "Tippakārā bhavissanti ekakumbhiyā odano viya.",
  "tika-s0403t:396_21": "Ayaṃ dasamassa vipāko.",
  "tika-s0403t:397_0": "11.",
  "tika-s0403t:397_1": "Gacchante gacchanteyeva kāle sāsane parihāyante paccayalolā alajjikā bahū bhikkhū bhavissanti.",
  "tika-s0403t:397_2": "Te bhagavatā paccayaloluppaṃ nimmathetvā kathitadhammadesanaṃ cīvarādicatupaccayahetu paresaṃ desessanti.",
  "tika-s0403t:397_3": "Paccayehi mucchitvā nittharaṇapakkhe ṭhitā nibbānābhimukhaṃ katvā desetuṃ na sakkhissanti.",
  "tika-s0403t:397_4": "Kevalaṃ “padabyañjanasampattiñceva madhurasaddañca sutvā mahagghāni cīvarādīni dassanti”iccevaṃ desessanti.",
  "tika-s0403t:397_5": "Apare antaravīthicatukkarājadvārādīsu nisīditvā kahāpaṇaaḍḍhakahāpaṇapādamāsakarūpādīnipi nissāya desessanti.",
  "tika-s0403t:397_6": "Iti bhagavatā nibbānagghanakaṃ katvā desitaṃ dhammaṃ catupaccayatthāya ceva kahāpaṇādiatthāya ca vikkiṇitvā",
  "tika-s0403t:397_7": "desentā satasahassagghanakaṃ candanasāraṃ pūtitakkena vikkiṇantā viya bhavissanti.",
  "tika-s0403t:397_8": "Ayaṃ ekādasamassa vipāko.",
  "tika-s0403t:398_0": "12.",
  "tika-s0403t:398_1": "Adhammikarājakāle loke viparivattanteyeva rājāno jātisampannānaṃ kulaputtānaṃ yasaṃ na dassanti,",
  "tika-s0403t:398_2": "akulīnānaññeva dassanti.",
  "tika-s0403t:398_3": "Te issarā bhavissanti,",
  "tika-s0403t:398_4": "itarā daliddā.",
  "tika-s0403t:398_5": "Rājasammukhepi rājadvārepi amaccasammukhepi vinicchayaṭṭhānepi tucchalābusadisānaṃ akulīnānaṃyeva kathā",
  "tika-s0403t:398_6": "osīditvā ṭhitā viya niccalā suppatiṭṭhitā bhavissati.",
  "tika-s0403t:398_7": "Saṅghasannipātepi saṅghakammagaṇakammaṭṭhānesu ceva pattacīvarapariveṇādivinicchayaṭṭhānesu ca dussīlānaṃ",
  "tika-s0403t:398_8": "pāpapuggalānaṃyeva kathā niyyānikā bhavissati,",
  "tika-s0403t:398_9": "na lajjibhikkhūnanti evaṃ sabbatthāpi tucchalābūnaṃ sīdanakālo viya bhavissati.",
  "tika-s0403t:398_10": "Ayaṃ dvādasamassa vipāko.",
  "tika-s0403t:399_0": "13.",
  "tika-s0403t:399_1": "Tādiseyeva kāle adhammikarājāno akulīnānaṃ yasaṃ dassanti.",
  "tika-s0403t:399_2": "Te issarā bhavissanti,",
  "tika-s0403t:399_3": "kulīnā duggatā.",
  "tika-s0403t:399_4": "Tesu na keci gāravaṃ karissanti,",
  "tika-s0403t:399_5": "itaresuyeva karissanti.",
  "tika-s0403t:399_6": "Rājasammukhe vā amaccasammukhe vā vinicchayaṭṭhāne vā vinicchayakusalānaṃ ghanasilāsadisānaṃ kulaputtānaṃ kathā na ogāhitvā patiṭṭhahissati.",
  "tika-s0403t:399_7": "Tesu kathentesu “kiṃ ime kathentī”ti itare parihāsameva karissanti.",
  "tika-s0403t:399_8": "Bhikkhusannipātepi vuttappakāresu ṭhānesu neva pesale bhikkhū garukātabbe maññissanti,",
  "tika-s0403t:399_9": "nāpi nesaṃ kathā pariyogāhitvā patiṭṭhahissati,",
  "tika-s0403t:399_10": "silānaṃ plavanakālo viya bhavissati.",
  "tika-s0403t:399_11": "Ayaṃ terasamassa vipāko.",
  "tika-s0403t:400_0": "14.",
  "tika-s0403t:400_1": "Loke parihāyanteyeva manussā tibbarāgādijātikā kilesānuvattakā hutvā taruṇānaṃ attano bhariyānaṃ vase vattissanti.",
  "tika-s0403t:400_2": "Gehe dāsakammakārādayopi gomahiṃsādayopi hiraññasuvaṇṇampi sabbaṃ tāsaṃyeva āyattaṃ bhavissati.",
  "tika-s0403t:400_3": "“Asukaṃ hiraññasuvaṇṇaṃ vā paricchadādijātaṃ vā kaha”nti vutte “yattha vā tattha vā hotu,",
  "tika-s0403t:400_4": "kiṃ tuyhiminā byāpārena,",
  "tika-s0403t:400_5": "tvaṃ mayhaṃ ghare santaṃ vā asantaṃ vā jānitukāmo jāto”ti vatvā nānappakārehi akkositvā mukhasattīhi",
  "tika-s0403t:400_6": "koṭṭetvā dāsaceṭake viya vase katvā attano issariyaṃ pavattessanti.",
  "tika-s0403t:400_7": "Evaṃ madhukapupphappamāṇānaṃ maṇḍūkīnaṃ āsivise kaṇhasappe gilanakālo viya bhavissati.",
  "tika-s0403t:400_8": "Ayaṃ cuddasamassa vipāko.",
  "tika-s0403t:401_0": "15.",
  "tika-s0403t:401_1": "Dubbalarājakāle pana rājāno hatthisippādīsu akusalā yuddhesu avisāradā bhavissanti.",
  "tika-s0403t:401_2": "Te attano rājādhipaccaṃ āsaṅkamānā samānajātikānaṃ kulaputtānaṃ issariyaṃ adatvā attano pādamūlikanahāpanakappakādīnaṃ dassanti.",
  "tika-s0403t:401_3": "Jātigottasampannā kulaputtā rājakule patiṭṭhaṃ alabhamānā jīvikaṃ kappetuṃ asamatthā hutvā issariye ṭhite",
  "tika-s0403t:401_4": "jātigottahīne akulīne upaṭṭhahantā vicarissanti,",
  "tika-s0403t:401_5": "suvaṇṇarājahaṃsehi kākassa parivāritakālo viya bhavissati.",
  "tika-s0403t:401_6": "Ayaṃ pannarasamassa vipāko.",
  "tika-s0403t:402_0": "16.",
  "tika-s0403t:402_1": "Adhammikarājakāleyeva ca akulīnāva rājavallabhā issarā bhavissanti,",
  "tika-s0403t:402_2": "kulīnā apaññātā duggatā.",
  "tika-s0403t:402_3": "Te rājānaṃ attano kathaṃ gāhāpetvā vinicchayaṭṭhānādīsu balavanto hutvā dubbalānaṃ paveṇiāgatāni khettavatthādīni",
  "tika-s0403t:402_4": "“amhākaṃ santakānī”ti abhiyuñjitvā te “na tumhākaṃ,",
  "tika-s0403t:402_5": "amhāka”nti āgantvā vinicchayaṭṭhānādīsu vivadante vettalatādīhi paharāpetvā gīvāyaṃ gahetvā apakaḍḍhāpetvā “attano pamāṇaṃ na jānātha,",
  "tika-s0403t:402_6": "amhehi saddhiṃ vivadatha,",
  "tika-s0403t:402_7": "idāni vo paharāpetvā rañño kathetvā hatthapādacchedādīni kāressāmā”ti santajjessanti.",
  "tika-s0403t:402_8": "Te tesaṃ bhayena attano santakāni vatthūni “tumhākaṃyeva tāni,",
  "tika-s0403t:402_9": "gaṇhathā”ti niyyātetvā attano gehāni pavisitvā bhītā nipajjissanti.",
  "tika-s0403t:402_10": "Pāpabhikkhūpi pesale bhikkhū yathāruci viheṭhessanti.",
  "tika-s0403t:402_11": "Pesalā bhikkhū paṭisaraṇaṃ alabhamānā araññaṃ pavisitvā gahanaṭṭhānesu nilīyissanti.",
  "tika-s0403t:402_12": "Evaṃ hīnajaccehi ceva pāpabhikkhūhi ca upaddutānaṃ jātimantakulaputtānañceva pesalabhikkhūnañca eḷakānaṃ",
  "tika-s0403t:402_13": "bhayena tasavakānaṃ palāyanakālo viya bhavissati.",
  "tika-s0403t:402_14": "Ayaṃ soḷasamassa vipāko.",
  "tika-s0403t:402_15": "Evaṃ tassa tassa anatthassa pubbanimittabhūte soḷasa mahāsupine passi.",
  "tika-s0403t:402_16": "Tena vuttaṃ “kosalarājā viya soḷasa supine”ti.",
  "tika-s0403t:402_17": "Ettha ca pubbanimittato attano atthānatthanimittaṃ supinaṃ passanto attano kammānubhāvena passati.",
  "tika-s0403t:402_18": "Kosalarājā viya lokassa atthānatthanimittaṃ supinaṃ passanto pana sabbasattasādhāraṇakammānubhāvena passatīti veditabbaṃ.",
  "tika-s0403t:403_0": "Kuddhā hi devatāti mahānāgavihāre mahātherassa kuddhā devatā viya.",
  "tika-s0403t:403_1": "Rohaṇe kira mahānāgavihāre mahāthero bhikkhusaṅghaṃ anapaloketvāva ekaṃ nāgarukkhaṃ chindāpesi.",
  "tika-s0403t:403_2": "Rukkhe adhivatthā devatā therassa kuddhā paṭhamameva naṃ saccasupinena palobhetvā pacchā “ito te sattadivasamatthake",
  "tika-s0403t:403_3": "upaṭṭhāko rājā marissatī”ti supine ārocesi.",
  "tika-s0403t:403_4": "Thero taṃ kathaṃ āharitvā rājorodhānaṃ ācikkhi.",
  "tika-s0403t:403_5": "Tā ekappahāreneva mahāviravaṃ viraviṃsu.",
  "tika-s0403t:403_6": "Rājā “kiṃ eta”nti pucchi.",
  "tika-s0403t:403_7": "Tā “evaṃ therena vutta”nti ārocayiṃsu.",
  "tika-s0403t:403_8": "Rājā divasaṃ gaṇāpetvā sattāhe vītivatte therassa hatthapāde chindāpesi.",
  "tika-s0403t:403_9": "Ekantaṃ saccameva hotīti phalassa saccabhāvato vuttaṃ,",
  "tika-s0403t:403_10": "dassanaṃ pana vipallatthameva.",
  "tika-s0403t:403_11": "Teneva pahīnavipallāsā pubbanimittabhūtampi supinaṃ na passanti.",
  "tika-s0403t:403_12": "Dvīhi tīhipi kāraṇehi kadāci supinaṃ passatīti āha “saṃsaggabhedato”ti.",
  "tika-s0403t:403_13": "“Asekhā na passanti pahīnavipallāsattā”ti vacanato catunnampi kāraṇānaṃ vipallāsā eva mūlakāraṇanti daṭṭhabbaṃ.",
  "tika-s0403t:404_0": "Tanti supinakāle pavattaṃ bhavaṅgacittaṃ.",
  "tika-s0403t:404_1": "Rūpanimittādiārammaṇanti kammakammanimittagatinimittato aññaṃ rūpanimittādiārammaṇaṃ na hoti.",
  "tika-s0403t:404_2": "Īdisānīti paccakkhato anubhūtapubbaparikappitarūpādiārammaṇāni ceva rāgādisampayuttāni ca.",
  "tika-s0403t:404_3": "Sabbohārikacittenāti pakaticittena.",
  "tika-s0403t:405_0": "Dvīhi antehi muttoti kusalākusalasaṅkhātehi dvīhi antehi mutto.",
  "tika-s0403t:405_1": "Āvajjanatadārammaṇakkhaṇeti idaṃ yāva tadārammaṇuppatti,",
  "tika-s0403t:405_2": "tāva pavattacittavāraṃ sandhāya vuttaṃ.",
  "tika-s0403t:405_3": "“Supineneva diṭṭhaṃ viya me,",
  "tika-s0403t:405_4": "sutaṃ viya meti kathanakāle pana abyākatoyeva āvajjanamattasseva uppajjanato”ti vadanti.",
  "tika-s0403t:405_5": "Evaṃ vadantehi pañcadvāre dutiyamoghavāre viya manodvārepi āvajjanaṃ dvattikkhattuṃ uppajjitvā javanaṭṭhāne",
  "tika-s0403t:405_6": "ṭhatvā bhavaṅgaṃ otaratīti adhippetanti daṭṭhabbaṃ ekacittakkhaṇikassa āvajjanassa uppattiyaṃ “diṭṭhaṃ viya me,",
  "tika-s0403t:405_7": "sutaṃ viya me”ti kappanāya asambhavato.",
  "tika-s0403t:405_8": "Ettha ca “supinantepi tadārammaṇavacanato paccuppannavasena atītavasena vā sabhāvadhammā supinante ārammaṇaṃ hontī”ti vadanti.",
  "tika-s0403t:405_9": "“Yadipi supinante vibhūtaṃ hutvā upaṭṭhite rūpādivatthumhi tadārammaṇaṃ vuttaṃ,",
  "tika-s0403t:405_10": "tathāpi supinante upaṭṭhitanimittassa parikappavasena gahetabbatāya dubbalabhāvato dubbalavatthukattāti vutta”nti vadanti.",
  "tika-s0403t:405_11": "Keci pana “karajakāyassa nirussāhasantabhāvappattito tannissitahadayavatthu na suppasannaṃ hoti,",
  "tika-s0403t:405_12": "tato tannissitāpi cittappavatti na suppasannā asuppasannavaṭṭinissitadīpappabhā viya,",
  "tika-s0403t:405_13": "tasmā dubbalavatthukattāti ettha dubbalahadayavatthukattā”ti atthaṃ vadanti.",
  "tika-s0403t:405_14": "Vīmaṃsitvā yuttataraṃ gahetabbaṃ.",
  "tika-s0403t:406_0": "Supinantacetanāti manodvārikajavanavasena pavattā supinantacetanā.",
  "tika-s0403t:406_1": "Supinañhi passanto manodvārikeneva javanena passati,",
  "tika-s0403t:406_2": "na pañcadvārikena.",
  "tika-s0403t:406_3": "Paṭibujjhanto ca manodvārikeneva paṭibujjhati,",
  "tika-s0403t:406_4": "na pañcadvārikena.",
  "tika-s0403t:406_5": "Niddāyantassa hi mahāvaṭṭiṃ jāletvā dīpe cakkhusamīpaṃ upanīte paṭhamaṃ cakkhudvārikaṃ āvajjanaṃ bhavaṅgaṃ na āvaṭṭeti,",
  "tika-s0403t:406_6": "manodvārikameva āvaṭṭeti.",
  "tika-s0403t:406_7": "Atha javanaṃ javitvā bhavaṅgaṃ otarati.",
  "tika-s0403t:406_8": "Dutiyavāre cakkhudvārikaāvajjanaṃ bhavaṅgaṃ āvaṭṭeti,",
  "tika-s0403t:406_9": "tato cakkhuviññāṇādīni javanapariyosānāni pavattanti,",
  "tika-s0403t:406_10": "tadanantaraṃ bhavaṅgaṃ pavattati.",
  "tika-s0403t:406_11": "Tatiyavāre manodvārikaāvajjanena bhavaṅge āvaṭṭite manodvārikajavanaṃ javati.",
  "tika-s0403t:406_12": "Tena cittena “kiṃ ayaṃ imasmiṃ ṭhāne āloko”ti jānāti.",
  "tika-s0403t:406_13": "Tathā niddāyantassa kaṇṇasamīpe tūriyesu paggahitesu,",
  "tika-s0403t:406_14": "ghānasamīpe sugandhesu vā duggandhesu vā pupphesu upanītesu,",
  "tika-s0403t:406_15": "mukhe sappimhi vā phāṇite vā pakkhitte,",
  "tika-s0403t:406_16": "piṭṭhiyaṃ pāṇinā pahāre dinne paṭhamaṃ sotadvārikādīni āvajjanāni bhavaṅgaṃ na āvaṭṭenti,",
  "tika-s0403t:406_17": "manodvārikameva āvaṭṭeti,",
  "tika-s0403t:406_18": "atha javanaṃ javitvā bhavaṅgaṃ otarati.",
  "tika-s0403t:406_19": "Dutiyavāre sotadvārikādīni āvajjanāni bhavaṅgaṃ āvaṭṭenti,",
  "tika-s0403t:406_20": "tato sotaghānajivhākāyaviññāṇādīni javanapariyosānāni pavattanti,",
  "tika-s0403t:406_21": "tadanantaraṃ bhavaṅgaṃ vattati.",
  "tika-s0403t:406_22": "Tatiyavāre manodvārikaāvajjanena bhavaṅge āvaṭṭite manodvārikajavanaṃ javati,",
  "tika-s0403t:406_23": "tena cittena ñatvā “kiṃ ayaṃ imasmiṃ ṭhāne saddo,",
  "tika-s0403t:406_24": "saṅkhasaddo bherisaddo”ti vā “kiṃ ayaṃ imasmiṃ ṭhāne gandho,",
  "tika-s0403t:406_25": "mūlagandho”ti vā “kiṃ idaṃ mayhaṃ mukhaṃ pakkhittaṃ,",
  "tika-s0403t:406_26": "sappīti vā phāṇita”nti vā “kenamhi piṭṭhiyaṃ pahaṭo,",
  "tika-s0403t:406_27": "atibaddho me pahāro”ti vā vattā hoti.",
  "tika-s0403t:406_28": "Evaṃ manodvārikajavaneneva paṭibujjhati,",
  "tika-s0403t:406_29": "na pañcadvārikena.",
  "tika-s0403t:406_30": "Supinampi teneva passati,",
  "tika-s0403t:406_31": "na pañcadvārikena.",
  "tika-s0403t:406_32": "Sesamettha suviññeyyameva.",
  "tika-s0403t:407_0": "Mahāsupinasuttavaṇṇanā niṭṭhitā.",
  "tika-s0403t:408_0": "7. Vassasuttavaṇṇanā",
  "tika-s0403t:409_0": "197.",
  "tika-s0403t:409_1": "Sattame utusamuṭṭhānanti vassike cattāro māse uppannaṃ.",
  "tika-s0403t:409_2": "Akālepīti cittavesākhamāsesupi.",
  "tika-s0403t:409_3": "Vassavalāhakadevaputtānañhi attano ratiyā kīḷitukāmatācitte uppanne akālepi devo vassati.",
  "tika-s0403t:409_4": "Tatridaṃ vatthu –",
  "tika-s0403t:409_5": "eko kira vassavalāhakadevaputto vākarakuṭakavāsikhīṇāsavattherassa santikaṃ gantvā vanditvā aṭṭhāsi.",
  "tika-s0403t:409_6": "Thero “kosi tva”nti pucchi. Ahaṃ, bhante,",
  "tika-s0403t:409_7": "vassavalāhakadevaputtoti.",
  "tika-s0403t:409_8": "Tumhākaṃ kira cittena devo vassatīti. Āma, bhanteti.",
  "tika-s0403t:409_9": "Passitukāmā mayanti.",
  "tika-s0403t:409_10": "Temissatha, bhanteti.",
  "tika-s0403t:409_11": "Meghasīsaṃ vā gajjitaṃ vā na paññāyati,",
  "tika-s0403t:409_12": "kathaṃ temissāmāti. Bhante,",
  "tika-s0403t:409_13": "amhākaṃ cittena devo vassati,",
  "tika-s0403t:409_14": "tumhe paṇṇasālaṃ pavisathāti. “Sādhu,",
  "tika-s0403t:409_15": "devaputtā”ti pāde dhovitvā paṇṇasālaṃ pāvisi.",
  "tika-s0403t:409_16": "Devaputto tasmiṃ pavisanteyeva ekaṃ gītaṃ gāyitvā hatthaṃ ukkhipi,",
  "tika-s0403t:409_17": "samantā tiyojanaṭṭhānaṃ ekameghaṃ ahosi.",
  "tika-s0403t:409_18": "Thero addhatinto paṇṇasālaṃ paviṭṭhoti.",
  "tika-s0403t:410_0": "Vassasuttavaṇṇanā niṭṭhitā.",
  "tika-s0403t:411_0": "8-9. Vācāsuttādivaṇṇanā",
  "tika-s0403t:412_0": "198- 9.",
  "tika-s0403t:412_1": "Aṭṭhame aṅgehīti kāraṇehi.",
  "tika-s0403t:412_2": "Aṅgīyanti hetubhāvena ñāyantīti aṅgāni, kāraṇāni.",
  "tika-s0403t:412_3": "Kāraṇatthe ca aṅga- saddo.",
  "tika-s0403t:412_4": "Pañcahīti hetumhi nissakkavacanaṃ.",
  "tika-s0403t:412_5": "Samannāgatāti samanuāgatā pavattā yuttā ca.",
  "tika-s0403t:412_6": "Vācāti samullapana- vācā.",
  "tika-s0403t:412_7": "Yā “vācā girā byappatho”ti ca,",
  "tika-s0403t:412_8": "“nelā kaṇṇasukhā”ti ca āgacchati.",
  "tika-s0403t:412_9": "Yā pana “vācāya ce kataṃ kamma”nti evaṃ viññatti ca,",
  "tika-s0403t:412_10": "“yā catūhi vacīduccaritehi ārati…pe…",
  "tika-s0403t:412_11": "ayaṃ vuccati sammāvācā”ti evaṃ virati ca,",
  "tika-s0403t:412_12": "“pharusavācā,",
  "tika-s0403t:412_13": "bhikkhave,",
  "tika-s0403t:412_14": "āsevitā bhāvitā bahulīkatā nirayasaṃvattanikā hotī”ti evaṃ cetanā ca vācāti āgatā,",
  "tika-s0403t:412_15": "na sā idha adhippetā. Kasmā?",
  "tika-s0403t:412_16": "Abhāsitabbato.",
  "tika-s0403t:412_17": "“Subhāsitā hoti,",
  "tika-s0403t:412_18": "no dubbhāsitā”ti hi vuttaṃ.",
  "tika-s0403t:412_19": "Subhāsitāti suṭṭhu bhāsitā.",
  "tika-s0403t:412_20": "Tenassā atthāvahataṃ dīpeti.",
  "tika-s0403t:412_21": "Anavajjāti rāgādiavajjarahitā.",
  "tika-s0403t:412_22": "Imināssa kāraṇasuddhiṃ agatigamanādippavattadosābhāvañca dīpeti.",
  "tika-s0403t:412_23": "Rāgadosādivimuttañhi yaṃ bhāsato anurodhavivajjanato agatigamanaṃ durasamussitamevāti.",
  "tika-s0403t:412_24": "Ananuvajjāti anuvādavimuttā.",
  "tika-s0403t:412_25": "Imināssā sabbākārasampattiṃ dīpeti.",
  "tika-s0403t:412_26": "Sati hi sabbākārasampattiyaṃ ananuvajjatāti.",
  "tika-s0403t:412_27": "Viññūnanti paṇḍitānaṃ.",
  "tika-s0403t:412_28": "Tena nindāpasaṃsāsu bālā appamāṇāti dīpeti.",
  "tika-s0403t:413_0": "Imehi khotiādīni tāni aṅgāni paccakkhato dassento taṃ vācaṃ nigameti.",
  "tika-s0403t:413_1": "Yañca aññe paṭiññādīhi avayavehi,",
  "tika-s0403t:413_2": "nāmādīhi padehi,",
  "tika-s0403t:413_3": "liṅgavacanavibhattikālakārakasampattīhi ca samannāgataṃ musāvādādivācampi subhāsitanti maññanti,",
  "tika-s0403t:413_4": "taṃ paṭisedheti.",
  "tika-s0403t:413_5": "Avayavādisamannāgatāpi hi tathārūpī vācā dubbhāsitāva hoti attano ca paresañca anatthāvahattā.",
  "tika-s0403t:413_6": "Imehi pana pañcahaṅgehi samannāgatā sacepi milakkhubhāsāpariyāpannā ghaṭaceṭikāgītikapariyāpannāpi hoti,",
  "tika-s0403t:413_7": "tathāpi subhāsitāva lokiyalokuttarahitasukhāvahattā.",
  "tika-s0403t:413_8": "Tathā hi maggapasse sassaṃ rakkhantiyā sīhaḷaceṭikāya sīhaḷakeneva jātijarāmaraṇayuttaṃ gītikaṃ gāyantiyā",
  "tika-s0403t:413_9": "saddaṃ sutvā maggaṃ gacchantā saṭṭhimattā vipassakabhikkhū arahattaṃ pāpuṇiṃsu.",
  "tika-s0403t:414_0": "Tathā tisso nāma āraddhavipassako bhikkhu padumassarasamīpena gacchanto padumassare padumāni bhañjitvā –",
  "tika-s0403t:415_0": "“Pātova phullitakokanadaṃ,",
  "tika-s0403t:416_0": "Sūriyālokena bhijjiyate;",
  "tika-s0403t:417_0": "Evaṃ manussattaṃ gatā sattā,",
  "tika-s0403t:418_0": "Jarābhivegena maddīyantī”ti. –",
  "tika-s0403t:419_0": "Imaṃ gītiṃ gāyantiyā ceṭikāya sutvā arahattaṃ patto.",
  "tika-s0403t:420_0": "Buddhantarepi aññataro puriso sattahi puttehi saddhiṃ aṭavito āgamma aññatarāya itthiyā musalena taṇḍule koṭṭentiyā –",
  "tika-s0403t:421_0": "“Jarāya parimadditaṃ etaṃ, milātacammanissitaṃ;",
  "tika-s0403t:422_0": "Maraṇena bhijjati etaṃ, maccussa ghāsamāmisaṃ.",
  "tika-s0403t:423_0": "“Kimīnaṃ ālayaṃ etaṃ, nānākuṇapena pūritaṃ;",
  "tika-s0403t:424_0": "Asucibhājanaṃ etaṃ, tadalikkhandhasamaṃ ida”nti. –",
  "tika-s0403t:425_0": "Imaṃ gītaṃ sutvā paccavekkhanto saha puttehi paccekabodhiṃ patto.",
  "tika-s0403t:425_1": "Evaṃ imehi pañcahi aṅgehi samannāgatā vācā sacepi milakkhubhāsāya pariyāpannā ghaṭaceṭikāgītikapariyāpannā vācā hoti,",
  "tika-s0403t:425_2": "tathāpi subhāsitāti veditabbā.",
  "tika-s0403t:425_3": "Subhāsitā eva anavajjā ananuvajjā ca viññūnaṃ atthatthikānaṃ kulaputtānaṃ atthappaṭisaraṇānaṃ,",
  "tika-s0403t:425_4": "no byañjanappaṭisaraṇānanti.",
  "tika-s0403t:425_5": "Navamaṃ uttānameva.",
  "tika-s0403t:426_0": "Vācāsuttādivaṇṇanā niṭṭhitā.",
  "tika-s0403t:427_0": "10. Nissāraṇīyasuttavaṇṇanā",
  "tika-s0403t:428_0": "200.",
  "tika-s0403t:428_1": "Dasame nissarantīti nissaraṇīyāti vattabbe dīghaṃ katvā niddeso.",
  "tika-s0403t:428_2": "Kattari hesa anīya-",
  "tika-s0403t:428_3": "saddo yathā “niyyāniyā”ti.",
  "tika-s0403t:428_4": "Tenāha “nissaṭā”ti.",
  "tika-s0403t:428_5": "Kuto pana nissaṭā?",
  "tika-s0403t:428_6": "Yathāsakaṃ paṭipakkhato.",
  "tika-s0403t:428_7": "Nijjīvaṭṭhena dhātuyoti āha “attasuññasabhāvā”ti.",
  "tika-s0403t:428_8": "Atthato pana dhammadhātumanoviññāṇadhātuviseso.",
  "tika-s0403t:428_9": "Tādisassa bhikkhuno kilesavasena kāmesu manasikāro natthīti āha “vīmaṃsanattha”nti,",
  "tika-s0403t:428_10": "“nekkhammaniyataṃ idāni me cittaṃ,",
  "tika-s0403t:428_11": "kiṃ nu kho kāmavitakkopi uppajjissatī”ti vīmaṃsantassāti attho.",
  "tika-s0403t:428_12": "Pakkhandanaṃ nāma anuppaveso.",
  "tika-s0403t:428_13": "So pana tattha natthīti āha “nappavisatī”ti.",
  "tika-s0403t:428_14": "Pasīdanaṃ nāma abhiruci.",
  "tika-s0403t:428_15": "Santiṭṭhanaṃ patiṭṭhānaṃ.",
  "tika-s0403t:428_16": "Vimuccanaṃ adhimuccananti.",
  "tika-s0403t:428_17": "Taṃ sabbaṃ paṭikkhipanto vadati “pasādaṃ nāpajjatī”tiādi.",
  "tika-s0403t:428_18": "Evaṃbhūtaṃ panassa cittaṃ tassa kathaṃ tiṭṭhatīti āha “yathā”tiādi.",
  "tika-s0403t:429_0": "Tanti paṭhamajjhānaṃ.",
  "tika-s0403t:429_1": "Assāti bhikkhuno.",
  "tika-s0403t:429_2": "Cittaṃ pakkhandatīti parikammacittena saddhiṃ jhānacittaṃ ekattavasena ekajjhaṃ katvā vadati.",
  "tika-s0403t:429_3": "Gocare gatattāti attano ārammaṇe eva pavattattā.",
  "tika-s0403t:429_4": "Ahānabhāgiyattāti ṭhitibhāgiyattā.",
  "tika-s0403t:429_5": "Suṭṭhu vimuttanti vikkhambhanavimuttiyā sammadeva vimuttaṃ.",
  "tika-s0403t:429_6": "Cittassa ca kāyassa ca vihananato vighāto.",
  "tika-s0403t:429_7": "Dukkhaṃ paridahanato pariḷāho.",
  "tika-s0403t:429_8": "Kāmavedanaṃ na vediyati anuppajjanato.",
  "tika-s0403t:429_9": "Nissaranti tatoti nissaraṇaṃ.",
  "tika-s0403t:429_10": "Ke nissaranti? Kāmā.",
  "tika-s0403t:429_11": "Evañca kāmānanti kattusāmivacanaṃ suṭṭhu yujjati.",
  "tika-s0403t:429_12": "Yadaggena kāmā tato nissaṭāti vuccanti,",
  "tika-s0403t:429_13": "tadaggena jhānampi kāmato nissaṭanti vattabbataṃ labhatīti vuttaṃ “kāmehi nissaṭattā”ti.",
  "tika-s0403t:429_14": "Evaṃ vikkhambhanavasena kāmanissaraṇaṃ vatvā idāni samucchedavasena accantato nissaraṇaṃ dassetuṃ “yo panā”tiādi vuttaṃ.",
  "tika-s0403t:429_15": "Sesapadesūti sesakoṭṭhāsesu.",
  "tika-s0403t:430_0": "Ayaṃ pana visesoti visesaṃ vadantena taṃ jhānaṃ pādakaṃ katvātiādiko avisesoti katvā dutiyatatiyavāresu sabbaso anāmaṭṭho,",
  "tika-s0403t:430_1": "catutthavāre pana ayampi visesoti dassetuṃ “accantanissaraṇañcettha arahattaphalaṃ yojetabba”nti vuttaṃ.",
  "tika-s0403t:430_2": "Yasmā arūpajjhānaṃ pādakaṃ katvā aggamaggaṃ adhigantvā arahatte ṭhitassa cittaṃ sabbaso rūpehi nissaṭaṃ nāma hoti.",
  "tika-s0403t:430_3": "Tassa hi phalasamāpattito vuṭṭhāya vīmaṃsanatthaṃ rūpābhimukhaṃ cittaṃ pesentassa.",
  "tika-s0403t:430_4": "Idamakkhātanti samathayānikānaṃ vasena heṭṭhā cattāro vārā gahitā.",
  "tika-s0403t:430_5": "Idaṃ pana sukkhavipassakassa vasenāti āha “suddhasaṅkhāre”tiādi.",
  "tika-s0403t:430_6": "“Puna sakkāyo natthī”ti uppannanti “idāni me sakkāyappabandho natthī”ti vīmaṃsantassa uppannaṃ.",
  "tika-s0403t:431_0": "Nissāraṇīyasuttavaṇṇanā niṭṭhitā.",
  "tika-s0403t:432_0": "Brāhmaṇavaggavaṇṇanā niṭṭhitā.",
  "tika-s0403t:433_0": "Catutthapaṇṇāsakaṃ niṭṭhitaṃ.",
  "tika-s0403t:434_0": "5. Pañcamapaṇṇāsakaṃ",
  "tika-s0403t:435_0": "(21) 1. Kimilavaggo",
  "tika-s0403t:436_0": "1-4. Kimilasuttādivaṇṇanā",
  "tika-s0403t:437_0": "201- 4.",
  "tika-s0403t:437_1": "Pañcamassa paṭhamadutiyāni uttānatthāneva.",
  "tika-s0403t:437_2": "Tatiye adhivāsanaṃ khamanaṃ,",
  "tika-s0403t:437_3": "paresaṃ dukkaṭaṃ duruttañca paṭivirodhākaraṇena attano upari āropetvā vāsanaṃ adhivāsanaṃ,",
  "tika-s0403t:437_4": "tadeva khantīti adhivāsanakkhanti.",
  "tika-s0403t:437_5": "Subhe ratoti sūrato,",
  "tika-s0403t:437_6": "suṭṭhu vā pāpato orato virato sorato,",
  "tika-s0403t:437_7": "tassa bhāvo soraccaṃ.",
  "tika-s0403t:437_8": "Tenāha “soraccenāti sucisīlatāyā”ti.",
  "tika-s0403t:437_9": "Sā hi sobhanakammaratatā,",
  "tika-s0403t:437_10": "suṭṭhu vā pāpato oratabhāvo viratatā.",
  "tika-s0403t:437_11": "Catutthe natthi vattabbaṃ.",
  "tika-s0403t:438_0": "Kimilasuttādivaṇṇanā niṭṭhitā.",
  "tika-s0403t:439_0": "5. Cetokhilasuttavaṇṇanā",
  "tika-s0403t:440_0": "205.",
  "tika-s0403t:440_1": "Pañcame cetokhilā nāma atthato vicikicchā kodho ca.",
  "tika-s0403t:440_2": "Te pana yasmiṃ santāne uppajjanti,",
  "tika-s0403t:440_3": "tassa kharabhāvo kakkhaḷabhāvo hutvā upatiṭṭhanti,",
  "tika-s0403t:440_4": "pageva attanā sampayuttacittassāti āha “cittassa thaddhabhāvā”ti.",
  "tika-s0403t:440_5": "Yathā lakkhaṇapāripūriyā gahitāya sabbā satthu rūpakāyasirī gahitā eva nāma hoti evaṃ sabbaññutāya sabbadhammakāyasirī",
  "tika-s0403t:440_6": "gahitā eva nāma hotīti tadubhayavatthukameva kaṅkhaṃ dassento “sarīre kaṅkhamāno”tiādimāha.",
  "tika-s0403t:440_7": "Vicinantoti dhammasabhāvaṃ vīmaṃsanto.",
  "tika-s0403t:440_8": "Kicchatīti kilamati.",
  "tika-s0403t:440_9": "Vinicchetuṃ na sakkotīti sanniṭṭhātuṃ na sakkoti.",
  "tika-s0403t:440_10": "Ātapati kileseti ātappaṃ,",
  "tika-s0403t:440_11": "sammāvāyāmoti āha “ātappāyāti kilesasantāpanavīriyakaraṇatthāyā”ti.",
  "tika-s0403t:440_12": "Punappunaṃ yogāyāti bhāvanaṃ punappunaṃ yuñjanāya.",
  "tika-s0403t:440_13": "Satatakiriyāyāti bhāvanāya nirantarappayogāya.",
  "tika-s0403t:441_0": "Paṭivedhadhamme kaṅkhamānoti ettha kathaṃ lokuttaradhamme kaṅkhā pavattīti?",
  "tika-s0403t:441_1": "Na ārammaṇakaraṇavasena,",
  "tika-s0403t:441_2": "anussutākāraparivitakkaladdhe parikappitarūpe kaṅkhā pavattatīti dassento āha “vipassanā…pe… vadanti,",
  "tika-s0403t:441_3": "taṃ atthi nu kho natthīti kaṅkhatī”ti.",
  "tika-s0403t:441_4": "Sikkhāti cettha pubbabhāgasikkhā veditabbā.",
  "tika-s0403t:441_5": "Kāmañcettha visesuppattiyā mahāsāvajjatāya ceva saṃvāsanimittaṃ ghaṭanāhetu abhiṇhuppattikatāya ca sabrahmacārīsūti kopassa visayo visesetvā vutto,",
  "tika-s0403t:441_6": "aññatthāpi kopo na cetokhiloti na sakkā viññātunti keci.",
  "tika-s0403t:441_7": "Yadi evaṃ vicikicchāyapi ayaṃ nayo āpajjati,",
  "tika-s0403t:441_8": "tasmā yathārutavasena gahetabbaṃ.",
  "tika-s0403t:442_0": "Cetokhilasuttavaṇṇanā niṭṭhitā.",
  "tika-s0403t:443_0": "6-8. Vinibandhasuttādivaṇṇanā",
  "tika-s0403t:444_0": "206- 8.",
  "tika-s0403t:444_1": "Chaṭṭhe pavattituṃ appadānavasena kusalacittaṃ vinibandhantīti cetasovinibandhā.",
  "tika-s0403t:444_2": "Taṃ pana vinibandhantā muṭṭhiggāhaṃ gaṇhantā viya hontīti āha “cittaṃ vinibandhitvā”tiādi.",
  "tika-s0403t:444_3": "Kāmagiddho puggalo vatthukāmepi kilesakāmepi assādeti abhinandatīti vuttaṃ “vatthukāmepi kilesakāmepī”ti.",
  "tika-s0403t:444_4": "Attano kāyeti attano nāmakāye,",
  "tika-s0403t:444_5": "attabhāve vā.",
  "tika-s0403t:444_6": "Bahiddhārūpeti paresaṃ kāye anindriyabaddharūpe ca.",
  "tika-s0403t:444_7": "Udaraṃ avadihati upacinoti pūretīti udarāvadehakaṃ.",
  "tika-s0403t:444_8": "Seyyasukhanti seyyāya sayanavasena uppajjanakasukhaṃ.",
  "tika-s0403t:444_9": "Samparivattakanti samparivattitvā.",
  "tika-s0403t:444_10": "Paṇidhāyāti taṇhāvaseneva paṇidahitvā.",
  "tika-s0403t:444_11": "Iti pañcavidhopi lobhaviseso eva “cetovinibandho”ti vuttoti veditabbo.",
  "tika-s0403t:444_12": "Sattamaṭṭhamesu natthi vattabbaṃ.",
  "tika-s0403t:445_0": "Vinibandhasuttādivaṇṇanā niṭṭhitā.",
  "tika-s0403t:446_0": "9-10. Gītassarasuttādivaṇṇanā",
  "tika-s0403t:447_0": "209- 210.",
  "tika-s0403t:447_1": "Navame āyatako nāma gītassaro taṃ taṃ vattaṃ bhinditvā akkharāni vināsetvā pavattoti āha “āyatakenā”tiādi.",
  "tika-s0403t:447_2": "Dhammehi suttavattaṃ nāma atthi,",
  "tika-s0403t:447_3": "gāthāvattaṃ nāma atthi,",
  "tika-s0403t:447_4": "taṃ vināsetvā atidīghaṃ kātuṃ na vaṭṭati.",
  "tika-s0403t:447_5": "Dhammañhi bhāsantena caturassena vattena parimaṇḍalāni padabyañjanāni dassetabbāni.",
  "tika-s0403t:447_6": "“Anujānāmi,",
  "tika-s0403t:447_7": "bhikkhave,",
  "tika-s0403t:447_8": "sarabhañña”nti ca vacanato sarena dhammaṃ bhaṇituṃ vaṭṭati.",
  "tika-s0403t:447_9": "Sarabhaññe kira taraṅgavattadhotakavattabhāgaggahakavattādīni dvattiṃsa vattāni atthi.",
  "tika-s0403t:447_10": "Tesu yaṃ icchati,",
  "tika-s0403t:447_11": "taṃ kātuṃ labhatīti.",
  "tika-s0403t:447_12": "Dasame natthi vattabbaṃ.",
  "tika-s0403t:448_0": "Gītassarasuttādivaṇṇanā niṭṭhitā.",
  "tika-s0403t:449_0": "Kimilavaggavaṇṇanā niṭṭhitā.",
  "tika-s0403t:450_0": "(22) 2. Akkosakavaggo",
  "tika-s0403t:451_0": "1-2. Akkosakasuttādivaṇṇanā",
  "tika-s0403t:452_0": "211- 2.",
  "tika-s0403t:452_1": "Dutiyassa paṭhame dasahi akkosavatthūhi akkosakoti “bālosi, mūḷhosi, oṭṭhosi, goṇosi,",
  "tika-s0403t:452_2": "gadrabhosī”tiādinā dasahi akkosavatthūhi akkosako. “Hotu,",
  "tika-s0403t:452_3": "muṇḍakasamaṇa,",
  "tika-s0403t:452_4": "adaṇḍo ahanti karosi,",
  "tika-s0403t:452_5": "idāni te rājakulaṃ gantvā daṇḍaṃ āropessāmī”tiādīni vadanto paribhāsako nāmāti āha “bhayadassanena paribhāsako”ti.",
  "tika-s0403t:452_6": "Lokuttaradhammā apāyamaggassa paripanthabhāvato paripantho nāmāti āha “lokuttaraparipanthassa chinnattā”ti,",
  "tika-s0403t:452_7": "lokuttarasaṅkhātassa apāyamaggaparipanthassa chinnattāti attho.",
  "tika-s0403t:452_8": "Dutiye natthi vattabbaṃ.",
  "tika-s0403t:453_0": "Akkosakasuttādivaṇṇanā niṭṭhitā.",
  "tika-s0403t:454_0": "3-10. Sīlasuttādivaṇṇanā",
  "tika-s0403t:455_0": "213- 220.",
  "tika-s0403t:455_1": "Tatiye dussīloti ettha du-",
  "tika-s0403t:455_2": "saddo abhāvattho “duppañño”tiādīsu viya,",
  "tika-s0403t:455_3": "na garahaṇatthoti āha “asīlo nissīlo”ti.",
  "tika-s0403t:455_4": "Bhinnasaṃvaroti ettha samādinnasīlo kenaci kāraṇena sīlabhedaṃ patto,",
  "tika-s0403t:455_5": "so tāva bhinnasaṃvaro hotu.",
  "tika-s0403t:455_6": "Yo pana sabbena sabbaṃ asamādinnasīlo ācārahīno,",
  "tika-s0403t:455_7": "so kathaṃ bhinnasaṃvaro nāma hotīti?",
  "tika-s0403t:455_8": "Sopi sādhusamācārassa pariharaṇīyassa bheditattā bhinnasaṃvaro eva nāma.",
  "tika-s0403t:455_9": "Vinaṭṭhasaṃvaro saṃvararahitoti hi vuttaṃ hoti.",
  "tika-s0403t:455_10": "Taṃ taṃ sippaṭṭhānaṃ.",
  "tika-s0403t:455_11": "Māghātakāleti “mā ghātetha pāṇīna”nti evaṃ māghātaghosanaṃ ghositadivase.",
  "tika-s0403t:455_12": "Abbhuggacchati pāpako kittisaddo.",
  "tika-s0403t:455_13": "Ajjhāsayena maṅku hotiyeva vippaṭisāribhāvato.",
  "tika-s0403t:456_0": "Tassāti dussīlassa.",
  "tika-s0403t:456_1": "Samādāya vattitaṭṭhānanti uṭṭhāya samuṭṭhāya katakāraṇaṃ.",
  "tika-s0403t:456_2": "Āpāthaṃ āgacchatīti taṃ manaso upaṭṭhāti.",
  "tika-s0403t:456_3": "Ummīletvā idhalokanti ummīlanakāle attano puttadārādivasena idhalokaṃ passati.",
  "tika-s0403t:456_4": "Nimīletvā paralokanti nimīlanakāle gatinimittupaṭṭhānavasena paralokaṃ passati.",
  "tika-s0403t:456_5": "Tenāha “cattāro apāyā”tiādi.",
  "tika-s0403t:456_6": "Pañcamapadanti “kāyassa bhedā”tiādinā vutto pañcamo ādīnavakoṭṭhāso.",
  "tika-s0403t:456_7": "Vuttavipariyāyenāti vuttatthāya ādīnavakathāya vipariyāyena “appamatto taṃ taṃ kasivaṇijjādiṃ yathākālaṃ sampādetuṃ sakkotī”tiādinā.",
  "tika-s0403t:456_8": "Pāsaṃsaṃ sīlamassa atthīti sīlavā.",
  "tika-s0403t:456_9": "Sīlasampannoti sīlena samannāgato sampannasīloti evamādikaṃ pana atthavacanaṃ sukaranti anāmaṭṭhaṃ.",
  "tika-s0403t:456_10": "Catutthādīni uttānatthāneva.",
  "tika-s0403t:457_0": "Sīlasuttādivaṇṇanā niṭṭhitā.",
  "tika-s0403t:458_0": "Akkosakavaggavaṇṇanā niṭṭhitā.",
  "tika-s0403t:459_0": "(23) 3. Dīghacārikavaggo",
  "tika-s0403t:460_0": "1-10. Paṭhamadīghacārikasuttādivaṇṇanā",
  "tika-s0403t:461_0": "221- 230.",
  "tika-s0403t:461_1": "Tatiyassa paṭhamādīni suviññeyyāni.",
  "tika-s0403t:461_2": "Pañcame raho nisajjāya āpajjatīti “yo pana bhikkhu mātugāmena saddhiṃ eko ekāya raho nisajjaṃ kappeyya,",
  "tika-s0403t:461_3": "pācittiya”nti imasmiṃ sikkhāpade vuttaṃ āpattiṃ āpajjati.",
  "tika-s0403t:461_4": "Paṭicchanne āsane āpajjatīti “yo pana bhikkhu mātugāmena raho paṭicchanne āsane nisajjaṃ kappeyya,",
  "tika-s0403t:461_5": "pācittiya”nti imasmiṃ vuttaṃ āpattiṃ āpajjati.",
  "tika-s0403t:461_6": "Mātugāmassa uttari chappañcavācāhi dhammaṃ desento āpajjatīti ‘yo pana bhikkhu mātugāmassa uttari chappañcavācāhi",
  "tika-s0403t:461_7": "dhammaṃ deseyya aññatra viññunā purisaviggahenā”ti evaṃ vuttaṃ āpattiṃ āpajjati.",
  "tika-s0403t:461_8": "Tenāha “tesaṃ tesaṃ sikkhāpadānaṃ vasena veditabbānī”ti.",
  "tika-s0403t:461_9": "Chaṭṭhādīni uttānatthāni.",
  "tika-s0403t:462_0": "Paṭhamadīghacārikasuttādivaṇṇanā niṭṭhitā.",
  "tika-s0403t:463_0": "Dīghacārikavaggavaṇṇanā niṭṭhitā.",
  "tika-s0403t:464_0": "231-302. Catutthavaggādīni uttānatthāni.",
  "tika-s0403t:465_0": "Iti manorathapūraṇiyā aṅguttaranikāya-aṭṭhakathāya",
  "tika-s0403t:466_0": "Pañcakanipātavaṇṇanāya anuttānatthadīpanā samattā.",
  "tika-s0403t:467_0": ". Namo tassa bhagavato arahato sammāsambuddhassa.",
  "tika-s0403t:468_0": "Aṅguttaranikāye",
  "tika-s0403t:469_0": "Chakkanipāta-ṭīkā",
  "tika-s0403t:470_0": "1. Paṭhamapaṇṇāsakaṃ",
  "tika-s0403t:471_0": "1. Āhuneyyavaggo",
  "tika-s0403t:472_0": "1. Paṭhamaāhuneyyasuttavaṇṇanā",
  "tika-s0403t:473_0": "1.",
  "tika-s0403t:473_1": "Chakkanipātassa paṭhame cakkhunā rūpaṃ disvāti nissayavohārena vuttaṃ.",
  "tika-s0403t:473_2": "Sasambhārakaniddesoyaṃ yathā “dhanunā vijjhatī”ti,",
  "tika-s0403t:473_3": "tasmā nissayasīsena nissitassa gahaṇaṃ daṭṭhabbaṃ.",
  "tika-s0403t:473_4": "Tenāyamattho “cakkhudvāre rūpārammaṇe āpāthagate taṃ rūpaṃ cakkhuviññāṇena disvā”ti.",
  "tika-s0403t:473_5": "Neva sumano hotīti javanakkhaṇe iṭṭhe ārammaṇe rāgaṃ anuppādento neva sumano hoti gehassitapemavasenapi maggena sabbaso rāgassa samucchinnattā.",
  "tika-s0403t:473_6": "Na dummanoti aniṭṭhe adussanto na dummano.",
  "tika-s0403t:473_7": "Pasādaññathattavasenapi iṭṭhepi aniṭṭhepi majjhattepi ārammaṇe na samaṃ sammā ayoniso gahaṇaṃ asamapekkhanaṃ.",
  "tika-s0403t:473_8": "Ayañcassa paṭipatti sativepullappattiyā paññāvepullappattiyā cāti āha “sato sampajāno hutvā”ti.",
  "tika-s0403t:473_9": "Satiyā yuttattā sato.",
  "tika-s0403t:473_10": "Sampajaññena yuttattā sampajāno.",
  "tika-s0403t:473_11": "Ñāṇuppattipaccayarahitakālepi pavattibhedanato “satatavihāro kathito”ti vuttaṃ.",
  "tika-s0403t:473_12": "Satatavihāroti khīṇāsavassa niccavihāro sabbadā pavattanakavihāro.",
  "tika-s0403t:473_13": "Ṭhapetvā hi samāpattivelaṃ bhavaṅgavelañca khīṇāsavā imināva chaḷaṅgupekkhāvihārena viharanti.",
  "tika-s0403t:474_0": "Ettha ca “chasu dvāresupi upekkhako viharatī”ti iminā chaḷaṅgupekkhā kathitā.",
  "tika-s0403t:474_1": "“Sampajāno”ti vacanato pana cattāri ñāṇasampayuttacittāni labbhanti tehi vinā sampajānatāya asambhavato.",
  "tika-s0403t:474_2": "Satatavihārabhāvato aṭṭha mahākiriyacittāni labbhanti.",
  "tika-s0403t:474_3": "“Neva sumano na dummano”ti vacanato aṭṭha mahākiriyacittāni,",
  "tika-s0403t:474_4": "hasituppādo,",
  "tika-s0403t:474_5": "voṭṭhabbanañcāti dasa cittāni labbhanti.",
  "tika-s0403t:474_6": "Rāgadosasahajātānaṃ somanassadomanassānaṃ abhāvo tesampi sādhāraṇoti chaḷaṅgupekkhāvasena āgatānaṃ imesaṃ",
  "tika-s0403t:474_7": "satatavihārānaṃ somanassaṃ kathaṃ labbhatīti ce?",
  "tika-s0403t:474_8": "Āsevanato.",
  "tika-s0403t:474_9": "Kiñcāpi khīṇāsavo iṭṭhāniṭṭhepi ārammaṇe majjhatto viya bahulaṃ upekkhako viharati attano parisuddhapakatibhāvāvijahanato,",
  "tika-s0403t:474_10": "kadāci pana tathā cetobhisaṅkhārābhāve yaṃ taṃ sabhāvato iṭṭhaṃ ārammaṇaṃ,",
  "tika-s0403t:474_11": "tassa yāthāvasabhāvaggahaṇavasenapi arahato cittaṃ pubbāsevanavasena somanassasahagataṃ hutvā pavattateva.",
  "tika-s0403t:475_0": "Paṭhamaāhuneyyasuttavaṇṇanā niṭṭhitā.",
  "tika-s0403t:476_0": "2-7. Dutiyaāhuneyyasuttādivaṇṇanā",
  "tika-s0403t:477_0": "2- 7.",
  "tika-s0403t:477_1": "Dutiye anekavihitanti anekavidhaṃ nānappakāraṃ.",
  "tika-s0403t:477_2": "Iddhividhanti iddhikoṭṭhāsaṃ.",
  "tika-s0403t:477_3": "Paccanubhotīti paccanubhavati,",
  "tika-s0403t:477_4": "phusati sacchikaroti pāpuṇātīti attho.",
  "tika-s0403t:477_5": "Idānissa anekavihitabhāvaṃ dassento “ekopi hutvā”tiādimāha.",
  "tika-s0403t:477_6": "Tattha “ekopi hutvā”ti iminā karaṇato pubbeva pakatiyā ekopi hutvā.",
  "tika-s0403t:477_7": "Bahudhā hotīti bahūnaṃ santike caṅkamitukāmo vā sajjhāyaṃ kātukāmo vā pañhaṃ pucchitukāmo vā hutvā satampi sahassampi hoti.",
  "tika-s0403t:477_8": "Āvibhāvaṃ tirobhāvanti ettha āvibhāvaṃ karoti,",
  "tika-s0403t:477_9": "tirobhāvaṃ karotīti ayamattho.",
  "tika-s0403t:477_10": "Idameva hi sandhāya paṭisambhidāyaṃ vuttaṃ –",
  "tika-s0403t:477_11": "“āvibhāvanti kenaci anāvuṭaṃ hoti appaṭicchannaṃ vivaṭaṃ,",
  "tika-s0403t:477_12": "tirobhāvanti kenaci āvuṭaṃ hoti paṭicchannaṃ pihitaṃ paṭikujjita”nti.",
  "tika-s0403t:477_13": "Tirokuṭṭaṃ tiropākāraṃ tiropabbataṃ asajjamāno gacchati seyyathāpi ākāseti ettha tirokuṭṭanti parakuṭṭaṃ,",
  "tika-s0403t:477_14": "kuṭṭassa parabhāganti vuttaṃ hoti.",
  "tika-s0403t:477_15": "Esa nayo itaresu.",
  "tika-s0403t:477_16": "Kuṭṭoti ca gehabhittiyā etaṃ adhivacanaṃ.",
  "tika-s0403t:477_17": "Pākāroti gehavihāragāmādīnaṃ parikkhepapākāro.",
  "tika-s0403t:477_18": "Pabbatoti paṃsupabbato vā pāsāṇapabbato vā.",
  "tika-s0403t:477_19": "Asajjamānoti alaggamāno seyyathāpi ākāse viya.",
  "tika-s0403t:478_0": "Ummujjanimujjanti ettha ummujjanti uṭṭhānaṃ vuccati.",
  "tika-s0403t:478_1": "Nimujjanti saṃsīdanaṃ.",
  "tika-s0403t:478_2": "Ummujjañca nimujjañca ummujjanimujjaṃ.",
  "tika-s0403t:478_3": "Udakepi abhijjamāneti ettha yaṃ udakaṃ akkamitvā saṃsīdati,",
  "tika-s0403t:478_4": "taṃ bhijjamānanti vuccati,",
  "tika-s0403t:478_5": "viparītaṃ abhijjamānaṃ.",
  "tika-s0403t:478_6": "Pallaṅkena gacchati.",
  "tika-s0403t:478_7": "Pakkhī sakuṇoti pakkhehi yuttasakuṇo.",
  "tika-s0403t:478_8": "Imepi candimasūriye evaṃmahiddhike evaṃmahānubhāve pāṇinā parāmasatīti ettha candimasūriyānaṃ dvācattālīsayojanasahassassa",
  "tika-s0403t:478_9": "upari caraṇena mahiddhikatā,",
  "tika-s0403t:478_10": "tīsu dīpesu ekakkhaṇe ālokakaraṇena mahānubhāvatā veditabbā.",
  "tika-s0403t:478_11": "Evaṃ uparicaraṇaālokakaraṇehi mahiddhike mahānubhāve.",
  "tika-s0403t:478_12": "Parāmasatīti gaṇhāti,",
  "tika-s0403t:478_13": "ekadese vā chupati.",
  "tika-s0403t:478_14": "Parimajjatīti samantato ādāsatalā viya parimajjati.",
  "tika-s0403t:478_15": "Yāva brahmalokāpīti brahmalokampi paricchedaṃ katvā.",
  "tika-s0403t:478_16": "Kāyena vasaṃ vattetīti tatra brahmaloke kāyena attano vasaṃ vatteti.",
  "tika-s0403t:479_0": "Dibbāya sotadhātuyāti ettha dibbasadisattā dibbā.",
  "tika-s0403t:479_1": "Devatānañhi sucaritakammanibbattā pittasemharuhirādīhi apalibuddhā upakkilesavimuttatāya dūrepi ārammaṇasampaṭicchanasamatthā",
  "tika-s0403t:479_2": "dibbā pasādasotadhātu hoti.",
  "tika-s0403t:479_3": "Ayañcāpi imassa bhikkhuno vīriyabhāvanābalena nibbattā ñāṇasotadhātu tādisāyevāti dibbasadisattā dibbā.",
  "tika-s0403t:479_4": "Apica dibbavihāravasena paṭiladdhattā attanā ca dibbavihārasannissitattāpi dibbā.",
  "tika-s0403t:479_5": "Savanaṭṭhena nijjīvaṭṭhena ca sotadhātu.",
  "tika-s0403t:479_6": "Sotadhātukiccakaraṇena sotadhātu viyātipi sotadhātu.",
  "tika-s0403t:479_7": "Tāya sotadhātuyā.",
  "tika-s0403t:479_8": "Visuddhāyāti suddhāya nirupakkilesāya.",
  "tika-s0403t:479_9": "Atikkantamānusikāyāti manussūpacāraṃ atikkamitvā saddasavane mānusikaṃ maṃsasotadhātuṃ atikkantāya vītivattetvā ṭhitāya.",
  "tika-s0403t:479_10": "Ubho sadde suṇātīti dve sadde suṇāti.",
  "tika-s0403t:479_11": "Katame dve?",
  "tika-s0403t:479_12": "Dibbe ca mānuse ca,",
  "tika-s0403t:479_13": "devānañca manussānañca saddeti vuttaṃ hoti.",
  "tika-s0403t:479_14": "Etena padesapariyādānaṃ veditabbaṃ.",
  "tika-s0403t:479_15": "Ye dūre santike cāti ye saddā dūre paracakkavāḷepi,",
  "tika-s0403t:479_16": "ye ca santike antamaso sadehasannissitapāṇakasaddāpi,",
  "tika-s0403t:479_17": "te suṇātīti vuttaṃ hoti.",
  "tika-s0403t:479_18": "Etena nippadesapariyādānaṃ veditabbaṃ.",
  "tika-s0403t:480_0": "Parasattānanti attānaṃ ṭhapetvā sesasattānaṃ.",
  "tika-s0403t:480_1": "Parapuggalānanti idampi iminā ekatthameva.",
  "tika-s0403t:480_2": "Veneyyavasena pana desanāvilāsena ca byañjananānattaṃ kataṃ.",
  "tika-s0403t:480_3": "Cetasā cetoti attano cittena tesaṃ cittaṃ.",
  "tika-s0403t:480_4": "Pariccāti paricchinditvā.",
  "tika-s0403t:480_5": "Pajānātīti sarāgādivasena nānappakārato jānāti.",
  "tika-s0403t:480_6": "Sarāgaṃ vā cittantiādīsu pana aṭṭhalobhasahagatacittaṃ sarāgaṃ cittanti veditabbaṃ.",
  "tika-s0403t:480_7": "Avasesaṃ cātubhūmakaṃ kusalābyākatacittaṃ vītarāgaṃ.",
  "tika-s0403t:480_8": "Dve domanassacittāni,",
  "tika-s0403t:480_9": "dve vicikicchuddhaccacittānīti imāni pana cattāri cittāni imasmiṃ duke saṅgahaṃ na gacchanti.",
  "tika-s0403t:480_10": "Keci pana therā tānipi saṅgaṇhanti.",
  "tika-s0403t:480_11": "Duvidhaṃ pana domanassacittaṃ sadosaṃ cittaṃ nāma.",
  "tika-s0403t:480_12": "Sabbampi cātubhūmakaṃ kusalābyākatacittaṃ vītadosaṃ.",
  "tika-s0403t:480_13": "Sesāni dasa akusalacittāni imasmiṃ duke saṅgahaṃ na gacchanti.",
  "tika-s0403t:480_14": "Keci pana therā tānipi saṅgaṇhanti.",
  "tika-s0403t:480_15": "Samohaṃ vītamohanti ettha pana pāṭipuggalikanayena vicikicchuddhaccasahagatadvayameva samohaṃ.",
  "tika-s0403t:480_16": "Mohassa pana sabbākusalesu sambhavato dvādasavidhampi akusalacittaṃ samohaṃ cittanti veditabbaṃ.",
  "tika-s0403t:480_17": "Avasesaṃ vītamohaṃ.",
  "tika-s0403t:480_18": "Thinamiddhānugataṃ pana saṃkhittaṃ,",
  "tika-s0403t:480_19": "uddhaccānugataṃ vikkhittaṃ.",
  "tika-s0403t:480_20": "Rūpāvacarārūpāvacaraṃ mahaggataṃ,",
  "tika-s0403t:480_21": "avasesaṃ amahaggataṃ.",
  "tika-s0403t:480_22": "Sabbampi tebhūmakaṃ sauttaraṃ,",
  "tika-s0403t:480_23": "lokuttaraṃ anuttaraṃ.",
  "tika-s0403t:480_24": "Upacārappattaṃ appanāppattañca samāhitaṃ,",
  "tika-s0403t:480_25": "ubhayamappattaṃ asamāhitaṃ.",
  "tika-s0403t:480_26": "Tadaṅgavikkhambhanasamucchedappaṭippassaddhinissaraṇavimuttiṃ pattaṃ pañcavidhampi etaṃ vimuttaṃ,",
  "tika-s0403t:480_27": "vimuttimappattaṃ vā avimuttanti veditabbaṃ.",
  "tika-s0403t:481_0": "Anekavihitanti anekavidhaṃ,",
  "tika-s0403t:481_1": "anekehi vā pakārehi pavattitaṃ saṃvaṇṇitanti attho.",
  "tika-s0403t:481_2": "Pubbenivāsanti samanantarātītabhavaṃ ādiṃ katvā tattha tattha nivutthasantānaṃ.",
  "tika-s0403t:481_3": "Anussaratīti khandhapaṭipāṭivasena,",
  "tika-s0403t:481_4": "cutipaṭisandhivasena vā anugantvā anugantvā sarati.",
  "tika-s0403t:481_5": "Seyyathidaṃ –",
  "tika-s0403t:481_6": "ekampi jātiṃ…pe…",
  "tika-s0403t:481_7": "pubbenivāsaṃ anussaratīti.",
  "tika-s0403t:481_8": "Tattha ekampi jātinti ekampi paṭisandhimūlaṃ cutipariyosānaṃ ekabhavapariyāpannaṃ khandhasantānaṃ.",
  "tika-s0403t:481_9": "Esa nayo dvepi jātiyotiādīsupi.",
  "tika-s0403t:481_10": "Anekepi saṃvaṭṭakappetiādīsu pana parihāyamāno kappo saṃvaṭṭakappo,",
  "tika-s0403t:481_11": "vaḍḍhamāno vivaṭṭakappoti veditabbo.",
  "tika-s0403t:481_12": "Tattha saṃvaṭṭena saṃvaṭṭaṭṭhāyī gahito hoti taṃmūlakattā,",
  "tika-s0403t:481_13": "vivaṭṭena vivaṭṭaṭṭhāyī.",
  "tika-s0403t:481_14": "Evañhi sati yāni tāni “cattārimāni,",
  "tika-s0403t:481_15": "bhikkhave,",
  "tika-s0403t:481_16": "kappassa asaṅkhyeyyāni.",
  "tika-s0403t:481_17": "Katamāni cattāri?",
  "tika-s0403t:481_18": "Saṃvaṭṭo saṃvaṭṭaṭṭhāyī vivaṭṭo vivaṭṭaṭṭhāyī”ti vuttāni,",
  "tika-s0403t:481_19": "tāni pariggahitāni honti.",
  "tika-s0403t:482_0": "Amutrāsinti amumhi saṃvaṭṭakappe ahaṃ amumhi bhave vā yoniyā vā gahiyā vā viññāṇaṭṭhitiyā vā sattāvāse vā sattanikāye vā āsiṃ.",
  "tika-s0403t:482_1": "Evaṃnāmoti tisso vā phusso vā.",
  "tika-s0403t:482_2": "Evaṃgottoti gotamo vā kaccāyano vā kassapo vā.",
  "tika-s0403t:482_3": "Idamassa atītabhave attano nāmagottānussaraṇavasena vuttaṃ.",
  "tika-s0403t:482_4": "Sace pana tasmiṃ kāle attano vaṇṇasampattilūkhapaṇītajīvikabhāvaṃ sukhadukkhabahulataṃ appāyukadīghāyukabhāvaṃ vā anussaritukāmo hoti,",
  "tika-s0403t:482_5": "tampi anussaratiyeva.",
  "tika-s0403t:482_6": "Tenāha “evaṃvaṇṇo…pe…",
  "tika-s0403t:482_7": "evamāyupariyanto”ti.",
  "tika-s0403t:482_8": "Tattha evaṃvaṇṇoti odāto vā sāmo vā.",
  "tika-s0403t:482_9": "Evamāhāroti sālimaṃsodanāhāro vā pavattaphalabhojano vā.",
  "tika-s0403t:482_10": "Evaṃsukhadukkhappaṭisaṃvedīti anena pakārena kāyikacetasikānaṃ sāmisanirāmisādippabhedānaṃ sukhadukkhānaṃ paṭisaṃvedī.",
  "tika-s0403t:482_11": "Evamāyupariyantoti evaṃ vassasataparimāṇāyupariyanto vā caturāsītikappasahassāyupariyanto vā.",
  "tika-s0403t:482_12": "So tato cuto amutra udapādinti so ahaṃ tato bhavato yonito gahito viññāṇaṭṭhitito sattāvāsato sattanikāyato",
  "tika-s0403t:482_13": "vā cuto punaamukasmiṃ nāma bhave yoniyā gatiyā viññāṇaṭṭhitiyā sattāvāse sakkanikāye vā udapādiṃ.",
  "tika-s0403t:482_14": "Tatrāpāsinti tatrāpi bhave yoniyā gatiyā viññāṇaṭṭhitiyā sattāvāse sattanikāye vā puna ahosiṃ.",
  "tika-s0403t:482_15": "Evaṃnāmotiādi vuttanayameva.",
  "tika-s0403t:483_0": "Apica amutrāsinti idaṃ anupubbena ārohantassa yāvadicchakaṃ anussaraṇaṃ.",
  "tika-s0403t:483_1": "So tatoti paṭinivattantassa paccavekkhaṇaṃ,",
  "tika-s0403t:483_2": "tasmā “idhūpapanno”ti imissā idhūpapattiyā anantarameva uppattiṭṭhānaṃ sandhāya “amutra udapādi”nti idaṃ vuttanti veditabbaṃ.",
  "tika-s0403t:483_3": "Tatrāpāsinti evamādi panassa tatrāpi imissā upapattiyā antare upapattiṭṭhāne nāmagottādīnaṃ anussaraṇadassanatthaṃ vuttaṃ.",
  "tika-s0403t:483_4": "So tato cuto idhūpapannoti svāhaṃ tato anantaruppattiṭṭhānato cuto idha amukasmiṃ nāma khattiyakule vā brāhmaṇakule vā nibbattoti.",
  "tika-s0403t:483_5": "Itīti evaṃ.",
  "tika-s0403t:483_6": "Sākāraṃ sauddesanti nāmagottavasena sauddesaṃ,",
  "tika-s0403t:483_7": "vaṇṇādivasena sākāraṃ.",
  "tika-s0403t:483_8": "Nāmagottena hi satto “tisso kassapo”ti uddisīyati,",
  "tika-s0403t:483_9": "vaṇṇādīhi “sāmo odāto”ti nānattato paññāyati,",
  "tika-s0403t:483_10": "tasmā nāmagottaṃ uddeso,",
  "tika-s0403t:483_11": "itare ākārā.",
  "tika-s0403t:484_0": "Dibbenātiādīsu dibbasadisattā dibbaṃ.",
  "tika-s0403t:484_1": "Devatānañhi sucaritakammanibbattaṃ pittasemharuhirādīhi apalibuddhaṃ upakkilesavimuttatāya dūrepi ārammaṇasampaṭicchanasamatthaṃ",
  "tika-s0403t:484_2": "dibbaṃ pasādacakkhu hoti.",
  "tika-s0403t:484_3": "Idañcāpi vīriyabhāvanābalena nibbattaṃ ñāṇacakkhu tādisamevāti dibbasadisattā dibbaṃ.",
  "tika-s0403t:484_4": "Dibbavihāravasena paṭiladdhattā attano ca dibbavihārasannissitattāpi dibbaṃ.",
  "tika-s0403t:484_5": "Ālokapariggahena mahājutikattāpi dibbaṃ.",
  "tika-s0403t:484_6": "Tirokuṭṭādigatarūpadassanena mahāgatikattāpi dibbaṃ.",
  "tika-s0403t:484_7": "Taṃ sabbaṃ saddasatthānusārena veditabbaṃ.",
  "tika-s0403t:484_8": "Dassanaṭṭhena cakkhu.",
  "tika-s0403t:484_9": "Cakkhukiccakaraṇena cakkhumivātipi cakkhu.",
  "tika-s0403t:484_10": "Cutūpapātadassanena diṭṭhivisuddhihetuttā visuddhaṃ.",
  "tika-s0403t:484_11": "Yo hi cutimeva passati,",
  "tika-s0403t:484_12": "na upapātaṃ,",
  "tika-s0403t:484_13": "so ucchedadiṭṭhiṃ gaṇhāti.",
  "tika-s0403t:484_14": "Yo upapātameva passati, na cutiṃ,",
  "tika-s0403t:484_15": "so navasattapātubhāvadiṭṭhiṃ gaṇhāti.",
  "tika-s0403t:484_16": "Yo pana tadubhayaṃ passati,",
  "tika-s0403t:484_17": "so yasmā duvidhampi taṃ diṭṭhigataṃ ativattati,",
  "tika-s0403t:484_18": "tasmā taṃ dassanaṃ diṭṭhivisuddhihetu hoti.",
  "tika-s0403t:484_19": "Ubhayampi cetaṃ buddhaputtā passanti.",
  "tika-s0403t:484_20": "Tena vuttaṃ “cutūpapātadassanena diṭṭhivisuddhihetuttā visuddha”nti.",
  "tika-s0403t:484_21": "Manussūpacāraṃ atikkamitvā rūpadassanena atikkantamānusakaṃ,",
  "tika-s0403t:484_22": "mānusaṃ vā maṃsacakkhuṃ atikkantattā atikkantamānusakanti veditabbaṃ.",
  "tika-s0403t:484_23": "Tena dibbena cakkhunā visuddhena atikkantamānusakena.",
  "tika-s0403t:485_0": "Satte passatīti manussānaṃ maṃsacakkhunā viya satte oloketi.",
  "tika-s0403t:485_1": "Cavamāne upapajjamāneti ettha cutikkhaṇe vā upapattikkhaṇe vā dibbacakkhunā daṭṭhuṃ na sakkā.",
  "tika-s0403t:485_2": "Ye pana āsannacutikā idāni cavissanti,",
  "tika-s0403t:485_3": "te cavamānāti,",
  "tika-s0403t:485_4": "ye ca gahitappaṭisandhikā sampatinibbattā ca,",
  "tika-s0403t:485_5": "te upapajjamānāti adhippetā.",
  "tika-s0403t:485_6": "Te evarūpe cavamāne upapajjamāne ca passatīti dasseti.",
  "tika-s0403t:485_7": "Hīneti mohanissandayuttattā hīnānaṃ jātikulabhogādīnaṃ vasena hīḷite uññāte.",
  "tika-s0403t:485_8": "Paṇīteti amohanissandayuttattā tabbiparīte.",
  "tika-s0403t:485_9": "Suvaṇṇeti adosanissandayuttattā iṭṭhakantamanāpavaṇṇayutte.",
  "tika-s0403t:485_10": "Dubbaṇṇeti dosanissandayuttattā aniṭṭhākantāmanāpavaṇṇayutte,",
  "tika-s0403t:485_11": "virūpavirūpetipi attho.",
  "tika-s0403t:485_12": "Sugateti sugatigate,",
  "tika-s0403t:485_13": "alobhanissandayuttattā vā aḍḍhe mahaddhane.",
  "tika-s0403t:485_14": "Duggateti duggatigate,",
  "tika-s0403t:485_15": "lobhanissandayuttattā vā dalidde appannapāne.",
  "tika-s0403t:486_0": "Yathākammūpageti yaṃ yaṃ kammaṃ upacitaṃ,",
  "tika-s0403t:486_1": "tena tena upagate.",
  "tika-s0403t:486_2": "Kāyaduccaritenātiādīsu duṭṭhu caritaṃ kilesapūtikattāti duccaritaṃ.",
  "tika-s0403t:486_3": "Kāyena duccaritaṃ,",
  "tika-s0403t:486_4": "kāyato vā uppannaṃ duccaritanti kāyaduccaritaṃ.",
  "tika-s0403t:486_5": "Itaresupi eseva nayo.",
  "tika-s0403t:486_6": "Samannāgatāti samaṅgibhūtā.",
  "tika-s0403t:486_7": "Ariyānaṃ upavādakāti buddhapaccekabuddhasāvakānaṃ ariyānaṃ antamaso gihisotāpannānampi anatthakāmā hutvā",
  "tika-s0403t:486_8": "antimavatthunā vā guṇaparidhaṃsanena vā upavādakā,",
  "tika-s0403t:486_9": "akkosakā garahakāti vuttaṃ hoti.",
  "tika-s0403t:486_10": "Micchādiṭṭhikāti viparītadassanā.",
  "tika-s0403t:486_11": "Micchādiṭṭhikammasamādānāti micchādiṭṭhivasena samādinnanānāvidhakammā,",
  "tika-s0403t:486_12": "yepi micchādiṭṭhimūlakesu kāyakammādīsu aññepi samādāpenti.",
  "tika-s0403t:487_0": "Kāyassa bhedāti upādinnakkhandhapariccāgā.",
  "tika-s0403t:487_1": "Paraṃ maraṇāti tadanantaraṃ abhinibbattakkhandhaggahaṇā.",
  "tika-s0403t:487_2": "Atha vā kāyassa bhedāti jīvitindriyassūpacchedā.",
  "tika-s0403t:487_3": "Paraṃ maraṇāti cuticittato uddhaṃ.",
  "tika-s0403t:487_4": "Apāyanti evamādi sabbaṃ nirayavevacanameva.",
  "tika-s0403t:487_5": "Nirayo hi saggamokkhahetubhūtā puññasammatā ayā apetattā,",
  "tika-s0403t:487_6": "sukhānaṃ vā āyassa abhāvā apāyo.",
  "tika-s0403t:487_7": "Dukkhassa gati paṭisaraṇanti duggati,",
  "tika-s0403t:487_8": "dosabahulatāya vā duṭṭhena kammena nibbattā gatīti duggati.",
  "tika-s0403t:487_9": "Vivasā nipatanti tattha dukkaṭṭakārinoti vinipāto,",
  "tika-s0403t:487_10": "vinassantā vā ettha patanti sambhijjamānaṅgapaccaṅgāti vinipāto.",
  "tika-s0403t:487_11": "Natthi ettha assādasaññito ayoti nirayo.",
  "tika-s0403t:488_0": "Atha vā apāyaggahaṇena tiracchānayoniṃ dīpeti.",
  "tika-s0403t:488_1": "Tiracchānayoni hi apāyo sugatito apetattā,",
  "tika-s0403t:488_2": "na duggati mahesakkhānaṃ nāgarājādīnaṃ sambhavato.",
  "tika-s0403t:488_3": "Duggatiggahaṇena pettivisayañca.",
  "tika-s0403t:488_4": "So hi apāyo ceva duggati ca sugatito apetattā dukkhassa ca gatibhūtattā,",
  "tika-s0403t:488_5": "na tu vinipāto asurasadisaṃ avinipatitattā.",
  "tika-s0403t:488_6": "Vinipātaggahaṇena asurakāyaṃ.",
  "tika-s0403t:488_7": "So hi yathāvuttena atthena apāyo ceva duggati ca sabbasamussayehi vinipatitattā vinipātoti vuccati.",
  "tika-s0403t:488_8": "Nirayaggahaṇena avīciādikamanekappakāraṃ nirayamevāti.",
  "tika-s0403t:488_9": "Upapannāti upagatā,",
  "tika-s0403t:488_10": "tattha abhinibbattāti adhippāyo.",
  "tika-s0403t:488_11": "Vuttavipariyāyena sukkapakkho veditabbo.",
  "tika-s0403t:488_12": "Ayaṃ pana viseso –",
  "tika-s0403t:488_13": "tattha sugatiggahaṇena manussāgatipi saṅgayhati,",
  "tika-s0403t:488_14": "saggaggahaṇena devagatiyeva.",
  "tika-s0403t:488_15": "Tattha sundarā gatīti sugati.",
  "tika-s0403t:488_16": "Rūpādīhi visayehi suṭṭhu aggoti saggo.",
  "tika-s0403t:488_17": "So sabbopi lujjanappalujjanaṭṭhena lokoti ayamettha saṅkhepo.",
  "tika-s0403t:488_18": "Vitthāro pana sabbākārena visuddhimaggasaṃvaṇṇanāto gahetabbo.",
  "tika-s0403t:488_19": "Tatiyādīni uttānatthāni.",
  "tika-s0403t:489_0": "Dutiyaāhuneyyasuttādivaṇṇanā niṭṭhitā.",
  "tika-s0403t:490_0": "8. Anuttariyasuttavaṇṇanā",
  "tika-s0403t:491_0": "8.",
  "tika-s0403t:491_1": "Aṭṭhame natthi etesaṃ uttarāni visiṭṭhānīti anuttarāni,",
  "tika-s0403t:491_2": "anuttarāni eva anuttariyāni yathā “anantameva anantariya”nti āha “niruttarānī”ti.",
  "tika-s0403t:491_3": "Dassanānuttariyaṃ nāma phalavisesāvahattā.",
  "tika-s0403t:491_4": "Esa nayo sesesupi.",
  "tika-s0403t:491_5": "Sattavidhaariyadhanalābhoti sattavidhasaddhādilokuttaradhanalābho.",
  "tika-s0403t:491_6": "Sikkhāttayassa pūraṇanti adhisīlasikkhādīnaṃ tissannaṃ sikkhānaṃ pūraṇaṃ.",
  "tika-s0403t:491_7": "Tattha pūraṇaṃ nippariyāyato asekkhānaṃ vasena veditabbaṃ.",
  "tika-s0403t:491_8": "Kalyāṇaputhujjanato paṭṭhāya hi satta sekhā tisso sikkhā pūrenti nāma,",
  "tika-s0403t:491_9": "arahā paripuṇṇasikkhoti.",
  "tika-s0403t:491_10": "Iti imāni anuttariyāni lokiyalokuttarāni kathitāni.",
  "tika-s0403t:492_0": "Anuttariyasuttavaṇṇanā niṭṭhitā.",
  "tika-s0403t:493_0": "9. Anussatiṭṭhānasuttavaṇṇanā",
  "tika-s0403t:494_0": "9.",
  "tika-s0403t:494_1": "Navame anussatiyo eva diṭṭhadhammikasamparāyikādihitasukhānaṃ kāraṇabhāvato ṭhānānīti anussatiṭṭhānāni.",
  "tika-s0403t:494_2": "Buddhaguṇārammaṇā satīti yathā buddhānussati visesādhigamassa ṭhānaṃ hoti,",
  "tika-s0403t:494_3": "evaṃ “itipi so bhagavā”tiādinā buddhaguṇe ārabbhe uppannā sati.",
  "tika-s0403t:494_4": "Evaṃ anussarato hi pīti uppajjati,",
  "tika-s0403t:494_5": "so taṃ pītiṃ khayato vayato paṭṭhapetvā arahattaṃ pāpuṇāti.",
  "tika-s0403t:494_6": "Upacārakammaṭṭhānaṃ nāmetaṃ gihīnampi labbhati.",
  "tika-s0403t:494_7": "Upacārakammaṭṭhānanti ca paccakkhato upacārajjhānāvahaṃ kammaṭṭhānaparamparāya sammasanaṃ yāva arahattā lokiyalokuttaravisesāvahaṃ.",
  "tika-s0403t:494_8": "Esa nayo sabbattha.",
  "tika-s0403t:495_0": "Anussatiṭṭhānasuttavaṇṇanā niṭṭhitā.",
  "tika-s0403t:496_0": "10. Mahānāmasuttavaṇṇanā",
  "tika-s0403t:497_0": "10.",
  "tika-s0403t:497_1": "Dasame tasmiṃ samayeti buddhāguṇānussaraṇasamaye.",
  "tika-s0403t:497_2": "Rāgapariyuṭṭhitanti rāgena pariyuṭṭhitaṃ.",
  "tika-s0403t:497_3": "Pariyuṭṭhānappattipi,",
  "tika-s0403t:497_4": "rāgena vā saṃhitaṃ cittaṃ araññamiva corehi tena pariyuṭṭhitanti vuttaṃ,",
  "tika-s0403t:497_5": "tassa pariyuṭṭhānaṭṭhānabhāvatopi pariyuṭṭhitarāganti attho.",
  "tika-s0403t:497_6": "Byañjanaṃ pana anādiyitvā atthamattaṃ dassento “uppajjamānena rāgena uṭṭhahitvā gahita”nti āha.",
  "tika-s0403t:497_7": "Ujukamevāti pageva kāyavaṅkādīnaṃ apanītattā cittassa ca anujubhāvakarānaṃ mānādīnaṃ abhāvato,",
  "tika-s0403t:497_8": "rāgādipariyuṭṭhānābhāvena vā oṇatiuṇṇativirahato ujubhāvameva gataṃ.",
  "tika-s0403t:497_9": "Atha vā ujukamevāti kammaṭṭhānassa thinaṃ middhaṃ otiṇṇatāya līnuddhaccavigamato majjhimasamathanimittappaṭipattiyā ujubhāvameva gataṃ.",
  "tika-s0403t:497_10": "Aṭṭhakathaṃ nissāyāti bhavajātiādīnaṃ padānaṃ atthaṃ nissāya.",
  "tika-s0403t:497_11": "Atthavedanti vā hetuphalaṃ paṭicca uppannaṃ tuṭṭhimāha.",
  "tika-s0403t:497_12": "Dhammavedanti hetuṃ paṭicca uppannaṃ tuṭṭhiṃ.",
  "tika-s0403t:497_13": "“Ārakattā araha”nti anussarantassa hi yadidaṃ bhagavato kilesehi ārakattaṃ, so hetu.",
  "tika-s0403t:497_14": "Ñāpako cettha hetu adhippeto,",
  "tika-s0403t:497_15": "na kārako sampāpako.",
  "tika-s0403t:497_16": "Tatonena ñāyamāno arahattattho phalaṃ.",
  "tika-s0403t:497_17": "Iminā nayena sesapadesupi hetuso phalavipāko veditabbo.",
  "tika-s0403t:497_18": "Dhammānussatiādīsupi hi ādimajjhapariyosānakalyāṇatādayo suppaṭipattiādayo ca tattha tattha hetubhāvena niddiṭṭhāyeva.",
  "tika-s0403t:497_19": "Dhammūpasaṃhitanti yathāvuttahetuphalasaṅkhātaguṇūpasaṃhitaṃ.",
  "tika-s0403t:498_0": "Mahānāmasuttavaṇṇanā niṭṭhitā.",
  "tika-s0403t:499_0": "Āhuneyyavaggavaṇṇanā niṭṭhitā.",
  "tika-s0403t:500_0": "2. Sāraṇīyavaggo",
  "tika-s0403t:501_0": "1. Paṭhamasāraṇīyasuttavaṇṇanā",
  "tika-s0403t:502_0": "11.",
  "tika-s0403t:502_1": "Dutiyassa paṭhame saritabbayuttakāti anussaraṇārahā.",
  "tika-s0403t:502_2": "Mijjati siniyhati etāyāti mettā,",
  "tika-s0403t:502_3": "mittabhāvo.",
  "tika-s0403t:502_4": "Mettā etassa atthīti mettaṃ,",
  "tika-s0403t:502_5": "kāyakammaṃ.",
  "tika-s0403t:502_6": "Taṃ pana yasmā mettāsahagatacittasamuṭṭhānaṃ,",
  "tika-s0403t:502_7": "tasmā vuttaṃ “mettena cittena kātabbaṃ kāyakamma”nti.",
  "tika-s0403t:502_8": "Esa nayo sesadvayepi.",
  "tika-s0403t:502_9": "Imānīti mettakāyakammādīni.",
  "tika-s0403t:502_10": "Bhikkhūnaṃ vasena āgatāni tesaṃ seṭṭhaparisabhāvato.",
  "tika-s0403t:502_11": "Yathā pana bhikkhunīsupi labbhanti,",
  "tika-s0403t:502_12": "evaṃ gihīsupi labbhanti catuparisasādhāraṇattāti taṃ dassento “bhikkhūnañhī”tiādimāha.",
  "tika-s0403t:502_13": "Bhikkhuno sabbampi anavajjakāyakammaṃ ābhisamācārikakammantogadhamevāti āha “mettena cittena…pe…",
  "tika-s0403t:502_14": "kāyakammaṃ nāmā”ti.",
  "tika-s0403t:502_15": "Bhattivasena pavattiyamānā cetiyabodhīnaṃ vandanā mettāsiddhāti katvā tadatthāya gamanaṃ “mettaṃ kāyakamma”nti vuttaṃ. Ādi-",
  "tika-s0403t:502_16": "saddena cetiyabodhibhikkhūsu vuttāvasesāpacāyanādivasena pavattamettāvasena pavattaṃ kāyikaṃ kiriyaṃ saṅgaṇhāti.",
  "tika-s0403t:503_0": "Tepiṭakampi buddhavacanaṃ kathiyamānanti adhippāyo.",
  "tika-s0403t:503_1": "Tepiṭakampi buddhavacanaṃ paripucchanaatthakathanavasena pavattiyamānameva mettaṃ vacīkammaṃ nāma hitajjhāsayena pavattitabbato.",
  "tika-s0403t:503_2": "Tīṇi sucaritānīti kāyavacīmanosucaritāni.",
  "tika-s0403t:503_3": "Cintananti evaṃ cintanamattampi manokammaṃ,",
  "tika-s0403t:503_4": "pageva paṭipannā bhāvanāti dasseti.",
  "tika-s0403t:504_0": "Āvīti pakāsaṃ.",
  "tika-s0403t:504_1": "Pakāsabhāvo cettha yaṃ uddissa taṃ kāyakammaṃ karīyati,",
  "tika-s0403t:504_2": "tassa sammukhabhāvatoti āha “sammukhā”ti.",
  "tika-s0403t:504_3": "Rahoti appakāsaṃ.",
  "tika-s0403t:504_4": "Appakāsatā ca yaṃ uddissa taṃ kāyakammaṃ karīyati,",
  "tika-s0403t:504_5": "tassa apaccakkhabhāvatoti āha “parammukhā”ti.",
  "tika-s0403t:504_6": "Sahāyabhāvagamanaṃ tesaṃ purato.",
  "tika-s0403t:504_7": "Tesu karontesuyeva hi sahāyabhāvagamanaṃ sammukhā kāyakammaṃ nāma hoti.",
  "tika-s0403t:504_8": "Ubhayehīti navakehi therehi ca.",
  "tika-s0403t:504_9": "Paggayhāti paggaṇhitvā uddhaṃ katvā kevalaṃ “devo”ti avatvā guṇehi thirabhāvajotanaṃ “devatthero”ti vacanaṃ paggayha vacanaṃ.",
  "tika-s0403t:504_10": "Mamattabodhanaṃ vacanaṃ mamāyanavacanaṃ.",
  "tika-s0403t:504_11": "Ekantaparammukhassa manokammassa sammukhatā nāma viññattisamuṭṭhāpanavasena hoti,",
  "tika-s0403t:504_12": "tañca kho loke kāyakammanti pākaṭaṃ paññātaṃ.",
  "tika-s0403t:504_13": "Hatthavikārādīni anāmasitvā eva dassento “nayanāni ummīletvā”tiādimāha.",
  "tika-s0403t:504_14": "Kāmaṃ mettāsinehasiniddhānaṃ nayanānaṃ ummīlanā pasannena mukhena olokanañca mettaṃ kāyakammameva,",
  "tika-s0403t:504_15": "yassa pana cittassa vasena nayanānaṃ mettāsinehasiniddhatā mukhassa ca pasannatā,",
  "tika-s0403t:504_16": "taṃ sandhāya vuttaṃ “mettaṃ manokammaṃ nāmā”ti.",
  "tika-s0403t:505_0": "Lābha-",
  "tika-s0403t:505_1": "saddo kammasādhano “lābhā vata, bho,",
  "tika-s0403t:505_2": "laddho”tiādīsu viya.",
  "tika-s0403t:505_3": "So cettha “dhammaladdhā”ti vacanato atītakālikoti āha “cīvarādayo laddhapaccayā”ti.",
  "tika-s0403t:505_4": "Dhammato āgatāti dhammikā,",
  "tika-s0403t:505_5": "parisuddhagamanā paccayā.",
  "tika-s0403t:505_6": "Tenāha “dhammaladdhā”ti.",
  "tika-s0403t:505_7": "Imameva hi atthaṃ dassetuṃ “kuhanādī”tiādi vuttaṃ.",
  "tika-s0403t:505_8": "Na sammā gayhamānā hi dhammaladdhā nāma na hontīti tappaṭisedhanatthaṃ pāḷiyaṃ “dhammaladdhā”ti vuttaṃ.",
  "tika-s0403t:505_9": "Deyyaṃ dakkhiṇeyyañca appaṭivibhattaṃ katvā bhuñjatīti appaṭivibhattabhogī nāma hoti.",
  "tika-s0403t:505_10": "Tenāha “dve paṭivibhattāni nāmā”tiādi.",
  "tika-s0403t:505_11": "Cittena vibhajananti etena cittuppādamattenapi vibhajanaṃ paṭivibhattaṃ nāma,",
  "tika-s0403t:505_12": "pageva payogatoti dasseti.",
  "tika-s0403t:505_13": "Cittena vibhajanapubbakaṃ vā kāyena vibhajananti mūlameva dassetuṃ “evaṃ cittena vibhajana”nti vuttaṃ.",
  "tika-s0403t:505_14": "Tena cittuppādamattena paṭivibhāgo kātabboti dasseti.",
  "tika-s0403t:505_15": "Appaṭivibhattanti bhāvanapuṃsakaniddeso,",
  "tika-s0403t:505_16": "appaṭivibhattaṃ lābhaṃ bhuñjatīti kammaniddeso vā.",
  "tika-s0403t:505_17": "Taṃ neva gihīnaṃ deti attano ājīvasodhanatthaṃ.",
  "tika-s0403t:505_18": "Na attanā paribhuñjati “mayhaṃ asādhāraṇabhogitā mā hotū”ti.",
  "tika-s0403t:505_19": "Paṭiggaṇhanto ca…pe…",
  "tika-s0403t:505_20": "passatīti iminā āgamanato paṭṭhāya sādhāraṇabuddhiṃ upaṭṭhāpeti.",
  "tika-s0403t:505_21": "Evaṃ hissa sādhāraṇabhogitā sukarā,",
  "tika-s0403t:505_22": "sāraṇīyadhammo cassa pūro hoti.",
  "tika-s0403t:506_0": "Atha vā paṭiggaṇhanto ca…pe…",
  "tika-s0403t:506_1": "passatīti iminā tassa lābhassa tīsu kālesu sādhāraṇato ṭhapanaṃ dassitaṃ.",
  "tika-s0403t:506_2": "Paṭiggaṇhanto ca saṅghena sādhāraṇaṃ hotūti iminā paṭiggahaṇakālo dassito.",
  "tika-s0403t:506_3": "Gahetvā…pe…",
  "tika-s0403t:506_4": "passatīti iminā paṭiggahitakālo.",
  "tika-s0403t:506_5": "Tadubhayaṃ pana tādisena pubbabhāgena vinā na hotīti atthasiddho purimakālo.",
  "tika-s0403t:506_6": "Tayidaṃ paṭiggahaṇato pubbevassa hoti “saṅghena sādhāraṇaṃ hotūti paṭiggaṇhissāmī”ti,",
  "tika-s0403t:506_7": "paṭiggaṇhantassa hoti “saṅghena sādhāraṇaṃ hotūti paṭiggaṇhāmī”ti,",
  "tika-s0403t:506_8": "paṭiggahetvā hoti “saṅghena sādhāraṇaṃ hotūti hi paṭiggahitaṃ mayā”ti.",
  "tika-s0403t:506_9": "Evaṃ tilakkhaṇasampannaṃ katvā laddhaṃ lābhaṃ osāraṇalakkhaṇaṃ avikopetvā paribhuñjanto sādhāraṇabhogī appaṭivibhattabhogī ca hoti.",
  "tika-s0403t:507_0": "Imaṃ pana sāraṇīyadhammanti imaṃ catutthaṃ saritabbayuttadhamaṃ. Na hi…pe… gaṇhanti,",
  "tika-s0403t:507_1": "tasmā sādhāraṇabhogitā dussīlassa natthīti ārambhopi tāva na sambhavati,",
  "tika-s0403t:507_2": "kuto pūraṇanti adhippāyo.",
  "tika-s0403t:507_3": "Parisuddhasīloti iminā lābhassa dhammikabhāvaṃ dasseti.",
  "tika-s0403t:507_4": "Vattaṃ akhaṇḍentoti iminā appaṭivibhattabhogitaṃ sādhāraṇabhogitañca dasseti.",
  "tika-s0403t:507_5": "Sati pana tadubhaye sāraṇīyadhammo pūrito eva hotīti āha “pūretī”ti.",
  "tika-s0403t:507_6": "Odissakaṃ katvāti etena anodissakaṃ katvā pituno,",
  "tika-s0403t:507_7": "ācariyupajjhāyādīnaṃ vā therāsanato paṭṭhāya dentassa sāraṇīyadhammoyeva hotīti dasseti.",
  "tika-s0403t:507_8": "Dātabbanti avassaṃ dātabbaṃ.",
  "tika-s0403t:507_9": "Sāraṇīyadhammo panassa na hoti paṭijaggaṭṭhāne odissakaṃ katvā dinnattā.",
  "tika-s0403t:507_10": "Tenāha “palibodhajagganaṃ nāma hotī”ti.",
  "tika-s0403t:507_11": "Muttapalibodhassa vaṭṭati amuttapalibodhassa pūretuṃ asakkuṇeyyattā.",
  "tika-s0403t:507_12": "Yadi evaṃ sabbena sabbaṃ sāraṇīyadhammaṃ pūrentassa odissakadānaṃ vaṭṭati,",
  "tika-s0403t:507_13": "na vaṭṭatīti?",
  "tika-s0403t:507_14": "No na vaṭṭati yuttaṭṭhāneti dassento “tena panā”tiādimāha.",
  "tika-s0403t:507_15": "Iminā odissakadānaṃ panassa na sabbattha vāritanti dasseti.",
  "tika-s0403t:507_16": "Gilānādīnañhi odissakaṃ katvā dānaṃ appaṭivibhāgapakkhikaṃ “asukassa na dassāmī”ti paṭikkhepassa abhāvato.",
  "tika-s0403t:507_17": "Byatirekappadhāno hi paṭibhāgo.",
  "tika-s0403t:507_18": "Tenāha “avasesa”ntiādi.",
  "tika-s0403t:507_19": "Adātumpīti pi-",
  "tika-s0403t:507_20": "saddena dātumpi vaṭṭatīti dasseti.",
  "tika-s0403t:507_21": "Tañca kho karuṇāyanavasena,",
  "tika-s0403t:507_22": "na vattaparipūraṇavasena,",
  "tika-s0403t:507_23": "tasmā dussīlassapi atthikassa sati sambhave dātabbaṃ.",
  "tika-s0403t:507_24": "Dānañhi nāma na kassaci nivāritaṃ.",
  "tika-s0403t:508_0": "Susikkhitāyāti sāraṇīyapūraṇavidhimhi susikkhitāya,",
  "tika-s0403t:508_1": "sukusalāyāti attho.",
  "tika-s0403t:508_2": "Idāni tassa kosallaṃ dassetuṃ “susikkhitāya hī”tiādi vuttaṃ.",
  "tika-s0403t:508_3": "Dvādasahi vassehi pūrehi,",
  "tika-s0403t:508_4": "na tato oranti iminā tassa duppūrataṃ dasseti.",
  "tika-s0403t:508_5": "Tathā hi so mahapphalo mahānisaṃso diṭṭhadhammikehipi tāvagarutarehi phalānisaṃsehi anugatoti taṃsamaṅgī",
  "tika-s0403t:508_6": "ca puggalo visesalābhī ariyapuggalo viya loke acchariyabbhutadhammasamannāgato hoti.",
  "tika-s0403t:508_7": "Tathā hi so duppajahadānamayassa sīlamayassa puññassa paṭipakkhadhammaṃ sudūre vikkhambhitaṃ katvā visuddhena",
  "tika-s0403t:508_8": "cetasā loke pākaṭo paññāto hutvā viharati.",
  "tika-s0403t:508_9": "Tassimamatthaṃ byatirekato anvayato ca vibhāvetuṃ “sace hī”tiādi vuttaṃ.",
  "tika-s0403t:508_10": "Taṃ suviññeyyameva.",
  "tika-s0403t:509_0": "Idānissa samparāyike diṭṭhadhammike ca ānisaṃse dassetuṃ “evaṃ pūritasāraṇīyadhammassā”tiādi vuttaṃ.",
  "tika-s0403t:509_1": "Neva issā na macchariyaṃ hoti cirakālabhāvanāya vidhutabhāvato.",
  "tika-s0403t:509_2": "Manussānaṃ piyo hoti pariccāgasīlatāya vissutattā.",
  "tika-s0403t:509_3": "Tenāha “dadaṃ piyo hoti bhajanti naṃ bahū”tiādi.",
  "tika-s0403t:509_4": "Sulabhapaccayo hoti dānavasena uḷārajjhāsayānaṃ paccayalābhassa idhānisaṃsasabhāvato dānassa.",
  "tika-s0403t:509_5": "Pattagatamassa diyyamānaṃ na khīyati pattagatasseva dvādasavassikassa mahāvattassa avicchedena pūritattā.",
  "tika-s0403t:509_6": "Aggabhaṇḍaṃ labhati devasikaṃ dakkhiṇeyyānaṃ aggato paṭṭhāya dānassa dinnattā.",
  "tika-s0403t:509_7": "Bhaye vā…pe…",
  "tika-s0403t:509_8": "āpajjanti deyyappaṭiggāhakavikappaṃ akatvā attani nirapekkhacittena cirakālaṃ dānassa pūritatāya pasāritacittattā.",
  "tika-s0403t:510_0": "Tatrāti tesu ānisaṃsesu vibhāvetabbesu.",
  "tika-s0403t:510_1": "Imāni phalāni vatthūni kāraṇāni.",
  "tika-s0403t:510_2": "Mahāgirigāmo nāma nāgadīpapasse eko gāmova.",
  "tika-s0403t:510_3": "Alabhantāpīti appapuññatāya alābhino samānāpi.",
  "tika-s0403t:510_4": "Bhikkhācāramaggasabhāganti sabhāgaṃ tabbhāgiyaṃ bhikkhācāramaggaṃ jānanti.",
  "tika-s0403t:510_5": "Anuttarimanussadhammattā therānaṃ saṃsayavinodanatthañca “sāraṇīyadhammo me, bhante,",
  "tika-s0403t:510_6": "pūrito”ti āha.",
  "tika-s0403t:510_7": "Tathā hi dutiyavatthusmimpi therena attā pakāsito.",
  "tika-s0403t:510_8": "Daharakāle evaṃ kira sāraṇīyadhammapūrako ahosi.",
  "tika-s0403t:510_9": "Manussānaṃ piyatāya sulabhapaccayatāyapi idaṃ vatthumeva.",
  "tika-s0403t:510_10": "Pattagatākhīyanassa pana visesaṃ vibhāvanato “idaṃ tāva…pe…",
  "tika-s0403t:510_11": "ettha vatthū”ti vuttaṃ.",
  "tika-s0403t:511_0": "Giribhaṇḍamahāpūjāyāti cetiyagirimhi sakalalaṅkādīpe yojanappamāṇe samudde ca nāvāsaṅghāṭādike ṭhapetvā dīpapupphagandhādīhi kariyamānāya mahāpūjāya.",
  "tika-s0403t:511_1": "Tassā ca paṭipattiyā avañjhabhāvavibhāvanatthaṃ “ete mayhaṃ pāpuṇissantī”ti āha.",
  "tika-s0403t:511_2": "Pariyāyenapi lesenapi.",
  "tika-s0403t:511_3": "Anucchavikanti “sāraṇīyadhammapūrako”ti yathābhūtapavedanaṃ tumhākaṃ anucchavikanti attho.",
  "tika-s0403t:512_0": "Anārocetvāva palāyiṃsu corabhayena.",
  "tika-s0403t:512_1": "“Attano dujjīvikāyā”tipi vadanti.",
  "tika-s0403t:512_2": "Ahaṃ sāraṇīyadhammapūrikā,",
  "tika-s0403t:512_3": "mama pattapariyāpannenapi sabbāpimā bhikkhuniyo yāpessantīti āha “mā tumhe tesaṃ gatabhāvaṃ cintayitthā”ti.",
  "tika-s0403t:512_4": "Vaṭṭissatīti kappissati.",
  "tika-s0403t:512_5": "Therī sāraṇīyadhammapūrikā ahosi,",
  "tika-s0403t:512_6": "therassa pana sīlatejeneva devatā ussukkaṃ āpajji.",
  "tika-s0403t:513_0": "Natthi etesaṃ khaṇḍanti akhaṇḍāni.",
  "tika-s0403t:513_1": "Taṃ pana nesaṃ khaṇḍaṃ dassetuṃ “yassā”tiādi vuttaṃ.",
  "tika-s0403t:513_2": "Tattha upasampannasīlānaṃ uddesakkamena ādiantā veditabbā.",
  "tika-s0403t:513_3": "Tenāha “sattasū”tiādi.",
  "tika-s0403t:513_4": "Na hi añño koci āpattikkhandhānaṃ anukkamo atthi,",
  "tika-s0403t:513_5": "anupasampannasīlānaṃ samādānakkamenapi ādiantā labbhanti.",
  "tika-s0403t:513_6": "Pariyante chinnasāṭako viyāti tatrante dasante vā chinnavatthaṃ viya.",
  "tika-s0403t:513_7": "Visadisudāharaṇañcetaṃ “akhaṇḍānī”ti imassa adhikatattā.",
  "tika-s0403t:513_8": "Evaṃ sesānampi udāharaṇāni.",
  "tika-s0403t:513_9": "Khaṇḍikatā bhinnatā khaṇḍaṃ,",
  "tika-s0403t:513_10": "taṃ etassa atthīti khaṇḍaṃ, sīlaṃ.",
  "tika-s0403t:513_11": "Chiddantiādīsupi eseva nayo.",
  "tika-s0403t:513_12": "Vemajjhe bhinnaṃ vinivijjhanavasena.",
  "tika-s0403t:513_13": "Visabhāgavaṇṇena gāvī viyāti sambandho.",
  "tika-s0403t:513_14": "Visabhāgavaṇṇena upaḍḍhaṃ tatiyabhāgagataṃ sambhinnavaṇṇaṃ sabalaṃ,",
  "tika-s0403t:513_15": "visabhāgavaṇṇeheva bindūhi antarantarāhi vimissaṃ kammāsaṃ.",
  "tika-s0403t:513_16": "Ayaṃ imesaṃ viseso.",
  "tika-s0403t:513_17": "Sabalarahitāni asabalāni,",
  "tika-s0403t:513_18": "tathā akammāsāni.",
  "tika-s0403t:513_19": "Sīlassa taṇhādāsabyato mocanaṃ vivaṭṭūpanissayabhāvāpādanaṃ,",
  "tika-s0403t:513_20": "tasmā taṇhādāsabyato mocanavacanena tesaṃ sīlānaṃ vivaṭṭūpanissayatamāha.",
  "tika-s0403t:513_21": "Bhujissabhāvakaraṇatoti iminā bhujissakarāni bhujissānīti uttarapadalopenāyaṃ niddesoti dasseti.",
  "tika-s0403t:513_22": "Yasmā vā taṃsamaṅgipuggalo serī sayaṃvasī bhujisso nāma hoti,",
  "tika-s0403t:513_23": "tasmāpi bhujissāni.",
  "tika-s0403t:513_24": "Aviññūnaṃ appamāṇatāya “viññuppasatthānī”ti vuttaṃ.",
  "tika-s0403t:513_25": "Suparisuddhabhāvena vā sampannattā viññūhi pasatthānīti viññuppasatthāni.",
  "tika-s0403t:514_0": "Taṇhādiṭṭhīhi aparāmaṭṭhattāti “imināhaṃ sīlena devo vā bhavissāmi devaññataro vā”ti taṇhāparāmāsena,",
  "tika-s0403t:514_1": "“imināhaṃ sīlena devo hutvā tattha nicco dhuvo sassato bhavissāmī”ti diṭṭhiparāmāsena ca aparāmaṭṭhattā.",
  "tika-s0403t:514_2": "Parāmaṭṭhunti “ayaṃ te sīlesu doso”ti catūsu vipattīsu yāya kāyaci vipattiyā dassanena parāmaṭṭhuṃ,",
  "tika-s0403t:514_3": "anuddhaṃsetuṃ codetunti attho.",
  "tika-s0403t:514_4": "Sīlaṃ nāma avippaṭisārādipārampariyena yāvadeva samādhisampādanatthanti āha “samādhisaṃvattanikānī”ti.",
  "tika-s0403t:514_5": "Samādhisaṃvattanappayojanāni samādhisaṃvattanikāni.",
  "tika-s0403t:515_0": "Samānabhāvo sāmaññaṃ,",
  "tika-s0403t:515_1": "paripuṇṇacatupārisuddhibhāvena majjhe bhinnasuvaṇṇassa viya bhedābhāvato sīlena sāmaññaṃ sīlasāmaññaṃ,",
  "tika-s0403t:515_2": "taṃ gato upagatoti sīlasāmaññagato.",
  "tika-s0403t:515_3": "Tenāha “samānabhāvūpagatasīlo”ti,",
  "tika-s0403t:515_4": "sīlasampattiyā samānabhāvaṃ upagatasīlo sabhāgavuttikoti attho.",
  "tika-s0403t:515_5": "Kāmaṃ puthujjanānampi catupārisuddhisīle nānattaṃ na siyā,",
  "tika-s0403t:515_6": "taṃ pana na ekantikaṃ,",
  "tika-s0403t:515_7": "idaṃ ekantikaṃ niyatabhāvatoti āha “natthi maggasīle nānatta”nti.",
  "tika-s0403t:515_8": "Taṃ sandhāyetaṃ vuttanti maggasīlaṃ sandhāya taṃ “yāni tāni sīlānī”tiādi vuttaṃ.",
  "tika-s0403t:516_0": "Yāyanti yā ayaṃ mayhañceva tumhākañca paccakkhabhūtā.",
  "tika-s0403t:516_1": "Diṭṭhīti maggasammādiṭṭhi.",
  "tika-s0403t:516_2": "Niddosāti niddhutadosā,",
  "tika-s0403t:516_3": "samucchinnarāgādipāpadhammāti attho.",
  "tika-s0403t:516_4": "Niyyātīti vaṭṭadukkhato nissarati niggacchati.",
  "tika-s0403t:516_5": "Sayaṃ niyyantīyeva hi taṃsamaṅgipuggalaṃ vaṭṭadukkhato niyyāpetīti vuccati.",
  "tika-s0403t:516_6": "Yā satthu anusiṭṭhi,",
  "tika-s0403t:516_7": "taṃ karotīti takkaro, tassa,",
  "tika-s0403t:516_8": "yathānusiṭṭhaṃ paṭipajjantassāti attho.",
  "tika-s0403t:516_9": "Samānadiṭṭhibhāvanti sadisadiṭṭhibhāvaṃ saccasampaṭivedhena abhinnadiṭṭhibhāvaṃ.",
  "tika-s0403t:517_0": "Paṭhamasāraṇīyasuttavaṇṇanā niṭṭhitā.",
  "tika-s0403t:518_0": "2. Dutiyasāraṇīyasuttavaṇṇanā",
  "tika-s0403t:519_0": "12.",
  "tika-s0403t:519_1": "Dutiye sabrahmacārīnanti sahadhammikānaṃ.",
  "tika-s0403t:519_2": "Piyaṃ piyāyitabbakaṃ karontīti piyakaraṇā.",
  "tika-s0403t:519_3": "Garuṃ garuṭṭhāniyaṃ karontīti garukaraṇā.",
  "tika-s0403t:519_4": "Saṅgaṇhanatthāyāti saṅgahavatthuvisesabhāvato sabrahmacārīnaṃ saṅgahaṇāya saṃvattantīti sambandho.",
  "tika-s0403t:519_5": "Avivadanatthāyāti saṅgahavatthubhāvato eva na vivadanatthāya.",
  "tika-s0403t:519_6": "Sati ca avivadanahetubhūtasaṅgahakatte tesaṃ vasena sabrahmacārīnaṃ samaggabhāvo bhedābhāvo siddhoyevāti āha “sāmaggiyā”tiādi.",
  "tika-s0403t:520_0": "Dutiyasāraṇīyasuttavaṇṇanā niṭṭhitā.",
  "tika-s0403t:521_0": "3. Nissāraṇīyasuttavaṇṇanā",
  "tika-s0403t:522_0": "13.",
  "tika-s0403t:522_1": "Tatiye vaḍḍhitāti bhāvanāpāripūrivasena paribrūhitā.",
  "tika-s0403t:522_2": "Punappunaṃ katāti bhāvanāya bahulīkaraṇena aparāparaṃ pavattitā.",
  "tika-s0403t:522_3": "Yuttayānasadisā katāti yathā yuttamājaññayānaṃ chekena sārathinā adhiṭṭhitaṃ yathāruci pavattati,",
  "tika-s0403t:522_4": "evaṃ yathāruci pavattirahaṃ gahitā.",
  "tika-s0403t:522_5": "Vatthukatāti vā adhiṭṭhānaṭṭhena vatthu viya katā,",
  "tika-s0403t:522_6": "sabbaso upakkilesavisodhanena iddhivisesatāya pavattiṭṭhānabhāvato suvisodhitaparissayavatthu viya katāti vuttaṃ hoti.",
  "tika-s0403t:522_7": "Adhiṭṭhitāti paṭipakkhadūrībhāvato subhāvitabhāvena taṃtaṃadhiṭṭhānayogyatāya ṭhapitā.",
  "tika-s0403t:522_8": "Samantato citāti sabbabhāgena bhāvanūpacayaṃ gamitā.",
  "tika-s0403t:522_9": "Tenāha “upacitā’ti.",
  "tika-s0403t:522_10": "Suṭṭhu samāraddhāti iddhibhāvanāsikhāppattiyā sammadeva sambhāvitā.",
  "tika-s0403t:522_11": "Abhūtabyākaraṇaṃ byākarotīti “mettā hi kho me cetovimutti bhāvitā”tiādinā attani avijjamānaguṇābhibyāhāraṃ byāharati.",
  "tika-s0403t:522_12": "Cetovimuttisaddaṃ apekkhitvā “nissaṭā”ti vuttaṃ.",
  "tika-s0403t:522_13": "Puna byāpādo natthīti idāni mama byāpādo nāma sabbaso natthīti ñatvā.",
  "tika-s0403t:523_0": "Balavavipassanāti bhayatupaṭṭhāne ñāṇaṃ,",
  "tika-s0403t:523_1": "ādīnavānupassane ñāṇaṃ muccitukamyatāñāṇaṃ,",
  "tika-s0403t:523_2": "bhaṅgañāṇanti catunnaṃ ñāṇānaṃ adhivacanaṃ.",
  "tika-s0403t:523_3": "Yesaṃ nimittānaṃ abhāvena arahattaphalasamāpattiyā animittatā,",
  "tika-s0403t:523_4": "taṃ dassetuṃ “sā hī”tiādi vuttaṃ.",
  "tika-s0403t:523_5": "Tattha rāgassa nimittaṃ,",
  "tika-s0403t:523_6": "rāgo eva vā nimittaṃ rāganimittaṃ. Ādi-",
  "tika-s0403t:523_7": "saddena dosanimittādīnaṃ saṅgaho daṭṭhabbo.",
  "tika-s0403t:523_8": "Rūpavedanādisaṅkhāranimittaṃ rūpanimittādi.",
  "tika-s0403t:523_9": "Tesaṃyeva niccādivasena upaṭṭhānaṃ niccanimittādi.",
  "tika-s0403t:523_10": "Tayidaṃ nimittaṃ yasmā sabbena sabbaṃ arahattaphale natthi,",
  "tika-s0403t:523_11": "tasmā vuttaṃ “sā hi…pe…",
  "tika-s0403t:523_12": "animittā”ti.",
  "tika-s0403t:523_13": "Nimittaṃ anussarati anugacchati ārabbha pavattati sīlenāti nimittānusārī.",
  "tika-s0403t:523_14": "Tenāha “vuttappabhedaṃ nimittaṃ anusaraṇasabhāva”nti.",
  "tika-s0403t:524_0": "Asmimānoti “asmī”ti pavatto attavisayo māno.",
  "tika-s0403t:524_1": "Ayaṃ nāma ahamasmīti rūpalakkhaṇo vedanādīsu vā aññataralakkhaṇo ayaṃ nāma attā ahaṃ asmīti.",
  "tika-s0403t:524_2": "Asmimāno samugghātīyati etenāti asmimānasamugghāto,",
  "tika-s0403t:524_3": "arahattamaggo.",
  "tika-s0403t:524_4": "Puna asmimāno natthīti tassa anuppattidhammatāpādanaṃ kittento samugghātattameva vibhāveti.",
  "tika-s0403t:525_0": "Nissāraṇīyasuttavaṇṇanā niṭṭhitā.",
  "tika-s0403t:526_0": "4-5. Bhaddakasuttādivaṇṇanā",
  "tika-s0403t:527_0": "14- 15.",
  "tika-s0403t:527_1": "Catutthe āramitabbaṭṭhena vā kammaṃ ārāmo etassāti kammārāmo.",
  "tika-s0403t:527_2": "Kamme rato na ganthadhure vipassanādhure vāti kammarato.",
  "tika-s0403t:527_3": "Punappunaṃ yuttoti tapparabhāvena anu anu yutto pasuto.",
  "tika-s0403t:527_4": "Ālāpasallāpoti itthivaṇṇapurisavaṇṇādivasena punappunaṃ lapanaṃ.",
  "tika-s0403t:527_5": "Pañcame natthi vattabbaṃ.",
  "tika-s0403t:528_0": "Bhaddakasuttādivaṇṇanā niṭṭhitā.",
  "tika-s0403t:529_0": "6. Nakulapitusuttavaṇṇanā",
  "tika-s0403t:530_0": "16.",
  "tika-s0403t:530_1": "Chaṭṭhe visabhāgavedanuppattiyā kakaceneva catuiriyāpathaṃ chindanto ābādhayatīti ābādho,",
  "tika-s0403t:530_2": "so yassa atthīti ābādhiko.",
  "tika-s0403t:530_3": "Taṃsamuṭṭhānadukkhena dukkhito.",
  "tika-s0403t:530_4": "Adhimattagilānoti dhātusaṅkhayena parikkhīṇasarīro.",
  "tika-s0403t:531_0": "Sappaṭibhayakantārasadisā soḷasavatthukā aṭṭhavatthukā ca vicikicchā tiṇṇā imāyāti tiṇṇavicikicchā.",
  "tika-s0403t:531_1": "Vigatā samucchinnā pavattiādīsu “evaṃ nu kho na nu kho”ti evaṃ pavattikā kathaṃkathā assāti vigatakathaṃkathā.",
  "tika-s0403t:531_2": "Sārajjakarānaṃ pāpadhammānaṃ pahīnattā rāgavikkhepesu sīlādiguṇesu ca tiṭṭhakattā vesārajjaṃ,",
  "tika-s0403t:531_3": "visāradabhāvaṃ veyyattiyaṃ pattāti vesārajjappattā.",
  "tika-s0403t:531_4": "Attanā eva paccakkhato diṭṭhattā na paraṃ pacceti,",
  "tika-s0403t:531_5": "nassa paro paccetabbo atthīti aparappaccayā.",
  "tika-s0403t:532_0": "Gilānā vuṭṭhitoti gilānabhāvato vuṭṭhāya ṭhito.",
  "tika-s0403t:532_1": "Bhāvappadhāno hi ayaṃ niddeso.",
  "tika-s0403t:532_2": "Gilāno hutvā vuṭṭhitoti idaṃ pana atthamattanidassanaṃ.",
  "tika-s0403t:533_0": "Nakulapitusuttavaṇṇanā niṭṭhitā.",
  "tika-s0403t:534_0": "7. Soppasuttavaṇṇanā",
  "tika-s0403t:535_0": "17.",
  "tika-s0403t:535_1": "Sattame paṭisallānā vuṭṭhitoti ettha paṭisallānanti tehi tehi saddhivihārikaantevāsikaupāsakādisattehi",
  "tika-s0403t:535_2": "ceva rūpārammaṇādisaṅkhārehi ca paṭinivattitvā apasakkitvā nilīyanaṃ vivecanaṃ.",
  "tika-s0403t:535_3": "Kāyacittehi tato vivitto ekībhāvo pavivekoti āha “ekībhāvāyā”tiādi.",
  "tika-s0403t:535_4": "Ekībhāvatoti ca iminā kāyavivekato vuṭṭhānamāha.",
  "tika-s0403t:535_5": "Dhammanijjhānakkhantitotiādinā cittavivekato.",
  "tika-s0403t:535_6": "Vuṭṭhitoti tato duvidhavivekato bhavaṅguppattiyā sabrahmacārīhi samāgamena upeto.",
  "tika-s0403t:536_0": "Soppasuttavaṇṇanā niṭṭhitā.",
  "tika-s0403t:537_0": "8. Macchabandhasuttavaṇṇanā",
  "tika-s0403t:538_0": "18.",
  "tika-s0403t:538_1": "Aṭṭhame macchaghātakanti macchabandhaṃ kevaṭṭaṃ.",
  "tika-s0403t:538_2": "Orabbhikādīsu urabbhā vuccanti eḷakā,",
  "tika-s0403t:538_3": "urabbhe hantīti orabbhiko.",
  "tika-s0403t:538_4": "Sūkarikādīsupi eseva nayo.",
  "tika-s0403t:539_0": "Macchabandhasuttavaṇṇanā niṭṭhitā.",
  "tika-s0403t:540_0": "9. Paṭhamamaraṇassatisuttavaṇṇanā",
  "tika-s0403t:541_0": "19.",
  "tika-s0403t:541_1": "Navame evaṃnāmake gāmeti nātikānāmakaṃ gāmaṃ nissāya.",
  "tika-s0403t:541_2": "Dvinnaṃ cūḷapitimahāpitiputtānaṃ dve gāmā,",
  "tika-s0403t:541_3": "tesu ekasmiṃ gāme.",
  "tika-s0403t:541_4": "Ñātīnañhi nivāsaṭṭhānabhūto gāmo ñātiko,",
  "tika-s0403t:541_5": "ñātikoyeva nātiko ña-",
  "tika-s0403t:541_6": "kārassa na-",
  "tika-s0403t:541_7": "kārādeso “animittā na nāyare”tiādīsu viya.",
  "tika-s0403t:541_8": "So kira gāmo yesaṃ tadā tesaṃ pubbapurisena attano ñātīnaṃ sādhāraṇabhāvena nivasito,",
  "tika-s0403t:541_9": "tena ñātikoti paññāyittha.",
  "tika-s0403t:541_10": "Atha pacchā dvīhi dāyādehi dvidhā vibhajitvā paribhutto.",
  "tika-s0403t:541_11": "Giñjakā vuccati iṭṭhakā,",
  "tika-s0403t:541_12": "giñjakāhiyeva kato āvasathoti giñjakāvasatho.",
  "tika-s0403t:541_13": "So hi āvāso yathā sudhāparikammena payojanaṃ natthi,",
  "tika-s0403t:541_14": "evaṃ iṭṭhakāhi eva cinitvā chādetvā kato.",
  "tika-s0403t:541_15": "Tasmiṃ kira padese mattikā sakkharamarumpavālukādīhi asammissā kathinā saṇhasukhumā,",
  "tika-s0403t:541_16": "tāya katāni kulālabhājanānipi silāmayāni viya daḷhāni.",
  "tika-s0403t:541_17": "Tasmā te upāsakā tāya mattikāya dīghaputhū iṭṭhakā kāretvā ṭhapetvā ṭhapetvā dvāravātapānakavāṭatulāyo",
  "tika-s0403t:541_18": "sabbaṃ dabbasambhārena vinā tāhi iṭṭhakāhiyeva pāsādaṃ kāresuṃ.",
  "tika-s0403t:541_19": "Tena vuttaṃ “iṭṭhakāmaye pāsāde”ti.",
  "tika-s0403t:542_0": "Rattindivanti ekarattidivaṃ.",
  "tika-s0403t:542_1": "Bhagavato sāsananti ariyamaggappaṭivedhāvahaṃ satthu ovādaṃ.",
  "tika-s0403t:542_2": "Bahu vata me kataṃ assāti bahu vata mayā attahitaṃ pabbajitakiccaṃ kataṃ bhaveyya.",
  "tika-s0403t:543_0": "Tadantaranti tattakaṃ velaṃ.",
  "tika-s0403t:543_1": "Ekapiṇḍapātanti ekaṃ divasaṃ yāpanappahonakaṃ piṇḍapātaṃ.",
  "tika-s0403t:543_2": "Yāva anto paviṭṭhavāto bahi nikkhamati,",
  "tika-s0403t:543_3": "bahi nikkhantavāto vā anto pavisatīti ekasseva pavesanikkhamo viya vuttaṃ,",
  "tika-s0403t:543_4": "taṃ nāsikāvātabhāvasāmaññenāti daṭṭhabbaṃ.",
  "tika-s0403t:544_0": "Paṭhamamaraṇassatisuttavaṇṇanā niṭṭhitā.",
  "tika-s0403t:545_0": "10. Dutiyamaraṇassatisuttavaṇṇanā",
  "tika-s0403t:546_0": "20.",
  "tika-s0403t:546_1": "Dasame nikkhanteti vītivatte.",
  "tika-s0403t:546_2": "Patigatāyāti paccāgatāya,",
  "tika-s0403t:546_3": "sampattāyāti attho.",
  "tika-s0403t:546_4": "Tenāha “paṭipannāyā”ti.",
  "tika-s0403t:546_5": "So mamassa antarāyoti yathāvuttā na kevalaṃ kālakiriyāva,",
  "tika-s0403t:546_6": "mama atidullabhaṃ khaṇaṃ labhitvā tassa satthusāsanamanasikārassa ceva jīvitassa ca saggamokkhānañca antarāyo assa,",
  "tika-s0403t:546_7": "bhaveyyāti attho.",
  "tika-s0403t:546_8": "Tenāha “tividho antarāyo”tiādi.",
  "tika-s0403t:546_9": "Vipajjeyyāti vipattiṃ gaccheyya.",
  "tika-s0403t:546_10": "Satthakena viya aṅgapaccaṅgānaṃ kantanakārakā kāye sandhibandhanacchedakavātā satthakavātā.",
  "tika-s0403t:546_11": "Kattukamyatāchandoti niyyānāvaho kattukamyatākusalacchando.",
  "tika-s0403t:546_12": "Payogavīriyanti bhāvanānuyogavīriyaṃ.",
  "tika-s0403t:546_13": "Na paṭivāti na paṭinivattatīti appaṭivānī,",
  "tika-s0403t:546_14": "antarā vosānānāpajjanavīriyaṃ.",
  "tika-s0403t:546_15": "Tenāha “anukkaṇṭhanā appaṭisaṅgharaṇā”ti.",
  "tika-s0403t:547_0": "Dutiyamaraṇassatisuttavaṇṇanā niṭṭhitā.",
  "tika-s0403t:548_0": "Sāraṇīyavaggavaṇṇanā niṭṭhitā.",
  "tika-s0403t:549_0": "3. Anuttariyavaggo",
  "tika-s0403t:550_0": "1-2. Sāmakasuttādivaṇṇanā",
  "tika-s0403t:551_0": "21- 22.",
  "tika-s0403t:551_1": "Tatiyassa paṭhame kevalakappanti ettha kevala-",
  "tika-s0403t:551_2": "saddo anavasesattho, kappa-",
  "tika-s0403t:551_3": "saddo samantabhāvattho.",
  "tika-s0403t:551_4": "Tasmā kevalakappaṃ pokkharaṇiyanti evamattho daṭṭhabbo.",
  "tika-s0403t:551_5": "Anavasesaṃ pharituṃ samatthassapi obhāsassa kenaci kāraṇena ekadesapharaṇampi siyā,",
  "tika-s0403t:551_6": "ayaṃ pana sabbasova pharatīti dassetuṃ samantattho kappa-",
  "tika-s0403t:551_7": "saddo gahito.",
  "tika-s0403t:551_8": "Attano obhāsena pharitvāti vatthālaṅkārasarīrasamuṭṭhitena obhāsena pharitvā,",
  "tika-s0403t:551_9": "candimā viya ekobhāsaṃ ekapajjotaṃ karitvāti attho.",
  "tika-s0403t:551_10": "Samanuññoti sammadeva katamanuñño.",
  "tika-s0403t:551_11": "Tenāha “samānacitto”ti,",
  "tika-s0403t:551_12": "samānajjhāsayoti attho.",
  "tika-s0403t:551_13": "Dukkhaṃ vaco etasminti dubbaco,",
  "tika-s0403t:551_14": "tassa kammaṃ dovacassaṃ,",
  "tika-s0403t:551_15": "tassa puggalassa anādariyavasena pavattā cetanā,",
  "tika-s0403t:551_16": "tassa bhāvo atthitā dovacassatā.",
  "tika-s0403t:551_17": "Atha vā dovacassameva dovacassatā.",
  "tika-s0403t:551_18": "Sā atthato saṅkhārakkhandho hoti.",
  "tika-s0403t:551_19": "Cetanāpadhāno hi saṅkhārakkhandho.",
  "tika-s0403t:551_20": "Catunnaṃ vā khandhānaṃ apadakkhiṇaggāhitākārena pavattānaṃ etaṃ adhivacananti vadanti.",
  "tika-s0403t:551_21": "Pāpā assaddhādayo puggalā etassa mittāti pāpamitto,",
  "tika-s0403t:551_22": "tassa bhāvo pāpamittatā.",
  "tika-s0403t:551_23": "Sāpi atthato dovacassatā viya daṭṭhabbā.",
  "tika-s0403t:551_24": "Yāya hi cetanāya puggalo pāpamitto pāpasampavaṅko nāma hoti,",
  "tika-s0403t:551_25": "sā cetanā pāpamittatā.",
  "tika-s0403t:551_26": "Cattāropi vā arūpino khandhā tadākārappavattā pāpamittatā.",
  "tika-s0403t:551_27": "Dutiyaṃ uttānameva.",
  "tika-s0403t:552_0": "Sāmakasuttādivaṇṇanā niṭṭhitā.",
  "tika-s0403t:553_0": "3. Bhayasuttavaṇṇanā",
  "tika-s0403t:554_0": "23.",
  "tika-s0403t:554_1": "Tatiye sambhavati jātimaraṇaṃ etenāti sambhavo,",
  "tika-s0403t:554_2": "upādānanti āha “jātiyā ca maraṇassa ca sambhave paccayabhūte”ti.",
  "tika-s0403t:554_3": "Anupādāti anupādāya.",
  "tika-s0403t:554_4": "Tenāha “anupādiyitvā”ti.",
  "tika-s0403t:554_5": "Jātimaraṇāni sammā khīyanti etthāti jātimaraṇasaṅkhayo,",
  "tika-s0403t:554_6": "nibbānanti āha “jātimaraṇānaṃ saṅkhayasaṅkhāte nibbāne”ti.",
  "tika-s0403t:554_7": "Sabbadukkhaṃ upaccagunti sakalampi vaṭṭadukkhaṃ atikkantā carimacittanirodhena vaṭṭadukkhalesassapi asambhavato.",
  "tika-s0403t:555_0": "Bhayasuttavaṇṇanā niṭṭhitā.",
  "tika-s0403t:556_0": "4. Himavantasuttavaṇṇanā",
  "tika-s0403t:557_0": "24.",
  "tika-s0403t:557_1": "Catutthe samāpattikusalo hotīti samāpajjanakusalo hoti.",
  "tika-s0403t:557_2": "Tenāha “samāpajjituṃ kusalo”ti.",
  "tika-s0403t:557_3": "Tattha antogatahetuattho ṭhiti- saddo,",
  "tika-s0403t:557_4": "tasmā ṭhapanakusaloti atthoti āha “samādhiṃ ṭhapetuṃ sakkotīti attho”ti.",
  "tika-s0403t:557_5": "Tattha ṭhapetuṃ sakkotīti sattaṭṭhaaccharāmattaṃ khaṇaṃ jhānaṃ ṭhapetuṃ sakkoti adhiṭṭhānavasibhāvassa nipphāditattā.",
  "tika-s0403t:557_6": "Yathāparicchedenāti yathāparicchinnakālena.",
  "tika-s0403t:557_7": "Vuṭṭhātuṃ sakkoti vuṭṭhānavasibhāvassa nipphāditattā.",
  "tika-s0403t:557_8": "Kallaṃ sañjātaṃ assāti kallitaṃ,",
  "tika-s0403t:557_9": "tasmiṃ kallite kallitabhāve kusalo kallitakusalo.",
  "tika-s0403t:557_10": "Hāsetuṃ tosetuṃ sampahaṃsetuṃ.",
  "tika-s0403t:557_11": "Kallaṃ kātunti samādhānassa paṭipakkhadhammānaṃ dūrīkaraṇena sahakārīkāraṇānañca samappadhānena samāpajjane cittaṃ samatthaṃ kātuṃ.",
  "tika-s0403t:557_12": "Samādhissa gocarakusaloti samādhismiṃ nipphādetabbe tassa gocare kammaṭṭhānasaññite pavattiṭṭhāne bhikkhācāragocare satisampajaññayogato kusalo cheko.",
  "tika-s0403t:557_13": "Tenāha “samādhissa asappāye anupakārake dhamme vajjetvā”tiādi.",
  "tika-s0403t:557_14": "Paṭhamajjhānādisamādhiṃ abhinīharitunti paṭhamajjhānādisamādhiṃ visesabhāgiyatāya abhinīharituṃ upanetuṃ.",
  "tika-s0403t:558_0": "Himavantasuttavaṇṇanā niṭṭhitā.",
  "tika-s0403t:559_0": "5. Anussatiṭṭhānasuttavaṇṇanā",
  "tika-s0403t:560_0": "25.",
  "tika-s0403t:560_1": "Pañcame anussatikāraṇānīti anussatiyo eva diṭṭhadhammikasamparāyikādihitasukhānaṃ hetubhāvato kāraṇāni.",
  "tika-s0403t:560_2": "Nikkhantanti nissaṭaṃ.",
  "tika-s0403t:560_3": "Muttanti vissaṭṭhaṃ.",
  "tika-s0403t:560_4": "Vuṭṭhitanti apetaṃ.",
  "tika-s0403t:560_5": "Sabbametaṃ vikkhambhanameva sandhāya vadati.",
  "tika-s0403t:560_6": "Gedhamhāti pañcakāmaguṇato.",
  "tika-s0403t:560_7": "Idampīti buddhānussativasena laddhaṃ upacārajjhānamāha.",
  "tika-s0403t:560_8": "Ārammaṇaṃ karitvāti paccayaṃ karitvā,",
  "tika-s0403t:560_9": "pādakaṃ katvāti attho.",
  "tika-s0403t:561_0": "Anussatiṭṭhānasuttavaṇṇanā niṭṭhitā.",
  "tika-s0403t:562_0": "6. Mahākaccānasuttavaṇṇanā",
  "tika-s0403t:563_0": "26.",
  "tika-s0403t:563_1": "Chaṭṭhe sambādheti vā taṇhāsaṃkilesādīnaṃ sampīḷe saṅkare gharāvāse.",
  "tika-s0403t:563_2": "Okāsā vuccantīti maggaphalasukhādhigamāya okāsabhāvato okāsāti vuccanti.",
  "tika-s0403t:563_3": "Okāsādhigamoti lokuttaradhammassa adhigamāya adhigantabbaokāso.",
  "tika-s0403t:563_4": "Visujjhanatthāyāti rāgādīhi malehi abhijjhāvisamalobhādīhi ca upakkiliṭṭhacittānaṃ visuddhatthāya.",
  "tika-s0403t:563_5": "Sā panāyaṃ cittassa visuddhi sijjhamānā yasmā sokādīnaṃ anupādāya saṃvattati,",
  "tika-s0403t:563_6": "tasmā vuttaṃ “sokaparidevānaṃ samatikkamāyā”tiādi.",
  "tika-s0403t:563_7": "Tattha socanaṃ ñātibyasanādinimittaṃ cetaso santāpo antotāpo antonijjhānaṃ soko,",
  "tika-s0403t:563_8": "ñātibyasanādinimittameva socikatā.",
  "tika-s0403t:563_9": "“Kahaṃ ekaputtakā”tiādinā paridevanavasena lapanaṃ paridevo.",
  "tika-s0403t:563_10": "Samatikkamanatthāyāti pahānāya.",
  "tika-s0403t:563_11": "Āyatiṃ anuppajjanañhi idha samatikkamo.",
  "tika-s0403t:563_12": "Dukkhadomanassānaṃ atthaṅgamāyāti kāyikadukkhassa ca cetasikadomanassassa cāti imesaṃ dvinnaṃ atthaṅgamāya,",
  "tika-s0403t:563_13": "nirodhāyāti attho.",
  "tika-s0403t:563_14": "Ñāyati nicchayena kamati nibbānaṃ,",
  "tika-s0403t:563_15": "taṃ vā ñāyati paṭivijjhati etenāti ñāyo,",
  "tika-s0403t:563_16": "ariyamaggo.",
  "tika-s0403t:563_17": "Idha pana saha pubbabhāgena ariyamaggo gahitoti āha “sahavipassanakassa maggassa adhigamanatthāyā”ti.",
  "tika-s0403t:563_18": "Apaccayaparinibbānassāti anupādisesanibbānaṃ sandhāya vadati.",
  "tika-s0403t:563_19": "Paccayavasena anuppannaṃ asaṅkhataṃ amatadhātumeva.",
  "tika-s0403t:563_20": "Sesamettha uttānameva.",
  "tika-s0403t:564_0": "Mahākaccānasuttavaṇṇanā niṭṭhitā.",
  "tika-s0403t:565_0": "7. Paṭhamasamayasuttavaṇṇanā",
  "tika-s0403t:566_0": "27.",
  "tika-s0403t:566_1": "Sattame vaḍḍhetīti manaso vivaṭṭanissitaṃ vaḍḍhiṃ āvahati.",
  "tika-s0403t:566_2": "Manobhāvanīyoti vā manasā bhāvito sambhāvito.",
  "tika-s0403t:566_3": "Yañca āvajjato manasi karoto cittaṃ vinīvaraṇaṃ hoti.",
  "tika-s0403t:566_4": "Imasmiṃ pakkhe kammasādhano sambhāvanattho bhāvanīya- saddo.",
  "tika-s0403t:566_5": "“Thinamiddhavinodanakammaṭṭhāna”nti vatvā tadeva vibhāvento “ālokasaññaṃ vā”tiādimāha.",
  "tika-s0403t:566_6": "Vīriyārambhavatthuādīnaṃ vāti ettha ādi-",
  "tika-s0403t:566_7": "saddena idha avuttānaṃ atibhojane nimittaggāhādīnaṃ saṅgaho daṭṭhabbo.",
  "tika-s0403t:566_8": "Vuttañhetaṃ “cha dhammā thinamiddhassa pahānāya saṃvattanti atibhojane nimittaggāho,",
  "tika-s0403t:566_9": "iriyāpathasamparivattanatā,",
  "tika-s0403t:566_10": "ālokasaññāmanasikāro,",
  "tika-s0403t:566_11": "abbhokāsavāso,",
  "tika-s0403t:566_12": "kalyāṇamittatā,",
  "tika-s0403t:566_13": "sappāyakathā”ti.",
  "tika-s0403t:566_14": "Antarāyasaddapariyāyo idha antarā-",
  "tika-s0403t:566_15": "saddoti āha “anantarāyenā”ti.",
  "tika-s0403t:567_0": "Paṭhamasamayasuttavaṇṇanā niṭṭhitā.",
  "tika-s0403t:568_0": "8. Dutiyasamayasuttavaṇṇanā",
  "tika-s0403t:569_0": "28.",
  "tika-s0403t:569_1": "Aṭṭhame maṇḍalasaṇṭhānamāḷasaṅkhepena katā bhojanasālā maṇḍalamāḷāti adhippetāti āha “bhojanasālāyā”ti.",
  "tika-s0403t:569_2": "Sesamettha suviññeyyameva.",
  "tika-s0403t:570_0": "Dutiyasamayasuttavaṇṇanā niṭṭhitā.",
  "tika-s0403t:571_0": "9. Udāyīsuttavaṇṇanā",
  "tika-s0403t:572_0": "29.",
  "tika-s0403t:572_1": "Navame diṭṭhadhammo vuccati paccakkho attabhāvoti āha “imasmiṃyeva attabhāve”ti.",
  "tika-s0403t:572_2": "Sukhavihāratthāyāti nikkilesatāya nirāmisena sukhena vihāratthāya.",
  "tika-s0403t:572_3": "Ālokasaññaṃ manasi karotīti sūriyacandapajjotamaṇiukkāvijjuādīnaṃ āloko divā rattiñca upaladdho,",
  "tika-s0403t:572_4": "yathāladdhavaseneva ālokaṃ manasi karoti,",
  "tika-s0403t:572_5": "citte ṭhapeti.",
  "tika-s0403t:572_6": "Tathā ca naṃ manasi karoti,",
  "tika-s0403t:572_7": "yathāssa subhāvitālokakasiṇassa viya kasiṇāloko yathicchakaṃ yāvadicchakañca so āloko rattiyaṃ upatiṭṭhati.",
  "tika-s0403t:572_8": "Yena tattha divāsaññaṃ ṭhapeti,",
  "tika-s0403t:572_9": "divāriva vigatathinamiddho hoti.",
  "tika-s0403t:572_10": "Tenāha “yathā divā tathā ratti”nti.",
  "tika-s0403t:572_11": "Divāti saññaṃ ṭhapetīti vuttanayena manasi katvā divāriva saññaṃ uppādeti.",
  "tika-s0403t:572_12": "Yathānena divā…pe…",
  "tika-s0403t:572_13": "tatheva taṃ manasi karotīti yathānena divā upaladdho sūriyāloko,",
  "tika-s0403t:572_14": "evaṃ rattimpi divā diṭṭhākāreneva taṃ ālokaṃ manasi karoti.",
  "tika-s0403t:572_15": "Yathā canena rattiṃ…pe…",
  "tika-s0403t:572_16": "manasi karotīti yathā rattiyaṃ candāloko upaladdho,",
  "tika-s0403t:572_17": "evaṃ divāpi rattiṃ diṭṭhākāreneva taṃ ālokaṃ manasi karoti,",
  "tika-s0403t:572_18": "citte ṭhapeti.",
  "tika-s0403t:572_19": "Vivaṭenāti thinamiddhena apihitattā vivaṭena.",
  "tika-s0403t:572_20": "Anonaddhenāti asañchāditena.",
  "tika-s0403t:572_21": "Sahobhāsakanti saññāṇobhāsaṃ.",
  "tika-s0403t:572_22": "Dibbacakkhuñāṇaṃ rūpagatassa dibbassa itarassa ca dassanaṭṭhena idha ñāṇadassananti adhippetanti āha “dibbacakkhusaṅkhātassā”tiādi.",
  "tika-s0403t:573_0": "Uddhaṃ jīvitapariyādānāti jīvitakkhayato upari maraṇato paraṃ.",
  "tika-s0403t:573_1": "Samuggatenāti uṭṭhitena.",
  "tika-s0403t:573_2": "Dhumātattāti uddhaṃ uddhaṃ dhumātattā sūnattā.",
  "tika-s0403t:573_3": "Setarattehi viparibhinnaṃ vimissitaṃ nīlaṃ,",
  "tika-s0403t:573_4": "purimavaṇṇavipariṇāmabhūtaṃ vā nīlaṃ vinīlaṃ,",
  "tika-s0403t:573_5": "vinīlameva vinīlakanti ka-",
  "tika-s0403t:573_6": "kārena padavaḍḍhanamāha anatthantarato yathā “pītakaṃ lohitaka”nti.",
  "tika-s0403t:573_7": "Paṭikūlattāti jigucchanīyattā.",
  "tika-s0403t:573_8": "Kucchitaṃ vinīlaṃ vinīlakanti kucchanattho vā ayaṃ ka-",
  "tika-s0403t:573_9": "kāroti dassetuṃ vuttaṃ yathā “pāpako kittisaddo abbhuggacchatī”ti.",
  "tika-s0403t:573_10": "Paribhinnaṭṭhānehi kākadhaṅkādīhi.",
  "tika-s0403t:573_11": "Vissandamānaṃ pubbanti vissavantapubbaṃ,",
  "tika-s0403t:573_12": "tahaṃ tahaṃ paggharantapubbanti attho.",
  "tika-s0403t:573_13": "Tathābhāvanti vissandamānapubbataṃ.",
  "tika-s0403t:574_0": "So bhikkhūti yo “passeyya sarīraṃ sīvathikāya chaḍḍita”nti vutto,",
  "tika-s0403t:574_1": "so bhikkhu.",
  "tika-s0403t:574_2": "Upasaṃharati sadisataṃ.",
  "tika-s0403t:574_3": "Ayampi khotiādi upasaṃharaṇākāradassanaṃ.",
  "tika-s0403t:574_4": "Āyūti rūpajīvitindriyaṃ.",
  "tika-s0403t:574_5": "Arūpajīvitindriyaṃ panettha viññāṇagatikameva.",
  "tika-s0403t:574_6": "Usmāti kammajatejo.",
  "tika-s0403t:574_7": "Evaṃpūtikasabhāvoti evaṃ ativiya pūtisabhāvo āyuādivigame viyāti adhippāyo.",
  "tika-s0403t:574_8": "Ediso bhavissatīti evaṃbhāvīti āha “evamevaṃ uddhumātādibhedo bhavissatī”ti.",
  "tika-s0403t:575_0": "Luñcitvā luñcitvāti uppāṭetvā uppāṭetvā.",
  "tika-s0403t:575_1": "Sesāvasesamaṃsalohitayuttanti sabbaso akkhāditattā tahaṃ tahaṃ sesena appāvasesena maṃsalohitena yuttaṃ.",
  "tika-s0403t:575_2": "Aññena hatthaṭṭhikanti avisesena hatthaṭṭhikānaṃ vippakiṇṇatā jotitāti anavasesato tesaṃ vippakiṇṇataṃ dassento “catusaṭṭhibhedampī”tiādimāha.",
  "tika-s0403t:575_3": "Terovassikānīti tirovassagatāni.",
  "tika-s0403t:575_4": "Tāni pana saṃvaccharaṃ vītivattāni hontīti āha “atikkantasaṃvaccharānī”ti.",
  "tika-s0403t:575_5": "Purāṇatāya ghanabhāvavigamena vicuṇṇatā idha pūtibhāvo.",
  "tika-s0403t:575_6": "So yathā hoti,",
  "tika-s0403t:575_7": "taṃ dassento “abbhokāse”tiādimāha.",
  "tika-s0403t:575_8": "Anekadhātūnanti cakkhudhātuādīnaṃ,",
  "tika-s0403t:575_9": "kāmadhātuādīnaṃ vā.",
  "tika-s0403t:575_10": "Satiyā ca ñāṇassa ca atthāyāti “abhikkante paṭikkante sampajānakārī hotī”tiādinā vuttāya sattaṭṭhānikāya satiyā ceva taṃsampayuttañāṇassa ca atthāya.",
  "tika-s0403t:576_0": "Udāyīsuttavaṇṇanā niṭṭhitā.",
  "tika-s0403t:577_0": "10. Anuttariyasuttavaṇṇanā",
  "tika-s0403t:578_0": "30.",
  "tika-s0403t:578_1": "Dasame nihīnanti lāmakaṃ,",
  "tika-s0403t:578_2": "kiliṭṭhaṃ vā.",
  "tika-s0403t:578_3": "Gāmavāsikānanti bālānaṃ.",
  "tika-s0403t:578_4": "Puthujjanānaṃ idanti pothujjanikaṃ.",
  "tika-s0403t:578_5": "Tenāha “puthujjanānaṃ santaka”nti,",
  "tika-s0403t:578_6": "puthujjanehi sevitabbattā tesaṃ santakanti vuttaṃ hoti.",
  "tika-s0403t:578_7": "Anariyanti na niddosaṃ.",
  "tika-s0403t:578_8": "Niddosaṭṭho hi ariyaṭṭho.",
  "tika-s0403t:578_9": "Tenāha “na uttamaṃ na parisuddha”nti.",
  "tika-s0403t:578_10": "Ariyehi vā na sevitabbanti anariyaṃ.",
  "tika-s0403t:578_11": "Anatthasaṃhitanti diṭṭhadhammikasamparāyikādivividhavipulānatthasahitaṃ.",
  "tika-s0403t:578_12": "Tādisañca atthasannissitaṃ na hotīti āha “na atthasannissita”nti.",
  "tika-s0403t:578_13": "Na vaṭṭe nibbindanatthāyāti catusaccakammaṭṭhānābhāvato.",
  "tika-s0403t:578_14": "Asati pana vaṭṭe nibbidāya virāgādīnaṃ asambhavoyevāti āha “na virāgāyā”tiādi.",
  "tika-s0403t:579_0": "Anuttamaṃ anuttariyanti āha “etaṃ anuttara”nti.",
  "tika-s0403t:579_1": "Hatthisminti nimittatthe bhummanti āha “hatthinimittaṃ sikkhitabba”nti.",
  "tika-s0403t:579_2": "Hatthivisayattā hatthisannissitattā ca hatthisippaṃ “hatthī”ti gahetvā “hatthismimpi sikkhatī”ti vuttaṃ.",
  "tika-s0403t:579_3": "Tasmā hatthisippe sikkhatīti evamettha attho daṭṭhabbo.",
  "tika-s0403t:579_4": "Sesapadesupi eseva nayo.",
  "tika-s0403t:580_0": "Liṅgabyattayena vibhattibyattayena pāricariyeti vuttanti āha “pāricariyāya paccupaṭṭhitā”ti.",
  "tika-s0403t:580_1": "Sesamettha suviññeyyameva.",
  "tika-s0403t:581_0": "Anuttariyasuttavaṇṇanā niṭṭhitā.",
  "tika-s0403t:582_0": "Anuttariyavaggavaṇṇanā niṭṭhitā.",
  "tika-s0403t:583_0": "4. Devatāvaggo",
  "tika-s0403t:584_0": "1-4. Sekhasuttādivaṇṇanā",
  "tika-s0403t:585_0": "31- 34.",
  "tika-s0403t:585_1": "Catutthassa paṭhame sekhānaṃ paṭiladdhaguṇassa parihāni nāma natthīti āha “uparūpariguṇaparihānāyā”ti,",
  "tika-s0403t:585_2": "uparūpariladdhabbānaṃ maggaphalānaṃ parihānāya anuppādāyāti attho.",
  "tika-s0403t:585_3": "Tatiyādīni uttānatthāneva.",
  "tika-s0403t:586_0": "Sekhasuttādivaṇṇanā niṭṭhitā.",
  "tika-s0403t:587_0": "5. Vijjābhāgiyasuttavaṇṇanā",
  "tika-s0403t:588_0": "35.",
  "tika-s0403t:588_1": "Pañcame sampayogavasena vijjaṃ bhajanti,",
  "tika-s0403t:588_2": "sahajātaaññamaññanissayasampayuttaatthiavigatādipaccayavasena tāya saha ekībhāvaṃ gacchantīti vijjābhāgiyā.",
  "tika-s0403t:588_3": "Atha vā vijjābhāge vijjākoṭṭhāse vattanti vijjāsabhāgatāya tadekadese vijjākoṭṭhāse pavattantīti vijjābhāgiyā.",
  "tika-s0403t:588_4": "Tattha vipassanāñāṇaṃ,",
  "tika-s0403t:588_5": "manomayiddhi,",
  "tika-s0403t:588_6": "cha abhiññāti aṭṭha vijjā.",
  "tika-s0403t:588_7": "Purimena atthena tāhi sampayuttadhammā vijjābhāgiyā.",
  "tika-s0403t:588_8": "Pacchimena atthena tāsu yā kāci ekāva vijjā vijjā,",
  "tika-s0403t:588_9": "sesā vijjābhāgiyā.",
  "tika-s0403t:588_10": "Evaṃ vijjāpi vijjāya sampayuttadhammāpi “vijjābhāgiyā”tveva veditabbā.",
  "tika-s0403t:588_11": "Idha pana vipassanāñāṇasampayuttā saññāva vijjābhāgiyāti āgatā,",
  "tika-s0403t:588_12": "saññāsīsena sesasampayuttadhammāpi vuttā evāti daṭṭhabbaṃ.",
  "tika-s0403t:588_13": "Aniccānupassanāñāṇeti aniccānupassanāñāṇe nissayapaccayabhūte uppannasaññā,",
  "tika-s0403t:588_14": "tena sahagatāti attho.",
  "tika-s0403t:588_15": "Sesesupi eseva nayo.",
  "tika-s0403t:589_0": "Vijjābhāgiyasuttavaṇṇanā niṭṭhitā.",
  "tika-s0403t:590_0": "6. Vivādamūlasuttavaṇṇanā",
  "tika-s0403t:591_0": "36.",
  "tika-s0403t:591_1": "Chaṭṭhe kodhanoti kujjhanasīlo.",
  "tika-s0403t:591_2": "Yasmā so appahīnakodhatāya adhigatakodho nāma hoti,",
  "tika-s0403t:591_3": "tasmā “kodhena samannāgato”ti āha.",
  "tika-s0403t:591_4": "Upanāho etassa atthīti upanāhī,",
  "tika-s0403t:591_5": "upanayhanasīloti vā upanāhī.",
  "tika-s0403t:591_6": "Vivādo nāma uppajjamāno yebhuyyena paṭhamaṃ dvinnaṃ vasena uppajjatīti vuttaṃ “dvinnaṃ bhikkhūnaṃ vivādo”ti.",
  "tika-s0403t:591_7": "So pana yathā bahūnaṃ anatthāvaho hoti,",
  "tika-s0403t:591_8": "taṃ nidassanamukhena nidassento “katha”ntiādimāha.",
  "tika-s0403t:591_9": "Abbhantaraparisāyāti parisabbhantare.",
  "tika-s0403t:592_0": "Guṇamakkhanāya pavattopi attano kārakaṃ gūthena paharantiṃ gūtho viya paṭhamataraṃ makkhetīti makkho,",
  "tika-s0403t:592_1": "so etassa atthīti makkhī.",
  "tika-s0403t:592_2": "Paḷāsatīti paḷāso,",
  "tika-s0403t:592_3": "parassa guṇe ḍaṃsitvā viya apanetīti attho.",
  "tika-s0403t:592_4": "So etassa atthīti paḷāsī.",
  "tika-s0403t:592_5": "Paḷāsī puggalo hi dutiyassa dhuraṃ na deti,",
  "tika-s0403t:592_6": "samaṃ haritvā ativadati.",
  "tika-s0403t:592_7": "Tenāha “yugaggāhalakkhaṇena paḷāsena samannāgato”ti.",
  "tika-s0403t:592_8": "Issatīti issukī.",
  "tika-s0403t:592_9": "Maccharāyatīti maccharaṃ,",
  "tika-s0403t:592_10": "taṃ etassa atthīti maccharī.",
  "tika-s0403t:592_11": "Saṭhayati na sammā bhāsatīti saṭho aññathā santaṃ attānaṃ aññathā pavedanato.",
  "tika-s0403t:592_12": "Māyā etassa atthī māyāvī.",
  "tika-s0403t:592_13": "Micchā pāpikā viññugarahitā etassa diṭṭhīti micchādiṭṭhi,",
  "tika-s0403t:592_14": "kammapathapariyāpannāya “natthi dinna”ntiādivatthukāya micchattapariyāpannāya aniyyānikāya diṭṭhiyā samannāgatoti attho.",
  "tika-s0403t:592_15": "Tenāha “natthikavādī”tiādi.",
  "tika-s0403t:593_0": "Saṃ attano diṭṭhiṃ,",
  "tika-s0403t:593_1": "sayaṃ vā attanā yathāgahitaṃ parāmasati,",
  "tika-s0403t:593_2": "sabhāvaṃ atikkamitvā parato āmasatīti sandiṭṭhīparāmāsī.",
  "tika-s0403t:593_3": "Ādhānaṃ daḷhaṃ gaṇhātīti ādhānaggāhī,",
  "tika-s0403t:593_4": "daḷhaggāhī,",
  "tika-s0403t:593_5": "“idameva sacca”nti thiraggāhīti attho.",
  "tika-s0403t:593_6": "Yuttaṃ kāraṇaṃ disvāva laddhiṃ paṭinissajjatīti paṭinissaggī,",
  "tika-s0403t:593_7": "dukkhena kicchena kasirena bahumpi kāraṇaṃ dassetvā na sakkā paṭinissaggaṃ kātunti duppaṭinissaggī.",
  "tika-s0403t:593_8": "Yo attano uppannadiṭṭhiṃ “idameva sacca”nti daḷhaṃ gaṇhitvā api buddhādīhi kāraṇaṃ dassetvā vuccamāno na paṭinissajjati.",
  "tika-s0403t:593_9": "Tassetaṃ adhivacanaṃ.",
  "tika-s0403t:593_10": "Tādiso hi puggalo yaṃ yadeva dhammaṃ vā adhammaṃ vā suṇāti,",
  "tika-s0403t:593_11": "taṃ sabbaṃ “evaṃ amhākaṃ ācariyehi kathitaṃ,",
  "tika-s0403t:593_12": "evaṃ amhehi suta”nti kummova aṅgāni sake kapāle antoyeva samodahati.",
  "tika-s0403t:593_13": "Yathā hi kacchapo attano hatthapādādike aṅge kenaci ghaṭite sabbāni aṅgāni attano kapāleyeva samodahati,",
  "tika-s0403t:593_14": "na bahi nīharati,",
  "tika-s0403t:593_15": "evamayampi “na sundaro tava gāho,",
  "tika-s0403t:593_16": "chaḍḍehi na”nti vutto taṃ na vissajjati,",
  "tika-s0403t:593_17": "antoyeva attano hadaye eva ṭhapetvā vicarati,",
  "tika-s0403t:593_18": "kumbhīlaggāhaṃ gaṇhāti.",
  "tika-s0403t:593_19": "Yathā susumārā gahitaṃ na paṭinissajjanti,",
  "tika-s0403t:593_20": "evaṃ gaṇhāti.",
  "tika-s0403t:594_0": "Vivādamūlasuttavaṇṇanā niṭṭhitā.",
  "tika-s0403t:595_0": "7. Chaḷaṅgadānasuttavaṇṇanā",
  "tika-s0403t:596_0": "37.",
  "tika-s0403t:596_1": "Sattame dakkhanti vaḍḍhanti etāyāti dakkhiṇā,",
  "tika-s0403t:596_2": "pariccāgamayaṃ puññaṃ,",
  "tika-s0403t:596_3": "tassūpakaraṇabhūto deyyadhammo ca.",
  "tika-s0403t:596_4": "Idha pana deyyadhammo adhippeto.",
  "tika-s0403t:596_5": "Tenevāha “dakkhiṇaṃ patiṭṭhāpetī”ti.",
  "tika-s0403t:596_6": "Ito uṭṭhitenāti ito khettato uppannena.",
  "tika-s0403t:596_7": "Rāgo vinayati etenāti rāgavinayo,",
  "tika-s0403t:596_8": "rāgassa samucchedikā paṭipadā.",
  "tika-s0403t:596_9": "Tenāha “rāgavinayapaṭipadaṃ paṭipannā”ti.",
  "tika-s0403t:597_0": "“Pubbeva dānā sumano”tiādigāthāya pubbeva dānā muñcacetanāya pubbe dānūpakaraṇasambharaṇato paṭṭhāya",
  "tika-s0403t:597_1": "sumano “sampattīnaṃ nidānaṃ anugāmikadānaṃ dassāmī”ti somanassito bhaveyya.",
  "tika-s0403t:597_2": "Dadaṃ cittaṃ pasādayeti dadanto deyyadhammaṃ dakkhiṇeyyahatthe patiṭṭhāpento “asārato dhanato sārādānaṃ karomī”ti attano cittaṃ pasādeyya.",
  "tika-s0403t:597_3": "Datvā attamano hotīti dakkhiṇeyyānaṃ deyyadhammaṃ pariccajitvā “paṇḍitapaññattaṃ nāma mayā anuṭṭhitaṃ,",
  "tika-s0403t:597_4": "aho sādhu suṭṭhū”ti attamano pamudito pītisomanassajāto hoti.",
  "tika-s0403t:597_5": "Esāti yā ayaṃ pubbacetanā muñcacetanā aparacetanāti imāsaṃ kammaphalānaṃ saddhānugatānaṃ somanassapariggahitānaṃ tividhānaṃ cetanānaṃ pāripūrī, esā.",
  "tika-s0403t:598_0": "Sīlasaññamenāti kāyikavācasikasaṃvarena.",
  "tika-s0403t:598_1": "Hatthapādeti dakkhiṇeyyānaṃ hatthapāde.",
  "tika-s0403t:598_2": "Mukhaṃ vikkhāletvāti tesaṃyeva mukhaṃ vikkhāletvā,",
  "tika-s0403t:598_3": "attanāva mukhodakaṃ datvāti adhippāyo.",
  "tika-s0403t:599_0": "Chaḷaṅgadānasuttavaṇṇanā niṭṭhitā.",
  "tika-s0403t:600_0": "8-11. Attakārīsuttādivaṇṇanā",
  "tika-s0403t:601_0": "38- 41.",
  "tika-s0403t:601_1": "Aṭṭhame kusalakiriyāya ādiārambhabhāvena pavattavīriyaṃ ṭhitasabhāvatāya sabhāvadhāraṇaṭṭhena dhātūti vuttanti āha –",
  "tika-s0403t:601_2": "“ārambhadhātūti ārabhanavasena pavattavīriya”nti.",
  "tika-s0403t:601_3": "Laddhāsevanaṃ vīriyaṃ balappattaṃ hutvā paṭipakkhe vidhamatīti āha “nikkamadhātūti kosajjato nikkhamanasabhāvaṃ vīriya”nti.",
  "tika-s0403t:601_4": "Parakkamanasabhāvoti adhimattatarānaṃ paṭipakkhadhammānaṃ vidhamanasamatthatāya paṭupaṭutarabhāvena paraṃ paraṃ ṭhānaṃ akkamanasabhāvo.",
  "tika-s0403t:601_5": "Navamādīsu natthi vattabbaṃ.",
  "tika-s0403t:602_0": "Attakārīsuttādivaṇṇanā niṭṭhitā.",
  "tika-s0403t:603_0": "12. Nāgitasuttavaṇṇanā",
  "tika-s0403t:604_0": "42.",
  "tika-s0403t:604_1": "Dvādasame māhaṃ nāgita yasena samāgamanti mā ahaṃ yasena samāgamanaṃ patthemi.",
  "tika-s0403t:604_2": "Mā ca mayā yasoti yaso ca mayā mā samāgacchatūti attho.",
  "tika-s0403t:604_3": "Iminā attano lābhasakkārena anatthikataṃ vibhāveti.",
  "tika-s0403t:604_4": "Pañcahi vimuttīhīti tadaṅgavimuttiādīhi pañcahi vimuttīhi.",
  "tika-s0403t:604_5": "Sesamettha uttānameva.",
  "tika-s0403t:605_0": "Nāgitasuttavaṇṇanā niṭṭhitā.",
  "tika-s0403t:606_0": "Devatāvaggavaṇṇanā niṭṭhitā.",
  "tika-s0403t:607_0": "5. Dhammikavaggo",
  "tika-s0403t:608_0": "1. Nāgasuttavaṇṇanā",
  "tika-s0403t:609_0": "43.",
  "tika-s0403t:609_1": "Pañcamassa paṭhame parisiñcitunti yo cuṇṇamattikādīhi gattāni ubbaṭṭento mallakamuṭṭhādīhi vā ghaṃsanto nahāyati,",
  "tika-s0403t:609_2": "so “nahāyatī”ti vuccati.",
  "tika-s0403t:609_3": "Yo tathā akatvā pakatiyāva nahāyati,",
  "tika-s0403t:609_4": "so “parisiñcatī”ti vuccati.",
  "tika-s0403t:609_5": "Bhagavato ca sarīre tathā haritabbaṃ rajojallaṃ nāma nupalimpati acchachavibhāvato,",
  "tika-s0403t:609_6": "utuggahaṇatthaṃ pana bhagavā kevalaṃ udake otarati.",
  "tika-s0403t:609_7": "Tenāha “gattāni parisiñcitu”nti.",
  "tika-s0403t:610_0": "Pubbakoṭṭhakoti pācīnakoṭṭhako.",
  "tika-s0403t:610_1": "Sāvatthiyaṃ kira jetavanavihāro kadāci mahā,",
  "tika-s0403t:610_2": "kadāci khuddako.",
  "tika-s0403t:610_3": "Tathā hi so vipassissa bhagavato kāle yojaniko ahosi,",
  "tika-s0403t:610_4": "sikhissa tigāvuto,",
  "tika-s0403t:610_5": "vessabhussa aḍḍhayojaniko,",
  "tika-s0403t:610_6": "kakusandhassa gāvutappamāṇo,",
  "tika-s0403t:610_7": "koṇāgamanassa aḍḍhagāvutappamāṇo,",
  "tika-s0403t:610_8": "kassapassa vīsatiusabhappamāṇo,",
  "tika-s0403t:610_9": "amhākaṃ bhagavato kāle aṭṭhakarīsappamāṇo jāto.",
  "tika-s0403t:610_10": "Tampi nagaraṃ tassa vihārassa kadāci pācīnato hoti,",
  "tika-s0403t:610_11": "kadāci dakkhiṇato,",
  "tika-s0403t:610_12": "kadāci pacchimato,",
  "tika-s0403t:610_13": "kadāci uttarato.",
  "tika-s0403t:610_14": "Jetavanagandhakuṭiyaṃ pana catunnaṃ mañcapādānaṃ patiṭṭhitaṭṭhānaṃ acalameva.",
  "tika-s0403t:610_15": "Cattāri hi acalacetiyaṭṭhānāni nāma mahābodhipallaṅkaṭṭhānaṃ,",
  "tika-s0403t:610_16": "isipatane dhammacakkappavattanaṭṭhānaṃ,",
  "tika-s0403t:610_17": "saṅkassanagare devorohanakāle sopānassa patiṭṭhānaṭṭhānaṃ,",
  "tika-s0403t:610_18": "mañcapādaṭṭhānanti.",
  "tika-s0403t:610_19": "Ayaṃ pana pubbakoṭṭhako kassapadasabalassa vīsatiusabhavihārakāle pācīnadvārakoṭṭhako ahosi.",
  "tika-s0403t:610_20": "So idāni “pubbakoṭṭhako”tveva paññāyati.",
  "tika-s0403t:611_0": "Kassapadasabalassa kāle aciravatī nagaraṃ parikkhipitvā sandamānā pubbakoṭṭhakaṃ patvā udakena bhinditvā",
  "tika-s0403t:611_1": "mahantaṃ udakarahadaṃ māpesi samatittikaṃ anupubbagambhīraṃ.",
  "tika-s0403t:611_2": "Tattha ekaṃ rañño nhānatitthaṃ,",
  "tika-s0403t:611_3": "ekaṃ nāgarānaṃ,",
  "tika-s0403t:611_4": "ekaṃ bhikkhusaṅghassa,",
  "tika-s0403t:611_5": "ekaṃ buddhānanti evaṃ pāṭiekkāni nhānatitthāni honti ramaṇīyānivippakiṇṇarajatapaṭṭasadisavālukāni.",
  "tika-s0403t:611_6": "Iti bhagavatā āyasmatā ānandena saddhiṃ yena ayaṃ evarūpo pubbakoṭṭhako,",
  "tika-s0403t:611_7": "tenupasaṅkami gattāni parisiñcituṃ.",
  "tika-s0403t:611_8": "Athāyasmā ānando udakasāṭikaṃ upanāmesi.",
  "tika-s0403t:611_9": "Bhagavā surattadupaṭṭaṃ apanetvā udakasāṭikaṃ nivāsesi.",
  "tika-s0403t:611_10": "Thero dupaṭṭena saddhiṃ mahācīvaraṃ attano hatthagataṃ akāsi.",
  "tika-s0403t:611_11": "Bhagavā udakaṃ otari,",
  "tika-s0403t:611_12": "sahotaraṇenevassa udake macchakacchapā sabbe suvaṇṇavaṇṇā ahesuṃ,",
  "tika-s0403t:611_13": "yantanāḷikāhi suvaṇṇarasadhārāni siñcanakālo viya suvaṇṇapaṭappasāraṇakālo viya ca ahosi.",
  "tika-s0403t:611_14": "Atha bhagavato nahānavattaṃ dassetvā paccuttiṇṇassa thero surattadupaṭṭaṃ upanāmesi.",
  "tika-s0403t:611_15": "Bhagavā taṃ nivāsetvā vijjullatāsadisaṃ kāyabandhanaṃ bandhitvā mahācīvaraṃ antantena saṃharitvā padumagabbhasadisaṃ",
  "tika-s0403t:611_16": "katvā upanītaṃ dvīsu kaṇṇesu gahetvā aṭṭhāsi.",
  "tika-s0403t:611_17": "Tena vuttaṃ “pubbakoṭṭhake gattāni parisiñcitvā ekacīvaro aṭṭhāsī”ti.",
  "tika-s0403t:612_0": "Evaṃ ṭhitassa pana bhagavato sarīraṃ vikasitapadumapupphasadisaṃ sabbapāliphullaṃ pāricchattakaṃ,",
  "tika-s0403t:612_1": "tārāmarīcivikasitañca gaganatalaṃ siriyā avahasamānaṃ viya virocittha,",
  "tika-s0403t:612_2": "byāmappabhāparikkhepavilāsinī cassa dvattiṃsavaralakkhaṇamālā ganthitvā ṭhapitā dvattiṃsa candimā viya,",
  "tika-s0403t:612_3": "dvattiṃsa sūriyā viya,",
  "tika-s0403t:612_4": "paṭipāṭiyā ṭhapitadvattiṃsacakkavattidvattiṃsadevarājadvattiṃsamahābrahmāno viya ca ativiya virocittha.",
  "tika-s0403t:612_5": "Yasmā ca bhagavato sarīraṃ sudhantacāmīkarasamānavaṇṇaṃ,",
  "tika-s0403t:612_6": "suparisodhitapavāḷaruciratoraṇaṃ,",
  "tika-s0403t:612_7": "suvisuddhanīlaratanāvalisadisakesatanuruhaṃ,",
  "tika-s0403t:612_8": "tasmā tahaṃ tahaṃ viniggatasujātajātihiṅgulakarasūpasobhitaṃ upari satamegharatanāvalisucchāditaṃ jaṅgamamiva kanakagirisikharaṃ virocittha.",
  "tika-s0403t:612_9": "Tasmiñca samaye dasabalassa sarīrato nikkhamitvā chabbaṇṇarasmiyo samantato asītihatthappamāṇe padese",
  "tika-s0403t:612_10": "ādhāvantī vidhāvantī ratanāvaliratanadāmaratanacuṇṇavippakiṇṇaṃ viya pasāritaratanacittakañcanapaṭṭamiva",
  "tika-s0403t:612_11": "āsiñcamānalākhārasadhārācittamiva ukkāsatanipātasamākulamiva nirantaravippakiṇṇakaṇikārakiṅkiṇikapupphamiva",
  "tika-s0403t:612_12": "vāyuvegasamuddhatacinapiṭṭhacuṇṇarañjitamiva indadhanuvijjullatāvitānasanthatamiva ca gaganatalaṃ,",
  "tika-s0403t:612_13": "taṃ ṭhānaṃ pavanañca sammā pharanti.",
  "tika-s0403t:612_14": "Vaṇṇabhūmi nāmesā.",
  "tika-s0403t:612_15": "Evarūpesu ṭhānesu buddhānaṃ sarīravaṇṇaṃ vā guṇavaṇṇaṃ vā cuṇṇiyapadehi vā gāthāhi vā atthañca upamāyo",
  "tika-s0403t:612_16": "ca kāraṇāni ca āharitvā paṭibalena dhammakathikena pūretvā kathetuṃ vaṭṭati.",
  "tika-s0403t:612_17": "Evarūpesu hi ṭhānesu dhammakathikassa thāmo veditabbo.",
  "tika-s0403t:612_18": "Pubbasadisāni kurumānoti nirudakāni kurumāno,",
  "tika-s0403t:612_19": "sukkhāpayamānoti attho.",
  "tika-s0403t:612_20": "Sodake gatte cīvaraṃ pārupantassa hi cīvare kaṇṇikāni uṭṭhahanti,",
  "tika-s0403t:612_21": "parikkhārabhaṇḍaṃ dussati,",
  "tika-s0403t:612_22": "buddhānaṃ pana sarīre rajojallaṃ na upalimpati,",
  "tika-s0403t:612_23": "padumapatte ukkhittaudakabindu viya udakaṃ vinivaṭṭetvā gacchati.",
  "tika-s0403t:612_24": "Evaṃ santepi sikkhāgāravatāya bhagavā “pabbajitavattaṃ nāmeta”nti mahācīvaraṃ ubhosu kaṇṇesu gahetvā purato kāyaṃ paṭicchādetvā aṭṭhāsi.",
  "tika-s0403t:613_0": "Tāḷitañca vāditañca tāḷitavāditaṃ,",
  "tika-s0403t:613_1": "tūriyānaṃ tāḷitavāditaṃ tūriyatāḷitavāditaṃ.",
  "tika-s0403t:613_2": "Mahantañca taṃ tūriyatāḷitavāditañcāti mahātūriyatāḷitavāditaṃ.",
  "tika-s0403t:613_3": "Tenāha “mahantenā”tiādi.",
  "tika-s0403t:613_4": "Atha vā bherimudiṅgapaṇavāditūriyānaṃ tāḷitaṃ vīṇāveḷugomukhiādīnaṃ vāditañca tūriyatāḷitavāditanti vā evamettha attho daṭṭhabbo.",
  "tika-s0403t:614_0": "Abhiññāpāraṃ gatoti abhiññāpāragū.",
  "tika-s0403t:614_1": "Evaṃ sesesupi.",
  "tika-s0403t:614_2": "So hi bhagavā sabbadhamme abhijānanto gatoti abhiññāpāragū.",
  "tika-s0403t:614_3": "Tesu pañcupādānakkhandhe parijānanto gatoti pariññāpāragū.",
  "tika-s0403t:614_4": "Sabbakilese pajahanto gatoti pahānapāragū.",
  "tika-s0403t:614_5": "Cattāro magge bhāvento gatoti bhāvanāpāragū.",
  "tika-s0403t:614_6": "Nirodhaṃ sacchikaronto gatoti sacchikiriyāpāragū.",
  "tika-s0403t:614_7": "Sabbasamāpattiṃ samāpajjanto gatoti samāpattipāragū.",
  "tika-s0403t:614_8": "Subrahmadevaputtādayoti ettha so kira devaputto accharāsaṅghaparivuto nandanakīḷitaṃ katvā pāricchattakamūle paññattāsane nisīdi.",
  "tika-s0403t:614_9": "Taṃ pañcasatā parivāretvā nisinnā,",
  "tika-s0403t:614_10": "pañcasatā rukkhaṃ abhiruhitvā madhurassarena gāyitvā pupphāni pātenti.",
  "tika-s0403t:614_11": "Tāni gahetvā itarā ekatovaṇṭikamālāva ganthenti.",
  "tika-s0403t:614_12": "Atha rukkhaṃ abhiruḷhā upacchedakavasena ekappahāreneva kālaṃ katvā avīcimhi nibbattā mahādukkhaṃ anubhavanti.",
  "tika-s0403t:614_13": "Atha kāle gacchante devaputto “imāsaṃ neva saddo suyyati,",
  "tika-s0403t:614_14": "na pupphāni pātenti,",
  "tika-s0403t:614_15": "kahaṃ nu kho gatā”ti āvajjento niraye nibbattabhāvaṃ disvā piyavatthukasokena ruppamāno cintesi –",
  "tika-s0403t:614_16": "“etā tāva yathākammena gatā,",
  "tika-s0403t:614_17": "mayhaṃ āyusaṅkhāro kittako”ti.",
  "tika-s0403t:614_18": "So “sattame divase mayāpi avasesāhi pañcasatāhi saddhiṃ kālaṃ katvā tattheva nibbattitabba”nti disvā balavatarena sokena samappito.",
  "tika-s0403t:614_19": "“Imaṃ mayhaṃ sokaṃ sadevake loke aññatra tathāgatā nibbāpetuṃ samattho natthī”ti cintetvā satthu santikaṃ gantvā vanditvā ekamantaṃ ṭhito –",
  "tika-s0403t:615_0": "“Niccaṃ utrastamidaṃ cittaṃ, niccaṃ ubbiggamidaṃ mano;",
  "tika-s0403t:616_0": "Anuppannesu kicchesu, atho uppatitesu ca;",
  "tika-s0403t:617_0": "Sace atthi anutrastaṃ, taṃ me akkhāhi pucchito”ti. –",
  "tika-s0403t:618_0": "Imaṃ gāthamabhāsi. Bhagavāpissa –",
  "tika-s0403t:619_0": "“Nāññatra bojjhā tapasā, nāññatrindriyasaṃvarā;",
  "tika-s0403t:620_0": "Nāññatra sabbanissaggā, sotthiṃ passāmi pāṇina”nti. –",
  "tika-s0403t:621_0": "Dhammaṃ desesi.",
  "tika-s0403t:621_1": "So desanāpariyosāne vigatasoko pañcahi accharāsatehi saddhiṃ sotāpattiphale patiṭṭhāya bhagavantaṃ namassamāno aṭṭhāsi.",
  "tika-s0403t:621_2": "Taṃ sandhāyetaṃ vuttaṃ “dukkhappattā subrahmadevaputtādayo”ti. Ādi-",
  "tika-s0403t:621_3": "saddena candasūriyadevaputtādayo saṅgaṇhāti.",
  "tika-s0403t:621_4": "Catūhi kāraṇehīti ārakattā,",
  "tika-s0403t:621_5": "arīnaṃ arānañca hatattā,",
  "tika-s0403t:621_6": "paccayādīnaṃ arahattā,",
  "tika-s0403t:621_7": "pāpakaraṇe rahābhāvāti imehi catūhi kāraṇehi.",
  "tika-s0403t:622_0": "Dasavidhasaṃyojanānīti orambhāgiyuddhambhāgiyabhedato dasavidhasaṃyojanāni.",
  "tika-s0403t:622_1": "Sabbe accarucīti sabbasatte atikkamitvā pavattaruci.",
  "tika-s0403t:622_2": "Aṭṭhamakanti sotāpattimaggaṭṭhaṃ sandhāya vadati.",
  "tika-s0403t:622_3": "Sotāpannoti phalaṭṭho gahito.",
  "tika-s0403t:623_0": "Soraccanti “tattha katamaṃ soraccaṃ?",
  "tika-s0403t:623_1": "Yo kāyiko avītikkamo,",
  "tika-s0403t:623_2": "vācasiko avītikkamo,",
  "tika-s0403t:623_3": "kāyikavācasiko avītikkamo,",
  "tika-s0403t:623_4": "idaṃ vuccati soraccaṃ,",
  "tika-s0403t:623_5": "sabbāpi sīlasaṃvaro soracca”nti vacanato sucisīlaṃ “soracca”nti vuttaṃ.",
  "tika-s0403t:623_6": "Karūṇāti karuṇābrahmavihāramāha.",
  "tika-s0403t:623_7": "Karuṇāpubbabhāgoti tassa pubbabhāgaṃ upacārajjhānaṃ vadati.",
  "tika-s0403t:624_0": "Duvidhena jhānenāti ārammaṇūpanijjhānalakkhaṇūpanijjhānabhedato duvidhena jhānamanena.",
  "tika-s0403t:624_1": "Pañcavidhamicchājīvavasenāti kuhanālapanānemittikatānippesikatālābhenalābhaṃnijigīsanatāsaṅkhāta-",
  "tika-s0403t:624_2": "pañcavidhamicchājīvavasena.",
  "tika-s0403t:624_3": "Na lippatīti na allīyati anusayato ārammaṇakaraṇato vā taṇhādiṭṭhiabhinivesābhāvato.",
  "tika-s0403t:624_4": "Sesamettha uttānameva.",
  "tika-s0403t:625_0": "Nāgasuttavaṇṇanā niṭṭhitā.",
  "tika-s0403t:626_0": "2. Migasālāsuttavaṇṇanā",
  "tika-s0403t:627_0": "44.",
  "tika-s0403t:627_1": "Dutiye samasamagatiyāti ka-",
  "tika-s0403t:627_2": "kārassa ya-",
  "tika-s0403t:627_3": "kāravasena niddesoti āha “samabhāveneva samagatikā”ti.",
  "tika-s0403t:627_4": "Bhavissantīti atītatthe anāgatavacanaṃ katanti āha “bhavissantīti jātā”ti.",
  "tika-s0403t:627_5": "Purāṇassa hi isidattassa ca samagatikaṃ sandhāya sā evamāha.",
  "tika-s0403t:628_0": "Ammakāti mātugāmo.",
  "tika-s0403t:628_1": "Upacāravacanañhetaṃ.",
  "tika-s0403t:628_2": "Itthīsu yadidaṃ ammakā mātugāmo jananī janikāti.",
  "tika-s0403t:628_3": "Tenāha “itthī hutvā itthisaññāya eva samannāgatā”ti.",
  "tika-s0403t:629_0": "Diṭṭhiyā paṭivijjhitabbaṃ appaṭividdhaṃ hotīti atthato kāraṇato ca paññāya paṭivijjhitabbaṃ appaṭividdhaṃ hoti,",
  "tika-s0403t:629_1": "nijjaṭaṃ niggumbaṃ katvā yāthāvato aviditaṃ hoti.",
  "tika-s0403t:629_2": "Samaye samaye kilesehi vimuccanakaṃ pītipāmojjaṃ idha sāmāyikaṃ ma-",
  "tika-s0403t:629_3": "kāre akārassa dīghaṃ katvā. Tenāha –",
  "tika-s0403t:629_4": "“sāmāyikampi vimuttiṃ na labhatīti kālānukālaṃ dhammassavanaṃ nissāya pītipāmojjaṃ na labhatī”ti.",
  "tika-s0403t:629_5": "Pamiṇantīti ettha ārambhattho pa-",
  "tika-s0403t:629_6": "saddoti āha “tuletuṃ ārabhantī”ti.",
  "tika-s0403t:629_7": "Paṇītoti visiṭṭho.",
  "tika-s0403t:630_0": "Tadantaranti vacanavipallāsena upayogatthe sāmivacanaṃ katanti āha “taṃ antaraṃ taṃ kāraṇa”nti.",
  "tika-s0403t:630_1": "Lobhassa aparāparuppattiyā bahuvacanavasena “lobhadhammā”ti vuttā.",
  "tika-s0403t:630_2": "Sīlena visesī ahosi methunadhammaviratiyā samannāgatattā.",
  "tika-s0403t:631_0": "Migasālāsuttavaṇṇanā niṭṭhitā.",
  "tika-s0403t:632_0": "3-6. Iṇasuttādivaṇṇanā",
  "tika-s0403t:633_0": "45- 48.",
  "tika-s0403t:633_1": "Tatiye daliddo nāma duggato,",
  "tika-s0403t:633_2": "tassa bhāvo dāliddiyaṃ.",
  "tika-s0403t:633_3": "Na etassa sakaṃ sāpateyyanti assako,",
  "tika-s0403t:633_4": "asāpateyyo.",
  "tika-s0403t:633_5": "Tenāha “attano santakena rahito”ti.",
  "tika-s0403t:633_6": "“Buddho dhammo saṅgho”ti vutte “sammāsambuddho bhagavā,",
  "tika-s0403t:633_7": "svākkhāto dhammo,",
  "tika-s0403t:633_8": "suppaṭipanno saṅgho”ti kenaci akampiyabhāvena okappanaṃ ratanattayaguṇe ogāhetvā kappanaṃ okappanasaddhā nāma.",
  "tika-s0403t:633_9": "“Idaṃ akusalaṃ kammaṃ no sakaṃ,",
  "tika-s0403t:633_10": "idaṃ pana kammaṃ saka”nti evaṃ byatirekato anvayato ca kammassakatajānanapaññā kammassakatapaññā.",
  "tika-s0403t:633_11": "Tividhañhi duccaritaṃ attanā katampi sakakammaṃ nāma na hoti atthabhañjanato.",
  "tika-s0403t:633_12": "Sucaritaṃ sakakammaṃ nāma atthajananato.",
  "tika-s0403t:633_13": "Iṇādānasminti paccattavacanatthe etaṃ bhummanti āha “iṇaggahaṇaṃ vadāmī”ti.",
  "tika-s0403t:634_0": "Kaṭaggāhoti kataṃ sabbaso siddhameva katvā gahaṇaṃ.",
  "tika-s0403t:634_1": "So pana vijayalābho hotīti āha “jayaggāho”ti.",
  "tika-s0403t:634_2": "Hirimano etassāti hirimanoti āha “hirisampayuttacitto”ti,",
  "tika-s0403t:634_3": "pāpajigucchanalakkhaṇāya hiriyā sampayuttacittoti attho.",
  "tika-s0403t:634_4": "Ottappati ubbijjati bhāyati sīlenāti ottappī,",
  "tika-s0403t:634_5": "ottappena samannāgato.",
  "tika-s0403t:634_6": "Nirāmisaṃ sukhanti tatiyajjhānasukhaṃ dūrasamussāritakāmāmisattā.",
  "tika-s0403t:634_7": "Upekkhanti catutthajjhānupekkhaṃ,",
  "tika-s0403t:634_8": "na yaṃ kiñci upekkhāvedananti āha “catutthajjhānupekkha”nti.",
  "tika-s0403t:634_9": "Āraddhavīriyoti paggahitaparipuṇṇakāyikacetasikavīriyoti attho.",
  "tika-s0403t:634_10": "Yo gaṇasaṅgaṇikaṃ vinodetvā catūsu iriyāpathesu aṭṭhaārambhavatthuvasena ekako hoti,",
  "tika-s0403t:634_11": "tassa kāyikaṃ vīriyaṃ āraddhaṃ nāma hoti.",
  "tika-s0403t:634_12": "Cittasaṅgaṇikaṃ vinodetvā aṭṭhasamāpattivasena ekako hoti.",
  "tika-s0403t:634_13": "Gamane uppannakilesassa ṭhānaṃ pāpuṇituṃ na deti,",
  "tika-s0403t:634_14": "ṭhāne uppannakilesassa nisajjaṃ,",
  "tika-s0403t:634_15": "nisajjāya uppannakilesassa sayanaṃ pāpuṇituṃ na deti,",
  "tika-s0403t:634_16": "uppannaṭṭhāneyeva kilese niggaṇhāti.",
  "tika-s0403t:634_17": "Ayaṃ cetasikaṃ vīriyaṃ āraddhaṃ nāma hoti.",
  "tika-s0403t:634_18": "Paṭipakkhadūrībhāvena seṭṭhaṭṭhena ca eko udetīti ekodi, ekaggatā.",
  "tika-s0403t:634_19": "Tassa yogato ekaggacitto idha ekodi.",
  "tika-s0403t:634_20": "Paṭipakkhato attānaṃ nipāti,",
  "tika-s0403t:634_21": "taṃ vā nipayati visosetīti nipako.",
  "tika-s0403t:634_22": "Aññataraṃ kāyādibhedaṃ ārammaṇaṃ sātisayāya satiyā saratīti sato.",
  "tika-s0403t:634_23": "Tenāha “ekaggacitto”tiādi.",
  "tika-s0403t:635_0": "Akuppā me vimuttīti mayhaṃ arahattaphalavimutti akuppatāya akuppārammaṇatāya ca akuppā.",
  "tika-s0403t:635_1": "Sā hi rāgādīhi na kuppatīti akuppatāyapi akuppā.",
  "tika-s0403t:635_2": "Akuppaṃ nibbānamassā ārammaṇanti akuppārammaṇatāyapi akuppā.",
  "tika-s0403t:635_3": "Tenevāha “akuppārammaṇattā”tiādi.",
  "tika-s0403t:635_4": "Bhavasaṃyojanānanti kāmarāgapaṭighamānadiṭṭhivicikicchāsīlabbataparāmāsabhavarāgaissāmacchariya-",
  "tika-s0403t:635_5": "avijjāsaṅkhātānaṃ dasannaṃ saṃyojanānaṃ.",
  "tika-s0403t:635_6": "Imāni hi satte bhavesu saṃyojenti upanibandhanti bhavābhavena saṃyojenti,",
  "tika-s0403t:635_7": "tasmā bhavasaṃyojanānīti vuccanti.",
  "tika-s0403t:635_8": "Khīṇāsavo uttamaaṇaṇo kilesaiṇānaṃ abhāvato.",
  "tika-s0403t:635_9": "Aññe hi sattā yāva na kilesā pahīyanti,",
  "tika-s0403t:635_10": "tāva saiṇā nāma aserivihārabhāvato.",
  "tika-s0403t:635_11": "Catutthādīni uttānatthāni.",
  "tika-s0403t:636_0": "Iṇasuttādivaṇṇanā niṭṭhitā.",
  "tika-s0403t:637_0": "7. Khemasuttavaṇṇanā",
  "tika-s0403t:638_0": "49.",
  "tika-s0403t:638_1": "Sattame vutthabrahmacariyavāsoti nivutthabrahmacariyavāso.",
  "tika-s0403t:638_2": "Katakaraṇīyoti ettha karaṇīyanti pariññāpahānabhāvanāsacchikiriyamāha.",
  "tika-s0403t:638_3": "Taṃ pana yasmā catūhi maggehi paccekaṃ catūsu saccesu kattabbattā soḷasavidhaṃ veditabbaṃ.",
  "tika-s0403t:638_4": "Tenāha “catūhi maggehi kattabba”nti.",
  "tika-s0403t:638_5": "Khandhakilesaabhisaṅkhārasaṅkhātā tayo osīdāpanaṭṭhena bhārā viyāti bhārā.",
  "tika-s0403t:638_6": "Te ohitā oropitā nikkhittā pātitā etenāti ohitabhāro.",
  "tika-s0403t:638_7": "Tenāha “khandhabhāraṃ…pe…",
  "tika-s0403t:638_8": "otāretvā ṭhito”ti.",
  "tika-s0403t:638_9": "Anuppatto sadatthanti anuppattasadattho.",
  "tika-s0403t:638_10": "Sadatthoti ca sakatthamāha ka-",
  "tika-s0403t:638_11": "kārassa da-",
  "tika-s0403t:638_12": "kāraṃ katvā.",
  "tika-s0403t:638_13": "Ettha hi arahattaṃ attano yonisomanasikārāyattattā attūpanibandhaṭṭhena sasantānapariyāpannattā attānaṃ",
  "tika-s0403t:638_14": "avijahanaṭṭhena attano uttamatthena ca attano atthattā “sakattho”ti vuccati.",
  "tika-s0403t:638_15": "Tenāha “sadattho vuccati arahatta”nti.",
  "tika-s0403t:638_16": "Sammadaññā vimuttoti sammā aññāya vimutto,",
  "tika-s0403t:638_17": "acchinnabhūtāya maggapaññāya sammā yathābhūtaṃ dukkhādīsu yo yathā jānitabbo,",
  "tika-s0403t:638_18": "tathā jānitvā vimuttoti attho.",
  "tika-s0403t:638_19": "Tenāha “sammā hetunā”tiādi.",
  "tika-s0403t:638_20": "Vimuttoti ca dve vimuttiyo sabbassa cittasaṃkilesassa maggo nibbānādhimutti ca.",
  "tika-s0403t:638_21": "Nibbāne adhimuccanaṃ tattha ninnapoṇapabbhāratāya.",
  "tika-s0403t:638_22": "Arahā sabbakilesehi vimuttacittattā cittavimuttiyā vimutto.",
  "tika-s0403t:638_23": "Nibbānaṃ adhimuttattā nibbāne vimutto.",
  "tika-s0403t:638_24": "Sesamettha uttānameva.",
  "tika-s0403t:639_0": "Khemasuttavaṇṇanā niṭṭhitā.",
  "tika-s0403t:640_0": "8. Indriyasaṃvarasuttavaṇṇanā",
  "tika-s0403t:641_0": "50.",
  "tika-s0403t:641_1": "Aṭṭhame upanisīdati phalaṃ etthāti kāraṇaṃ upanisā.",
  "tika-s0403t:641_2": "Yathābhūtañāṇadassananti yathāsabhāvajānanasaṅkhātaṃ dassanaṃ.",
  "tika-s0403t:641_3": "Etena taruṇavipassanaṃ dasseti.",
  "tika-s0403t:641_4": "Taruṇavipassanā hi balavavipassanāya paccayo hoti.",
  "tika-s0403t:641_5": "Taruṇavipassanāti nāmarūpapariggahe ñāṇaṃ,",
  "tika-s0403t:641_6": "paccayapariggahe ñāṇaṃ,",
  "tika-s0403t:641_7": "sammasane ñāṇaṃ,",
  "tika-s0403t:641_8": "maggāmagge vavatthapetvā ṭhitañāṇanti catunnaṃ ñāṇānaṃ adhivacanaṃ.",
  "tika-s0403t:641_9": "Nibbindati etāyāti nibbidā.",
  "tika-s0403t:641_10": "Balavavipassanāti bhayatupaṭṭhāne ñāṇaṃ ādīnavānupassane ñāṇaṃ muccitukamyatāñāṇaṃ saṅkhārupekkhāñāṇanti catunnaṃ ñāṇānaṃ adhivacanaṃ.",
  "tika-s0403t:641_11": "Paṭisaṅkhānupassanā pana muccitukamyatāpakkhikā eva.",
  "tika-s0403t:641_12": "“Yāva maggāmaggañāṇadassanavisuddhi,",
  "tika-s0403t:641_13": "tāva taruṇavipassanā”ti hi vacanato upakkilesavimuttaudayabbayañāṇato balavavipassanā.",
  "tika-s0403t:641_14": "Virajjati ariyo saṅkhārato etenāti virāgo,",
  "tika-s0403t:641_15": "ariyamaggo.",
  "tika-s0403t:641_16": "Arahattaphalanti ukkaṭṭhaniddesato vuttaṃ.",
  "tika-s0403t:641_17": "Indriyasaṃvarassa sīlarakkhaṇahetuttā vuttaṃ “sīlānurakkhaṇaindriyasaṃvaro kathito”ti.",
  "tika-s0403t:642_0": "Indriyasaṃvarasuttavaṇṇanā niṭṭhitā.",
  "tika-s0403t:643_0": "9. Ānandasuttavaṇṇanā",
  "tika-s0403t:644_0": "51.",
  "tika-s0403t:644_1": "Navame therā bhikkhū viharanti bahussutā āgatāgamātiādipāḷipadesu imināva nayena attho daṭṭhabbo –",
  "tika-s0403t:644_2": "sīlādiguṇānaṃ thirabhāvappattiyā therā.",
  "tika-s0403t:644_3": "Suttageyyādi bahu sutaṃ etesanti bahussutā.",
  "tika-s0403t:644_4": "Vācuggatadhāraṇena sammadeva garūnaṃ santike āgamitabhāvena āgato pariyattidhammasaṅkhāto āgamo etesanti āgatāgamā.",
  "tika-s0403t:644_5": "Suttātidhammasaṅkhātassa dhammassa dhāraṇena dhammadharā.",
  "tika-s0403t:644_6": "Vinayadhāraṇena vinayadharā.",
  "tika-s0403t:644_7": "Tesaṃyeva dhammavinayānaṃ mātikāya dhāraṇena mātikādharā.",
  "tika-s0403t:644_8": "Tattha tattha dhammaparipucchāya paripucchati.",
  "tika-s0403t:644_9": "Taṃ atthaparipucchāya paripañhati vīmaṃsati vicāreti. Idaṃ, bhante, kathaṃ,",
  "tika-s0403t:644_10": "imassa kvatthoti paripucchanapañhanākāradassanaṃ.",
  "tika-s0403t:644_11": "Āvivaṭañceva pāḷiyā atthaṃ padesantarapāḷidassanena āgamato vivaranti.",
  "tika-s0403t:644_12": "Anuttānīkatañca yuttivibhāvanena uttānīkaronti.",
  "tika-s0403t:644_13": "Kaṅkhāṭṭhāniyesu dhammesu saṃsayuppattiyā hetuyā gaṇṭhiṭṭhānabhūtesu pāḷipadesu yāthāvato vinicchayadānena kaṅkhaṃ paṭivinodenti.",
  "tika-s0403t:645_0": "Ānandasuttavaṇṇanā niṭṭhitā.",
  "tika-s0403t:646_0": "10. Khattiyasuttavaṇṇanā",
  "tika-s0403t:647_0": "52.",
  "tika-s0403t:647_1": "Dasame bhoge adhippāyo etesanti bhogādhippāyā.",
  "tika-s0403t:647_2": "Paññatthāya etesaṃ mano upavicaratīti paññūpavicārā.",
  "tika-s0403t:647_3": "Pathaviyā dāyatthāya vā cittaṃ abhiniveso etesanti pathavībhinivesā.",
  "tika-s0403t:647_4": "Mantā adhiṭṭhānaṃ patiṭṭhā etesanti mantādhiṭṭhānā.",
  "tika-s0403t:647_5": "Iminā nayena sesapadānipi veditabbāni.",
  "tika-s0403t:647_6": "Sesaṃ uttānameva.",
  "tika-s0403t:648_0": "Khattiyasuttavaṇṇanā niṭṭhitā.",
  "tika-s0403t:649_0": "11. Appamādasuttavaṇṇanā",
  "tika-s0403t:650_0": "53.",
  "tika-s0403t:650_1": "Ekādasame jaṅgalānanti ettha yo nipicchalo na anūpo nirudakatāya thaddhalūkho bhūmippadeso,",
  "tika-s0403t:650_2": "so “jaṅgalo”ti vuccati.",
  "tika-s0403t:650_3": "Tabbahulatāya pana idha sabbo bhūmippadeso jaṅgalo.",
  "tika-s0403t:650_4": "Tasmiṃ jaṅgale jātā bhavāti vā jaṅgalā,",
  "tika-s0403t:650_5": "tesaṃ jaṅgalānaṃ.",
  "tika-s0403t:650_6": "Evañhi nadicarānampi hatthīnaṃ saṅgaho kato hoti samodhātabbānaṃ viya samodhāyakānampi idha jaṅgalaggahaṇena gahetabbato.",
  "tika-s0403t:650_7": "Pathavītalacārīnanti iminā jalacārino ca nivatteti adissamānapādattā.",
  "tika-s0403t:650_8": "“Pāṇāna”nti sādhāraṇavacanampi “padajātānī”ti saddantarasannidhānena visesaniviṭṭhameva hotīti āha “sapādakapāṇāna”nti.",
  "tika-s0403t:650_9": "“Muttagata”ntiādīsu gata-",
  "tika-s0403t:650_10": "saddo viya idha jāta-",
  "tika-s0403t:650_11": "saddo anatthantaroti āha “padajātānīti padānī”ti.",
  "tika-s0403t:650_12": "Samodhānanti samavarodhaṃ,",
  "tika-s0403t:650_13": "antogadhaṃ vā.",
  "tika-s0403t:650_14": "Tenāha “odhānaṃ upanikkhepaṃ gacchantī”ti.",
  "tika-s0403t:650_15": "Kūṭaṅgamāti pārimantena kūṭaṃ upagacchanti.",
  "tika-s0403t:650_16": "Kūṭaninnāti kūṭacchiddamagge pavisanavasena kūṭe ninnā.",
  "tika-s0403t:650_17": "Kūṭasamosaraṇāti chidde anupavisanavasena ca āhacca avatthānena ca kūṭe samodahitvā ṭhitā.",
  "tika-s0403t:650_18": "Vaṇṭe patamāne sabbāni bhūmiyaṃ patantīti āha “vaṇṭānuvattakāni bhavantī”ti.",
  "tika-s0403t:651_0": "Appamādasuttavaṇṇanā niṭṭhitā.",
  "tika-s0403t:652_0": "12. Dhammikasuttavaṇṇanā",
  "tika-s0403t:653_0": "54.",
  "tika-s0403t:653_1": "Dvādasame jātibhūmiyanti ettha jananaṃ jāti,",
  "tika-s0403t:653_2": "jātiyā bhūmi jātibhūmi,",
  "tika-s0403t:653_3": "jātaṭṭhānaṃ.",
  "tika-s0403t:653_4": "Taṃ kho panetaṃ neva kosalamahārājādīnaṃ,",
  "tika-s0403t:653_5": "na caṅkibrāhmaṇādīnaṃ,",
  "tika-s0403t:653_6": "na sakkasuyāmasantusitādīnaṃ,",
  "tika-s0403t:653_7": "na asītimahāsāvakānaṃ,",
  "tika-s0403t:653_8": "na aññesaṃ sattānaṃ “jātibhūmī”ti vuccati.",
  "tika-s0403t:653_9": "Yassa pana jātadivase dasasahassī lokadhātu ekaddhajamālāvippakiṇṇakusumavāsacuṇṇagaṇasugandhā sabbapāliphullamiva",
  "tika-s0403t:653_10": "nandanavanaṃ virocamānā paduminipaṇṇe udakabindu viya akampittha,",
  "tika-s0403t:653_11": "jaccandhādīnañca rūpadassanādīni anekāni pāṭihāriyāni pavattiṃsu.",
  "tika-s0403t:653_12": "Tassa sabbaññubodhisattassa jātaṭṭhānaṃ,",
  "tika-s0403t:653_13": "sātisayassa pana janakakapilavatthusannissayo “jātibhūmī”ti vuccati.",
  "tika-s0403t:653_14": "Jātibhūmakā upāsakāti jātibhūmivāsino upāsakā.",
  "tika-s0403t:653_15": "Santanetvā sabbaso tanetvā pattharitvā ṭhitamūlāni mūlasantānakāni.",
  "tika-s0403t:653_16": "Tāni pana atthato mūlāniyevāti āha “mūlasantānakānanti mūlāna”nti.",
  "tika-s0403t:654_0": "Jātadivase āvudhānaṃ jotitattā,",
  "tika-s0403t:654_1": "rañño aparimitassa ca sattakāyassa anatthato paripālanasamatthatāya ca “jotipālo”ti laddhanāmattā vuttaṃ “nāmena jotipālo”ti.",
  "tika-s0403t:654_2": "Govindoti govindiyābhisekena abhisitto,",
  "tika-s0403t:654_3": "govindassa ṭhāne ṭhapanābhisekena abhisittoti attho.",
  "tika-s0403t:654_4": "Taṃ kira tassa brāhmaṇassa kulaparamparāgataṃ ṭhānantaraṃ.",
  "tika-s0403t:654_5": "Tenāha “ṭhānena mahāgovindo”ti.",
  "tika-s0403t:654_6": "Gavaṃ paññañca vindati paṭilabhatīti govindo,",
  "tika-s0403t:654_7": "mahanto govindoti mahāgovindo.",
  "tika-s0403t:654_8": "Goti hi paññāyetaṃ adhivacanaṃ “gacchati atthe bujjhatī”ti katvā.",
  "tika-s0403t:654_9": "Mahāgovindo ca amhākaṃ bodhisattoyeva.",
  "tika-s0403t:654_10": "So kira disampatissa nāma rañño purohitassa govindabrāhmaṇassa putto hutvā attano pitussa ca rañño ca accayena tassa putto reṇu,",
  "tika-s0403t:654_11": "sahāyā cassa sattabhū,",
  "tika-s0403t:654_12": "brahmadatto, vessabhū, bharato,",
  "tika-s0403t:654_13": "dve dhataraṭṭhāti ime satta rājāno yathā aññamaññaṃ na vivadanti.",
  "tika-s0403t:654_14": "Evaṃ rajje patiṭṭhāpetvā tesaṃ atthadhamme anusāsante jambudīpatale sabbesaṃ rājāva raññaṃ,",
  "tika-s0403t:654_15": "brahmāva brāhmaṇānaṃ,",
  "tika-s0403t:654_16": "devova gahapatikānaṃ sakkato garukato mānito pūjito apacito uttamagāravaṭṭhānaṃ ahosi.",
  "tika-s0403t:654_17": "Tena vuttaṃ “reṇuādīnaṃ sattannaṃ rājūnaṃ purohito”ti.",
  "tika-s0403t:654_18": "Imeva satta bhāradhārā mahārājāno.",
  "tika-s0403t:654_19": "Vuttañhetaṃ –",
  "tika-s0403t:655_0": "“Sattabhū brahmadatto ca, vessabhū bharato saha;",
  "tika-s0403t:656_0": "Reṇu dve ca dhataraṭṭhā, tadāsuṃ satta bhāradhā”ti. ;",
  "tika-s0403t:657_0": "Rañño diṭṭhadhammikasamparāyikatthānaṃ puro vidhānato pure saṃvidhānato purohito.",
  "tika-s0403t:657_1": "Kodhāmagandhenāti kodhasaṅkhātena pūtigandhena.",
  "tika-s0403t:657_2": "Karuṇā assa atthīti karuṇanti sapubbabhāgakaruṇajjhānaṃ vuttanti āha “karuṇāya ca karuṇāpubbabhāge ca ṭhitā”ti.",
  "tika-s0403t:657_3": "Yakāro sandhivasena āgatoti āha “yeteti ete”ti.",
  "tika-s0403t:657_4": "Arahattato paṭṭhāya sattamoti sakadāgāmī.",
  "tika-s0403t:657_5": "Sakadāgāmiṃ upādāyāti sakadāgāmibhāvaṃ paṭicca.",
  "tika-s0403t:657_6": "Sakadāgāmissa hi pañcindriyāni sakadāgāmibhāvaṃ paṭicca mudūni nāma honti.",
  "tika-s0403t:657_7": "Sesamettha suviññeyyameva.",
  "tika-s0403t:658_0": "Dhammikasuttavaṇṇanā niṭṭhitā.",
  "tika-s0403t:659_0": "Dhammikavaggavaṇṇanā niṭṭhitā.",
  "tika-s0403t:660_0": "Paṭhamapaṇṇāsakaṃ niṭṭhitaṃ.",
  "tika-s0403t:661_0": "2. Dutiyapaṇṇāsakaṃ",
  "tika-s0403t:662_0": "6. Mahāvaggo",
  "tika-s0403t:663_0": "1. Soṇasuttavaṇṇanā",
  "tika-s0403t:664_0": "55.",
  "tika-s0403t:664_1": "Chaṭṭhassa paṭhame nisīdi bhagavā paññatte āsaneti ettha kiṃ taṃ āsanaṃ paṭhamameva paññattaṃ,",
  "tika-s0403t:664_2": "udāhu bhagavantaṃ disvā paññattanti ce?",
  "tika-s0403t:664_3": "Bhagavato dharamānakāle padhānikabhikkhūnaṃ vattametaṃ,",
  "tika-s0403t:664_4": "yadidaṃ attano vasanaṭṭhāne buddhāsanaṃ paññapetvāva nisīdananti dassento āha “padhānikabhikkhū”tiādi.",
  "tika-s0403t:664_5": "Buddhakāle kira yattha yattha ekopi bhikkhu viharati,",
  "tika-s0403t:664_6": "sabbattha buddhāsanaṃ paññattameva hoti. Kasmā?",
  "tika-s0403t:664_7": "Bhagavā hi attano santike kammaṭṭhānaṃ gahetvā phāsukaṭṭhāne viharante manasi karoti –",
  "tika-s0403t:664_8": "“asuko mayhaṃ santike kammaṭṭhānaṃ gahetvā gato,",
  "tika-s0403t:664_9": "asakkhi nu kho visesaṃ nibbattetuṃ, no”ti.",
  "tika-s0403t:664_10": "Atha naṃ passati kammaṭṭhānaṃ vissajjetvā akusalavitakkaṃ vitakkayamānaṃ,",
  "tika-s0403t:664_11": "tato “kathañhi nāma mādisassa satthu santike kammaṭṭhānaṃ gahetvā viharantaṃ imaṃ kulaputtaṃ akusalavitakkā",
  "tika-s0403t:664_12": "adhibhavitvā anamatagge vaṭṭadukkhe saṃsāressantī”ti tassa anuggahatthaṃ tattheva attānaṃ dassetvā taṃ",
  "tika-s0403t:664_13": "kulaputtaṃ ovaditvā ākāsaṃ uppatitvā puna attano vasanaṭṭhānameva gacchati.",
  "tika-s0403t:664_14": "Athevaṃ ovadiyamānā te bhikkhū cintayiṃsu “satthā amhākaṃ manaṃ jānitvā āgantvā amhākaṃ samīpe ṭhitaṃyeva attānaṃ dasseti.",
  "tika-s0403t:664_15": "Tasmiṃ khaṇe, ‘bhante,",
  "tika-s0403t:664_16": "idha nisīdatha nisīdathā’ti āsanapariyesanaṃ nāma bhāro”ti.",
  "tika-s0403t:664_17": "Te āsanaṃ paññapetvāva viharanti.",
  "tika-s0403t:664_18": "Yassa pīṭhaṃ atthi,",
  "tika-s0403t:664_19": "so taṃ paññapeti.",
  "tika-s0403t:664_20": "Yassa natthi,",
  "tika-s0403t:664_21": "so mañcaṃ vā phalakaṃ vā pāsāṇaṃ vā vālikāpuñjaṃ vā paññapeti.",
  "tika-s0403t:664_22": "Taṃ alabhamānā purāṇapaṇṇānipi saṃkaḍḍhitvā tattha paṃsukūlaṃ pattharitvā ṭhapenti.",
  "tika-s0403t:665_0": "Satta sarāti – chajjo, usabho, gandhāro, majjhimo, pañcamo, dhevato,",
  "tika-s0403t:665_1": "nisādoti ete satta sarā.",
  "tika-s0403t:665_2": "Tayo gāmāti –",
  "tika-s0403t:665_3": "chajjagāmo,",
  "tika-s0403t:665_4": "majjhimagāmo,",
  "tika-s0403t:665_5": "sādhāraṇagāmoti tayo gāmā,",
  "tika-s0403t:665_6": "samūhāti attho.",
  "tika-s0403t:665_7": "Manussaloke vīṇāvādanā ekekassa sarassa vasena tayo tayo mucchanāti katvā ekavīsati mucchanā.",
  "tika-s0403t:665_8": "Devaloke vīṇāvādanā pana samapaññāsa mucchanāti vadanti.",
  "tika-s0403t:665_9": "Tattha hi ekekassa sarassa vasena satta satta mucchanā,",
  "tika-s0403t:665_10": "antarassa sarassa ca ekāti samapaññāsa mucchanā.",
  "tika-s0403t:665_11": "Teneva sakkapañhasuttasaṃvaṇṇanāyaṃ “samapaññāsa mucchanā mucchetvā”ti pañcasikhassa vīṇāvādanaṃ dassentena vuttaṃ.",
  "tika-s0403t:665_12": "Ṭhānā ekūnapaññāsāti ekekasseva sarassa satta satta ṭhānabhedā,",
  "tika-s0403t:665_13": "yato sarassa maṇḍalatāvavatthānaṃ hoti.",
  "tika-s0403t:665_14": "Ekūnapaññāsaṭṭhānaviseso tisso duve catasso catasso tisso duve catassoti dvāvīsati sutibhedā ca icchitā.",
  "tika-s0403t:666_0": "Atigāḷhaṃ āraddhanti thinamiddhachambhitattānaṃ vūpasamatthaṃ ativiya āraddhaṃ.",
  "tika-s0403t:666_1": "Sabbattha niyuttā sabbatthikā.",
  "tika-s0403t:666_2": "Sabbena vā līnuddhaccapakkhiyena atthetabbā sabbatthikā.",
  "tika-s0403t:666_3": "Samathoyeva samathanimittaṃ.",
  "tika-s0403t:666_4": "Evaṃ sesesupi.",
  "tika-s0403t:666_5": "Khayā rāgassa vītarāgattāti ettha yasmā bāhirako kāmesu vītarāgo na khayā rāgassa vītarāgo sabbaso avippahīnarāgattā.",
  "tika-s0403t:666_6": "Vikkhambhitarāgo hi so.",
  "tika-s0403t:666_7": "Arahā pana khayā eva,",
  "tika-s0403t:666_8": "tasmā vuttaṃ “khayā rāgassa vītarāgattā”ti.",
  "tika-s0403t:666_9": "Esa nayo dosamohesupi.",
  "tika-s0403t:667_0": "Lābhasakkārasilokaṃ nikāmayamānoti ettha labbhati pāpuṇīyatīti lābho,",
  "tika-s0403t:667_1": "catunnaṃ paccayānametaṃ adhivacanaṃ.",
  "tika-s0403t:667_2": "Sakkaccaṃ kātabboti sakkāro.",
  "tika-s0403t:667_3": "Paccayā eva hi paṇītapaṇītā sundarasundarā abhisaṅkharitvā katā “sakkāro”ti vuccati,",
  "tika-s0403t:667_4": "yā ca parehi attano gāravakiriyā,",
  "tika-s0403t:667_5": "pupphādīhi vā pūjā.",
  "tika-s0403t:667_6": "Silokoti vaṇṇabhaṇanaṃ.",
  "tika-s0403t:667_7": "Taṃ lābhañca,",
  "tika-s0403t:667_8": "sakkārañca,",
  "tika-s0403t:667_9": "silokañca,",
  "tika-s0403t:667_10": "nikāmayamāno,",
  "tika-s0403t:667_11": "pavattayamānoti attho.",
  "tika-s0403t:667_12": "Tenevāha “catupaccayalābhañca…pe…",
  "tika-s0403t:667_13": "patthayamāno”ti.",
  "tika-s0403t:668_0": "Thūṇanti pasūnaṃ bandhanatthāya nikhātatthambhasaṅkhātaṃ thūṇaṃ. Sesaṃ suviññeyyameva.",
  "tika-s0403t:669_0": "Soṇasuttavaṇṇanā niṭṭhitā.",
  "tika-s0403t:670_0": "2. Phaggunasuttavaṇṇanā",
  "tika-s0403t:671_0": "56.",
  "tika-s0403t:671_1": "Dutiye samadhosīti samantato adhosi.",
  "tika-s0403t:671_2": "Sabbabhāgena pariphandanacalanākārena apacitiṃ dasseti.",
  "tika-s0403t:671_3": "Vattaṃ kiretaṃ bāḷhagilānenapi vuḍḍhataraṃ disvā uṭṭhitākārena apaciti dassetabbā.",
  "tika-s0403t:671_4": "Tena pana “mā cali mā calī”ti vattabbo,",
  "tika-s0403t:671_5": "taṃ pana calanaṃ uṭṭhānākāradassanaṃ hotīti āha “uṭṭhānākāraṃ dassetī”ti.",
  "tika-s0403t:671_6": "Santimāni āsanānīti paṭhamameva paññatthāsanaṃ sandhāya vadati.",
  "tika-s0403t:671_7": "Buddhakālasmiñhi ekassapi bhikkhuno vasanaṭṭhāne –",
  "tika-s0403t:671_8": "“sace satthā āgacchissati,",
  "tika-s0403t:671_9": "āsanaṃ paññattameva hotū”ti antamaso phalakamattampi paṇṇasanthāramattampi paññattameva.",
  "tika-s0403t:671_10": "Khamanīyaṃ yāpanīyanti kacci dukkhaṃ khamituṃ,",
  "tika-s0403t:671_11": "iriyāpathaṃ vā yāpetuṃ sakkāti pucchati.",
  "tika-s0403t:671_12": "Sīsavedanāti kutoci nikkhamituṃ alabhamānehi vātehi samuṭṭhāpitā balavatiyo sīsavedanā honti.",
  "tika-s0403t:672_0": "Phaggunasuttavaṇṇanā niṭṭhitā.",
  "tika-s0403t:673_0": "2. Chaḷabhijātisuttavaṇṇanā",
  "tika-s0403t:674_0": "57.",
  "tika-s0403t:674_1": "Tatiye abhijātiyoti ettha abhi-",
  "tika-s0403t:674_2": "saddo upasaggamattaṃ,",
  "tika-s0403t:674_3": "na atthavisesajotakoti āha “cha jātiyo”ti.",
  "tika-s0403t:674_4": "Abhijāyatīti etthāpi eseva nayo.",
  "tika-s0403t:675_0": "Urabbhe hanantīti orabbhikā.",
  "tika-s0403t:675_1": "Evaṃ sūkarikādayo veditabbā.",
  "tika-s0403t:675_2": "Rodenti kururakammantatāya sappaṭibaddhe satte assūni mocentīti ruddā,",
  "tika-s0403t:675_3": "te eva luddā ra-",
  "tika-s0403t:675_4": "kārassa la-",
  "tika-s0403t:675_5": "kāraṃ katvā.",
  "tika-s0403t:675_6": "Iminā aññepi ye keci māgavikā nesādā vuttā,",
  "tika-s0403t:675_7": "te pāpakammappasutatāya “kaṇhābhijātī”ti vadati.",
  "tika-s0403t:676_0": "Bhikkhūti ca buddhasāsane bhikkhū.",
  "tika-s0403t:676_1": "Te kira sacchandarāgena paribhuñjantīti adhippāyena catūsu paccayesu kaṇṭake pakkhipitvā khādantīti “kaṇṭakavuttikā”ti vadati.",
  "tika-s0403t:676_2": "Kasmāti ce?",
  "tika-s0403t:676_3": "Yasmā te paṇīte paccaye paṭisevantīti tassa micchāgāho.",
  "tika-s0403t:676_4": "Ñāyaladdhepi paccaye bhuñjamānā ājīvakasamayassa vilomaggāhitāya paccayesu kaṇṭake pakkhipitvā khādanti nāmāti vadatīti.",
  "tika-s0403t:676_5": "Atha vā kaṇṭakavuttikā evaṃnāmakā eke pabbajitā,",
  "tika-s0403t:676_6": "ye savisesaṃ attakilamathānuyogaṃ anuyuttā.",
  "tika-s0403t:676_7": "Tathā hi te kaṇṭake vattantā viya hontīti “kaṇṭakavuttikā”ti vuttā.",
  "tika-s0403t:676_8": "Imameva ca atthavikappaṃ sandhāyāha “kaṇṭakavuttikāti samaṇā nāmete”ti.",
  "tika-s0403t:677_0": "Lohitābhijāti nāma nigaṇṭhā ekasāṭakāti vuttā.",
  "tika-s0403t:677_1": "Te kira ṭhatvā bhuñjananahānappaṭikkhepādivatasamāyogena purimehi dvīhi paṇḍaratarā.",
  "tika-s0403t:678_0": "Acelakasāvakāti ājīvakasāvake vadati.",
  "tika-s0403t:678_1": "Te kira ājīvakaladdhiyā suvisuddhacittatāya nigaṇṭhehipi paṇḍaratarā.",
  "tika-s0403t:678_2": "Evañca katvā attano paccayadāyake nigaṇṭhehipi jeṭṭhakatare karoti.",
  "tika-s0403t:679_0": "Ājīvakā ājīvakiniyo “sukkābhijātī”ti vuttā.",
  "tika-s0403t:679_1": "Te kira purimehi catūhi paṇḍaratarā.",
  "tika-s0403t:679_2": "Nandādayo hi tathārūpaṃ ājīvakappaṭipattiṃ ukkaṃsaṃ pāpetvā ṭhitā,",
  "tika-s0403t:679_3": "tasmā nigaṇṭhehi ājīvakasāvakehi ca paṇḍaratarāti “paramasukkābhijātī”ti vuttā.",
  "tika-s0403t:680_0": "Bilaṃ olaggeyyunti maṃsabhāgaṃ nhārunā vā kenaci vā ganthitvā purisassa hatthe vā kese vā olambanavasena bandheyyuṃ.",
  "tika-s0403t:680_1": "Iminā satthadhammaṃ nāma dasseti.",
  "tika-s0403t:680_2": "Satthavāho kira mahākantāraṃ paṭipanno antarāmagge goṇe mate maṃsaṃ gahetvā sabbesaṃ satthikānaṃ “idaṃ",
  "tika-s0403t:680_3": "khāditvā ettakaṃ mūlaṃ dātabba”nti koṭṭhāsaṃ olambati.",
  "tika-s0403t:680_4": "Goṇamaṃsaṃ nāma khādantāpi atthi,",
  "tika-s0403t:680_5": "akhādantāpi atthi,",
  "tika-s0403t:680_6": "khādantāpi mūlaṃ dātuṃ sakkontāpi asakkontāpi.",
  "tika-s0403t:680_7": "Satthavāho yena mūlena goṇo gahito,",
  "tika-s0403t:680_8": "taṃ mūlaṃ satthikehi dhāraṇatthaṃ sabbesaṃ balakkārena koṭṭhāsaṃ datvā mūlaṃ gaṇhāti.",
  "tika-s0403t:680_9": "Ayaṃ satthadhammo.",
  "tika-s0403t:681_0": "Kaṇhābhijātiyo samānoti kaṇhe nīcakule jāto hutvā.",
  "tika-s0403t:681_1": "Kaṇhadhammanti paccatte upayogavacananti āha “kaṇhasabhāvo hutvā abhijāyatī”ti,",
  "tika-s0403t:681_2": "taṃ antogadhahetuatthaṃ padaṃ,",
  "tika-s0403t:681_3": "uppādetīti attho.",
  "tika-s0403t:681_4": "Tasmā kaṇhaṃ dhammaṃ abhijāyatīti kāḷakaṃ dasadussīlyadhammaṃ uppādeti.",
  "tika-s0403t:681_5": "Sukkaṃ dhammaṃ abhijāyatīti etthāpi iminā nayena attho veditabbo.",
  "tika-s0403t:681_6": "So hi “ahaṃ pubbepi puññānaṃ akatattā nīcakule nibbatto,",
  "tika-s0403t:681_7": "idāni puññaṃ karissāmī”ti puññasaṅkhātaṃ paṇḍaradhammaṃ karoti.",
  "tika-s0403t:682_0": "Akaṇhaṃ asukkaṃ nibbānanti sace kaṇhaṃ bhaveyya,",
  "tika-s0403t:682_1": "kaṇhavipākaṃ dadeyya yathā dasavidhaṃ dussīlyadhammaṃ.",
  "tika-s0403t:682_2": "Sace sukkaṃ,",
  "tika-s0403t:682_3": "sukkavipākaṃ dadeyya yathā dānasīlādikusalakammaṃ.",
  "tika-s0403t:682_4": "Dvinnampi appadānato “akaṇhaṃ asukka”nti vuttaṃ.",
  "tika-s0403t:682_5": "Nibbānañca nāma imasmiṃ atthe arahattaṃ adhippetaṃ “abhijāyatī”ti vacanato.",
  "tika-s0403t:682_6": "Tañhi kilesanibbānante jātattā nibbānaṃ nāma yathā “rāgādīnaṃ khayante jātattā rāgakkhayo,",
  "tika-s0403t:682_7": "dosakkhayo,",
  "tika-s0403t:682_8": "mohakkhayo”ti.",
  "tika-s0403t:682_9": "Paṭippassambhanavasena vā kilesānaṃ nibbāpanato nibbānaṃ.",
  "tika-s0403t:682_10": "Taṃ esa abhijāyati pasavati.",
  "tika-s0403t:682_11": "Idhāpi hi antogadhahetu atthaṃ “jāyatī”ti padaṃ.",
  "tika-s0403t:682_12": "Aṭṭhakathāyaṃ pana “jāyatī”ti imassa pāpuṇātīhi atthaṃ gahetvāva “nibbānaṃ pāpuṇātī”ti vuttaṃ.",
  "tika-s0403t:682_13": "Sukkābhijātiyo samānoti sukke uccakule jāto hutvā.",
  "tika-s0403t:682_14": "Sesamettha suviññeyyameva.",
  "tika-s0403t:683_0": "Chaḷabhijātisuttavaṇṇanā niṭṭhitā.",
  "tika-s0403t:684_0": "4. Āsavasuttavaṇṇanā",
  "tika-s0403t:685_0": "58.",
  "tika-s0403t:685_1": "Catutthe saṃvarenāti saṃvarena hetubhūtena vā.",
  "tika-s0403t:685_2": "Idhāti ayaṃ idha-",
  "tika-s0403t:685_3": "saddo sabbākārato indiyasaṃvarasaṃvutassa puggalassa sannissayabhūtasāsanaparidīpano,",
  "tika-s0403t:685_4": "aññassa tathābhāvappaṭisedhano vāti vuttaṃ “idhāti idhasmiṃ sāsane”ti.",
  "tika-s0403t:685_5": "Paṭisaṅkhāti paṭisaṅkhāya. Saṅkhā-",
  "tika-s0403t:685_6": "saddo ñāṇakoṭṭhāsapaññattigaṇanādīsu dissati “saṅkhāyekaṃ paṭisevatī”tiādīsu hi ñāṇe dissati.",
  "tika-s0403t:685_7": "“Papañcasaññāsaṅkhā samudācarantī”tiādīsu koṭṭhāse.",
  "tika-s0403t:685_8": "“Tesaṃ tesaṃ dhammānaṃ saṅkhā samaññā”tiādīsu paññattiyaṃ.",
  "tika-s0403t:685_9": "“Na sukaraṃ saṅkhātu”ntiādīsu gaṇanāya.",
  "tika-s0403t:685_10": "Idha pana ñāṇe daṭṭhabbo.",
  "tika-s0403t:685_11": "Tenevāha “paṭisañjānitvā paccavekkhitvāti attho”ti.",
  "tika-s0403t:685_12": "Ādīnavapaccavekkhaṇā ādīnavapaṭisaṅkhāti yojanā.",
  "tika-s0403t:685_13": "Sampalimaṭṭhanti ghaṃsitaṃ.",
  "tika-s0403t:685_14": "Anubyañjanasoti hatthapādasitaālokitavilokitādippakārabhāgaso.",
  "tika-s0403t:685_15": "Tañhi ayonisomanasikaroto kilesānaṃ anubyañjanato “anubyañjana”nti vuccati.",
  "tika-s0403t:685_16": "Nimittaggāhoti itthipurisanimittassa subhanimittādikassa vā kilesavatthubhūtassa nimittassa gāho.",
  "tika-s0403t:685_17": "Ādittapariyāyenāti ādittapariyāye āgatanayena veditabbo.",
  "tika-s0403t:686_0": "Yathā itthiyā indriyaṃ itthindriyaṃ,",
  "tika-s0403t:686_1": "na evamidaṃ,",
  "tika-s0403t:686_2": "idaṃ pana cakkhumeva indriyanti cakkhundriyaṃ.",
  "tika-s0403t:686_3": "Tenāha “cakkhumeva indriya”nti.",
  "tika-s0403t:686_4": "Yathā āvāṭe niyataṭṭhitiko kacchapo “āvāṭakacchapo”ti vuccati,",
  "tika-s0403t:686_5": "evaṃ tappaṭibaddhavuttitāya taṃ ṭhāno saṃvaro cakkhundriyasaṃvaro.",
  "tika-s0403t:686_6": "Tenāha “cakkhundriye saṃvaro cakkhundriyasaṃvaro”ti.",
  "tika-s0403t:686_7": "Nanu ca cakkhundriye saṃvaro vā asaṃvaro vā natthi.",
  "tika-s0403t:686_8": "Na hi cakkhupasādaṃ nissāya sati vā muṭṭhassaccaṃ vā uppajjati.",
  "tika-s0403t:686_9": "Apica yadā rūpārammaṇaṃ cakkhussa āpāthaṃ āgacchati,",
  "tika-s0403t:686_10": "tadā bhavaṅge dvikkhattuṃ uppajjitvā niruddhe kiriyamanodhātu āvajjanakiccaṃ sādhayamānā uppajjitvā nirujjhati.",
  "tika-s0403t:686_11": "Tato cakkhuviññāṇaṃ dassanakiccaṃ,",
  "tika-s0403t:686_12": "tato vipākamanodhātu sampaṭicchanakiccaṃ,",
  "tika-s0403t:686_13": "tato vipākamanoviññāṇadhātu santīraṇakiccaṃ,",
  "tika-s0403t:686_14": "tato kiriyāhetukamanoviññāṇadhātu voṭṭhabbanakiccaṃ sādhayamānā uppajjitvā nirujjhati,",
  "tika-s0403t:686_15": "tadanantaraṃ javanaṃ javati.",
  "tika-s0403t:686_16": "Tatthāpi neva bhavaṅgasamaye,",
  "tika-s0403t:686_17": "na āvajjanādīnaṃ aññatarasamaye ca saṃvaro vā asaṃvaro vā atthi.",
  "tika-s0403t:686_18": "Javanakkhaṇe pana sace dussīlyaṃ vā muṭṭhassaccaṃ vā aññāṇaṃ vā akkhanti vā kosajjaṃ vā uppajjati,",
  "tika-s0403t:686_19": "asaṃvaro hoti.",
  "tika-s0403t:686_20": "Tasmiṃ pana sīlādīsu uppannesu saṃvaro hoti,",
  "tika-s0403t:686_21": "tasmā “cakkhundriye saṃvaro”ti kasmā vuttanti āha “javane uppajjamānopi hesa…pe…",
  "tika-s0403t:686_22": "cakkhundriyasaṃvaroti vuccatī”ti.",
  "tika-s0403t:687_0": "Idaṃ vuttaṃ hoti –",
  "tika-s0403t:687_1": "yathā nagare catūsu dvāresu asaṃvutesu kiñcāpi antogharadvārakoṭṭhakagabbhādayo susaṃvutā,",
  "tika-s0403t:687_2": "tathāpi antonagare sabbaṃ bhaṇḍaṃ arakkhitaṃ agopitameva hoti.",
  "tika-s0403t:687_3": "Nagaradvārena hi pavisitvā corā yadicchakaṃ kareyyuṃ,",
  "tika-s0403t:687_4": "evamevaṃ javane dussīlyādīsu uppannesu tasmiṃ asaṃvare sati dvārampi aguttaṃ hoti bhavaṅgampi āvajjanādīni vīthicittānipi.",
  "tika-s0403t:687_5": "Yathā pana nagaradvāresu saṃvutesu kiñcāpi antogharādayo asaṃvutā,",
  "tika-s0403t:687_6": "tathāpi antonagare sabbaṃ bhaṇḍaṃ surakkhitaṃ sugopitameva hoti.",
  "tika-s0403t:687_7": "Nagaradvāresu hi pihitesu corānaṃ paveso natthi,",
  "tika-s0403t:687_8": "evamevaṃ javane sīlādīsu uppannesu dvārampi suguttaṃ hoti bhavaṅgampi āvajjanādīni vīthicittānipi,",
  "tika-s0403t:687_9": "tasmā javanakkhaṇe uppajjamānopi cakkhundriyasaṃvaroti vuttoti.",
  "tika-s0403t:688_0": "Saṃvarena samannāgato puggalo saṃvutoti āha “upeto”ti.",
  "tika-s0403t:688_1": "Ayamevettha attho sundarataroti upari pāḷiyaṃ sandissanato vuttaṃ.",
  "tika-s0403t:688_2": "Tenāha “tathā hī”tiādi.",
  "tika-s0403t:689_0": "Yanti ādesoti iminā liṅgavipallāsena saddhiṃ vacanavipallāso katoti dasseti,",
  "tika-s0403t:689_1": "nipātapadaṃ vā etaṃ puthuvacanatthaṃ.",
  "tika-s0403t:689_2": "Vighātakarāti cittavighātakarā,",
  "tika-s0403t:689_3": "kāyacittadukkhanibbattakā vā.",
  "tika-s0403t:689_4": "Yathāvuttakilesahetukā dāhānubandhā vipākā eva vipākapariḷāhā.",
  "tika-s0403t:689_5": "Yathā panettha āsavā aññe ca vighātakarā kilesapariḷāhā sambhavanti,",
  "tika-s0403t:689_6": "taṃ dassetuṃ “cakkhudvārasmiñhī”tiādi vuttaṃ.",
  "tika-s0403t:689_7": "Taṃ suviññeyyameva.",
  "tika-s0403t:689_8": "Ettha ca saṃvaraṇūpāyo,",
  "tika-s0403t:689_9": "saṃvaritabbaṃ, saṃvaro,",
  "tika-s0403t:689_10": "yato so saṃvaro,",
  "tika-s0403t:689_11": "yattha saṃvaro,",
  "tika-s0403t:689_12": "yathā saṃvaro,",
  "tika-s0403t:689_13": "yañca saṃvaraphalanti ayaṃ vibhāgo veditabbo. Kathaṃ?",
  "tika-s0403t:689_14": "“Paṭisaṅkhā yoniso”ti hi saṃvaraṇūpāyo.",
  "tika-s0403t:689_15": "Cakkhundriyaṃ saṃvaritabbaṃ.",
  "tika-s0403t:689_16": "Saṃvaraggahaṇena gahitā sati saṃvaro.",
  "tika-s0403t:689_17": "“Asaṃvutassā”ti saṃvaraṇāvadhi.",
  "tika-s0403t:689_18": "Asaṃvarato hi saṃvaraṇaṃ.",
  "tika-s0403t:689_19": "Saṃvaritabbaggahaṇasiddho idha saṃvaravisayo.",
  "tika-s0403t:689_20": "Cakkhundriyañhi saṃvaraṇaṃ ñāṇaṃ rūpārammaṇe saṃvarayatīti avuttasiddhoyamattho.",
  "tika-s0403t:689_21": "Āsavatannimittakilesapariḷāhābhāvo phalaṃ.",
  "tika-s0403t:689_22": "Evaṃ sotadvārādīsu yojetabbaṃ.",
  "tika-s0403t:689_23": "Sabbatthevāti manodvāre pañcadvāre cāti sabbasmiṃ dvāre.",
  "tika-s0403t:690_0": "Paṭisaṅkhā yoniso cīvarantiādīsu “sītassa paṭighātāyā”tiādinā paccavekkhaṇameva yoniso paṭisaṅkhā.",
  "tika-s0403t:690_1": "Īdisanti evarūpaṃ iṭṭhārammaṇaṃ.",
  "tika-s0403t:690_2": "Bhavapatthanāya assādayatoti bhavapatthanāmukhena bhāvitaṃ ārammaṇaṃ assādentassa.",
  "tika-s0403t:690_3": "Cīvaranti nivāsanādi yaṃ kiñcicīvaraṃ.",
  "tika-s0403t:690_4": "Paṭisevatīti nivāsanādivasena paribhuñjati.",
  "tika-s0403t:690_5": "Yāvadevāti payojanaparimāṇaniyamanaṃ.",
  "tika-s0403t:690_6": "Sītappaṭighātādiyeva hi yogino cīvarappaṭisevanappayojanaṃ.",
  "tika-s0403t:690_7": "Sītassāti sītadhātukkhobhato vā utupariṇāmato vā uppannassa sītassa.",
  "tika-s0403t:690_8": "Paṭighātāyāti paṭighātanatthaṃ tappaccayassa vikārassa vinodanatthaṃ.",
  "tika-s0403t:690_9": "Uṇhassāti aggisantāpato uppannassa uṇhassa.",
  "tika-s0403t:690_10": "Ḍaṃsādayo pākaṭāyeva.",
  "tika-s0403t:690_11": "Puna yāvadevāti niyatappayojanaparimāṇaniyamanaṃ.",
  "tika-s0403t:690_12": "Niyatañhi payojanaṃ cīvaraṃ paṭisevantassa hirikopīnappaṭicchādanaṃ,",
  "tika-s0403t:690_13": "itaraṃ kadāci.",
  "tika-s0403t:690_14": "Hirikopīnanti sambādhaṭṭhānaṃ.",
  "tika-s0403t:690_15": "Yasmiñhi aṅge vivaṭe hirī kuppati vinassati,",
  "tika-s0403t:690_16": "taṃ hiriyā kopanato hirikopīnaṃ,",
  "tika-s0403t:690_17": "taṃpaṭicchādanatthaṃ cīvaraṃ paṭisevati.",
  "tika-s0403t:691_0": "Piṇḍapātanti yaṃ kiñci āhāraṃ.",
  "tika-s0403t:691_1": "So hi piṇḍolyena bhikkhuno patte patanato,",
  "tika-s0403t:691_2": "tattha tattha laddhabhikkhāpiṇḍānaṃ pāto sannipātoti vā “piṇḍapāto”ti vuccati.",
  "tika-s0403t:691_3": "Neva davāyāti na kīḷanāya.",
  "tika-s0403t:691_4": "Na madāyāti na balamadamānamadapurisamadatthaṃ.",
  "tika-s0403t:691_5": "Na maṇḍanāyāti na aṅgapaccaṅgānaṃ pīṇanabhāvatthaṃ.",
  "tika-s0403t:691_6": "Na vibhūsanāyāti na tesaṃyeva sobhatthaṃ,",
  "tika-s0403t:691_7": "chavisampattiatthanti attho.",
  "tika-s0403t:691_8": "Imāni yathākkamaṃ mohadosasaṇṭhānavaṇṇarāgūpanissayappahānatthāni veditabbāni.",
  "tika-s0403t:691_9": "Purimaṃ vā dvayaṃ attano saṃkilesuppattinisedhanatthaṃ,",
  "tika-s0403t:691_10": "itaraṃ parassapi.",
  "tika-s0403t:691_11": "Cattāripi kāmasukhallikānuyogassa pahānatthaṃ vuttānīti veditabbāni.",
  "tika-s0403t:691_12": "Kāyassāti rūpakāyassa.",
  "tika-s0403t:691_13": "Ṭhitiyā yāpanāyāti pabandhaṭṭhitatthañceva pavattiyā avicchedanatthañca,",
  "tika-s0403t:691_14": "cirakālaṭṭhitatthaṃ jīvitindriyassa pavattāpanatthaṃ.",
  "tika-s0403t:691_15": "Vihiṃsūparatiyāti jighacchādukkhassa uparamatthaṃ.",
  "tika-s0403t:691_16": "Brahmacariyānuggahāyāti sāsanamaggabrahmacariyānaṃ anuggaṇhanatthaṃ.",
  "tika-s0403t:691_17": "Itīti evaṃ iminā upāyena.",
  "tika-s0403t:691_18": "Purāṇañca vedanaṃ paṭihaṅkhāmīti purāṇaṃ abhuttapaccayā uppajjanakavedanaṃ paṭihanissāmi.",
  "tika-s0403t:691_19": "Navañca vedanaṃ na uppādessāmīti navaṃ bhuttapaccayā uppajjanakavedanaṃ na uppādessāmi.",
  "tika-s0403t:691_20": "Tassā hi anuppajjanatthameva āhāraṃ paribhuñjati.",
  "tika-s0403t:691_21": "Ettha abhuttapaccayā uppajjanakavedanā nāma yathāvuttajighacchānimittā vedanā.",
  "tika-s0403t:691_22": "Sā hi abhuñjantassa bhiyyo bhiyyopavaḍḍhanavasena uppajjati,",
  "tika-s0403t:691_23": "bhuttapaccayā anuppajjanakavedanāpi khudānimittāva aṅgadāhasūlādivedanā appavattā.",
  "tika-s0403t:691_24": "Sā hi bhuttapaccayā anuppannāva na uppajjissati.",
  "tika-s0403t:691_25": "Vihiṃsānimittatā cetāsaṃ vihiṃsāya viseso.",
  "tika-s0403t:692_0": "Yātrā ca me bhavissatīti yāpanā ca me catunnaṃ iriyāpathānaṃ bhavissati.",
  "tika-s0403t:692_1": "“Yāpanāyā”ti iminā jīvitindriyayāpanā vuttā,",
  "tika-s0403t:692_2": "idha catunnaṃ iriyāpathānaṃ avicchedasaṅkhātā yāpanāti ayametāsaṃ viseso.",
  "tika-s0403t:692_3": "Anavajjatā ca phāsuvihāro cāti ayuttapariyesanappaṭiggahaṇaparibhogaparivajjanena anavajjatā,",
  "tika-s0403t:692_4": "parimitaparibhogena phāsuvihāro.",
  "tika-s0403t:692_5": "Asappāyāparimitabhojanapaccayā aratitandīvijambhitāviññugarahādidosābhāvena vā anavajjatā.",
  "tika-s0403t:692_6": "Sappāyaparimitabhojanapaccayā kāyabalasambhavena phāsuvihāro.",
  "tika-s0403t:692_7": "Yāvadatthaṃ udarāvadehakabhojanaparivajjanena vā seyyasukhapassasukhamiddhasukhādīnaṃ abhāvato anavajjatā.",
  "tika-s0403t:692_8": "Catupañcālopamattaūnabhojanena catuiriyāpathayogyatāpādanato phāsuvihāro.",
  "tika-s0403t:692_9": "Vuttañhetaṃ –",
  "tika-s0403t:693_0": "“Cattāro pañca ālope, abhutvā udakaṃ pive;",
  "tika-s0403t:694_0": "Alaṃ phāsuvihārāya, pahitattassa bhikkhuno”ti. ;",
  "tika-s0403t:695_0": "Ettāvatā ca payojanapariggaho,",
  "tika-s0403t:695_1": "majjhimā ca paṭipadā dīpitā hoti.",
  "tika-s0403t:695_2": "Yātrā ca me bhavissatīti payojanapariggahadīpanā.",
  "tika-s0403t:695_3": "Yātrā hi naṃ āhārūpayogaṃ payojeti.",
  "tika-s0403t:695_4": "Dhammikasukhāpariccāgahetuko phāsuvihāro majjhimā paṭipadā antadvayaparivajjanato.",
  "tika-s0403t:696_0": "Senāsananti senañca āsanañca.",
  "tika-s0403t:696_1": "Yattha vihārādike seti nipajjati āsati nisīdati,",
  "tika-s0403t:696_2": "taṃ senāsanaṃ.",
  "tika-s0403t:696_3": "Utuparissayavinodanappaṭisallānārāmatthanti utuyeva parisahanaṭṭhena parissayo sarīrābādhacittavikkhepakaro,",
  "tika-s0403t:696_4": "tassa vinodanatthaṃ,",
  "tika-s0403t:696_5": "anuppannassa anuppādanatthaṃ,",
  "tika-s0403t:696_6": "uppannassa vūpasamanatthañcāti attho.",
  "tika-s0403t:696_7": "Atha vā yathāvutto utu ca sīhabyagghādipākaṭaparissayo ca rāgadosādipaṭicchannaparissayo ca utuparissayo,",
  "tika-s0403t:696_8": "tassa vinodanatthañceva ekībhāvaphāsukatthañca.",
  "tika-s0403t:696_9": "Cīvarappaṭisevane hirīkopīnappaṭicchādanaṃ viya taṃ niyatapayojananti puna “yāvadevā”ti vuttaṃ.",
  "tika-s0403t:697_0": "Gilānapaccayabhesajjaparikkhāranti rogassa paccanīkappavattiyā gilānapaccayo,",
  "tika-s0403t:697_1": "tato eva bhisakkassa anuññātavatthutāya bhesajjaṃ,",
  "tika-s0403t:697_2": "jīvitassa parivārasambhārabhāvehi parikkhāro cāti gilānapaccayabhesajjaparikkhāro, taṃ.",
  "tika-s0403t:697_3": "Veyyābādhikānanti veyyābādhato dhātukkhobhato ca taṃnibbattakuṭṭhagaṇḍapīḷakādirogato uppannānaṃ.",
  "tika-s0403t:697_4": "Vedanānanti dukkhavedanānaṃ.",
  "tika-s0403t:697_5": "Abyābajjhaparamatāyāti niddukkhaparamabhāvāya.",
  "tika-s0403t:697_6": "Yāva taṃ dukkhaṃ sabbaṃ pahīnaṃ hoti,",
  "tika-s0403t:697_7": "tāva paṭisevāmīti yojanā.",
  "tika-s0403t:697_8": "Evamettha saṅkhepeneva pāḷivaṇṇanā veditabbā.",
  "tika-s0403t:697_9": "Navavedanuppādatopīti na kevalaṃ āyatiṃ eva vipākapariḷāhā,",
  "tika-s0403t:697_10": "atha kho atibhojanapaccayā alaṃsāṭakādīnaṃ viya navavedanuppādatopi veditabbā.",
  "tika-s0403t:698_0": "Kammaṭṭhānikassa calanaṃ nāma kammaṭṭhānapariccāgoti āha “calati kampati kammaṭṭhānaṃ vijahatī”ti.",
  "tika-s0403t:698_1": "“Khamo hoti sītassa uṇhassā”ti ettha ca lomasanāgattherassa vatthu kathetabbaṃ.",
  "tika-s0403t:698_2": "Thero kira cetiyapabbate piyaṅguguhāya padhānaghare viharanto antaraṭṭhake himapātasamaye lokantarikanirayaṃ",
  "tika-s0403t:698_3": "paccavekkhitvā kammaṭṭhānaṃ avijahantova abbhokāse vītināmesi.",
  "tika-s0403t:698_4": "Gimhasamaye ca pacchābhattaṃ bahicaṅkame kammaṭṭhānaṃ manasikaroto sedāpissa kacchehi muccanti.",
  "tika-s0403t:698_5": "Atha naṃ antevāsiko āha – “idha, bhante,",
  "tika-s0403t:698_6": "nisīdatha,",
  "tika-s0403t:698_7": "sītalo okāso”ti.",
  "tika-s0403t:698_8": "Thero “uṇhabhayenevamhi, āvuso,",
  "tika-s0403t:698_9": "idha nisinno”ti avīcimahānirayaṃ paccavekkhitvā nisīdiyeva.",
  "tika-s0403t:698_10": "Uṇhanti cettha aggisantāpova veditabbo sūriyasantāpassa parato vuccamānattā.",
  "tika-s0403t:698_11": "Sūriyasantāpavasena panetaṃ vatthu vuttaṃ.",
  "tika-s0403t:699_0": "Yo ca dve tayo vāre bhattaṃ vā pānīyaṃ vā alabhamānopi anamatagge saṃsāre attano pettivisayūpapattiṃ",
  "tika-s0403t:699_1": "paccavekkhitvā avedhanto kammaṭṭhānaṃ na vijahatiyeva.",
  "tika-s0403t:699_2": "Ḍaṃsamakasavātātapasamphassehi phuṭṭho cepi tiracchānūpapattiṃ paccavekkhitvā avedhanto kammaṭṭhānaṃ na vijahatiyeva.",
  "tika-s0403t:699_3": "Sarīsapasamphassena phuṭṭho cāpi anamatagge saṃsāre sīhabyagghādimukhesu anekavāraṃ parivattitapubbabhāvaṃ",
  "tika-s0403t:699_4": "paccavekkhitvā avedhanto kammaṭṭhānaṃ na vijahatiyeva padhāniyatthero viya,",
  "tika-s0403t:699_5": "ayaṃ “khamo jighacchāya…pe…",
  "tika-s0403t:699_6": "sarīsapasamphassāna”nti veditabbo.",
  "tika-s0403t:699_7": "Theraṃ kira khaṇḍacelavihāre kaṇikārapadhāniyaghare ariyavaṃsadhammaṃ suṇantaññeva ghoraviso sappo ḍaṃsi.",
  "tika-s0403t:699_8": "Thero jānitvāpi pasannacitto nisinno dhammaṃyeva suṇāti,",
  "tika-s0403t:699_9": "visavego thaddho ahosi.",
  "tika-s0403t:699_10": "Thero upasampadamāḷaṃ ādiṃ katvā sīlaṃ paccavekkhitvā “visuddhasīlomhī”ti pītiṃ uppādesi,",
  "tika-s0403t:699_11": "saha pītuppādā visaṃ nivattitvā pathaviṃ pāvisi.",
  "tika-s0403t:699_12": "Thero tattheva cittekaggataṃ labhitvā vipassanaṃ vaḍḍhetvā arahattaṃ pāpuṇi.",
  "tika-s0403t:700_0": "Yo pana akkosavasena durutte duruttattāyeva ca durāgate api antimavatthusaññite vacanapathe sutvā khantiguṇaṃyeva",
  "tika-s0403t:700_1": "paccavekkhitvā na vedhati dīghabhāṇakaabhayatthero viya,",
  "tika-s0403t:700_2": "ayaṃ “khamo duruttānaṃ durāgatānaṃ vacanapathāna”nti veditabbo.",
  "tika-s0403t:700_3": "Thero kira paccayasantosabhāvanārāmatāya mahāariyavaṃsappaṭipadaṃ kathesi,",
  "tika-s0403t:700_4": "sabbo mahāgāmo āgacchati,",
  "tika-s0403t:700_5": "therassa mahāsakkāro uppajji.",
  "tika-s0403t:700_6": "Taṃ aññataro mahāthero adhivāsetuṃ asakkonto “dīghabhāṇako ‘ariyavaṃsaṃ kathemī’ti sabbarattiṃ kolāhalaṃ karotī”tiādīhi akkosi.",
  "tika-s0403t:700_7": "Ubhopi ca attano attano vihāraṃ gacchantā gāvutamattaṃ ekapathena agamaṃsu.",
  "tika-s0403t:700_8": "Sakalagāvutampi so taṃ akkosiyeva.",
  "tika-s0403t:700_9": "Tato yattha dvinnaṃ vihārānaṃ maggo bhijjati,",
  "tika-s0403t:700_10": "tattha ṭhatvā dīghabhāṇakatthero taṃ vanditvā “eso, bhante,",
  "tika-s0403t:700_11": "tumhākaṃ maggo”ti āha.",
  "tika-s0403t:700_12": "So assuṇanto viya agamāsi.",
  "tika-s0403t:700_13": "Theropi vihāraṃ gantvā pāde pakkhāletvā nisīdi.",
  "tika-s0403t:700_14": "Tamenaṃ antevāsiko “kiṃ, bhante,",
  "tika-s0403t:700_15": "sakalagāvutaṃ paribhāsantaṃ na kiñci avocutthā”ti āha.",
  "tika-s0403t:700_16": "Thero “khantiyevāvuso,",
  "tika-s0403t:700_17": "mayhaṃ bhāro,",
  "tika-s0403t:700_18": "na akkhanti,",
  "tika-s0403t:700_19": "ekapaduddhārepi kammaṭṭhānaviyogaṃ na passāmī”ti āha.",
  "tika-s0403t:701_0": "Vacanameva tadatthaṃ ñāpetukāmānañca patho upāyoti āha “vacanameva vacanapatho”ti.",
  "tika-s0403t:701_1": "Asukhaṭṭhena vā tibbā.",
  "tika-s0403t:701_2": "Yañhi na sukhaṃ,",
  "tika-s0403t:701_3": "taṃ aniṭṭhaṃ tibbanti vuccati.",
  "tika-s0403t:701_4": "Adhivāsakajātiko hotīti yathāvuttavedanānaṃ adhivāsakasabhāvo hoti.",
  "tika-s0403t:701_5": "Cittalapabbate padhāniyattherassa kira rattiṃ padhānena vītināmetvā ṭhitassa udaravāto uppajjati.",
  "tika-s0403t:701_6": "So taṃ adhivāsetuṃ asakkonto āvattati parivattati.",
  "tika-s0403t:701_7": "Tamenaṃ caṅkamanapasse ṭhito piṇḍapātiyatthero āha – “āvuso,",
  "tika-s0403t:701_8": "pabbajito nāma adhivāsanasīlo hotī”ti.",
  "tika-s0403t:701_9": "So “sādhu,",
  "tika-s0403t:701_10": "bhante”ti adhivāsetvā niccalo sayi.",
  "tika-s0403t:701_11": "Vāto nābhito yāva hadayaṃ phālesi.",
  "tika-s0403t:701_12": "Thero vedanaṃ vikkhambhetvā vipassanto muhuttena anāgāmī hutvā parinibbāyi.",
  "tika-s0403t:701_13": "Evaṃ sabbatthāti “uṇhena phuṭṭhassa sītaṃ patthayato”tiādinā sabbattha uṇhādinimittaṃ kāmāsavuppatti veditabbā.",
  "tika-s0403t:701_14": "Natthi sugatibhave sītaṃ vā uṇhaṃ vāti aniṭṭhaṃ sītaṃ vā uṇhaṃ vā natthīti adhippāyo.",
  "tika-s0403t:701_15": "Attaggāhe sati attaniyaggāhoti āha “mayhaṃ sītaṃ uṇhanti gāho diṭṭhāsavo”ti.",
  "tika-s0403t:702_0": "Ahaṃ samaṇoti “ahaṃ samaṇo,",
  "tika-s0403t:702_1": "kiṃ mama jīvitena vā maraṇena vā”ti evaṃ cintetvāti adhippāyo.",
  "tika-s0403t:702_2": "Paccavekkhitvāti gāmappavesappayojanādiñca paccavekkhitvā.",
  "tika-s0403t:702_3": "Paṭikkamatīti hatthiādīnaṃ samīpagamanato apakkamati.",
  "tika-s0403t:702_4": "Ṭhāyanti etthāti ṭhānaṃ,",
  "tika-s0403t:702_5": "kaṇṭakānaṃ ṭhānaṃ kaṇṭakaṭṭhānaṃ,",
  "tika-s0403t:702_6": "yattha kaṇṭakāni santi,",
  "tika-s0403t:702_7": "taṃ okāsanti vuttaṃ hoti.",
  "tika-s0403t:702_8": "Amanussaduṭṭhānīti amanussasañcārena dūsitāni,",
  "tika-s0403t:702_9": "saparissayānīti attho.",
  "tika-s0403t:702_10": "Aniyatavatthubhūtanti aniyatasikkhāpadassa kāraṇabhūtaṃ.",
  "tika-s0403t:702_11": "Vesiyādibhedatoti vesiyāvidhavāthullakumārikāpaṇḍakapānāgārabhikkhunibhedato.",
  "tika-s0403t:702_12": "Samānanti samaṃ,",
  "tika-s0403t:702_13": "avisamanti attho.",
  "tika-s0403t:702_14": "Akāsi vāti tādisaṃ anācāraṃ akāsi vā.",
  "tika-s0403t:702_15": "Sīlasaṃvarasaṅkhātenāti kathaṃ parivajjanaṃ sīlaṃ?",
  "tika-s0403t:702_16": "Anāsanaparivajjanena hi anācāraparivajjanaṃ vuttaṃ.",
  "tika-s0403t:702_17": "Anācārāgocaraparivajjanaṃ cārittasīlatāya sīlasaṃvaro.",
  "tika-s0403t:702_18": "Tathā hi bhagavatā “pātimokkhasaṃvarasaṃvuto viharatī”ti sīlasaṃvaravibhajane ācāragocarasampattiṃ dassentena “atthi anācāro,",
  "tika-s0403t:702_19": "atthi agocaro”tiādinā ācāragocarā vibhajitvā dassitā.",
  "tika-s0403t:702_20": "“Caṇḍaṃ hatthiṃ parivajjetī”ti vacanato hatthiādiparivajjanampi bhagavato vacanānuṭṭhānanti katvā ācārasīlamevāti veditabbaṃ.",
  "tika-s0403t:703_0": "Itipīti imināpi kāraṇena ayonisomanasikārasamuṭṭhitattāpi,",
  "tika-s0403t:703_1": "lobhādisahagatattāpi,",
  "tika-s0403t:703_2": "kusalappaṭipakkhatopītiādīhi kāraṇehi ayaṃ vitakko akusaloti attho.",
  "tika-s0403t:703_3": "Iminā nayena sāvajjotiādīsupi attho veditabbo.",
  "tika-s0403t:703_4": "Ettha ca akusalotiādinā diṭṭhadhammikaṃ kāmavitakkassa ādīnavaṃ dasseti,",
  "tika-s0403t:703_5": "dukkhavipākoti iminā samparāyikaṃ.",
  "tika-s0403t:703_6": "Attabyābādhāya saṃvattatītiādīsupi imināva nayena ādīnavavibhāvanā veditabbā.",
  "tika-s0403t:703_7": "Uppannassa kāmavitakkassa anadhivāsanaṃ nāma puna tādisassa anuppādanaṃ.",
  "tika-s0403t:703_8": "Taṃ panassa pahānaṃ vinodanaṃ byantikaraṇaṃ anabhāvagamananti ca vattuṃ vaṭṭatīti pāḷiyaṃ –",
  "tika-s0403t:703_9": "“uppannaṃ kāmavitakkaṃ nādhivāsetī”ti vatvā “pajahatī”tiādi vuttanti tamatthaṃ dassento “anadhivāsento kiṃ karotī”tiādimāha.",
  "tika-s0403t:703_10": "Pahānañcettha vikkhambhanameva,",
  "tika-s0403t:703_11": "na samucchedoti dassetuṃ “vinodetī”tiādi vuttanti vikkhambhanavaseneva attho dassito.",
  "tika-s0403t:703_12": "Uppannuppanneti tesaṃ pāpavitakkānaṃ uppādāvatthāgahaṇaṃ vā kataṃ siyā anavasesaggahaṇaṃ vā.",
  "tika-s0403t:703_13": "Tesu paṭhamaṃ sandhāyāha “uppannamatte”ti,",
  "tika-s0403t:703_14": "sampatijāteti attho.",
  "tika-s0403t:703_15": "Anavasesaggahaṇaṃ byāpanicchāyaṃ hotīti dassetuṃ “satakkhattumpi uppannuppanne”ti vuttaṃ.",
  "tika-s0403t:704_0": "Ñātivitakkoti “amhākaṃ ñātayo sukhajīvino sampattiyuttā”tiādinā gehassitapemavasena ñātake ārabbha uppannavitakko.",
  "tika-s0403t:704_1": "Janapadavitakkoti “amhākaṃ janapado subhikkho sampannasasso ramaṇīyo”tiādinā gehassitapemavasena janapadaṃ ārabbha uppannavitakko.",
  "tika-s0403t:704_2": "Ukkuṭikappadhānādīhi dukkhe nijjiṇṇe samparāye sattā sukhī honti amarāti dukkarakārikāya paṭisaṃyutto amaratthāya vitakko.",
  "tika-s0403t:704_3": "Taṃ vā ārabbha amarāvikkhepadiṭṭhisahagato amaro ca so vitakko cāti amarāvitakko.",
  "tika-s0403t:704_4": "Parānuddayatāpaṭisaṃyuttoti paresu upaṭṭhākādīsu sahananditādivasena pavatto anuddayatāpatirūpako gehassitapemappaṭisaṃyutto vitakko.",
  "tika-s0403t:704_5": "Lābhasakkārasilokappaṭisaṃyuttoti cīvarādilābhena ca sakkārena ca kittisaddena ca ārammaṇakaraṇavasena paṭisaṃyutto.",
  "tika-s0403t:704_6": "Anavaññattippaṭisaṃyuttoti “aho vata maṃ pare na avajāneyyuṃ,",
  "tika-s0403t:704_7": "na heṭṭhā katvā maññeyyuṃ,",
  "tika-s0403t:704_8": "pāsāṇacchattaṃ viya garuṃ kareyyu”nti uppannavitakko.",
  "tika-s0403t:705_0": "Kāmavitakko kāmasaṅkappanasabhāvato kāmāsavappattiyā sātisayattā ca kāmanākāroti āha “kāmavitakko panettha kāmāsavo”ti.",
  "tika-s0403t:705_1": "Tabbisesoti kāmāsavaviseso bhavasabhāvattāti adhippāyo.",
  "tika-s0403t:705_2": "Kāmavitakkādike vinodeti attano santānato nīharati etenāti vinodanaṃ,",
  "tika-s0403t:705_3": "vīriyanti āha “vīriyasaṃvarasaṅkhātena vinodanenā”ti.",
  "tika-s0403t:706_0": "“Satta bojjhaṅgā bhāvitā bahulīkatā vijjāvimuttiyo paripūrentī”ti vacanato vijjāvimuttīnaṃ anadhigamo",
  "tika-s0403t:706_1": "tato ca sakalavaṭṭadukkhānativatti abhāvanāya ādīnavo.",
  "tika-s0403t:706_2": "Vuttavipariyāyena bhagavato orasaputtabhāvādivasena ca bhāvanāya ānisaṃso veditabbo.",
  "tika-s0403t:706_3": "Thomentoti āsavapahānassa dukkarattā tāya eva dukkarakiriyāya taṃ abhitthavanto.",
  "tika-s0403t:706_4": "Saṃvareneva pahīnāti saṃvarena pahīnā eva.",
  "tika-s0403t:706_5": "Tena vuttaṃ “na appahīnesuyeva pahīnasaññī”ti.",
  "tika-s0403t:707_0": "Āsavasuttavaṇṇanā niṭṭhitā.",
  "tika-s0403t:708_0": "5. Dārukammikasuttavaṇṇanā",
  "tika-s0403t:709_0": "59.",
  "tika-s0403t:709_1": "Pañcame puttasambādhasayananti puttehi sambādhasayanaṃ.",
  "tika-s0403t:709_2": "Ettha puttasīsena dārapariggahaṃ puttadāresu uppilo viya.",
  "tika-s0403t:709_3": "Tena tesaṃ rogādihetu sokābhibhavena ca cittassa saṃkiliṭṭhataṃ dasseti.",
  "tika-s0403t:709_4": "Kāmabhogināti iminā pana rāgābhibhavanti.",
  "tika-s0403t:709_5": "Ubhayenapi vikkhittacittataṃ dasseti.",
  "tika-s0403t:709_6": "Kāsikacandananti ujjalacandanaṃ.",
  "tika-s0403t:709_7": "Taṃ kira vaṇṇavisesasamujjalaṃ hoti pabhassaraṃ,",
  "tika-s0403t:709_8": "tadatthameva naṃ saṇhataraṃ karonti.",
  "tika-s0403t:709_9": "Tenevāha “saṇhacandana”nti,",
  "tika-s0403t:709_10": "kāsikavatthañca candanañcāti attho.",
  "tika-s0403t:709_11": "Mālāgandhavilepananti vaṇṇasobhatthañceva sugandhabhāvatthañca mālaṃ,",
  "tika-s0403t:709_12": "sugandhabhāvatthāya gandhaṃ,",
  "tika-s0403t:709_13": "chavirāgakaraṇatthañceva subhatthañca vilepanaṃ dhārentena.",
  "tika-s0403t:709_14": "Jātarūparajatanti suvaṇṇañceva avasiṭṭhadhanañca sādiyantena.",
  "tika-s0403t:709_15": "Sabbenapi kāmesu abhigiddhabhāvameva pakāseti.",
  "tika-s0403t:710_0": "Dārukammikasuttavaṇṇanā niṭṭhitā.",
  "tika-s0403t:711_0": "6. Hatthisāriputtasuttavaṇṇanā",
  "tika-s0403t:712_0": "60.",
  "tika-s0403t:712_1": "Chaṭṭhe hatthiṃ sāretīti hatthisārī,",
  "tika-s0403t:712_2": "tassa puttoti hatthisāriputto.",
  "tika-s0403t:712_3": "So kira sāvatthiyaṃ hatthiācariyassa putto bhagavato santike pabbajitvā tīṇi piṭakāni uggahetvā sukhumesu",
  "tika-s0403t:712_4": "khandhadhātuāyatanādīsu atthantaresu kusalo ahosi.",
  "tika-s0403t:712_5": "Tena vuttaṃ –",
  "tika-s0403t:712_6": "“therānaṃ bhikkhūnaṃ abhidhammakathaṃ kathentānaṃ antarantarā kathaṃ opātetī”ti.",
  "tika-s0403t:712_7": "Tattha antarantarā kathaṃ opātetīti therehi vuccamānassa kathāpabandhassa antare antare attano kathaṃ pavesetīti attho.",
  "tika-s0403t:712_8": "Pañcahi saṃsaggehīti savanasaṃsaggo,",
  "tika-s0403t:712_9": "dassanasaṃsaggo,",
  "tika-s0403t:712_10": "samullāpasaṃsaggo,",
  "tika-s0403t:712_11": "sambhogasaṃsaggo,",
  "tika-s0403t:712_12": "kāyasaṃsaggoti imehi pañcahi saṃsaggehi.",
  "tika-s0403t:712_13": "Kiṭṭhakhādakoti kiṭṭhaṭṭhāne uppannasassañhi kiṭṭhanti vuttaṃ kāraṇūpacārena.",
  "tika-s0403t:712_14": "Sippiyo suttiyo.",
  "tika-s0403t:712_15": "Sambukāti saṅkhamāha.",
  "tika-s0403t:713_0": "Gihibhāve vaṇṇaṃ kathesīti kassapasammāsambuddhassa kira sāsane dve sahāyakā ahesuṃ,",
  "tika-s0403t:713_1": "aññamaññaṃ samaggā ekatova sajjhāyanti.",
  "tika-s0403t:713_2": "Tesu eko anabhirato gihibhāve cittaṃ uppādetvā itarassa ārocesi.",
  "tika-s0403t:713_3": "So gihibhāve ādīnavaṃ,",
  "tika-s0403t:713_4": "pabbajjāya ānisaṃsaṃ dassetvā ovadi.",
  "tika-s0403t:713_5": "So taṃ sutvā abhiramitvā puna ekadivasaṃ tādise citte uppanne taṃ etadavoca – “mayhaṃ, āvuso,",
  "tika-s0403t:713_6": "evarūpaṃ cittaṃ uppajjati,",
  "tika-s0403t:713_7": "imāhaṃ pattacīvaraṃ tuyhaṃ dassāmī”ti.",
  "tika-s0403t:713_8": "So pattacīvaralobhena tassa gihibhāve ānisaṃsaṃ dassetvā pabbajjāya ādīnavaṃ kathesi.",
  "tika-s0403t:713_9": "Tassa taṃ sutvāva gihibhāvato cittaṃ nivattetvā pabbajjāyameva abhirami.",
  "tika-s0403t:713_10": "Evamesa tadā sīlavantassa bhikkhuno gihibhāve ānisaṃsakathāya kathitattā idāni cha vāre vibbhamitvā sattamavāre",
  "tika-s0403t:713_11": "pabbajitvā mahāmoggallānassa mahākoṭṭhikattherassa ca abhidhammakathaṃ kathentānaṃ antarantarā kathaṃ opātesi.",
  "tika-s0403t:713_12": "Atha naṃ mahākoṭṭhikatthero apasādesi.",
  "tika-s0403t:713_13": "So mahāsāvakassa kathite patiṭṭhātuṃ asakkonto vibbhamitvā gihi jāto.",
  "tika-s0403t:713_14": "Poṭṭhapādassa panāyaṃ gihisahāyako ahosi,",
  "tika-s0403t:713_15": "tasmā vibbhamitvā dvīhatīhaccayena poṭṭhapādassa santikaṃ gato.",
  "tika-s0403t:713_16": "Atha naṃ so disvā – “samma,",
  "tika-s0403t:713_17": "kiṃ tayā kataṃ,",
  "tika-s0403t:713_18": "evarūpassa nāma satthu sāsanā apasakkantosi,",
  "tika-s0403t:713_19": "ehi pabbajituṃ dāni te vaṭṭatī”ti taṃ gahetvā bhagavato santikaṃ agamāsi.",
  "tika-s0403t:713_20": "Tasmiṃ ṭhāne pabbajitvā arahattaṃ pāpuṇi.",
  "tika-s0403t:713_21": "Tena vuttaṃ “sattame vāre pabbajitvā arahattaṃ pāpuṇī”ti.",
  "tika-s0403t:714_0": "Hatthisāriputtasuttavaṇṇanā niṭṭhitā.",
  "tika-s0403t:715_0": "7. Majjhesuttavaṇṇanā",
  "tika-s0403t:716_0": "61.",
  "tika-s0403t:716_1": "Sattame mantāti ya-",
  "tika-s0403t:716_2": "kāralopena niddeso,",
  "tika-s0403t:716_3": "karaṇatthe vā etaṃ paccattavacanaṃ.",
  "tika-s0403t:716_4": "Tenāha “tāya ubho ante viditvā”ti.",
  "tika-s0403t:716_5": "Phassavasena nibbattattāti dvayadvayasamāpattiyaṃ aññamaññaṃ samphassavasena nibbattattā,",
  "tika-s0403t:716_6": "“phassapaccayā taṇhā,",
  "tika-s0403t:716_7": "taṇhāpaccayā upādānaṃ,",
  "tika-s0403t:716_8": "upādānapaccayā bhavo,",
  "tika-s0403t:716_9": "bhavapaccayā jātī”ti iminā cānukkamena phassasamuṭṭhānattā imassa kāyassa phassavasena nibbattattāti vuttaṃ.",
  "tika-s0403t:716_10": "Eko antoti ettha ayaṃ anta-",
  "tika-s0403t:716_11": "saddo antaabbhantaramariyādalāmakaabhāvakoṭṭhāsapadapūraṇasamīpādīsu dissati.",
  "tika-s0403t:716_12": "“Antapūro udarapūro”tiādīsu hi ante antasaddo.",
  "tika-s0403t:716_13": "“Caranti loke parivārachannā anto asuddhā,",
  "tika-s0403t:716_14": "bahi sobhamānā”tiādīsu abbhantare.",
  "tika-s0403t:716_15": "“Kāyabandhanassa anto jīrati sā haritantaṃ vā panthantaṃ vā selantaṃ vā udakantaṃ vā”tiādīsu mariyādāyaṃ.",
  "tika-s0403t:716_16": "“Antamidaṃ,",
  "tika-s0403t:716_17": "bhikkhave,",
  "tika-s0403t:716_18": "jīvikāna”ntiādīsu lāmake.",
  "tika-s0403t:716_19": "“Esevanto dukkhassā”tiādīsu abhāve.",
  "tika-s0403t:716_20": "Sabbapaccayasaṅkhayo hi dukkhassa abhāvo koṭītipi vuccati.",
  "tika-s0403t:716_21": "“Tayo antā”tiādīsu koṭṭhāse.",
  "tika-s0403t:716_22": "“Iṅgha tāva suttantaṃ vā gāthāyo vā abhidhammaṃ vā pariyāpuṇassu,",
  "tika-s0403t:716_23": "suttante okāsaṃ kārāpetvā”ti ca ādīsu padapūraṇe.",
  "tika-s0403t:716_24": "“Gāmantaṃ vā osaṭo gāmantasenāsana”ntiādīsu samīpe.",
  "tika-s0403t:716_25": "Svāyamidha koṭṭhāse vattatīti ayameko koṭṭhāsoti.",
  "tika-s0403t:717_0": "Santo paramatthato vijjamāno dhammasamūhoti sakkāyo,",
  "tika-s0403t:717_1": "pañcupādānakkhandhā.",
  "tika-s0403t:717_2": "Tenāha “tebhūmakavaṭṭa”nti.",
  "tika-s0403t:717_3": "Sesamettha suviññeyyameva.",
  "tika-s0403t:718_0": "Majjhesuttavaṇṇanā niṭṭhitā.",
  "tika-s0403t:719_0": "8. Purisindriyañāṇasuttavaṇṇanā",
  "tika-s0403t:720_0": "62.",
  "tika-s0403t:720_1": "Aṭṭhame nibbattivasena apāyasaṃvattaniyena vā kammunā apāyesu niyuttoti āpāyiko nerayikoti etthāpi eseva nayo.",
  "tika-s0403t:720_2": "Avīcimhi uppajjitvā tattha āyukappasaññitaṃ antarakappaṃ tiṭṭhatīti kappaṭṭho.",
  "tika-s0403t:720_3": "Nirayūpapattipariharaṇavasena tikicchituṃ asakkuṇeyyoti atekiccho.",
  "tika-s0403t:720_4": "Akhaṇḍānīti ekadesenapi akhaṇḍitāni.",
  "tika-s0403t:720_5": "Bhinnakālato paṭṭhāya bījaṃ bījatthāya na upakappati.",
  "tika-s0403t:720_6": "Apūtīnīti udakatemanena apūtikāni.",
  "tika-s0403t:720_7": "Pūtikañhi bījaṃ bījatthāya na upakappati.",
  "tika-s0403t:720_8": "Avātātapahatānīti vātena ca ātapena ca na hatāni nirojataṃ na pāpitāni.",
  "tika-s0403t:720_9": "Nirojañhi kasaṭaṃ bījaṃ bījatthāya na upakappati.",
  "tika-s0403t:720_10": "“Sārādānī”ti vattabbe ā-",
  "tika-s0403t:720_11": "kārassa rassattaṃ katvā pāḷiyaṃ “sāradānī”ti vuttanti āha “sārādānī”ti.",
  "tika-s0403t:720_12": "Taṇḍulasārassa ādānato sārādāni,",
  "tika-s0403t:720_13": "gahitasārāni patiṭṭhitasārāni.",
  "tika-s0403t:720_14": "Nissarañhi bījaṃ bījatthāya na upakappati.",
  "tika-s0403t:720_15": "Sukhasayitānīti cattāro māse koṭṭhe pakkhittaniyāmeneva sukhasayitāni suṭṭhu sannicitāni.",
  "tika-s0403t:720_16": "Maṇḍakhetteti ūsakhārādidosehi aviddhaste sārakkhette.",
  "tika-s0403t:720_17": "Abhidoti abhi-",
  "tika-s0403t:720_18": "saddena samānatthanipātapadanti āha “abhiaḍḍharatta”nti.",
  "tika-s0403t:720_19": "Natthi etassa bhidāti vā abhido.",
  "tika-s0403t:720_20": "“Abhidaṃ aḍḍharatta”nti vattabbe upayogatthe paccattavacanaṃ.",
  "tika-s0403t:720_21": "Aḍḍharattanti ca accantasaṃyogavacanaṃ,",
  "tika-s0403t:720_22": "bhummatthe vā.",
  "tika-s0403t:720_23": "Tasmā abhido aḍḍharattanti abhinne aḍḍharattasamayeti attho.",
  "tika-s0403t:720_24": "Puṇṇamāsiyañhi gaganamajjhassa purato vā pacchato vā cande ṭhite aḍḍharattasamayo bhinno nāma hoti,",
  "tika-s0403t:720_25": "majjhe eva pana ṭhite abhinno nāma.",
  "tika-s0403t:721_0": "Suppabuddhasunakkhattādayoti ettha suppabuddho kira sākiyo “mama dhītaraṃ chaḍḍetvā nikkhanto,",
  "tika-s0403t:721_1": "mama puttaṃ pabbājetvā tassa veriṭṭhāne ṭhito cā”ti imehi dvīhi kāraṇehi satthari āghātaṃ bandhitvā ekadivasaṃ",
  "tika-s0403t:721_2": "“na dāni nimantitaṭṭhānaṃ gantvā bhuñjituṃ dassāmī”ti gamanamaggaṃ pidahitvā antaravīthiyaṃ suraṃ pivanto nisīdi.",
  "tika-s0403t:721_3": "Athassa satthari bhikkhusaṅghaparivute taṃ ṭhānaṃ āgate “satthā āgato”ti ārocesuṃ. So āha –",
  "tika-s0403t:721_4": "“purato gacchāti tassa vadetha,",
  "tika-s0403t:721_5": "nāyaṃ mayā mahallakataro,",
  "tika-s0403t:721_6": "nāssa maggaṃ dassāmī”ti.",
  "tika-s0403t:721_7": "Punappunaṃ vuccamānopi tatheva nisīdi.",
  "tika-s0403t:721_8": "Satthā mātulassa santikā maggaṃ alabhitvā tatova nivatti.",
  "tika-s0403t:721_9": "Sopi carapurisaṃ pesesi –",
  "tika-s0403t:721_10": "“gaccha tassa kathaṃ sutvā ehī”ti.",
  "tika-s0403t:721_11": "Satthāpi nivattanto sitaṃ katvā ānandattherena –",
  "tika-s0403t:721_12": "“ko nu kho, bhante,",
  "tika-s0403t:721_13": "sitapātukamme paccayo”ti puṭṭho āha – “passasi, ānanda,",
  "tika-s0403t:721_14": "suppabuddha”nti. Passāmi, bhante.",
  "tika-s0403t:721_15": "Bhāriyaṃ tena kammaṃ kataṃ mādisassa buddhassa maggaṃ adentena,",
  "tika-s0403t:721_16": "ito sattame divase heṭṭhāpāsāde pāsādamūle pathaviyā pavisissatī”ti ācikkhi.",
  "tika-s0403t:722_0": "Sunakkhattopi pubbe bhagavantaṃ upasaṅkamitvā dibbacakkhuparikammaṃ pucchi.",
  "tika-s0403t:722_1": "Athassa bhagavā kathesi.",
  "tika-s0403t:722_2": "So dibbacakkhuṃ nibbattetvā ālokaṃ vaḍḍhetvā olokento devaloke nandanavanacittalatāvanaphārusakavanamissakavanesu",
  "tika-s0403t:722_3": "dibbasampattiṃ anubhavamāne devaputte ca devadhītaro ca disvā –",
  "tika-s0403t:722_4": "“etesaṃ evarūpāya attabhāvasampattiyā ṭhitānaṃ kira madhuro nu kho saddo bhavissatī”ti saddaṃ sotukāmo",
  "tika-s0403t:722_5": "hutvā dasabalaṃ upasaṅkamitvā dibbasotadhātuparikammaṃ pucchi.",
  "tika-s0403t:722_6": "Bhagavā panassa –",
  "tika-s0403t:722_7": "“dibbasotadhātussa upanissayo natthī”ti ñatvā parikammaṃ na kathesi.",
  "tika-s0403t:722_8": "Na hi buddhā yaṃ na bhavissati,",
  "tika-s0403t:722_9": "tassa parikammaṃ kathenti.",
  "tika-s0403t:722_10": "So bhagavati āghātaṃ bandhitvā cintesi –",
  "tika-s0403t:722_11": "“ahaṃ samaṇaṃ gotamaṃ paṭhamaṃ dibbacakkhuparikammaṃ pucchiṃ,",
  "tika-s0403t:722_12": "so mayhaṃ ‘sampajjatu vā mā vā sampajjatū’ti kathesi.",
  "tika-s0403t:722_13": "Ahaṃ pana paccattapurisakārena taṃ nibbattetvā dibbasotadhātuparikammaṃ pucchiṃ,",
  "tika-s0403t:722_14": "taṃ me na kathesi.",
  "tika-s0403t:722_15": "Addhā evaṃ hoti ‘ayaṃ rājapabbajito dibbacakkhuñāṇaṃ nibbattetvā,",
  "tika-s0403t:722_16": "dibbasotañāṇaṃ nibbattetvā,",
  "tika-s0403t:722_17": "cetopariyakammañāṇaṃ nibbattetvā,",
  "tika-s0403t:722_18": "āsavānaṃ khaye ñāṇaṃ nibbattetvā,",
  "tika-s0403t:722_19": "mayā samasamo bhavissatī’ti issāmacchariyavasena mayhaṃ na kathetī”ti bhiyyoso āghātaṃ bandhitvā kāsāyāni",
  "tika-s0403t:722_20": "chaḍḍetvā gihibhāvaṃ patvāpi na tuṇhībhūto vihāsi.",
  "tika-s0403t:722_21": "Dasabalaṃ pana asatā tucchena abbhācikkhitvā apāyūpago ahosi.",
  "tika-s0403t:722_22": "Tampi bhagavā byākāsi.",
  "tika-s0403t:722_23": "Vuttañhetaṃ –",
  "tika-s0403t:722_24": "“evampi kho, bhaggava,",
  "tika-s0403t:722_25": "sunakkhatto licchaviputto mayā vuccamāno apakkameva imasmā dhammavinayā,",
  "tika-s0403t:722_26": "yathā taṃ āpāyiko”ti.",
  "tika-s0403t:722_27": "Tena vuttaṃ “aparepi suppabuddhasunakkhattādayo bhagavatā ñātāvā”ti. Ādi-",
  "tika-s0403t:722_28": "saddena kokālikādīnaṃ saṅgaho daṭṭhabbo.",
  "tika-s0403t:723_0": "Susīmo paribbājakoti evaṃnāmako vedaṅgesu kusalo paṇḍito paribbājako.",
  "tika-s0403t:723_1": "Aññatitthiyā hi parihīnalābhasakkārasilokā “samaṇo gotamo na jātigottādīni ārabbha lābhaggappatto jāto,",
  "tika-s0403t:723_2": "kaviseṭṭho panesa uttamakavitāya sāvakānaṃ bandhaṃ bandhitvā deti.",
  "tika-s0403t:723_3": "Te taṃ uggaṇhitvā upaṭṭhākānaṃ upanisinnakathampi anumodanampi sarabhaññampīti evamādīni kathenti.",
  "tika-s0403t:723_4": "Te tesaṃ pasannānaṃ lābhaṃ upasaṃharanti.",
  "tika-s0403t:723_5": "Sace mayaṃ yaṃ samaṇo gotamā jānāti,",
  "tika-s0403t:723_6": "tato thokaṃ jāneyyāma,",
  "tika-s0403t:723_7": "attano samayaṃ tattha pakkhipitvā mayampi upaṭṭhākānaṃ katheyyāma.",
  "tika-s0403t:723_8": "Tato etehi lābhitarā bhaveyyāma.",
  "tika-s0403t:723_9": "Ko nu kho samaṇassa gotamassa santike pabbajitvā khippameva uggaṇhituṃ sakkhissatī”ti evaṃ cintetvā “susimo",
  "tika-s0403t:723_10": "paṭibalo”ti disvā upasaṅkamitvā evamāhaṃsu “ehi tvaṃ,",
  "tika-s0403t:723_11": "āvuso susīma,",
  "tika-s0403t:723_12": "samaṇe gotame brahmacariyaṃ cara,",
  "tika-s0403t:723_13": "tvaṃ dhammaṃ pariyāpuṇitvā amhe vāceyyāsi,",
  "tika-s0403t:723_14": "taṃ mayaṃ dhammaṃ pariyāpuṇitvā gihīnaṃ bhāsissāma,",
  "tika-s0403t:723_15": "evaṃ mayampi sakkatā bhavissāma garukatā mānitā pūjitā lābhino cīvarapiṇḍapātasenāsanagilānapaccayabhesajjaparikkhārāna”nti.",
  "tika-s0403t:724_0": "Atha susīmo paribbājako tesaṃ vacanaṃ sampaṭicchitvā yenānando tenupasaṅkami,",
  "tika-s0403t:724_1": "upasaṅkamitvā pabbajjaṃ yāci.",
  "tika-s0403t:724_2": "Thero ca taṃ ādāya bhagavantaṃ upasaṅkamitvā etamatthaṃ ārocesi.",
  "tika-s0403t:724_3": "Bhagavā pana cintesi “ayaṃ paribbājako titthiyasamaye ‘ahaṃ pāṭiekko satthā’ti paṭijānamāno carati,",
  "tika-s0403t:724_4": "‘idheva maggabrahmacariyaṃ carituṃ icchāmī’ti kira vadati,",
  "tika-s0403t:724_5": "kiṃ nu kho mayi pasanno,",
  "tika-s0403t:724_6": "udāhu mayhaṃ vā mama sāvakānaṃ dhammakathāya pasanno”ti.",
  "tika-s0403t:724_7": "Athassa ekaṭṭhānepi pasādābhāvaṃ ñatvā “ayaṃ mama sāsane ‘dhammaṃ thenessāmī’ti pabbajati,",
  "tika-s0403t:724_8": "itissa āgamanaṃ aparisuddhaṃ,",
  "tika-s0403t:724_9": "nipphatti nu kho kīdisā”ti olokento “kiñcāpi ‘dhammaṃ thenessāmī’ti pabbajati,",
  "tika-s0403t:724_10": "katipāheneva pana ghaṭetvā arahattaṃ gaṇhissatī”ti ñatvā “tenahānanda,",
  "tika-s0403t:724_11": "susīmaṃ pabbājethā”ti āha.",
  "tika-s0403t:724_12": "Taṃ sandhāyetaṃ vuttaṃ “evaṃ bhagavatā ko ñāto?",
  "tika-s0403t:724_13": "Susīmo paribbājako”ti.",
  "tika-s0403t:725_0": "Santatimahāmattoti so kira ekasmiṃ kāle rañño pasenadissa paccantaṃ kupitaṃ vūpasametvā āgato.",
  "tika-s0403t:725_1": "Athassa rājā tuṭṭho satta divasāni rajjaṃ datvā ekaṃ naccagītakusalaṃ itthiṃ adāsi.",
  "tika-s0403t:725_2": "So satta divasāni surāmadamatto hutvā sattame divase sabbālaṅkārappaṭimaṇḍito hatthikkhandhavaragato",
  "tika-s0403t:725_3": "nahānatitthaṃ gacchanto satthāraṃ piṇḍāya pavisantaṃ dvārantare disvā hatthikkhandhavaragatova sīsaṃ",
  "tika-s0403t:725_4": "cāletvā vandi.",
  "tika-s0403t:725_5": "Satthā sitaṃ katvā “ko nu kho, bhante,",
  "tika-s0403t:725_6": "sitapātukaraṇe hetū”ti ānandattherena puṭṭho sitakāraṇaṃ ācikkhanto āha – “passasi, ānanda,",
  "tika-s0403t:725_7": "santatimahāmattaṃ,",
  "tika-s0403t:725_8": "ajjeva sabbābharaṇappaṭimaṇḍito mama santikaṃ āgantvā cātuppadikagāthāvasāne arahattaṃ patvā parinibbāyissatī”ti.",
  "tika-s0403t:725_9": "Tena vuttaṃ “evaṃ ko ñāto bhagavatāti?",
  "tika-s0403t:725_10": "Santatimahāmatto”ti.",
  "tika-s0403t:726_0": "Purisindriyañāṇasuttavaṇṇanā niṭṭhitā.",
  "tika-s0403t:727_0": "9. Nibbedhikasuttavaṇṇanā",
  "tika-s0403t:728_0": "63.",
  "tika-s0403t:728_1": "Navame parihāyati attano phalaṃ pariggahetvā vattati,",
  "tika-s0403t:728_2": "tassa vā kāraṇabhāvaṃ upagacchatīti pariyāyoti idha kāraṇaṃ vuttanti āha “nibbijjhanakāraṇa”nti.",
  "tika-s0403t:729_0": "“Anujānāmi,",
  "tika-s0403t:729_1": "bhikkhave,",
  "tika-s0403t:729_2": "ahatānaṃ vatthānaṃ diguṇaṃ saṅghāṭi”nti ettha hi paṭalaṭṭho guṇaṭṭho.",
  "tika-s0403t:729_3": "“Accenti kālā tarayanti rattiyo,",
  "tika-s0403t:729_4": "vayoguṇā anupubbaṃ jahantī”ti ettha rāsaṭṭho guṇaṭṭho.",
  "tika-s0403t:729_5": "“Sataguṇā dakkhiṇā pāṭikaṅkhitabbā”ti ettha ānisaṃsaṭṭho.",
  "tika-s0403t:729_6": "“Antaṃ antaguṇaṃ,",
  "tika-s0403t:729_7": "kayirā mālāguṇe bahū”ti ettha bandhanaṭṭho guṇaṭṭho.",
  "tika-s0403t:729_8": "Idhāpi esova adhippetoti āha “bandhanaṭṭhena guṇā”ti.",
  "tika-s0403t:729_9": "Kāmarāgassa saṃyojanassa paccayabhāvena vatthukāmesupi bandhanaṭṭho rāsaṭṭho vā guṇaṭṭho daṭṭhabbo.",
  "tika-s0403t:729_10": "Cakkhuviññeyyāti vā cakkhuviññāṇataṃdvārikaviññāṇehi jānitabbā.",
  "tika-s0403t:729_11": "Sotaviññeyyātiādīsupi eseva nayo.",
  "tika-s0403t:729_12": "Iṭṭhārammaṇabhūtāti sabhāveneva iṭṭhārammaṇajātikā,",
  "tika-s0403t:729_13": "iṭṭhārammaṇabhāvaṃ vā pattā.",
  "tika-s0403t:729_14": "Kamanīyāti kāmetabbā.",
  "tika-s0403t:729_15": "Manavaḍḍhanakāti manoharā.",
  "tika-s0403t:729_16": "Etena parikappanatopi iṭṭhārammaṇabhāvaṃ saṅgaṇhāti.",
  "tika-s0403t:729_17": "Piyajātikāti piyāyitabbasabhāvā.",
  "tika-s0403t:729_18": "Kāmūpasañhitāti kāmarāgena upecca sambandhanīyā sambandhā kātabbā.",
  "tika-s0403t:729_19": "Tenāha “ārammaṇaṃ katvā”tiādi.",
  "tika-s0403t:729_20": "Saṅkapparāgoti vā subhādivasena saṅkappitavutthamhi uppannarāgo.",
  "tika-s0403t:729_21": "Evamettha vatthukāmaṃ paṭikkhipitvā kilesakāmo vutto tasseva vasena tesampi kāmabhāvasiddhito,",
  "tika-s0403t:729_22": "kilesakāmassapi iṭṭhavedanā diṭṭhādisampayogabhedena pavattiākārabhedena ca atthi vicittakāti tato visesetuṃ “citravicitrārammaṇānī”ti āha,",
  "tika-s0403t:729_23": "nānappakārāni rūpādiārammaṇānīti attho.",
  "tika-s0403t:730_0": "Athettha dhīrā vinayanti chandanti atha etesu ārammaṇesu dhitisampannā paṇḍitā chandarāgaṃ vinayanti.",
  "tika-s0403t:731_0": "Tajjātikanti taṃsabhāvaṃ,",
  "tika-s0403t:731_1": "atthato pana tassa kāmassa anurūpanti vuttaṃ hoti.",
  "tika-s0403t:731_2": "Puññassa bhāgo puññabhāgo,",
  "tika-s0403t:731_3": "puññakoṭṭhāso.",
  "tika-s0403t:731_4": "Tena nibbatto,",
  "tika-s0403t:731_5": "tattha vā bhavoti puññabhāgiyo.",
  "tika-s0403t:731_6": "Apuññabhāgiyoti etthāpi eseva nayo.",
  "tika-s0403t:731_7": "Vipākoyeva vepakkanti āha “vohāravipāka”nti.",
  "tika-s0403t:732_0": "Sabbasaṅgāhikāti kusalākusalasādhāraṇā.",
  "tika-s0403t:732_1": "Saṃvidahanacetanāti sampayuttadhammesu saṃvidahanalakkhaṇā cetanā.",
  "tika-s0403t:732_2": "Urattāḷinti uraṃ tāḷetvā.",
  "tika-s0403t:732_3": "Ekapadanti ekapadacitaṃ mantaṃ.",
  "tika-s0403t:732_4": "Tenāha “ekapadamantaṃ vā”tiādi.",
  "tika-s0403t:733_0": "Nibbedhikasuttavaṇṇanā niṭṭhitā.",
  "tika-s0403t:734_0": "10. Sīhanādasuttavaṇṇanā",
  "tika-s0403t:735_0": "64.",
  "tika-s0403t:735_1": "Dasame tathāgatabalānīti aññehi asādhāraṇāni tathāgatasseva balāni.",
  "tika-s0403t:735_2": "Nanu cetāni sāvakānampi ekaccāni uppajjantīti?",
  "tika-s0403t:735_3": "Kāmaṃ uppajjanti,",
  "tika-s0403t:735_4": "yādisāni pana buddhānaṃ ṭhānāṭṭhānañāṇādīni,",
  "tika-s0403t:735_5": "na tādisāni tadaññesaṃ kadāci uppajjantīti aññehi asādhāraṇāni.",
  "tika-s0403t:735_6": "Imameva hi yathāvuttaṃ lesaṃ apekkhitvā sādhāraṇabhāvato āsayānusayañāṇādīsu eva asādhāraṇasamaññā niruḷhā.",
  "tika-s0403t:735_7": "Yathā pubbabuddhānaṃ balāni puññassa sampattiyā āgatāni,",
  "tika-s0403t:735_8": "tathā āgatabalānīti vā tathāgatabalāni.",
  "tika-s0403t:735_9": "Usabhassa idaṃ āsabhaṃ,",
  "tika-s0403t:735_10": "seṭṭhaṭṭhānaṃ.",
  "tika-s0403t:735_11": "Pamukhanādanti seṭṭhanādaṃ.",
  "tika-s0403t:735_12": "Paṭivedhañāṇañceva desanāñāṇañcāti ettha paññāya pabhāvitaṃ attano ariyaphalāvahaṃ paṭivedhañāṇaṃ.",
  "tika-s0403t:735_13": "Karuṇāya pabhāvitaṃ sāvakānaṃ ariyaphalāvahaṃ desanāñāṇaṃ.",
  "tika-s0403t:735_14": "Tattha paṭivedhañāṇaṃ uppajjamānaṃ uppannanti duvidhaṃ.",
  "tika-s0403t:735_15": "Tañhi abhinikkhamanato yāva arahattamaggā uppajjamānaṃ,",
  "tika-s0403t:735_16": "phalakkhaṇe uppannaṃ nāma.",
  "tika-s0403t:735_17": "Tusitabhavanato yāva mahābodhipallaṅke arahattamaggā uppajjamānaṃ,",
  "tika-s0403t:735_18": "phalakkhaṇe uppannaṃ nāma.",
  "tika-s0403t:735_19": "Dīpaṅkarato paṭṭhāya yāva arahattamaggā uppajjamānaṃ,",
  "tika-s0403t:735_20": "phalakkhaṇe uppannaṃ nāma.",
  "tika-s0403t:735_21": "Desanāñāṇampi pavattamānaṃ pavattanti duvidhaṃ.",
  "tika-s0403t:735_22": "Tañhi yāva aññātakoṇḍaññassa sotāpattimaggā pavattamānaṃ,",
  "tika-s0403t:735_23": "phalakkhaṇe pavattaṃ nāma.",
  "tika-s0403t:735_24": "Tesu paṭivedhañāṇaṃ lokuttaraṃ,",
  "tika-s0403t:735_25": "desanāñāṇaṃ lokiyaṃ.",
  "tika-s0403t:735_26": "Ubhayampi panetaṃ aññehi asādhāraṇaṃ,",
  "tika-s0403t:735_27": "buddhānaññeva orasañāṇaṃ.",
  "tika-s0403t:736_0": "Ṭhānañca ṭhānato pajānātīti kāraṇañca kāraṇato pajānāti.",
  "tika-s0403t:736_1": "Yasmā tattha phalaṃ tiṭṭhati tadāyattavuttitāya uppajjati ceva pavattati ca,",
  "tika-s0403t:736_2": "tasmā ṭhānanti vuccati.",
  "tika-s0403t:736_3": "Bhagavā “ye ye dhammā yesaṃ yesaṃ dhammānaṃ hetū paccayā uppādāya,",
  "tika-s0403t:736_4": "taṃ taṃ ṭhānaṃ,",
  "tika-s0403t:736_5": "ye ye dhammā yeyaṃ yeyaṃ dhammānaṃ na hetū na paccayā uppādāya,",
  "tika-s0403t:736_6": "taṃ taṃ aṭṭhāna”nti pajānanto ṭhānato aṭṭhānato yathābhūtaṃ pajānāti.",
  "tika-s0403t:737_0": "Samādiyantīti samādānāni,",
  "tika-s0403t:737_1": "tāni pana samādiyitvā katāni hontīti āha “samādiyitvā katāna”nti.",
  "tika-s0403t:737_2": "Kammameva vā kammasamādānanti etena “samādāna”nti saddassa apubbatthābhāvaṃ dasseti muttagatasadde gatasaddassa viya.",
  "tika-s0403t:737_3": "Gatīti nirayādigatiyo.",
  "tika-s0403t:737_4": "Upadhīti attabhāvo.",
  "tika-s0403t:737_5": "Kāloti kammassa vipaccanārahakālo.",
  "tika-s0403t:737_6": "Payogoti vipākuppattiyā paccayabhūtā kiriyā.",
  "tika-s0403t:738_0": "Catunnaṃ jhānānanti paccanīkajjhāpanaṭṭhena ārammaṇūpanijjhānaṭṭhena ca catunnaṃ rūpāvacarajjhānānaṃ.",
  "tika-s0403t:738_1": "Catukkanayena hetaṃ vuttaṃ.",
  "tika-s0403t:738_2": "Aṭṭhannaṃ vimokkhānanti “rūpī rūpāni passatī”tiādīnaṃ aṭṭhannaṃ vimokkhānaṃ.",
  "tika-s0403t:738_3": "Tiṇṇaṃ samādhīnanti savitakkasavicārādīnaṃ tiṇṇaṃ samādhīnaṃ.",
  "tika-s0403t:738_4": "Navannaṃ anupubbasamāpattīnanti paṭhamajjhānasamāpattiādīnaṃ navannaṃ anupubbasamāpattīnaṃ.",
  "tika-s0403t:738_5": "Ettha ca paṭipāṭiyā aṭṭhannaṃ samādhītipi nāmaṃ,",
  "tika-s0403t:738_6": "samāpattītipi cittekaggatāsabbhāvato,",
  "tika-s0403t:738_7": "nirodhasamāpattiyā tadabhāvato na samādhīti nāmaṃ.",
  "tika-s0403t:738_8": "Hānabhāgiyaṃ dhammanti appaguṇehi paṭhamajjhānādīhi vuṭṭhitassa saññāmanasikārānaṃ kāmādipakkhandanaṃ.",
  "tika-s0403t:738_9": "Visesabhāgiyaṃ dhammanti paguṇehi paṭhamajjhānādīhi vuṭṭhitassa saññāmanasikārānaṃ dutiyajjhānādipakkhandanaṃ.",
  "tika-s0403t:738_10": "Iti saññāmanasikārānaṃ kāmādidutiyajjhānādipakkhandanāni hānabhāgiyavisesabhāgiyadhammāti dassitāni.",
  "tika-s0403t:738_11": "Tehi pana jhānānaṃ taṃsabhāvatā dhammasaddena vuttā.",
  "tika-s0403t:738_12": "Tasmāti vuttamevatthaṃ hetubhāvena paccāmasati.",
  "tika-s0403t:738_13": "Vodānanti paguṇatāsaṅkhātaṃ vodānaṃ.",
  "tika-s0403t:738_14": "Tañhi paṭhamajjhānādīhi vuṭṭhahitvā dutiyajjhānādīnaṃ adhigamassa paccayattā “vuṭṭhāna”nti vuttaṃ.",
  "tika-s0403t:738_15": "Ye pana “nirodhato phalasamāpattiyā vuṭṭhānanti pāḷi natthī”ti vadanti.",
  "tika-s0403t:738_16": "Te “nirodhā vuṭṭhahantassa nevasaññānāsaññāyatanaṃ phalasamāpattiyā anantarapaccayena paccayo”ti imāya pāḷiyaṃ paṭisedhetabbā.",
  "tika-s0403t:739_0": "Sīhanādasuttavaṇṇanā niṭṭhitā.",
  "tika-s0403t:740_0": "Mahāvaggavaṇṇanā niṭṭhitā.",
  "tika-s0403t:741_0": "7. Devatāvaggo",
  "tika-s0403t:742_0": "1-3. Anāgāmiphalasuttādivaṇṇanā",
  "tika-s0403t:743_0": "65- 67.",
  "tika-s0403t:743_1": "Sattamassa paṭhamādīni uttānatthāni.",
  "tika-s0403t:743_2": "Tatiye abhisamācāre uttamasamācāre bhavaṃ ābhisamācārikaṃ,",
  "tika-s0403t:743_3": "vattappaṭipattivattaṃ.",
  "tika-s0403t:743_4": "Tenāha “uttamasamācārabhūta”ntiādi.",
  "tika-s0403t:743_5": "Sekhapaṇṇattisīlanti sekhiyavasena paññattasīlaṃ.",
  "tika-s0403t:744_0": "Anāgāmiphalasuttādivaṇṇanā niṭṭhitā.",
  "tika-s0403t:745_0": "4-5. Saṅgaṇikārāmasuttādivaṇṇanā",
  "tika-s0403t:746_0": "68- 69.",
  "tika-s0403t:746_1": "Catutthe gaṇena saṅgaṇaṃ samodhānaṃ gaṇasaṅgaṇikā,",
  "tika-s0403t:746_2": "sā āramitabbaṭṭhena ārāmo etassāti gaṇasaṅgaṇikārāmo.",
  "tika-s0403t:746_3": "Saṅgaṇikāti vā sakaparisasamodhānaṃ.",
  "tika-s0403t:746_4": "Gaṇoti nānājanasamodhānaṃ.",
  "tika-s0403t:746_5": "Sesamettha suviññeyyameva.",
  "tika-s0403t:746_6": "Pañcamaṃ uttānatthameva.",
  "tika-s0403t:747_0": "Saṅgaṇikārāmasuttādivaṇṇanā niṭṭhitā.",
  "tika-s0403t:748_0": "6. Samādhisuttavaṇṇanā",
  "tika-s0403t:749_0": "70.",
  "tika-s0403t:749_1": "Chaṭṭhe paṭippassambhanaṃ paṭippassaddhīti atthato ekanti āha “na paṭippassaddhiladdhenāti kilesappaṭippassaddhiyā aladdhenā”ti.",
  "tika-s0403t:749_2": "Sukkapakkhe santenātiādīsu aṅgasantatāya ārammaṇasantatāya sabbakilesasantatāya ca santena,",
  "tika-s0403t:749_3": "atappaniyaṭṭhena paṇītena,",
  "tika-s0403t:749_4": "kilesappaṭippassaddhiyā laddhattā,",
  "tika-s0403t:749_5": "kilesappaṭippassaddhibhāvaṃ vā laddhattā paṭippassaddhiladdhena,",
  "tika-s0403t:749_6": "passaddhikilesena vā arahatā laddhattā paṭippassaddhiladdhena,",
  "tika-s0403t:749_7": "ekodibhāvena adhigatattā ekodibhāvādhigatenāti evamattho daṭṭhabbo.",
  "tika-s0403t:750_0": "Samādhisuttavaṇṇanā niṭṭhitā.",
  "tika-s0403t:751_0": "7-10. Sakkhibhabbasuttādivaṇṇanā",
  "tika-s0403t:752_0": "71- 74.",
  "tika-s0403t:752_1": "Sattame tasmiṃ tasmiṃ viseseti tasmiṃ tasmiṃ sacchikātabbe visese.",
  "tika-s0403t:752_2": "Sakkhibhāvāya paccakkhakāritāya bhabbo sakkhibhabbo,",
  "tika-s0403t:752_3": "tassa bhāvo sakkhibhabbatā.",
  "tika-s0403t:752_4": "Taṃ sakkhibhabbataṃ.",
  "tika-s0403t:752_5": "Sati satiāyataneti sati satikāraṇe.",
  "tika-s0403t:752_6": "Kiñcettha kāraṇaṃ?",
  "tika-s0403t:752_7": "Abhiññā vā abhiññāpādakajjhānaṃ vā,",
  "tika-s0403t:752_8": "avasāne pana chaṭṭhābhiññāya arahattaṃ vā kāraṇaṃ,",
  "tika-s0403t:752_9": "arahattassa vipassanā vāti veditabbaṃ.",
  "tika-s0403t:752_10": "Yañhi taṃ tatra tatra sakkhibhabbatāsaṅkhātaṃ iddhividhapaccanubhavanādi,",
  "tika-s0403t:752_11": "tassa abhiññā kāraṇaṃ.",
  "tika-s0403t:752_12": "Atha iddhividhapaccanubhavanādi abhiññā,",
  "tika-s0403t:752_13": "evaṃ sati abhiññāpādakajjhānaṃ kāraṇaṃ.",
  "tika-s0403t:752_14": "Arahattampi “kudāssu nāmāhaṃ tadāyatanaṃ upasampajja viharissāmī”ti anuttaresu vimokkhesu pihaṃ upaṭṭhapetvā chaṭṭhābhiññaṃ nibbattentassa kāraṇaṃ.",
  "tika-s0403t:752_15": "Idañca sabbasādhāraṇaṃ na hoti,",
  "tika-s0403t:752_16": "sādhāraṇavasena pana arahattassa vipassanā kāraṇaṃ.",
  "tika-s0403t:752_17": "Atha vā sati āyataneti tassa tassa visesādhigamassa upanissayasaṅkhāte kāraṇe satīti evamettha attho daṭṭhabbo.",
  "tika-s0403t:753_0": "Hānabhāgiyādīsu “paṭhamajjhānassa lābhiṃ kāmasahagatā saññāmanasikārā samudācaranti,",
  "tika-s0403t:753_1": "hānabhāgiyo samādhi.",
  "tika-s0403t:753_2": "Tadanudhammatā sati santiṭṭhati,",
  "tika-s0403t:753_3": "ṭhitibhāgiyo samādhi.",
  "tika-s0403t:753_4": "Avitakkasahagatā saññāmanasikārā samudācaranti,",
  "tika-s0403t:753_5": "visesabhāgiyo samādhi.",
  "tika-s0403t:753_6": "Nibbidāsahagatā saññāmanasikārā samudācaranti virāgūpasaṃhitā,",
  "tika-s0403t:753_7": "nibbedhabhāgiyo samādhī”ti iminā nayena sabbasamāpattiyo vitthāretvā hānabhāgiyādiattho veditabbo.",
  "tika-s0403t:753_8": "Tattha paṭhamajjhānassa lābhinti yvāyaṃ appaguṇassa paṭhamassa jhānassa lābhī, taṃ.",
  "tika-s0403t:753_9": "Kāmasahagatā saññāmanasikārā samudācarantīti tato vuṭṭhitaṃ ārammaṇavasena kāmasahagatā hutvā saññāmanasikārā samudācaranti tudanti,",
  "tika-s0403t:753_10": "tassa kāmānatītassa kāmānupakkhandānaṃ saññāmanasikārānaṃ vasena so paṭhamajjhānasamādhi hāyati parihāyati,",
  "tika-s0403t:753_11": "tasmā hānabhāgiyo vutto.",
  "tika-s0403t:753_12": "Tadanudhammatāti tadanurūpasabhāvo.",
  "tika-s0403t:753_13": "Sati santiṭṭhatīti idaṃ micchāsatiṃ sandhāya vuttaṃ.",
  "tika-s0403t:753_14": "Yassa hi paṭhamajjhānānurūpasabhāvā paṭhamajjhānaṃ santato paṇītato disvā assādayamānā abhinandamānā nikanti hoti,",
  "tika-s0403t:753_15": "tassa nikantivasena so paṭhamajjhānasamādhi neva hāyati na vaḍḍhati,",
  "tika-s0403t:753_16": "ṭhitikoṭṭhāsiko hoti.",
  "tika-s0403t:753_17": "Tena vuttaṃ “ṭhitibhāgiyo samādhī”ti.",
  "tika-s0403t:753_18": "Avitakkasahagatāti avitakkaṃ dutiyajjhānaṃ santato paṇītato manasikaroto ārammaṇavasena avitakkasahagatā.",
  "tika-s0403t:753_19": "Saññāmanasikārā samudācarantīti paguṇapaṭhamajjhānato vuṭṭhitaṃ dutiyajjhānādhigamatthāya codenti tudanti.",
  "tika-s0403t:753_20": "Tassa upari dutiyajjhānānupakkhandānaṃ saññāmanasikārānaṃ vasena so paṭhamajjhānasamādhi visesabhūtassa",
  "tika-s0403t:753_21": "dutiyajjhānassa uppattipadaṭṭhānatāya “visesabhāgiyo”ti vutto.",
  "tika-s0403t:754_0": "Nibbidāsahagatāti tameva paṭhamajjhānalābhiṃ jhānato vuṭṭhitaṃ nibbidāsaṅkhātena vipassanāñāṇena sahagatā.",
  "tika-s0403t:754_1": "Vipassanāñāṇañhi jhānaṅgesu pabhedena upaṭṭhahantesu nibbindati ukkaṇṭhati,",
  "tika-s0403t:754_2": "tasmā “nibbidā”ti vuccati.",
  "tika-s0403t:754_3": "Samudācarantīti nibbānasacchikiriyatthāya codenti tudanti.",
  "tika-s0403t:754_4": "Virāgūpasaṃhitāti virāgasaṅkhātena nibbānena upasaṃhitā.",
  "tika-s0403t:754_5": "Vipassanāñāṇañhi sakkā iminā maggena virāgaṃ nibbānaṃ sacchikātunti pavattito “virāgūpasaṃhita”nti vuccati.",
  "tika-s0403t:754_6": "Taṃsampayuttā saññāmanasikārā virāgūpasaṃhitā eva nāma.",
  "tika-s0403t:754_7": "Tassa tesaṃ saññāmanasikārānaṃ vasena paṭhamajjhānasamādhi ariyamaggappaṭivedhassa padaṭṭhānatāya “nibbedhabhāgiyo”ti vutto.",
  "tika-s0403t:754_8": "Hānaṃ bhajantīti hānabhāgiyā,",
  "tika-s0403t:754_9": "hānabhāgo vā etesaṃ atthīti hānabhāgiyā,",
  "tika-s0403t:754_10": "parihānakoṭṭhāsikāti attho.",
  "tika-s0403t:754_11": "Iminā nayena ṭhitibhāgiyo veditabbo.",
  "tika-s0403t:754_12": "Aṭṭhamādīni uttānatthāneva.",
  "tika-s0403t:755_0": "Sakkhibhabbasuttādivaṇṇanā niṭṭhitā.",
  "tika-s0403t:756_0": "Devatāvaggavaṇṇanā niṭṭhitā.",
  "tika-s0403t:757_0": "8. Arahattavaggo",
  "tika-s0403t:758_0": "1-3. Dukkhasuttādivaṇṇanā",
  "tika-s0403t:759_0": "75- 77.",
  "tika-s0403t:759_1": "Aṭṭhamassa paṭhamādīsu natthi vattabbaṃ.",
  "tika-s0403t:759_2": "Tatiye tividhaṃ kuhanavatthunti paccayappaṭisevanasāmantajappanairiyāpathappavattanasaṅkhātaṃ tividhaṃ kuhanavatthuṃ.",
  "tika-s0403t:759_3": "Ukkhipitvāti “mahākuṭumbiko mahānāviko mahādānapatī”tiādinā paggaṇhitvā lapanaṃ.",
  "tika-s0403t:759_4": "Avakkhipitvāti “kiṃ imassa jīvitaṃ,",
  "tika-s0403t:759_5": "bījabhojano nāmāya”nti hīḷetvā lapanaṃ.",
  "tika-s0403t:760_0": "Dukkhasuttādivaṇṇanā niṭṭhitā.",
  "tika-s0403t:761_0": "4. Sukhasomanassasuttavaṇṇanā",
  "tika-s0403t:762_0": "78.",
  "tika-s0403t:762_1": "Catutthe yathāvuttadhammādīsu tassa kilesanimittaṃ dukkhaṃ anavassananti “sukhasomanassabahulo viharatī”ti vuttaṃ.",
  "tika-s0403t:762_2": "Kāyikasukhañceva cetasikasomanassañca bahulaṃ assāti sukhasomanassabahulo.",
  "tika-s0403t:762_3": "Yavati tena phalaṃ missitaṃ viya hotīti yoni,",
  "tika-s0403t:762_4": "ekantikaṃ kāraṇaṃ.",
  "tika-s0403t:762_5": "Assāti yathāvuttassa bhikkhuno.",
  "tika-s0403t:762_6": "Paripuṇṇanti avikalaṃ anavasesaṃ.",
  "tika-s0403t:763_0": "Sukhasomanassasuttavaṇṇanā niṭṭhitā.",
  "tika-s0403t:764_0": "5. Adhigamasuttavaṇṇanā",
  "tika-s0403t:765_0": "79.",
  "tika-s0403t:765_1": "Pañcame āgacchanti etena kusalā vā akusalā vāti āgamanaṃ,",
  "tika-s0403t:765_2": "kusalākusalānaṃ uppattikāraṇaṃ.",
  "tika-s0403t:765_3": "Tattha kusaloti āgamanakusalo.",
  "tika-s0403t:765_4": "Evaṃ dhamme manasikaroto kusalā vā akusalā vā dhammā abhivaḍḍhantīti evaṃ jānanto.",
  "tika-s0403t:765_5": "Apagacchanti kusalā vā akusalā vā etenāti apagamanaṃ.",
  "tika-s0403t:765_6": "Tesaṃ eva anuppattikāraṇaṃ,",
  "tika-s0403t:765_7": "tattha kusaloti apagamanakusalo.",
  "tika-s0403t:765_8": "Evaṃ dhamme manasikaroto kusalā vā akusalā vā dhammā nābhivaḍḍhantīti evaṃ jānanto.",
  "tika-s0403t:765_9": "Upāyakusaloti ṭhānuppattikapaññāsamannāgato.",
  "tika-s0403t:765_10": "Idañca accāyikakicce vā bhaye vā uppanne tassa tikicchanatthaṃ ṭhānuppattiyā kāraṇajānanavasena veditabbaṃ.",
  "tika-s0403t:766_0": "Adhigamasuttavaṇṇanā niṭṭhitā.",
  "tika-s0403t:767_0": "6-7. Mahantattasuttādivaṇṇanā",
  "tika-s0403t:768_0": "80-81. Chaṭṭhe sampatteti kilese sampatte. Sattamaṃ uttānameva.",
  "tika-s0403t:769_0": "Mahantattasuttādivaṇṇanā niṭṭhitā.",
  "tika-s0403t:770_0": "8-10. Dutiyanirayasuttādivaṇṇanā",
  "tika-s0403t:771_0": "82- 84.",
  "tika-s0403t:771_1": "Aṭṭhame kāyapāgabbhiyādīhīti ādi-",
  "tika-s0403t:771_2": "saddena vacīpāgabbhiyaṃ manopāgabbhiyañca saṅgaṇhāti.",
  "tika-s0403t:771_3": "Navamādīni uttānatthāneva.",
  "tika-s0403t:772_0": "Dutiyanirayasuttādivaṇṇanā niṭṭhitā.",
  "tika-s0403t:773_0": "Arahattavaggavaṇṇanā niṭṭhitā.",
  "tika-s0403t:774_0": "9. Sītivaggo",
  "tika-s0403t:775_0": "1. Sītibhāvasuttavaṇṇanā",
  "tika-s0403t:776_0": "85.",
  "tika-s0403t:776_1": "Navamassa paṭhame sītibhāvanti nibbānaṃ,",
  "tika-s0403t:776_2": "kilesavūpasamaṃ vā.",
  "tika-s0403t:776_3": "Niggaṇhātīti accāraddhavīriyatādīhi uddhataṃ cittaṃ uddhaccapakkhato rakkhaṇavasena niggaṇhāti.",
  "tika-s0403t:776_4": "Paggaṇhātīti atisithilavīriyatādīhi līnaṃ cittaṃ kosajjapātato rakkhaṇavasena paggaṇhāti.",
  "tika-s0403t:776_5": "Sampahaṃsetīti samappavattacittaṃ tathāpavattiyaṃ paññāya toseti uttejeti vā.",
  "tika-s0403t:776_6": "Yadā vā paññāpayogamandatāya upasamasukhānadhigamena vā nirassādaṃ cittaṃ bhāvanāya na pakkhandati,",
  "tika-s0403t:776_7": "tadā jātiādīni saṃvegavatthūni paccavekkhitvā sampahaṃseti samuttejeti.",
  "tika-s0403t:776_8": "Ajjhupekkhatīti yadā pana cittaṃ alīnaṃ anuddhataṃ anirassādaṃ ārammaṇe samappavattaṃ sammadeva bhāvanāvītiṃ otiṇṇaṃ hoti,",
  "tika-s0403t:776_9": "tadā paggahaniggahasampahaṃsanesu kiñci byāpāraṃ akatvā samappavattesu assesu sārathī viya ajjhupekkhati,",
  "tika-s0403t:776_10": "upekkhakova hoti.",
  "tika-s0403t:776_11": "Paṇītādhimuttikoti paṇīte uttame maggaphale adhimutto ninnapoṇapabbhāro.",
  "tika-s0403t:777_0": "Sītibhāvasuttavaṇṇanā niṭṭhitā.",
  "tika-s0403t:778_0": "2-11. Āvaraṇasuttādivaṇṇanā",
  "tika-s0403t:779_0": "86- 95.",
  "tika-s0403t:779_1": "Dutiye acchandikoti kattukamyatākusalacchandarahito.",
  "tika-s0403t:779_2": "Uttarakurukā manussā acchandikaṭṭhānaṃ paviṭṭhā.",
  "tika-s0403t:779_3": "Duppaññoti bhavaṅgapaññāya parihīno.",
  "tika-s0403t:779_4": "Bhavaṅgapaññāya pana paripuṇṇāyapi yassa bhavaṅgaṃ lokuttarassa paccayo na hoti,",
  "tika-s0403t:779_5": "sopi duppañño eva nāma.",
  "tika-s0403t:779_6": "Abhabbo niyāmaṃ okkamituṃ kusalesu dhammesu sammattanti kusalesu dhammesu sammattaniyāmasaṅkhātaṃ ariyamaggaṃ okkamituṃ adhigantuṃ abhabbo.",
  "tika-s0403t:779_7": "Na kammāvaraṇatāyātiādīsu abhabbavipariyāyena attho veditabbo.",
  "tika-s0403t:779_8": "Catutthādīni uttānatthāni.",
  "tika-s0403t:780_0": "Āvaraṇasuttādivaṇṇanā niṭṭhitā.",
  "tika-s0403t:781_0": "Sītivaggavaṇṇanā niṭṭhitā.",
  "tika-s0403t:782_0": "10. Ānisaṃsavaggo",
  "tika-s0403t:783_0": "1-11. Pātubhāvasuttādivaṇṇanā",
  "tika-s0403t:784_0": "96- 106.",
  "tika-s0403t:784_1": "Dasamassa paṭhamādīsu natthi vattabbaṃ.",
  "tika-s0403t:784_2": "Aṭṭhame mettā etassa atthīti mettāvā,",
  "tika-s0403t:784_3": "tassa bhāvo mettāvatā,",
  "tika-s0403t:784_4": "mettāpaṭipatti, tāya.",
  "tika-s0403t:784_5": "Sā pana mettāvatā mettāvasena pāricariyāti āha “mettāyuttāya pāricariyāyā”ti.",
  "tika-s0403t:784_6": "Paricaranti vippakatabrahmacariyattā.",
  "tika-s0403t:784_7": "Pariciṇṇasatthukena sāvakena nāma satthuno yāva dhammena kātabbā pāricariyā,",
  "tika-s0403t:784_8": "tāya sammadeva sampāditattā.",
  "tika-s0403t:784_9": "Navamādīni uttānatthāni.",
  "tika-s0403t:785_0": "Pātubhāvasuttādivaṇṇanā niṭṭhitā.",
  "tika-s0403t:786_0": "Ānisaṃsavaggavaṇṇanā niṭṭhitā.",
  "tika-s0403t:787_0": "107-116. Ekādasamavaggo uttānatthoyeva.",
  "tika-s0403t:788_0": "Iti manorathapūraṇiyā aṅguttaranikāya-aṭṭhakathāya",
  "tika-s0403t:789_0": "Chakkanipātavaṇṇanāya anuttānatthadīpanā samattā.",
  "tika-s0403t:790_0": ". Namo tassa bhagavato arahato sammāsambuddhassa.",
  "tika-s0403t:791_0": "Aṅguttaranikāye",
  "tika-s0403t:792_0": "Sattakanipāta-ṭīkā",
  "tika-s0403t:793_0": "1. Paṭhamapaṇṇāsakaṃ",
  "tika-s0403t:794_0": "1. Dhanavaggavaṇṇanā",
  "tika-s0403t:795_0": "1-10. Sattakanipātassa paṭhamo vaggo uttānattho.",
  "tika-s0403t:796_0": "2. Anusayavaggo",
  "tika-s0403t:797_0": "4.Puggalasuttavaṇṇanā",
  "tika-s0403t:798_0": "14.",
  "tika-s0403t:798_1": "Dutiyassa catutthe ubhato ubhayathā,",
  "tika-s0403t:798_2": "ubhato ubhohi bhāgehi vimuttoti ubhatobhāgavimutto ekadesasarūpekasesanayena.",
  "tika-s0403t:798_3": "Dvīhi bhāgehīti karaṇe nissakke cetaṃ bahuvacanaṃ.",
  "tika-s0403t:798_4": "Āvuttiādivasena ayaṃ niyamo veditabboti āha “arūpasamāpattiyā”tiādi.",
  "tika-s0403t:798_5": "Etena “samāpattiyā vikkhambhanavimokkhena,",
  "tika-s0403t:798_6": "maggena samucchedavimokkhena vimuttattā ubhatobhāgavimutto”ti evaṃ pavatto tipiṭakacūḷanāgattheravādo,",
  "tika-s0403t:798_7": "“nāmakāyato rūpakāyato ca vimuttattā ubhatobhāgavimutto”ti evaṃ pavatto tipiṭakamahārakkhitattheravādo,",
  "tika-s0403t:798_8": "“samāpattiyā vikkhambhanavimokkhena ekavāraṃ,",
  "tika-s0403t:798_9": "maggena samucchedavimokkhena ekavāraṃ vimuttattā ubhatobhāgavimutto”ti evaṃ pavatto tipiṭakacūḷābhayattheravādo",
  "tika-s0403t:798_10": "cāti imesaṃ tiṇṇampi theravādānaṃ ekajjhaṃ saṅgaho katoti daṭṭhabbaṃ.",
  "tika-s0403t:798_11": "Ettha ca paṭhamavāde dvīhi bhāgehi vimutto ubhatobhāgavimutto vutto,",
  "tika-s0403t:798_12": "dutiyavāde ubhato bhāgato vimuttoti ubhatobhāgavimutto,",
  "tika-s0403t:798_13": "tatiyavāde dvīhi bhāgehi dve vāre vimuttoti ayametesaṃ visesoti.",
  "tika-s0403t:798_14": "Vimuttoti kilesehi vimutto,",
  "tika-s0403t:798_15": "kilesavikkhambhanasamucchedanehi vā kāyato vimuttohi attho.",
  "tika-s0403t:799_0": "Soti ubhatobhāgavimutto.",
  "tika-s0403t:799_1": "Kāmañcettha rūpāvacaracatutthajjhānampi arūpāvacarajjhānaṃ viya duvaṅgikaṃ āneñjappattanti vuccati.",
  "tika-s0403t:799_2": "Taṃ pana padaṭṭhānaṃ katvā arahattaṃ patto ubhatobhāgavimutto nāma na hoti rūpakāyato avimuttattā.",
  "tika-s0403t:799_3": "Tañhi kilesakāyatova vimuttaṃ,",
  "tika-s0403t:799_4": "na rūpakāyato,",
  "tika-s0403t:799_5": "tasmā tato vuṭṭhāya arahattaṃ patto ubhatobhāgavimutto na hotīti āha “catunnaṃ arūpa…pe…",
  "tika-s0403t:799_6": "pañcavidho hotī”ti.",
  "tika-s0403t:799_7": "Arūpasamāpattīnanti niddhāraṇe sāmivacanaṃ.",
  "tika-s0403t:799_8": "Arahattaṃ pattaanāgāminoti bhūtapubbagatiyā vuttaṃ.",
  "tika-s0403t:799_9": "Na hi arahattaṃ patto anāgāmī nāma hoti.",
  "tika-s0403t:799_10": "“Rūpī rūpāni passatī”tiādike nirodhasamāpattiante aṭṭha vimokkhe vatvā –",
  "tika-s0403t:800_0": "“Yato ca kho, ānanda,",
  "tika-s0403t:800_1": "bhikkhu ime aṭṭha vimokkhe kāyena phusitvā viharati,",
  "tika-s0403t:800_2": "paññāya cassa disvā āsavā parikkhīṇā honti.",
  "tika-s0403t:800_3": "Ayaṃ vuccati, ānanda,",
  "tika-s0403t:800_4": "bhikkhu ubhatobhāgavimutto”ti –",
  "tika-s0403t:801_0": "Yadipi mahānidāne vuttaṃ,",
  "tika-s0403t:801_1": "taṃ pana ubhatobhāgavimuttaseṭṭhavasena vuttanti,",
  "tika-s0403t:801_2": "idha pana sabbaubhatobhāgavimutte saṅgahaṇatthaṃ “pañcavidho hotī”ti vatvā “pāḷi panettha…pe…",
  "tika-s0403t:801_3": "aṭṭhavimokkhalābhino vasena āgatā”ti āha.",
  "tika-s0403t:801_4": "Majjhimanikāye pana kīṭāgirisutte –",
  "tika-s0403t:802_0": "“Katamo ca,",
  "tika-s0403t:802_1": "bhikkhave,",
  "tika-s0403t:802_2": "puggalo ubhatobhāgavimutto? Idha,",
  "tika-s0403t:802_3": "bhikkhave,",
  "tika-s0403t:802_4": "ekacco puggalo ye te santā vimokkhā atikkamma rūpe āruppā,",
  "tika-s0403t:802_5": "te kāyena phusitvā viharati,",
  "tika-s0403t:802_6": "paññāya cassa disvā āsavā parikkhīṇā honti.",
  "tika-s0403t:802_7": "Ayaṃ vuccati,",
  "tika-s0403t:802_8": "bhikkhave,",
  "tika-s0403t:802_9": "puggalo ubhatobhāgavimutto”ti –",
  "tika-s0403t:803_0": "Arūpasamāpattivasena cattāro ubhatobhāgavimuttā,",
  "tika-s0403t:803_1": "seṭṭho ca vutto vuttalakkhaṇūpapattito.",
  "tika-s0403t:803_2": "Yathāvuttesu hi pañcasu purimā cattāro samāpattisīsaṃ nirodhaṃ na samāpajjantīti pariyāyena ubhatobhāgavimuttā nāma.",
  "tika-s0403t:803_3": "Aṭṭhasamāpattilābhī anāgāmī taṃ samāpajjitvā tato vuṭṭhāya vipassanaṃ vaḍḍhetvā arahattaṃ pattoti nippariyāyena ubhatobhāgavimuttaseṭṭho nāma.",
  "tika-s0403t:804_0": "Katamo ca puggalotiādi puggalapaññattipāḷi.",
  "tika-s0403t:804_1": "Tattha katamoti pucchāvacanaṃ.",
  "tika-s0403t:804_2": "Puggaloti asādhāraṇato pucchitabbavacanaṃ.",
  "tika-s0403t:804_3": "Idhāti idhasmiṃ sāsane.",
  "tika-s0403t:804_4": "Ekaccoti eko.",
  "tika-s0403t:804_5": "Aṭṭha vimokkhe kāyena phusitvā viharatīti aṭṭha samāpattiyo samāpajjitvā nāmakāyato paṭilabhitvā viharati.",
  "tika-s0403t:804_6": "Paññāya cassa disvā āsavā parikkhīṇā hontīti vipassanāpaññāya saṅkhāragataṃ,",
  "tika-s0403t:804_7": "maggapaññāya cattāri saccāni passitvā cattāropi āsavā parikkhīṇā honti.",
  "tika-s0403t:804_8": "Disvāti dassanahetu.",
  "tika-s0403t:804_9": "Na hi āsave paññāya passanti,",
  "tika-s0403t:804_10": "dassanakāraṇā pana parikkhīṇā disvā parikkhīṇāti vuttā dassanāyattaparikkhayattā.",
  "tika-s0403t:804_11": "Evañhi dassanaṃ āsavānaṃ khayassa purimakiriyābhāvena vuttaṃ.",
  "tika-s0403t:805_0": "Paññāvimuttoti visesato paññāya eva vimutto,",
  "tika-s0403t:805_1": "na tassa adhiṭṭhānabhūtena aṭṭhavimokkhasaṅkhātena sātisayena samādhināti paññāvimutto.",
  "tika-s0403t:805_2": "Yo ariyo anadhigataaṭṭhavimokkho sabbaso āsavehi vimutto,",
  "tika-s0403t:805_3": "tassetaṃ adhivacanaṃ.",
  "tika-s0403t:805_4": "Adhigatepi hi rūpajjhānavimokkhe na so sātisayasamādhinissitoti na tassa vasena ubhatobhāgavimuttatā hotīti vuttovāyamattho.",
  "tika-s0403t:805_5": "Arūpajjhānesu pana ekasmimpi sati ubhatobhāgavimuttoyeva nāma hoti.",
  "tika-s0403t:805_6": "Tena hi aṭṭhavimokkhekadesena taṃnāmadānasamatthena aṭṭhavimokkhalābhītveva vuccati.",
  "tika-s0403t:805_7": "Samudāye hi pavatto vohāro avayavepi dissati yathā taṃ “sattisayo”ti anavasesato āsavānaṃ parikkhīṇattā.",
  "tika-s0403t:805_8": "Aṭṭhavimokkhapaṭikkhepavaseneva na ekadesabhūtarūpajjhānappaṭikkhepavasena.",
  "tika-s0403t:805_9": "Evañhi arūpajjhānekadesābhāvepi aṭṭhavimokkhapaṭikkhepo na hotīti siddhaṃ hoti.",
  "tika-s0403t:805_10": "Arūpāvacarajjhānesu hi ekasmimpi sati ubhatobhāgavimuttoyeva nāma hoti.",
  "tika-s0403t:806_0": "Phuṭṭhantaṃ sacchikatoti phuṭṭhānaṃ anto phuṭṭhanto,",
  "tika-s0403t:806_1": "phuṭṭhānaṃ arūpajjhānānaṃ anantaro kāloti adhippāyo.",
  "tika-s0403t:806_2": "Accantasaṃyoge cetaṃ upayogavacanaṃ.",
  "tika-s0403t:806_3": "Taṃ phuṭṭhānantarakālameva sacchikātabbaṃ sacchikato sacchikaraṇūpāyenāti vuttaṃ hoti,",
  "tika-s0403t:806_4": "bhāvanapuṃsakaṃ vā etaṃ “ekamantaṃ nisīdī”tiādīsu viya.",
  "tika-s0403t:806_5": "Yo hi arūpajjhānena rūpakāyato nāmakāyekadesato ca vikkhambhanavimokkhena vimutto,",
  "tika-s0403t:806_6": "tena nirodhasaṅkhāto vimokkho ālocito pakāsito viya hoti,",
  "tika-s0403t:806_7": "na pana kāyena sacchikato.",
  "tika-s0403t:806_8": "Nirodhaṃ pana ārammaṇaṃ katvā ekaccesu āsavesu khepitesu tena so sacchikato hoti,",
  "tika-s0403t:806_9": "tasmā so sacchikātabbaṃ nirodhaṃ yathāālocitaṃ nāmakāyena sacchi karotīti “kāyasakkhī”ti vuccati,",
  "tika-s0403t:806_10": "na tu “vimutto”ti ekaccānaṃ āsavānaṃ aparikkhīṇattā.",
  "tika-s0403t:806_11": "Tenāha “jhānaphassaṃ paṭhamaṃ phusati,",
  "tika-s0403t:806_12": "pacchā nirodhaṃ nibbānaṃ sacchikarotī”ti.",
  "tika-s0403t:806_13": "Ayaṃ catunnaṃ arūpasamāpattīnaṃ ekekato vuṭṭhāya saṅkhāre sammasitvā kāyasakkhibhāvaṃ pattānaṃ catunnaṃ,",
  "tika-s0403t:806_14": "nirodhā vuṭṭhāya aggamaggappattaanāgāmino ca vasena ubhatobhāgavimutto viya pañcavidho nāma hotīti vuttaṃ",
  "tika-s0403t:806_15": "abhidhammaṭīkāyaṃ “kāyasakkhimhipi eseva nayo”ti.",
  "tika-s0403t:806_16": "Ekacce āsavāti heṭṭhimamaggavajjhā āsavā.",
  "tika-s0403t:807_0": "Diṭṭhantaṃ pattoti dassanasaṅkhātassa sotāpattimaggañāṇassa anantaraṃ pattoti vuttaṃ hoti.",
  "tika-s0403t:807_1": "“Diṭṭhattā patto”tipi pāṭho.",
  "tika-s0403t:807_2": "Etena catusaccadassanasaṅkhātāya diṭṭhiyā nirodhassa pattataṃ dīpeti.",
  "tika-s0403t:807_3": "Tenāha “dukkhā saṅkhārā”tiādi.",
  "tika-s0403t:807_4": "Tattha paññāyāti maggapaññāya.",
  "tika-s0403t:807_5": "Paṭhamaphalaṭṭhato paṭṭhāya yāva aggamaggaṭṭhā diṭṭhippatto.",
  "tika-s0403t:807_6": "Tenāha “sopi kāyasakkhī viya chabbidho hotī”ti.",
  "tika-s0403t:807_7": "Yathā pana paññāvimutto,",
  "tika-s0403t:807_8": "evaṃ ayampi sukkhavipassako catūhi arūpajjhānehi vuṭṭhāya diṭṭhippattabhāvappattā cattāro cāti pañcavidho hotīti veditabbo.",
  "tika-s0403t:807_9": "Saddhāvimuttepi eseva nayo.",
  "tika-s0403t:807_10": "Idaṃ dukkhanti ettakaṃ dukkhaṃ,",
  "tika-s0403t:807_11": "na ito uddhaṃ dukkhanti.",
  "tika-s0403t:807_12": "Yathābhūtaṃ pajānātīti ṭhapetvā taṇhaṃ upādānakkhandhapañcakaṃ dukkhasaccanti yāthāvato pajānāti.",
  "tika-s0403t:807_13": "Yasmā pana taṇhā dukkhaṃ janeti nibbatteti,",
  "tika-s0403t:807_14": "tato taṃ dukkhaṃ samudeti,",
  "tika-s0403t:807_15": "tasmā naṃ “ayaṃ dukkhasamudayo”ti yathābhūtaṃ pajānāti.",
  "tika-s0403t:807_16": "Yasmā pana idaṃ dukkhañca samudayo ca nibbānaṃ patvā nirujjhati,",
  "tika-s0403t:807_17": "appavattiṃ gacchati,",
  "tika-s0403t:807_18": "tasmā na “ayaṃ dukkhanirodho”ti yathābhūtaṃ pajānāti.",
  "tika-s0403t:807_19": "Ariyo pana aṭṭhaṅgiko maggo taṃ dukkhanirodhaṃ gacchati,",
  "tika-s0403t:807_20": "tena taṃ “ayaṃ dukkhanirodhagāminī paṭipadā”ti yathābhūtaṃ pajānāti.",
  "tika-s0403t:807_21": "Ettāvatā nānākkhaṇe saccavavatthānaṃ dassitaṃ.",
  "tika-s0403t:807_22": "Idāni taṃ ekakkhaṇe dassetuṃ “tathāgatappaveditā”tiādi vuttaṃ.",
  "tika-s0403t:807_23": "Tathāgatappaveditāti tathāgatena bodhimaṇḍe paṭividdhā viditā pākaṭā katā.",
  "tika-s0403t:807_24": "Dhammāti catusaccadhammā.",
  "tika-s0403t:807_25": "Vodiṭṭhā hontīti sudiṭṭhā.",
  "tika-s0403t:807_26": "Vocaritāti sucaritā,",
  "tika-s0403t:807_27": "paññāya suṭṭhu carāpitāti attho.",
  "tika-s0403t:807_28": "Ayanti ayaṃ evarūpo puggalo diṭṭhippattoti.",
  "tika-s0403t:808_0": "Saddhāya vimuttoti saddahanavasena vimutto.",
  "tika-s0403t:808_1": "Etena sabbathā avimuttassapi saddhāmattena vimuttabhāvaṃ dasseti.",
  "tika-s0403t:808_2": "Saddhāvimuttoti vā saddhāya adhimuttoti attho.",
  "tika-s0403t:808_3": "Kiṃ pana nesaṃ kilesappahāne nānattaṃ atthīti? Natthi.",
  "tika-s0403t:808_4": "Atha kasmā saddhāvimutto diṭṭhippattaṃ na pāpuṇātīti?",
  "tika-s0403t:808_5": "Āgamanīyanānattena.",
  "tika-s0403t:808_6": "Diṭṭhippatto hi āgamanamhi kilese vikkhambhento appadukkhena akasirena akilamantova sakkoti vikkhambhituṃ,",
  "tika-s0403t:808_7": "saddhāvimutto pana dukkhena kasirena kilamanto sakkoti vikkhambhituṃ,",
  "tika-s0403t:808_8": "tasmā saddhāvimutto diṭṭhippattaṃ na pāpuṇāti.",
  "tika-s0403t:808_9": "Tenāha “etassa hī”tiādi.",
  "tika-s0403t:808_10": "Saddahantassāti “ekaṃsato ayaṃ paṭipadā kilesakkhayaṃ āvahati sammāsambuddhena bhāsitattā”ti evaṃ saddahantassa.",
  "tika-s0403t:808_11": "Yasmā panassa aniccānupassanādīhi niccasaññāpahānavasena bhāvanāya pubbenāparaṃ visesaṃ passato tattha tattha paccakkhatāpi atthi,",
  "tika-s0403t:808_12": "tasmā vuttaṃ “saddahantassa viyā”ti.",
  "tika-s0403t:808_13": "Sesapadadvayaṃ tasseva vevacanaṃ.",
  "tika-s0403t:808_14": "Ettha ca pubbabhāgamaggabhāvanāti vacanena āgamanīyanānattena diṭṭhippattasaddhāvimuttānaṃ paññānānattaṃ hotīti dassitaṃ.",
  "tika-s0403t:808_15": "Abhidhammaṭṭhakathāyampi “nesaṃ kilesappahāne nānattaṃ natthi,",
  "tika-s0403t:808_16": "paññāya nānattaṃ atthiyevā”ti vatvā “āgamanīyanānatteneva saddhāvimutto diṭṭhippattaṃ na pāpuṇātīti sanniṭṭhānaṃ kata”nti vuttaṃ.",
  "tika-s0403t:809_0": "Ārammaṇaṃ yāthāvato dhāreti avadhāretīti dhammo, paññā.",
  "tika-s0403t:809_1": "Taṃ paññāsaṅkhātaṃ dhammaṃ adhimattatāya pubbaṅgamaṃ hutvā pavattaṃ anussaratīti dhammānusārī.",
  "tika-s0403t:809_2": "Tenāha “dhammo”tiādi.",
  "tika-s0403t:809_3": "Paññāpubbaṅgamanti paññāpadhānaṃ.",
  "tika-s0403t:809_4": "“Saddhaṃ anussarati,",
  "tika-s0403t:809_5": "saddhāpubbaṅgamaṃ maggaṃ bhāvetī”ti imamatthaṃ eseva nayoti atidisati.",
  "tika-s0403t:809_6": "Paññaṃ vāhetīti paññāvāhī,",
  "tika-s0403t:809_7": "paññaṃ sātisayaṃ pavattetīti attho.",
  "tika-s0403t:809_8": "Tenāha “paññāpubbaṅgamaṃ ariyamaggaṃ bhāvetī”ti.",
  "tika-s0403t:809_9": "Paññā vā puggalaṃ vāheti nibbānābhimukhaṃ gametīti paññāvāhī.",
  "tika-s0403t:809_10": "Saddhāvāhīti etthāpi iminā nayeneva attho veditabbo.",
  "tika-s0403t:809_11": "Ubhatobhāgavimuttādikathāti ubhatobhāgavimuttādīsu āgamanato paṭṭhāya vattabbakathā.",
  "tika-s0403t:809_12": "Tasmāti visuddhimagge vuttattā.",
  "tika-s0403t:809_13": "Tato eva visuddhimaggasaṃvaṇṇanāyaṃ vuttanayeneva cettha attho veditabbo.",
  "tika-s0403t:810_0": "Puggalasuttavaṇṇanā niṭṭhitā.",
  "tika-s0403t:811_0": "5. Udakūpamāsuttavaṇṇanā",
  "tika-s0403t:812_0": "15.",
  "tika-s0403t:812_1": "Pañcame ekantakāḷakehīti natthikavādaahetukavādaakiriyavādasaṅkhātehi niyatamicchādiṭṭhidhammehi.",
  "tika-s0403t:812_2": "Tenāha “niyatamicchādiṭṭhiṃ sandhāya vutta”nti.",
  "tika-s0403t:812_3": "Evaṃ puggaloti iminā kāraṇena ekavāraṃ nimuggo nimuggoyeva so hoti.",
  "tika-s0403t:812_4": "Etassa hi puna bhavato vuṭṭhānaṃ nāma natthīti vadanti makkhaligosālādayo viya.",
  "tika-s0403t:812_5": "Heṭṭhā heṭṭhā narakaggīnaṃyeva āhāro.",
  "tika-s0403t:812_6": "Sādhu saddhā kusalesūti kusaladhammesu saddhā nāma sāhu laddhakāti ummujjati,",
  "tika-s0403t:812_7": "so tāvattakeneva kusalena ummujjati nāma.",
  "tika-s0403t:812_8": "Sādhu hirītiādīsupi eseva nayo.",
  "tika-s0403t:812_9": "Caṅkavāreti rajakānaṃ khāraparissāvane,",
  "tika-s0403t:812_10": "surāparissāvane vā.",
  "tika-s0403t:812_11": "Evaṃ puggaloti “evaṃ sādhu saddhā”ti imesaṃ saddhādīnaṃ vasena ekavāraṃ ummujjitvā tesaṃ parihāniyā puna nimujjatiyeva devadattādayo viya.",
  "tika-s0403t:812_12": "Devadatto hi aṭṭha samāpattiyo pañca ca abhiññāyo nibbattetvāpi puna buddhānaṃ paṭipakkhatāya tehi guṇehi",
  "tika-s0403t:812_13": "parihīno ruhiruppādakammaṃ saṅghabhedakammañca katvā kāyassa bhedā dutiyacittavārena cuticittamanantarā",
  "tika-s0403t:812_14": "niraye nibbatto.",
  "tika-s0403t:812_15": "Kokāliko dve aggasāvake upavaditvā padumaniraye nibbatto.",
  "tika-s0403t:813_0": "Neva hāyati no vaḍḍhatīti appahonakakālepi na hāyati,",
  "tika-s0403t:813_1": "pahonakakālepi na vaḍḍhati.",
  "tika-s0403t:813_2": "Ubhayampi panetaṃ agārikenapi anagārikenapi dīpetabbaṃ.",
  "tika-s0403t:813_3": "Ekacco hi agāriko appahonakakāle pakkhikabhattaṃ vassikaṃ vā upanibandhāpesi,",
  "tika-s0403t:813_4": "so pacchā pahonakakālepi pakkhikabhattādimattameva pavatteti.",
  "tika-s0403t:813_5": "Anagārikopi ādimhi appahonakakāle uddesaṃ dhutaṅgaṃ vā gaṇhāti,",
  "tika-s0403t:813_6": "medhāvī balavīriyasampattiyā pahonakakāle tato uttariṃ na karoti.",
  "tika-s0403t:813_7": "Evaṃ puggaloti evaṃ imāya saddhādīnaṃ ṭhitiyā puggalo ummujjitvā ṭhito nāma hoti.",
  "tika-s0403t:813_8": "Ummujjitvā pataratīti sakadāgāmipuggalo kilesatanutāya uṭṭhahitvā gantabbadisābhimukho tarati nāma.",
  "tika-s0403t:814_0": "Paṭigādhappatto hotīti anāgāmipuggalaṃ sandhāya vadati.",
  "tika-s0403t:814_1": "Ime pana satta puggalā udakopamena dīpitā.",
  "tika-s0403t:814_2": "Satta kira jaṅghavāṇijā addhānamaggappaṭipannā antarāmagge ekaṃ puṇṇanadiṃ pāpuṇiṃsu.",
  "tika-s0403t:814_3": "Tesu paṭhamaṃ otiṇṇo udakabhīruko puriso otiṇṇaṭṭhāneyeva nimujjitvā puna saṇṭhātuṃ nāsakkhi,",
  "tika-s0403t:814_4": "avassaṃva macchakacchapabhattaṃ jāto.",
  "tika-s0403t:814_5": "Dutiyo otiṇṇaṭṭhāne nimujjitvā sakiṃ uṭṭhahitvā puna nimuggo uṭṭhātuṃ nāsakkhi,",
  "tika-s0403t:814_6": "antoyeva macchakacchapabhattaṃ jāto.",
  "tika-s0403t:814_7": "Tatiyo nimujjitvā uṭṭhito majjhe nadiyā ṭhatvā neva orato āgantuṃ,",
  "tika-s0403t:814_8": "na pāraṃ gantuṃ asakkhi.",
  "tika-s0403t:814_9": "Catuttho uṭṭhāya ṭhito uttaraṇatitthaṃ olokesi.",
  "tika-s0403t:814_10": "Pañcamo uttaraṇatitthaṃ oloketvā patarati.",
  "tika-s0403t:814_11": "Chaṭṭho taṃ disvā pārimatīraṃ gantvā kaṭippamāṇe udake ṭhito.",
  "tika-s0403t:814_12": "Sattamo pārimatīraṃ gantvā gandhacuṇṇādīhi nhatvā varavatthādīni nivāsetvā surabhivilepanaṃ vilimpitvā",
  "tika-s0403t:814_13": "nīluppalamālādīni pilandhitvā nānālaṅkārappaṭimaṇḍito mahānagaraṃ pavisitvā pāsādamāruhitvā uttamabhojanaṃ bhuñjati.",
  "tika-s0403t:815_0": "Tattha jaṅghavāṇijā viya ime satta puggalā,",
  "tika-s0403t:815_1": "nadī viya vaṭṭaṃ,",
  "tika-s0403t:815_2": "paṭhamassa udakabhīrukassa purisassa otiṇṇaṭṭhāneyeva nimujjanaṃ viya micchādiṭṭhikassa vaṭṭe nimujjanaṃ,",
  "tika-s0403t:815_3": "ummujjitvā nimujjanapuriso viya saddhādīnaṃ uppattimatthakena ummujjitvā tāsaṃ hāniyā nimuggapuggalo,",
  "tika-s0403t:815_4": "majjhe nadiyā ṭhatvā viya saddhādīnaṃ ṭhitiyā ṭhitipuggalo,",
  "tika-s0403t:815_5": "uttaraṇatitthaṃ olokento viya sotāpanno,",
  "tika-s0403t:815_6": "patarantapuriso viya kilesakāmāvaṭṭatāya pataranto sakadāgāmī,",
  "tika-s0403t:815_7": "taritvā kaṭimatte udake ṭhitapuriso viya anāvaṭṭadhammattā anāgāmī,",
  "tika-s0403t:815_8": "nhatvā pārimatīraṃ uttaritvā thale ṭhitapuriso viya cattāro oghe atikkamitvā nibbānathale ṭhito khīṇāsavabrāhmaṇo,",
  "tika-s0403t:815_9": "thale ṭhitapurisassa nagaraṃ pavisitvā pāsādaṃ āruyha uttamabhojanabhuñjanaṃ viya khīṇāsavassa nibbānārammaṇasamāpattiṃ",
  "tika-s0403t:815_10": "appetvā vītināmanaṃ veditabbaṃ.",
  "tika-s0403t:816_0": "Udakūpamāsuttavaṇṇanā niṭṭhitā.",
  "tika-s0403t:817_0": "6-9. Aniccānupassīsuttādivaṇṇanā",
  "tika-s0403t:818_0": "16- 19.",
  "tika-s0403t:818_1": "Chaṭṭhe “idha samasīsī kathito”ti vatvā evaṃ samasīsitaṃ vibhajitvā idhādhippetaṃ dassetuṃ “so catubbidho hotī”tiādimāha.",
  "tika-s0403t:818_2": "Rogavasena samasīsī rogasamasīsī.",
  "tika-s0403t:818_3": "Esa nayo sesesupi.",
  "tika-s0403t:818_4": "Ekappahārenevāti ekavelāyameva.",
  "tika-s0403t:818_5": "Yo cakkhurogādīsu aññatarasmiṃ sati “ito anuṭṭhito arahattaṃ pāpuṇissāmī”ti vipassanaṃ paṭṭhapesi,",
  "tika-s0403t:818_6": "athassa arahattañca rogato vuṭṭhānañca ekakālameva hoti,",
  "tika-s0403t:818_7": "ayaṃ rogasamasīsī nāma.",
  "tika-s0403t:818_8": "Iriyāpathassa pariyosānanti iriyāpathantarasamāyogo.",
  "tika-s0403t:818_9": "Yo ṭhānādīsu iriyāpathesu aññataraṃ adhiṭṭhāya “avikopetvāva arahattaṃ pāpuṇissāmī”ti vipassanaṃ paṭṭhapesi.",
  "tika-s0403t:818_10": "Athassa arahattappatti ca iriyāpathavikopanañca ekappahāreneva hoti,",
  "tika-s0403t:818_11": "ayaṃ iriyāpathasamasīsī nāma.",
  "tika-s0403t:818_12": "Jīvitasamasīsī nāmāti ettha “palibodhasīsaṃ māno,",
  "tika-s0403t:818_13": "parāmāsasīsaṃ diṭṭhi,",
  "tika-s0403t:818_14": "vikkhepasīsaṃ uddhaccaṃ,",
  "tika-s0403t:818_15": "kilesasīsaṃ avijjā,",
  "tika-s0403t:818_16": "adhimokkhasīsaṃ saddhā,",
  "tika-s0403t:818_17": "paggahasīsaṃ vīriyaṃ,",
  "tika-s0403t:818_18": "upaṭṭhānasīsaṃ sati,",
  "tika-s0403t:818_19": "avikkhepasīsaṃ samādhi,",
  "tika-s0403t:818_20": "dassanasīsaṃ paññā,",
  "tika-s0403t:818_21": "pavattasīsaṃ jīvitindriyaṃ,",
  "tika-s0403t:818_22": "cutisīsaṃ vimokkho,",
  "tika-s0403t:818_23": "saṅkhārasīsaṃ nirodho”ti paṭisambhidāyaṃ vuttesu sattarasasu sīsesu pavattasīsaṃ kilesasīsanti dve sīsāni idhādhippetāni –",
  "tika-s0403t:818_24": "“apubbaṃ acarimaṃ āsavapariyādānañca hoti jīvitapariyādānañcā”ti vacanato.",
  "tika-s0403t:818_25": "Tesu kilesasīsaṃ arahattamaggo pariyādiyati,",
  "tika-s0403t:818_26": "pavattasīsaṃ jīvitindriyaṃ cuticittaṃ pariyādiyati.",
  "tika-s0403t:818_27": "Tattha avijjāpariyādāyakaṃ cittaṃ jīvitindriyaṃ pariyādātuṃ na sakkoti,",
  "tika-s0403t:818_28": "jīvitindriyapariyādāyakaṃ avijjaṃ pariyādātuṃ na sakkoti.",
  "tika-s0403t:818_29": "Aññaṃ avijjāpariyādāyakaṃ cittaṃ,",
  "tika-s0403t:818_30": "aññaṃ jīvitandriyapariyādāyakaṃ.",
  "tika-s0403t:818_31": "Yassa cetaṃ sīsadvayaṃ samaṃ pariyādānaṃ gacchati,",
  "tika-s0403t:818_32": "so jīvitasamasīsī nāma.",
  "tika-s0403t:819_0": "Kathaṃ panidaṃ samaṃ hotīti?",
  "tika-s0403t:819_1": "Vārasamatāya.",
  "tika-s0403t:819_2": "Yasmiñhi vāre maggavuṭṭhānaṃ hoti,",
  "tika-s0403t:819_3": "sotāpattimagge pañca paccavekkhaṇāni,",
  "tika-s0403t:819_4": "sakadāgāmimagge pañca,",
  "tika-s0403t:819_5": "anāgāmimagge pañca,",
  "tika-s0403t:819_6": "arahattamagge cattārīti ekūnavīsatime paccavekkhaṇañāṇe patiṭṭhāya bhavaṅgaṃ otaritvā parinibbāyato imāya",
  "tika-s0403t:819_7": "vārasamatāya idaṃ ubhayasīsapariyādānampi samaṃ hotīti imāya vārasamatāya.",
  "tika-s0403t:819_8": "Vārasamavuttidāyakena hi maggacittena attano anantaraṃ viya nipphādetabbā paccavekkhaṇavārā ca kilesapariyādānasseva vārāti vattabbataṃ arahati.",
  "tika-s0403t:819_9": "“Vimuttasmiṃ vimuttamiti ñāṇaṃ hotī”ti vacanato paccavekkhaṇaparisamāpanena kilesapariyādānaṃ sampāpitaṃ",
  "tika-s0403t:819_10": "nāma hotīti imāya vāravuttiyā samatāya kilesapariyādānajīvitapariyādānānaṃ samatā veditabbā.",
  "tika-s0403t:819_11": "Tenevāha “yasmā panassa…pe...",
  "tika-s0403t:819_12": "tasmā evaṃ vutta”nti.",
  "tika-s0403t:820_0": "Āyuno vemajjhaṃ anatikkamitvā antarāva kilesaparinibbānena parinibbāyatīti antarāparinibbāyī.",
  "tika-s0403t:820_1": "Tenāha “yo pañcasu suddhāvāsesū”tiādi.",
  "tika-s0403t:820_2": "Vemajjheti avihādīsu yattha uppanno,",
  "tika-s0403t:820_3": "tattha āyuno vemajjhe.",
  "tika-s0403t:820_4": "Āyuvemajjhaṃ upahacca atikkamitvā tattha parinibbāyatīti upahaccaparinibbāyī.",
  "tika-s0403t:820_5": "Tenāha “yo tatthevā”tiādi.",
  "tika-s0403t:820_6": "Asaṅkhārena appayogena anussāhena akilamanto tikkhindriyatāya sukheneva parinibbāyatīti asaṅkhāraparinibbāyī.",
  "tika-s0403t:820_7": "Tenāha “yo tesaṃyevā”tiādi.",
  "tika-s0403t:820_8": "Tesaṃyeva puggalānanti niddhāraṇe sāmivacanaṃ.",
  "tika-s0403t:820_9": "Appayogenāti adhimattappayogena vinā appakasirena.",
  "tika-s0403t:820_10": "Sasaṅkhārena sappayogena kilamanto dukkhena parinibbāyatīti sasaṅkhāraparinibbāyī.",
  "tika-s0403t:820_11": "Uddhaṃvāhibhāvena uddhamassa taṇhāsotaṃ vaṭṭasotañcāti,",
  "tika-s0403t:820_12": "uddhaṃ vā gantvā paṭilabhitabbato uddhamassa maggasotanti uddhaṃbhoto.",
  "tika-s0403t:820_13": "Paṭisandhivasena akaniṭṭhaṃ gacchatīti akaniṭṭhagāmī.",
  "tika-s0403t:821_0": "Ettha pana catukkaṃ veditabbaṃ.",
  "tika-s0403t:821_1": "Yo hi avihato paṭṭhāya cattāro devaloke sodhetvā akaniṭṭhaṃ gantvā parinibbāyati,",
  "tika-s0403t:821_2": "ayaṃ uddhaṃsoto akaniṭṭhagāmī nāma.",
  "tika-s0403t:821_3": "Ayañhi avihesu kappasahassaṃ vasanto arahattaṃ pattuṃ asakkuṇitvā atappaṃ gacchati,",
  "tika-s0403t:821_4": "tatrāpi dve kappasahassāni vasanto arahattaṃ pattuṃ asakkuṇitvā sudassaṃ gacchati,",
  "tika-s0403t:821_5": "tatrāpi cattāri kappasahassāni vasanto arahattaṃ pattuṃ asakkuṇitvā sudassiṃ gacchati,",
  "tika-s0403t:821_6": "tatrāpi aṭṭha kappasahassāni vasanto arahattaṃ pattuṃ asakkuṇitvā akaniṭṭhaṃ gacchati,",
  "tika-s0403t:821_7": "tattha vasanto aggamaggaṃ adhigacchati.",
  "tika-s0403t:821_8": "Tattha yo avihato paṭṭhāya dutiyaṃ vā catutthaṃ vā devalokaṃ gantvā parinibbāyati,",
  "tika-s0403t:821_9": "ayaṃ uddhaṃsoto na akaniṭṭhagāmī nāma.",
  "tika-s0403t:821_10": "Yo kāmabhavato cavitvā akaniṭṭhesu parinibbāyati,",
  "tika-s0403t:821_11": "ayaṃ na uddhaṃsoto akaniṭṭhagāmī nāma.",
  "tika-s0403t:821_12": "Yo heṭṭhā catūsu devalokesu tattha tattheva nibbattitvā parinibbāyati,",
  "tika-s0403t:821_13": "ayaṃ na uddhaṃsoto na akaniṭṭhagāmīti.",
  "tika-s0403t:822_0": "Ete pana avihesu uppannasamanantaraāyuvemajjhaṃ appatvāva parinibbāyanavasena tayo antarāparinibbāyino,",
  "tika-s0403t:822_1": "eko upahaccaparinibbāyī,",
  "tika-s0403t:822_2": "eko uddhaṃsototi pañcavidho,",
  "tika-s0403t:822_3": "asaṅkhārasasaṅkhāraparinibbāyivibhāgena dasa honti,",
  "tika-s0403t:822_4": "tathā atappasudassasudassīsūti cattāro dasakāti cattārīsaṃ.",
  "tika-s0403t:822_5": "Akaniṭṭhe pana uddhaṃsoto natthi,",
  "tika-s0403t:822_6": "tayo antarāparinibbāyino,",
  "tika-s0403t:822_7": "eko upahaccaparinibbāyīti cattāro,",
  "tika-s0403t:822_8": "asaṅkhārasasaṅkhāraparinibbāyivibhāgena aṭṭhāti aṭṭhacattārīsaṃ anāgāmino.",
  "tika-s0403t:822_9": "Sattamādīsu natthi vattabbaṃ.",
  "tika-s0403t:823_0": "Aniccānupassīsuttādivaṇṇanā niṭṭhitā.",
  "tika-s0403t:824_0": "10. Niddasavatthusuttavaṇṇanā",
  "tika-s0403t:825_0": "20.",
  "tika-s0403t:825_1": "Dasame niddasavatthūnīti ādisaddalopenāyaṃ niddesoti āha “niddasādivatthūnī”ti.",
  "tika-s0403t:825_2": "Natthi idāni imassa dasāti niddaso.",
  "tika-s0403t:825_3": "Pañhoti ñātuṃ icchito attho.",
  "tika-s0403t:825_4": "Puna dasavasso na hotīti tesaṃ matimattametanti dassetuṃ “so kirā”ti kirasaddaggahaṇaṃ.",
  "tika-s0403t:825_5": "Niddasoti cetaṃ vacanamattaṃ.",
  "tika-s0403t:825_6": "Tassa nibbīsādibhāvassa viya ninnavādibhāvassa ca icchitattāti dassetuṃ “na kevalañcā”tiādi vuttaṃ.",
  "tika-s0403t:825_7": "Gāme vicarantoti gāme piṇḍāya caranto.",
  "tika-s0403t:825_8": "Na idaṃ titthiyānaṃ adhivacanaṃ tesu tannimittassa abhāvā,",
  "tika-s0403t:825_9": "sāsanepi sekhassapi na idaṃ adhivacanaṃ,",
  "tika-s0403t:825_10": "kimaṅgaṃ pana puthujjanassa.",
  "tika-s0403t:825_11": "Yassa panetaṃ adhivacanaṃ yena ca kāraṇena,",
  "tika-s0403t:825_12": "taṃ dassetuṃ “khīṇāsavasseta”ntiādi vuttaṃ.",
  "tika-s0403t:825_13": "Appaṭisandhikabhāvo hissa paccakkhato kāraṇaṃ.",
  "tika-s0403t:825_14": "Paramparāya itarāni yāni pāḷiyaṃ āgatāniṃ.",
  "tika-s0403t:826_0": "Sikkhāya sammadeva ādānaṃ sikkhāsamādānaṃ.",
  "tika-s0403t:826_1": "Taṃ panassā pāripūriyā veditabbanti āha “sikkhāttayapūraṇe”ti.",
  "tika-s0403t:826_2": "Sikkhāya vā sammadeva ādito paṭṭhāya rakkhaṇaṃ sikkhāsamādānaṃ.",
  "tika-s0403t:826_3": "Tañca atthato pūraṇena paricchinnaṃ arakkhaṇe sabbena sabbaṃ abhāvato,",
  "tika-s0403t:826_4": "rakkhaṇe ca paripūraṇato.",
  "tika-s0403t:826_5": "Balavacchandoti daḷhacchando.",
  "tika-s0403t:826_6": "Āyatinti anantarānāgatadivasādikālo adhippeto,",
  "tika-s0403t:826_7": "na anāgatabhavoti āha “anāgate punadivasādīsupī”ti.",
  "tika-s0403t:826_8": "Sikkhaṃ paripūrentassa tattha nibaddhabhattitā avigatapematā.",
  "tika-s0403t:826_9": "Tebhūmakadhammānaṃ aniccādivasena sammadeva nijjhānaṃ dhammanisāmanāti āha “vipassanāyetaṃ adhivacana”nti.",
  "tika-s0403t:826_10": "Taṇhāvinayeti bhaṅgānupassanāñāṇānubhāvasiddhe taṇhāvikkhambhane.",
  "tika-s0403t:826_11": "Ekībhāveti gaṇasaṅgaṇikākilesasaṅgaṇikāvigamasiddhe vivekavāse.",
  "tika-s0403t:826_12": "Vīriyārambheti sammappadhānassa paggaṇhane.",
  "tika-s0403t:826_13": "Taṃ pana sabbaso vīriyassa paribrūhanaṃ hotīti āha “kāyikacetasikassa vīriyassa pūraṇe”ti.",
  "tika-s0403t:826_14": "Satiyañceva nipakabhāve cāti satokāritāya ceva sampajānakāritāya ca.",
  "tika-s0403t:826_15": "Satisampajaññabaleneva hi vīriyārambho ijjhati.",
  "tika-s0403t:826_16": "Diṭṭhipaṭivedheti maggasammādiṭṭhiyā paṭivijjhane.",
  "tika-s0403t:826_17": "Tenāha “maggadassane”ti.",
  "tika-s0403t:827_0": "Niddasavatthusuttavaṇṇanā niṭṭhitā.",
  "tika-s0403t:828_0": "Anusayavaggavaṇṇanā niṭṭhitā.",
  "tika-s0403t:829_0": "3. Vajjisattakavaggo",
  "tika-s0403t:830_0": "1. Sārandadasuttavaṇṇanā",
  "tika-s0403t:831_0": "21.",
  "tika-s0403t:831_1": "Tatiyassa paṭhame devāyatanabhāvena cittattā lokassa cittīkāraṭṭhānatāya ca cetiyaṃ ahosi.",
  "tika-s0403t:831_2": "Yāvakīvanti ekamevetaṃ padaṃ aniyamato parimāṇavācī.",
  "tika-s0403t:831_3": "Kālo cettha adhippetoti āha “yattakaṃ kāla”nti.",
  "tika-s0403t:831_4": "Abhiṇhaṃ sannipātāti niccasannipātā.",
  "tika-s0403t:831_5": "Taṃ pana niccasannipātataṃ dassetuṃ “divasassā”tiādi vuttaṃ.",
  "tika-s0403t:831_6": "Sannipātabahulāti pacurasannipātā.",
  "tika-s0403t:831_7": "Vosānanti saṅkocaṃ.",
  "tika-s0403t:831_8": "“Vuddhiyevā”tiādinā vuttamatthaṃ byatirekamukhena dassetuṃ “abhiṇhaṃ asannipatantā hī”tiādi vuttaṃ.",
  "tika-s0403t:831_9": "Ākulāti khubhitā na pasannā.",
  "tika-s0403t:831_10": "Bhijjitvāti vaggabandhato vibhajja visuṃ visuṃ hutvā.",
  "tika-s0403t:832_0": "Sannipātabheriyāti sannipātārocanabheriyā. Addhabhuttā vāti sāmibhuttā vā. Osīdamāneti hāyamāne.",
  "tika-s0403t:833_0": "Suṅkanti bhaṇḍaṃ gahetvā gacchantehi pabbatakhaṇḍanādititthagāmadvārādīsu rājapurisānaṃ dātabbabhāgaṃ.",
  "tika-s0403t:833_1": "Balinti nipphannasassādito chabhāgaṃ sattabhāgantiādinā laddhabbakaraṃ.",
  "tika-s0403t:833_2": "Daṇḍanti dasavīsatikahāpaṇādikaṃ aparādhānurūpaṃ gahetabbadhanadaṇḍaṃ.",
  "tika-s0403t:833_3": "Vajjidhammanti vajjirājadhammaṃ.",
  "tika-s0403t:833_4": "Idāni apaññattapaññāpanādīsu tappaṭikkhepe ca ādīnavānisaṃse ca vitthārato dassetuṃ “tesa”ntiādi vuttaṃ.",
  "tika-s0403t:833_5": "Pāricariyakkhamāti upaṭṭhānakkhamā.",
  "tika-s0403t:833_6": "Porāṇaṃ vajjidhammanti ettha pubbe kira vajjirājāno “ayaṃ coro”ti ānetvā dassite “gaṇhatha naṃ cora”nti avatvā vinicchayamahāmattānaṃ denti.",
  "tika-s0403t:833_7": "Te vinicchinitvā sace acoro hoti,",
  "tika-s0403t:833_8": "vissajjenti.",
  "tika-s0403t:833_9": "Sace coro,",
  "tika-s0403t:833_10": "attanā kiñci akatvā vohārikānaṃ denti,",
  "tika-s0403t:833_11": "tepi vinicchinitvā acoro ce,",
  "tika-s0403t:833_12": "vissajjenti. Coro ce,",
  "tika-s0403t:833_13": "suttadharānaṃ denti.",
  "tika-s0403t:833_14": "Tepi vinicchinitvā acoro ce,",
  "tika-s0403t:833_15": "vissajjenti. Coro ce,",
  "tika-s0403t:833_16": "aṭṭakulikānaṃ denti,",
  "tika-s0403t:833_17": "tepi tatheva katvā senāpatissa,",
  "tika-s0403t:833_18": "senāpati uparājassa,",
  "tika-s0403t:833_19": "uparājā rañño.",
  "tika-s0403t:833_20": "Rājā vinicchinitvā sace acoro hoti,",
  "tika-s0403t:833_21": "vissajjeti.",
  "tika-s0403t:833_22": "Sace pana coro hoti,",
  "tika-s0403t:833_23": "paveṇipaṇṇakaṃ vācāpeti.",
  "tika-s0403t:833_24": "Tattha “yena idaṃ nāma kataṃ,",
  "tika-s0403t:833_25": "tassa ayaṃ nāmadaṇḍo”ti likhitaṃ.",
  "tika-s0403t:833_26": "Rājā tassa kiriyaṃ tena samānetvā tadanucchavikaṃ daṇḍaṃ karoti.",
  "tika-s0403t:833_27": "Iti etaṃ porāṇaṃ vajjidhammaṃ samādāya vattantānaṃ manussā na ujjhāyanti.",
  "tika-s0403t:833_28": "Paramparāgatesu aṭṭakulesu jātā agatigamanaviratā aṭṭamahallakapurisā aṭṭakulikā.",
  "tika-s0403t:834_0": "Sakkāranti upakāraṃ.",
  "tika-s0403t:834_1": "Garubhāvaṃ paccupaṭṭhapetvāti “ime amhākaṃ garuno”ti tattha garubhāvaṃ paṭi paṭi upaṭṭhapetvā.",
  "tika-s0403t:834_2": "Mānessantīti sammānessanti.",
  "tika-s0403t:834_3": "Taṃ pana sammānanaṃ tesu nesaṃ attamanatāpubbakanti āha “manena piyāyissantī”ti.",
  "tika-s0403t:834_4": "Nipaccakāraṃ paṇipātaṃ.",
  "tika-s0403t:834_5": "Dassentīti garucittabhāraṃ dassenti.",
  "tika-s0403t:834_6": "Sandhānetunti sambandhaṃ avicchinnaṃ katvā ghaṭetuṃ.",
  "tika-s0403t:835_0": "Pasayhakārassāti balakkārassa.",
  "tika-s0403t:835_1": "Kāmaṃ vuddhiyā pūjanīyatāya “vuddhihāniyo”ti vuttaṃ,",
  "tika-s0403t:835_2": "attho pana vuttānukkameneva yojetabbo.",
  "tika-s0403t:835_3": "Pāḷiyaṃ vā yasmā “vuddhiyeva pāṭikaṅkhā,",
  "tika-s0403t:835_4": "no parihānī”ti vuttaṃ,",
  "tika-s0403t:835_5": "tasmā tadanukkamena “vuddhihāniyo”ti vuttaṃ.",
  "tika-s0403t:836_0": "Vipaccituṃ aladdhokāse pāpakamme,",
  "tika-s0403t:836_1": "tassa kammassa vipāke vā anavasarova devasopasaggo.",
  "tika-s0403t:836_2": "Tasmiṃ pana laddhokāse siyā devatopasaggassa avasaroti āha “anuppannaṃ…pe…",
  "tika-s0403t:836_3": "vaḍḍhentī”ti.",
  "tika-s0403t:836_4": "Eteneva anuppannaṃ sukhanti etthāpi attho veditabbo.",
  "tika-s0403t:836_5": "Balakāyassa diguṇatiguṇatādassanaṃ paṭibhayabhāvadassananti evamādinā devatānaṃ saṅgāmasīse sahāyatā veditabbā.",
  "tika-s0403t:837_0": "Anicchitanti aniṭṭhaṃ.",
  "tika-s0403t:837_1": "Āvaraṇatoti nisedhanato.",
  "tika-s0403t:837_2": "Dhammato anapetā dhammiyāti idha “dhammikā”ti vuttā.",
  "tika-s0403t:837_3": "Migasūkarādighātāya sunakhādīnaṃ kaḍḍhitvā vanacaraṇaṃ vājo,",
  "tika-s0403t:837_4": "tattha niyuttā,",
  "tika-s0403t:837_5": "te vā vājentīti vājikā,",
  "tika-s0403t:837_6": "migavadhacārino.",
  "tika-s0403t:838_0": "Sārandadasuttavaṇṇanā niṭṭhitā.",
  "tika-s0403t:839_0": "2. Vassakārasuttavaṇṇanā",
  "tika-s0403t:840_0": "22.",
  "tika-s0403t:840_1": "Dutiye abhiyātukāmoti ettha abhi-",
  "tika-s0403t:840_2": "saddo abhibhavanattho “anabhividitu”ntiādīsu viyāti āha “abhibhavanatthāya yātukāmo”ti.",
  "tika-s0403t:840_3": "Vajjirājānoti “vajjetabbā ime”ti ādito pavattaṃ vacanaṃ upādāya vajjīti laddhanāmā rājāno,",
  "tika-s0403t:840_4": "vajjiraṭṭhassa vā rājāno vajjirājāno.",
  "tika-s0403t:840_5": "Raṭṭhassa pana vajjisamaññā tannivāsirājakumāravasena veditabbā.",
  "tika-s0403t:840_6": "Rājiddhiyāti rājabhāvānugatena pabhāvena.",
  "tika-s0403t:840_7": "So pana pabhāvo nesaṃ gaṇarājānaṃ mitho sāmaggiyā loke pākaṭo.",
  "tika-s0403t:840_8": "Ciraṭṭhāyī ca ahosīti “samaggabhāvaṃ kathetī”ti vuttaṃ.",
  "tika-s0403t:840_9": "Anu anu taṃsamaṅgino bhāveti vaḍḍhetīti anubhāvo,",
  "tika-s0403t:840_10": "anubhāvo eva ānubhāvo, patāpo.",
  "tika-s0403t:840_11": "So pana nesaṃ patāpo hatthiassādivāhanasampattiyā tattha ca subhikkhitabhāvena loke pākaṭo jātoti “etena…pe…",
  "tika-s0403t:840_12": "kathetī”ti vuttaṃ.",
  "tika-s0403t:840_13": "Tāḷacchiggaḷenāti kuñcikāchiddena.",
  "tika-s0403t:840_14": "Asananti saraṃ.",
  "tika-s0403t:840_15": "Atipātayissantīti atikkāmenti.",
  "tika-s0403t:840_16": "Poṅkhānupoṅkhanti poṅkhassa anupoṅkhaṃ,",
  "tika-s0403t:840_17": "purimasarassa poṅkhapadānugatapoṅkhaṃ itaraṃ saraṃ katvāti attho.",
  "tika-s0403t:840_18": "Avirādhitanti avirajjhitaṃ.",
  "tika-s0403t:840_19": "Ucchindissāmīti ummūlanavasena kulasantatiṃ chindissāmi.",
  "tika-s0403t:840_20": "Ayanaṃ vaḍḍhanaṃ ayo,",
  "tika-s0403t:840_21": "tappaṭipakkhena anayoti āha “avaḍḍhi”nti.",
  "tika-s0403t:840_22": "Ñātīnaṃ byasanaṃ vināso ñātibyasanaṃ.",
  "tika-s0403t:841_0": "Gaṅgāyāti gaṅgāsamīpe.",
  "tika-s0403t:841_1": "Paṭṭanagāmanti sakaṭapaṭṭanagāmaṃ.",
  "tika-s0403t:841_2": "Tatrāti tasmiṃ paṭṭane.",
  "tika-s0403t:841_3": "Balavāghātajātoti uppannabalavakodho.",
  "tika-s0403t:841_4": "Meti mayhaṃ.",
  "tika-s0403t:841_5": "Gatenāti gamanena.",
  "tika-s0403t:841_6": "Sītaṃ vā uṇhaṃ vā natthi tāya velāya.",
  "tika-s0403t:841_7": "Abhimukhaṃ yuddhenāti abhimukhaṃ ujukameva saṅgāmakaraṇena.",
  "tika-s0403t:841_8": "Upalāpanaṃ sāmaṃ dānañcāti dassetuṃ “ala”ntiādi vuttaṃ.",
  "tika-s0403t:841_9": "Bhedopi idha upāyo evāti vuttaṃ “aññatra mithubhedā”ti.",
  "tika-s0403t:841_10": "Yuddhassa pana anupāyatā pageva pakāsitā.",
  "tika-s0403t:841_11": "Idanti “aññatra upalāpanāya aññatra mithubhedā”ti idaṃ vacanaṃ.",
  "tika-s0403t:841_12": "Kathāya nayaṃ labhitvāti “yāvakīvañca …pe…",
  "tika-s0403t:841_13": "parihānī”ti imāya bhagavato kathāya upāyaṃ labhitvā.",
  "tika-s0403t:841_14": "Anukampāyāti vajjirājesu anuggahena.",
  "tika-s0403t:842_0": "Rājāpi tameva pesetvā sabbe…pe…",
  "tika-s0403t:842_1": "pāpesīti rājā taṃ attano santikaṃ āgataṃ “kiṃ, ācariya,",
  "tika-s0403t:842_2": "bhagavā avacā”ti pucchi.",
  "tika-s0403t:842_3": "So “yathā bho samaṇassa gotamassa vacanaṃ na sakkā vajjī kenaci gahetuṃ,",
  "tika-s0403t:842_4": "apica upalāpanāya vā mithubhedena vā sakkā”ti āha.",
  "tika-s0403t:842_5": "Tato naṃ rājā “upalāpanāya amhākaṃ hatthiassādayo nassissanti,",
  "tika-s0403t:842_6": "bhedeneva te gahessāmi,",
  "tika-s0403t:842_7": "kiṃ karomā”ti pucchi. Tena hi, mahārāja,",
  "tika-s0403t:842_8": "tumhe vajjī ārabbha parisati kathaṃ samuṭṭhāpetha,",
  "tika-s0403t:842_9": "tato ahaṃ “kiṃ te, mahārāja, tehi,",
  "tika-s0403t:842_10": "attano santakena kasivaṇijjādīni katvā jīvantu ete rājāno”ti vatvā pakkamissāmi.",
  "tika-s0403t:842_11": "Tato tumhe “kiṃ nu, bho,",
  "tika-s0403t:842_12": "esa brāhmaṇo vajjī ārabbha pavattaṃ kathaṃ paṭibāhatī”ti vadeyyātha.",
  "tika-s0403t:842_13": "Divasabhāge cāhaṃ tesaṃ paṇṇākāraṃ pesessāmi,",
  "tika-s0403t:842_14": "tampi gāhāpetvā tumhepi mama dosaṃ āropetvā bandhanatāḷanādīni akatvāva kevalaṃ khuramuṇḍaṃ maṃ katvā nagarā nīharāpetha,",
  "tika-s0403t:842_15": "athāhaṃ “mayā te nagare pākāro parikhā ca kāritā,",
  "tika-s0403t:842_16": "ahaṃ thiradubbalaṭṭhānañca uttānagambhīraṭṭhānañca jānāmi,",
  "tika-s0403t:842_17": "na cirassaṃ dāni taṃ ujuṃ karissāmī”ti vakkhāmi.",
  "tika-s0403t:842_18": "Taṃ sutvā tumhe “gacchatū”ti vadeyyāthāti.",
  "tika-s0403t:842_19": "Rājā sabbaṃ akāsi.",
  "tika-s0403t:843_0": "Licchavī tassa nikkhamanaṃ sutvā “saṭho brāhmaṇo,",
  "tika-s0403t:843_1": "mā tassa gaṅgaṃ uttāretuṃ adatthā”ti āhaṃsu.",
  "tika-s0403t:843_2": "Tatra ekaccehi “amhe ārabbha kathitattā kira so evaṃ karotī”ti vutte “tena hi bhaṇe etū”ti vadiṃsu.",
  "tika-s0403t:843_3": "So gantvā licchavī disvā “kimāgatatthā”ti pucchito taṃ pavattiṃ ārocesi.",
  "tika-s0403t:843_4": "Licchavino “appamattakena nāma evaṃ garuṃ daṇḍaṃ kātuṃ na yutta”nti vatvā “kiṃ te tatra ṭhānantara”nti pucchiṃsu.",
  "tika-s0403t:843_5": "Vinicchayamahāmaccohamasmīti.",
  "tika-s0403t:843_6": "Tadeva te ṭhānantaraṃ hotūti.",
  "tika-s0403t:843_7": "So suṭṭhutaraṃ vinicchayaṃ karoti.",
  "tika-s0403t:843_8": "Rājakumārā tassa santike sippaṃ uggaṇhanti.",
  "tika-s0403t:843_9": "So patiṭṭhitaguṇo hutvā ekadivasaṃ ekaṃ licchaviṃ gahetvā ekamantaṃ gantvā “dārakā kasantī”ti pucchi. Āma, kasanti.",
  "tika-s0403t:843_10": "Dve goṇe yojetvāti. Āma,",
  "tika-s0403t:843_11": "dve goṇe yojetvāti.",
  "tika-s0403t:843_12": "Ettakaṃ vatvā nivatto.",
  "tika-s0403t:843_13": "Tato tamañño “kiṃ ācariyo āhā”ti pucchitvā tena vuttaṃ –",
  "tika-s0403t:843_14": "asaddahanto “na meso yathābhūtaṃ kathetī”ti tena saddhiṃ bhijji.",
  "tika-s0403t:844_0": "Brāhmaṇo aparampi ekadivasaṃ ekaṃ licchaviṃ ekamantaṃ netvā “kena byañjanena bhuttosī”ti pucchitvā nivatto.",
  "tika-s0403t:844_1": "Tampi añño pucchitvā asaddahanto tatheva bhijji.",
  "tika-s0403t:844_2": "Brāhmaṇo aparampi divasaṃ ekaṃ licchaviṃ ekamantaṃ netvā “atiduggatosi kirā”ti pucchi.",
  "tika-s0403t:844_3": "Ko evamāhāti.",
  "tika-s0403t:844_4": "Asuko nāma licchavīti.",
  "tika-s0403t:844_5": "Aparampi ekamantaṃ netvā “tvaṃ kira bhīrujātiko”ti pucchi.",
  "tika-s0403t:844_6": "Ko evamāhāti?",
  "tika-s0403t:844_7": "Asuko nāma licchavīti.",
  "tika-s0403t:844_8": "Evaṃ aññena akathitameva aññassa kathento tīhi saṃvaccharehi te rājāno aññamaññaṃ bhinditvā yathā dve ekamaggena na gacchanti,",
  "tika-s0403t:844_9": "tathā katvā sannipātabheriṃ carāpesi.",
  "tika-s0403t:844_10": "Licchavino “issarā sannipatantu,",
  "tika-s0403t:844_11": "sūrā sannipatantū”ti vatvā na sannipatiṃsu.",
  "tika-s0403t:844_12": "Brāhmaṇo “ayaṃ dāni kālo,",
  "tika-s0403t:844_13": "sīghaṃ āgacchatū”ti rañño sāsanaṃ peseti.",
  "tika-s0403t:844_14": "Rājā sutvāva balabheriṃ carāpetvā nikkhami.",
  "tika-s0403t:844_15": "Vesālikā sutvā “rañño gaṅgaṃ uttarituṃ na dassāmā”ti bheriṃ carāpesuṃ.",
  "tika-s0403t:844_16": "Te sutvā “gacchantu sūrarājāno”tiādīni vatvā na sannipatiṃsu.",
  "tika-s0403t:844_17": "“Nagarappavesanaṃ na dassāma,",
  "tika-s0403t:844_18": "dvārāni pidahissāmā”ti bheriṃ carāpesuṃ.",
  "tika-s0403t:844_19": "Ekopi na sannipati.",
  "tika-s0403t:844_20": "Yathāvivaṭehi dvārehi pavisitvā sabbe anayabyasanaṃ pāpetvā gato.",
  "tika-s0403t:844_21": "Taṃ sandhāyetaṃ vuttaṃ –",
  "tika-s0403t:844_22": "“rājāpi tameva pesetvā sabbepi bhinditvā gantvā anayabyasanaṃ pāpesī”ti.",
  "tika-s0403t:845_0": "Vassakārasuttavaṇṇanā niṭṭhitā.",
  "tika-s0403t:846_0": "2. Paṭhamasattakasuttavaṇṇanā",
  "tika-s0403t:847_0": "23.",
  "tika-s0403t:847_1": "Tatiye aparihānāya hitāti aparihāniyā,",
  "tika-s0403t:847_2": "na parihāyanti etehīti vā aparihāniyā.",
  "tika-s0403t:847_3": "Evaṃ saṅkhepato vuttamatthaṃ vitthārato dassento “idhāpi cā”tiādimāha.",
  "tika-s0403t:847_4": "Tattha tatotiādi disāsu āgatasāsane vuttavacanaṃ vuttakathanaṃ.",
  "tika-s0403t:847_5": "Vihārasīmā ākulā yasmā,",
  "tika-s0403t:847_6": "tasmā uposathapavāraṇā ṭhitā.",
  "tika-s0403t:847_7": "Olīyamānakoti pāḷito atthato ca vinassamānako.",
  "tika-s0403t:847_8": "Ukkhipāpentāti paguṇabhāvakaraṇena atthasaṃvaṇṇanāvasena ca paggaṇhantā.",
  "tika-s0403t:848_0": "Sāvatthiyaṃ bhikkhū viya pācittiyaṃ desāpetabboti paññāpentā.",
  "tika-s0403t:848_1": "Vajjiputtakā viya dasavatthudīpanena.",
  "tika-s0403t:848_2": "Tathā akarontāti navaṃ katikavattaṃ vā sikkhāpadaṃ vā amaddantā dhammavinayato sāsanaṃ dīpentā khuddakampi ca sikkhāpadaṃ asamūhanantā.",
  "tika-s0403t:848_3": "Āyasmā mahākassapo viya cāti “suṇātu me, āvuso, saṅgho,",
  "tika-s0403t:848_4": "santāmhākaṃ sikkhāpadāni gihigatāni.",
  "tika-s0403t:848_5": "Gihinopi jānanti ‘idaṃ vo samaṇānaṃ sakyaputtikānaṃ kappati,",
  "tika-s0403t:848_6": "idaṃ vo na kappatī’ti.",
  "tika-s0403t:848_7": "Sacepi hi mayaṃ khuddānukhuddakāni sikkhāpadāni samūhanissāma,",
  "tika-s0403t:848_8": "bhavissanti vattāro ‘dhūmakālikaṃ samaṇena gotamena sāvakānaṃ sikkhāpadaṃ paññattaṃ,",
  "tika-s0403t:848_9": "yāvimesaṃ satthā aṭṭhāsi,",
  "tika-s0403t:848_10": "tāvime sikkhāpadesu sikkhiṃsu.",
  "tika-s0403t:848_11": "Yato imesaṃ satthā parinibbuto,",
  "tika-s0403t:848_12": "na dānime sikkhāpadesu sikkhantī’ti.",
  "tika-s0403t:848_13": "Yadi saṅghassa pattakallaṃ,",
  "tika-s0403t:848_14": "saṅgho apaññattaṃ na paññapeyya,",
  "tika-s0403t:848_15": "paññattaṃ na samucchindeyya,",
  "tika-s0403t:848_16": "yathāpaññattesu sikkhāpadesu samādāya vatteyyā”ti imaṃ tantiṃ ṭhapento āyasmā mahākassapo viya ca.",
  "tika-s0403t:849_0": "Thirabhāvappattāti sāsane thirabhāvaṃ anivattitabhāvaṃ upagatā.",
  "tika-s0403t:849_1": "Therakārakehīti therabhāvasādhakehi sīlādiguṇehi asekkhadhammehi.",
  "tika-s0403t:849_2": "Bahū rattiyoti pabbajitā hutvā bahū rattiyo jānanti.",
  "tika-s0403t:849_3": "Sīlādiguṇesu patiṭṭhāpanameva sāsane pariṇāyakatāti āha “tīsu sikkhāsu pavattentī”ti.",
  "tika-s0403t:849_4": "Ovādaṃ na denti abhājanabhāvato.",
  "tika-s0403t:849_5": "Paveṇikathanti ācariyaparamparābhataṃ sammāpaṭipattidīpanaṃ dhammakathaṃ.",
  "tika-s0403t:849_6": "Sārabhūtaṃ dhammapariyāyanti samathavipassanāmaggaphalasampāpanena sāsane sārabhūtaṃ bojjhaṅgakosallaanuttarasītibhāva-",
  "tika-s0403t:849_7": "adhicittasuttādidhammatantiṃ.",
  "tika-s0403t:849_8": "Ādikaṃ ovādanti ādi-",
  "tika-s0403t:849_9": "saddena “evaṃ te āloketabbaṃ,",
  "tika-s0403t:849_10": "evaṃ te viloketabbaṃ,",
  "tika-s0403t:849_11": "evaṃ te samiñjitabbaṃ,",
  "tika-s0403t:849_12": "evaṃ te pasāretabbaṃ,",
  "tika-s0403t:849_13": "evaṃ te saṅghāṭipattacīvaraṃ dhāretabba”nti ovādaṃ saṅgaṇhāti.",
  "tika-s0403t:850_0": "Punabbhavadānaṃ punabbhavo uttarapadalopena.",
  "tika-s0403t:850_1": "Itareti ye na paccayavasikā na āmisacakkhukā,",
  "tika-s0403t:850_2": "te na gacchanti taṇhāya vasaṃ.",
  "tika-s0403t:851_0": "Āraññakesūti araññabhāgesu araññapariyāpannesu.",
  "tika-s0403t:851_1": "Nanu yattha katthacipi taṇhā sāvajjā evāti codanaṃ sandhāyāha “gāmantasenāsanesu hī”tiādi.",
  "tika-s0403t:851_2": "Tena “anuttaresu vimokkhesu pihaṃ upaṭṭhāpayato”ti ettha vuttapihādayo piya āraññakasenāsanesu sālayatā sevitabbapakkhikā evāti dasseti.",
  "tika-s0403t:852_0": "Attanāvāti sayameva.",
  "tika-s0403t:852_1": "Tena parehi anussāhitānaṃ saraseneva anāgatānaṃ pesalānaṃ bhikkhūnaṃ āgamanaṃ,",
  "tika-s0403t:852_2": "āgatānañca phāsuvihāraṃ paccāsīsantīti dasseti.",
  "tika-s0403t:852_3": "Imināva nīhārenāti imāya paṭipattiyā.",
  "tika-s0403t:852_4": "Aggahitadhammaggahaṇanti aggahitassa pariyattidhammassa uggahaṇaṃ.",
  "tika-s0403t:852_5": "Gahitasajjhāyakaraṇanti uggahitassa suṭṭhu atthacintanaṃ.",
  "tika-s0403t:852_6": "Cintarattho hi ayaṃ sajjhāyasaddo.",
  "tika-s0403t:852_7": "Entīti upagacchanti.",
  "tika-s0403t:852_8": "Nisīdanti āsanapaññāpanādinā.",
  "tika-s0403t:853_0": "Paṭhamasattakasuttavaṇṇanā niṭṭhitā.",
  "tika-s0403t:854_0": "4-6. Dutiyasattakasuttādivaṇṇanā",
  "tika-s0403t:855_0": "24- 26.",
  "tika-s0403t:855_1": "Catutthe karontoyevāti yathāvuttaṃ tiracchānakathaṃ kathentoyeva.",
  "tika-s0403t:855_2": "Atiracchānakathābhāvepi tassa tattha tapparabhāvadassanatthaṃ avadhāraṇavacanaṃ.",
  "tika-s0403t:855_3": "Pariyantakārīti sapariyantaṃ katvā vattā.",
  "tika-s0403t:855_4": "“Pariyantavatiṃ vācaṃ bhāsitā”ti hi vuttaṃ.",
  "tika-s0403t:855_5": "Appabhassovāti parimitakathoyeva ekantena kathetabbasseva kathanato.",
  "tika-s0403t:855_6": "Samāpattisamāpajjanaṃ ariyo tuṇhībhāvo.",
  "tika-s0403t:855_7": "Niddāyatiyevāti niddokkamane anādīnavadassī niddāyatiyeva,",
  "tika-s0403t:855_8": "iriyāpathaparivattanādinā na naṃ vinodeti.",
  "tika-s0403t:855_9": "Evaṃ saṃsaṭṭhovāti vuttanayena gaṇasaṅgaṇikāya saṃsaṭṭho eva viharati.",
  "tika-s0403t:855_10": "Dussīlā pāpicchā nāmāti sayaṃ nissīlā asantaguṇasambhāvanicchāya samannāgatattā pāpā lāmakā icchā etesanti pāpicchā.",
  "tika-s0403t:855_11": "Pāpapuggalehi mittikaraṇato pāpamittā.",
  "tika-s0403t:855_12": "Tehi sadā sahapavattanena pāpasahāyā.",
  "tika-s0403t:855_13": "Tattha ninnatādinā tadadhimuttatāya pāpasampavaṅkā.",
  "tika-s0403t:855_14": "Pañcamādīni uttānatthāniyeva.",
  "tika-s0403t:856_0": "Dutiyasattakasuttādivaṇṇanā niṭṭhitā.",
  "tika-s0403t:857_0": "7-11. Saññāsuttādivaṇṇanā",
  "tika-s0403t:858_0": "27- 31.",
  "tika-s0403t:858_1": "Sattame aniccāti anupassati etāyāti aniccānupassanā.",
  "tika-s0403t:858_2": "Tathāpavattavipassanā pana yasmā attanā sahagatasaññāya bhāvitāya bhāvitā eva hoti,",
  "tika-s0403t:858_3": "tasmā vuttaṃ “aniccānupassanādīhi sahagatasaññā”ti.",
  "tika-s0403t:858_4": "Imā satta lokiyavipassanāpi honti “anicca”ntiādinā pavattanato.",
  "tika-s0403t:858_5": "“Etaṃ santaṃ etaṃ paṇītaṃ yadidaṃ sabbasaṅkhārasamatho”ti āgatavasena panettha dve lokuttarā hontīti veditabbā.",
  "tika-s0403t:858_6": "“Virāgo nirodho”ti hi tattha nibbānaṃ vuttanti idha virāgasaññā,",
  "tika-s0403t:858_7": "tā vuttasaññā nibbānārammaṇāpi siyuṃ.",
  "tika-s0403t:858_8": "Sesamettha suviññeyyameva.",
  "tika-s0403t:858_9": "Aṭṭhamādīni uttānatthāneva.",
  "tika-s0403t:859_0": "Saññāsuttādivaṇṇanā niṭṭhitā.",
  "tika-s0403t:860_0": "Vajjisattakavaggavaṇṇanā niṭṭhitā.",
  "tika-s0403t:861_0": "4. Devatāvaggo",
  "tika-s0403t:862_0": "5. Paṭhamamittasuttavaṇṇanā",
  "tika-s0403t:863_0": "36.",
  "tika-s0403t:863_1": "Catutthassa pañcame attano guyhaṃ tassa āvikarotīti attano guyhaṃ nigguhituṃ yuttakathaṃ aññassa akathetvā tasseva ācikkhati.",
  "tika-s0403t:863_2": "Tassa guyhaṃ aññesaṃ nācikkhatīti tena kathitaguyhaṃ yathā aññe na jānanti,",
  "tika-s0403t:863_3": "evaṃ anāvikaronto chādeti.",
  "tika-s0403t:864_0": "Paṭhamamittasuttavaṇṇanā niṭṭhitā.",
  "tika-s0403t:865_0": "6-11. Dutiyamittasuttādivaṇṇanā",
  "tika-s0403t:866_0": "37- 42.",
  "tika-s0403t:866_1": "Chaṭṭhe piyo ca hoti manāpo cāti kalyāṇamittalakkhaṇaṃ dassitaṃ.",
  "tika-s0403t:866_2": "Kalyāṇamitto hi saddhāsampanno ca hoti sīlasampanno sutasampanno cāgasampanno vīriyasampanno satisampanno samādhisampanno paññāsampanno.",
  "tika-s0403t:866_3": "Tattha saddhāsampattiyā saddahati tathāgatassa sambodhiṃ kammañca kammaphalañca,",
  "tika-s0403t:866_4": "tena sambodhiyā hetubhūtaṃ sattesu hitasukhaṃ na pariccajati.",
  "tika-s0403t:866_5": "Sīlasampattiyā sattānaṃ piyo hoti garu bhāvanīyo codako pāpagarahī vattā vacanakkhamo.",
  "tika-s0403t:866_6": "Sutasampattiyā saccapaṭiccasamuppādādipaṭisaṃyuttānaṃ gambhīrānaṃ kathānaṃ kattā hoti.",
  "tika-s0403t:866_7": "Cāgasampattiyā appiccho hoti santuṭṭho pavivitto asaṃsaṭṭho.",
  "tika-s0403t:866_8": "Vīriyasampattiyā āraddhavīriyo hoti attahitaparahitapaṭipattiyaṃ.",
  "tika-s0403t:866_9": "Satisampattiyā upaṭṭhitassatī hoti.",
  "tika-s0403t:866_10": "Samādhisampattiyā avikkhitto hoti samāhitacito.",
  "tika-s0403t:866_11": "Paññāsampattiyā aviparītaṃ pajānāti.",
  "tika-s0403t:866_12": "So satiyā kusalākusalānaṃ dhammānaṃ gatiyo samannesamāno paññāya sattānaṃ hitāhitaṃ yathābhūtaṃ jānitvā",
  "tika-s0403t:866_13": "samādhinā tattha ekaggacitto hutvā vīriyena satte ahite nisedhetvā hite niyojeti.",
  "tika-s0403t:866_14": "Tena vuttaṃ “piyo…pe…",
  "tika-s0403t:866_15": "niyojetī”ti.",
  "tika-s0403t:866_16": "Sattamādīni uttānatthāni.",
  "tika-s0403t:867_0": "Dutiyamittasuttādivaṇṇanā niṭṭhitā.",
  "tika-s0403t:868_0": "Devatāvaggavaṇṇanā niṭṭhitā.",
  "tika-s0403t:869_0": "5. Mahāyaññavaggo",
  "tika-s0403t:870_0": "1. Sattaviññāṇaṭṭhitisuttavaṇṇanā",
  "tika-s0403t:871_0": "44.",
  "tika-s0403t:871_1": "Pañcamassa paṭhame yasmā nidassanatthe nipāto tasmā seyyathāpi manussāti yathā manussāti vuttaṃ hoti.",
  "tika-s0403t:871_2": "Viseso hotiyeva satipi bāhirassa kāraṇassa abhede ajjhattikassa bhinnattā.",
  "tika-s0403t:871_3": "Nānattaṃ kāye etesaṃ,",
  "tika-s0403t:871_4": "nānatto vā kāyo etesanti nānattakāyā.",
  "tika-s0403t:871_5": "Iminā nayena sesapadesupi attho veditabbo.",
  "tika-s0403t:871_6": "Nesanti manussānaṃ.",
  "tika-s0403t:871_7": "Nānattā saññā etesaṃ atthīti nānattasaññino.",
  "tika-s0403t:871_8": "Sukhasamussayato vinipāto etesaṃ atthīti vinipātikā satipi devabhāve dibbasampattiyā abhāvato.",
  "tika-s0403t:871_9": "Apāyesu vā gato natthi nipāto etesanti vinipātikā.",
  "tika-s0403t:871_10": "Tenāha “catuapāyavinimuttā”ti.",
  "tika-s0403t:871_11": "Piyaṅkaramātādīnaṃ viyāti piyaṅkaramātā kira yakkhinī paccūsasamaye anuruddhattherassa dhammaṃ sajjhāyato sutvā –",
  "tika-s0403t:872_0": "“Mā saddamakarī piyaṅkara, bhikkhu dhammapadāni bhāsati;",
  "tika-s0403t:873_0": "Api dhammapadaṃ vijāniya, paṭipajjema hitāya no siyā.",
  "tika-s0403t:874_0": "“Pāṇesu ca saṃyamāmase, sampajānamusā na bhaṇāmase;",
  "tika-s0403t:875_0": "Sikkhema susīlyamattano, api muccema pisācayoniyā”ti. –",
  "tika-s0403t:876_0": "Evaṃ puttakaṃ saññāpetvā taṃ divasaṃ sotāpattiphalaṃ pattā.",
  "tika-s0403t:876_1": "Uttaramātā pana bhagavato dhammaṃ sutvāva sotāpannā jātā.",
  "tika-s0403t:877_0": "Brahmakāye paṭhamajjhānanibbatte brahmasamūhe,",
  "tika-s0403t:877_1": "brahmanikāye vā bhavāti brahmakāyikā.",
  "tika-s0403t:877_2": "Mahābrahmuno parisāya bhavāti brahmapārisajjā tassa paricārakaṭṭhāne ṭhitattā.",
  "tika-s0403t:877_3": "Mahābrahmuno purohitaṭṭhāne ṭhitāti brahmapurohitā.",
  "tika-s0403t:877_4": "Āyuvaṇṇādīhi mahantā brahmānoti mahābrahmāno.",
  "tika-s0403t:877_5": "Satipi tesaṃ tividhānampi paṭhamena jhānena gantvā nibbattabhāve jhānassa pana pavattibhedena ayaṃ visesoti",
  "tika-s0403t:877_6": "dassetuṃ “brahmapārisajjā panā”tiādi vuttaṃ.",
  "tika-s0403t:877_7": "Parittenāti hīnena.",
  "tika-s0403t:877_8": "Sā cassa hīnatā chandādīnaṃ hīnatāya veditabbā.",
  "tika-s0403t:877_9": "Paṭiladdhamattaṃ vā hīnaṃ.",
  "tika-s0403t:877_10": "Kappassāti asaṅkhyeyyakappassa.",
  "tika-s0403t:877_11": "Hīnapaṇītānaṃ majjhe bhavattā majjhimaṃ.",
  "tika-s0403t:877_12": "Sā cassa majjhimatā chandādīnaṃ majjhimatāya veditabbā.",
  "tika-s0403t:877_13": "Paṭilabhitvā nātisubhāvitaṃ vā majjhimaṃ.",
  "tika-s0403t:877_14": "Upaḍḍhakappoti asaṅkhyeyyakappassa upaḍḍhakappo.",
  "tika-s0403t:877_15": "Vipphārikataroti brahmapārisajjehi pamāṇato vipulataro sabhāvato uḷārataro ca hoti.",
  "tika-s0403t:877_16": "Sabhāvenapi hi uḷāratamova.",
  "tika-s0403t:877_17": "Taṃ panettha appamāṇaṃ.",
  "tika-s0403t:877_18": "Tassa hi parittābhādīnaṃ parittasubhādīnañca kāye satipi sabhāvavematte ekattavaseneva vavatthapīyatīti “ekattakāyā”tveva te vuccanti.",
  "tika-s0403t:877_19": "Paṇītenāti ukkaṭṭhena.",
  "tika-s0403t:877_20": "Sā cassa ukkaṭṭhatā chandādīnaṃ ukkaṭṭhatāya veditabbā.",
  "tika-s0403t:877_21": "Subhāvitaṃ vā,",
  "tika-s0403t:877_22": "sammadeva,",
  "tika-s0403t:877_23": "vasibhāvaṃ pāpitaṃ paṇītaṃ “padhānabhāvaṃ nīta”nti katvā.",
  "tika-s0403t:877_24": "Idhāpi kappo asaṅkhyeyyakappavaseneva veditabbo paripuṇṇamahākappassa asambhavato.",
  "tika-s0403t:877_25": "Itīti evaṃ vuttappakārena.",
  "tika-s0403t:877_26": "Teti “brahmakāyikā”ti vuttā tividhāpi brahmāno.",
  "tika-s0403t:877_27": "Saññāya ekattāti tihetukabhāvena ekasabhāvattā.",
  "tika-s0403t:877_28": "Na hi tassā sampayuttadhammavasena aññopi koci bhedo atthi.",
  "tika-s0403t:877_29": "Evanti iminā nānattakāyā ekattasaññino gahitāti dasseti.",
  "tika-s0403t:878_0": "Daṇḍaukkāyāti daṇḍadīpikāya.",
  "tika-s0403t:878_1": "Sarati dhāvati,",
  "tika-s0403t:878_2": "vissarati vippakiṇṇā viya dhāvati.",
  "tika-s0403t:878_3": "Dve kappāti dve mahākappā.",
  "tika-s0403t:878_4": "Ito paresupi eseva nayo.",
  "tika-s0403t:878_5": "Idhāti imasmiṃ sutte.",
  "tika-s0403t:878_6": "Ukkaṭṭhaparicchedavasena ābhassaraggahaṇeneva sabbepi te parittābhāappamāṇābhāpi gahitā.",
  "tika-s0403t:879_0": "Sundarā pabhā subhā,",
  "tika-s0403t:879_1": "tāya kiṇṇā subhākiṇṇāti vattabbe. Bhā-",
  "tika-s0403t:879_2": "saddassa rassattaṃ antima- ṇa-",
  "tika-s0403t:879_3": "kārassa ha-",
  "tika-s0403t:879_4": "kārañca katvā “subhakiṇhā”ti vuttā.",
  "tika-s0403t:879_5": "Aṭṭhakathāyaṃ pana niccalāya ekagghanāya pabhāya subhoti pariyāyavacananti “subhena okiṇṇā vikiṇṇā”ti attho vutto.",
  "tika-s0403t:879_6": "Etthāpi antima- ṇa-",
  "tika-s0403t:879_7": "kārassa ha-",
  "tika-s0403t:879_8": "kārakaraṇaṃ icchitabbameva.",
  "tika-s0403t:879_9": "Na chijjitvā pabhā gacchati ekagghanattā.",
  "tika-s0403t:879_10": "Catutthaviññāṇaṭṭhitimeva bhajanti kāyassa saññāya ca ekarūpattā.",
  "tika-s0403t:879_11": "Vipulasantasukhāyuvaṇṇādiphalattā vehapphalā.",
  "tika-s0403t:879_12": "Etthāti viññāṇaṭṭhitiyaṃ.",
  "tika-s0403t:880_0": "Vivaṭṭapakkhe ṭhitā apunarāvattanato.",
  "tika-s0403t:880_1": "“Na sabbakālikā”ti vatvā tameva asabbakālikattaṃ vibhāvetuṃ “kappasatasahassampī”tiādi vuttaṃ.",
  "tika-s0403t:880_2": "Soḷasakappasahassaccayena uppannānaṃ suddhāvāsabrahmānaṃ parinibbāyanato aññesañca tattha anuppajjanato buddhasuññe loke suññaṃ taṃ ṭhānaṃ hoti,",
  "tika-s0403t:880_3": "tasmā suddhāvāsā na sabbakālikā.",
  "tika-s0403t:880_4": "Khandhāvāraṭṭhānasadisā honti suddhāvāsabhūmiyo.",
  "tika-s0403t:880_5": "Iminā suttena suddhāvāsānaṃ sattāvāsabhāvadīpaneneva viññāṇaṭṭhitibhāvopi dīpito hoti,",
  "tika-s0403t:880_6": "tasmā suddhāvāsāpi sattasu viññāṇaṭṭhitīsu catutthaviññāṇaṭṭhitiṃ,",
  "tika-s0403t:880_7": "navasu sattāvāsesu catutthasattāvāsañca bhajanti.",
  "tika-s0403t:881_0": "Sukhumattāti saṅkhārāvasesasukhumabhāvappattattā.",
  "tika-s0403t:881_1": "Paribyattaviññāṇakiccābhāvato neva viññāṇaṃ,",
  "tika-s0403t:881_2": "na sabbaso aviññāṇaṃ hotīti nāviññāṇaṃ,",
  "tika-s0403t:881_3": "tasmā paripphutaviññāṇakiccavantīsu viññāṇaṭṭhitīsu na vuttaṃ.",
  "tika-s0403t:882_0": "Sattaviññāṇaṭṭhitisuttavaṇṇanā niṭṭhitā.",
  "tika-s0403t:883_0": "2. Samādhiparikkhārasuttavaṇṇanā",
  "tika-s0403t:884_0": "45.",
  "tika-s0403t:884_1": "Dutiye samādhiparikkhārāti ettha tayo parikkhārā.",
  "tika-s0403t:884_2": "“Ratho sīlaparikkhāro,",
  "tika-s0403t:884_3": "jhānakkho cakkavīriyo”ti hi ettha alaṅkāro parikkhāro nāma.",
  "tika-s0403t:884_4": "“Sattahi nagaraparikkhārehi suparikkhataṃ hotī”ti ettha parivāro parikkhāro nāma.",
  "tika-s0403t:884_5": "“Gilānapaccaya…pe…",
  "tika-s0403t:884_6": "jīvitaparikkhārā”ti ettha sambhāro parikkhāro nāma.",
  "tika-s0403t:884_7": "So idha adhippetoti āha “maggasamādhissa sambhārā”ti.",
  "tika-s0403t:884_8": "Parivāraparikkhāropi vaṭṭatiyeva.",
  "tika-s0403t:884_9": "Parivāro hi sammādiṭṭhādayo maggadhammā sammāsamādhissa sahajātādipaccayabhāvena parikaraṇato abhisaṅkharaṇato.",
  "tika-s0403t:884_10": "Parikkhatāti parivāritā.",
  "tika-s0403t:884_11": "Ayaṃ vuccati ariyo sammāsamādhīti ayaṃ sattahi ratanehi parivuto cakkavattī viya sattahi aṅgehi parivuto ariyo sammāsamādhīti vuccati.",
  "tika-s0403t:884_12": "Upecca nissīyatīti upanisā,",
  "tika-s0403t:884_13": "saha upanisāyāti saupaniso,",
  "tika-s0403t:884_14": "saupanissayo attho,",
  "tika-s0403t:884_15": "saparivāroyevāti vuttaṃ hoti.",
  "tika-s0403t:884_16": "Sahakārikāraṇabhūto hi dhammasamūho idha “upaniso”ti adhippeto.",
  "tika-s0403t:885_0": "Samādhiparikkhārasuttavaṇṇanā niṭṭhitā.",
  "tika-s0403t:886_0": "3. Paṭhamaaggisuttavaṇṇanā",
  "tika-s0403t:887_0": "46.",
  "tika-s0403t:887_1": "Tatiye anuḍahanaṭṭhenāti kāmaṃ āhuneyyaggiādayo tayo aggī brāhmaṇehipi icchitā santi.",
  "tika-s0403t:887_2": "Te pana tehi icchitamattāva,",
  "tika-s0403t:887_3": "na sattānaṃ tādisā atthasādhakā.",
  "tika-s0403t:887_4": "Ye pana sattānaṃ atthasādhakā,",
  "tika-s0403t:887_5": "te dassetuṃ “āhunaṃ vuccatī”tiādi vuttaṃ.",
  "tika-s0403t:887_6": "Tattha ānetvā hunanaṃ pūjanaṃ “āhuna”nti vuttaṃ,",
  "tika-s0403t:887_7": "taṃ āhunaṃ arahantī mātāpitaro.",
  "tika-s0403t:887_8": "Tenāha bhagavā –",
  "tika-s0403t:887_9": "“āhuneyyāti,",
  "tika-s0403t:887_10": "bhikkhave,",
  "tika-s0403t:887_11": "mātāpitūnaṃ etaṃ adhivacana”nti.",
  "tika-s0403t:887_12": "Yadaggena ca te puttānaṃ bahūpakāratāya āhuneyyāti,",
  "tika-s0403t:887_13": "tesu sammāpaṭipatti nesaṃ hitasukhāvahā,",
  "tika-s0403t:887_14": "tadaggena tesu micchāpaṭipatti ahitadukkhāvahāti āha “tesu…pe…",
  "tika-s0403t:887_15": "nibbattantī”ti.",
  "tika-s0403t:888_0": "Svāyamattho mittavindakavatthunā veditabbo.",
  "tika-s0403t:888_1": "Mittavindako hi mātarā, “tāta,",
  "tika-s0403t:888_2": "ajja uposathiko hutvā vihāre sabbarattiṃ dhammassavanaṃ suṇohi,",
  "tika-s0403t:888_3": "sahassaṃ te dassāmī”ti vutto dhanalobhena uposathaṃ samādāya vihāraṃ gantvā “idaṃ ṭhānaṃ akutobhaya”nti",
  "tika-s0403t:888_4": "sallakkhetvā dhammāsanassa heṭṭhā nipanno sabbarattiṃ niddāyitvā gharaṃ agamāsi.",
  "tika-s0403t:888_5": "Mātā pātova yāguṃ pacitvā upanāmesi.",
  "tika-s0403t:888_6": "So sahassaṃ gahetvāva pivi.",
  "tika-s0403t:888_7": "Athassa etadahosi “dhanaṃ saṃharissāmī”ti.",
  "tika-s0403t:888_8": "So nāvāya samuddaṃ pakkhanditukāmo ahosi.",
  "tika-s0403t:888_9": "Atha naṃ mātā, “tāta,",
  "tika-s0403t:888_10": "imasmiṃ kule cattālīsakoṭidhanaṃ atthi,",
  "tika-s0403t:888_11": "alaṃ gamanenā”ti nivāreti.",
  "tika-s0403t:888_12": "So tassā vacanaṃ anādiyitvā gacchati eva.",
  "tika-s0403t:888_13": "Sā purato aṭṭhāsi.",
  "tika-s0403t:888_14": "Atha naṃ kujjhitvā “ayaṃ mayhaṃ purato tiṭṭhatī”ti pādena paharitvā patitaṃ antaraṃ katvā agamāsi.",
  "tika-s0403t:889_0": "Mātā uṭṭhahitvā “mādisāya mātari evarūpaṃ kammaṃ katvā gatassa te gataṭṭhāne sukhaṃ bhavissatīti evaṃsaññī nāma tvaṃ puttā”ti āha.",
  "tika-s0403t:889_1": "Tassa nāvaṃ āruyha gacchato sattame divase nāvā aṭṭhāsi.",
  "tika-s0403t:889_2": "Atha te manussā “addhā ettha pāpapuggalo atthi,",
  "tika-s0403t:889_3": "salākaṃ dethā”ti āhaṃsu.",
  "tika-s0403t:889_4": "Salākā dīyamānā tasseva tikkhattuṃ pāpuṇi.",
  "tika-s0403t:889_5": "Te tassa uḷumpaṃ datvā taṃ samudde pakkhipiṃsu.",
  "tika-s0403t:889_6": "So ekaṃ dīpaṃ gantvā vimānapetīhi saddhiṃ sampattiṃ anubhavanto tāhi “purato purato mā agamāsī”ti vuccamānopi",
  "tika-s0403t:889_7": "taddiguṇaṃ taddiguṇaṃ sampattiṃ passanto anupubbena khuracakkadharaṃ ekaṃ addasa.",
  "tika-s0403t:889_8": "Taṃ cakkaṃ padumapupphaṃ viya upaṭṭhāsi.",
  "tika-s0403t:889_9": "So taṃ āha, “ambho,",
  "tika-s0403t:889_10": "idaṃ tayā piḷandhitaṃ padumaṃ mayhaṃ dehī”ti. Na idaṃ, sāmi, padumaṃ,",
  "tika-s0403t:889_11": "khuracakkaṃ etanti.",
  "tika-s0403t:889_12": "So “vañcesi maṃ tvaṃ,",
  "tika-s0403t:889_13": "kiṃ mayā padumaṃ na diṭṭhapubba”nti vatvā “tvaṃ lohitacandanaṃ vilimpitvā piḷandhanaṃ padumapupphaṃ mayhaṃ na dātukāmo”ti āha.",
  "tika-s0403t:889_14": "So cintesi “ayampi mayā katasadisaṃ kammaṃ katvā tassa phalaṃ anubhavitukāmo”ti.",
  "tika-s0403t:889_15": "Atha naṃ “gaṇha,",
  "tika-s0403t:889_16": "re”ti vatvā tassa matthake cakkaṃ khipi.",
  "tika-s0403t:889_17": "Tena vuttaṃ –",
  "tika-s0403t:890_0": "“Catubbhi aṭṭhajjhagamā, aṭṭhāhi pica soḷasa;",
  "tika-s0403t:891_0": "Soḷasāhi ca bāttiṃsa, atricchaṃ cakkamāsado;",
  "tika-s0403t:892_0": "Icchāhatassa posassa, cakkaṃ bhamati matthake”ti. ;",
  "tika-s0403t:893_0": "Soti gehasāmiko bhattā.",
  "tika-s0403t:893_1": "Purimanayenevāti anuḍahanassa paccayatāya.",
  "tika-s0403t:893_2": "Tatridaṃ vatthu –",
  "tika-s0403t:893_3": "kassapabuddhakāle sotāpannassa upāsakassa bhariyā aticāraṃ carati.",
  "tika-s0403t:893_4": "So taṃ paccakkhato disvā “kasmā evaṃ karosī”ti āha.",
  "tika-s0403t:893_5": "Sā “sacāhaṃ evarūpaṃ karomi,",
  "tika-s0403t:893_6": "ayaṃ me sunakho viluppamāno khādatū”ti vatvā kālakatā kaṇṇamuṇḍakadahe vemānikapetī hutvā nibbattā divā sampattiṃ anubhavati,",
  "tika-s0403t:893_7": "rattiṃ dukkhaṃ.",
  "tika-s0403t:893_8": "Tadā bārāṇasirājā migavaṃ caranto araññaṃ pavisitvā anupubbena kaṇṇamuṇḍakadahaṃ sampatto tāya saddhiṃ sampattiṃ anubhavati.",
  "tika-s0403t:893_9": "Sā taṃ vañcetvā rattiṃ dukkhaṃ anubhavati.",
  "tika-s0403t:893_10": "So ñatvā “kattha nu kho gacchatī”ti piṭṭhito piṭṭhito gantvā avidūre ṭhito kaṇṇamuṇḍakadahato nikkhamitvā",
  "tika-s0403t:893_11": "taṃ “paṭapaṭa”nti khādamānaṃ ekaṃ sunakhaṃ disvā asinā dvidhā chindi,",
  "tika-s0403t:893_12": "dve ahesuṃ.",
  "tika-s0403t:893_13": "Puna chinne cattāro,",
  "tika-s0403t:893_14": "puna chinne aṭṭha,",
  "tika-s0403t:893_15": "puna chinne soḷasa ahesuṃ.",
  "tika-s0403t:893_16": "Sā “kiṃ karosi,",
  "tika-s0403t:893_17": "sāmī”ti āha.",
  "tika-s0403t:893_18": "So “kiṃ ida”nti āha.",
  "tika-s0403t:893_19": "Sā “evaṃ akatvā kheḷapiṇḍaṃ bhūmiyaṃ niṭṭhubhitvā pādena ghaṃsāhī”ti āha.",
  "tika-s0403t:893_20": "So tathā akāsi.",
  "tika-s0403t:893_21": "Sunakhā antaradhāyiṃsu.",
  "tika-s0403t:893_22": "Muṭṭhiyogo kirāyaṃ tassa sunakhantaradhānassa,",
  "tika-s0403t:893_23": "yadidaṃ kheḷapiṇḍaṃ bhūmiyaṃ niṭṭhubhitvā pādena ghaṃsanaṃ,",
  "tika-s0403t:893_24": "taṃ divasaṃ tassā kammaṃ khīṇaṃ.",
  "tika-s0403t:893_25": "Rājā vippaṭisārī hutvā gantuṃ āraddho.",
  "tika-s0403t:893_26": "Sā “mayhaṃ, sāmi,",
  "tika-s0403t:893_27": "kammaṃ khīṇaṃ,",
  "tika-s0403t:893_28": "mā agamāsī”ti āha.",
  "tika-s0403t:893_29": "Rājā assutvāva gato.",
  "tika-s0403t:894_0": "Dakkhiṇāti cattāro paccayā dīyamānā dakkhanti etehi hitasukhānīti,",
  "tika-s0403t:894_1": "taṃ dakkhiṇaṃ arahatīti dakkhiṇeyyo,",
  "tika-s0403t:894_2": "bhikkhusaṅgho.",
  "tika-s0403t:895_0": "Paṭhamaaggisuttavaṇṇanā niṭṭhitā.",
  "tika-s0403t:896_0": "4-5. Dutiyaaggisuttādivaṇṇanā",
  "tika-s0403t:897_0": "47- 48.",
  "tika-s0403t:897_1": "Catutthe yaññavāṭaṃ sampādetvā mahāyaññaṃ uddissa saviññāṇakāni aviññāṇakāni ca yaññūpakaraṇāni sajjitānīti āha pāḷiyaṃ “mahāyañño upakkhaṭo”ti.",
  "tika-s0403t:897_2": "Taṃ upakaraṇaṃ tesaṃ tathāsajjananti āha “upakkhaṭoti paccupaṭṭhito”ti.",
  "tika-s0403t:897_3": "Vacchatarasatānīti yuvabhāvappattāni nātibalavavacchasatāni.",
  "tika-s0403t:897_4": "Te pana vacchā eva honti, na dammā,",
  "tika-s0403t:897_5": "balībaddā vā.",
  "tika-s0403t:897_6": "Urabbhāti taruṇameṇḍakā vuccanti.",
  "tika-s0403t:897_7": "Upanītānīti ṭhapanatthāya upanītāni.",
  "tika-s0403t:897_8": "Vihiṃsaṭṭhenāti hiṃsanaṭṭhena.",
  "tika-s0403t:897_9": "Upavāyatūti upagantvā sarīradarathaṃ nibbāpento saṇhasītalā vāto vāyatu.",
  "tika-s0403t:897_10": "Sesaṃ suviññeyyameva.",
  "tika-s0403t:897_11": "Pañcame natthi vattabbaṃ.",
  "tika-s0403t:898_0": "Dutiyaaggisuttādivaṇṇanā niṭṭhitā.",
  "tika-s0403t:899_0": "6. Dutiyasaññāsuttavaṇṇanā",
  "tika-s0403t:900_0": "49.",
  "tika-s0403t:900_1": "Chaṭṭhe nhāruvilekhananti cammaṃ likhantānaṃ cammaṃ likhitvā chaḍḍitakasaṭaṃ.",
  "tika-s0403t:900_2": "“Esohamasmī”tiādinā ahaṃkaraṇaṃ ahaṅkāro.",
  "tika-s0403t:900_3": "“Etaṃ mamā”ti mamaṃkaraṇaṃ mamaṅkāro.",
  "tika-s0403t:900_4": "Tenāha “ahaṅkāradiṭṭhito”tiādi.",
  "tika-s0403t:900_5": "Tisso vidhāti seyyasadisahīnavasena tayo mānā.",
  "tika-s0403t:900_6": "“Ekavidhena rūpasaṅgaho”tiādīsu koṭṭhāso “vidhā”ti vutto.",
  "tika-s0403t:900_7": "“Kathaṃvidhaṃ sīlavantaṃ vadanti,",
  "tika-s0403t:900_8": "kathaṃvidhaṃ paññavantaṃ vadantī”tiādīsu pakāro.",
  "tika-s0403t:900_9": "“Tisso imā,",
  "tika-s0403t:900_10": "bhikkhave, vidhā.",
  "tika-s0403t:900_11": "Katamā tisso?",
  "tika-s0403t:900_12": "Seyyohamasmīti vidhā”ti ettha māno “vidhā”ti vutto.",
  "tika-s0403t:900_13": "Idhāpi mānova adhippeto.",
  "tika-s0403t:900_14": "Māno hi vidahanato hīnādivasena tividhā.",
  "tika-s0403t:900_15": "Tenākārena dahanato upadahanato “vidhā”ti vuccati.",
  "tika-s0403t:901_0": "Dutiyasaññāsuttavaṇṇanā niṭṭhitā.",
  "tika-s0403t:902_0": "7-8. Methunasuttādivaṇṇanā",
  "tika-s0403t:903_0": "50- 51.",
  "tika-s0403t:903_1": "Sattame idhāti imasmiṃ loke.",
  "tika-s0403t:903_2": "Ekaccoti eko.",
  "tika-s0403t:903_3": "Samaṇo vā brāhmaṇo vāti pabbajjāmattena samaṇo vā,",
  "tika-s0403t:903_4": "jātimattena brāhmaṇo vā.",
  "tika-s0403t:903_5": "Dvayaṃdvayasamāpattinti dvīhi dvīhi samāpajjitabbaṃ,",
  "tika-s0403t:903_6": "methunanti attho.",
  "tika-s0403t:903_7": "Na heva kho samāpajjatīti sambandho.",
  "tika-s0403t:903_8": "Ucchādanaṃ ubbaṭṭanaṃ.",
  "tika-s0403t:903_9": "Sambāhanaṃ parimaddanaṃ.",
  "tika-s0403t:903_10": "Sādiyatīti adhivāseti.",
  "tika-s0403t:903_11": "Tadassādetīti ucchādanādiṃ abhiramati.",
  "tika-s0403t:903_12": "Nikāmetīti icchati.",
  "tika-s0403t:903_13": "Vittinti tuṭṭhiṃ.",
  "tika-s0403t:903_14": "Idampi khoti ettha idanti yathāvuttaṃ sādiyanādiṃ khaṇḍādibhāvavasena ekaṃ katvā vuttaṃ. Pi-",
  "tika-s0403t:903_15": "saddo vakkhamānaṃ upādāya samuccayattho, kho-",
  "tika-s0403t:903_16": "saddo avadhāraṇattho.",
  "tika-s0403t:903_17": "Idaṃ vuttaṃ hoti –",
  "tika-s0403t:903_18": "yadetaṃ brahmacāripaṭiññassa asatipi dvayaṃdvayasamāpattiyaṃ mātugāmassa ucchādananahāpanasambāhanasādiyanādi.",
  "tika-s0403t:903_19": "Idampi ekaṃsena tassa brahmacariyassa khaṇḍādibhāvāpādanato khaṇḍampi chiddampi sabalampi kammāsampīti.",
  "tika-s0403t:903_20": "Evaṃ pana khaṇḍādibhāvāpattiyā so aparisuddhaṃ brahmacariyaṃ carati,",
  "tika-s0403t:903_21": "na parisuddhaṃ,",
  "tika-s0403t:903_22": "saṃyutto methunasaṃyogena,",
  "tika-s0403t:903_23": "na visaṃyutto.",
  "tika-s0403t:903_24": "Tato cassa na jātiādīhi parimuttīti dassento “ayaṃ vuccatī”tiādimāha.",
  "tika-s0403t:904_0": "Sañjagghatīti kilesavasena mahāhasitaṃ hasati.",
  "tika-s0403t:904_1": "Saṃkīḷatīti kāyasaṃsaggavasena kīḷati.",
  "tika-s0403t:904_2": "Saṃkelāyatīti sabbaso mātugāmaṃ kelāyanto viharati.",
  "tika-s0403t:904_3": "Cakkhunāti attano cakkhunā.",
  "tika-s0403t:904_4": "Cakkhunti mātugāmassa cakkhuṃ.",
  "tika-s0403t:904_5": "Upanijjhāyatīti upecca nijjhāyati oloketi.",
  "tika-s0403t:904_6": "Tirokuṭṭanti kuṭṭassa parato.",
  "tika-s0403t:904_7": "Tathā tiropākāraṃ,",
  "tika-s0403t:904_8": "“mattikāmayā bhitti kuṭṭaṃ,",
  "tika-s0403t:904_9": "iṭṭhakāmayā pākāro”ti vadanti.",
  "tika-s0403t:904_10": "Yā kāci vā bhitti porisakā diyaḍḍharatanappamāṇā kuṭṭaṃ,",
  "tika-s0403t:904_11": "tato adhiko pākāro.",
  "tika-s0403t:904_12": "Assāti brahmacāripaṭiññassa.",
  "tika-s0403t:904_13": "Pubbeti vatasamādānato pubbe.",
  "tika-s0403t:904_14": "Kāmaguṇehīti kāmakoṭṭhāsehi.",
  "tika-s0403t:904_15": "Samappitanti suṭṭhu appitaṃ sahitaṃ.",
  "tika-s0403t:904_16": "Samaṅgibhūtanti samannāgataṃ.",
  "tika-s0403t:904_17": "Paricārayamānanti kīḷantaṃ,",
  "tika-s0403t:904_18": "upaṭṭhahiyamānaṃ vā.",
  "tika-s0403t:904_19": "Paṇidhāyāti patthetvā.",
  "tika-s0403t:904_20": "Sīlenātiādīsu yamaniyamādisamādānavasena sīlaṃ,",
  "tika-s0403t:904_21": "avītikkamavasena vataṃ.",
  "tika-s0403t:904_22": "Ubhayampi vā sīlaṃ,",
  "tika-s0403t:904_23": "dukkaracariyavasena pavattitaṃ vataṃ.",
  "tika-s0403t:904_24": "Taṃtaṃakiccasammatato vā nivattilakkhaṇaṃ sīlaṃ,",
  "tika-s0403t:904_25": "taṃtaṃsamādānavato vesabhojanakiccakaraṇādivisesappaṭipatti vataṃ.",
  "tika-s0403t:904_26": "Sabbathāpi dukkaracariyā tapo.",
  "tika-s0403t:904_27": "Methunā virati brahmacariyanti evampettha pāḷivaṇṇanā veditabbā.",
  "tika-s0403t:904_28": "Aṭṭhamaṃ uttānameva.",
  "tika-s0403t:905_0": "Methunasuttādivaṇṇanā niṭṭhitā.",
  "tika-s0403t:906_0": "9. Dānamahapphalasuttavaṇṇanā",
  "tika-s0403t:907_0": "52.",
  "tika-s0403t:907_1": "Navame “sāhu dāna”nti dānaṃ detīti “dānaṃ nāma sādhu sundara”nti dānaṃ detīti attho.",
  "tika-s0403t:907_2": "Dānañhi datvā taṃ paccavekkhantassa pāmojjapītisomanassādayo uppajjanti,",
  "tika-s0403t:907_3": "lobhadosaissāmaccherādayo vidūrībhavanti.",
  "tika-s0403t:907_4": "Idāni dānaṃ anukūladhammaparibrūhanena paccanīkadhammavidūrīkaraṇena ca bhāvanācittassa upasobhanāya",
  "tika-s0403t:907_5": "ca parikkhārāya ca hotīti “alaṅkārabhūtañceva parivārabhūtañca detī”ti vuttaṃ.",
  "tika-s0403t:907_6": "Jhānānāgāmī nāma hoti jhānaṃ nibbattetvā brahmalokūpapannānaṃ ariyānaṃ heṭṭhā anuppajjanato.",
  "tika-s0403t:907_7": "Imaṃ pecca paribhuñjissāmīti sāpekkhassa dānaṃ paralokaphalāsāya sātisayāya ca pubbācāravasena uppajjamānāya",
  "tika-s0403t:907_8": "anubhavattā taṇhuttaraṃ nāma hotīti āha “paṭhamaṃ taṇhuttariyadāna”nti.",
  "tika-s0403t:907_9": "Dānaṃ nāma buddhādīhi pasatthanti garuṃ cittīkāraṃ upaṭṭhapetvā dātabbattā “dutiyaṃ cittīkāradāna”nti vuttaṃ.",
  "tika-s0403t:907_10": "Pubbakehi pitupitāmahehi dinnapubbaṃ katapubbaṃ jahāpetuṃ nāma nānucchavikanti attabhāvasabhāgavasena",
  "tika-s0403t:907_11": "hirottappaṃ paccupaṭṭhapetvā dātabbato “tatiyaṃ hirottappadāna”nti vuttaṃ.",
  "tika-s0403t:907_12": "“Ahaṃ pacāmi,",
  "tika-s0403t:907_13": "na ime pacanti,",
  "tika-s0403t:907_14": "nārahāmi pacanto apacantānaṃ dānaṃ adātu”nti evaṃsaññī hutvā dento niravasesaṃ katvā detīti āha “catutthaṃ niravasesadāna”nti.",
  "tika-s0403t:907_15": "“Yathā tesaṃ pubbakānaṃ isīnaṃ tāni mahāyaññakāni ahesuṃ,",
  "tika-s0403t:907_16": "evaṃ me ayaṃ dānaparibhogo bhavissatī”ti evaṃsaññino dānaṃ dakkhiṇaṃ arahesu dātabbato “pañcamaṃ dakkhiṇeyyadāna”nti vuttaṃ.",
  "tika-s0403t:907_17": "“Imaṃ me dānaṃ dadato cittaṃ pasīdatī”tiādinā pītisomanassaṃ uppādetvā dentassa dānaṃ somanassabāhullappattiyā",
  "tika-s0403t:907_18": "somanassupacāraṃ nāma hotīti āha “chaṭṭhaṃ somanassupavicāradāna”nti vuttaṃ.",
  "tika-s0403t:908_0": "Dānamahapphalasuttavaṇṇanā niṭṭhitā.",
  "tika-s0403t:909_0": "10. Nandamātāsuttavaṇṇanā",
  "tika-s0403t:910_0": "53.",
  "tika-s0403t:910_1": "Dasame “vutthavasso pavāretvā…pe…",
  "tika-s0403t:910_2": "nikkhamī”ti aṅguttarabhāṇakānaṃ matenetaṃ vuttaṃ.",
  "tika-s0403t:910_3": "Majjhimabhāṇakā pana vadanti “bhagavā upakaṭṭhāya vassūpanāyikāya jetavanato bhikkhusaṅghaparivuto cārikaṃ nikkhami.",
  "tika-s0403t:910_4": "Teneva ca akāle nikkhantattā kosalarājādayo vāretuṃ ārabhiṃsu.",
  "tika-s0403t:910_5": "Pavāretvā hi caraṇaṃ buddhāciṇṇa”nti.",
  "tika-s0403t:910_6": "Puṇṇāya sammāpaṭipattiṃ paccāsīsanto bhagavā “mama nivattanapaccayā tvaṃ kiṃ karissasī”ti āha.",
  "tika-s0403t:910_7": "Puṇṇāpi…pe…",
  "tika-s0403t:910_8": "pabbajīti ettha seṭṭhi “puṇṇāya bhagavā nivattito”ti sutvā taṃ bhujissaṃ katvā dhītuṭṭhāne ṭhapesi.",
  "tika-s0403t:910_9": "Sā pabbajjaṃ yācitvā pabbaji,",
  "tika-s0403t:910_10": "pabbajitvā vipassanaṃ ārabhi.",
  "tika-s0403t:910_11": "Athassā satthā āraddhavipassakabhāvaṃ ñatvā imaṃ obhāsagāthaṃ vissajjesi –",
  "tika-s0403t:911_0": "“Puṇṇe pūrassu saddhammaṃ, cando pannaraso yathā;",
  "tika-s0403t:912_0": "Paripuṇṇāya paññāya, dukkhassantaṃ karissasī”ti. ;",
  "tika-s0403t:913_0": "Sā gāthāpariyosāne arahattaṃ patvā abhiññātā sāvikā ahosi. Sesamettha suviññeyyameva.",
  "tika-s0403t:914_0": "Nandamātāsuttavaṇṇanā niṭṭhitā.",
  "tika-s0403t:915_0": "Mahāyaññavaggavaṇṇanā niṭṭhitā.",
  "tika-s0403t:916_0": "Paṭhamapaṇṇāsakaṃ niṭṭhitaṃ.",
  "tika-s0403t:917_0": "6. Abyākatavaggo",
  "tika-s0403t:918_0": "1-2. Abyākatasuttādivaṇṇanā",
  "tika-s0403t:919_0": "54- 55.",
  "tika-s0403t:919_1": "Chaṭṭhavaggassa paṭhamaṃ suviññeyyameva.",
  "tika-s0403t:919_2": "Dutiye atīte attabhāve nibbattakaṃ kammanti “purimakammabhavasmiṃ moho avijjā,",
  "tika-s0403t:919_3": "āyūhanā saṅkhārā,",
  "tika-s0403t:919_4": "nikanti taṇhā,",
  "tika-s0403t:919_5": "upagamanaṃ upādānaṃ,",
  "tika-s0403t:919_6": "cetanā bhavo”ti evamāgataṃ saparikkhāraṃ pañcavidhaṃ kammavaṭṭamāha.",
  "tika-s0403t:919_7": "Etarahi me attabhāvo na siyāti viññāṇanāmarūpasaḷāyatanaphassavedanāsahitaṃ paccuppannaṃ pañcavidhaṃ vipākavaṭṭamāha.",
  "tika-s0403t:919_8": "Yaṃ atthikanti yaṃ paramatthato vijjamānakaṃ.",
  "tika-s0403t:919_9": "Tenāha “bhūta”nti.",
  "tika-s0403t:919_10": "Tañhi paccayanibbattatāya “bhūta”nti vuccati.",
  "tika-s0403t:919_11": "Taṃ pajahāmīti tappaṭibaddhacchandarāgappahānena tato eva āyatiṃ anuppattidhammatāpādanavasena pajahāmi pariccajāmi.",
  "tika-s0403t:919_12": "Haritantanti haritameva. Anta-",
  "tika-s0403t:919_13": "saddena padavaḍḍhanaṃ kataṃ yathā “vanantaṃ suttanta”nti,",
  "tika-s0403t:919_14": "allatiṇādīni āgamma nibbāyatīti attho.",
  "tika-s0403t:919_15": "Pathantanti mahāmaggaṃ.",
  "tika-s0403t:919_16": "Selantanti pabbataṃ.",
  "tika-s0403t:919_17": "Udakantanti udakaṃ.",
  "tika-s0403t:919_18": "Ramaṇīyaṃ vā bhūmibhāganti tiṇagumbādirahitaṃ vivittaṃ abbhokāsabhūmibhāgaṃ.",
  "tika-s0403t:919_19": "Anāhārāti apaccayā nirupādānā.",
  "tika-s0403t:919_20": "Sesamettha uttānameva.",
  "tika-s0403t:920_0": "Abyākatasuttādivaṇṇanā niṭṭhitā.",
  "tika-s0403t:921_0": "3. Tissabrahmāsuttavaṇṇanā",
  "tika-s0403t:922_0": "56.",
  "tika-s0403t:922_1": "Tatiye vivittāni tādisāni pana pariyantāni atidūrāni hontīti āha “antimapariyantimānī”ti.",
  "tika-s0403t:922_2": "Ante bhavāni antimāni,",
  "tika-s0403t:922_3": "antimāniyeva pariyantimāni.",
  "tika-s0403t:922_4": "Ubhayenapi atidūrataṃ dasseti.",
  "tika-s0403t:922_5": "Samannāhāre ṭhapayamānoti indriyaṃ samākārena vattento indriyasamataṃ paṭipādento nāma hoti.",
  "tika-s0403t:922_6": "Vipassanācittasampayutto samādhi,",
  "tika-s0403t:922_7": "satipi saṅkhāranimittāvirahe niccanimittādivirahato “animitto”ti vuccatīti āha “animittanti balavavipassanāsamādhi”nti.",
  "tika-s0403t:923_0": "Tissabrahmāsuttavaṇṇanā niṭṭhitā.",
  "tika-s0403t:924_0": "4-7. Sīhasenāpatisuttādivaṇṇanā",
  "tika-s0403t:925_0": "57- 60.",
  "tika-s0403t:925_1": "Catutthe kucchito ariyo kadariyo.",
  "tika-s0403t:925_2": "Thaddhamacchariyasadisaṃ hi kucchitaṃ sabbanihīnaṃ natthi sabbakusalānaṃ ādibhūtassa nisedhanato.",
  "tika-s0403t:925_3": "Sesamettha pañcamādīni ca uttānatthāneva.",
  "tika-s0403t:926_0": "Sīhasenāpatisuttādivaṇṇanā niṭṭhitā.",
  "tika-s0403t:927_0": "8. Pacalāyamānasuttavaṇṇanā",
  "tika-s0403t:928_0": "61.",
  "tika-s0403t:928_1": "Aṭṭhame ālokasaññaṃ manasi kareyyāsīti divā vā rattiṃ vā sūriyapajjotacandamaṇiādīnaṃ ālokaṃ “āloko”ti manasi kareyyāsi.",
  "tika-s0403t:928_2": "Idaṃ vuttaṃ hoti –",
  "tika-s0403t:928_3": "sūriyacandālokādiṃ divā rattiñca upaladdhaṃ yathāladdhavaseneva manasi kareyyāsi,",
  "tika-s0403t:928_4": "citte ṭhapeyyāsi.",
  "tika-s0403t:928_5": "Yathā te subhāvitālokakasiṇassa viya kasiṇāloko yadicchakaṃ yāvadicchakañca so āloko rattiyaṃ upatiṭṭhati,",
  "tika-s0403t:928_6": "yena tattha divāsaññaṃ ṭhapeyyāsi,",
  "tika-s0403t:928_7": "divā viya vigatathinamiddhova bhaveyyāsīti.",
  "tika-s0403t:928_8": "Tenāha “yathā divā tathā ratti”nti.",
  "tika-s0403t:928_9": "Iti vivaṭena cetasāti evaṃ apihitena cittena thinamiddhapidhānena apihitattā.",
  "tika-s0403t:928_10": "Apariyonaddhenāti samantato anonaddhena asañchāditena.",
  "tika-s0403t:928_11": "Sahobhāsanti sañāṇobhāsaṃ.",
  "tika-s0403t:928_12": "Thinamiddhavinodanaālokopi vā hotu kasiṇālokopi vā parikammālokopi vā,",
  "tika-s0403t:928_13": "upakkilesāloko viya sabboyaṃ āloko ñāṇasamuṭṭhānovāti.",
  "tika-s0403t:928_14": "Yesaṃ akaraṇe puggalo mahājāniyo hoti,",
  "tika-s0403t:928_15": "tāni avassaṃ kātabbāni.",
  "tika-s0403t:928_16": "Yāni akātumpi vaṭṭanti,",
  "tika-s0403t:928_17": "sati samavāye kātabbato tāni karaṇīyānīti āha “itarāni karaṇīyānī”ti.",
  "tika-s0403t:928_18": "Atha vā kattabbāni kammāni karaṇaṃ arahantīti karaṇīyāni.",
  "tika-s0403t:928_19": "Itarāni kiccānītipi vadanti.",
  "tika-s0403t:929_0": "Ādinayappavattā viggāhikakathāti “na tvaṃ imaṃ dhammavinayaṃ ājānāsi,",
  "tika-s0403t:929_1": "ahaṃ imaṃ dhammavinayaṃ ājānāmi,",
  "tika-s0403t:929_2": "kiṃ tvaṃ imaṃ dhammavinayaṃ ājānissasi,",
  "tika-s0403t:929_3": "micchāpaṭipanno tvamasi,",
  "tika-s0403t:929_4": "ahamasmi sammāpaṭipanno,",
  "tika-s0403t:929_5": "sahitaṃ me,",
  "tika-s0403t:929_6": "asahitaṃ te,",
  "tika-s0403t:929_7": "purevacanīyaṃ pacchā avaca,",
  "tika-s0403t:929_8": "pacchāvacanīyaṃ pure avaca,",
  "tika-s0403t:929_9": "adhiciṇṇaṃ te viparāvattaṃ,",
  "tika-s0403t:929_10": "āropito te vādo,",
  "tika-s0403t:929_11": "niggahito tvamasi.",
  "tika-s0403t:929_12": "Cara vādappamokkhāya,",
  "tika-s0403t:929_13": "nibbeṭhehi vā sace pahosī”ti evaṃpavattā kathā.",
  "tika-s0403t:929_14": "Tattha sahitaṃ meti mayhaṃ vacanaṃ sahitaṃ siliṭṭhaṃ,",
  "tika-s0403t:929_15": "atthayuttaṃ kāraṇayuttanti attho.",
  "tika-s0403t:929_16": "Sahitanti vā pubbāparāviruddhaṃ.",
  "tika-s0403t:929_17": "Asahitaṃ teti tuyhaṃ vacanaṃ asahitaṃ asiliṭṭhaṃ.",
  "tika-s0403t:929_18": "Adhiciṇṇaṃ te viparāvattanti yaṃ tuyhaṃ dīgharattāciṇṇavasena suppaguṇaṃ,",
  "tika-s0403t:929_19": "taṃ mayhaṃ ekavacaneneva viparāvattaṃ parivattitvā ṭhitaṃ,",
  "tika-s0403t:929_20": "na kiñci jānāsīti attho.",
  "tika-s0403t:929_21": "Āropito te vādoti mayā tava vāde doso āropito.",
  "tika-s0403t:929_22": "Cara vādappamokkhāyāti dosamocanatthaṃ cara vicara,",
  "tika-s0403t:929_23": "tattha tattha gantvā sikkhāti attho.",
  "tika-s0403t:929_24": "Nibbeṭhehi vā sace pahosīti atha sayaṃ pahosi,",
  "tika-s0403t:929_25": "idāni eva nibbeṭhehīti attho.",
  "tika-s0403t:930_0": "Taṇhā sabbaso khīyanti etthāti taṇhāsaṅkhayo, tasmiṃ.",
  "tika-s0403t:930_1": "Taṇhāsaṅkhayeti ca idaṃ visaye bhummanti āha “taṃ ārammaṇaṃ katvā”ti.",
  "tika-s0403t:930_2": "Vimuttacittatāyāti sabbasaṃkilesehi vippayuttacittatāya.",
  "tika-s0403t:930_3": "Aparabhāge paṭipadā nāma ariyasaccābhisamayo.",
  "tika-s0403t:930_4": "Sā sāsanacārigocarā paccattaṃ veditabbatoti āha “pubbabhāgappaṭipadaṃ saṃkhittena desethāti pucchatī”ti.",
  "tika-s0403t:930_5": "Akuppadhammatāya khayavayasaṅkhātaṃ antaṃ atītāti accantā,",
  "tika-s0403t:930_6": "so eva aparihāyanasabhāvattā accantā niṭṭhā assāti accantaniṭṭhā.",
  "tika-s0403t:930_7": "Tenāha “ekantaniṭṭho satataniṭṭhoti attho”ti.",
  "tika-s0403t:930_8": "Na hi paṭividdhassa lokuttaradhammassa dassannaṃ kuppannaṃ nāma atthi.",
  "tika-s0403t:930_9": "Accantameva catūhi yogehi khemo etassa atthīti accantayogakkhemī.",
  "tika-s0403t:930_10": "Maggabrahmacariyassa vusitattā tassa ca aparihāyanasabhāvattā accantaṃ brahmacārīti accantabrahmacārī.",
  "tika-s0403t:930_11": "Tenāha “niccabrahmacārīti attho”ti.",
  "tika-s0403t:930_12": "Pariyosānanti maggabrahmacariyapariyapariyosānaṃ vaṭṭadukkhapariyosānañca.",
  "tika-s0403t:931_0": "Pañcakkhandhāti pañcupādānakkhandhā.",
  "tika-s0403t:931_1": "Sakkāyasabbañhi sandhāya idha “sabbe dhammā”ti vuttaṃ vipassanāvisayassa adhippetattā.",
  "tika-s0403t:931_2": "Tasmā āyatanadhātuyopi taggatikā eva daṭṭhabbā.",
  "tika-s0403t:931_3": "Tenāha bhagavā “nālaṃ abhinivesāyā”ti.",
  "tika-s0403t:931_4": "Na yuttā abhinivesāya “etaṃ mama,",
  "tika-s0403t:931_5": "eso me attā”ti ajjhosānāya.",
  "tika-s0403t:931_6": "“Alameva nibbindituṃ alaṃ virajjitu”ntiādīsu viya alaṃ-",
  "tika-s0403t:931_7": "saddo yuttatthopi hotīti āha “na yuttā”ti.",
  "tika-s0403t:931_8": "Sampajjantīti bhavanti.",
  "tika-s0403t:931_9": "Yadipi “tatiyā catutthī”ti idaṃ visuddhidvayaṃ abhiññāpaññā,",
  "tika-s0403t:931_10": "tassa pana sapaccayanāmarūpadassanabhāvato sati ca paccayapariggahe sapaccayattā aniccanti,",
  "tika-s0403t:931_11": "nāmarūpassa aniccatāya dukkhaṃ,",
  "tika-s0403t:931_12": "dukkhañca anattāti atthato lakkhaṇattayaṃ supākaṭameva hotīti āha “aniccaṃ dukkhaṃ anattāti ñātapariññāya abhijānātī”ti.",
  "tika-s0403t:931_13": "Tatheva tīraṇapariññāyāti iminā aniccādibhāvena nālaṃ abhinivesāyāti nāmarūpassa upasaṃharati,",
  "tika-s0403t:931_14": "na abhiññāpaññānaṃ sambhāradhammānaṃ.",
  "tika-s0403t:931_15": "Purimāya hi atthato āpannaṃ lakkhaṇattayaṃ gaṇhāti salakkhaṇasallakkhaṇaparattā tassā.",
  "tika-s0403t:931_16": "Dutiyāya sarūpato tassā lakkhaṇattayāropanavasena sammasanabhāvato.",
  "tika-s0403t:931_17": "Ekacittakkhaṇikatāya abhinipātamattatāya ca appamattakampi.",
  "tika-s0403t:931_18": "Rūpapariggahassa oḷārikabhāvato arūpapariggahaṃ dasseti.",
  "tika-s0403t:931_19": "Dassento ca vedanāya āsannabhāvato,",
  "tika-s0403t:931_20": "visesato sukhasārāgitāya,",
  "tika-s0403t:931_21": "bhavassādagadhitamānasatāya ca therassa vedanāvasena nibbattetvā dasseti.",
  "tika-s0403t:932_0": "Khayavirāgoti khayasaṅkhāto virāgo saṅkhārānaṃ palujjanā.",
  "tika-s0403t:932_1": "Yaṃ āgamma sabbaso saṅkhārehi virajjanā hoti,",
  "tika-s0403t:932_2": "taṃ nibbānaṃ accantavirāgo.",
  "tika-s0403t:932_3": "Nirodhānupassimhipīti nirodhānupassipadepi.",
  "tika-s0403t:932_4": "Eseva nayoti atidisitvā taṃ ekadesena vivaranto “nirodhopi hi…pe…",
  "tika-s0403t:932_5": "duvidhoyevā”ti āha.",
  "tika-s0403t:932_6": "Khandhānaṃ pariccajanaṃ tappaṭibaddhakilesappahānavasenāti yenākārena vipassanā kilese pajahati,",
  "tika-s0403t:932_7": "tenākārena taṃnimittakkhandhe ca pajahatīti vattabbataṃ arahatīti āha “sā hi…pe…",
  "tika-s0403t:932_8": "vossajjatī”ti.",
  "tika-s0403t:932_9": "Ārammaṇatoti kiccasādhanavasena ārammaṇakaraṇato.",
  "tika-s0403t:932_10": "Evañhi maggato aññesaṃ nibbānārammaṇānaṃ pakkhandanavossaggābhāvo siddhova hoti.",
  "tika-s0403t:932_11": "Pariccajanena pakkhandanena cāti dvīhipi vā kāraṇehi.",
  "tika-s0403t:932_12": "Soti maggo.",
  "tika-s0403t:932_13": "Sabbesaṃ khandhānaṃ vossajjanaṃ tappaṭibaddhasaṃkilesappahānena daṭṭhabbaṃ.",
  "tika-s0403t:932_14": "Yasmā vā vipassanācittaṃ pakkhandatīti maggasampayuttacittaṃ sandhāyāha.",
  "tika-s0403t:932_15": "Maggo ca samucchedavasena kilese khandhe ca pariccajati,",
  "tika-s0403t:932_16": "tasmā yathākkamaṃ vipassanāmaggānañca vasena pakkhandanapariccāgavossaggāpi veditabbā.",
  "tika-s0403t:932_17": "Tadubhayasamaṅgīti vipassanāsamaṅgī maggasamaṅgī ca.",
  "tika-s0403t:932_18": "“Aniccānupassanāya niccasaññaṃ pajahatī”tiādivacanato hi yathā vipassanāya kilesānaṃ pariccāgappaṭinissaggo labbhati,",
  "tika-s0403t:932_19": "evaṃ āyatiṃ tehi kilesehi uppādetabbakkhandhānampi pariccāgapaṭinissaggo vattabbo.",
  "tika-s0403t:932_20": "Pakkhandanapaṭinissaggo pana magge labbhamānāya ekantakāraṇabhūtāya vuṭṭhānagāminivipassanāya vasena veditabbo.",
  "tika-s0403t:932_21": "Magge pana tadubhayampi ñāyāgatameva nippariyāyatova labbhamānattā.",
  "tika-s0403t:932_22": "Tenāha “tadubhayasamaṅgīpuggalo”tiādi.",
  "tika-s0403t:932_23": "Pucchantassa ajjhāsayavasena “na kiñci loke upādiyatī”ti ettha kāmupādānavasena upādiyanaṃ paṭikkhipatīti āha “taṇhāvasena na upādiyatī”ti.",
  "tika-s0403t:932_24": "Taṇhāvasena vā asati upādiyane diṭṭhivasena upādiyanaṃ anavakāsamevāti “taṇhāvasena”icceva vuttaṃ.",
  "tika-s0403t:932_25": "Na parāmasatīti nādiyati.",
  "tika-s0403t:932_26": "Diṭṭhiparāmāsavasena vā “nicca”ntiādinā na parāmasati.",
  "tika-s0403t:932_27": "Saṃkhitteneva kathesīti tassa ajjhāsayavasena papañcaṃ akatvā kathesi.",
  "tika-s0403t:933_0": "Pacalāyamānasuttavaṇṇanā niṭṭhitā.",
  "tika-s0403t:934_0": "9. Mettasuttavaṇṇanā",
  "tika-s0403t:935_0": "62.",
  "tika-s0403t:935_1": "Navame mā,",
  "tika-s0403t:935_2": "bhikkhave,",
  "tika-s0403t:935_3": "puññānanti ettha māti paṭisedhe nipāto. Puñña-",
  "tika-s0403t:935_4": "saddo “kusalānaṃ,",
  "tika-s0403t:935_5": "bhikkhave,",
  "tika-s0403t:935_6": "dhammānaṃ samādānahetu evamidaṃ puññaṃ pavaḍḍhatī”tiādīsu puññaphale āgato.",
  "tika-s0403t:935_7": "“Avijjāgatoyaṃ,",
  "tika-s0403t:935_8": "bhikkhave,",
  "tika-s0403t:935_9": "purisapuggalo puññañce saṅkhāraṃ abhisaṅkharotī”tiādīsu kāmarūpāvacarasucaritesu.",
  "tika-s0403t:935_10": "“Puññūpagaṃ hoti viññāṇa”ntiādīsu sugativisesabhūte upapattibhave.",
  "tika-s0403t:935_11": "“Tīṇimāni,",
  "tika-s0403t:935_12": "bhikkhave,",
  "tika-s0403t:935_13": "puññakiriyavatthūni dānamayaṃ puññakiriyavatthu,",
  "tika-s0403t:935_14": "sīlamayaṃ puññakiriyavatthu,",
  "tika-s0403t:935_15": "bhāvanāmayaṃ puññakiriyavatthū”tiādīsu kusalacetanāyaṃ.",
  "tika-s0403t:935_16": "Idha pana tebhūmakakusaladhamme veditabbo.",
  "tika-s0403t:935_17": "Bhāyitthāti ettha duvidhaṃ bhayaṃ ñāṇabhayaṃ,",
  "tika-s0403t:935_18": "sārajjabhayanti.",
  "tika-s0403t:935_19": "Tattha “yepi te,",
  "tika-s0403t:935_20": "bhikkhave,",
  "tika-s0403t:935_21": "devā dīghāyukā vaṇṇavanto sukhabahulā uccesu vimānesu ciraṭṭhitikā,",
  "tika-s0403t:935_22": "tepi tathāgatassa dhammadesanaṃ sutvā yebhuyyena bhayaṃ saṃvegaṃ santāsaṃ āpajjantī”ti āgataṃ ñāṇabhayaṃ.",
  "tika-s0403t:935_23": "“Ahudeva bhayaṃ,",
  "tika-s0403t:935_24": "ahu chambhitattaṃ,",
  "tika-s0403t:935_25": "ahu lomahaṃso”tiādīsu āgataṃ sārajjabhayaṃ.",
  "tika-s0403t:935_26": "Idhāpi sārajjabhayameva.",
  "tika-s0403t:935_27": "Ayañhettha attho –",
  "tika-s0403t:935_28": "bhikkhave,",
  "tika-s0403t:935_29": "dīgharattaṃ kāyavacīsaṃyamo vattappaṭivattapūraṇaṃ ekāsanaṃ ekaseyyaṃ indriyadamo dhutadhammehi cittassa",
  "tika-s0403t:935_30": "niggaho satisampajaññaṃ kammaṭṭhānānuyogavasena vīriyārambhoti evamādīni yāni bhikkhunā nirantaraṃ pavattetabbāni puññāni,",
  "tika-s0403t:935_31": "tehi mā bhāyittha,",
  "tika-s0403t:935_32": "mā bhayaṃ santāsaṃ āpajjittha.",
  "tika-s0403t:935_33": "Ekaccassa diṭṭhadhammasukhassa uparodhabhayena samparāyikanibbānasukhadāyakehi puññehi mā bhāyitthāti.",
  "tika-s0403t:935_34": "Nissakke idaṃ sāmivacanaṃ.",
  "tika-s0403t:936_0": "Idāni tato abhāyitabbabhāve kāraṇaṃ dassento “sukhasseta”ntiādimāha.",
  "tika-s0403t:936_1": "Tattha sukha-",
  "tika-s0403t:936_2": "saddo “sukho buddhānamuppādo,",
  "tika-s0403t:936_3": "sukhā virāgatā loke”tiādīsu sukhamūle āgato.",
  "tika-s0403t:936_4": "“Yasmā ca kho, mahāli,",
  "tika-s0403t:936_5": "rūpaṃ sukhaṃ sukhānupatitaṃ sukhāvakkanta”ntiādīsu sukhārammaṇe.",
  "tika-s0403t:936_6": "“Yāvañcidaṃ,",
  "tika-s0403t:936_7": "bhikkhave,",
  "tika-s0403t:936_8": "na sukaraṃ akkhānena pāpuṇituṃ yāva sukhā saggā”tiādīsu sukhapaccayaṭṭhāne.",
  "tika-s0403t:936_9": "“Sukho puññassa uccayo”tiādīsu sukhahetumhi.",
  "tika-s0403t:936_10": "“Diṭṭhadhammasukhavihārā ete dhammā”tiādīsu abyāpajje.",
  "tika-s0403t:936_11": "“Nibbānaṃ paramaṃ sukha”ntiādīsu nibbāne.",
  "tika-s0403t:936_12": "“Sukhassa ca pahānā”tiādīsu sukhavedanāyaṃ.",
  "tika-s0403t:936_13": "“Adukkhamasukhaṃ santaṃ,",
  "tika-s0403t:936_14": "sukhamicceva bhāsita”ntiādīsu upekkhāvedanāyaṃ.",
  "tika-s0403t:936_15": "“Dvepi mayā, ānanda,",
  "tika-s0403t:936_16": "vedanā vuttā pariyāyena sukhā vedanā dukkhā vedanā”tiādīsu iṭṭhasukhesu.",
  "tika-s0403t:936_17": "“Sukho vipāko puññāna”ntiādīsu iṭṭhavipāke.",
  "tika-s0403t:936_18": "Idhāpi iṭṭhavipāke eva daṭṭhabbo.",
  "tika-s0403t:936_19": "Iṭṭhassātiādīsu icchitabbato ceva aniṭṭhappaṭipakkhato ca iṭṭhassa.",
  "tika-s0403t:936_20": "Kamanīyato manasmiñca kamanato pavisanato kantassa.",
  "tika-s0403t:936_21": "Piyāyitabbato santappanato ca piyassa.",
  "tika-s0403t:936_22": "Mananīyato manassa vaḍḍhanato ca manāpassāti attho veditabbo.",
  "tika-s0403t:936_23": "Yadidaṃ puññānīti puññānīti yadidaṃ vacanaṃ,",
  "tika-s0403t:936_24": "etaṃ sukhassa iṭṭhassa vipākassa adhivacanaṃ nāmaṃ.",
  "tika-s0403t:936_25": "Sukhassetaṃ yadidaṃ puññānīti phalena kāraṇassa abhedopacāraṃ vadati.",
  "tika-s0403t:936_26": "Tena katūpacitānaṃ puññānaṃ avassaṃbhāviphalaṃ sutvā appamattena sakkaccaṃ puññāni kattabbānīti puññakiriyāyaṃ niyojeti,",
  "tika-s0403t:936_27": "ādarañca nesaṃ tattha uppādeti.",
  "tika-s0403t:937_0": "Idāni attanā sunettakāle katena puññakammena dīgharattaṃ paccanubhūtaṃ bhavantarappaṭicchannaṃ uḷārataraṃ",
  "tika-s0403t:937_1": "puññavipākaṃ udāharitvā tamatthaṃ pākaṭataraṃ karonto “abhijānāmi kho panāha”ntiādimāha.",
  "tika-s0403t:937_2": "Tattha abhijānāmīti abhivisiṭṭhena ñāṇena jānāmi,",
  "tika-s0403t:937_3": "paccakkhato bujjhāmi.",
  "tika-s0403t:937_4": "Dīgharattanti cirakālaṃ.",
  "tika-s0403t:937_5": "Puññānanti dānādīnaṃ kusaladhammānaṃ.",
  "tika-s0403t:937_6": "Satta vassānīti satta saṃvaccharāni.",
  "tika-s0403t:937_7": "Mettacittanti mijjatīti mettā,",
  "tika-s0403t:937_8": "siniyhatīti attho.",
  "tika-s0403t:937_9": "Mitte bhavā,",
  "tika-s0403t:937_10": "mittassa vā esā pavattītipi mettā.",
  "tika-s0403t:937_11": "Lakkhaṇādito pana hitākārappavattilakkhaṇā,",
  "tika-s0403t:937_12": "hitūpasaṃhārarasā,",
  "tika-s0403t:937_13": "āghātavinayapaccupaṭṭhānā,",
  "tika-s0403t:937_14": "sattānaṃ manāpabhāvadassanapadaṭṭhānā.",
  "tika-s0403t:937_15": "Byāpādūpasamo etissā sampatti,",
  "tika-s0403t:937_16": "sinehasambhavo vipatti.",
  "tika-s0403t:937_17": "Mettacittaṃ bhāvetvāti mettāsahagataṃ cittaṃ,",
  "tika-s0403t:937_18": "cittasīsena samādhi vuttoti mettāsamādhiṃ metābrahmavihāraṃ uppādetvā ceva vaḍḍhetvā ca.",
  "tika-s0403t:938_0": "Satta saṃvaṭṭavivaṭṭakappeti satta mahākappe.",
  "tika-s0403t:938_1": "Saṃvaṭṭavivaṭṭaggahaṇeneva hi saṃvaṭṭaṭṭhāyivivaṭṭaṭṭhāyinopi gahitā.",
  "tika-s0403t:938_2": "Imaṃ lokanti kāmalokaṃ.",
  "tika-s0403t:938_3": "Saṃvaṭṭamāne sudanti saṃvaṭṭamāne,",
  "tika-s0403t:938_4": "sudanti nipātamattaṃ,",
  "tika-s0403t:938_5": "vipajjamāneti attho.",
  "tika-s0403t:938_6": "“Varasaṃvattaṭṭhāne suda”ntipi paṭhanti.",
  "tika-s0403t:938_7": "Kappeti kāle.",
  "tika-s0403t:938_8": "Kappasīsena hi kālo vutto,",
  "tika-s0403t:938_9": "kāle khīyamāne sabbopi khīyateva. Yathāha –",
  "tika-s0403t:938_10": "“kālo ghasati bhūtāni,",
  "tika-s0403t:938_11": "sabbāneva sahattanā”ti.",
  "tika-s0403t:938_12": "“Ābhassarūpago homī”ti vuttattā tejosaṃvaṭṭavasenettha kappavuṭṭhānaṃ veditabbaṃ.",
  "tika-s0403t:938_13": "Ābhassarūpagoti tattha paṭisandhiggahaṇavasena ābhassarabrahmalokaṃ upagacchāmīti ābhassarūpago homi.",
  "tika-s0403t:938_14": "Vivaṭṭamāneti saṇṭhahamāneti attho.",
  "tika-s0403t:938_15": "Suññaṃ brahmavimānaṃ upapajjāmīti kassaci sattassa tattha nibbattassa abhāvato suññaṃ yaṃ paṭhamajjhānabhūmisaṅkhātaṃ brahmavimānaṃ ādito nibbattati,",
  "tika-s0403t:938_16": "taṃ paṭisandhiggahaṇavasena upapajjāmi upemi.",
  "tika-s0403t:939_0": "Brahmāti kāmāvacarasattehi visiṭṭhaṭṭhena tathā tathā brūhitaguṇatāya brahmavihārato nibbattanaṭṭhena ca brahmā.",
  "tika-s0403t:939_1": "Brahmapārisajjabrahmapurohitehi mahanto brahmāti mahābrahmā,",
  "tika-s0403t:939_2": "tato eva te abhibhavitvā ṭhitattā abhibhū.",
  "tika-s0403t:939_3": "Tehi na kenacipi guṇena abhibhūtoti anabhibhūto.",
  "tika-s0403t:939_4": "Aññadatthūti ekaṃsavacane nipāto.",
  "tika-s0403t:939_5": "Dassanato daso,",
  "tika-s0403t:939_6": "atītānāgatapaccuppannānaṃ dassanasamattho abhiññāñāṇena passitabbaṃ passāmīti attho.",
  "tika-s0403t:939_7": "Sesabrahmānaṃ iddhipādabhāvanābalena attano cittañca mama vase vattemīti vasavattī homīti yojetabbaṃ.",
  "tika-s0403t:939_8": "Tadā kira bodhisatto aṭṭhasamāpattilābhīpi samāno tathā sattahitaṃ attano pāramipūraṇañca olokento tāsu",
  "tika-s0403t:939_9": "eva dvīsu jhānabhūmīsu nikanti uppādetvā mettābrahmavihāravasena aparāparaṃ saṃsari.",
  "tika-s0403t:939_10": "Tena vuttaṃ “satta vassāni…pe…",
  "tika-s0403t:939_11": "vasavattī”ti.",
  "tika-s0403t:940_0": "Evaṃ bhagavā rūpāvacarapuññassa vipākamahantataṃ pakāsetvā idāni kāmāvacarapuññassapi vipākaṃ dassento “chattiṃsakkhattu”ntiādimāha.",
  "tika-s0403t:940_1": "Tattha sakko ahosinti chattiṃsakkhattuṃ chattiṃsavāre aññattha anupapajjitvā nirantaraṃ sakko devānamindo tāvatiṃsadevarājā ahosiṃ.",
  "tika-s0403t:940_2": "Rājā ahosintiādīsu catūhi acchariyadhammehi catūhi saṅgahavatthūhi ca lokaṃ rañjetīti rājā.",
  "tika-s0403t:940_3": "Cakkaratanaṃ vatteti,",
  "tika-s0403t:940_4": "catūhi sampatticakkehi vattati,",
  "tika-s0403t:940_5": "tehi ca paraṃ vatteti,",
  "tika-s0403t:940_6": "parahitāya ca iriyāpathacakkānaṃ vatto etasmiṃ atthīti cakkavattī.",
  "tika-s0403t:940_7": "“Rājā”ti cettha sāmaññaṃ,",
  "tika-s0403t:940_8": "“cakkavattī”ti visesaṃ.",
  "tika-s0403t:940_9": "Dhammena caratīti dhammiko,",
  "tika-s0403t:940_10": "ñāyena samena vattatīti attho.",
  "tika-s0403t:940_11": "Dhammeneva rajjaṃ labhitvā rājā jātoti dhammarājā,",
  "tika-s0403t:940_12": "dasavidhe kusaladhamme agarahite ca rājadhamme niyuttoti dhammiko.",
  "tika-s0403t:940_13": "Tena ca dhammena sakalaṃ lokaṃ rañjetīti dhammarājā.",
  "tika-s0403t:940_14": "Parahitadhammakaraṇena vā dhammiko,",
  "tika-s0403t:940_15": "attahitadhammakaraṇena dhammarājā.",
  "tika-s0403t:940_16": "Yasmā cakkavattī dhammena ñāyena rajjaṃ adhigacchati,",
  "tika-s0403t:940_17": "na adhammena,",
  "tika-s0403t:940_18": "tasmā vuttaṃ “dhammena laddharajjattā dhammarājā”ti.",
  "tika-s0403t:941_0": "Catūsu disāsu samuddapariyosānatāya cāturantā nāma tattha tattha dīpe mahāpathavīti āha “puratthima…pe…",
  "tika-s0403t:941_1": "issaro”ti.",
  "tika-s0403t:941_2": "Vijitāvīti vijetabbassa vijitavā,",
  "tika-s0403t:941_3": "kāmakodhādikassa abbhantarassa paṭirājabhūtassa bāhirassa ca arigaṇassa vijayī vijinitvā ṭhitoti attho.",
  "tika-s0403t:941_4": "Kāmaṃ cakkavattino kenaci yuddhaṃ nāma natthi,",
  "tika-s0403t:941_5": "yuddhena pana sādhetabbassa vijayassa siddhiyā “vijitasaṅgāmo”ti vuttaṃ.",
  "tika-s0403t:941_6": "Janapado vā catubbidhaacchariyadhammena samannāgato asmiṃ rājini thāvariyaṃ kenaci asaṃhāriyaṃ daḷhabhattibhāvaṃ patto,",
  "tika-s0403t:941_7": "janapade vā attano dhammikāya paṭipattiyā thāvariyaṃ thirabhāvaṃ pattoti janapadatthāvariyappatto.",
  "tika-s0403t:941_8": "Caṇḍassa hi rañño balidaṇḍādīhi lokaṃ pīḷayato manussā majjhimajanapadaṃ chaḍḍetvā pabbatasamuddatīrakandarādīni nissāya paccante vāsaṃ kappenti.",
  "tika-s0403t:941_9": "Atimudukassa rañño corehi sāhasikadhanavilopapīḷitā manussā paccantaṃ pahāya janapadamajjhe vāsaṃ kappenti.",
  "tika-s0403t:941_10": "Iti evarūpe rājini janapado thirabhāvaṃ na pāpuṇāti.",
  "tika-s0403t:942_0": "Sattaratanasamannāgatoti cakkaratanādīhi sattahi ratanehi samupeto.",
  "tika-s0403t:942_1": "Tesu hi rājā cakkavattī cakkaratanena ajitaṃ jināti,",
  "tika-s0403t:942_2": "hatthiassaratanehi vijite sukheneva anuvicarati,",
  "tika-s0403t:942_3": "pariṇāyakaratanena vijitamanurakkhati,",
  "tika-s0403t:942_4": "avasesehi upabhogasukhamanubhavati.",
  "tika-s0403t:942_5": "Paṭhamena cassa ussāhasattiyogo,",
  "tika-s0403t:942_6": "pacchimena mantasattiyogo,",
  "tika-s0403t:942_7": "hatthiassagahapatiratanehi pabhusattiyogo suparipuṇṇo hoti.",
  "tika-s0403t:942_8": "Itthimaṇiratanehi upabhogasukhamanubhavati,",
  "tika-s0403t:942_9": "sesehi issariyasukhaṃ.",
  "tika-s0403t:942_10": "Visesato cassa purimāni tīṇi adosakusalamūlajanitakammānubhāvena sampajjanti,",
  "tika-s0403t:942_11": "majjhimāni alobhakusalamūlajanitakammānubhāvena,",
  "tika-s0403t:942_12": "pacchimamekaṃ amohakusalamūlajanitakammānubhāvenāti.",
  "tika-s0403t:943_0": "Sūrāti sattivanto,",
  "tika-s0403t:943_1": "nibbhayāti atthoti āha “abhīruno”ti.",
  "tika-s0403t:943_2": "Aṅganti kāraṇaṃ.",
  "tika-s0403t:943_3": "Yena kāraṇena “vīrā”ti vucceyyuṃ,",
  "tika-s0403t:943_4": "taṃ vīraṅgaṃ.",
  "tika-s0403t:943_5": "Tenāha “vīriyassetaṃ nāma”nti.",
  "tika-s0403t:943_6": "Yāva cakkavāḷapabbatā cakkassa vattanato “cakkavāḷapabbataṃ sīmaṃ katvā ṭhitasamuddapariyanta”nti vuttaṃ.",
  "tika-s0403t:943_7": "Adaṇḍenāti iminā dhanadaṇḍassa sarīradaṇḍassa ca akaraṇaṃ vuttaṃ.",
  "tika-s0403t:943_8": "Asatthenāti iminā pana senāya yujjhanassāti tadubhayaṃ dassetuṃ “na daṇḍenā”tiādi vuttaṃ.",
  "tika-s0403t:943_9": "Idaṃ vuttaṃ hoti –",
  "tika-s0403t:943_10": "ye katāparādhe satte satampi sahassampi gaṇhanti,",
  "tika-s0403t:943_11": "te dhanadaṇḍena rajjaṃ kārenti.",
  "tika-s0403t:943_12": "Ye chejjabhejjaṃ anusāsanti,",
  "tika-s0403t:943_13": "te satthadaṇḍena.",
  "tika-s0403t:943_14": "Ahaṃ pana duvidhampi daṇḍaṃ pahāya adaṇḍena ajjhāvasiṃ.",
  "tika-s0403t:943_15": "Ye ekatodhārādinā satthena paraṃ viheṭhenti,",
  "tika-s0403t:943_16": "te satthena rajjaṃ kārenti nāma.",
  "tika-s0403t:943_17": "Ahaṃ pana satthena khuddakamakkhikāya pivanamattampi lohitaṃ kassaci anuppādetvā dhammeneva “ehi kho,",
  "tika-s0403t:943_18": "mahārājā”ti evaṃ paṭirājūhi sampaṭicchitāgamano vuttappakāraṃ pathaviṃ abhijinitvā ajjhāvasiṃ,",
  "tika-s0403t:943_19": "abhivijinitvā sāmī hutvā vasinti.",
  "tika-s0403t:944_0": "Iti bhagavā attānaṃ kāyasakkhiṃ katvā puññānaṃ vipākamahantataṃ pakāsetvā idāni tamevatthaṃ gāthābandhanena dassento “passa,",
  "tika-s0403t:944_1": "puññānaṃ vipāka”ntiādimāha.",
  "tika-s0403t:944_2": "Sukhesinoti ālapanavacanametaṃ,",
  "tika-s0403t:944_3": "tena sukhapariyesake satte āmanteti.",
  "tika-s0403t:944_4": "Pāḷiyaṃ pana “passathā”ti vattabbe “passā”ti vacanabyattayo katoti daṭṭhabbo.",
  "tika-s0403t:944_5": "Manussānaṃ ure satthaṃ ṭhapetvā icchitadhanaharaṇādinā vā sāhasakāritāya sāhasikā,",
  "tika-s0403t:944_6": "tesaṃ kammaṃ sāhasikakammaṃ.",
  "tika-s0403t:944_7": "Pathaviyā issaro pathabyoti āha “puthavisāmiko”ti.",
  "tika-s0403t:945_0": "Mettasuttavaṇṇanā niṭṭhitā.",
  "tika-s0403t:946_0": "10. Bhariyāsuttavaṇṇanā",
  "tika-s0403t:947_0": "63.",
  "tika-s0403t:947_1": "Dasame uccāsaddā mahāsaddā uddhaṃ uggatattā uccaṃ patthaṭattā mahantaṃ avinibbhogaṃ vinibhuñjitvā gahetuṃ asakkuṇeyyaṃ saddaṃ karontā vadanti.",
  "tika-s0403t:947_2": "Vacīghosopi hi bahūhi ekajjhaṃ pavattito atthato ca saddato ca duravabodho kevalaṃ mahānigghoso eva hutvā sotapathamāgacchati.",
  "tika-s0403t:947_3": "Macchavilopeti macche vilumpitvā viya gahaṇe,",
  "tika-s0403t:947_4": "macchānaṃ vā vilumpane.",
  "tika-s0403t:947_5": "Kevaṭṭānañhi macchapacchiṭṭhapitaṭṭhāne mahājano sannipatitvā “idha aññaṃ ekaṃ macchaṃ dehi,",
  "tika-s0403t:947_6": "ekaṃ macchaphālaṃ dehi,",
  "tika-s0403t:947_7": "etassa te mahā dinno,",
  "tika-s0403t:947_8": "mayhaṃ khuddako”ti evaṃ uccāsaddamahāsaddaṃ karonti.",
  "tika-s0403t:947_9": "Taṃ sandhāyetaṃ vuttaṃ “kevaṭṭānaṃ macchapacchiṃ otāretvā ṭhitaṭṭhāne”ti.",
  "tika-s0403t:947_10": "Macchaggahaṇatthaṃ jāle pakkhittepi tasmiṃ ṭhāne kevaṭṭā ceva aññe ca “paviṭṭho na paviṭṭho,",
  "tika-s0403t:947_11": "gahito na gahito”ti mahāsaddaṃ karonti.",
  "tika-s0403t:947_12": "Taṃ sandhāyetaṃ vuttaṃ “jāle vā…pe…",
  "tika-s0403t:947_13": "mahāsaddo hotī”ti.",
  "tika-s0403t:947_14": "Kattabbavattanti pādaparikammādikattabbakiccaṃ.",
  "tika-s0403t:947_15": "Kharāti cittena vācāya ca kakkhaḷā.",
  "tika-s0403t:947_16": "Sesamettha uttānameva.",
  "tika-s0403t:948_0": "Bhariyāsuttavaṇṇanā niṭṭhitā.",
  "tika-s0403t:949_0": "11. Kodhanasuttavaṇṇanā",
  "tika-s0403t:950_0": "64.",
  "tika-s0403t:950_1": "Ekādasame sapattakaraṇāti vā sapattehi kātabbā.",
  "tika-s0403t:950_2": "Kodhananti kujjhanasīlaṃ.",
  "tika-s0403t:950_3": "Kodhanoyanti kujjhano ayaṃ.",
  "tika-s0403t:950_4": "Ayanti ca nipātamattaṃ.",
  "tika-s0403t:950_5": "Kodhaparetoti kodhena anugato,",
  "tika-s0403t:950_6": "parābhibhūto vā.",
  "tika-s0403t:950_7": "Dubbaṇṇova hotīti pakatiyā vaṇṇavāpi alaṅkatappaṭiyattopi mukhavikārādivasena virūpo eva hoti.",
  "tika-s0403t:950_8": "Etarahi āyatiñcāti kodhābhibhūtassa ekantamidaṃ phalanti dīpetuṃ “dubbaṇṇovā”ti avadhāraṇaṃ katvā puna “kodhābhibhūto”ti vuttaṃ.",
  "tika-s0403t:951_0": "Ayasabhāvanti akittimabhāvaṃ.",
  "tika-s0403t:951_1": "Attano paresañca anatthaṃ janetīti anatthajanano.",
  "tika-s0403t:951_2": "Antaratoti abbhantarato,",
  "tika-s0403t:951_3": "cittato vā.",
  "tika-s0403t:951_4": "Taṃ jano nāvabujjhatīti kodhasaṅkhātaṃ antarato abbhantare attano citteyeva jātaṃ anatthajananacittappakopanādibhayaṃ",
  "tika-s0403t:951_5": "bhayahetuṃ ayaṃ bālamahājano na jānāti.",
  "tika-s0403t:951_6": "Yanti yattha.",
  "tika-s0403t:951_7": "Bhummatthe hi etaṃ paccattavacanaṃ.",
  "tika-s0403t:951_8": "Yasmiṃ kāle kodho sahate naraṃ,",
  "tika-s0403t:951_9": "andhatamaṃ tadā hotīti sambandho.",
  "tika-s0403t:951_10": "Yanti vā kāraṇavacanaṃ,",
  "tika-s0403t:951_11": "yasmā kodho uppajjamāno naraṃ sahate abhibhavati,",
  "tika-s0403t:951_12": "tasmā andhatamaṃ tadā hoti,",
  "tika-s0403t:951_13": "yadā kuddhoti attho yaṃ- taṃ-",
  "tika-s0403t:951_14": "saddānaṃ ekantasambandhabhāvato.",
  "tika-s0403t:951_15": "Atha vā yanti kiriyāparāmasanaṃ.",
  "tika-s0403t:951_16": "Sahateti yadetaṃ kodhassa sahanaṃ abhibhavanaṃ,",
  "tika-s0403t:951_17": "etaṃ andhatamaṃ bhavananti attho.",
  "tika-s0403t:951_18": "Atha vā yaṃ naraṃ kodho sahate abhibhavati,",
  "tika-s0403t:951_19": "tassa andhatamaṃ tadā hoti.",
  "tika-s0403t:951_20": "Tato ca kuddho atthaṃ na jānāti,",
  "tika-s0403t:951_21": "kuddho dhammaṃ na passatīti.",
  "tika-s0403t:952_0": "Bhūnaṃ vuccati vuddhi,",
  "tika-s0403t:952_1": "tassa hananaṃ ghāto etesanti bhūnahaccāni.",
  "tika-s0403t:952_2": "Tenāha “hatavuddhīnī”ti. Dama-",
  "tika-s0403t:952_3": "saddena vuttamevatthaṃ vibhāvetuṃ paññāvīriyena diṭṭhiyāti vuttanti dassento “katarena damenā”tiādimāha.",
  "tika-s0403t:952_4": "Anekattho hi dama- saddo.",
  "tika-s0403t:952_5": "“Saccena danto damasā upeto,",
  "tika-s0403t:952_6": "vedantagū vusitabrahmacariyo”ti ettha hi indriyasaṃvaro damoti vutto “manacchaṭṭhāni indriyāni dametī”ti katvā.",
  "tika-s0403t:952_7": "“Yadi saccā damā cāgā,",
  "tika-s0403t:952_8": "khantyā bhiyyodha vijjatī”ti ettha paññā damo “saṃkilesaṃ dameti pajahatī”ti katvā.",
  "tika-s0403t:952_9": "“Dānena damena saṃyamena saccavajjena atthi puññaṃ,",
  "tika-s0403t:952_10": "atthi puññassa āgamo”ti ettha uposathakammaṃ damo “upavasanavasena kāyakammādīni dametī”ti katvā.",
  "tika-s0403t:952_11": "“Sakkhissasi kho tvaṃ, puṇṇa,",
  "tika-s0403t:952_12": "iminā damūpasamena samannāgato sunāparantasmiṃ janapadantare viharitu”nti ettha adhivāsanakkhanti damo",
  "tika-s0403t:952_13": "“kodhūpanāhamakkhādike dameti vinodetī”ti katvā.",
  "tika-s0403t:952_14": "“Na mānakāmassa damo idhatthi,",
  "tika-s0403t:952_15": "na monamatthi asamāhitassā”ti ettha abhisambojjhaṅgādiko samādhipakkhiko dhammo damo “dammati cittaṃ etenā”ti katvā.",
  "tika-s0403t:952_16": "Idhāpi “taṃ damena samucchinde,",
  "tika-s0403t:952_17": "paññāvīriyena diṭṭhiyā”ti vacanato dama-",
  "tika-s0403t:952_18": "saddena paññāvīriyadiṭṭhiyo vuttā.",
  "tika-s0403t:953_0": "Kodhanasuttavaṇṇanā niṭṭhitā.",
  "tika-s0403t:954_0": "Abyākatavaggavaṇṇanā niṭṭhitā.",
  "tika-s0403t:955_0": "7. Mahāvaggo",
  "tika-s0403t:956_0": "1-2. Hiriottappasuttādivaṇṇanā",
  "tika-s0403t:957_0": "65- 66.",
  "tika-s0403t:957_1": "Sattamassa paṭhamaṃ uttānameva.",
  "tika-s0403t:957_2": "Dutiye tayo saṃvaṭṭāti āposaṃvaṭṭo,",
  "tika-s0403t:957_3": "tejosaṃvaṭṭo,",
  "tika-s0403t:957_4": "vāyosaṃvaṭṭoti tayo saṃvaṭṭā.",
  "tika-s0403t:957_5": "Tisso saṃvaṭṭasīmāti ābhassarā,",
  "tika-s0403t:957_6": "subhakiṇhā,",
  "tika-s0403t:957_7": "vehapphalāti tisso saṃvaṭṭasīmā.",
  "tika-s0403t:957_8": "Yadā hi kappo tejena saṃvaṭṭati vinassati,",
  "tika-s0403t:957_9": "tadā ābhassarato heṭṭhā agginā ḍayhati.",
  "tika-s0403t:957_10": "Yadā āpena saṃvaṭṭati,",
  "tika-s0403t:957_11": "tadā subhakiṇhato heṭṭhā udakena vilīyati.",
  "tika-s0403t:957_12": "Yadā vāyunā saṃvaṭṭati,",
  "tika-s0403t:957_13": "tadā vehapphalato heṭṭhā vāyunā viddhaṃsati.",
  "tika-s0403t:957_14": "Vitthārato pana sadāpi ekaṃ buddhakkhettaṃ vinassati.",
  "tika-s0403t:957_15": "Buddhakkhettaṃ nāma tividhaṃ hoti jātikkhettaṃ āṇākkhettaṃ visayakkhettanti.",
  "tika-s0403t:957_16": "Tattha jātikkhettaṃ nāma dasasahassacakkavāḷapariyantaṃ hoti,",
  "tika-s0403t:957_17": "yaṃ tathāgatassa paṭisandhigahaṇādīsu kampati.",
  "tika-s0403t:957_18": "Āṇākkhettaṃ koṭisahassacakkavāḷapariyantaṃ,",
  "tika-s0403t:957_19": "yattha ratanasuttaṃ khandhaparittaṃ dhajaggaparittaṃ.",
  "tika-s0403t:957_20": "Āṭānāṭiyaparittaṃ,",
  "tika-s0403t:957_21": "moraparittanti imesaṃ parittānaṃ ānubhāvo vattati.",
  "tika-s0403t:957_22": "Visayakkhettaṃ anantamaparimāṇaṃ,",
  "tika-s0403t:957_23": "yaṃ “yāvatā vā pana ākaṅkheyyā”ti vuttaṃ.",
  "tika-s0403t:957_24": "Evametesu tīsu buddhakkhettesu ekaṃ āṇākkhettaṃ vinassati.",
  "tika-s0403t:957_25": "Tasmiṃ pana vinassante jātikkhettaṃ vinaṭṭhameva hoti.",
  "tika-s0403t:957_26": "Vinassantañca ekatova vinassati,",
  "tika-s0403t:957_27": "saṇṭhahantampi ekatova saṇṭhahati.",
  "tika-s0403t:958_0": "Tīṇi saṃvaṭṭamūlānīti rāgadosamohasaṅkhātāni tīṇi saṃvaṭṭakāraṇāni.",
  "tika-s0403t:958_1": "Rāgādīsu hi akusalamūlesu ussannesu loko vinassati.",
  "tika-s0403t:958_2": "Tathā hi rāge ussannatare agginā vinassati,",
  "tika-s0403t:958_3": "dose ussannatare udakena,",
  "tika-s0403t:958_4": "mohe ussannatare vātena.",
  "tika-s0403t:958_5": "Keci pana “dose ussannatare agginā,",
  "tika-s0403t:958_6": "rāge udakenā”ti vadanti.",
  "tika-s0403t:959_0": "Tīṇi kolāhalānīti kappakolāhalaṃ,",
  "tika-s0403t:959_1": "buddhakolāhalaṃ,",
  "tika-s0403t:959_2": "cakkavattikolāhalanti tīṇi kolāhalāni.",
  "tika-s0403t:959_3": "Tattha “vassasatasahassamatthake kappuṭṭhānaṃ nāma bhavissatī”tiādinā devatāhi ugghositasaddo kappakolāhalaṃ nāma hoti.",
  "tika-s0403t:959_4": "“Ito vassasatasahassamatthake loko vinassissati, mettaṃ, mārisā,",
  "tika-s0403t:959_5": "bhāvetha karuṇaṃ muditaṃ upekkha”nti manussapathe devatā ghosantiyo caranti.",
  "tika-s0403t:959_6": "“Vassasahassamatthake buddho uppajjissatī”ti buddhakolāhalaṃ nāma hoti.",
  "tika-s0403t:959_7": "“Ito vassasahassamatthake buddho uppajjitvā dhammānudhammappaṭipanno saṅgharatanena parivārito dhammaṃ desento vicarissatī”ti devatā ugghosanti.",
  "tika-s0403t:959_8": "“Vassasatamatthake pana cakkavattī uppajjissatī”ti cakkavattikolāhalaṃ nāma hoti.",
  "tika-s0403t:959_9": "“Ito vassasatamatthake sattaratanasampanno cātuddīpissaro sahassaparivāro vehāsaṅgamo cakkavattī rājā uppajjissatī”ti devatā ugghosanti.",
  "tika-s0403t:960_0": "Aciraṭṭhena na dhuvāti udakabubbuḷādayo viya na ciraṭṭhāyitāya dhuvabhāvarahitā.",
  "tika-s0403t:960_1": "Assāsarahitāti supinake pītapānīyaṃ viya anulittacandanaṃ viya ca assāsavirahitā.",
  "tika-s0403t:961_0": "Upakappanameghoti kappavināsakameghaṃ sandhāya vadati.",
  "tika-s0403t:961_1": "Yasmiñhi samaye kappo agginā nassati,",
  "tika-s0403t:961_2": "āditova kappavināsakamahāmegho uṭṭhahitvā koṭisatasahassacakkavāḷe ekamahāvassaṃ vassati.",
  "tika-s0403t:961_3": "Manussā tuṭṭhahaṭṭhā sabbabījāni nīharitvā vapanti.",
  "tika-s0403t:961_4": "Sassesu pana gokhāyitakamattesu jātesu gadrabharavaṃ ravanto ekabindumpi na vassati,",
  "tika-s0403t:961_5": "tadā pacchinnaṃ pacchinnameva vassaṃ hoti.",
  "tika-s0403t:961_6": "Tenāha “tadā nikkhantabījaṃ..pe…",
  "tika-s0403t:961_7": "ekabindumpi devo na vassatī”ti.",
  "tika-s0403t:961_8": "“Vassasatasahassa accayena kappavuṭṭhānaṃ bhavissatī”tiādinā devatāhi vuttavacanaṃ sutvā yebhuyyena manussā",
  "tika-s0403t:961_9": "ca bhummadevatā ca saṃvegajātā aññamaññaṃ muducittā hutvā mettādīni puññānī katvā devaloke nibbattanti,",
  "tika-s0403t:961_10": "avīcito paṭṭhāya tuccho hotīti.",
  "tika-s0403t:962_0": "Pañca bījajātānīti mūlabījaṃ khandhabījaṃ phaḷubījaṃ aggabījaṃ bījabījanti pañca bījāni jātāni.",
  "tika-s0403t:962_1": "Tattha mūlabījanti vacā, vacattaṃ, haliddaṃ,",
  "tika-s0403t:962_2": "siṅgiveranti evamādi.",
  "tika-s0403t:962_3": "Khandhabījanti assattho,",
  "tika-s0403t:962_4": "nigrodhoti evamādi.",
  "tika-s0403t:962_5": "Phaḷubījanti ucchu, veḷu,",
  "tika-s0403t:962_6": "naḷoti evamādi.",
  "tika-s0403t:962_7": "Aggabījanti ajjukaṃ,",
  "tika-s0403t:962_8": "phaṇijjakanti evamādi.",
  "tika-s0403t:962_9": "Bījabījanti vīhiādi pubbaṇṇañceva muggamāsādiaparaṇṇañca.",
  "tika-s0403t:962_10": "Paccayantarasamavāye visadisuppattiyā visesakāraṇabhāvato ruhanasamatthe sāraphale niruḷho bīja-",
  "tika-s0403t:962_11": "saddo tadatthasiddhiyā mūlādīsupi kesuci pavattatīti mūlādito nivattanatthaṃ ekena bīja-",
  "tika-s0403t:962_12": "saddena visesetvā vuttaṃ “bījabīja”nti “rūparūpaṃ dukkhadukkha”nti yathā.",
  "tika-s0403t:962_13": "Yathā phalapākapariyantā osadhirukkhā veḷukadaliādayo.",
  "tika-s0403t:963_0": "Yaṃ kadācītiādīsu yanti nipātamattaṃ.",
  "tika-s0403t:963_1": "Kadācīti kismiñci kāle.",
  "tika-s0403t:963_2": "Karahacīti tasseva vevacanaṃ.",
  "tika-s0403t:963_3": "Dīghassa addhunoti dīghassa kālassa.",
  "tika-s0403t:963_4": "Accayenāti atikkamena.",
  "tika-s0403t:963_5": "Sesamettha uttānameva.",
  "tika-s0403t:964_0": "Hiriottappasuttādivaṇṇanā niṭṭhitā.",
  "tika-s0403t:965_0": "3. Nagaropamasuttavaṇṇanā",
  "tika-s0403t:966_0": "67.",
  "tika-s0403t:966_1": "Tatiye paccante bhavaṃ paccantimaṃ.",
  "tika-s0403t:966_2": "“Ratho sīlaparikkhāro,",
  "tika-s0403t:966_3": "jhānakkho cakkavīriyo”tiādīsu viya alaṅkāravacano parikkhārasaddoti āha “nagarālaṅkārehi alaṅkata”nti.",
  "tika-s0403t:966_4": "Parivāravacanopi vaṭṭatiyeva “satta samādhiparikkhārā”tiādīsu viya.",
  "tika-s0403t:966_5": "Nemaṃ vuccati thambhādīhi anupatabhūmippadesoti āha “gambhīraāvāṭā”ti,",
  "tika-s0403t:966_6": "gambhīraṃ bhūmiṃ anuppaviṭṭhāti attho.",
  "tika-s0403t:966_7": "Suṭṭhu sannisīdāpitāti bhūmiṃ nikhanitvā sammadeva ṭhapitā.",
  "tika-s0403t:967_0": "Anupariyāyeti etenāti anupariyāyo, soyeva pathoti anupariyāyapatho, parito pākārassa anuyāyamaggo.",
  "tika-s0403t:968_0": "Hatthiṃ ārohanti ārohāpayanti cāti hatthārohā.",
  "tika-s0403t:968_1": "Yena hi payogena puriso hatthino ārohanayoggo hoti,",
  "tika-s0403t:968_2": "hatthissa taṃ payogaṃ vidhāyantānaṃ sabbesampetesaṃ gahaṇaṃ.",
  "tika-s0403t:968_3": "Tenāha “sabbepī”tiādi.",
  "tika-s0403t:968_4": "Tattha hatthācariyā nāma ye hatthino hatthārohakānañca sikkhāpakā.",
  "tika-s0403t:968_5": "Hatthivejjā nāma hatthibhisakkā.",
  "tika-s0403t:968_6": "Hatthibandhā nāma hatthīnaṃ pādarakkhakā. Ādi-",
  "tika-s0403t:968_7": "saddena hatthīnaṃ yavapadāyakādike saṅgaṇhāti.",
  "tika-s0403t:968_8": "Assārohā rathikāti etthāpi eseva nayo.",
  "tika-s0403t:968_9": "Rathe niyuttā rathikā.",
  "tika-s0403t:968_10": "Ratharakkhā nāma rathassa āṇirakkhakā.",
  "tika-s0403t:968_11": "Dhanuṃ gaṇhanti gaṇhāpenti cāti dhanuggahā,",
  "tika-s0403t:968_12": "issāsā dhanusippassa sikkhāpakā ca.",
  "tika-s0403t:968_13": "Tenāha “dhanuācariyā issāsā”ti.",
  "tika-s0403t:968_14": "Celena celapaṭākāya yuddhe akanti gacchantīti celakāti āha –",
  "tika-s0403t:968_15": "“ye yuddhe jayaddhajaṃ gahetvā purato gacchantī”ti.",
  "tika-s0403t:968_16": "Yathā tathā ṭhite senike brūhakaraṇavasena tato tato calayanti uccālentīti calakā.",
  "tika-s0403t:968_17": "Sakuṇagghiādayo viya maṃsapiṇḍaṃ parasenāsamūhaṃ sāhasikamahāyodhatāya chetvā chetvā dayanti uppatitvā gacchantīti piṇḍadāyakā.",
  "tika-s0403t:968_18": "Dutiyavikappe piṇḍe dayanti janasammadde uppatantā viya gacchantīti piṇḍadāyakāti attho veditabbo.",
  "tika-s0403t:968_19": "Uggatuggatāti thāmajavaparakkamādivasena ativiya uggatā,",
  "tika-s0403t:968_20": "udaggāti attho.",
  "tika-s0403t:968_21": "Pakkhandantīti attano vīrasūrabhāvena asajjamānā parasenaṃ anupavisantīti attho.",
  "tika-s0403t:968_22": "Thāmajavabalaparakkamādisampattiyā mahānāgā viya mahānāgā.",
  "tika-s0403t:968_23": "Ekasūrāti ekākisūrā attano sūrabhāveneva ekākino hutvā yujjhanakā.",
  "tika-s0403t:968_24": "Sajālikāti savammikā.",
  "tika-s0403t:968_25": "Saraparittāṇanti cammaparisibbitaṃ kheṭakaṃ,",
  "tika-s0403t:968_26": "cammamayaṃ vā phalakaṃ.",
  "tika-s0403t:968_27": "Gharadāsayodhāti attano dāsayodhā.",
  "tika-s0403t:969_0": "Sampakkhandanalakkhaṇāti saddheyyavatthuno evametanti sampakkhandanalakkhaṇā.",
  "tika-s0403t:969_1": "Sampasādanalakkhaṇāti pasīditabbe vatthusmiṃ pasīdanalakkhaṇā.",
  "tika-s0403t:969_2": "Okappanasaddhāti okkantitvā pakkhanditvā adhimuccanaṃ.",
  "tika-s0403t:969_3": "Pasādanīye vatthusmiṃ pasīdanaṃ pasādasaddhā.",
  "tika-s0403t:969_4": "Ayaṃ anudhammoti ayaṃ navannaṃ lokuttaradhammānaṃ anulomadhammo.",
  "tika-s0403t:969_5": "Nibbidābahuloti ukkaṇṭhanābahulo.",
  "tika-s0403t:969_6": "Saddhā bandhati pātheyyanti saddhā nāmāyaṃ sattassa maraṇavasena mahāpathaṃ saṃvajato mahākantāraṃ paṭipajjato",
  "tika-s0403t:969_7": "mahāviduggaṃ pakkhandato pātheyyapuṭaṃ bandhati,",
  "tika-s0403t:969_8": "sambalaṃ vissajjetīti attho.",
  "tika-s0403t:969_9": "Saddhañhi uppādetvā dānaṃ deti,",
  "tika-s0403t:969_10": "sīlaṃ rakkhati,",
  "tika-s0403t:969_11": "uposathakammaṃ karoti.",
  "tika-s0403t:969_12": "Tenetaṃ vuttaṃ “saddhā bandhati pātheyya”nti.",
  "tika-s0403t:969_13": "Sirīti issariyaṃ.",
  "tika-s0403t:969_14": "Issariye hi abhimukhībhūte thalatopi jalatopi bhogā āgacchantiyeva.",
  "tika-s0403t:969_15": "Tenetaṃ vuttaṃ “sirī bhogānamāsayo”ti.",
  "tika-s0403t:969_16": "Saddhā dutiyā purisassa hotīti purisassa devaloke,",
  "tika-s0403t:969_17": "manussaloke ceva nibbānañca gacchantassa saddhā dutiyā hoti,",
  "tika-s0403t:969_18": "sahāyakiccaṃ sādheti.",
  "tika-s0403t:969_19": "Bhattapuṭādīti ādi-",
  "tika-s0403t:969_20": "saddena dutiyikādīnaṃ saṅgaho daṭṭhabbo.",
  "tika-s0403t:969_21": "Anekasarasatāti anekasabhāvatā,",
  "tika-s0403t:969_22": "anekakiccatā vā.",
  "tika-s0403t:969_23": "Sesaṃ suviññeyyameva.",
  "tika-s0403t:970_0": "Nagaropamasuttavaṇṇanā niṭṭhitā.",
  "tika-s0403t:971_0": "4. Dhammaññūsuttavaṇṇanā",
  "tika-s0403t:972_0": "68.",
  "tika-s0403t:972_1": "Catutthe suttageyyādidhammaṃ jānātīti dhammaññū.",
  "tika-s0403t:972_2": "Tassa tasseva suttageyyādinā bhāsitassa tadaññassa suttapadatthassa bodhakassa saddassa atthakusalatāvasena atthaṃ jānātīti atthaññū.",
  "tika-s0403t:972_3": "“Ettakomhi sīlena samādhinā paññāyā”ti evaṃ yathā attano pamāṇajānanavasena attānaṃ jānātīti attaññū.",
  "tika-s0403t:972_4": "Paṭiggahaṇaparibhogapariyesanavissajjanesu mattaṃ jānātīti mattaññū.",
  "tika-s0403t:972_5": "Niddese pana paṭiggahaṇamattaññutāya eva paribhogādimattaññutā pabodhitā hotīti paṭiggahaṇamattaññutāva dassitā.",
  "tika-s0403t:972_6": "“Ayaṃ kālo uddesassa,",
  "tika-s0403t:972_7": "ayaṃ kālo paripucchāya,",
  "tika-s0403t:972_8": "ayaṃ kālo yogassa adhigamāyā”ti evaṃ kālaṃ jānātīti kālaññū.",
  "tika-s0403t:972_9": "Tattha pañca vassāni uddesassa kālo,",
  "tika-s0403t:972_10": "dasa paripucchāya,",
  "tika-s0403t:972_11": "idaṃ atisambādhaṃ,",
  "tika-s0403t:972_12": "atikkhapaññassa tāvatā kālena tīretuṃ asakkuṇeyyattā dasa vassāni uddesassa kālo,",
  "tika-s0403t:972_13": "vīsati paripucchāya,",
  "tika-s0403t:972_14": "tato paraṃ yoge kammaṃ kātabbaṃ.",
  "tika-s0403t:972_15": "Khattiyaparisādikaṃ aṭṭhavidhaṃ parisaṃ jānātīti parisaññū.",
  "tika-s0403t:972_16": "Bhikkhuparisādikaṃ catubbidhaṃ,",
  "tika-s0403t:972_17": "khattiyaparisādikaṃ manussaparisaṃyeva puna catubbidhaṃ gahetvā aṭṭhavidhaṃ vadanti apare.",
  "tika-s0403t:972_18": "Niddese panassa khattiyaparisādicatubbidhaparisaggahaṇaṃ nidassanamattaṃ daṭṭhabbaṃ.",
  "tika-s0403t:972_19": "“Imaṃ me sevantassa akusalā dhammā parihāyanti,",
  "tika-s0403t:972_20": "kusalā dhammā abhivaḍḍhanti,",
  "tika-s0403t:972_21": "tasmā ayaṃ puggalo sevitabbo,",
  "tika-s0403t:972_22": "vipariyāyato añño asevitabbo”ti sevitabbāsevitabbapuggalaṃ jānātīti puggalaparoparaññū.",
  "tika-s0403t:972_23": "Evañhi tesaṃ puggalānaṃ paroparaṃ ukkaṭṭhanihīnataṃ jānāti nāma.",
  "tika-s0403t:972_24": "Niddesepissa sevitabbāsevitabbapuggale vibhāvanameva samaṇakathākatanti daṭṭhabbaṃ.",
  "tika-s0403t:973_0": "Dhammaññūsuttavaṇṇanā niṭṭhitā.",
  "tika-s0403t:974_0": "5-6. Pāricchattakasuttādivaṇṇanā",
  "tika-s0403t:975_0": "69- 70.",
  "tika-s0403t:975_1": "Pañcame patitapalāsoti patitapatto.",
  "tika-s0403t:975_2": "Ettha paṭhamaṃ paṇḍupalāsataṃ,",
  "tika-s0403t:975_3": "dutiyaṃ pannapalāsatañca vatvā tatiyaṃ jālakajātatā,",
  "tika-s0403t:975_4": "catutthaṃ khārakajātatā ca pāḷiyaṃ vuttā.",
  "tika-s0403t:975_5": "Dīghanikāyaṭṭhakathāyaṃ pana mahāgovindasuttavaṇṇanāyaṃ imameva pāḷiṃ āharitvā dassentena paṭhamaṃ paṇḍupalāsataṃ,",
  "tika-s0403t:975_6": "dutiyaṃ pannapalāsatañca vatvā tatiyaṃ khārakajātatā,",
  "tika-s0403t:975_7": "catutthaṃ jālakajātatā ca dassitā.",
  "tika-s0403t:975_8": "Evañhi tattha vuttaṃ –",
  "tika-s0403t:975_9": "“pāricchattake pupphamāne ekaṃ vassaṃ upaṭṭhānaṃ gacchanti,",
  "tika-s0403t:975_10": "te tassa paṇḍupalāsabhāvato paṭṭhāya attamanā honti. Yathāha –",
  "tika-s0403t:976_0": "Yasmiṃ,",
  "tika-s0403t:976_1": "bhikkhave,",
  "tika-s0403t:976_2": "samaye devānaṃ tāvatiṃsānaṃ pāricchattako koviḷāro,",
  "tika-s0403t:976_3": "paṇḍupalāso hoti, attamanā,",
  "tika-s0403t:976_4": "bhikkhave,",
  "tika-s0403t:976_5": "devā tāvatiṃsā tasmiṃ samaye honti ‘paṇḍupalāso dāni pāricchattako, koviḷāro,",
  "tika-s0403t:976_6": "na cirasseva pannapalāso bhavissatī’ti.",
  "tika-s0403t:976_7": "Yasmiṃ samaye devānaṃ tāvatiṃsānaṃ pāricchattako, koviḷāro,",
  "tika-s0403t:976_8": "pannapalāso hoti,",
  "tika-s0403t:976_9": "jālakajāto hoti,",
  "tika-s0403t:976_10": "khārakajāto hoti,",
  "tika-s0403t:976_11": "kuṭumalakajāto hoti,",
  "tika-s0403t:976_12": "korakajāto hoti, attamanā,",
  "tika-s0403t:976_13": "bhikkhave,",
  "tika-s0403t:976_14": "devā tāvatiṃsā tasmiṃ samaye honti ‘korakajāto dāni pāricchattako koviḷāro,",
  "tika-s0403t:976_15": "na cirasseva sabbapāliphullo bhavissatī’ti.",
  "tika-s0403t:977_0": "Līnatthappakāsiniyampi ettha evamattho dassito –",
  "tika-s0403t:977_1": "pannapalāsoti patitapatto.",
  "tika-s0403t:977_2": "Khārakajātoti jātakhuddakamakuḷo.",
  "tika-s0403t:977_3": "Ye hi nīlapattakā ativiya khuddakā makuḷā,",
  "tika-s0403t:977_4": "te “khārakā”ti vuccanti.",
  "tika-s0403t:977_5": "Jālakajātoti tehiyeva khuddakamakuḷehi jātajālako sabbaso jālo viya jāto.",
  "tika-s0403t:977_6": "Keci pana “jālakajātoti ekajālo viya jāto”ti atthaṃ vadanti.",
  "tika-s0403t:977_7": "Pāricchattako kira khārakaggahaṇakāle sabbatthakameva pallaviko hoti,",
  "tika-s0403t:977_8": "te cassa pallavā pabhassarapavāḷavaṇṇasamujjalā honti.",
  "tika-s0403t:977_9": "Tena so sabbaso samujjalanto tiṭṭhati.",
  "tika-s0403t:977_10": "Kuṭumalajātoti sañjātamahāmakuḷo.",
  "tika-s0403t:977_11": "Korakajātoti sañjātasūcibhedo sampativikasamānāvattho.",
  "tika-s0403t:977_12": "Sabbapāliphulloti sabbaso phullitavikasitoti.",
  "tika-s0403t:977_13": "Ayañca anukkamo dīghabhāṇakānaṃ vaḷañjanānukkamena dassito,",
  "tika-s0403t:977_14": "na ettha ācariyassa virodho āsaṅkitabbo.",
  "tika-s0403t:978_0": "Kantanakavātoti devānaṃ puññakammapaccayā pupphānaṃ chindanakavāto.",
  "tika-s0403t:978_1": "Kantatīti chindati.",
  "tika-s0403t:978_2": "Sampaṭicchanakavātoti chinnānaṃ chinnānaṃ pupphānaṃ sampaṭiggaṇhakavāto.",
  "tika-s0403t:978_3": "Cinantoti nānāvidhabhattisannivesavasena nicinaṃ karonto.",
  "tika-s0403t:978_4": "Aññataradevatānanti nāmagottavasena apaññātadevatānaṃ.",
  "tika-s0403t:978_5": "Reṇuvaṭṭīti reṇusaṅghāto.",
  "tika-s0403t:978_6": "Kaṇṇikaṃ āhaccāti sudhammāya kūṭaṃ āhantvā.",
  "tika-s0403t:979_0": "Anupharaṇānubhāvoti khīṇāsavassa bhikkhuno kittisaddassa yāva brahmalokā anupharaṇasaṅkhāto ānubhāvo.",
  "tika-s0403t:979_1": "Pabbajjānissitaṃ hotīti pabbajjāya catupārisuddhisīlampi dassitamevāti adhippāyo.",
  "tika-s0403t:979_2": "Paṭhamajjhānasannissitantiādīsupi imināva nayena attho veditabbo.",
  "tika-s0403t:979_3": "Idha pana ubhayato paricchedo heṭṭhā sīlato upari arahattato ca paricchedassa dassitattā.",
  "tika-s0403t:979_4": "Tenetaṃ vuttanti tena kāraṇena etaṃ “catupārisuddhisīlaṃ pabbajjānissitaṃ hotī”tiādivacanaṃ vuttaṃ.",
  "tika-s0403t:979_5": "Chaṭṭhaṃ uttānameva.",
  "tika-s0403t:980_0": "Pāricchattakasuttādivaṇṇanā niṭṭhitā.",
  "tika-s0403t:981_0": "7. Bhāvanāsuttavaṇṇanā",
  "tika-s0403t:982_0": "71.",
  "tika-s0403t:982_1": "Sattame atthassa asādhikā “bhāvanaṃ ananuyuttassā”ti vuttattā.",
  "tika-s0403t:982_2": "Sambhāvanattheti “api nāma evaṃ siyā”ti vikappanattho sambhāvanattho.",
  "tika-s0403t:982_3": "Evañhi loke siliṭṭhavacanaṃ hotīti ekameva saṅkhaṃ avatvā aparāya saṅkhāya saddhiṃ vacanaṃ loke siliṭṭhavacanaṃ",
  "tika-s0403t:982_4": "hoti yathā “dve vā tīṇi vā udakaphusitānī”ti.",
  "tika-s0403t:982_5": "Sammā adhisayitānīti pādādīhi attanā nesaṃ kiñci upaghātaṃ akarontiyā bahivātādiparissayapariharaṇatthaṃ sammadeva upari sayitāni.",
  "tika-s0403t:982_6": "Upariattho hettha adhi- saddo.",
  "tika-s0403t:982_7": "Utuṃ gaṇhāpentiyāti tesaṃ allasinehapariyādānatthaṃ attano kāyusmāvasena utuṃ gaṇhāpentiyā.",
  "tika-s0403t:982_8": "Tenāha “usmīkatānī”ti.",
  "tika-s0403t:982_9": "Sammā paribhāvitānīti sammadeva sabbaso kukkuṭavāsanāya vāsitāni.",
  "tika-s0403t:982_10": "Tenāha “kukkuṭagandhaṃ gāhāpitānī”ti.",
  "tika-s0403t:982_11": "Ettha ca sammāparisedanaṃ kukkuṭagandhaparibhāvanañca sammāadhisayanasammāparisedananipphattiyā ānubhāvanipphāditanti daṭṭhabbaṃ.",
  "tika-s0403t:982_12": "Sammāadhisayaneneva hi itaradvayaṃ ijjhati.",
  "tika-s0403t:982_13": "Na hi sammāadhisayanato visuṃ sammāparisedanassa sammāparibhāvanassa ca kāraṇaṃ atthi.",
  "tika-s0403t:982_14": "Tena pana saddhiṃyeva itaresaṃ dvinnampi ijjhanato vuttaṃ.",
  "tika-s0403t:983_0": "Tividhakiriyākaraṇenāti sammāadhisayanāditividhakiriyākaraṇenāti attho.",
  "tika-s0403t:983_1": "Kiñcāpi “evaṃ aho vata me”tiādinā na icchā uppajjeyya kāraṇassa pana sampāditattā,",
  "tika-s0403t:983_2": "atha kho bhabbāva te abhinibbhijjitunti yojanā.",
  "tika-s0403t:983_3": "Kasmā bhabbāti āha “te hi yasmā tāyā”tiādi.",
  "tika-s0403t:983_4": "Sayampīti aṇḍāni.",
  "tika-s0403t:983_5": "Pariṇāmanti paripākaṃ bahinikkhamanayogyataṃ.",
  "tika-s0403t:983_6": "Yathā kapālassa tanutā ālokassa anto paññāyamānassa kāraṇaṃ,",
  "tika-s0403t:983_7": "tathā kapālassa tanutāya nakhasikhāmukhatuṇḍakānaṃ kharatāya ca allasinehapariyādānaṃ kāraṇavacananti daṭṭhabbaṃ.",
  "tika-s0403t:983_8": "Tasmāti ālokassa anto paññāyamānato sayañca paripākagatattā.",
  "tika-s0403t:984_0": "Opammasampaṭipādananti opammatthassa upameyyena sammadeva paṭipādanaṃ.",
  "tika-s0403t:984_1": "Tanti opammasampaṭipādanaṃ.",
  "tika-s0403t:984_2": "Evanti idāni vuccamānākārena.",
  "tika-s0403t:984_3": "Atthenāti upameyyatthena saṃsandetvā saha yojetvā.",
  "tika-s0403t:984_4": "Sampādanena sampayuttadhammavasena ñāṇassa tikkhabhāvo veditabbo.",
  "tika-s0403t:984_5": "Ñāṇassa hi sabhāvato satinepakkato ca tikkhabhāvo,",
  "tika-s0403t:984_6": "samādhivasena kharabhāvo,",
  "tika-s0403t:984_7": "saddhāvasena vippasannabhāvo.",
  "tika-s0403t:984_8": "Pariṇāmakāloti balavavipassanākālo.",
  "tika-s0403t:984_9": "Vaḍḍhikāloti vuṭṭhānagāminivipassanākālo.",
  "tika-s0403t:984_10": "Anulomaṭṭhāniyā hi vipassanā gahitagabbhā nāma tadā maggagabbhassa gahitattā.",
  "tika-s0403t:984_11": "Tajjātikanti tassa vipassanānuyogassa anurūpaṃ.",
  "tika-s0403t:984_12": "Satthāpi avijjaṇḍakosaṃ paharati,",
  "tika-s0403t:984_13": "desanāpi vineyyasantānagataṃ avijjaṇḍakosaṃ paharati,",
  "tika-s0403t:984_14": "yathāṭhāne ṭhātuṃ na deti.",
  "tika-s0403t:985_0": "Olambakasaṅkhātanti olambakasuttasaṅkhātaṃ.",
  "tika-s0403t:985_1": "“Pala”nti hi tassa suttassa nāmaṃ.",
  "tika-s0403t:985_2": "Cāretvā dāruno heṭṭhā dosajānanatthaṃ ussāpetvā.",
  "tika-s0403t:985_3": "Gaṇḍaṃ haratīti palagaṇḍoti etena “palena gaṇḍahāro palagaṇḍoti pacchimapade uttarapadalopena niddeso”ti dasseti.",
  "tika-s0403t:985_4": "Gahaṇaṭṭhāneti hatthena gahetabbaṭṭhāne.",
  "tika-s0403t:985_5": "Sammadeva khipīyanti etena kāyaduccaritādīnīti saṅkhepo,",
  "tika-s0403t:985_6": "pabbajjāva saṅkhepo pabbajjāsaṅkhepo.",
  "tika-s0403t:985_7": "Tena vipassanaṃ anuyuñjantassa puggalassa ajānantasseva āsavānaṃ parikkhayo idha vipassanānisaṃsoti adhippeto.",
  "tika-s0403t:986_0": "Hemantikena kāraṇabhūtena,",
  "tika-s0403t:986_1": "bhummatthe vā etaṃ karaṇavacanaṃ,",
  "tika-s0403t:986_2": "hemantiketi attho.",
  "tika-s0403t:986_3": "Paṭippassambhantīti paṭippassaddhaphalāni honti.",
  "tika-s0403t:986_4": "Tenāha “pūtikāni bhavantī”ti.",
  "tika-s0403t:986_5": "Mahāsamuddo viya sāsanaṃ agādhagambhīrabhāvato.",
  "tika-s0403t:986_6": "Nāvā viya yogāvacaro mahoghuttarato.",
  "tika-s0403t:986_7": "Pariyāyanaṃ viyāti parito aparāparaṃ yāyanaṃ viya.",
  "tika-s0403t:986_8": "Khajjamānānanti khādantena viya udakena khepiyamānabandhanānaṃ.",
  "tika-s0403t:986_9": "Tanubhāvoti pariyuṭṭhānapavattiyā asamatthatāya dubbalabhāvo.",
  "tika-s0403t:986_10": "Vipassanāñāṇapītipāmojjehīti vipassanāñāṇasamuṭṭhitehi pītipāmojjehi.",
  "tika-s0403t:986_11": "Okkhāyamāneti vipassanākammaṭṭhāne vīthippaṭipāṭiyā okkhāyamāne,",
  "tika-s0403t:986_12": "paṭisaṅkhānupassanāya vā okkhāyamāne.",
  "tika-s0403t:986_13": "Saṅkhārupekkhāya pakkhāyamāne.",
  "tika-s0403t:986_14": "Dubbalatā dīpitā “appakasireneva saṃyojanāni paṭippassambhanti,",
  "tika-s0403t:986_15": "pūtikāni bhavantī”ti vuttattā.",
  "tika-s0403t:987_0": "Bhāvanāsuttavaṇṇanā niṭṭhitā.",
  "tika-s0403t:988_0": "8-9. Aggikkhandhopamasuttādivaṇṇanā",
  "tika-s0403t:989_0": "72- 73.",
  "tika-s0403t:989_1": "Aṭṭhame passatha nūti api passatha.",
  "tika-s0403t:989_2": "Mahantanti vipulaṃ.",
  "tika-s0403t:989_3": "Aggikkhandhanti aggisamūhaṃ.",
  "tika-s0403t:989_4": "Ādittanti padittaṃ.",
  "tika-s0403t:989_5": "Sampajjalitanti samantato pajjalitaṃ accivipphuliṅgāni muñcantaṃ.",
  "tika-s0403t:989_6": "Sajotibhūtanti samantato uṭṭhitāhi jālāhi ekappabhāsamudayabhūtaṃ.",
  "tika-s0403t:989_7": "Taṃ kiṃ maññathāti taṃ idāni mayā vuccamānatthaṃ kiṃ maññathāti anumatiggahaṇatthaṃ pucchati.",
  "tika-s0403t:989_8": "Yadettha satthā aggikkhandhāliṅganaṃ kaññāliṅganañca ānesi,",
  "tika-s0403t:989_9": "tamatthaṃ vibhāvetuṃ “ārocayāmī”tiādimāha.",
  "tika-s0403t:990_0": "Dussīlassāti nissīlassa sīlavirahitassa.",
  "tika-s0403t:990_1": "Pāpadhammassāti dussīlattā eva hīnajjhāsayatāya lāmakasabhāvassa.",
  "tika-s0403t:990_2": "Asucisaṅkassarasamācārassāti aparisuddhatāya asuci hutvā saṅkāya saritabbasamācārassa.",
  "tika-s0403t:990_3": "Dussīlo hi kiñcideva asāruppaṃ disvā “idaṃ asukena kataṃ bhavissatī”ti paresaṃ āsaṅkā hoti.",
  "tika-s0403t:990_4": "Kenacideva karaṇīyena mantayante bhikkhū disvā “kacci nu kho ime mayā katakammaṃ jānitvā mantentī”ti attanoyeva saṅkāya saritabbasamācāro.",
  "tika-s0403t:990_5": "Paṭicchannakammantassāti lajjitabbatāya paṭicchādetabbakammantassa.",
  "tika-s0403t:990_6": "Assamaṇassāti na samaṇassa.",
  "tika-s0403t:990_7": "Salākaggahaṇādīsu “ahampi samaṇo”ti micchāpaṭiññāya samaṇapaṭiññassa.",
  "tika-s0403t:990_8": "Aseṭṭhacāritāya abrahmacārissa.",
  "tika-s0403t:990_9": "Uposathādīsu “ahampi brahmacārī”ti micchāpaṭiññāya brahmacāripaṭiññassa.",
  "tika-s0403t:990_10": "Pūtinā kammena sīlavipattiyā anto anupaviṭṭhattā antopūtikassa.",
  "tika-s0403t:990_11": "Chadvārehi rāgādikilesānussavanena tintattā avassutassa.",
  "tika-s0403t:990_12": "Sañjātarāgādikacavarattā sīlavantehi chaḍḍetabbattā ca kasambujātassa.",
  "tika-s0403t:991_0": "Vālarajjuyāti vālehi katarajjuyā.",
  "tika-s0403t:991_1": "Sā hi kharatarā hoti.",
  "tika-s0403t:991_2": "Ghaṃseyyāti mathanavasena ghaṃseyya.",
  "tika-s0403t:991_3": "Teladhotāyāti telena nisitāya.",
  "tika-s0403t:991_4": "Paccorasminti patiurasmiṃ,",
  "tika-s0403t:991_5": "abhimukhe uramajjheti adhippāyo.",
  "tika-s0403t:991_6": "Ayosaṅkunāti saṇḍāsena.",
  "tika-s0403t:991_7": "Pheṇuddehakanti pheṇaṃ uddehetvā uddehetvā,",
  "tika-s0403t:991_8": "anekavāraṃ pheṇaṃ uṭṭhāpetvāti attho.",
  "tika-s0403t:991_9": "Evamettha saṅkhepato pāḷivaṇṇanā veditabbā.",
  "tika-s0403t:991_10": "Navamaṃ uttānameva.",
  "tika-s0403t:992_0": "Aggikkhandhopamasuttādivaṇṇanā niṭṭhitā.",
  "tika-s0403t:993_0": "10. Arakasuttavaṇṇanā",
  "tika-s0403t:994_0": "74.",
  "tika-s0403t:994_1": "Dasame parittanti ittaraṃ.",
  "tika-s0403t:994_2": "Tenāha “appaṃ thoka”nti.",
  "tika-s0403t:994_3": "Pabandhānupacchedassa paccayabhāvo idha jīvitassa raso kiccanti adhippetanti āha “sarasaparittatāyapī”ti.",
  "tika-s0403t:994_4": "Tadadhīnavuttitāyapi hi “yo,",
  "tika-s0403t:994_5": "bhikkhave,",
  "tika-s0403t:994_6": "ciraṃ jīvati,",
  "tika-s0403t:994_7": "so vassasataṃ appaṃ vā bhiyyo”ti vacanato parittaṃ khaṇaparittatāyapi.",
  "tika-s0403t:994_8": "Paramatthato hi atiparitto sattānaṃ jīvitakkhaṇo ekacittakkhaṇappavattimattoyeva.",
  "tika-s0403t:994_9": "Yathā nāma rathacakkaṃ pavattamānampi ekeneva nemippadesena pavattati,",
  "tika-s0403t:994_10": "tiṭṭhamānampi ekeneva tiṭṭhati,",
  "tika-s0403t:994_11": "evamevaṃ ekacittakkhaṇikaṃ sattānaṃ jīvitaṃ tasmiṃ citte niruddhamatte satto niruddhoti vuccati.",
  "tika-s0403t:994_12": "Yathāha “atīte cittakkhaṇe jīvittha na jīvati na jīvissati.",
  "tika-s0403t:994_13": "Anāgate cittakkhaṇe na jīvittha na jīvati jīvissati.",
  "tika-s0403t:994_14": "Paccuppanne cittakkhaṇe na jīvittha jīvati na jīvissati.",
  "tika-s0403t:995_0": "“Jīvitaṃ attabhāvo ca, sukhadukkhā ca kevalā;",
  "tika-s0403t:996_0": "Ekacittasamāyuttā, lahuso vattate khaṇo.",
  "tika-s0403t:997_0": "“Ye niruddhā marantassa, tiṭṭhamānassa vā idha;",
  "tika-s0403t:998_0": "Sabbepi sadisā khandhā, gatā appaṭisandhikā.",
  "tika-s0403t:999_0": "“Anibbattena na jāto, paccuppannena jīvati;",
  "tika-s0403t:1000_0": "Cittabhaṅgā mato loko, paññatti paramatthiyā”ti. ;",
  "tika-s0403t:1001_0": "Lahusanti lahukaṃ.",
  "tika-s0403t:1001_1": "Tenāha “lahuṃ uppajjitvā nirujjhanato lahusa”nti.",
  "tika-s0403t:1001_2": "Parittaṃ lahusanti ubhayaṃ panetaṃ appakassa vevacanaṃ.",
  "tika-s0403t:1001_3": "Yañhi appakaṃ,",
  "tika-s0403t:1001_4": "taṃ parittañceva lahukañca hoti.",
  "tika-s0403t:1001_5": "Idha pana āyuno adhippetattā rassanti vuttaṃ hoti.",
  "tika-s0403t:1001_6": "Mantāyanti karaṇatthe etaṃ bhummavacananti āha “mantāya boddhabbaṃ,",
  "tika-s0403t:1001_7": "paññāya jānitabbanti attho”ti.",
  "tika-s0403t:1001_8": "Mantāyanti vā manteyyanti vuttaṃ hoti,",
  "tika-s0403t:1001_9": "mantetabbaṃ mantāya upaparikkhitabbanti attho.",
  "tika-s0403t:1001_10": "Paññāya jānitabbanti jānitabbaṃ jīvitassa parittabhāvo bahudukkhādibhāvo.",
  "tika-s0403t:1001_11": "Jānitvā ca pana sabbapalibodhe chinditvā kattabbaṃ kusalaṃ,",
  "tika-s0403t:1001_12": "caritabbaṃ brahmacariyaṃ.",
  "tika-s0403t:1001_13": "Yasmā itthi jātassa amaraṇaṃ,",
  "tika-s0403t:1001_14": "appaṃ vā bhiyyo vassasatato upari appaṃ aññaṃ vassasataṃ appatvā vīsaṃ vā tiṃsaṃ vā cattālīsaṃ vā paṇṇāsaṃ vā saṭṭhi vā vassāni jīvati,",
  "tika-s0403t:1001_15": "evaṃdīghāyuko pana atidullabho.",
  "tika-s0403t:1001_16": "“Asuko hi evaṃ ciraṃ jīvatī”ti tattha tattha gantvā daṭṭhabbo hoti.",
  "tika-s0403t:1001_17": "Tattha visākhā upāsikā vīsasataṃ jīvati,",
  "tika-s0403t:1001_18": "tathā pokkharasātibrāhmaṇo,",
  "tika-s0403t:1001_19": "brahmāyubrāhmaṇo,",
  "tika-s0403t:1001_20": "bāvariyabrāhmaṇo,",
  "tika-s0403t:1001_21": "ānandatthero,",
  "tika-s0403t:1001_22": "mahākassapattheroti.",
  "tika-s0403t:1001_23": "Anuruddhatthero pana vassasatañceva paṇṇāsañca vassāni.",
  "tika-s0403t:1001_24": "Bākulatthero vassasatañceva saṭṭhi ca vassāni,",
  "tika-s0403t:1001_25": "ayaṃ sabbadīghāyuko,",
  "tika-s0403t:1001_26": "sopi dve vassasatāni na jīvi.",
  "tika-s0403t:1002_0": "Arakasuttavaṇṇanā niṭṭhitā.",
  "tika-s0403t:1003_0": "Mahāvaggavaṇṇanā niṭṭhitā.",
  "tika-s0403t:1004_0": "8. Vinayavaggo",
  "tika-s0403t:1005_0": "1-8. Paṭhamavinayadharasuttādivaṇṇanā",
  "tika-s0403t:1006_0": "75- 82.",
  "tika-s0403t:1006_1": "Aṭṭhamassa paṭhamaṃ dutiyañca uttānatthameva.",
  "tika-s0403t:1006_2": "Tatiye vinayalakkhaṇe patiṭṭhito lajjibhāvena vinayalakkhaṇe ṭhito hoti.",
  "tika-s0403t:1006_3": "Alajjī hi bahussutopi samāno lābhagarukatāya tantiṃ visaṃvādetvā uddhammaṃ ubbinayaṃ satthusāsanaṃ dīpetvā sāsane mahantaṃ upaddavaṃ karoti,",
  "tika-s0403t:1006_4": "saṅghabhedampi saṅgharājimpi uppādeti.",
  "tika-s0403t:1006_5": "Lajjī pana kukkuccako sikkhākāmo jīvitahetupi tantiṃ avisaṃvādetvā dhammameva vinayameva ca dīpeti,",
  "tika-s0403t:1006_6": "satthusāsanaṃ garuṃ katvā ṭhapeti.",
  "tika-s0403t:1006_7": "Evaṃ yo lajjī,",
  "tika-s0403t:1006_8": "so vinayaṃ ajahanto avokkamantova lajjibhāvena vinayalakkhaṇe ṭhito hoti patiṭṭhito.",
  "tika-s0403t:1007_0": "Asaṃhīroti ettha saṃhīro nāma yo pāḷiyaṃ vā aṭṭhakathāyaṃ vā heṭṭhā vā uparito vā padapaṭipāṭiyā vā pucchiyamāno vitthunati vipphandati,",
  "tika-s0403t:1007_1": "saṇṭhātuṃ na sakkoti,",
  "tika-s0403t:1007_2": "yaṃ yaṃ parena vuccati,",
  "tika-s0403t:1007_3": "taṃ taṃ anujānāti,",
  "tika-s0403t:1007_4": "sakavādaṃ chaḍḍetvā paravādaṃ gaṇhāti.",
  "tika-s0403t:1007_5": "Yo pana pāḷiyaṃ vā aṭṭhakathāyaṃ vā heṭṭhupariyavasena vā padapaṭipāṭiyā vā pucchiyamāno na vitthunati na vipphandati,",
  "tika-s0403t:1007_6": "ekekalomaṃ saṇḍāsena gaṇhanto viya “evaṃ mayaṃ vadāma,",
  "tika-s0403t:1007_7": "evaṃ no ācariyā vadantī”ti vissajjeti.",
  "tika-s0403t:1007_8": "Yamhi pāḷi ca pāḷivinicchayo ca suvaṇṇabhājane pakkhittasīhavasā viya parikkhayaṃ pariyādānaṃ agacchanto tiṭṭhati,",
  "tika-s0403t:1007_9": "ayaṃ vuccati asaṃhīro.",
  "tika-s0403t:1007_10": "Yasmā pana evarūpo yaṃ yaṃ parena vuccati,",
  "tika-s0403t:1007_11": "taṃ taṃ nānujānāti,",
  "tika-s0403t:1007_12": "attanā suvinicchinitaṃ katvā gahitaṃ aviparītamatthaṃ na vissajjeti,",
  "tika-s0403t:1007_13": "tasmā vuttaṃ “na sakkoti gahitaggahaṇaṃ vissajjāpetu”nti.",
  "tika-s0403t:1007_14": "Catutthādīni suviññeyyāni.",
  "tika-s0403t:1008_0": "Paṭhamavinayadharasuttādivaṇṇanā niṭṭhitā.",
  "tika-s0403t:1009_0": "9. Satthusāsanasuttavaṇṇanā",
  "tika-s0403t:1010_0": "83.",
  "tika-s0403t:1010_1": "Navame vivekaṭṭhoti vivitto.",
  "tika-s0403t:1010_2": "Tenāha “dūrībhūto”ti.",
  "tika-s0403t:1010_3": "Satiavippavāse ṭhitoti kammaṭṭhāne satiṃ avijahitvā ṭhito.",
  "tika-s0403t:1010_4": "Pesitattoti kāye ca jīvite ca anapekkhatāya nibbānaṃ pesitacitto tanninno tappoṇo tappabbhāro.",
  "tika-s0403t:1011_0": "Satthusāsanasuttavaṇṇanā niṭṭhitā.",
  "tika-s0403t:1012_0": "10. Adhikaraṇasamathasuttavaṇṇanā",
  "tika-s0403t:1013_0": "84.",
  "tika-s0403t:1013_1": "Dasame adhikarīyanti etthāti adhikaraṇāni.",
  "tika-s0403t:1013_2": "Ke adhikarīyanti? Samathā.",
  "tika-s0403t:1013_3": "Kathaṃ adhikarīyanti?",
  "tika-s0403t:1013_4": "Samanavasena.",
  "tika-s0403t:1013_5": "Tasmā te tesaṃ samanavasena pavattantīti āha “adhikaraṇāni samentī”tiādi.",
  "tika-s0403t:1013_6": "Uppannānaṃ uppanānanti uṭṭhitānaṃ uṭṭhitānaṃ.",
  "tika-s0403t:1013_7": "Samathatthanti samanatthaṃ.",
  "tika-s0403t:1013_8": "Dīghanikāye saṅgītisuttavaṇṇanāyampi vitthāratoyevāti etthāyaṃ vitthāranayo –",
  "tika-s0403t:1013_9": "adhikaraṇesu tāva dhammoti vā adhammoti vā aṭṭhārasahi vatthūhi vivadantānaṃ bhikkhūnaṃ yo vivādo,",
  "tika-s0403t:1013_10": "idaṃ vivādādhikaraṇaṃ nāma.",
  "tika-s0403t:1013_11": "Sīlavipattiyā vā ācāradiṭṭhiājīvavipattiyā vā anuvadantānaṃ yo anuvādo upavadanā ceva codanā ca,",
  "tika-s0403t:1013_12": "idaṃ anuvādādhikaraṇaṃ nāma.",
  "tika-s0403t:1013_13": "Mātikāyaṃ āgatā pañca,",
  "tika-s0403t:1013_14": "vibhaṅge dveti sattapi āpattikkhandhā,",
  "tika-s0403t:1013_15": "idaṃ āpattādhikaraṇaṃ nāma.",
  "tika-s0403t:1013_16": "Yaṃ saṅghassa apalokanādīnaṃ catunnaṃ kammānaṃ karaṇaṃ,",
  "tika-s0403t:1013_17": "idaṃ kiccādhikaraṇaṃ nāma.",
  "tika-s0403t:1014_0": "Tattha vivādādhikaraṇaṃ dvīhi samathehi sammati sammukhāvinayena ca yebhuyyasikāya ca.",
  "tika-s0403t:1014_1": "Sammukhāvinayeneva sammamānaṃ yasmiṃ vihāre uppannaṃ tasmiṃyeva vā,",
  "tika-s0403t:1014_2": "aññatra vūpasametuṃ gacchantānaṃ antarāmagge vā,",
  "tika-s0403t:1014_3": "yattha gantvā saṅghassa niyyātitaṃ,",
  "tika-s0403t:1014_4": "tattha saṅghena vā,",
  "tika-s0403t:1014_5": "saṅghe vūpasametuṃ asakkonte tattheva ubbāhikāya sammatapuggalehi vā vinicchitaṃ sammati.",
  "tika-s0403t:1014_6": "Evaṃ sammamāne ca panetasmiṃ yā saṅghasammukhato dhammasammukhato vinayasammukhatā puggalasammukhatā,",
  "tika-s0403t:1014_7": "ayaṃ sammukhāvinayo nāma.",
  "tika-s0403t:1014_8": "Tattha ca kārakasaṅghassa saṅghasāmaggivasena sammukhibhāvo saṅghasammukhatā.",
  "tika-s0403t:1014_9": "Sametabbassa vatthuno bhūtattā dhammasammukhatā.",
  "tika-s0403t:1014_10": "Yathā taṃ sametabbaṃ,",
  "tika-s0403t:1014_11": "tathevassa samanaṃ vinayasammukhatā.",
  "tika-s0403t:1014_12": "Yo ca vivadati,",
  "tika-s0403t:1014_13": "yena ca vivadati,",
  "tika-s0403t:1014_14": "tesaṃ ubhinnaṃ atthapaccatthikānaṃ sammukhībhāvo puggalasammukhatā.",
  "tika-s0403t:1014_15": "Ubbāhikāya vūpasame panettha saṅghasammukhatā parihāyati.",
  "tika-s0403t:1014_16": "Evaṃ tāva sammukhāvinayeneva sammati.",
  "tika-s0403t:1015_0": "Sace panevampi na sammati,",
  "tika-s0403t:1015_1": "atha naṃ ubbāhikāya sammatā bhikkhū “na mayaṃ sakkoma vūpasametu”nti saṅghasseva niyyātenti.",
  "tika-s0403t:1015_2": "Tato saṅgho pañcaṅgasamannāgataṃ bhikkhuṃ salākaggāhāpakaṃ sammannati,",
  "tika-s0403t:1015_3": "tena guḷhakavivaṭakasakaṇṇajappakesu tīsu salākaggāhakesu aññataravasena salākaṃ gāhāpetvā sannipatitāya",
  "tika-s0403t:1015_4": "parisāya dhammavādīnaṃ yebhuyyatāya yathā te dhammavādino vadanti,",
  "tika-s0403t:1015_5": "evaṃ vūpasantaṃ adhikaraṇaṃ sammukhāvinayena ca yebhuyyasikāya ca vūpasantaṃ hoti.",
  "tika-s0403t:1015_6": "Tattha sammukhāvinayo vuttanayo eva.",
  "tika-s0403t:1015_7": "Yaṃ pana yebhuyyasikākammassa karaṇaṃ,",
  "tika-s0403t:1015_8": "ayaṃ yebhuyyasikā nāma.",
  "tika-s0403t:1015_9": "Evaṃ vivādādhikaraṇaṃ dvīhi samathehi sammati.",
  "tika-s0403t:1016_0": "Anuvādādhikaraṇaṃ catūhi samathehi sammati sammukhāvinayena ca sativinayena ca amūḷhavinayena ca tassapāpiyasikāya ca.",
  "tika-s0403t:1016_1": "Sammukhāvinayeneva sammamānaṃ yo ca anuvadati,",
  "tika-s0403t:1016_2": "yañca anuvadati,",
  "tika-s0403t:1016_3": "tesaṃ vacanaṃ sutvā sace kāci āpatti natthi,",
  "tika-s0403t:1016_4": "ubho khamāpetvā,",
  "tika-s0403t:1016_5": "sace atthi ayaṃ nāmettha āpattīti evaṃ vinicchitaṃ vūpasammati.",
  "tika-s0403t:1016_6": "Tattha sammukhāvinayalakkhaṇaṃ vuttanayameva.",
  "tika-s0403t:1017_0": "Yadā pana khīṇāsavassa bhikkhuno amūlikāya sīlavipattiyā anuddhaṃsitassa sativinayaṃ yācamānassa saṅgho ñatticatutthena kammena sativinayaṃ deti,",
  "tika-s0403t:1017_1": "tadā sammukhāvinayena ca sativinayena ca vūpasantaṃ hoti.",
  "tika-s0403t:1017_2": "Dinne pana sativinaye puna tasmiṃ puggale kassaci anuvādo na ruhati.",
  "tika-s0403t:1017_3": "Yadā ummattako bhikkhu ummādavasena kate assāmaṇake ajjhācāre “saratāyasmā evarūpiṃ āpatti”nti bhikkhūhi codiyamāno “ummattakena me, āvuso,",
  "tika-s0403t:1017_4": "etaṃ kataṃ,",
  "tika-s0403t:1017_5": "nāhaṃ taṃ sarāmī”ti bhaṇantopi bhikkhūhi codiyamānova puna acodanatthāya amūḷhavinayaṃ yācati,",
  "tika-s0403t:1017_6": "saṅgho cassa ñatticatutthena kammena amūḷhavinayaṃ deti.",
  "tika-s0403t:1017_7": "Tadā sammukhāvinayena ca amūḷhavinayena ca vūpasantaṃ hoti.",
  "tika-s0403t:1017_8": "Dinne pana amūḷhavinaye puna tasmiṃ puggale kassaci tappaccayā anuvādo na ruhati.",
  "tika-s0403t:1017_9": "Yadā pana pārājikena vā pārājikasāmantena vā codiyamānassa aññenaññaṃ paṭicarato pāpussannatāya pāpiyassa",
  "tika-s0403t:1017_10": "puggalassa “sacāyaṃ acchinnamūlo bhavissati,",
  "tika-s0403t:1017_11": "sammā vattitvā osāraṇaṃ labhissati.",
  "tika-s0403t:1017_12": "Sace chinnamūlo,",
  "tika-s0403t:1017_13": "ayamevassa nāsanā bhavissatī”ti maññamāno saṅgho ñatticatutthena kammena tassapāpiyasikaṃ karoti,",
  "tika-s0403t:1017_14": "tadā sammukhāvinayena ca tassapāpiyasikāya ca vūpasantaṃ hotīti.",
  "tika-s0403t:1017_15": "Evaṃ anuvādādhikaraṇaṃ catūhi samathehi sammati.",
  "tika-s0403t:1018_0": "Āpattādhikaraṇaṃ tīhi samathehi sammati sammukhāvinayena ca paṭiññātakaraṇena ca tiṇavatthārakena ca.",
  "tika-s0403t:1018_1": "Tassa sammukhāvinayeneva vūpasamo natthi.",
  "tika-s0403t:1018_2": "Yadā pana ekassa vā bhikkhuno santike saṅghagaṇamajjhesu vā bhikkhu lahukaṃ āpattiṃ deseti,",
  "tika-s0403t:1018_3": "tadā āpattādhikaraṇaṃ sammukhāvinayena ca paṭiññātakaraṇena ca vūpasammati.",
  "tika-s0403t:1018_4": "Tattha sammukhāvinaye tāva yo ca deseti,",
  "tika-s0403t:1018_5": "yassa ca deseti,",
  "tika-s0403t:1018_6": "tesaṃ sammukhībhāvo puggalasammukhato.",
  "tika-s0403t:1018_7": "Sesaṃ vuttanayameva.",
  "tika-s0403t:1019_0": "Puggalassa ca gaṇassa ca desanākāle saṅghasammukhato parihāyati.",
  "tika-s0403t:1019_1": "Yaṃ panettha “ahaṃ, bhante,",
  "tika-s0403t:1019_2": "itthannāmaṃ āpattiṃ āpanno”ti ca “passasī”ti ca “āma,",
  "tika-s0403t:1019_3": "passāmī”ti ca paṭiññātāya “āyatiṃ saṃvareyyāsī”ti karaṇaṃ,",
  "tika-s0403t:1019_4": "taṃ paṭiññātakaraṇaṃ nāma.",
  "tika-s0403t:1019_5": "Saṅghādisese parivāsādiyācanā paṭiññā,",
  "tika-s0403t:1019_6": "parivāsādīnaṃ dānaṃ paṭiññātakaraṇaṃ nāma.",
  "tika-s0403t:1020_0": "Dvepakkhajātā pana bhaṇḍanakārakā bhikkhū bahuṃ assāmaṇakaṃ ajjhācāraṃ caritvā puna lajjidhamme uppanne",
  "tika-s0403t:1020_1": "“sace mayaṃ imāhi āpattīhi aññamaññaṃ kāressāma,",
  "tika-s0403t:1020_2": "siyāpi taṃ adhikaraṇaṃ kakkhaḷattāya vāḷattāya saṃvatteyyā”ti aññamaññaṃ āpattiyā kārāpane dosaṃ disvā yadā bhikkhū tiṇavatthārakakammaṃ karonti,",
  "tika-s0403t:1020_3": "tadā āpattādhikaraṇaṃ sammukhāvinayena ca tiṇavatthārakena ca sammati.",
  "tika-s0403t:1020_4": "Tatra hi yattakā hatthapāsūpagatā “na metaṃ khamatī”ti evaṃ diṭṭhāvikammaṃ akatvā “dukkaṭaṃ kammaṃ puna kātabbaṃ kamma”nti na ukkoṭenti,",
  "tika-s0403t:1020_5": "niddampi okkantā honti,",
  "tika-s0403t:1020_6": "sabbesaṃ ṭhapetvā thullavajjañca gihipaṭisaṃyuttañca sabbāpattiyo vuṭṭhahanti.",
  "tika-s0403t:1020_7": "Evaṃ āpattādhikaraṇaṃ tīhi samathehi sammati.",
  "tika-s0403t:1021_0": "Kiccādhikaraṇaṃ ekena samathena sammati sammukhāvinayeneva.",
  "tika-s0403t:1021_1": "Iti imāni cattāri adhikaraṇāni yathānurūpaṃ imehi sattahi samathehi sammanti.",
  "tika-s0403t:1021_2": "Tena vuttaṃ –",
  "tika-s0403t:1021_3": "“uppannuppannānaṃ adhikaraṇānaṃ samathāya vūpasamāya sammukhāvinayo dātabbo…pe…",
  "tika-s0403t:1021_4": "tiṇavatthārako”ti.",
  "tika-s0403t:1021_5": "Sesaṃ sabbattha uttānameva.",
  "tika-s0403t:1022_0": "Adhikaraṇasamathasuttavaṇṇanā niṭṭhitā.",
  "tika-s0403t:1023_0": "Vinayavaggavaṇṇanā niṭṭhitā.",
  "tika-s0403t:1024_0": "Iti manorathapūraṇiyā aṅguttaranikāya-aṭṭhakathāya",
  "tika-s0403t:1025_0": "Sattakanipātavaṇṇanāya anuttānatthadīpanā samattā."
}