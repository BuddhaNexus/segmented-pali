{
  "atk-vin02a3:6_0": "Namo tassa bhagavato arahato sammāsambuddhassa",
  "atk-vin02a3:7_0": "Vinayapiṭake",
  "atk-vin02a3:8_0": "Cūḷavagga-aṭṭhakathā",
  "atk-vin02a3:9_0": "1. Kammakkhandhakaṃ",
  "atk-vin02a3:10_0": "Tajjanīyakammakathā",
  "atk-vin02a3:11_0": "1.",
  "atk-vin02a3:11_1": "Cūḷavaggassa paṭhame kammakkhandhake tāva paṇḍukalohitakāti paṇḍuko ceva lohitako cāti chabbaggiyesu dve janā;",
  "atk-vin02a3:11_2": "tesaṃ nissitakāpi paṇḍukalohitakātveva paññāyanti.",
  "atk-vin02a3:11_3": "Balavābalavaṃ paṭimantethāti suṭṭhubalavaṃ paṭivadatha.",
  "atk-vin02a3:11_4": "Alamatthatarāti samatthatarā.",
  "atk-vin02a3:12_0": "Tajjanīyakammakathā niṭṭhitā.",
  "atk-vin02a3:13_0": "Adhammakammadvādasakakathā",
  "atk-vin02a3:14_0": "4.",
  "atk-vin02a3:14_1": "Asammukhā katantiādīsu saṅghadhammavinayapuggalasammukhānaṃ vinā kataṃ,",
  "atk-vin02a3:14_2": "cuditakaṃ appaṭipucchitvā kataṃ,",
  "atk-vin02a3:14_3": "tasseva appaṭiññāya kataṃ.",
  "atk-vin02a3:14_4": "Adesanāgāminiyāti pārājikāpattiyā vā saṅghādisesāpattiyā vā.",
  "atk-vin02a3:14_5": "Ettha purimakesu tīsu tikesu nava padā adhammenakataṃ vaggenakatanti imehi saddhiṃ ekekaṃ gahetvā nava tikā vuttā.",
  "atk-vin02a3:14_6": "Evaṃ sabbepi dvādasa tikā honti.",
  "atk-vin02a3:14_7": "Paṭipakkhavasena sukkapakkhesupi eteyeva dvādasa tikā vuttā.",
  "atk-vin02a3:15_0": "6. Ananulomikehi gihisaṃsaggehīti pabbajitānaṃ ananucchavikehi sahasokitādīhi gihisaṃsaggehi.",
  "atk-vin02a3:16_0": "Tiṇṇaṃ,",
  "atk-vin02a3:16_1": "bhikkhave,",
  "atk-vin02a3:16_2": "bhikkhūnantiādi ekekenāpi aṅgena tajjanīyakammaṃ kātuṃ vaṭṭatīti dassanatthaṃ vuttaṃ.",
  "atk-vin02a3:16_3": "Tajjanīyassa hi visesena bhaṇḍanakārakattaṃ aṅgaṃ,",
  "atk-vin02a3:16_4": "niyassassa abhiṇhāpattikattaṃ,",
  "atk-vin02a3:16_5": "pabbājanīyassa kuladūsakattaṃ vuttaṃ.",
  "atk-vin02a3:16_6": "Imesu pana tīsu aṅgesu yena kenaci sabbānipi kātuṃ vaṭṭati.",
  "atk-vin02a3:16_7": "Yadi evaṃ yaṃ campeyyakkhandhake vuttaṃ –",
  "atk-vin02a3:16_8": "“tajjanīyakammārahassa niyassakammaṃ karoti…pe…",
  "atk-vin02a3:16_9": "upasampadārahaṃ abbheti;",
  "atk-vin02a3:16_10": "evaṃ kho upāli adhammakammaṃ hoti avinayakammaṃ,",
  "atk-vin02a3:16_11": "evañca pana saṅgho sātisāro hotī”ti idaṃ virujjhatīti.",
  "atk-vin02a3:16_12": "Idañca na virujjhati. Kasmā?",
  "atk-vin02a3:16_13": "Vacanatthanānattato,",
  "atk-vin02a3:16_14": "“tajjanīyakammārahassā”ti imassa hi vacanassa kammasanniṭṭhānaṃ attho. “Tiṇṇaṃ,",
  "atk-vin02a3:16_15": "bhikkhave”tiādivacanassa aṅgasambhavo,",
  "atk-vin02a3:16_16": "tasmā yadā saṅghena sannipatitvā “idaṃ nāma imassa bhikkhuno kammaṃ karomā”ti sanniṭṭhānaṃ kataṃ hoti,",
  "atk-vin02a3:16_17": "tadā kammāraho nāma hoti.",
  "atk-vin02a3:16_18": "Tassa iminā lakkhaṇena tajjanīyādikammārahassa niyassakammādikaraṇaṃ adhammakammañceva avinayakammañcāti veditabbaṃ.",
  "atk-vin02a3:16_19": "Yassa pana bhaṇḍanakārakādīsu aṅgesu aññataraṃ aṅgaṃ atthi,",
  "atk-vin02a3:16_20": "tassa ākaṅkhamāno saṅgho yathānuññātesu aṅgesu ca kammesu ca yena kenaci aṅgena yaṃkiñci kammaṃ vavatthapetvā",
  "atk-vin02a3:16_21": "taṃ bhikkhuṃ kammārahaṃ katvā kammaṃ kareyya.",
  "atk-vin02a3:16_22": "Ayamettha vinicchayo.",
  "atk-vin02a3:16_23": "Evaṃ pubbenāparaṃ sameti.",
  "atk-vin02a3:17_0": "Tattha kiñcāpi tajjanīyakamme bhaṇḍanakārakavasena kammavācā vuttā,",
  "atk-vin02a3:17_1": "atha kho bālassa abyattassa āpattibahulassa tajjanīyakammaṃ karontena bālaabyattavaseneva kammavācā kātabbā.",
  "atk-vin02a3:17_2": "Evañhi bhūtena vatthunā kataṃ kammaṃ hoti,",
  "atk-vin02a3:17_3": "na ca aññassa kammassa vatthunā. Kasmā?",
  "atk-vin02a3:17_4": "Yasmā idampi anuññātanti.",
  "atk-vin02a3:17_5": "Esa nayo sabbattha.",
  "atk-vin02a3:17_6": "Aṭṭhārasa sammāvattanavatthūni pārivāsikakkhandhake vaṇṇayissāma.",
  "atk-vin02a3:18_0": "Adhammakammadvādasakakathā niṭṭhitā.",
  "atk-vin02a3:19_0": "Nappaṭippassambhetabbaaṭṭhārasakādikathā",
  "atk-vin02a3:20_0": "8.",
  "atk-vin02a3:20_1": "Lomaṃ pātentīti pannalomā honti;",
  "atk-vin02a3:20_2": "bhikkhū anuvattantīti attho.",
  "atk-vin02a3:20_3": "Netthāraṃ vattantīti nittharantānaṃ etanti netthāraṃ;",
  "atk-vin02a3:20_4": "yena sakkā nissāraṇā nittharituṃ,",
  "atk-vin02a3:20_5": "taṃ aṭṭhārasavidhaṃ sammāvattanaṃ vattantīti attho.",
  "atk-vin02a3:20_6": "Kittakaṃ kālaṃ vattaṃ pūretabbanti?",
  "atk-vin02a3:20_7": "Dasa vā pañca vā divasāni.",
  "atk-vin02a3:20_8": "Imasmiñhi kammakkhandhake ettakena vattaṃ pūritameva hoti.",
  "atk-vin02a3:21_0": "Nappaṭippassambhetabbaaṭṭhārasakādikathā niṭṭhitā.",
  "atk-vin02a3:22_0": "Niyassakammakathā",
  "atk-vin02a3:23_0": "11.",
  "atk-vin02a3:23_1": "Seyyasakavatthusmiṃ –",
  "atk-vin02a3:23_2": "apissu bhikkhū pakatāti apissu bhikkhū niccaṃ byāvaṭā honti.",
  "atk-vin02a3:23_3": "Sesaṃ tajjanīye vuttasadisameva.",
  "atk-vin02a3:24_0": "Niyassakammakathā niṭṭhitā.",
  "atk-vin02a3:25_0": "Pabbājanīyakammakathā",
  "atk-vin02a3:26_0": "21. Assajipunabbasukavatthu saṅghādisesavaṇṇanāyaṃ vuttaṃ.",
  "atk-vin02a3:27_0": "27.",
  "atk-vin02a3:27_1": "Kāyikena davenātiādīsu panettha kāyiko davo nāma kāyakīḷā vuccati.",
  "atk-vin02a3:27_2": "Sesapadadvayepi eseva nayo.",
  "atk-vin02a3:27_3": "Kāyiko anācāro nāma kāyadvāre paññattasikkhāpadavītikkamo vuccati.",
  "atk-vin02a3:27_4": "Sesadvayepi eseva nayo.",
  "atk-vin02a3:27_5": "Kāyikaṃ upaghātikaṃ nāma kāyadvāre paññattasikkhāpadassa asikkhanabhāvena upahananaṃ vuccati;",
  "atk-vin02a3:27_6": "nāsanaṃ vināsananti attho.",
  "atk-vin02a3:27_7": "Sesadvayepi eseva nayo.",
  "atk-vin02a3:27_8": "Kāyiko micchājīvo nāma paṭikkhittavejjakammādivasena telapacanaariṭṭhapacanādīni.",
  "atk-vin02a3:27_9": "Vācasiko micchājīvo nāma gihīnaṃ sāsanasampaṭicchanārocanādīni.",
  "atk-vin02a3:27_10": "Kāyikavācasiko nāma tadubhayaṃ.",
  "atk-vin02a3:27_11": "Sesaṃ tajjanīye vuttanayameva.",
  "atk-vin02a3:28_0": "Pabbājanīyakammakathā niṭṭhitā.",
  "atk-vin02a3:29_0": "Paṭisāraṇīyakammakathā",
  "atk-vin02a3:30_0": "33.",
  "atk-vin02a3:30_1": "Sudhammavatthusmiṃ pana –",
  "atk-vin02a3:30_2": "anapaloketvāti na āpucchitvā.",
  "atk-vin02a3:30_3": "Etadavocāti kiṃ te gahapati therānaṃ paṭiyattanti sabbaṃ vivarāpetvā disvā etaṃ avoca.",
  "atk-vin02a3:30_4": "Ekā ca kho idha natthi yadidaṃ tilasaṃguḷikāti yā ayaṃ tilasakkhalikā nāma vuccati,",
  "atk-vin02a3:30_5": "sā natthīti attho.",
  "atk-vin02a3:30_6": "Tassa kira gahapatino vaṃse ādimhi eko pūviyo ahosi.",
  "atk-vin02a3:30_7": "Tena naṃ thero jātiyā khuṃsetukāmo evamāha.",
  "atk-vin02a3:30_8": "Yadeva kiñcīti evaṃ bahuṃ buddhavacanaṃ ratanaṃ pahāya kiñcideva tilasaṃguḷikāvacanaṃ bhāsitaṃ.",
  "atk-vin02a3:30_9": "Kukkuṭapotakaudāharaṇena idaṃ dasseti “yathā so neva kākavassitaṃ na kukkuṭavassitaṃ akāsi,",
  "atk-vin02a3:30_10": "evaṃ tayāpi neva bhikkhuvacanaṃ na gihivacanaṃ vutta”nti.",
  "atk-vin02a3:31_0": "Paṭisāraṇīyakammakathā niṭṭhitā.",
  "atk-vin02a3:32_0": "Adhammakammādidvādasakakathā",
  "atk-vin02a3:33_0": "37. Asammukhā katantiādayo tikā vuttappakārā eva.",
  "atk-vin02a3:34_0": "39.",
  "atk-vin02a3:34_1": "Aṅgasamannāgamo purimehi asadiso.",
  "atk-vin02a3:34_2": "Tattha yathā lābhaṃ na labhanti;",
  "atk-vin02a3:34_3": "evaṃ parisakkanto parakkamanto alābhāya parisakkati nāma.",
  "atk-vin02a3:34_4": "Esa nayo anatthādīsu.",
  "atk-vin02a3:34_5": "Tattha anatthoti atthabhaṅgo.",
  "atk-vin02a3:34_6": "Anāvāsoti tasmiṃ ṭhāne avasanaṃ.",
  "atk-vin02a3:34_7": "Gihīnaṃ buddhassa avaṇṇanti gihīnaṃ santike buddhassa avaṇṇaṃ bhāsati.",
  "atk-vin02a3:34_8": "Dhammikaṃ paṭissavaṃ na saccāpetīti yathā sacco hoti,",
  "atk-vin02a3:34_9": "evaṃ na karoti;",
  "atk-vin02a3:34_10": "vassāvāsaṃ paṭissuṇitvā na gacchati,",
  "atk-vin02a3:34_11": "aññaṃ vā evarūpaṃ karoti.",
  "atk-vin02a3:34_12": "Pañcannaṃ bhikkhavetiādi ekaṅgenapi kammārahabhāvadassanatthaṃ vuttaṃ.",
  "atk-vin02a3:34_13": "Sesamettha uttānatthañceva,",
  "atk-vin02a3:34_14": "tajjanīye ca vuttanayameva.",
  "atk-vin02a3:35_0": "Adhammakammādidvādasakakathā niṭṭhitā.",
  "atk-vin02a3:36_0": "Āpattiyā adassane ukkhepanīyakammakathā",
  "atk-vin02a3:37_0": "46. Channavatthusmiṃ – āvāsaparamparañca bhikkhave saṃsathāti sabbāvāsesu ārocetha.",
  "atk-vin02a3:38_0": "50.",
  "atk-vin02a3:38_1": "Bhaṇḍanakārakotiādīsu bhaṇḍanādipaccayā āpannaṃ āpattiṃ ropetvā tassā adassaneyeva kammaṃ kātabbaṃ.",
  "atk-vin02a3:38_2": "Tikā vuttappakārā eva.",
  "atk-vin02a3:39_0": "51.",
  "atk-vin02a3:39_1": "Sammāvattanāyaṃ panettha tecattālīsa vattāni.",
  "atk-vin02a3:39_2": "Tattha na anuddhaṃsetabboti na codetabbo.",
  "atk-vin02a3:39_3": "Na bhikkhu bhikkhūhīti añño bhikkhu aññehi bhikkhūhi na bhinditabbo.",
  "atk-vin02a3:39_4": "Na gihiddhajoti odātavatthāni acchinnadasapupphadasāni ca na dhāretabbāni.",
  "atk-vin02a3:39_5": "Na titthiyaddhajoti kusacīrādīni na dhāretabbāni.",
  "atk-vin02a3:39_6": "Na āsādetabboti na apasādetabbo.",
  "atk-vin02a3:39_7": "Anto vā bahi vāti vihārassa anto vā bahi vā.",
  "atk-vin02a3:39_8": "Na titthiyādipadattayaṃ uttānameva.",
  "atk-vin02a3:39_9": "Sesaṃ sabbaṃ pārivāsikakkhandhake vaṇṇayissāma.",
  "atk-vin02a3:39_10": "Sesaṃ tajjanīye vuttanayameva.",
  "atk-vin02a3:39_11": "Āpattiyā appaṭikamme ukkhepanīyakammaṃ iminā sadisameva.",
  "atk-vin02a3:40_0": "65.",
  "atk-vin02a3:40_1": "Ariṭṭhavatthu khuddakavaṇṇanāyaṃ vuttaṃ.",
  "atk-vin02a3:40_2": "“Bhaṇḍanakārako”tiādīsu yaṃ diṭṭhiṃ nissāya bhaṇḍanādīni karoti,",
  "atk-vin02a3:40_3": "tassā appaṭinissaggeyeva kammaṃ kātabbaṃ.",
  "atk-vin02a3:40_4": "Sesaṃ tajjanīye vuttanayameva.",
  "atk-vin02a3:40_5": "Sammāvattanāyampi hi idha tecattālīsaṃyeva vattānīti.",
  "atk-vin02a3:41_0": "Āpattiyā adassane ukkhepanīyakammakathā niṭṭhitā.",
  "atk-vin02a3:42_0": "Kammakkhandhakavaṇṇanā niṭṭhitā.",
  "atk-vin02a3:43_0": "2. Pārivāsikakkhandhakaṃ",
  "atk-vin02a3:44_0": "Pārivāsikavattakathā",
  "atk-vin02a3:45_0": "75.",
  "atk-vin02a3:45_1": "Pārivāsikakkhandhake –",
  "atk-vin02a3:45_2": "pārivāsikāti parivāsaṃ parivasantā.",
  "atk-vin02a3:45_3": "Tattha catubbidho parivāso –",
  "atk-vin02a3:45_4": "appaṭicchannaparivāso,",
  "atk-vin02a3:45_5": "paṭicchannaparivāso,",
  "atk-vin02a3:45_6": "suddhantaparivāso,",
  "atk-vin02a3:45_7": "samodhānaparivāsoti. Tesu “yo,",
  "atk-vin02a3:45_8": "bhikkhave,",
  "atk-vin02a3:45_9": "aññopi aññatitthiyapubbo imasmiṃ dhammavinaye ākaṅkhati pabbajjaṃ,",
  "atk-vin02a3:45_10": "ākaṅkhati upasampadaṃ,",
  "atk-vin02a3:45_11": "tassa cattāro māse parivāso dātabbo”ti evaṃ mahākhandhake vutto titthiyaparivāso appaṭicchannaparivāso nāma.",
  "atk-vin02a3:45_12": "Tattha yaṃ vattabbaṃ taṃ vuttameva.",
  "atk-vin02a3:45_13": "Ayaṃ pana idha anadhippeto.",
  "atk-vin02a3:45_14": "Sesā tayo yena saṅghādisesāpatti āpannā ceva hoti paṭicchāditā ca,",
  "atk-vin02a3:45_15": "tassa dātabbā.",
  "atk-vin02a3:45_16": "Tesu yaṃ vattabbaṃ taṃ samuccayakkhandhake vakkhāma.",
  "atk-vin02a3:45_17": "Ete pana idha adhippetā.",
  "atk-vin02a3:45_18": "Tasmā etesu yaṃkiñci parivāsaṃ parivasantā “pārivāsikā”ti veditabbā.",
  "atk-vin02a3:46_0": "Pakatattānaṃ bhikkhūnanti ṭhapetvā navakataraṃ pārivāsikaṃ avasesānaṃ antamaso mūlāyapaṭikassanārahādīnampi.",
  "atk-vin02a3:46_1": "Abhivādanapaccuṭṭhānanti yaṃ te abhivādanādiṃ karonti,",
  "atk-vin02a3:46_2": "taṃ sādiyanti,",
  "atk-vin02a3:46_3": "sampaṭicchanti;",
  "atk-vin02a3:46_4": "na paṭikkhipantīti attho.",
  "atk-vin02a3:46_5": "Tattha sāmīcikammanti ṭhapetvā abhivādanādīni aññassa anucchavikassa bījanavātadānādino ābhisamācārikassetaṃ adhivacanaṃ.",
  "atk-vin02a3:46_6": "Āsanābhihāranti āsanassa abhiharaṇaṃ,",
  "atk-vin02a3:46_7": "āsanaṃ gahetvā abhigamanaṃ paññāpanameva vā.",
  "atk-vin02a3:46_8": "Seyyābhihārepi eseva nayo.",
  "atk-vin02a3:46_9": "Pādodakanti pādadhovanaudakaṃ.",
  "atk-vin02a3:46_10": "Pādapīṭhanti dhotapādaṭṭhapanakaṃ.",
  "atk-vin02a3:46_11": "Pādakathalikanti adhotapādaṭṭhapanakaṃ pādaghaṃsanaṃ vā.",
  "atk-vin02a3:46_12": "Āpatti dukkaṭassāti saddhivihārikānampi sādiyantassa dukkaṭameva,",
  "atk-vin02a3:46_13": "tasmā te vattabbā –",
  "atk-vin02a3:46_14": "“ahaṃ vinayakammaṃ karomi,",
  "atk-vin02a3:46_15": "mayhaṃ vattaṃ mā karotha,",
  "atk-vin02a3:46_16": "mā maṃ gāmappavesanaṃ āpucchathā”ti.",
  "atk-vin02a3:46_17": "Sace saddhāpabbajitā kulaputtā “tumhe, bhante,",
  "atk-vin02a3:46_18": "tumhākaṃ vinayakammaṃ karothā”ti vatvā vattaṃ karonti,",
  "atk-vin02a3:46_19": "gāmappavesanampi āpucchantiyeva,",
  "atk-vin02a3:46_20": "vāritakālato paṭṭhāya anāpatti.",
  "atk-vin02a3:46_21": "Mithu yathāvuḍḍhanti pārivāsikabhikkhūnaṃ aññamaññaṃ yo yo vuḍḍho tena tena navakatarassa sādituṃ.",
  "atk-vin02a3:47_0": "Pañca yathāvuḍḍhanti pakatattehipi saddhiṃ vuḍḍhapaṭipāṭiyā eva.",
  "atk-vin02a3:47_1": "Tasmā pātimokkhe uddissamāne hatthapāse nisīdituṃ vaṭṭati.",
  "atk-vin02a3:47_2": "Mahāpaccariyaṃ pana “pāḷiyā anisīditvā pāḷiṃ vihāya hatthapāsaṃ amuñcantena nisīditabba”nti vuttaṃ.",
  "atk-vin02a3:47_3": "Pārisuddhiuposathe karīyamāne saṅghanavakaṭṭhāne nisīditvā tattheva nisinnena attano pāḷiyā pārisuddhiuposatho kātabbo.",
  "atk-vin02a3:47_4": "Pavāraṇāyapi saṅghanavakaṭṭhāne nisīditvā tattheva nisinnena attano pāḷiyā pavāretabbaṃ.",
  "atk-vin02a3:47_5": "Saṅghena ghaṇṭiṃ paharitvā bhājīyamānaṃ vassikasāṭikampi attano pattaṭṭhāne gahetuṃ vaṭṭati.",
  "atk-vin02a3:48_0": "Oṇojananti vissajjanaṃ vuccati.",
  "atk-vin02a3:48_1": "Sace hi pārivāsikassa dve tīṇi uddesabhattādīni pāpuṇanti,",
  "atk-vin02a3:48_2": "aññā cassa puggalikabhattapaccāsā hoti,",
  "atk-vin02a3:48_3": "tāni paṭipāṭiyā gahetvā “bhante,",
  "atk-vin02a3:48_4": "heṭṭhā gāhetha,",
  "atk-vin02a3:48_5": "ajja mayhaṃ bhattapaccāsā atthi,",
  "atk-vin02a3:48_6": "sve gaṇhissāmī”ti vatvā vissajjetabbāni.",
  "atk-vin02a3:48_7": "Evaṃ tāni punadivasesu gaṇhituṃ labhati.",
  "atk-vin02a3:48_8": "Punadivase sabbapaṭhamaṃ etassa dātabbanti kurundiyaṃ vuttaṃ.",
  "atk-vin02a3:48_9": "Yadi pana na gaṇhāti na vissajjeti,",
  "atk-vin02a3:48_10": "punadivase na labhati,",
  "atk-vin02a3:48_11": "idaṃ oṇojanaṃ nāma pārivāsikasseva odissa anuññātaṃ. Kasmā?",
  "atk-vin02a3:48_12": "Tassa hi saṅghanavakaṭṭhāne nisinnassa bhattagge yāgukhajjakādīni pāpuṇanti vā na vā,",
  "atk-vin02a3:48_13": "tasmā so “bhikkhāhārena mā kilamitthā”ti idamassa saṅgahakaraṇatthāya odissa anuññātaṃ.",
  "atk-vin02a3:49_0": "Bhattanti āgatāgatehi vuḍḍhapaṭipāṭiyā gahetvā gantabbaṃ vihāre saṅghassa catussālabhattaṃ,",
  "atk-vin02a3:49_1": "etaṃ yathāvuḍḍhaṃ labhati.",
  "atk-vin02a3:49_2": "Pāḷiyā pana gantuṃ vā ṭhātuṃ vā na labhati,",
  "atk-vin02a3:49_3": "tasmā pāḷito osakkitvā hatthapāse ṭhitena hatthaṃ pasāretvā yathā seno nipatitvā gaṇhāti,",
  "atk-vin02a3:49_4": "evaṃ gaṇhitabbaṃ.",
  "atk-vin02a3:49_5": "Ārāmikasamaṇuddesehi āharāpetuṃ na labhati.",
  "atk-vin02a3:49_6": "Sace sayameva āharanti, vaṭṭati.",
  "atk-vin02a3:49_7": "Rañño mahāpeḷabhattepi eseva nayo.",
  "atk-vin02a3:49_8": "Catussālabhatte pana sace oṇojanaṃ kattukāmo hoti,",
  "atk-vin02a3:49_9": "attano atthāya ukkhitte piṇḍe “ajja me bhattaṃ atthi,",
  "atk-vin02a3:49_10": "sve gaṇhissāmī”ti vattabbaṃ.",
  "atk-vin02a3:49_11": "Punadivase dve piṇḍe labhatīti mahāpaccariyaṃ vuttaṃ.",
  "atk-vin02a3:49_12": "Uddesabhattādīnipi pāḷito osakkitvāva gahetabbāni.",
  "atk-vin02a3:49_13": "Yattha pana nisīdāpetvā parivisanti,",
  "atk-vin02a3:49_14": "tattha sāmaṇerānaṃ jeṭṭhakena bhikkhūnaṃ saṅghanavakena hutvā nisīditabbaṃ.",
  "atk-vin02a3:50_0": "76.",
  "atk-vin02a3:50_1": "Idāni yā ayaṃ sammāvattanā vuttā,",
  "atk-vin02a3:50_2": "tattha na upasampādetabbanti upajjhāyena hutvā na upasampādetabbaṃ;",
  "atk-vin02a3:50_3": "vattaṃ nikkhipitvā pana upasampādetuṃ vaṭṭati.",
  "atk-vin02a3:50_4": "Ācariyena hutvāpi kammavācā na sāvetabbā,",
  "atk-vin02a3:50_5": "aññasmiṃ asati vattaṃ nikkhipitvā sāvetuṃ vaṭṭati.",
  "atk-vin02a3:50_6": "Na nissayoti āgantukānaṃ nissayo na dātabbo.",
  "atk-vin02a3:50_7": "Yehipi pakatiyāva nissayo gahito,",
  "atk-vin02a3:50_8": "te vattabbā –",
  "atk-vin02a3:50_9": "“ahaṃ vinayakammaṃ karomi,",
  "atk-vin02a3:50_10": "asukattherassa nāma santike nissayaṃ gaṇhatha,",
  "atk-vin02a3:50_11": "mayhaṃ vattaṃ mā karotha,",
  "atk-vin02a3:50_12": "mā maṃ gāmappavesanaṃ āpucchathā”ti.",
  "atk-vin02a3:50_13": "Sace evaṃ vuttepi karontiyeva,",
  "atk-vin02a3:50_14": "vāritakālato paṭṭhāya karontesupi anāpatti.",
  "atk-vin02a3:51_0": "Na sāmaṇeroti añño sāmaṇero na gahetabbo.",
  "atk-vin02a3:51_1": "Upajjhaṃ datvā gahitasāmaṇerāpi vattabbā –",
  "atk-vin02a3:51_2": "“ahaṃ vinayakammaṃ karomi,",
  "atk-vin02a3:51_3": "mayhaṃ vattaṃ mā karotha,",
  "atk-vin02a3:51_4": "mā maṃ gāmappavesanaṃ āpucchathā”ti.",
  "atk-vin02a3:51_5": "Sace evaṃ vuttepi karontiyeva,",
  "atk-vin02a3:51_6": "vāritakālato paṭṭhāya karontesupi anāpatti.",
  "atk-vin02a3:51_7": "Bhikkhunovādakasammuti nāma ādhipaccaṭṭhānabhūtāti paṭikkhittā,",
  "atk-vin02a3:51_8": "tasmā bhikkhusaṅghassa vattabbaṃ – “bhante,",
  "atk-vin02a3:51_9": "ahaṃ vinayakammaṃ karomi,",
  "atk-vin02a3:51_10": "bhikkhunovādakaṃ jānāthā”ti,",
  "atk-vin02a3:51_11": "paṭibalassa vā bhikkhussa bhāro kātabbo.",
  "atk-vin02a3:51_12": "Āgatā bhikkhuniyo “saṅghasantikaṃ gacchatha,",
  "atk-vin02a3:51_13": "saṅgho vo ovādadāyakaṃ jānissatī”ti vā “ahaṃ vinayakammaṃ karomi,",
  "atk-vin02a3:51_14": "asukabhikkhussa nāma santikaṃ gacchatha,",
  "atk-vin02a3:51_15": "so vo ovādaṃ dassatī”ti vā vattabbā.",
  "atk-vin02a3:52_0": "Sā āpattīti sukkavissaṭṭhiyā parivāse dinne sukkavissaṭṭhi nāpajjitabbā.",
  "atk-vin02a3:52_1": "Aññā vā tādisikāti kāyasaṃsaggādigarukāpatti.",
  "atk-vin02a3:52_2": "Tato vā pāpiṭṭhatarāti pārājikāpatti;",
  "atk-vin02a3:52_3": "sattasu hi āpattīsu dubbhāsitāpatti pāpiṭṭhā;",
  "atk-vin02a3:52_4": "dukkaṭāpatti pāpiṭṭhatarā;",
  "atk-vin02a3:52_5": "dukkaṭāpatti pāpiṭṭhā,",
  "atk-vin02a3:52_6": "pāṭidesanīyāpatti pāpiṭṭhatarāti evaṃ pācittiyathullaccayasaṅghādisesapārājikāpattīsu nayo netabbo.",
  "atk-vin02a3:52_7": "Tāsaṃ vatthūsupi dubbhāsitavatthu pāpiṭṭhaṃ,",
  "atk-vin02a3:52_8": "dukkaṭavatthu pāpiṭṭhataranti purimanayeneva bhedo veditabbo.",
  "atk-vin02a3:52_9": "Paṇṇattivajjasikkhāpade pana vatthupi āpattipi pāpiṭṭhā.",
  "atk-vin02a3:52_10": "Lokavajje ubhayampi pāpiṭṭhataraṃ.",
  "atk-vin02a3:53_0": "Kammanti parivāsakammavācā vuccati.",
  "atk-vin02a3:53_1": "Taṃ kammaṃ “akataṃ dukkaṭa”ntiādīhi vā “kiṃ idaṃ kammaṃ nāma kasikammaṃ gorakkhakamma”ntiādīhi vā vacanehi na garahitabbaṃ.",
  "atk-vin02a3:53_2": "Kammikāti yehi bhikkhūhi kammaṃ kataṃ,",
  "atk-vin02a3:53_3": "te vuccanti,",
  "atk-vin02a3:53_4": "te “bālā abyattā”tiādīhi vacanehi na garahitabbā.",
  "atk-vin02a3:53_5": "Na savacanīyaṃ kātabbanti palibodhatthāya vā pakkosanatthāya vā savacanīyaṃ na kātabbaṃ,",
  "atk-vin02a3:53_6": "palibodhatthāya hi karonto “ahaṃ āyasmantaṃ imasmiṃ vatthusmiṃ savacanīyaṃ karomi,",
  "atk-vin02a3:53_7": "imamhā āvāsā ekapadampi mā pakkāmi,",
  "atk-vin02a3:53_8": "yāva na taṃ adhikaraṇaṃ vūpasantaṃ hotī”ti evaṃ karoti.",
  "atk-vin02a3:53_9": "Pakkosanatthāya karonto “ahaṃ te savacanīyaṃ karomi,",
  "atk-vin02a3:53_10": "ehi mayā saddhiṃ vinayadharānaṃ sammukhībhāvaṃ gacchāmā”ti evaṃ karoti;",
  "atk-vin02a3:53_11": "tadubhayampi na kātabbaṃ.",
  "atk-vin02a3:54_0": "Na anuvādoti vihāre jeṭṭhakaṭṭhānaṃ na kātabbaṃ.",
  "atk-vin02a3:54_1": "Pātimokkhuddesakena vā dhammajjhesakena vā na bhavitabbaṃ.",
  "atk-vin02a3:54_2": "Nāpi terasasu sammutīsu ekasammutivasenāpi issariyakammaṃ kātabbaṃ.",
  "atk-vin02a3:54_3": "Na okāsoti “karotu me āyasmā okāsaṃ,",
  "atk-vin02a3:54_4": "ahaṃ taṃ vattukāmo”ti evaṃ pakatattassa okāso na kāretabbo,",
  "atk-vin02a3:54_5": "vatthunā vā āpattiyā vā na codetabbo,",
  "atk-vin02a3:54_6": "“ayaṃ pubbe te doso”ti na sāretabbo.",
  "atk-vin02a3:54_7": "Na bhikkhūhi sampayojetabbanti aññamaññaṃ yojetvā kalaho na kāretabbo.",
  "atk-vin02a3:55_0": "Puratoti saṅghattherena hutvā purato na gantabbaṃ,",
  "atk-vin02a3:55_1": "dvādasahatthaṃ upacāraṃ muñcitvā ekakena gantabbaṃ.",
  "atk-vin02a3:55_2": "Nisīdanepi eseva nayo.",
  "atk-vin02a3:55_3": "Āsanapariyantoti bhattaggādīsu saṅghanavakāsanaṃ vuccati;",
  "atk-vin02a3:55_4": "svāssa dātabbo,",
  "atk-vin02a3:55_5": "tattha nisīditabbaṃ.",
  "atk-vin02a3:55_6": "Seyyāpariyantoti seyyānaṃ pariyanto,",
  "atk-vin02a3:55_7": "sabbalāmakaṃ mañcapīṭhaṃ.",
  "atk-vin02a3:55_8": "Ayañhi vassaggena attano pattaṭṭhāne seyyaṃ gahetuṃ na labhati.",
  "atk-vin02a3:55_9": "Sabbabhikkhūhi vicinitvā gahitāvasesā maṅkulagūthabharitā vettalatādivinaddhā lāmakaseyyā assa dātabbā.",
  "atk-vin02a3:55_10": "Vihārapariyantoti yathā ca seyyā,",
  "atk-vin02a3:55_11": "evaṃ vasanaāvāsopi vassaggena attano pattaṭṭhāne tassa na vaṭṭati.",
  "atk-vin02a3:55_12": "Sabbabhikkhūhi vicinitvā gahitāvasesā pana rajohatabhūmi jatukamūsikabharitā paṇṇasālā assa dātabbā.",
  "atk-vin02a3:55_13": "Sace pakatattā sabbe rukkhamūlikā abbhokāsikā ca honti,",
  "atk-vin02a3:55_14": "channaṃ na upenti,",
  "atk-vin02a3:55_15": "sabbepi etehi vissaṭṭhāvāsā nāma honti.",
  "atk-vin02a3:55_16": "Tesu yaṃ icchati,",
  "atk-vin02a3:55_17": "taṃ labhati.",
  "atk-vin02a3:55_18": "Vassūpanāyikadivase paccayaṃ ekapasse ṭhatvā vassaggena gaṇhituṃ labhati.",
  "atk-vin02a3:55_19": "Senāsanaṃ na labhati,",
  "atk-vin02a3:55_20": "nibaddhavassāvāsikaṃ senāsanaṃ gaṇhitukāmena vattaṃ nikkhipitvā gahetabbaṃ.",
  "atk-vin02a3:56_0": "Tena ca so sāditabboti yaṃ assa āsanādipariyantaṃ bhikkhū denti,",
  "atk-vin02a3:56_1": "so eva sāditabbo.",
  "atk-vin02a3:56_2": "Puresamaṇena vā pacchāsamaṇena vāti ñātipavāritaṭṭhāne “ettake bhikkhū gahetvā āgacchathā”ti nimantitena “bhante,",
  "atk-vin02a3:56_3": "asukaṃ nāma kulaṃ bhikkhū nimantesi,",
  "atk-vin02a3:56_4": "etha tattha gacchāmā”ti evaṃ saṃvidhāya bhikkhū puresamaṇe vā pacchāsamaṇe vā katvā na gantabbaṃ. “Bhante,",
  "atk-vin02a3:56_5": "asukasmiṃ nāma gāme manussā bhikkhūnaṃ āgamanaṃ icchanti,",
  "atk-vin02a3:56_6": "sādhu vatassa sace tesaṃ saṅgahaṃ kareyyāthā”ti evaṃ pana pariyāyena kathetuṃ vaṭṭati.",
  "atk-vin02a3:57_0": "Na āraññikaṅganti āgatāgatānaṃ ārocetuṃ harāyamānena āraññikadhutaṅgaṃ na samādātabbaṃ.",
  "atk-vin02a3:57_1": "Yenāpi pakatiyā samādinnaṃ,",
  "atk-vin02a3:57_2": "tena dutiyaṃ bhikkhuṃ gahetvā araññe aruṇaṃ uṭṭhāpetabbaṃ,",
  "atk-vin02a3:57_3": "na ca ekakena vatthabbaṃ.",
  "atk-vin02a3:57_4": "Tathā bhattaggādīsu āsanapariyante nisajjāya harāyamānena piṇḍapātikadhutaṅgampi na samādātabbaṃ.",
  "atk-vin02a3:57_5": "Yo pana pakatiyāva piṇḍapātiko tassa paṭisedho natthi.",
  "atk-vin02a3:58_0": "Na ca tappaccayāti “nīhaṭabhatto hutvā vihāreyeva nisīditvā bhuñjanto rattiyo gaṇayissāmi,",
  "atk-vin02a3:58_1": "gacchato me bhikkhuṃ disvā anārocentassa ratticchedo siyā”ti iminā kāraṇena piṇḍapāto na nīharāpetabbo.",
  "atk-vin02a3:58_2": "Mā maṃ jāniṃsūti “mā maṃ ekabhikkhupi jānātū”ti ca iminā ajjhāsayena vihāre sāmaṇerehi pacāpetvā bhuñjitumpi na labhati.",
  "atk-vin02a3:58_3": "Gāmaṃ piṇḍāya pavisitabbameva.",
  "atk-vin02a3:58_4": "Gilānassa pana navakammaācariyupajjhāyakiccādipasutassa vā vihāreyeva acchituṃ vaṭṭati.",
  "atk-vin02a3:58_5": "Sacepi gāme anekasatā bhikkhū vicaranti,",
  "atk-vin02a3:58_6": "na sakkā hoti ārocetuṃ,",
  "atk-vin02a3:58_7": "gāmakāvāsaṃ gantvā sabhāgaṭṭhāne vasituṃ vaṭṭati.",
  "atk-vin02a3:59_0": "Āgantukenāti kañci vihāraṃ gatena tattha bhikkhūnaṃ ārocetabbaṃ.",
  "atk-vin02a3:59_1": "Sace sabbe ekaṭṭhāne ṭhite passati,",
  "atk-vin02a3:59_2": "ekaṭṭhāne ṭhiteneva ārocetabbaṃ.",
  "atk-vin02a3:59_3": "Atha rukkhamūlādīsu visuṃ visuṃ ṭhitā honti,",
  "atk-vin02a3:59_4": "tattha tattha gantvā ārocetabbaṃ.",
  "atk-vin02a3:59_5": "Sañcicca anārocentassa ratticchedo ca hoti,",
  "atk-vin02a3:59_6": "vattabhede ca dukkaṭaṃ.",
  "atk-vin02a3:59_7": "Atha vicinanto ekacce na passati,",
  "atk-vin02a3:59_8": "ratticchedova hoti,",
  "atk-vin02a3:59_9": "na vattabhedadukkaṭaṃ.",
  "atk-vin02a3:60_0": "Āgantukassāti attano vasanavihāraṃ āgatassāpi ekassa vā bahūnaṃ vā vuttanayeneva ārocetabbaṃ.",
  "atk-vin02a3:60_1": "Ratticchedavattabhedāpi cettha vuttanayeneva veditabbā.",
  "atk-vin02a3:60_2": "Sace āgantukā muhuttaṃ vissamitvā vā avissamitvā eva vā vihāramajjhena gacchanti,",
  "atk-vin02a3:60_3": "tesampi ārocetabbaṃ.",
  "atk-vin02a3:60_4": "Sace tassa ajānantasseva gacchanti,",
  "atk-vin02a3:60_5": "ayañca pana gatakāle jānāti,",
  "atk-vin02a3:60_6": "gantvā ārocetabbaṃ.",
  "atk-vin02a3:60_7": "Sampāpuṇituṃ asakkontassa ratticchedova hoti,",
  "atk-vin02a3:60_8": "na vattabhedadukkaṭaṃ.",
  "atk-vin02a3:60_9": "Yepi antovihāraṃ appavisitvā upacārasīmaṃ okkamitvā gacchanti,",
  "atk-vin02a3:60_10": "ayañca nesaṃ chattasaddaṃ vā ukkāsitasaddaṃ vā khipitasaddaṃ vā sutvāva āgantukabhāvaṃ jānāti,",
  "atk-vin02a3:60_11": "gantvā ārocetabbaṃ.",
  "atk-vin02a3:60_12": "Gatakāle jānantenapi anubandhitvā ārocetabbameva.",
  "atk-vin02a3:60_13": "Sampāpuṇituṃ asakkontassa ratticchedova hoti,",
  "atk-vin02a3:60_14": "na vattabhedadukkaṭaṃ.",
  "atk-vin02a3:60_15": "Yopi rattiṃyeva āgantvā rattiṃyeva gacchati,",
  "atk-vin02a3:60_16": "sopissa ratticchedaṃ karoti,",
  "atk-vin02a3:60_17": "aññātattā pana vattabhedadukkaṭaṃ natthi.",
  "atk-vin02a3:60_18": "Sace ajānitvāva abbhānaṃ karoti,",
  "atk-vin02a3:60_19": "akatameva hotīti kurundiyaṃ vuttaṃ.",
  "atk-vin02a3:60_20": "Tasmā adhikā rattiyo gahetvā kātabbaṃ,",
  "atk-vin02a3:60_21": "ayaṃ apaṇṇakapaṭipadā.",
  "atk-vin02a3:61_0": "Nadīādīsu nāvāya gacchantampi paratīre ṭhitampi ākāsena gacchantampi pabbatatalaaraññādīsu dūre ṭhitampi",
  "atk-vin02a3:61_1": "bhikkhuṃ disvā sace “bhikkhū”ti vavatthānaṃ atthi,",
  "atk-vin02a3:61_2": "nāvādīhi vā gantvā mahāsaddaṃ katvā vā vegena anubandhitvā vā ārocetabbaṃ,",
  "atk-vin02a3:61_3": "anārocentassa ratticchedo ceva vattabhedadukkaṭañca.",
  "atk-vin02a3:61_4": "Sace vāyamantopi sampāpuṇituṃ vā sāvetuṃ vā na sakkoti,",
  "atk-vin02a3:61_5": "ratticchedova hoti,",
  "atk-vin02a3:61_6": "na vattabhedadukkaṭaṃ.",
  "atk-vin02a3:61_7": "Saṅghasenābhayatthero pana visayāvisayena katheti –",
  "atk-vin02a3:61_8": "“visaye kira anārocentassa ratticchedo ceva vattabhedadukkaṭañca hoti,",
  "atk-vin02a3:61_9": "avisaye pana ubhayampi natthī”ti.",
  "atk-vin02a3:61_10": "Karavīkatissatthero “samaṇo ayanti vavatthānameva pamāṇaṃ,",
  "atk-vin02a3:61_11": "sacepi avisayo hoti,",
  "atk-vin02a3:61_12": "vattabhedadukkaṭameva natthi,",
  "atk-vin02a3:61_13": "ratticchedo pana hotiyevā”ti āha.",
  "atk-vin02a3:62_0": "Uposatheti “uposathaṃ sampāpuṇissāmā”ti āgantukā bhikkhū āgacchanti,",
  "atk-vin02a3:62_1": "iddhiyā gacchantāpi uposathabhāvaṃ ñatvā otaritvā uposathaṃ karonti,",
  "atk-vin02a3:62_2": "tasmā āgantukasodhanatthaṃ uposathadivase ārocetabbaṃ.",
  "atk-vin02a3:62_3": "Pavāraṇāyapi eseva nayo.",
  "atk-vin02a3:62_4": "Gilānoti gantuṃ asamattho.",
  "atk-vin02a3:62_5": "Dūtenāti ettha anupasampannaṃ pesetuṃ na vaṭṭati,",
  "atk-vin02a3:62_6": "bhikkhuṃ pesetvā ārocāpetabbaṃ.",
  "atk-vin02a3:63_0": "Abhikkhuko āvāsoti suññavihāro;",
  "atk-vin02a3:63_1": "yattha ekopi bhikkhu natthi,",
  "atk-vin02a3:63_2": "tattha vāsatthāya na gantabbaṃ.",
  "atk-vin02a3:63_3": "Na hi tattha vuttharattiyo gaṇanūpikā honti,",
  "atk-vin02a3:63_4": "pakatattena pana saddhiṃ vaṭṭati.",
  "atk-vin02a3:63_5": "Dasavidhantarāye pana sacepi rattiyo gaṇanūpikā na honti,",
  "atk-vin02a3:63_6": "antarāyato parimuccanatthāya gantabbameva.",
  "atk-vin02a3:63_7": "Tena vuttaṃ –",
  "atk-vin02a3:63_8": "“aññatra antarāyā”ti.",
  "atk-vin02a3:63_9": "Nānāsaṃvāsakehi saddhiṃ vinayakammaṃ kātuṃ na vaṭṭati.",
  "atk-vin02a3:63_10": "Tesaṃ anārocanepi ratticchedo natthi,",
  "atk-vin02a3:63_11": "abhikkhukāvāsasadisameva hoti.",
  "atk-vin02a3:63_12": "Tena vuttaṃ –",
  "atk-vin02a3:63_13": "“yatthassu bhikkhū nānāsaṃvāsakā”ti.",
  "atk-vin02a3:63_14": "Sesaṃ uposathakkhandhake vuttanayameva.",
  "atk-vin02a3:64_0": "81.",
  "atk-vin02a3:64_1": "Ekacchanne āvāsetiādīsu āvāso nāma vasanatthāya katasenāsanaṃ.",
  "atk-vin02a3:64_2": "Anāvāso nāma cetiyagharaṃ bodhigharaṃ sammuñjaniaṭṭako dāruaṭṭako pānīyamāḷo vaccakuṭi dvārakoṭṭhakoti evamādi.",
  "atk-vin02a3:64_3": "Tatiyapadena tadubhayampi gahitaṃ.",
  "atk-vin02a3:64_4": "Etesu yattha katthaci ekacchanne chadanato udakapatanaṭṭhānaparicchinne okāse ukkhittako vasituṃ na labhati.",
  "atk-vin02a3:64_5": "“Pārivāsiko pana antoāvāseyeva na labhatī”ti mahāpaccariyaṃ vuttaṃ.",
  "atk-vin02a3:64_6": "Mahāaṭṭhakathāyaṃ pana “avisesena udakapātena vārita”nti vuttaṃ.",
  "atk-vin02a3:64_7": "Kurundiyaṃ “etesu ettakesu pañcavaṇṇacchadanabaddhaṭṭhānesu pārivāsikassa ca ukkhittakassa ca pakatattena saddhiṃ udakapātena vārita”nti vuttaṃ.",
  "atk-vin02a3:64_8": "Tasmā nānūpacārepi ekacchanne na vaṭṭati.",
  "atk-vin02a3:64_9": "Sace panettha tadahupasampannepi pakatatte paṭhamaṃ pavisitvā nipanne saṭṭhivassopi pārivāsiko pacchā pavisitvā jānanto nipajjati,",
  "atk-vin02a3:64_10": "ratticchedo ceva vattabhedadukkaṭañca.",
  "atk-vin02a3:64_11": "Ajānantassa ratticchedova na vattabhedadukkaṭaṃ.",
  "atk-vin02a3:64_12": "Sace pana tasmiṃ paṭhamaṃ nipanne pacchā pakatatto pavisitvā nipajjati,",
  "atk-vin02a3:64_13": "pārivāsiko ca jānāti,",
  "atk-vin02a3:64_14": "ratticchedo ceva vattabhedadukkaṭañca.",
  "atk-vin02a3:64_15": "No ce jānāti,",
  "atk-vin02a3:64_16": "ratticchedova na vattabhedadukkaṭaṃ.",
  "atk-vin02a3:65_0": "Vuṭṭhātabbaṃ nimantetabboti tadahupasampannampi disvā vuṭṭhātabbameva;",
  "atk-vin02a3:65_1": "vuṭṭhāya ca “ahaṃ iminā sukhanisinno vuṭṭhāpito”ti parammukhena na gantabbaṃ,",
  "atk-vin02a3:65_2": "“idaṃ ācariya- āsanaṃ,",
  "atk-vin02a3:65_3": "ettha nisīdathā”ti evaṃ nimantetabboyeva.",
  "atk-vin02a3:65_4": "Navakena pana “mahātheraṃ obaddhaṃ karomī”ti pārivāsikattherassa santikaṃ na gantabbaṃ.",
  "atk-vin02a3:65_5": "Ekāsaneti samānavassikāsane mañce vā pīṭhe vā.",
  "atk-vin02a3:65_6": "Na chamāyaṃ nisinneti pakatatte bhūmiyaṃ nisinne itarena antamaso tiṇasanthārepi uccatare vālikātalepi vā na nisīditabbaṃ,",
  "atk-vin02a3:65_7": "dvādasahatthaṃ pana upacāraṃ muñcitvā nisīdituṃ vaṭṭati.",
  "atk-vin02a3:65_8": "Ekacaṅkameti sahāyena viya saddhiṃ caṅkamanto ekasmiṃ caṅkame.",
  "atk-vin02a3:66_0": "Chamāyaṃ caṅkamantanti chamāyaṃ caṅkamante,",
  "atk-vin02a3:66_1": "ayameva vā pāṭho.",
  "atk-vin02a3:66_2": "Ayaṃ panettha attho –",
  "atk-vin02a3:66_3": "akataparicchedāya bhūmiyā caṅkamante paricchedaṃ katvā vālikaṃ ākiritvā ālambanaṃ yojetvā katacaṅkame nīcepi na caṅkamitabbaṃ,",
  "atk-vin02a3:66_4": "ko pana vādo iṭṭhakācayasampanne vedikāparikkhitteti! Sace pana pākāraparikkhitto hoti dvārakoṭṭhakayutto",
  "atk-vin02a3:66_5": "pabbatantaravanantaragumbantaresu vā suppaṭicchanno,",
  "atk-vin02a3:66_6": "tādise caṅkame caṅkamituṃ vaṭṭati.",
  "atk-vin02a3:66_7": "Appaṭicchannepi upacāraṃ muñcitvā vaṭṭati.",
  "atk-vin02a3:67_0": "Vuḍḍhatarenāti ettha sace vuḍḍhatare pārivāsike paṭhamaṃ nipanne itaro jānanto pacchā nipajjati,",
  "atk-vin02a3:67_1": "ratticchedo cassa hoti vattabhede ca dukkaṭaṃ.",
  "atk-vin02a3:67_2": "Vuḍḍhatarassa pana ratticchedova na vattabhedadukkaṭaṃ.",
  "atk-vin02a3:67_3": "Ajānitvā nipajjati,",
  "atk-vin02a3:67_4": "dvinnampi vattabhedo natthi,",
  "atk-vin02a3:67_5": "ratticchedo pana hoti.",
  "atk-vin02a3:67_6": "Atha navakapārivāsike paṭhamaṃ nipanne vuḍḍhataro pacchā nipajjati,",
  "atk-vin02a3:67_7": "navako ca jānāti,",
  "atk-vin02a3:67_8": "ratti cassa chijjati,",
  "atk-vin02a3:67_9": "vattabhede ca dukkaṭaṃ hoti.",
  "atk-vin02a3:67_10": "Vuḍḍhatarassa ratticchedova na vattabhedo.",
  "atk-vin02a3:67_11": "No ce jānāti,",
  "atk-vin02a3:67_12": "dvinnampi vattabhedo natthi,",
  "atk-vin02a3:67_13": "ratticchedo pana hoti.",
  "atk-vin02a3:67_14": "Sace dvepi apacchāpurimaṃ nipajjanti,",
  "atk-vin02a3:67_15": "vuḍḍhatarassa ratticchedova itarassa vattabhedopīti kurundiyaṃ vuttaṃ.",
  "atk-vin02a3:67_16": "Dve pārivāsikā samavassā,",
  "atk-vin02a3:67_17": "eko paṭhamaṃ nipanno,",
  "atk-vin02a3:67_18": "eko jānantova pacchā nipajjati,",
  "atk-vin02a3:67_19": "ratti ca chijjati,",
  "atk-vin02a3:67_20": "vattabhede ca dukkaṭaṃ.",
  "atk-vin02a3:67_21": "Paṭhamaṃ nipannassa ratticchedova na vattabhedo.",
  "atk-vin02a3:67_22": "Sace pacchā nipajjantopi na jānāti,",
  "atk-vin02a3:67_23": "dvinnampi vattabhedo natthi,",
  "atk-vin02a3:67_24": "ratticchedo pana hoti.",
  "atk-vin02a3:67_25": "Sace dvepi apacchāpurimaṃ nipajjanti,",
  "atk-vin02a3:67_26": "dvinnampi ratticchedoyeva,",
  "atk-vin02a3:67_27": "na vattabhedo.",
  "atk-vin02a3:67_28": "Sace hi dve pārivāsikā ekato vaseyyuṃ,",
  "atk-vin02a3:67_29": "te aññamaññassa ajjhācāraṃ ñatvā agāravā vā vippaṭisārino vā hutvā pāpiṭṭhataraṃ vā āpattiṃ āpajjeyyuṃ vibbhameyyuṃ vā,",
  "atk-vin02a3:67_30": "tasmā nesaṃ sahaseyyā sabbappakārena paṭikkhittā.",
  "atk-vin02a3:67_31": "Sesaṃ vuttanayeneva veditabbaṃ.",
  "atk-vin02a3:67_32": "Mūlāyapaṭikassanārahādayo cettha pārivāsikānaṃ pakatattaṭṭhāne ṭhitāti veditabbā.",
  "atk-vin02a3:68_0": "Pārivāsikacatuttho ce,",
  "atk-vin02a3:68_1": "bhikkhave,",
  "atk-vin02a3:68_2": "parivāsanti ettha pārivāsikaṃ catutthaṃ katvā aññassa parivāsadānādīni kātuṃ na vaṭṭati.",
  "atk-vin02a3:68_3": "Etesvevāyaṃ gaṇapūrako na hoti,",
  "atk-vin02a3:68_4": "sesasaṅghakammesu hoti.",
  "atk-vin02a3:68_5": "Gaṇe pana appahonte vattaṃ nikkhipāpetvā gaṇapūrako kātabboti.",
  "atk-vin02a3:69_0": "83.",
  "atk-vin02a3:69_1": "Imaṃ pana vattakathaṃ sutvā vinayadharaupālittherassa rahogatassa evaṃ parivitakko udapādi –",
  "atk-vin02a3:69_2": "“bhagavatā bahu pārivāsikavattaṃ paññattaṃ,",
  "atk-vin02a3:69_3": "katihi nu kho ettha kāraṇehi ratticchedo hotī”ti! So bhagavantaṃ upasaṅkamitvā tamatthaṃ pucchi.",
  "atk-vin02a3:69_4": "Bhagavā cassa byākāsi.",
  "atk-vin02a3:69_5": "Tena vuttaṃ –",
  "atk-vin02a3:69_6": "“atha kho āyasmā upāli…pe…",
  "atk-vin02a3:69_7": "ratticchedā”ti.",
  "atk-vin02a3:69_8": "Tattha sahavāsoti yvāyaṃ pakatattena bhikkhunā saddhiṃ ekacchannetiādinā nayena vutto ekato vāso.",
  "atk-vin02a3:69_9": "Vippavāsoti ekakasseva vāso.",
  "atk-vin02a3:69_10": "Anārocanāti āgantukādīnaṃ anārocanā.",
  "atk-vin02a3:69_11": "Etesu tīsu ekekena kāraṇena ratticchedo hoti.",
  "atk-vin02a3:70_0": "84.",
  "atk-vin02a3:70_1": "Na sakkontīti saṅghassa mahantatāya tattha tattha gantvā sabbesaṃ ārocetuṃ asakkontā sodhetuṃ na sakkonti.",
  "atk-vin02a3:70_2": "Parivāsaṃ nikkhipāmi,",
  "atk-vin02a3:70_3": "vattaṃ nikkhipāmīti imesu dvīsu padesu ekenāpi nikkhittova hoti parivāso;",
  "atk-vin02a3:70_4": "dvīhi sunikkhittoyeva.",
  "atk-vin02a3:70_5": "Samādānepi eseva nayo.",
  "atk-vin02a3:70_6": "Evaṃ vattaṃ samādiyitvā parivutthaparivāsassa mānattaṃ gaṇhato puna vattasamādānakiccaṃ natthi,",
  "atk-vin02a3:70_7": "samādinnavattoyeva hesa tasmāssa chārattaṃ mānattaṃ dātabbaṃ,",
  "atk-vin02a3:70_8": "ciṇṇamānatto abbhetabbo.",
  "atk-vin02a3:70_9": "Evaṃ anāpattiko hutvā suddhante patiṭṭhito tisso sikkhā pūretvā dukkhassantaṃ karissatīti.",
  "atk-vin02a3:71_0": "Pārivāsikavattakathā niṭṭhitā.",
  "atk-vin02a3:72_0": "Mūlāyapaṭikassanārahavattakathā",
  "atk-vin02a3:73_0": "86.",
  "atk-vin02a3:73_1": "Mūlāyapaṭikassanārahā bhikkhū sādiyanti pakatattānanti ṭhapetvā navakataraṃ mūlāyapaṭikassanārahaṃ avasesānaṃ antamaso pārivāsikādīnampi.",
  "atk-vin02a3:73_2": "Imesañhi pārivāsikamūlāyapaṭikassanārahamānattārahamānattācārikabbhānārahānaṃ pañcannaṃ ṭhapetvā attano attano navakataraṃ,",
  "atk-vin02a3:73_3": "sesā sabbe pakatattā eva. Kasmā?",
  "atk-vin02a3:73_4": "Mithu yathāvuḍḍhaṃ abhivādanādīnaṃ anuññātattā.",
  "atk-vin02a3:73_5": "Tena vuttaṃ –",
  "atk-vin02a3:73_6": "“avasesānaṃ antamaso pārivāsikādīnampī”ti.",
  "atk-vin02a3:73_7": "Mūlāyapaṭikassanārahādilakkhaṇaṃ pana nesaṃ parato āvibhavissati.",
  "atk-vin02a3:73_8": "Sesamettha ito paresu ca mānattārahādivattesu pārivāsikavatte vuttanayeneva veditabbaṃ.",
  "atk-vin02a3:74_0": "87.",
  "atk-vin02a3:74_1": "Mūlāyapaṭikassanārahacatuttho cetiādīsupi yatheva pārivāsiko;",
  "atk-vin02a3:74_2": "evaṃ etepi etesu vinayakammesu gaṇapūrakā na honti,",
  "atk-vin02a3:74_3": "sesasaṅghakammesu honti.",
  "atk-vin02a3:75_0": "Mūlāyapaṭikassanārahavattakathā niṭṭhitā.",
  "atk-vin02a3:76_0": "Mānattacārikavattakathā",
  "atk-vin02a3:77_0": "90. Mānattacārikassa vattesu “devasikaṃ ārocetabba”nti viseso.",
  "atk-vin02a3:78_0": "92.",
  "atk-vin02a3:78_1": "Ratticchedesu ūne gaṇeti ettha gaṇoti cattāro vā atirekā vā;",
  "atk-vin02a3:78_2": "tasmā sacepi tīhi bhikkhūhi saddhiṃ vasati,",
  "atk-vin02a3:78_3": "ratticchedo hotiyeva.",
  "atk-vin02a3:78_4": "Mānattanikkhepasamādānesu vuttasadisova vinicchayo.",
  "atk-vin02a3:78_5": "Sesaṃ sabbattha uttānamevāti.",
  "atk-vin02a3:79_0": "Mānattacārikavattakathā niṭṭhitā.",
  "atk-vin02a3:80_0": "Pārivāsikakkhandhakavaṇṇanā niṭṭhitā.",
  "atk-vin02a3:81_0": "3. Samuccayakkhandhakaṃ",
  "atk-vin02a3:82_0": "Sukkavissaṭṭhikathā",
  "atk-vin02a3:83_0": "97.",
  "atk-vin02a3:83_1": "Samuccayakkhandhake –",
  "atk-vin02a3:83_2": "chārattaṃ mānattanti ettha catubbidhaṃ mānattaṃ –",
  "atk-vin02a3:83_3": "appaṭicchannamānattaṃ,",
  "atk-vin02a3:83_4": "paṭicchannamānattaṃ,",
  "atk-vin02a3:83_5": "pakkhamānattaṃ,",
  "atk-vin02a3:83_6": "samodhānamānattanti.",
  "atk-vin02a3:83_7": "Tattha appaṭicchannamānattaṃ nāma –",
  "atk-vin02a3:83_8": "yaṃ appaṭicchannāya āpattiyā parivāsaṃ adatvā kevalaṃ āpattiṃ āpannabhāveneva mānattārahassa mānattaṃ diyyati.",
  "atk-vin02a3:83_9": "Paṭicchannamānattaṃ nāma –",
  "atk-vin02a3:83_10": "yaṃ paṭicchannāya āpattiyā parivutthaparivāsassa diyyati.",
  "atk-vin02a3:83_11": "Pakkhamānattaṃ nāma –",
  "atk-vin02a3:83_12": "yaṃ paṭicchannāya vā appaṭicchannāya vā āpattiyā addhamāsaṃ bhikkhunīnaṃ diyyati.",
  "atk-vin02a3:83_13": "Samodhānamānattaṃ nāma –",
  "atk-vin02a3:83_14": "yaṃ odhāya ekato katvā diyyati.",
  "atk-vin02a3:83_15": "Tesu idaṃ “appaṭicchannāya chārattaṃ mānatta”nti vacanato “appaṭicchannamānatta”nti veditabbaṃ.",
  "atk-vin02a3:83_16": "Taṃ dentena sace ekaṃ āpattiṃ āpanno hoti,",
  "atk-vin02a3:83_17": "idha vuttanayena dātabbaṃ.",
  "atk-vin02a3:83_18": "Sace dve vā tisso vā tatuttariṃ vā āpanno,",
  "atk-vin02a3:83_19": "yatheva “ekaṃ āpatti”nti vuttaṃ;",
  "atk-vin02a3:83_20": "evaṃ “dve āpattiyo,",
  "atk-vin02a3:83_21": "tisso āpattiyo”ti vattabbaṃ.",
  "atk-vin02a3:83_22": "Tatuttari pana sacepi sataṃ vā sahassaṃ vā hoti,",
  "atk-vin02a3:83_23": "“sambahulā”ti vattabbaṃ.",
  "atk-vin02a3:83_24": "Nānāvatthukāyopi ekato katvā dātabbā,",
  "atk-vin02a3:83_25": "tāsaṃ dānavidhiṃ parivāsadāne kathayissāma.",
  "atk-vin02a3:84_0": "Evaṃ āpattivasena kammavācaṃ katvā dinne mānatte “evametaṃ dhārayāmī”ti kammavācāpariyosāne māḷakasīmāyameva “mānattaṃ samādiyāmi,",
  "atk-vin02a3:84_1": "vattaṃ samādiyāmī”ti vuttanayena vattaṃ samādātabbaṃ.",
  "atk-vin02a3:84_2": "Vattaṃ samādiyitvā tattheva saṅghassa ārocetabbaṃ,",
  "atk-vin02a3:84_3": "ārocentena ca evaṃ ārocetabbaṃ –",
  "atk-vin02a3:85_0": "“Ahaṃ, bhante,",
  "atk-vin02a3:85_1": "ekaṃ āpattiṃ āpajjiṃ sañcetanikaṃ sukkavissaṭṭhiṃ appaṭicchannaṃ,",
  "atk-vin02a3:85_2": "sohaṃ saṅghaṃ ekissā āpattiyā sañcetanikāya sukkavissaṭṭhiyā appaṭicchannāya chārattaṃ mānattaṃ yāciṃ,",
  "atk-vin02a3:85_3": "tassa me saṅgho ekissā āpattiyā sañcetanikāya sukkavissaṭṭhiyā appaṭicchannāya chārattaṃ mānattaṃ adāsi.",
  "atk-vin02a3:85_4": "Sohaṃ mānattaṃ carāmi,",
  "atk-vin02a3:85_5": "vedayāmahaṃ,",
  "atk-vin02a3:85_6": "bhante ‘vedayatī’ti maṃ saṅgho dhāretū”ti.",
  "atk-vin02a3:86_0": "Imañca pana atthaṃ gahetvā yāya kāyaci bhāsāya ārocetuṃ vaṭṭatiyeva.",
  "atk-vin02a3:86_1": "Ārocetvā sace nikkhipitukāmo,",
  "atk-vin02a3:86_2": "vuttanayeneva saṅghamajjhe nikkhipitabbaṃ.",
  "atk-vin02a3:86_3": "Māḷakato bhikkhūsu nikkhantesu ekassapi santike nikkhipituṃ vaṭṭati.",
  "atk-vin02a3:86_4": "Māḷakato nikkhamitvā satiṃ paṭilabhantena sahagacchantassa santike nikkhipitabbaṃ.",
  "atk-vin02a3:86_5": "Sace sopi pakkanto,",
  "atk-vin02a3:86_6": "aññassa yassa māḷake nārocitaṃ,",
  "atk-vin02a3:86_7": "tassa ārocetvā nikkhipitabbaṃ.",
  "atk-vin02a3:86_8": "Ārocentena pana avasāne “vedayatīti maṃ āyasmā dhāretū”ti vattabbaṃ.",
  "atk-vin02a3:86_9": "Dvinnaṃ ārocentena “āyasmantā dhārentū”ti,",
  "atk-vin02a3:86_10": "tiṇṇaṃ ārocentena “āyasmanto dhārentū”ti vattabbaṃ.",
  "atk-vin02a3:86_11": "Nikkhittakālato paṭṭhāya pakatattaṭṭhāne tiṭṭhati.",
  "atk-vin02a3:87_0": "Sace appabhikkhuko vihāro hoti,",
  "atk-vin02a3:87_1": "sabhāgā bhikkhū vasanti,",
  "atk-vin02a3:87_2": "vattaṃ anikkhipitvā antovihāreyeva rattiyo gaṇetabbā.",
  "atk-vin02a3:87_3": "Atha na sakkā sodhetuṃ,",
  "atk-vin02a3:87_4": "vuttanayeneva vattaṃ nikkhipitvā paccūsasamaye catūhi pañcahi vā bhikkhūhi saddhiṃ parikkhittassa vihārassa parikkhepato,",
  "atk-vin02a3:87_5": "aparikkhittassa parikkhepārahaṭṭhānato dve leḍḍupāte atikkamitvā mahāmaggato okkamma gumbena vā vatiyā vā paṭicchannaṭṭhāne nisīditabbaṃ.",
  "atk-vin02a3:87_6": "Antoaruṇeyeva vuttanayena vattaṃ samādiyitvā ārocetabbaṃ.",
  "atk-vin02a3:87_7": "Sace añño koci bhikkhu kenacideva karaṇīyena taṃ ṭhānaṃ āgacchati,",
  "atk-vin02a3:87_8": "sace esa taṃ passati,",
  "atk-vin02a3:87_9": "saddaṃ vāssa suṇāti,",
  "atk-vin02a3:87_10": "ārocetabbaṃ.",
  "atk-vin02a3:87_11": "Anārocentassa ratticchedo ceva vattabhedo ca.",
  "atk-vin02a3:88_0": "Atha dvādasahatthaṃ upacāraṃ okkamitvā ajānantasseva gacchati,",
  "atk-vin02a3:88_1": "ratticchedo hoti eva,",
  "atk-vin02a3:88_2": "vattabhedo pana natthi.",
  "atk-vin02a3:88_3": "Ārocitakālato paṭṭhāya ca ekaṃ bhikkhuṃ ṭhapetvā sesehi sati karaṇīye gantumpi vaṭṭati.",
  "atk-vin02a3:88_4": "Aruṇe uṭṭhite tassa bhikkhussa santike vattaṃ nikkhipitabbaṃ.",
  "atk-vin02a3:88_5": "Sace sopi kenaci kammena purearuṇeyeva gacchati,",
  "atk-vin02a3:88_6": "aññaṃ vihārato nikkhantaṃ vā āgantukaṃ vā yaṃ paṭhamaṃ passati,",
  "atk-vin02a3:88_7": "tassa santike ārocetvā vattaṃ nikkhipitabbaṃ.",
  "atk-vin02a3:88_8": "Ayañca yasmā gaṇassa ārocetvā bhikkhūnañca atthibhāvaṃ sallakkhetvāva vasi,",
  "atk-vin02a3:88_9": "tenassa ūne gaṇe caraṇadoso vā vippavāso vā na hoti.",
  "atk-vin02a3:88_10": "Sace na kañci passati,",
  "atk-vin02a3:88_11": "vihāraṃ gantvā attanā saddhiṃ gatabhikkhūsu ekassa santike nikkhipitabbanti mahāsumatthero āha.",
  "atk-vin02a3:88_12": "Mahāpadumatthero pana “yaṃ paṭhamaṃ passati,",
  "atk-vin02a3:88_13": "tassa ārocetvā nikkhipitabbaṃ;",
  "atk-vin02a3:88_14": "ayaṃ nikkhittavattassa parihāro”ti āha.",
  "atk-vin02a3:89_0": "Evaṃ chārattaṃ mānattaṃ akhaṇḍaṃ caritvā yattha siyā vīsatigaṇo bhikkhusaṅgho,",
  "atk-vin02a3:89_1": "tattha so bhikkhu abbhetabbo.",
  "atk-vin02a3:89_2": "Abbhentehi ca paṭhamaṃ abbhānāraho kātabbo.",
  "atk-vin02a3:89_3": "Ayañhi nikkhittavattattā pakatattaṭṭhāne ṭhito,",
  "atk-vin02a3:89_4": "pakatattassa ca abbhānaṃ kātuṃ na vaṭṭati,",
  "atk-vin02a3:89_5": "tasmā vattaṃ samādāpetabbo.",
  "atk-vin02a3:89_6": "Vatte samādinne abbhānāraho hoti.",
  "atk-vin02a3:89_7": "Tenāpi vattaṃ samādiyitvā ārocetvā abbhānaṃ yācitabbaṃ.",
  "atk-vin02a3:89_8": "Anikkhittavattassa puna vattasamādānakiccaṃ natthi.",
  "atk-vin02a3:89_9": "So hi chārattātikkameneva abbhānāraho hoti,",
  "atk-vin02a3:89_10": "tasmā so abbhetabbo.",
  "atk-vin02a3:89_11": "Tatra yvāyaṃ “evañca pana,",
  "atk-vin02a3:89_12": "bhikkhave,",
  "atk-vin02a3:89_13": "abbhetabbo”ti pāḷiyaṃyeva abbhānavidhi vutto,",
  "atk-vin02a3:89_14": "ayañca ekāpattivasena vutto.",
  "atk-vin02a3:89_15": "Sace pana dve tisso sambahulā vā ekavatthukā vā nānāvatthukā vā āpattiyo honti,",
  "atk-vin02a3:89_16": "tāsaṃ vasena kammavācā kātabbā.",
  "atk-vin02a3:89_17": "Evaṃ appaṭicchannamānattaṃ dātabbaṃ.",
  "atk-vin02a3:89_18": "Paṭicchannamānattaṃ pana yasmā paṭicchannāya āpattiyā parivutthaparivāsassa dātabbaṃ hoti,",
  "atk-vin02a3:89_19": "tasmā naṃ parivāsakathāyaṃyeva kathayissāma.",
  "atk-vin02a3:90_0": "Parivāsakathā",
  "atk-vin02a3:91_0": "102. “Tena hi,",
  "atk-vin02a3:91_1": "bhikkhave,",
  "atk-vin02a3:91_2": "saṅgho udāyissa bhikkhuno ekissā āpattiyā sañcetanikāya sukkavissaṭṭhiyā ekāhapaṭicchannāya ekāhaparivāsaṃ",
  "atk-vin02a3:91_3": "detū”tiādinā nayena pāḷiyaṃ anekehi ākārehi parivāso ca mānattañca vuttaṃ.",
  "atk-vin02a3:91_4": "Tassa yasmā āgatāgataṭṭhāne vinicchayo vuccamāno pāḷi viya ativitthāraṃ āpajjati,",
  "atk-vin02a3:91_5": "na ca sakkā hoti sukhena pariggahetuṃ,",
  "atk-vin02a3:91_6": "tasmā naṃ samodhānetvā idheva dassayissāma.",
  "atk-vin02a3:92_0": "Ayañhi idha adhippeto parivāso nāma –",
  "atk-vin02a3:92_1": "paṭicchannaparivāso,",
  "atk-vin02a3:92_2": "suddhantaparivāso,",
  "atk-vin02a3:92_3": "samodhānaparivāsoti tividho hoti.",
  "atk-vin02a3:92_4": "Tattha paṭicchannaparivāso tāva yathāpaṭicchannāya āpattiyā dātabbo.",
  "atk-vin02a3:92_5": "Kassaci hi ekāhapaṭicchannā āpatti hoti yathā ayaṃ udāyittherassa,",
  "atk-vin02a3:92_6": "kassaci dvīhādipaṭicchannā yathā parato āgatā udāyittherasseva,",
  "atk-vin02a3:92_7": "kassaci ekā āpatti hoti yathā ayaṃ,",
  "atk-vin02a3:92_8": "kassaci dve tisso tatuttari vā yathā parato āgatā,",
  "atk-vin02a3:92_9": "tasmā paṭicchannaparivāsaṃ dentena paṭhamaṃ tāva paṭicchannabhāvo jānitabbo.",
  "atk-vin02a3:93_0": "Ayañhi āpatti nāma dasahākārehi paṭicchannā hoti.",
  "atk-vin02a3:93_1": "Tatthāyaṃ mātikā –",
  "atk-vin02a3:93_2": "āpatti ca hoti āpattisaññī ca,",
  "atk-vin02a3:93_3": "pakatatto ca hoti pakatattasaññī ca,",
  "atk-vin02a3:93_4": "anantarāyiko ca hoti anantarāyikasaññī ca,",
  "atk-vin02a3:93_5": "pahu ca hoti pahusaññī ca,",
  "atk-vin02a3:93_6": "chādetukāmo ca hoti chādeti cāti.",
  "atk-vin02a3:94_0": "Tattha āpatti ca hoti āpattisaññī cāti yaṃ āpanno,",
  "atk-vin02a3:94_1": "sā āpattiyeva hoti.",
  "atk-vin02a3:94_2": "Sopi ca tattha āpattisaññīyeva.",
  "atk-vin02a3:94_3": "Iti jānanto chādeti,",
  "atk-vin02a3:94_4": "channāva hoti.",
  "atk-vin02a3:94_5": "Atha panāyaṃ tattha anāpattisaññī,",
  "atk-vin02a3:94_6": "acchannā hoti,",
  "atk-vin02a3:94_7": "anāpatti pana āpattisaññāyapi anāpattisaññāyapi chādentenāpi acchāditāva hoti.",
  "atk-vin02a3:94_8": "Lahukaṃ vā garukāti garukaṃ vā lahukāti chādeti,",
  "atk-vin02a3:94_9": "alajjipakkhe tiṭṭhati,",
  "atk-vin02a3:94_10": "āpatti pana acchannā hoti.",
  "atk-vin02a3:94_11": "Garukaṃ lahukāti maññamāno deseti,",
  "atk-vin02a3:94_12": "neva desitā hoti,",
  "atk-vin02a3:94_13": "na channā.",
  "atk-vin02a3:94_14": "Garukaṃ garukāti ñatvā chādeti,",
  "atk-vin02a3:94_15": "channā hoti.",
  "atk-vin02a3:94_16": "Garukalahukabhāvaṃ na jānāti,",
  "atk-vin02a3:94_17": "āpattiṃ chādemīti chādeti,",
  "atk-vin02a3:94_18": "channāva hoti.",
  "atk-vin02a3:95_0": "Pakatattoti tividhaṃ ukkhepanīyakammaṃ akato –",
  "atk-vin02a3:95_1": "so ce pakatattasaññī hutvā chādeti,",
  "atk-vin02a3:95_2": "channā hoti.",
  "atk-vin02a3:95_3": "Atha “mayhaṃ saṅghena kammaṃ kata”nti apakatattasaññī hutvā chādeti,",
  "atk-vin02a3:95_4": "acchannā hoti.",
  "atk-vin02a3:95_5": "Apakatattena pakatattasaññinā vā apakatattasaññinā vā chāditāpi acchannāva hoti.",
  "atk-vin02a3:95_6": "Vuttampi cetaṃ –",
  "atk-vin02a3:96_0": "“Āpajjati garukaṃ sāvasesaṃ,",
  "atk-vin02a3:97_0": "Chādeti anādariyaṃ paṭicca;",
  "atk-vin02a3:98_0": "Na bhikkhunī no ca phuseyya vajjaṃ,",
  "atk-vin02a3:99_0": "Pañhā mesā kusalehi cintitā”ti. ;",
  "atk-vin02a3:100_0": "Ayañhi pañho ukkhittakena kathito.",
  "atk-vin02a3:101_0": "Anantarāyikoti yassa dasasu antarāyesu ekopi natthi,",
  "atk-vin02a3:101_1": "so ce anantarāyikasaññī hutvā chādeti,",
  "atk-vin02a3:101_2": "channā hoti.",
  "atk-vin02a3:101_3": "Sacepi so bhīrukajātikatāya andhakāre amanussacaṇḍamigabhayena antarāyikasaññī hutvā chādeti,",
  "atk-vin02a3:101_4": "acchannāva hoti.",
  "atk-vin02a3:101_5": "Yassa hi pabbatavihāre vasantassa kandaraṃ vā nadiṃ vā atikkamitvā ārocetabbaṃ hoti,",
  "atk-vin02a3:101_6": "antarāmagge ca caṇḍavāḷaamanussādibhayaṃ atthi,",
  "atk-vin02a3:101_7": "magge ajagarā nipajjanti,",
  "atk-vin02a3:101_8": "nadī pūrā hoti,",
  "atk-vin02a3:101_9": "ekasmiṃ pana satiyeva antarāye antarāyikasaññī hutvā chādeti,",
  "atk-vin02a3:101_10": "acchannāva hoti.",
  "atk-vin02a3:101_11": "Antarāyikassa pana antarāyikasaññāya vā anantarāyikasaññāya vā chādayato acchannāva hoti.",
  "atk-vin02a3:102_0": "Pahūti yo sakkoti bhikkhuno santikaṃ gantuñceva ārocetuñca;",
  "atk-vin02a3:102_1": "so ce pahusaññī hutvā chādeti,",
  "atk-vin02a3:102_2": "channā hoti.",
  "atk-vin02a3:102_3": "Sacassa mukhe appamattako gaṇḍo vā hoti,",
  "atk-vin02a3:102_4": "hanukavāto vā vijjhati,",
  "atk-vin02a3:102_5": "danto vā rujjati,",
  "atk-vin02a3:102_6": "bhikkhā vā mandā laddhā hoti,",
  "atk-vin02a3:102_7": "tāvatakena pana neva vattuṃ na sakkoti na gantuṃ;",
  "atk-vin02a3:102_8": "apica kho na sakkomīti saññī hoti,",
  "atk-vin02a3:102_9": "ayaṃ pahu hutvā appahusaññī nāma.",
  "atk-vin02a3:102_10": "Iminā chāditāpi acchāditā.",
  "atk-vin02a3:102_11": "Appahunā pana vattuṃ vā gantuṃ vā asamatthena pahusaññinā vā appahusaññinā vā chāditā hotu,",
  "atk-vin02a3:102_12": "acchāditāva.",
  "atk-vin02a3:103_0": "Chādetukāmo ca hoti chādeti cāti idaṃ uttānatthameva.",
  "atk-vin02a3:103_1": "Sace pana chādessāmīti dhuranikkhepaṃ katvā purebhatte vā pacchābhatte vā paṭhamayāmādīsu vā lajjidhammaṃ okkamitvā antoaruṇeyeva āroceti,",
  "atk-vin02a3:103_2": "ayaṃ chādetukāmo na chādeti nāma.",
  "atk-vin02a3:104_0": "Yassa pana abhikkhuke ṭhāne vasantassa āpattiṃ āpajjitvā sabhāgassa bhikkhuno āgamanaṃ āgamentassa sabhāgasantikaṃ",
  "atk-vin02a3:104_1": "vā gacchantassa addhamāsopi māsopi atikkamati,",
  "atk-vin02a3:104_2": "ayaṃ na chādetukāmo chādeti nāma,",
  "atk-vin02a3:104_3": "ayampi acchannāva hoti.",
  "atk-vin02a3:105_0": "Yo pana āpannamattova aggiṃ akkantapuriso viya sahasā apakkamitvā sabhāgaṭṭhānaṃ gantvā āvi karoti,",
  "atk-vin02a3:105_1": "ayaṃ na chādetukāmova na chādeti nāma.",
  "atk-vin02a3:105_2": "Sace pana sabhāgaṃ disvāpi “ayaṃ me upajjhāyo vā ācariyo vā”ti lajjāya nāroceti,",
  "atk-vin02a3:105_3": "channāva hoti āpatti.",
  "atk-vin02a3:105_4": "Upajjhāyādibhāvo hi idha appamāṇaṃ averisabhāgamattameva pamāṇaṃ,",
  "atk-vin02a3:105_5": "tasmā averisabhāgassa santike ārocetabbā.",
  "atk-vin02a3:106_0": "Yo pana visabhāgo hoti sutvā pakāsetukāmo,",
  "atk-vin02a3:106_1": "evarūpassa upajjhāyassāpi santike na ārocetabbā.",
  "atk-vin02a3:106_2": "Tattha purebhattaṃ vā āpattiṃ āpanno hotu pacchābhattaṃ vā,",
  "atk-vin02a3:106_3": "divā vā rattiṃ vā yāva aruṇaṃ na uggacchati tāva ārocetabbaṃ.",
  "atk-vin02a3:106_4": "Uddhaste aruṇe paṭicchannā hoti,",
  "atk-vin02a3:106_5": "paṭicchādanapaccayā ca dukkaṭaṃ āpajjati.",
  "atk-vin02a3:106_6": "Sabhāgasaṅghādisesaṃ āpannassa pana santike āvi kātuṃ na vaṭṭati.",
  "atk-vin02a3:106_7": "Sace āvi karoti,",
  "atk-vin02a3:106_8": "āpatti āvikatā hoti,",
  "atk-vin02a3:106_9": "dukkaṭā pana na muccati,",
  "atk-vin02a3:106_10": "tasmā suddhassa santike āvikātabbā.",
  "atk-vin02a3:106_11": "Āvikaronto ca “tuyhaṃ santike ekaṃ āpattiṃ āvikaromī”ti vā “ācikkhāmī”ti vā “ārocemī”ti vā “mama ekaṃ āpattiṃ āpannabhāvaṃ jānāhī”ti vā vadatu,",
  "atk-vin02a3:106_12": "“ekaṃ garukāpattiṃ āvikaromī”tiādinā vā nayena vadatu,",
  "atk-vin02a3:106_13": "sabbehipi ākārehi appaṭicchannāva hotīti kurundiyaṃ vuttaṃ.",
  "atk-vin02a3:106_14": "Sace pana lahukāpattiṃ āvikaromītiādinā nayena vadati,",
  "atk-vin02a3:106_15": "paṭicchannā hoti,",
  "atk-vin02a3:106_16": "vatthuṃ āroceti,",
  "atk-vin02a3:106_17": "āpattiṃ āroceti,",
  "atk-vin02a3:106_18": "ubhayaṃ āroceti,",
  "atk-vin02a3:106_19": "tividhenāpi ārocitāva hoti.",
  "atk-vin02a3:106_20": "Iti imāni dasa kāraṇāni upalakkhetvā paṭicchannaparivāsaṃ dentena paṭhamameva paṭicchannabhāvo jānitabbo.",
  "atk-vin02a3:107_0": "Tato paṭicchannadivase ca āpattiyo ca sallakkhetvā sace ekāhapaṭicchannā hoti – “ahaṃ, bhante,",
  "atk-vin02a3:107_1": "ekaṃ āpattiṃ āpajjiṃ sañcetanikaṃ sukkavissaṭṭhiṃ ekāhapaṭicchanna”nti evaṃ yācāpetvā idha vuttanayeneva kammavācaṃ vatvā parivāso dātabbo.",
  "atk-vin02a3:107_2": "Atha dvīhatīhādipaṭicchannā hoti,",
  "atk-vin02a3:107_3": "dvīhapaṭicchannaṃ tīhapaṭicchannaṃ catūhapaṭicchannaṃ pañcāhapaṭicchannaṃ chāhapaṭicchannaṃ sattāhapaṭicchannaṃ",
  "atk-vin02a3:107_4": "aṭṭhāhapaṭicchannaṃ navāhapaṭicchannaṃ dasāhapaṭicchannaṃ ekādasāhapaṭicchannaṃ dvādasāhapaacchannaṃ",
  "atk-vin02a3:107_5": "terasāhapaṭicchannaṃ cuddasāhapaṭicchannanti evaṃ yāva cuddasa divasāni divasavasena yojanā kātabbā.",
  "atk-vin02a3:107_6": "Pañcadasa divasāni paṭicchannāya pakkhapaṭicchannanti vatvā yojanā kātabbā.",
  "atk-vin02a3:107_7": "Tato yāva ekūnatiṃsatimo divaso,",
  "atk-vin02a3:107_8": "tāva atirekapakkhapaṭicchannanti.",
  "atk-vin02a3:108_0": "Tato māsapaṭicchannaṃ atirekamāsapaṭicchannaṃ dvemāsapaṭicchannaṃ atirekadvemāsapaṭicchannaṃ temāsapaṭicchannaṃ",
  "atk-vin02a3:108_1": "atirekatemāsapaṭicchannaṃ catumāsapaṭicchannaṃ atirekacatumāsapaṭicchannaṃ pañcamāsapaṭicchannaṃ atirekapañcamāsapaṭicchannaṃ",
  "atk-vin02a3:108_2": "chamāsapaṭicchannaṃ atirekachamāsapaṭicchannaṃ sattamāsapaṭicchannaṃ atirekasattamāsapaṭicchannaṃ aṭṭhamāsapaṭicchannaṃ",
  "atk-vin02a3:108_3": "atirekaaṭṭhamāsapaṭicchannaṃ navamāsapaṭicchannaṃ atirekanavamāsapaṭicchannaṃ dasamāsapaṭicchannaṃ atirekadasamāsapaṭicchannaṃ",
  "atk-vin02a3:108_4": "ekādasamāsapaṭicchannaṃ atirekaekādasamāsapaṭicchannanti evaṃ yojanā kātabbā.",
  "atk-vin02a3:108_5": "Saṃvacchare paripuṇṇe ekasaṃvaccharapaṭicchannanti.",
  "atk-vin02a3:108_6": "Tato paraṃ atirekaekasaṃvacchara…",
  "atk-vin02a3:108_7": "dvesaṃvacchara…",
  "atk-vin02a3:108_8": "atirekadvesaṃvacchara…",
  "atk-vin02a3:108_9": "tisaṃvacchara…",
  "atk-vin02a3:108_10": "atiraketisaṃvacchara…",
  "atk-vin02a3:108_11": "catusaṃvacchara…",
  "atk-vin02a3:108_12": "atirekacatusaṃvacchara…",
  "atk-vin02a3:108_13": "pañcasaṃvacchara…",
  "atk-vin02a3:108_14": "atirekapañcasaṃvaccharapaṭicchannanti evaṃ yāva saṭṭhisaṃvacchara…",
  "atk-vin02a3:108_15": "atirekasaṭṭhisaṃvaccharapaṭicchannanti vā tato vā bhiyyopi vatvā yojanā kātabbā.",
  "atk-vin02a3:109_0": "Sace pana dve tisso tatuttari vā āpattiyo honti,",
  "atk-vin02a3:109_1": "yathā idha ekaṃ āpattinti vuttaṃ;",
  "atk-vin02a3:109_2": "evaṃ dve āpattiyo tisso āpattiyoti vattabbaṃ.",
  "atk-vin02a3:109_3": "Tato paraṃ pana sataṃ vā hotu sahassaṃ vā,",
  "atk-vin02a3:109_4": "sambahulāti vattuṃ vaṭṭati.",
  "atk-vin02a3:109_5": "Nānāvatthukāsupi “ahaṃ, bhante,",
  "atk-vin02a3:109_6": "sambahulā saṅghādisesā āpattiyo āpajjiṃ –",
  "atk-vin02a3:109_7": "ekaṃ sukkavissaṭṭhiṃ,",
  "atk-vin02a3:109_8": "ekaṃ kāyasaṃsaggaṃ,",
  "atk-vin02a3:109_9": "ekaṃ duṭṭhullavācaṃ,",
  "atk-vin02a3:109_10": "ekaṃ attakāmaṃ,",
  "atk-vin02a3:109_11": "ekaṃ sañcarittaṃ,",
  "atk-vin02a3:109_12": "ekāhapaṭicchannāyo”ti evaṃ gaṇanavasena vā “ahaṃ, bhante,",
  "atk-vin02a3:109_13": "sambahulā saṅghādisesā āpattiyo āpajjiṃ nānāvatthukāyo ekāhapaṭicchannāyo”ti evaṃ vatthukittanavasena vā, “ahaṃ, bhante,",
  "atk-vin02a3:109_14": "sambahulā saṅghādisesā āpattiyo āpajjiṃ ekāhapaṭicchannāyo”ti evaṃ nāmamattavasena vā yojanā kātabbā.",
  "atk-vin02a3:110_0": "Tattha nāmaṃ duvidhaṃ –",
  "atk-vin02a3:110_1": "sajātisādhāraṇañca sabbasādhāraṇañca.",
  "atk-vin02a3:110_2": "Tattha saṅghādisesoti sajātisādhāraṇaṃ,",
  "atk-vin02a3:110_3": "āpattīti sabbasādhāraṇaṃ;",
  "atk-vin02a3:110_4": "tasmā “sambahulā āpattiyo āpajjiṃ ekāhapaṭicchannāyo”ti evaṃ sabbasādhāraṇanāmavasenapi vattuṃ vaṭṭati.",
  "atk-vin02a3:110_5": "Idañhi sabbampi parivāsādikaṃ vinayakammaṃ vatthuvasena gottavasena nāmavasena āpattivasena ca kātuṃ vaṭṭatiyeva.",
  "atk-vin02a3:111_0": "Tattha “sukkavissaṭṭhī”ti vatthu ceva gottañca.",
  "atk-vin02a3:111_1": "“Saṅghādiseso”ti nāmañceva āpatti ca.",
  "atk-vin02a3:111_2": "“Kāyasaṃsaggo”ti vatthu ceva gottañca.",
  "atk-vin02a3:111_3": "“Saṅghādiseso”ti nāmañceva āpatti ca,",
  "atk-vin02a3:111_4": "tattha “sukkavissaṭṭhiṃ kāyasaṃsagga”ntiādinā vacanenāpi “nānāvatthukāyo”ti vacanenāpi vatthu ceva gottañca gahitaṃ hoti.",
  "atk-vin02a3:111_5": "“Saṅghādiseso”ti vacanenāpi “āpattiyo”ti vacanenāpi nāmañceva āpatti ca gahitā hoti.",
  "atk-vin02a3:111_6": "Idha pana ekaṃ āpattiṃ āpajjiṃ sañcetanikaṃ “sukkavissaṭṭhi”nti nāmampi vatthugottānipi gahitāneva.",
  "atk-vin02a3:111_7": "Yathā ca idha “ayaṃ udāyi bhikkhū”ti vuttaṃ;",
  "atk-vin02a3:111_8": "evaṃ yo yo āpanno hoti,",
  "atk-vin02a3:111_9": "tassa tassa nāmaṃ gahetvā “ayaṃ itthannāmo bhikkhū”ti kammavācā kātabbā.",
  "atk-vin02a3:112_0": "Kammavācāpariyosāne ca tena bhikkhunā māḷakasīmāyameva “parivāsaṃ samādiyāmi,",
  "atk-vin02a3:112_1": "vattaṃ samādiyāmī”ti vuttanayeneva vattaṃ samādātabbaṃ.",
  "atk-vin02a3:112_2": "Samādiyitvā tattheva saṅghassa ārocetabbaṃ,",
  "atk-vin02a3:112_3": "ārocentena ca evaṃ ārocetabbaṃ –",
  "atk-vin02a3:113_0": "“Ahaṃ, bhante,",
  "atk-vin02a3:113_1": "ekaṃ āpattiṃ āpajjiṃ sañcetanikaṃ sukkavissaṭṭhiṃ ekāhapaṭicchannaṃ,",
  "atk-vin02a3:113_2": "sohaṃ saṅghaṃ ekissā āpattiyā sañcetanikāya sukkavissaṭṭhiyā ekāhapaṭicchannāya ekāhaparivāsaṃ yāciṃ,",
  "atk-vin02a3:113_3": "tassa me saṅgho ekissā āpattiyā sañcetanikāya sukkavissaṭṭhiyā ekāhapaṭicchannāya ekāhaparivāsaṃ adāsi,",
  "atk-vin02a3:113_4": "sohaṃ parivasāmi –",
  "atk-vin02a3:113_5": "‘vedayāmahaṃ, bhante,",
  "atk-vin02a3:113_6": "vedayatī’ti maṃ saṅgho dhāretū”ti.",
  "atk-vin02a3:114_0": "Imañca panatthaṃ gahetvā yāya kāyaci bhāsāya ārocetuṃ vaṭṭatiyeva.",
  "atk-vin02a3:114_1": "Ārocetvā sace nikkhipitukāmo,",
  "atk-vin02a3:114_2": "vuttanayeneva saṅghamajjhe nikkhipitabbaṃ.",
  "atk-vin02a3:114_3": "Māḷakato bhikkhūsu nikkhantesu ekassāpi santike nikkhipituṃ vaṭṭati.",
  "atk-vin02a3:114_4": "Māḷakato nikkhamitvā satiṃ paṭilabhantena sahagacchantassa santike nikkhipitabbaṃ.",
  "atk-vin02a3:114_5": "Sace sopi pakkanto,",
  "atk-vin02a3:114_6": "aññassa yassa māḷake nārocitaṃ,",
  "atk-vin02a3:114_7": "tassa ārocetvā nikkhipitabbaṃ.",
  "atk-vin02a3:114_8": "Ārocentena ca avasāne “vedayatīti maṃ āyasmā dhāretū”ti vattabbaṃ.",
  "atk-vin02a3:114_9": "Dvinnaṃ ārocentena “āyasmantā dhārentū”ti,",
  "atk-vin02a3:114_10": "tiṇṇaṃ ārocentena “āyasmanto dhārentū”ti vattabbaṃ.",
  "atk-vin02a3:114_11": "Nikkhittakālato paṭṭhāya pakatattaṭṭhāne tiṭṭhati.",
  "atk-vin02a3:115_0": "Sace appabhikkhuko vihāro hoti,",
  "atk-vin02a3:115_1": "sabhāgā bhikkhū vasanti,",
  "atk-vin02a3:115_2": "vattaṃ anikkhipitvā vihāreyeva rattipariggaho kātabbo.",
  "atk-vin02a3:115_3": "Atha na sakkā sodhetuṃ,",
  "atk-vin02a3:115_4": "vuttanayeneva vattaṃ nikkhipitvā paccūsasamaye ekena bhikkhunā saddhiṃ mānattavaṇṇanāyaṃ vuttanayeneva",
  "atk-vin02a3:115_5": "upacārasīmaṃ atikkamitvā mahāmaggā okkamma paṭicchanne ṭhāne nisīditvā antoaruṇeyeva vuttanayeneva vattaṃ",
  "atk-vin02a3:115_6": "samādiyitvā tassa bhikkhuno parivāso ārocetabbo.",
  "atk-vin02a3:115_7": "Ārocentena sace navakataro hoti,",
  "atk-vin02a3:115_8": "“āvuso”ti vattabbaṃ.",
  "atk-vin02a3:115_9": "Sace vuḍḍhataro,",
  "atk-vin02a3:115_10": "“bhante”ti vattabbaṃ.",
  "atk-vin02a3:115_11": "Sace añño koci bhikkhu kenacideva karaṇīyena taṃ ṭhānaṃ āgacchati,",
  "atk-vin02a3:115_12": "sace esa taṃ passati,",
  "atk-vin02a3:115_13": "saddaṃ vāssa suṇāti,",
  "atk-vin02a3:115_14": "ārocetabbaṃ;",
  "atk-vin02a3:115_15": "anārocentassa ratticchedo ceva vattabhedo ca.",
  "atk-vin02a3:115_16": "Atha dvādasahatthaṃ upacāraṃ okkamitvā ajānantasseva gacchati,",
  "atk-vin02a3:115_17": "ratticchedoyeva hoti,",
  "atk-vin02a3:115_18": "vattabhedo pana natthi.",
  "atk-vin02a3:116_0": "Uggate aruṇe vattaṃ nikkhipitabbaṃ.",
  "atk-vin02a3:116_1": "Sace so bhikkhu kenacideva karaṇīyena pakkanto hoti,",
  "atk-vin02a3:116_2": "yaṃ aññaṃ sabbapaṭhamaṃ passati,",
  "atk-vin02a3:116_3": "tassa ārocetvā nikkhipitabbaṃ.",
  "atk-vin02a3:116_4": "Sace pana kañci na passati,",
  "atk-vin02a3:116_5": "vihāraṃ gantvā attanā saddhiṃ gatabhikkhussa santike nikkhipitabbanti mahāsumatthero āha.",
  "atk-vin02a3:116_6": "Mahāpadumatthero pana “yaṃ paṭhamaṃ passati,",
  "atk-vin02a3:116_7": "tassa ārocetvā nikkhipitabbaṃ,",
  "atk-vin02a3:116_8": "ayaṃ nikkhittavattassa parihāro”ti āha.",
  "atk-vin02a3:117_0": "Evaṃ yattakāni divasāni āpatti paṭicchannā hoti,",
  "atk-vin02a3:117_1": "tattakāni tato adhikatarāni vā kukkuccavinodanatthāya parivasitvā saṅghaṃ upasaṅkamitvā vattaṃ samādiyitvā mānattaṃ yācitabbaṃ.",
  "atk-vin02a3:117_2": "Ayañhi vatte samādinne eva mānattāraho hoti nikkhittavattena parivutthattā.",
  "atk-vin02a3:117_3": "Anikkhittavattassa pana puna samādānakiccaṃ natthi,",
  "atk-vin02a3:117_4": "so hi paṭicchannadivasātikkameneva mānattāraho hoti,",
  "atk-vin02a3:117_5": "tasmā tassa mānattaṃ dātabbameva.",
  "atk-vin02a3:117_6": "Idaṃ paṭicchannamānattaṃ nāma.",
  "atk-vin02a3:117_7": "Taṃ dentena sace ekāpatti hoti,",
  "atk-vin02a3:117_8": "pāḷiyaṃ vuttanayeneva dātabbaṃ.",
  "atk-vin02a3:117_9": "Atha dve vā tisso vā “sohaṃ parivutthaparivāso saṅghaṃ dvinnaṃ āpattīnaṃ tissannaṃ āpattīnaṃ ekāhapaṭicchannānaṃ",
  "atk-vin02a3:117_10": "chārattaṃ mānattaṃ yācāmī”ti parivāse vuttanayeneva āpattiyo ca divase ca sallakkhetvā yojanā kātabbā.",
  "atk-vin02a3:118_0": "Appaṭicchannāpattiṃ paṭicchannāpattiyā samodhānetvāpi dātuṃ vaṭṭati. Kathaṃ?",
  "atk-vin02a3:118_1": "Paṭicchannāya ekāhaparivāsaṃ vasitvā –",
  "atk-vin02a3:119_0": "“Ahaṃ, bhante,",
  "atk-vin02a3:119_1": "ekaṃ āpattiṃ āpajjiṃ sañcetanikaṃ sukkavissaṭṭhiṃ ekāhapaṭicchannaṃ,",
  "atk-vin02a3:119_2": "sohaṃ saṅghaṃ ekissā āpattiyā sañcetanikāya sukkavissaṭṭhiyā ekāhapaṭicchannāya ekāhaparivāsaṃ yāciṃ,",
  "atk-vin02a3:119_3": "tassa me saṅgho ekissā āpattiyā sañcetanikāya sukkavissaṭṭhiyā ekāhapaṭicchannāya ekāhaparivāsaṃ adāsi,",
  "atk-vin02a3:119_4": "sohaṃ parivutthaparivāso. Ahaṃ, bhante,",
  "atk-vin02a3:119_5": "ekaṃ āpattiṃ āpajjiṃ sañcetanikaṃ sukkavissaṭṭhiṃ appaṭicchannaṃ. Sohaṃ, bhante,",
  "atk-vin02a3:119_6": "saṅghaṃ tāsaṃ āpattīnaṃ sañcetanikānaṃ sukkavissaṭṭhīnaṃ paṭicchannāya ca appaṭicchannāya ca chārattaṃ mānattaṃ yācāmī”ti.",
  "atk-vin02a3:120_0": "Athassa tadanurūpaṃ kammavācaṃ katvā mānattaṃ dātabbaṃ.",
  "atk-vin02a3:120_1": "Sace paṭicchannā dve,",
  "atk-vin02a3:120_2": "appaṭicchannā ekā “paṭicchannānañca appaṭicchannāya cā”ti vattabbaṃ.",
  "atk-vin02a3:120_3": "Atha paṭicchannā ekā,",
  "atk-vin02a3:120_4": "appaṭicchannā dve,",
  "atk-vin02a3:120_5": "“paṭicchannāya ca appaṭicchannānañcā”ti vattabbaṃ.",
  "atk-vin02a3:120_6": "Sace paṭicchannāpi dve,",
  "atk-vin02a3:120_7": "appaṭicchannāpi dve,",
  "atk-vin02a3:120_8": "“paṭicchannānañca appaṭicchannānañcā”ti vattabbaṃ.",
  "atk-vin02a3:120_9": "Sabbattha anurūpaṃ kammavācaṃ katvā mānattaṃ dātabbaṃ.",
  "atk-vin02a3:120_10": "Ciṇṇamānattassa ca tadanurūpameva kammavācaṃ katvā abbhānaṃ kātabbaṃ.",
  "atk-vin02a3:120_11": "Idha pana ekāpattivasena vuttaṃ.",
  "atk-vin02a3:120_12": "Iti yaṃ paṭicchannāya āpattiyā parivāsāvasāne mānattaṃ diyyati,",
  "atk-vin02a3:120_13": "idaṃ paṭicchannamānattaṃ nāma.",
  "atk-vin02a3:120_14": "Evamettha ekeneva yojanāmukhena paṭicchannaparivāso ca paṭicchannamānattañca vuttanti veditabbaṃ.",
  "atk-vin02a3:120_15": "Pakkhamānattaṃ samodhānamānattañca avasesaparivāsakathāvasāne kathayissāma.",
  "atk-vin02a3:121_0": "Suddhantaparivāso samodhānaparivāsoti hi dve parivāsā avasesā.",
  "atk-vin02a3:121_1": "Tattha “suddhantaparivāso” nāma parato adhammikamānattacārāvasāne “tena kho pana samayena aññataro bhikkhu",
  "atk-vin02a3:121_2": "sambahulā saṅghādisesā āpattiyo āpanno hoti,",
  "atk-vin02a3:121_3": "āpattipariyantaṃ na jānāti,",
  "atk-vin02a3:121_4": "rattipariyantaṃ na jānātī”ti imasmiṃ vatthusmiṃ anuññātaparivāso.",
  "atk-vin02a3:121_5": "So duvidho –",
  "atk-vin02a3:121_6": "cūḷasuddhanto,",
  "atk-vin02a3:121_7": "mahāsuddhantoti.",
  "atk-vin02a3:121_8": "Duvidhopi cesa rattiparicchedaṃ sakalaṃ vā ekaccaṃ vā ajānantassa ca assarantassa ca tattha vematikassa ca dātabbo.",
  "atk-vin02a3:121_9": "Āpattipariyantaṃ pana ettakā ahaṃ āpattiyo āpannoti jānātu vā mā vā,",
  "atk-vin02a3:121_10": "akāraṇametaṃ.",
  "atk-vin02a3:122_0": "Tattha yo upasampadato paṭṭhāya anulomakkamena vā ārocitadivasato paṭṭhāya paṭilomakkamena vā “asukañca",
  "atk-vin02a3:122_1": "asukañca divasaṃ vā pakkhaṃ vā māsaṃ vā saṃvaccharaṃ vā tava suddhabhāvaṃ jānāsī”ti pucchiyamāno “āma,  bhante, jānāmi,",
  "atk-vin02a3:122_2": "ettakaṃ nāma kālaṃ ahaṃ suddho”ti vadati,",
  "atk-vin02a3:122_3": "tassa dinno suddhantaparivāso “cūḷasuddhanto”ti vuccati.",
  "atk-vin02a3:123_0": "Taṃ gahetvā parivasantena yattakaṃ kālaṃ attano suddhiṃ jānāti,",
  "atk-vin02a3:123_1": "tattakaṃ apanetvā avasesaṃ māsaṃ vā dvemāsaṃ vā parivasitabbaṃ.",
  "atk-vin02a3:123_2": "Sace māsamattaṃ asuddhomhīti sallakkhetvā aggahesi parivasanto ca puna aññaṃ māsaṃ sarati,",
  "atk-vin02a3:123_3": "tampi māsaṃ parivasitabbameva.",
  "atk-vin02a3:123_4": "Puna parivāsadānakiccaṃ natthi.",
  "atk-vin02a3:123_5": "Atha dvemāsaṃ asuddhomhīti sallakkhetvā aggahesi,",
  "atk-vin02a3:123_6": "parivasanto ca māsamattamevāhaṃ asuddhomhīti sanniṭṭhānaṃ karoti,",
  "atk-vin02a3:123_7": "māsameva parivasitabbaṃ.",
  "atk-vin02a3:123_8": "Puna parivāsadānakiccaṃ natthi.",
  "atk-vin02a3:123_9": "Ayañhi suddhantaparivāso nāma uddhampi ārohati,",
  "atk-vin02a3:123_10": "heṭṭhāpi orohati,",
  "atk-vin02a3:123_11": "idamassa lakkhaṇaṃ.",
  "atk-vin02a3:123_12": "Aññasmiṃ pana āpattivuṭṭhāne idaṃ lakkhaṇaṃ –",
  "atk-vin02a3:123_13": "yo appaṭicchannaṃ āpattiṃ paṭicchannāti vinayakammaṃ karoti,",
  "atk-vin02a3:123_14": "tassa āpatti vuṭṭhāti.",
  "atk-vin02a3:123_15": "Yo paṭicchannaṃ appaṭicchannāti vinayakammaṃ karoti,",
  "atk-vin02a3:123_16": "tassa na vuṭṭhāti.",
  "atk-vin02a3:123_17": "Acirapaṭicchannaṃ cirapaṭicchannāti karontassāpi vuṭṭhāti.",
  "atk-vin02a3:123_18": "Cirapaṭicchannaṃ acirapaṭicchannāti karontassa na vuṭṭhāti.",
  "atk-vin02a3:123_19": "Ekaṃ āpattiṃ āpajjitvā sambahulāti karontassāpi vuṭṭhāti,",
  "atk-vin02a3:123_20": "ekaṃ vinā sambahulānaṃ abhāvato.",
  "atk-vin02a3:123_21": "Sambahulā pana āpajjitvā ekaṃ āpajjinti karontassa na vuṭṭhāti.",
  "atk-vin02a3:124_0": "Yo pana yathāvuttena anulomapaṭilomanayena pucchiyamānopi rattipariyantaṃ na jānāti neva sarati vematiko vā hoti,",
  "atk-vin02a3:124_1": "tassa dinno suddhantaparivāso “mahāsuddhanto”ti vuccati.",
  "atk-vin02a3:124_2": "Taṃ gahetvā gahitadivasato paṭṭhāya yāva upasampadadivaso,",
  "atk-vin02a3:124_3": "tāva rattiyo gaṇetvā parivasitabbaṃ.",
  "atk-vin02a3:124_4": "Ayaṃ uddhaṃ nārohati,",
  "atk-vin02a3:124_5": "heṭṭhā pana orohati.",
  "atk-vin02a3:124_6": "Tasmā sace parivasanto rattiparicchede sanniṭṭhānaṃ karoti,",
  "atk-vin02a3:124_7": "māso vā saṃvaccharo vā mayhaṃ āpannassāti māsaṃ vā saṃvaccharaṃ vā parivasitabbaṃ.",
  "atk-vin02a3:124_8": "Parivāsayācanadānalakkhaṇaṃ panettha parato pāḷiyaṃ āgatanayeneva veditabbaṃ.",
  "atk-vin02a3:124_9": "Kammavācāpariyosāne vattasamādānamānattaabbhānāni vuttanayāneva.",
  "atk-vin02a3:124_10": "Ayaṃ suddhantaparivāso nāma.",
  "atk-vin02a3:125_0": "“Samodhānaparivāso” nāma tividho hoti –",
  "atk-vin02a3:125_1": "odhānasamodhāno,",
  "atk-vin02a3:125_2": "agghasamodhāno,",
  "atk-vin02a3:125_3": "missakasamodhānoti.",
  "atk-vin02a3:125_4": "Tattha “odhānasamodhāno” nāma –",
  "atk-vin02a3:125_5": "antarāpattiṃ āpajjitvā paṭicchādentassa parivutthadivase odhunitvā makkhetvā purimāya āpattiyā mūladivasaparicchede",
  "atk-vin02a3:125_6": "pacchā āpannaṃ āpattiṃ samodahitvā dātabbaparivāso vuccati.",
  "atk-vin02a3:125_7": "So parato “tena hi bhikkhave saṅgho udāyiṃ bhikkhuṃ antarā ekissā āpattiyā sañcetanikāya sukkavissaṭṭhiyā",
  "atk-vin02a3:125_8": "pañcāhapaṭicchannāya mūlāya paṭikassitvā purimāya āpattiyā samodhānaparivāsaṃ detū”ti ito paṭṭhāya vitthārato",
  "atk-vin02a3:125_9": "pāḷiyaṃyeva āgato.",
  "atk-vin02a3:126_0": "Ayaṃ panettha vinicchayo –",
  "atk-vin02a3:126_1": "yo paṭicchannāya āpattiyā parivāsaṃ gahetvā parivasanto vā mānattāraho vā mānattaṃ caranto vā abbhānāraho",
  "atk-vin02a3:126_2": "vā aññaṃ āpattiṃ āpajjitvā purimāya āpattiyā samā vā ūnatarā vā rattiyo paṭicchādeti,",
  "atk-vin02a3:126_3": "tassa mūlāyapaṭikassanena te parivutthadivase ca mānattaciṇṇadivase ca sabbe odhunitvā adivase katvā",
  "atk-vin02a3:126_4": "pacchā āpannāpattiṃ mūlāpattiyaṃ samodhāya parivāso dātabbo.",
  "atk-vin02a3:126_5": "Tena sace mūlāpatti pakkhapaṭicchannā,",
  "atk-vin02a3:126_6": "antarāpatti ūnakapakkhapaṭicchannā,",
  "atk-vin02a3:126_7": "puna pakkhameva parivāso parivasitabbo.",
  "atk-vin02a3:126_8": "Athāpi antarāpatti pakkhapaṭicchannāva pakkhameva parivasitabbaṃ.",
  "atk-vin02a3:126_9": "Etenupāyena yāva saṭṭhivassapaṭicchannā mūlāpatti,",
  "atk-vin02a3:126_10": "tāva vinicchayo veditabbo.",
  "atk-vin02a3:126_11": "Saṭṭhivassāni parivasitvā mānattāraho hutvāpi hi ekadivasaṃ antarāpattiṃ paṭicchādetvā punapi saṭṭhivassāni parivāsāraho hoti.",
  "atk-vin02a3:127_0": "Sace pana antarāpatti mūlāpattito atirekapaṭicchannā hoti,",
  "atk-vin02a3:127_1": "tattha “kiṃ kātabba”nti vutte mahāsumatthero āha –",
  "atk-vin02a3:127_2": "“atekiccho ayaṃ puggalo,",
  "atk-vin02a3:127_3": "atekiccho nāma āvikārāpetvā vissajjetabbo”ti.",
  "atk-vin02a3:127_4": "Mahāpadumatthero panāha –",
  "atk-vin02a3:127_5": "“kasmā atekiccho nāma,",
  "atk-vin02a3:127_6": "nanu ayaṃ samuccayakkhandhako nāma buddhānaṃ ṭhitakālasadiso,",
  "atk-vin02a3:127_7": "āpatti nāma paṭicchannā vā hotu appaṭicchannā vā samakaūnataraatirekapaṭicchannā vā vinayadharassa kammavācaṃ yojetuṃ samatthabhāvoyevettha pamāṇaṃ,",
  "atk-vin02a3:127_8": "tasmā yā atirekapaṭicchannā hoti,",
  "atk-vin02a3:127_9": "taṃ mūlāpattiṃ katvā tattha itaraṃ samodhāya parivāso dātabbo”ti.",
  "atk-vin02a3:127_10": "Ayaṃ “odhānasamodhāno” nāma.",
  "atk-vin02a3:128_0": "“Agghasamodhāno” nāma sambahulāsu āpattīsu yā ekā vā dve vā tisso vā sambahulā vā āpattiyo sabbacirapaṭicchannāyo,",
  "atk-vin02a3:128_1": "tāsaṃ agghena samodhāya tāsaṃ rattiparicchedavasena avasesānaṃ ūnatarapaṭicchannānaṃ āpattīnaṃ parivāso diyyati.",
  "atk-vin02a3:128_2": "Ayaṃ vuccati agghasamodhāno.",
  "atk-vin02a3:128_3": "Sopi parato “tena kho pana samayena aññataro bhikkhu sambahulā saṅghādisesā āpattiyo āpanno hoti,",
  "atk-vin02a3:128_4": "ekā āpatti ekāhapaṭicchannā ekā āpatti dvīhapaṭicchannā”tiādinā nayena pāḷiyaṃ āgatoyeva.",
  "atk-vin02a3:129_0": "Yassa pana sataṃ āpattiyo dasāhapaṭicchannā,",
  "atk-vin02a3:129_1": "aparampi sataṃ āpattiyo dasāhapaṭicchannāti evaṃ dasakkhattuṃ katvā āpattisahassaṃ divasasatapaṭicchannaṃ hoti,",
  "atk-vin02a3:129_2": "tena kiṃ kātabbanti?",
  "atk-vin02a3:129_3": "Sabbaṃ samodahitvā dasa divase parivasitabbaṃ.",
  "atk-vin02a3:129_4": "Evaṃ ekeneva dasāhena divasasatampi parivasitameva hoti.",
  "atk-vin02a3:129_5": "Vuttampi cetaṃ –",
  "atk-vin02a3:130_0": "“Dasasataṃ rattisataṃ, āpattiyo chādayitvāna;",
  "atk-vin02a3:131_0": "Dasa rattiyo vasitvāna, mucceyya pārivāsiko”ti. ;",
  "atk-vin02a3:132_0": "Ayaṃ agghasamodhāno nāma.",
  "atk-vin02a3:133_0": "“Missakasamodhāno” nāma – yo nānāvatthukā āpattiyo ekato katvā diyyati. Tatrāyaṃ nayo –",
  "atk-vin02a3:134_0": "“Ahaṃ, bhante,",
  "atk-vin02a3:134_1": "sambahulā saṅghādisesā āpattiyo āpajjiṃ ekaṃ sukkavissaṭṭhiṃ,",
  "atk-vin02a3:134_2": "ekaṃ kāyasaṃsaggaṃ,",
  "atk-vin02a3:134_3": "ekaṃ duṭṭhullavācaṃ,",
  "atk-vin02a3:134_4": "ekaṃ attakāmaṃ,",
  "atk-vin02a3:134_5": "ekaṃ sañcarittaṃ,",
  "atk-vin02a3:134_6": "ekaṃ kuṭikāraṃ,",
  "atk-vin02a3:134_7": "ekaṃ vihārakāraṃ,",
  "atk-vin02a3:134_8": "ekaṃ duṭṭhadosaṃ,",
  "atk-vin02a3:134_9": "ekaṃ aññabhāgiyaṃ,",
  "atk-vin02a3:134_10": "ekaṃ saṅghabhedaṃ,",
  "atk-vin02a3:134_11": "ekaṃ bhedānuvattakaṃ,",
  "atk-vin02a3:134_12": "ekaṃ dubbacaṃ,",
  "atk-vin02a3:134_13": "ekaṃ kuladūsakaṃ, sohaṃ, bhante,",
  "atk-vin02a3:134_14": "saṅghaṃ tāsaṃ āpattīnaṃ samodhānaparivāsaṃ yācāmī”ti –",
  "atk-vin02a3:135_0": "Tikkhattuṃ yācāpetvā tadanurūpāya kammavācāya parivāso dātabbo.",
  "atk-vin02a3:136_0": "Ettha ca saṅghādisesā āpattiyo āpajjiṃ nānāvatthukāyotipi saṅghādisesā āpattiyo āpajjintipi evaṃ pubbe",
  "atk-vin02a3:136_1": "vuttanayena vatthuvasenapi gottavasenapi nāmavasenapi āpattivasenapi yojetvā kammavācaṃ kātuṃ vaṭṭatiyevāti",
  "atk-vin02a3:136_2": "ayaṃ missakasamodhāno.",
  "atk-vin02a3:136_3": "Sabbaparivāsakammavācāvasāne pana nikkhittānikkhittavattādikathā purimanayeneva veditabbāti.",
  "atk-vin02a3:137_0": "Parivāsakathā niṭṭhitā.",
  "atk-vin02a3:138_0": "Idāni yaṃ vuttaṃ “pakkhamānattañca samodhānamānattañca avasesaparivāsakathāvasāne kathayissāmā”ti,",
  "atk-vin02a3:138_1": "tassokāso sampatto,",
  "atk-vin02a3:138_2": "tasmā vuccati –",
  "atk-vin02a3:138_3": "“pakkhamānatta”nti bhikkhuniyā dātabbamānattaṃ.",
  "atk-vin02a3:138_4": "Taṃ pana paṭicchannāyapi appaṭicchannāyapi āpattiyā aḍḍhamāsameva dātabbaṃ.",
  "atk-vin02a3:138_5": "Vuttañhetaṃ –",
  "atk-vin02a3:138_6": "“garudhammaṃ ajjhāpannāya bhikkhuniyā ubhatosaṅghe pakkhamānattaṃ caritabba”nti.",
  "atk-vin02a3:138_7": "Taṃ pana bhikkhunīhi attano sīmaṃ sodhetvā vihārasīmāya vā vihārasīmaṃ sodhetuṃ asakkontīhi khaṇḍasīmāya",
  "atk-vin02a3:138_8": "vā sabbantimena paricchedena catuvaggagaṇaṃ sannipātāpetvā dātabbaṃ.",
  "atk-vin02a3:138_9": "Sace ekā āpatti hoti ekissā vasena,",
  "atk-vin02a3:138_10": "sace dve vā tisso vā sambahulā vā ekavatthukā vā nānāvatthukā vā tāsaṃ tāsaṃ vasena vatthugottanāmaāpattīsu",
  "atk-vin02a3:138_11": "yaṃ yaṃ icchati taṃ taṃ ādāya yojanā kātabbā.",
  "atk-vin02a3:139_0": "Tatridaṃ ekāpattivasena mukhamattadassanaṃ,",
  "atk-vin02a3:139_1": "tāya āpannāya bhikkhuniyā bhikkhunisaṅghaṃ upasaṅkamitvā ekaṃsaṃ uttarāsaṅgaṃ karitvā vuḍḍhānaṃ bhikkhunīnaṃ",
  "atk-vin02a3:139_2": "pāde vanditvā ukkuṭikaṃ nisīditvā añjaliṃ paggahetvā evamassa vacanīyo – “ahaṃ, ayye,",
  "atk-vin02a3:139_3": "ekaṃ āpattiṃ āpajjiṃ gāmantaraṃ, sāhaṃ, ayye,",
  "atk-vin02a3:139_4": "ekissā āpattiyā gāmantarāya pakkhamānattaṃ yācāmī”ti.",
  "atk-vin02a3:140_0": "Evaṃ tikkhattuṃ yācāpetvā byattāya bhikkhuniyā paṭibalāya saṅgho ñāpetabbo –",
  "atk-vin02a3:141_0": "“Suṇātu me ayye saṅgho,",
  "atk-vin02a3:141_1": "ayaṃ itthannāmā bhikkhunī ekaṃ āpattiṃ āpajji gāmantaraṃ,",
  "atk-vin02a3:141_2": "sā saṅghaṃ ekissā āpattiyā gāmantarāya pakkhamānattaṃ yācati,",
  "atk-vin02a3:141_3": "yadi saṅghassa pattakallaṃ,",
  "atk-vin02a3:141_4": "saṅgho itthannāmāya bhikkhuniyā ekissā āpattiyā gāmantarāya pakkhamānattaṃ dadeyya,",
  "atk-vin02a3:141_5": "esā ñatti.",
  "atk-vin02a3:142_0": "“Suṇātu me ayye saṅgho, ayaṃ…pe…",
  "atk-vin02a3:142_1": "dutiyampi…",
  "atk-vin02a3:142_2": "tatiyampi etamatthaṃ vadāmi.",
  "atk-vin02a3:142_3": "Suṇātu me ayye saṅgho…pe… deti…",
  "atk-vin02a3:142_4": "dinnaṃ saṅghena itthannāmāya bhikkhuniyā ekissā āpattiyā gāmantarāya pakkhamānattaṃ,",
  "atk-vin02a3:142_5": "khamati saṅghassa,",
  "atk-vin02a3:142_6": "tasmā tuṇhī;",
  "atk-vin02a3:142_7": "evametaṃ dhārayāmī”ti.",
  "atk-vin02a3:143_0": "Kammavācāpariyosāne vattaṃ samādiyitvā bhikkhumānattakathāya vuttanayeneva saṅghassa ārocetvā nikkhittavattaṃ",
  "atk-vin02a3:143_1": "vasitukāmāya tattheva saṅghamajjhe vā pakkantāsu bhikkhunīsu ekabhikkhuniyā vā dutiyikāya vā santike",
  "atk-vin02a3:143_2": "vuttanayeneva nikkhipitabbaṃ.",
  "atk-vin02a3:143_3": "Aññissā pana āgantukāya santike ārocetvā nikkhipitabbaṃ.",
  "atk-vin02a3:143_4": "Nikkhittakālato paṭṭhāya pakatattaṭṭhāne tiṭṭhati.",
  "atk-vin02a3:143_5": "Puna samādiyitvā aruṇaṃ uṭṭhāpentiyā pana bhikkhunīnaṃyeva santike vasituṃ na labhati.",
  "atk-vin02a3:143_6": "“Ubhatosaṅghe pakkhamānattaṃ caritabba”nti hi vuttaṃ.",
  "atk-vin02a3:143_7": "Tasmā assā ācariyupajjhāyāhi vihāraṃ gantvā saṅgāhakapakkhe ṭhito eko mahāthero vā dhammakathiko vā bhikkhu vattabbo –",
  "atk-vin02a3:143_8": "“ekissā bhikkhuniyā vinayakammaṃ kattabbamatthi,",
  "atk-vin02a3:143_9": "tatra no ayyā,",
  "atk-vin02a3:143_10": "cattāro bhikkhū pesethā”ti.",
  "atk-vin02a3:143_11": "Saṅgahaṃ akātuṃ na labbhati,",
  "atk-vin02a3:143_12": "pesessāmīti vattabbaṃ.",
  "atk-vin02a3:143_13": "Catūhi pakatattabhikkhunīhi mānattacāriniṃ bhikkhuniṃ gahetvā antoaruṇeyeva nikkhamitvā gāmūpacārato",
  "atk-vin02a3:143_14": "dve leḍḍupāte atikkamitvā maggā okkamma gumbavatiādīhi paṭicchannaṭṭhāne nisīditabbaṃ.",
  "atk-vin02a3:143_15": "Vihārūpacāratopi dve leḍḍupātā atikkamitabbā catūhi pakatattabhikkhūhipi tattha gantabbaṃ.",
  "atk-vin02a3:143_16": "Gantvā pana bhikkhunīhi saddhiṃ na ekaṭṭhāne nisīditabbaṃ,",
  "atk-vin02a3:143_17": "paṭikkamitvā avidūraṭṭhāne nisīditabbaṃ.",
  "atk-vin02a3:143_18": "Kurundimahāpaccarīsu pana “bhikkhunīhipi byattaṃ ekaṃ vā dve vā upāsikāyo bhikkhūhipi ekaṃ vā dve vā",
  "atk-vin02a3:143_19": "upāsake attarakkhaṇatthāya gahetvā gantabba”nti vuttaṃ.",
  "atk-vin02a3:143_20": "Kurundiyaṃyeva ca bhikkhunupassayassa ca vihārassa ca upacāraṃ muñcituṃ vaṭṭatī”ti vuttaṃ,",
  "atk-vin02a3:143_21": "gāmassāti na vuttaṃ.",
  "atk-vin02a3:144_0": "Evaṃ nisinnesu pana bhikkhūsu ca bhikkhunīsu ca tāya bhikkhuniyā “mānattaṃ samādiyāmi,",
  "atk-vin02a3:144_1": "vattaṃ samādiyāmī”ti vattaṃ samādiyitvā bhikkhunīsaṅghassa tāva evaṃ ārocetabbaṃ –",
  "atk-vin02a3:145_0": "“Ahaṃ, ayye,",
  "atk-vin02a3:145_1": "ekaṃ āpattiṃ āpajjiṃ gāmantaraṃ,",
  "atk-vin02a3:145_2": "sāhaṃ saṅghaṃ ekissā āpattiyā gāmantarāya pakkhamānattaṃ yāciṃ,",
  "atk-vin02a3:145_3": "tassa me saṅgho ekissā āpattiyā gāmantarāya pakkhamānattaṃ adāsi,",
  "atk-vin02a3:145_4": "sāhaṃ pakkhamānattaṃ carāmi,",
  "atk-vin02a3:145_5": "‘vedayāmahaṃ, ayye,",
  "atk-vin02a3:145_6": "vedayatī’ti maṃ saṅgho dhāretū”ti.",
  "atk-vin02a3:146_0": "Tato bhikkhusaṅghassa santikaṃ gantvā evaṃ ārocetabbaṃ – “ahaṃ, ayyā,",
  "atk-vin02a3:146_1": "ekaṃ āpattiṃ āpajjiṃ …pe…",
  "atk-vin02a3:146_2": "vedayāmahaṃ, ayyā,",
  "atk-vin02a3:146_3": "vedayatīti maṃ saṅgho dhāretū”ti.",
  "atk-vin02a3:146_4": "Idhāpi yāya kāyaci bhāsāya ārocetuṃ vaṭṭati.",
  "atk-vin02a3:147_0": "Ārocetvā ca bhikkhunisaṅghasseva santike nisīditabbaṃ,",
  "atk-vin02a3:147_1": "ārocitakālato paṭṭhāya bhikkhūnaṃ gantuṃ vaṭṭati.",
  "atk-vin02a3:147_2": "Sace sāsaṅkaṃ hoti,",
  "atk-vin02a3:147_3": "bhikkhuniyo tattheva ṭhānaṃ paccāsīsanti,",
  "atk-vin02a3:147_4": "ṭhātabbaṃ.",
  "atk-vin02a3:147_5": "Sace añño bhikkhu vā bhikkhunī vā taṃ ṭhānaṃ eti,",
  "atk-vin02a3:147_6": "passantiyā ārocetabbaṃ.",
  "atk-vin02a3:147_7": "No ce āroceti,",
  "atk-vin02a3:147_8": "ratticchedo ceva vattabhedadukkaṭañca.",
  "atk-vin02a3:147_9": "Sace ajānantiyā eva upacāraṃ okkamitvā gacchati,",
  "atk-vin02a3:147_10": "ratticchedova hoti,",
  "atk-vin02a3:147_11": "na vattabhedadukkaṭaṃ.",
  "atk-vin02a3:147_12": "Sace bhikkhuniyo upajjhāyādīnaṃ vattakaraṇatthaṃ pageva gantukāmā honti,",
  "atk-vin02a3:147_13": "rattivippavāsagaṇaohīyanagāmantarāpattirakkhaṇatthaṃ ekaṃ bhikkhuniṃ ṭhapetvā gantabbaṃ.",
  "atk-vin02a3:147_14": "Tāya aruṇe uṭṭhite tassā santike vattaṃ nikkhipitabbaṃ.",
  "atk-vin02a3:147_15": "Etenupāyena akhaṇḍā pañcadasa rattiyo mānattaṃ caritabbaṃ.",
  "atk-vin02a3:148_0": "Anikkhittavattāya pana pārivāsikakkhandhake vuttanayeneva sammā vattitabbaṃ.",
  "atk-vin02a3:148_1": "Ayaṃ pana viseso –",
  "atk-vin02a3:148_2": "“āgantukassa ārocetabba”nti ettha yattakā purebhattaṃ vā pacchābhattaṃ vā taṃ gāmaṃ bhikkhū vā bhikkhuniyo vā āgacchanti,",
  "atk-vin02a3:148_3": "sabbesaṃ ārocetabbaṃ.",
  "atk-vin02a3:148_4": "Anārocentiyā ratticchedo ca vattabhedadukkaṭañca.",
  "atk-vin02a3:148_5": "Sacepi rattiṃ koci bhikkhu taṃ gāmūpacāraṃ okkamitvā gacchati,",
  "atk-vin02a3:148_6": "ratticchedo hotiyeva,",
  "atk-vin02a3:148_7": "ajānanapaccayā pana vattabhedato muccati.",
  "atk-vin02a3:148_8": "Kurundiādīsu pana anikkhittavattabhikkhūnaṃ vuttanayeneva kathetabbanti vuttaṃ.",
  "atk-vin02a3:148_9": "Taṃ pārivāsikavattādīnaṃ upacārasīmāya paricchinnattā yuttataraṃ dissati.",
  "atk-vin02a3:148_10": "Uposathe ārocetabbaṃ,",
  "atk-vin02a3:148_11": "pavāraṇāya ārocetabbaṃ,",
  "atk-vin02a3:148_12": "catunnaṃ bhikkhūnañca bhikkhunīnañca devasikaṃ ārocetabbaṃ.",
  "atk-vin02a3:148_13": "Sace bhikkhūnaṃ tasmiṃ gāme bhikkhācāro sampajjati,",
  "atk-vin02a3:148_14": "tattheva gantabbaṃ.",
  "atk-vin02a3:148_15": "No ce sampajjati,",
  "atk-vin02a3:148_16": "aññatra caritvāpi tatra āgantvā attānaṃ dassetvā gantabbaṃ.",
  "atk-vin02a3:148_17": "Bahigāme vā saṅketaṭṭhānaṃ kātabbaṃ –",
  "atk-vin02a3:148_18": "“asukasmiṃ nāma ṭhāne amhe passissasī”ti.",
  "atk-vin02a3:148_19": "Tāya saṅketaṭṭhānaṃ gantvā ārocetabbaṃ.",
  "atk-vin02a3:148_20": "Saṅketaṭṭhāne adisvā vihāraṃ gantvā ārocetabbaṃ.",
  "atk-vin02a3:148_21": "Vihāre sabbabhikkhūnaṃ ārocetabbaṃ.",
  "atk-vin02a3:148_22": "Sace sabbesaṃ sakkā na hoti ārocetuṃ,",
  "atk-vin02a3:148_23": "bahiupacārasīmāya ṭhatvā bhikkhuniyo pesetabbā.",
  "atk-vin02a3:148_24": "Tāhi ānītānaṃ catunnaṃ bhikkhūnaṃ ārocetabbaṃ.",
  "atk-vin02a3:148_25": "Sace vihāro dūro hoti sāsaṅko,",
  "atk-vin02a3:148_26": "upāsake ca upāsikāyo ca gahetvā gantabbaṃ.",
  "atk-vin02a3:148_27": "Sace pana ayaṃ ekā vasati,",
  "atk-vin02a3:148_28": "rattivippavāsaṃ āpajjati,",
  "atk-vin02a3:148_29": "tasmāssā ekā pakatattā bhikkhunī sammannitvā dātabbā ekacchanne vasanatthāya.",
  "atk-vin02a3:149_0": "Evaṃ akhaṇḍaṃ mānattaṃ caritvā vīsatigaṇe bhikkhunisaṅghe vuttanayeneva abbhānaṃ kātabbaṃ.",
  "atk-vin02a3:149_1": "Sace mānattaṃ caramānā antarāpattiṃ āpajjati,",
  "atk-vin02a3:149_2": "mūlāya paṭikassitvā tassā āpattiyā mānattaṃ dātabbanti kurundiyaṃ vuttaṃ.",
  "atk-vin02a3:149_3": "Idaṃ “pakkhamānattaṃ” nāma.",
  "atk-vin02a3:150_0": "“Samodhānamānattaṃ” pana tividhaṃ hoti –",
  "atk-vin02a3:150_1": "odhānasamodhānaṃ,",
  "atk-vin02a3:150_2": "agghasamodhānaṃ,",
  "atk-vin02a3:150_3": "missakasamodhānanti.",
  "atk-vin02a3:150_4": "Tattha yadetaṃ parato udāyittherassa pañcāhapaṭicchannāya āpattiyā parivāsaṃ parivasantassa parivāse",
  "atk-vin02a3:150_5": "ca mānattārahaṭṭhāne ca antarāpattiṃ āpajjitvā mūlāyapaṭikassitassa “tena hi,",
  "atk-vin02a3:150_6": "bhikkhave,",
  "atk-vin02a3:150_7": "saṅgho udāyissa bhikkhuno tissannaṃ āpattīnaṃ chārattaṃ mānattaṃ detū”ti mānattaṃ anuññātaṃ,",
  "atk-vin02a3:150_8": "idaṃ “odhānasamodhānaṃ” nāma.",
  "atk-vin02a3:150_9": "Idañhi punappunaṃ mūlāyapaṭikassanena parivutthadivase odhunitvā purimāpattīhi saddhiṃ samodhāya dinnaṃ,",
  "atk-vin02a3:150_10": "tasmā odhānasamodhānanti vuccati.",
  "atk-vin02a3:150_11": "Kurundiyaṃ pana “samodhānaparivāsaṃ vutthassa dātabbaṃ mānattaṃ samodhānamānatta”nti vuttaṃ.",
  "atk-vin02a3:150_12": "Tampi tena pariyāyena yujjati.",
  "atk-vin02a3:151_0": "Agghasamodhānaṃ pana missakasamodhānañca agghasamodhānamissakasamodhānaparivāsāvasāne dātabbamānattameva vuccati,",
  "atk-vin02a3:151_1": "taṃ parivāsakammavācānusārena yojetvā dātabbaṃ.",
  "atk-vin02a3:151_2": "Ettāvatā yaṃ vuttaṃ “tena hi,",
  "atk-vin02a3:151_3": "bhikkhave,",
  "atk-vin02a3:151_4": "saṅgho udāyissa bhikkhuno ekissā āpattiyā sañcetanikāya sukkavissaṭṭhiyā ekāhapaṭicchannāya ekāhaparivāsaṃ",
  "atk-vin02a3:151_5": "detūtiādinā nayena pāḷiyaṃ anekehi ākārehi parivāso ca mānattañca vuttaṃ,",
  "atk-vin02a3:151_6": "tassa yasmā āgatāgataṭhāne vinicchayo vuccamāno pāḷi viya ativitthāraṃ āpajjati,",
  "atk-vin02a3:151_7": "na ca sakkā hoti sukhena pariggahetuṃ,",
  "atk-vin02a3:151_8": "tasmā naṃ samodhānetvā idheva dassessāmā”ti,",
  "atk-vin02a3:151_9": "tadidaṃ atthato sampāditaṃ hoti.",
  "atk-vin02a3:152_0": "Paṭicchannaparivāsakathā",
  "atk-vin02a3:153_0": "102. Idāni yā tāva ayaṃ paṭicchannāya ekissā āpattiyā vasena pāḷi vuttā, sā uttānatthāva.",
  "atk-vin02a3:154_0": "108.",
  "atk-vin02a3:154_1": "Tato paraṃ dvīhatīhacatūhapañcāhapaṭicchannānaṃ vasena pāḷiṃ vatvā pañcāhapaṭicchannāya parivāsato paṭṭhāya antarāpatti dassitā.",
  "atk-vin02a3:154_2": "Yasmā pana taṃ āpattiṃ āpanno mūlāyapaṭikassanāraho nāma hoti,",
  "atk-vin02a3:154_3": "tasmāssa tattha mūlāyapaṭikassanaṃ anuññātaṃ.",
  "atk-vin02a3:154_4": "Sace pana nikkhittavatto āpajjati,",
  "atk-vin02a3:154_5": "mūlāyapaṭikassanāraho na hoti. Kasmā?",
  "atk-vin02a3:154_6": "Yasmā na so parivasanto āpanno,",
  "atk-vin02a3:154_7": "pakatattaṭṭhāne ṭhito āpanno,",
  "atk-vin02a3:154_8": "tasmā tassā āpattiyā visuṃ mānattaṃ caritabbaṃ.",
  "atk-vin02a3:154_9": "Sace paṭicchannā hoti parivāsopi vasitabbo.",
  "atk-vin02a3:154_10": "Yañcetaṃ mūlāyapaṭikassanaṃ vuttaṃ,",
  "atk-vin02a3:154_11": "tasmimpi kate parivutthadivasā makkhitā honti.",
  "atk-vin02a3:154_12": "Iti parivāse antarāpattiṃ dassetvā puna mānattārahassa antarāpattiṃ dassetvā mūlāyapaṭikassanaṃ vuttaṃ,",
  "atk-vin02a3:154_13": "tasmimpi kate parivutthadivasā makkhitāva honti.",
  "atk-vin02a3:154_14": "Tato parivutthaparivāsassa tāsaṃ tissannampi āpattīnaṃ samodhānamānattaṃ dassitaṃ.",
  "atk-vin02a3:154_15": "Tato mānattacārikassa antarāpattiṃ dassetvā mūlāyapaṭikassanaṃ vuttaṃ.",
  "atk-vin02a3:154_16": "Tasmiṃ pana paṭikassane kate mānattaciṇṇadivasāpi parivutthadivasāpi makkhitāva honti.",
  "atk-vin02a3:154_17": "Tato abbhānārahassa antarāpattiṃ dassetvā mūlāyapaṭikassanaṃ vuttaṃ.",
  "atk-vin02a3:154_18": "Tasmimpi kate sabbe te makkhitāva honti.",
  "atk-vin02a3:154_19": "Tato paraṃ sabbā antarāpattiyo yojetvā abbhānakammaṃ dassitaṃ.",
  "atk-vin02a3:154_20": "Evaṃ paṭicchannavāre ekāhapaṭicchannādivasena pañca,",
  "atk-vin02a3:154_21": "antarāpattivasena catassoti nava kammavācā dassitā honti.",
  "atk-vin02a3:155_0": "Paṭicchannaparivāsakathā niṭṭhitā.",
  "atk-vin02a3:156_0": "Samodhānaparivāsakathā",
  "atk-vin02a3:157_0": "125.",
  "atk-vin02a3:157_1": "Tato paraṃ pakkhapaṭicchannāya āpattiyā antoparivāsato paṭṭhāya pañcāhapaṭicchannāya antarāpattiyā vasena samodhānaparivāso ca,",
  "atk-vin02a3:157_2": "samodhānamānattañca dassitaṃ.",
  "atk-vin02a3:157_3": "Ettha ca mānattacārikamānattārahakālepi āpannāya āpattiyā mūlāyapaṭikassane kate mānattaciṇṇadivasāpi",
  "atk-vin02a3:157_4": "parivāsaparivutthadivasāpi sabbe makkhitāva honti. Kasmā?",
  "atk-vin02a3:157_5": "Yasmā paṭicchannā antarāpatti.",
  "atk-vin02a3:157_6": "Teneva vuttaṃ –",
  "atk-vin02a3:157_7": "“mūlāya paṭikassitvā purimāya āpattiyā samodhānaparivāsaṃ datvā chārattaṃ mānattaṃ detū”ti.",
  "atk-vin02a3:157_8": "Tato paraṃ sabbā antarāpattiyo yojetvā abbhānakammaṃ dassetvā sukkavissaṭṭhivatthu niṭṭhāpitaṃ.",
  "atk-vin02a3:158_0": "Samodhānaparivāsakathā niṭṭhitā.",
  "atk-vin02a3:159_0": "Sukkavissaṭṭhikathā ca niṭṭhitā.",
  "atk-vin02a3:160_0": "Agghasamodhānaparivāsakathā",
  "atk-vin02a3:161_0": "134. Tato ekāpattimūlakañca āpattivaḍḍhanakañcāti dve naye dassetvā agghasamodhānaparivāso dassito.",
  "atk-vin02a3:162_0": "Tato sañcicca anārocitāpattivatthuṃ dassetvā sañcicca ajānanaassaraṇavematikabhāvehi anārocitāya āpattiyā",
  "atk-vin02a3:162_1": "pacchā lajjidhamme vā ñāṇasaraṇanibbematikabhāvesu vā uppannesu yaṃ kātabbaṃ,",
  "atk-vin02a3:162_2": "taṃ dassetuṃ “idha pana bhikkhave”tiādinā nayena pāḷi ṭhapitā.",
  "atk-vin02a3:162_3": "Tato ajānanaassaraṇavematikapaṭicchannānaṃ appaṭicchannabhāvaṃ dassetuṃ tatheva pāḷi ṭhapitā.",
  "atk-vin02a3:163_0": "Agghasamodhānaparivāsakathā niṭṭhitā.",
  "atk-vin02a3:164_0": "Dvemāsaparivāsakathā",
  "atk-vin02a3:165_0": "138.",
  "atk-vin02a3:165_1": "Tato dvinnaṃ āpattīnaṃ dvemāsapaṭicchannānaṃ ekamāsaparivāsayācanavatthuṃ dassetvā asañcicca ajānanaassaraṇavematikabhāvehi",
  "atk-vin02a3:165_2": "anārocite itarasmiṃ māse pacchā lajjidhammādīsu uppannesu yaṃ kātabbaṃ,",
  "atk-vin02a3:165_3": "taṃ dassetuṃ ajānanaassaraṇavematikapaṭicchannassa ca āpannabhāvaṃ dassetuṃ purimanayeneva pāḷi ṭhapitā.",
  "atk-vin02a3:166_0": "Dvemāsaparivāsakathā niṭṭhitā.",
  "atk-vin02a3:167_0": "Suddhantaparivāsādikathā",
  "atk-vin02a3:168_0": "156.",
  "atk-vin02a3:168_1": "Tato “āpattipariyantaṃ na jānāti,",
  "atk-vin02a3:168_2": "rattipariyantaṃ na jānātī”tiādinā nayena suddhantaparivāso dassito.",
  "atk-vin02a3:169_0": "160.",
  "atk-vin02a3:169_1": "Tato paraṃ pārivāsikaṃ ādiṃ katvā vibbhamitvā punaupasampannādīsu paṭipattidassanatthaṃ pāḷi ṭhapitā.",
  "atk-vin02a3:170_0": "165.",
  "atk-vin02a3:170_1": "Tattha “antarā sambahulā āpattiyo āpajjati parimāṇā appaṭicchannāyo”tiādīsu āpattiparicchedavasena parimāṇāyo ceva appaṭicchannāyo cāti attho.",
  "atk-vin02a3:171_0": "166.",
  "atk-vin02a3:171_1": "Pacchimasmiṃ āpattikkhandheti ekova so āpattikkhandho,",
  "atk-vin02a3:171_2": "pacchā chāditattā pana “pacchimasmiṃ āpattikkhandhe”ti vuttaṃ.",
  "atk-vin02a3:171_3": "Purimasminti etthāpi eseva nayo.",
  "atk-vin02a3:172_0": "180. Vavatthitā sambhinnāti sabhāgavisabhāgānamevetaṃ pariyāyavacanaṃ.",
  "atk-vin02a3:173_0": "Suddhantaparivāsādikathā niṭṭhitā.",
  "atk-vin02a3:174_0": "Dvebhikkhuvāraekādasakādikathā",
  "atk-vin02a3:175_0": "181.",
  "atk-vin02a3:175_1": "Tato paraṃ yo paṭicchādeti,",
  "atk-vin02a3:175_2": "tasmiṃ paṭipattidassanatthaṃ “dve bhikkhū”tiādi vuttaṃ.",
  "atk-vin02a3:175_3": "Tattha missakanti thullaccayādīhi missakaṃ.",
  "atk-vin02a3:175_4": "Suddhakanti saṅghādisesaṃ vinā lahukāpattikkhandhameva.",
  "atk-vin02a3:176_0": "184.",
  "atk-vin02a3:176_1": "Tato paraṃ avisuddhavisuddhabhāvadassanatthaṃ “idha pana,",
  "atk-vin02a3:176_2": "bhikkhave,",
  "atk-vin02a3:176_3": "bhikkhu sambahulā saṅghādisesā”tiādi vuttaṃ.",
  "atk-vin02a3:176_4": "Tattha byañjanato vā adhippāyato vā anuttānaṃ nāma kiñci natthi,",
  "atk-vin02a3:176_5": "tasmā tañca ito pubbe avuttañca sabbaṃ pāḷianusāreneva veditabbanti.",
  "atk-vin02a3:177_0": "Dvebhikkhuvāraekādasakādikathā niṭṭhitā.",
  "atk-vin02a3:178_0": "Samuccayakkhandhakavaṇṇanā niṭṭhitā.",
  "atk-vin02a3:179_0": "4. Samathakkhandhakaṃ",
  "atk-vin02a3:180_0": "Sammukhāvinayakathā",
  "atk-vin02a3:181_0": "186- 187.",
  "atk-vin02a3:181_1": "Samathakkhandhake –",
  "atk-vin02a3:181_2": "“adhammavādī puggalo”tiādīni cha mātikāpadāni nikkhipitvā “adhammavādī puggalo dhammavādiṃ puggalaṃ saññāpetī”tiādinā nayena vitthāro vutto.",
  "atk-vin02a3:181_3": "Tattha saññāpetīti kāraṇapatirūpakāni vatvā paritosetvā jānāpeti.",
  "atk-vin02a3:181_4": "Nijjhāpetīti yathā so taṃ atthaṃ nijjhāyati, oloketi;",
  "atk-vin02a3:181_5": "evaṃ karoti.",
  "atk-vin02a3:181_6": "Pekkhati anupekkhatīti yathā so taṃ atthaṃ pekkhati ceva punappunañca pekkhati;",
  "atk-vin02a3:181_7": "evaṃ karoti.",
  "atk-vin02a3:181_8": "Dasseti anudassetīti tesaññeva pariyāyavacanāni.",
  "atk-vin02a3:181_9": "Adhammena vūpasammatīti yasmā so adhammameva “ayaṃ dhammo”tiādinā nayena mohetvā dasseti,",
  "atk-vin02a3:181_10": "tasmā adhammena vūpasammati nāma.",
  "atk-vin02a3:182_0": "188.",
  "atk-vin02a3:182_1": "Dhammena vūpasammatīti yasmā dhammavādī dhammameva “ayaṃ dhammo”tiādinā nayena amohetvā dasseti,",
  "atk-vin02a3:182_2": "tasmā dhammena vūpasammati nāma.",
  "atk-vin02a3:183_0": "Sammukhāvinayakathā niṭṭhitā.",
  "atk-vin02a3:184_0": "Sativinayakathā",
  "atk-vin02a3:185_0": "195.",
  "atk-vin02a3:185_1": "Pañcimāni bhikkhave dhammikāni sativinayassa dānānīti ettha suddhassa anāpattikassa dānaṃ ekaṃ,",
  "atk-vin02a3:185_2": "anuvaditassa dānaṃ ekaṃ,",
  "atk-vin02a3:185_3": "yācitassa dānaṃ ekaṃ,",
  "atk-vin02a3:185_4": "saṅghena dānaṃ ekaṃ,",
  "atk-vin02a3:185_5": "dhammena samaggadānaṃ ekanti evaṃ pañca.",
  "atk-vin02a3:185_6": "Etāni pana ekekaaṅgavasena na labbhanti,",
  "atk-vin02a3:185_7": "tasmā desanāmattamevetaṃ,",
  "atk-vin02a3:185_8": "pañcaṅgasamannāgataṃ pana sativinayadānaṃ dhammikanti ayamettha attho.",
  "atk-vin02a3:185_9": "Tattha ca anuvadantīti codenti.",
  "atk-vin02a3:185_10": "Sesaṃ uttānameva.",
  "atk-vin02a3:185_11": "Ayaṃ pana sativinayo khīṇāsavasseva dātabbo na aññassa,",
  "atk-vin02a3:185_12": "antamaso anāgāminopi.",
  "atk-vin02a3:185_13": "So ca kho aññena codiyamānasseva,",
  "atk-vin02a3:185_14": "na acodiyamānassa.",
  "atk-vin02a3:185_15": "Dinne ca pana tasmiṃ codakassa kathā na ruhati.",
  "atk-vin02a3:185_16": "Codentopi “ayaṃ khīṇāsavo sativinayaladdho,",
  "atk-vin02a3:185_17": "ko tuyhaṃ kathaṃ gahessatī”ti apasādetabbataṃ āpajjati.",
  "atk-vin02a3:186_0": "Sativinayakathā niṭṭhitā.",
  "atk-vin02a3:187_0": "Amūḷhavinayakathā",
  "atk-vin02a3:188_0": "196.",
  "atk-vin02a3:188_1": "Bhāsitaparikkantanti vācāya bhāsitaṃ kāyena parikkantaṃ;",
  "atk-vin02a3:188_2": "parikkamitvā katanti attho.",
  "atk-vin02a3:188_3": "Saratāyasmā evarūpiṃ āpattiṃ āpajjitāti ettha saratu āyasmā evarūpiṃ āpattiṃ āpajjitā;",
  "atk-vin02a3:188_4": "āyasmā evarūpiyā āpattiyāti ayamattho.",
  "atk-vin02a3:188_5": "Āpajjitvāti vā pāṭho,",
  "atk-vin02a3:188_6": "tassattho –",
  "atk-vin02a3:188_7": "paṭhamaṃ āpajjitvā pacchā taṃ āpattiṃ saratu āyasmāti.",
  "atk-vin02a3:189_0": "Amūḷhavinayakathā niṭṭhitā.",
  "atk-vin02a3:190_0": "Yebhuyyasikākathā",
  "atk-vin02a3:191_0": "202. Yebhuyyasikāya vūpasametunti ettha yassā kiriyāya dhammavādino bahutarā, esā yebhuyyasikā nāma.",
  "atk-vin02a3:192_0": "204.",
  "atk-vin02a3:192_1": "Adhammikasalākaggāhesu oramattakanti parittaṃ appamattakaṃ bhaṇḍanamattameva.",
  "atk-vin02a3:192_2": "Na ca gatigatanti dve tayo āvāse na gataṃ,",
  "atk-vin02a3:192_3": "tattha tattheva vā dvattikkhattuṃ avinicchitaṃ.",
  "atk-vin02a3:192_4": "Na ca saritasāritanti dvattikkhattuṃ tehi bhikkhūhi sayaṃ saritaṃ vā aññehi sāritaṃ vā na hoti.",
  "atk-vin02a3:192_5": "Jānātīti salākaṃ gāhento jānāti “adhammavādī bahutarā”ti.",
  "atk-vin02a3:192_6": "Appeva nāmāti iminā nīhārena salākāya gāhiyamānāya “api nāma adhammavādino bahutarā assū”ti ayamassa ajjhāsayo hoti.",
  "atk-vin02a3:192_7": "Aparesupi dvīsu eseva nayo.",
  "atk-vin02a3:193_0": "Adhammena gaṇhantīti adhammavādino “evaṃ mayaṃ bahū bhavissāmā”ti dve dve salākāyo gaṇhanti.",
  "atk-vin02a3:193_1": "Vaggā gaṇhantīti dve dhammavādino ekaṃ dhammavādisalākaṃ gaṇhanti “evaṃ dhammavādino na bahū bhavissantī”ti maññamānā.",
  "atk-vin02a3:193_2": "Na ca yathādiṭṭhiyā gaṇhantīti dhammavādino hutvā “balavapakkhaṃ bhajissāmā”ti adhammavādisalākaṃ gaṇhanti.",
  "atk-vin02a3:193_3": "Dhammikasalākaggāhesu ayamevattho parivattetvā veditabbo.",
  "atk-vin02a3:193_4": "Evaṃ salākaṃ gāhetvā sace bahutarā dhammavādino honti;",
  "atk-vin02a3:193_5": "yathā te vadanti,",
  "atk-vin02a3:193_6": "evaṃ taṃ adhikaraṇaṃ vūpasametabbaṃ,",
  "atk-vin02a3:193_7": "evaṃ yebhuyyasikāya vūpasantaṃ hoti.",
  "atk-vin02a3:193_8": "Ayamettha saṅkhepo.",
  "atk-vin02a3:193_9": "Vitthāro pana paratopi āgamissati.",
  "atk-vin02a3:194_0": "Yebhuyyasikākathā niṭṭhitā.",
  "atk-vin02a3:195_0": "Tassapāpiyasikākathā",
  "atk-vin02a3:196_0": "207.",
  "atk-vin02a3:196_1": "Asucīti asucīhi kāyavacīkammehi samannāgato.",
  "atk-vin02a3:196_2": "Alajjīti sañcicca āpajjanādinā alajjilakkhaṇena samannāgato.",
  "atk-vin02a3:196_3": "Sānuvādoti saupavādo.",
  "atk-vin02a3:196_4": "Iti imesañca tiṇṇaṃ aṅgānaṃ vasena tīṇi karaṇāni,",
  "atk-vin02a3:196_5": "saṅghena karaṇaṃ,",
  "atk-vin02a3:196_6": "dhammena samaggena karaṇanti imāni ca dveti pañca tassapāpiyasikākammassa karaṇāni nāma honti.",
  "atk-vin02a3:196_7": "Sesamettha tajjanīyādīsu vuttanayameva.",
  "atk-vin02a3:196_8": "Ayaṃ panettha vacanattho –",
  "atk-vin02a3:196_9": "idañhi yo pāpussannatāya pāpiyo puggalo,",
  "atk-vin02a3:196_10": "tassa kattabbato “tassapāpiyasikākamma”nti vuccati.",
  "atk-vin02a3:197_0": "Tassapāpiyasikākathā niṭṭhitā.",
  "atk-vin02a3:198_0": "Tiṇavatthārakādikathā",
  "atk-vin02a3:199_0": "212.",
  "atk-vin02a3:199_1": "Kakkhaḷattāya vāḷattāyāti kakkhaḷabhāvāya ceva vāḷabhāvāya ca.",
  "atk-vin02a3:199_2": "Bhedāyāti saṅghabhedāya.",
  "atk-vin02a3:199_3": "Sabbeheva ekajjhanti kassaci chandaṃ anāharitvā gilānepi tattheva ānetvā ekato sannipatitabbaṃ.",
  "atk-vin02a3:199_4": "Tiṇavatthārakena vūpasameyyāti ettha idaṃ kammaṃ tiṇavatthārakasadisattā “tiṇavatthārako”ti vuttaṃ.",
  "atk-vin02a3:199_5": "Yathā hi gūthaṃ vā muttaṃ vā ghaṭṭiyamānaṃ duggandhatāya bādhati,",
  "atk-vin02a3:199_6": "tiṇehi avattharitvā suppaṭicchāditassa panassa so gandho na bādhati;",
  "atk-vin02a3:199_7": "evameva yaṃ adhikaraṇaṃ mūlānumūlaṃ gantvā vūpasamiyamānaṃ kakkhaḷattāya vāḷattāya bhedāya saṃvattati,",
  "atk-vin02a3:199_8": "taṃ iminā kammena vūpasantaṃ gūthaṃ viya tiṇavatthārakena paṭicchannaṃ suvūpasantaṃ hotīti idaṃ kammaṃ",
  "atk-vin02a3:199_9": "tiṇavatthārakasadisattā “tiṇavatthārako”ti vuttaṃ.",
  "atk-vin02a3:200_0": "213.",
  "atk-vin02a3:200_1": "Thullavajjanti pārājikañceva saṅghādisesañca.",
  "atk-vin02a3:200_2": "Gihipaṭisaṃyuttanti gihīnaṃ hīnena khuṃsanavambhanadhammikapaṭissavesu āpannaṃ āpattiṃ.",
  "atk-vin02a3:201_0": "214.",
  "atk-vin02a3:201_1": "Evañca pana bhikkhave te bhikkhū tāhi āpattīhi vuṭṭhitā hontīti evaṃ tiṇavatthārakakammavācāya katāya",
  "atk-vin02a3:201_2": "kammavācāpariyosāne yattakā tattha sannipatitā antamaso suttāpi samāpannāpi aññavihitāpi sabbe te bhikkhū",
  "atk-vin02a3:201_3": "yāva upasampadamaṇḍalato paṭṭhāya thullavajjañca gihipaṭisaṃyuttañca ṭhapetvā avasesā āpattiyo āpannā,",
  "atk-vin02a3:201_4": "sabbāhi tāhi āpattīhi vuṭṭhitā honti.",
  "atk-vin02a3:201_5": "Ye pana “na metaṃ khamatī”ti aññamaññaṃ diṭṭhāvikammaṃ karonti,",
  "atk-vin02a3:201_6": "tehi vā saddhiṃ āpattiṃ āpajjitvāpi tattha anāgatā,",
  "atk-vin02a3:201_7": "āgantvā vā chandaṃ datvā pariveṇādīsu nisinnā,",
  "atk-vin02a3:201_8": "te āpattīhi na vuṭṭhahanti.",
  "atk-vin02a3:201_9": "Tena vuttaṃ –",
  "atk-vin02a3:201_10": "“ṭhapetvā diṭṭhāvikammaṃ ṭhapetvā ye na tattha hontī”ti.",
  "atk-vin02a3:202_0": "Tiṇavatthārakādikathā niṭṭhitā.",
  "atk-vin02a3:203_0": "Adhikaraṇakathā",
  "atk-vin02a3:204_0": "215.",
  "atk-vin02a3:204_1": "Bhikkhunīnaṃ anupakhajjāti bhikkhunīnaṃ anto pavisitvā.",
  "atk-vin02a3:204_2": "Vivādādhikaraṇādīnaṃ vacanattho duṭṭhadosavaṇṇanāyaṃ vuttoyeva.",
  "atk-vin02a3:204_3": "Vipaccatāya vohāroti cittadukkhatthaṃ vohāro;",
  "atk-vin02a3:204_4": "pharusavacananti attho.",
  "atk-vin02a3:204_5": "Yo tattha anuvādoti yo tesu anuvadantesu upavādo.",
  "atk-vin02a3:204_6": "Anuvadanāti ākāranidassanametaṃ;",
  "atk-vin02a3:204_7": "upavadanāti attho.",
  "atk-vin02a3:204_8": "Anullapanā anubhaṇanāti ubhayaṃ anuvadanavevacanamattameva.",
  "atk-vin02a3:204_9": "Anusampavaṅkatāti punappunaṃ kāyacittavācāhi tattheva sampavaṅkatā;",
  "atk-vin02a3:204_10": "anuvadanabhāvoti attho.",
  "atk-vin02a3:204_11": "Abbhussahanatāti “kasmā evaṃ na upavadissāmi,",
  "atk-vin02a3:204_12": "upavadissāmiyevā”ti ussāhaṃ katvā anuvadanā.",
  "atk-vin02a3:204_13": "Anubalappadānanti purimavacanassa kāraṇaṃ dassetvā pacchimavacanena balappadānaṃ.",
  "atk-vin02a3:205_0": "Kiccayatā karaṇīyatāti ettha kiccameva kiccayaṃ,",
  "atk-vin02a3:205_1": "kiccayassa bhāvo kiccayatā,",
  "atk-vin02a3:205_2": "karaṇīyassa bhāvo karaṇīyatā;",
  "atk-vin02a3:205_3": "ubhayampetaṃ saṅghakammasseva adhivacanaṃ.",
  "atk-vin02a3:205_4": "Apalokanakammantiādi pana tasseva pabhedavacanaṃ.",
  "atk-vin02a3:205_5": "Tattha apalokanakammaṃ nāma sīmaṭṭhakasaṅghaṃ sodhetvā chandārahānaṃ chandaṃ āharitvā samaggassa saṅghassa",
  "atk-vin02a3:205_6": "anumatiyā tikkhattuṃ sāvetvā kattabbakammaṃ.",
  "atk-vin02a3:205_7": "Ñattikammaṃ nāma vuttanayeneva samaggassa saṅghassa anumatiyā ekāya ñattiyā kattabbakammaṃ.",
  "atk-vin02a3:205_8": "Ñattidutiyakammaṃ nāma vuttanayeneva samaggassa saṅghassa anumatiyā ekāya ñattiyā ekāya ca anussāvanāyāti",
  "atk-vin02a3:205_9": "evaṃ ñattidutiyāya anussāvanāya kattabbakammaṃ.",
  "atk-vin02a3:205_10": "Ñatticatutthakammaṃ nāma vuttanayeneva samaggassa saṅghassa anumatiyā ekāya ñattiyā tīhi ca anussāvanāhīti",
  "atk-vin02a3:205_11": "evaṃ ñatticatutthāhi tīhi anussāvanāhi kattabbakammaṃ.",
  "atk-vin02a3:206_0": "Tattha apalokanakammaṃ apaloketvāva kātabbaṃ,",
  "atk-vin02a3:206_1": "ñattikammādivasena na kātabbaṃ.",
  "atk-vin02a3:206_2": "Ñattikammampi ekaṃ ñattiṃ ṭhapetvāva kātabbaṃ,",
  "atk-vin02a3:206_3": "apalokanakammādivasena na kātabbaṃ.",
  "atk-vin02a3:206_4": "Ñattidutiyakammaṃ pana apaloketvā kattabbampi atthi,",
  "atk-vin02a3:206_5": "akattabbampi atthi.",
  "atk-vin02a3:206_6": "Tattha sīmāsammuti sīmāsamūhananaṃ kathinadānaṃ kathinubbhāro kuṭivatthudesanā vihāravatthudesanāti imāni cha kammāni garukāni,",
  "atk-vin02a3:206_7": "apaloketvā kātuṃ na vaṭṭanti.",
  "atk-vin02a3:206_8": "Ñattidutiyakammavācaṃ sāvetvāva kātabbāni.",
  "atk-vin02a3:206_9": "Avasesā terasa sammutiyo senāsanaggāhakamatakacīvaradānādisammutiyo cāti evarūpāni lahukakammāni apaloketvāpi kātuṃ vaṭṭanti.",
  "atk-vin02a3:206_10": "Ñattikammañatticatutthakammavasena pana na kātabbameva.",
  "atk-vin02a3:206_11": "Ñatticatutthakammaṃ ñattiñca tisso ca kammavācāyo sāvetvāva kātabbaṃ,",
  "atk-vin02a3:206_12": "apalokanakammādivasena na kātabbanti ayamettha saṅkhepo.",
  "atk-vin02a3:207_0": "Vitthārato pana imāni cattāri kammāni “katihākārehi vipajjantī”tiādinā nayena parivārāvasāne kammavagge etesaṃ vinicchayo āgatoyeva.",
  "atk-vin02a3:207_1": "Yaṃ pana tattha anuttānaṃ,",
  "atk-vin02a3:207_2": "taṃ kammavaggeyeva vaṇṇayissāma.",
  "atk-vin02a3:207_3": "Evañhi sati na aṭṭhāne vaṇṇanā bhavissati,",
  "atk-vin02a3:207_4": "ādito paṭṭhāya ca tassa tassa kammassa viññātattā suviññeyyo bhavissati.",
  "atk-vin02a3:208_0": "216. Vivādādhikaraṇassa kiṃ mūlantiādīni pāḷivaseneva veditabbāni.",
  "atk-vin02a3:209_0": "220.",
  "atk-vin02a3:209_1": "“Vivādādhikaraṇaṃ siyā kusala”ntiādīsu yena vivadanti,",
  "atk-vin02a3:209_2": "so cittuppādo vivādo,",
  "atk-vin02a3:209_3": "samathehi ca adhikaraṇīyatāya adhikaraṇanti evamādinā nayena attho daṭṭhabbo.",
  "atk-vin02a3:210_0": "222.",
  "atk-vin02a3:210_1": "Āpattādhikaraṇaṃ siyā akusalaṃ siyā abyākataṃ,",
  "atk-vin02a3:210_2": "natthi āpattādhikaraṇaṃ kusalanti ettha sandhāya bhāsitavasena attho veditabbo.",
  "atk-vin02a3:210_3": "Yasmiñhi pathavikhaṇanādike āpattādhikaraṇe kusalacittaṃ aṅgaṃ hoti,",
  "atk-vin02a3:210_4": "tasmiṃ sati na sakkā vattuṃ “natthi āpattādhikaraṇaṃ kusala”nti,",
  "atk-vin02a3:210_5": "tasmā nayidaṃ aṅgappahonakacittaṃ sandhāya vuttaṃ.",
  "atk-vin02a3:210_6": "Idaṃ pana sandhāya vuttaṃ.",
  "atk-vin02a3:210_7": "Yaṃ tāva āpattādhikaraṇaṃ lokavajjaṃ,",
  "atk-vin02a3:210_8": "taṃ ekantato akusalameva,",
  "atk-vin02a3:210_9": "tattha “siyā akusala”nti vikappo natthi.",
  "atk-vin02a3:210_10": "Yaṃ pana paṇṇattivajjaṃ,",
  "atk-vin02a3:210_11": "taṃ yasmā sañcicca “imaṃ āpattiṃ vītikkamāmī”ti vītikkamantasseva akusalaṃ hoti,",
  "atk-vin02a3:210_12": "asañcicca pana kiñci ajānantassa sahaseyyādivasena āpajjato abyākataṃ hoti,",
  "atk-vin02a3:210_13": "tasmā tattha sañciccāsañciccavasena imaṃ vikappabhāvaṃ sandhāya idaṃ vuttaṃ –",
  "atk-vin02a3:210_14": "“āpattādhikaraṇaṃ siyā akusalaṃ,",
  "atk-vin02a3:210_15": "siyā abyākataṃ,",
  "atk-vin02a3:210_16": "natthi āpattādhikaraṇaṃ kusala”nti.",
  "atk-vin02a3:211_0": "Sace pana “yaṃ kusalacitto āpajjati,",
  "atk-vin02a3:211_1": "idaṃ vuccati āpattādhikaraṇaṃ kusala”nti vadeyya,",
  "atk-vin02a3:211_2": "acittakānaṃ pana eḷakalomapadasodhammādisamuṭṭhānānampi kusalacittaṃ āpajjeyya,",
  "atk-vin02a3:211_3": "na ca tattha vijjamānampi kusalacittaṃ āpattiyā aṅgaṃ.",
  "atk-vin02a3:211_4": "Kāyavacīviññattivasena pana calitappavattānaṃ kāyavācānaṃ aññatarameva aṅgaṃ,",
  "atk-vin02a3:211_5": "tañca rūpakkhandhapariyāpannattā abyākatanti.",
  "atk-vin02a3:212_0": "Yaṃ jānantotiādimhi pana ayamattho –",
  "atk-vin02a3:212_1": "yaṃ cittaṃ āpattiyā aṅgaṃ hoti,",
  "atk-vin02a3:212_2": "tena vatthuṃ jānanto “idaṃ vītikkamāmī”ti ca vītikkamākārena saddhiṃ jānanto sañjānanto vītikkamacetanāvasena",
  "atk-vin02a3:212_3": "cetetvā pakappetvā upakkamavasena maddanto abhivitaritvā nirāsaṅkacittaṃ pesetvā yaṃ āpattādhikaraṇaṃ",
  "atk-vin02a3:212_4": "vītikkamaṃ āpajjati,",
  "atk-vin02a3:212_5": "tassa evaṃ vītikkamato yo vītikkamo,",
  "atk-vin02a3:212_6": "idaṃ vuccati “āpattādhikaraṇaṃ akusala”nti.",
  "atk-vin02a3:213_0": "Abyākatavārepi yaṃ cittaṃ āpattiyā aṅgaṃ hoti,",
  "atk-vin02a3:213_1": "tassa abhāvena ajānanto vītikkamākārena ca saddhiṃ ajānanto asañjānanto āpattiaṅgabhūtāya vītikkamacetanāya",
  "atk-vin02a3:213_2": "abhāvena acetetvā sañcicca maddanassa abhāvena anabhivitaritvā nirāsaṅkacittaṃ apesetvā yaṃ āpattādhikaraṇaṃ",
  "atk-vin02a3:213_3": "vītikkamaṃ āpajjati,",
  "atk-vin02a3:213_4": "tassa evaṃ vītikkamato yo vītikkamo,",
  "atk-vin02a3:213_5": "idaṃ vuccati “āpattādhikaraṇaṃ abyākata”nti.",
  "atk-vin02a3:214_0": "224.",
  "atk-vin02a3:214_1": "Ayaṃ vivādo no adhikaraṇantiādīsu samathehi adhikaraṇīyatāya abhāvato noadhikaraṇanti evamattho veditabbo.",
  "atk-vin02a3:215_0": "Adhikaraṇakathā niṭṭhitā.",
  "atk-vin02a3:216_0": "Adhikaraṇavūpasamanasamathakathā",
  "atk-vin02a3:217_0": "228.",
  "atk-vin02a3:217_1": "Yāvatikā ca bhikkhū kammappattāti ettha catuvaggakaraṇe kamme cattāro,",
  "atk-vin02a3:217_2": "pañcavaggakaraṇe pañca,",
  "atk-vin02a3:217_3": "dasavaggakaraṇe dasa,",
  "atk-vin02a3:217_4": "vīsativaggakaraṇe vīsati bhikkhū kammappattāti veditabbā.",
  "atk-vin02a3:218_0": "230.",
  "atk-vin02a3:218_1": "Supariggahitanti suṭṭhu pariggahitaṃ katvā sampaṭicchitabbaṃ.",
  "atk-vin02a3:218_2": "Sampaṭicchitvā ca pana “ajja bhaṇḍakaṃ dhovāma,",
  "atk-vin02a3:218_3": "ajja pattaṃ pacāma,",
  "atk-vin02a3:218_4": "ajjeko palibodho atthī”ti mānaniggahatthāya katipāhaṃ atikkāmetabbaṃ.",
  "atk-vin02a3:219_0": "231.",
  "atk-vin02a3:219_1": "Anantāni ceva bhassāni jāyantīti aparimāṇāni ito cito ca vacanāni uppajjanti.",
  "atk-vin02a3:219_2": "“Bhāsānī”tipi pāṭho,",
  "atk-vin02a3:219_3": "ayamevattho.",
  "atk-vin02a3:219_4": "Ubbāhikāya sammannitabboti apaloketvā vā sammannitabbo parato vuttāya ñattidutiyāya vā kammavācāya.",
  "atk-vin02a3:219_5": "Evaṃ sammatehi pana bhikkhūhi visuṃ vā nisīditvā tassāyeva vā parisāya “aññehi asammatehi na kiñci kathetabba”nti",
  "atk-vin02a3:219_6": "sāvetvā taṃ adhikaraṇaṃ vinicchitabbaṃ.",
  "atk-vin02a3:220_0": "233.",
  "atk-vin02a3:220_1": "Tatrāssāti tassaṃ parisati bhaveyya.",
  "atk-vin02a3:220_2": "Neva suttaṃ āgatanti na mātikā āgatā.",
  "atk-vin02a3:220_3": "No suttavibhaṅgoti vinayopi na paguṇo.",
  "atk-vin02a3:220_4": "Byañjanacchāyāya atthaṃ paṭibāhatīti byañjanamattameva gahetvā atthaṃ paṭisedheti.",
  "atk-vin02a3:220_5": "Jātarūparajatakhettavatthupaṭiggahaṇādīsu vinayadharehi bhikkhūhi āpattiyā kāriyamāne disvā “kiṃ ime āpattiyā kāretha,",
  "atk-vin02a3:220_6": "‘nanu jātarūparajatapaṭiggahaṇā paṭivirato hotī’ti evaṃ sutte paṭiviratimattameva vuttaṃ,",
  "atk-vin02a3:220_7": "natthi ettha āpattī”ti vadati.",
  "atk-vin02a3:220_8": "Aparo dhammakathiko suttassa āgatattā olambetvā nivāsentānaṃ āpattiyā āropiyamānāya “kiṃ imesaṃ āpattiṃ ropetha,",
  "atk-vin02a3:220_9": "‘nanu parimaṇḍalaṃ nivāsessāmīti sikkhā karaṇīyā’ti evaṃ sikkhākaraṇamattamevettha vuttaṃ,",
  "atk-vin02a3:220_10": "natthi ettha āpattī”ti vadati.",
  "atk-vin02a3:221_0": "234. Yathā bahutarā bhikkhūti ettha ekenapi adhikā bahutarāva ko pana vādo dvīhi tīhīti.",
  "atk-vin02a3:222_0": "Adhikaraṇavūpasamanasamathakathā niṭṭhitā.",
  "atk-vin02a3:223_0": "Tividhasalākaggāhakathā",
  "atk-vin02a3:224_0": "235.",
  "atk-vin02a3:224_1": "Saññattiyāti saññāpanatthāya.",
  "atk-vin02a3:224_2": "Gūḷhakantiādīsu alajjussannāya parisāya gūḷhako salākaggāho kātabbo,",
  "atk-vin02a3:224_3": "lajjussannāya parisāya vivaṭako,",
  "atk-vin02a3:224_4": "bālussannāya sakaṇṇajappako.",
  "atk-vin02a3:224_5": "Vaṇṇāvaṇṇāyo katvāti dhammavādīnañca adhammavādīnañca salākāyo nimittasaññaṃ āropetvā aññamaññaṃ visabhāgā kātabbā.",
  "atk-vin02a3:224_6": "Tato tā sabbāpi cīvarabhoge katvā vuttanayena gāhetabbā.",
  "atk-vin02a3:224_7": "Duggahoti paccukkaḍḍhitabbanti “duggahitā salākāyo”ti vatvā puna gahetvā yāvatatiyaṃ gāhetabbā.",
  "atk-vin02a3:224_8": "Suggahoti sāvetabbanti ekasmimpi dhammavādimhi atirekajāte “suggahitā salākāyo”ti sāvetabbaṃ.",
  "atk-vin02a3:224_9": "Yathā ca te dhammavādino vadanti tathā taṃ adhikaraṇaṃ vūpasametabbanti.",
  "atk-vin02a3:224_10": "Atha yāvatatiyampi adhammavādinova bahutarā honti,",
  "atk-vin02a3:224_11": "ajja “akālo,",
  "atk-vin02a3:224_12": "sve jānissāmā”ti vuṭṭhahitvā alajjīnaṃ pakkhabhedatthāya dhammavādipakkhaṃ pariyesitvā punadivase salākaggāho kātabbo.",
  "atk-vin02a3:224_13": "Ayaṃ gūḷhako salākaggāho.",
  "atk-vin02a3:225_0": "Sakaṇṇajappake pana gahite vattabboti ettha sace saṅghatthero adhammavādisalākaṃ gaṇhāti,",
  "atk-vin02a3:225_1": "so evaṃ avabodhetabbo – “bhante,",
  "atk-vin02a3:225_2": "tumhe mahallakā vayoanuppattā,",
  "atk-vin02a3:225_3": "tumhākaṃ etaṃ na yuttaṃ,",
  "atk-vin02a3:225_4": "ayaṃ pana dhammavādisalākā”ti assa itarā salākā dassetabbā.",
  "atk-vin02a3:225_5": "Sace so taṃ gaṇhāti, dātabbā.",
  "atk-vin02a3:225_6": "Atha neva avabujjhati,",
  "atk-vin02a3:225_7": "tato “mā kassaci ārocehī”ti vattabbo.",
  "atk-vin02a3:225_8": "Sesaṃ vuttanayameva.",
  "atk-vin02a3:225_9": "Vivaṭako vivaṭatthoyeva.",
  "atk-vin02a3:226_0": "Tividhasalākaggāhakathā niṭṭhitā.",
  "atk-vin02a3:227_0": "Tassapāpiyasikāvinayakathā",
  "atk-vin02a3:228_0": "238.",
  "atk-vin02a3:228_1": "Pārājikasāmantaṃ vāti ettha methunadhamme pārājikasāmantaṃ nāma dukkaṭaṃ hoti.",
  "atk-vin02a3:228_2": "Adinnādānādīsu thullaccayaṃ.",
  "atk-vin02a3:228_3": "Nibbeṭhentanti “na sarāmī”ti vacanena nibbeṭhayamānaṃ.",
  "atk-vin02a3:228_4": "Ativeṭhetīti “iṅghāyasmā”tiādivacanehi ativeṭhiyati.",
  "atk-vin02a3:228_5": "Sarāmi kho ahaṃ āvusoti pārājikapaṭicchādanatthāya evaṃ paṭijānāti.",
  "atk-vin02a3:228_6": "Puna tena ativeṭhiyamāno “sarāmi kho”ti paṭiññaṃ datvā “idāni maṃ nāsessantī”ti bhayena “davāya me”tiādimāha.",
  "atk-vin02a3:228_7": "Etassa tassapāpiyasikākammaṃ kātabbaṃ.",
  "atk-vin02a3:228_8": "Sace sīlavā bhavissati,",
  "atk-vin02a3:228_9": "vattaṃ paripūretvā paṭippassaddhiṃ labhati,",
  "atk-vin02a3:228_10": "no ce tathā nāsitakova bhavissati.",
  "atk-vin02a3:228_11": "Sesaṃ sabbattha uttānatthamevāti.",
  "atk-vin02a3:229_0": "Tassapāpiyasikāvinayakathā niṭṭhitā.",
  "atk-vin02a3:230_0": "Samathakkhandhakavaṇṇanā niṭṭhitā.",
  "atk-vin02a3:231_0": "5. Khuddakavatthukkhandhakaṃ",
  "atk-vin02a3:232_0": "Khuddakavatthukathā",
  "atk-vin02a3:233_0": "243.",
  "atk-vin02a3:233_1": "Khuddakavatthukkhandhake –",
  "atk-vin02a3:233_2": "mallamuṭṭhikāti muṭṭhikamallā.",
  "atk-vin02a3:233_3": "Gāmamuddavāti chavirāgamaṇḍanānuyuttā nāgarikamanussā.",
  "atk-vin02a3:233_4": "Gāmamoddavātipi pāṭho;",
  "atk-vin02a3:233_5": "esevattho.",
  "atk-vin02a3:233_6": "Thambheti nhānatitthe nikhaṇitvā ṭhapitatthambhe.",
  "atk-vin02a3:234_0": "Kuṭṭeti iṭṭhakāsilādārukuṭṭānaṃ aññatarasmiṃ.",
  "atk-vin02a3:234_1": "Aṭṭāne nhāyantīti ettha aṭṭānaṃ nāma rukkhaṃ phalakaṃ viya tacchetvā aṭṭhapadākārena rājiyo chinditvā nhānatitthe nikhaṇanti,",
  "atk-vin02a3:234_2": "tattha cuṇṇāni ākiritvā manussā kāyaṃ ghaṃsanti.",
  "atk-vin02a3:234_3": "Gandhabbahatthakenāti nhānatitthe ṭhapitena dārumayahatthena,",
  "atk-vin02a3:234_4": "tena kira cuṇṇāni gahetvā manussā sarīraṃ ghaṃsanti.",
  "atk-vin02a3:234_5": "Kuruvindakasuttiyāti kuruvindakapāsāṇacuṇṇāni lākhāya bandhitvā kataguḷikakalāpako vuccati,",
  "atk-vin02a3:234_6": "taṃ ubhosu antesu gahetvā sarīraṃ ghaṃsanti.",
  "atk-vin02a3:234_7": "Viggayha parikammaṃ kārāpentīti aññamaññaṃ sarīrena sarīraṃ ghaṃsanti.",
  "atk-vin02a3:234_8": "Mallakaṃ nāma makaradantake chinditvā mallakamūlasaṇṭhānena kataṃ mallakanti vuccati,",
  "atk-vin02a3:234_9": "idaṃ gilānassāpi na vaṭṭati.",
  "atk-vin02a3:235_0": "244.",
  "atk-vin02a3:235_1": "Akatamallakaṃ nāma dante acchinditvā kataṃ,",
  "atk-vin02a3:235_2": "idaṃ agilānasseva na vaṭṭati;",
  "atk-vin02a3:235_3": "iṭṭhakākhaṇḍaṃ pana kapālakhaṇḍaṃ vā vaṭṭati.",
  "atk-vin02a3:235_4": "Ukkāsikanti vatthavaṭṭiṃ;",
  "atk-vin02a3:235_5": "tasmā nhāyantassa yassa kassaci nhānasāṭakavaṭṭiyā piṭṭhiṃ ghaṃsituṃ vaṭṭati.",
  "atk-vin02a3:235_6": "Puthupāṇikanti hatthaparikammaṃ vuccati,",
  "atk-vin02a3:235_7": "tasmā sabbesaṃ hatthena piṭṭhiparikammaṃ kātuṃ vaṭṭati.",
  "atk-vin02a3:236_0": "245.",
  "atk-vin02a3:236_1": "Vallikāti kaṇṇato nikkhantamuttolambakādīnaṃ etaṃ adhivacanaṃ;",
  "atk-vin02a3:236_2": "na kevalañca vallikā eva,",
  "atk-vin02a3:236_3": "yaṃkiñci kaṇṇapiḷandhanaṃ antamaso tālapaṇṇampi na vaṭṭati.",
  "atk-vin02a3:236_4": "Pāmaṅganti yaṃkiñci palambakasuttaṃ.",
  "atk-vin02a3:236_5": "Kaṇṭhasuttakanti yaṃkiñci gīvūpagaābharaṇaṃ.",
  "atk-vin02a3:236_6": "Kaṭisuttakanti yaṃkiñci kaṭipiḷandhanaṃ antamaso suttatantumattampi.",
  "atk-vin02a3:236_7": "Ovaṭṭikanti valayaṃ.",
  "atk-vin02a3:236_8": "Kāyūrādīni pākaṭāneva,",
  "atk-vin02a3:236_9": "akkhakānaṃ heṭṭhā bāhābharaṇaṃ yaṃkiñci ābharaṇaṃ na vaṭṭati.",
  "atk-vin02a3:237_0": "246.",
  "atk-vin02a3:237_1": "Dumāsikaṃ vā duvaṅgulaṃ vāti ettha sace kesā antodvemāse dvaṅgulaṃ pāpuṇanti,",
  "atk-vin02a3:237_2": "antodvemāseva chinditabbā.",
  "atk-vin02a3:237_3": "Dvaṅgulehi atikkāmetuṃ na vaṭṭati.",
  "atk-vin02a3:237_4": "Sacepi na dīghā,",
  "atk-vin02a3:237_5": "dvemāsato ekadivasampi atikkāmetuṃ na vaṭṭatiyeva;",
  "atk-vin02a3:237_6": "evamayaṃ ubhayenapi ukkaṭṭhaparicchedova vutto,",
  "atk-vin02a3:237_7": "tato oraṃ pana navaṭṭanabhāvo nāma natthi.",
  "atk-vin02a3:238_0": "Kocchena osaṇṭhentīti kocchena olikhitvā sannisīdāpenti.",
  "atk-vin02a3:238_1": "Phaṇakenāti dantamayādīsu yena kenaci.",
  "atk-vin02a3:238_2": "Hatthaphaṇakenāti hattheneva phaṇakiccaṃ karontā aṅgulīhi osaṇṭhenti.",
  "atk-vin02a3:238_3": "Sitthatelakenāti madhusitthakaniyyāsādīsu yena kenaci cikkalena.",
  "atk-vin02a3:238_4": "Udakatelakenāti udakamissakena telena.",
  "atk-vin02a3:238_5": "Maṇḍanatthāya sabbattha dukkaṭaṃ,",
  "atk-vin02a3:238_6": "uddhalomena pana anulomanipātanatthaṃ hatthaṃ temetvā sīsaṃ puñchitabbaṃ.",
  "atk-vin02a3:238_7": "Uṇhābhitattarajasirānampi allahatthena puñchituṃ vaṭṭati.",
  "atk-vin02a3:239_0": "247.",
  "atk-vin02a3:239_1": "Na bhikkhave ādāse vā udakapatte vāti ettha kaṃsapattādīnipi yesu mukhanimittaṃ paññāyati,",
  "atk-vin02a3:239_2": "sabbāni ādāsasaṅkhameva gacchanti.",
  "atk-vin02a3:239_3": "Kañjiyādīnipi ca udakapattasaṅkhameva.",
  "atk-vin02a3:239_4": "Tasmā yattha katthaci olokentassa dukkaṭaṃ.",
  "atk-vin02a3:239_5": "Ābādhapaccayāti “sañchavi nu kho me vaṇo,",
  "atk-vin02a3:239_6": "udāhu na tāvā”ti jānanatthaṃ;",
  "atk-vin02a3:239_7": "“jiṇṇo nu khomhi no”ti evaṃ āyusaṅkhāraṃ olokanatthampi vaṭṭatīti vuttaṃ.",
  "atk-vin02a3:240_0": "Mukhaṃ ālimpantīti vippasannachavirāgakarehi mukhālepanehi ālimpanti.",
  "atk-vin02a3:240_1": "Ummaddentīti nānāummaddanehi ummaddenti.",
  "atk-vin02a3:240_2": "Cuṇṇentīti mukhacuṇṇakena makkhenti.",
  "atk-vin02a3:240_3": "Manosilikāya mukhaṃ lañchentīti manosilāya tilakādīni lañchanāni karonti,",
  "atk-vin02a3:240_4": "tāni haritālādīhipi na vaṭṭantiyeva.",
  "atk-vin02a3:240_5": "Aṅgarāgādayo pākaṭāyeva.",
  "atk-vin02a3:240_6": "Sabbattha dukkaṭaṃ.",
  "atk-vin02a3:241_0": "248.",
  "atk-vin02a3:241_1": "Na bhikkhave naccaṃ vātiādīsu yaṃkiñci naccaṃ antamaso moranaccampi dassanāya gacchantassa dukkaṭaṃ.",
  "atk-vin02a3:241_2": "Sayampi naccantassa vā naccāpentassa vā dukkaṭameva.",
  "atk-vin02a3:241_3": "Gītampi yaṃkiñci naṭagītaṃ vā sādhugītaṃ vā antamaso dantagītampi “yaṃ gāyissāmā”ti pubbabhāge okūjantā karonti,",
  "atk-vin02a3:241_4": "etampi na vaṭṭati.",
  "atk-vin02a3:241_5": "Sayaṃ gāyantassāpi gāyāpentassāpi dukkaṭameva.",
  "atk-vin02a3:241_6": "Vāditampi yaṃkiñci na vaṭṭati.",
  "atk-vin02a3:241_7": "Yaṃ pana niṭṭhubhanto vā sāsaṅke vā ṭhito accharikaṃ vā phoṭeti,",
  "atk-vin02a3:241_8": "pāṇiṃ vā paharati,",
  "atk-vin02a3:241_9": "tattha anāpatti.",
  "atk-vin02a3:241_10": "Sabbaṃ antarārāme ṭhitassa passato anāpatti.",
  "atk-vin02a3:241_11": "“Passissāmī”ti vihārato vihāraṃ gacchantassa āpattiyeva.",
  "atk-vin02a3:241_12": "Āsanasālāya nisinno passati, anāpatti.",
  "atk-vin02a3:241_13": "“Passissāmī”ti uṭṭhahitvā gacchato āpatti.",
  "atk-vin02a3:241_14": "Vīthiyaṃ ṭhatvā gīvaṃ parivattetvā passatopi āpattiyeva.",
  "atk-vin02a3:242_0": "249.",
  "atk-vin02a3:242_1": "Sarakuttinti sarakiriyaṃ.",
  "atk-vin02a3:242_2": "Bhaṅgo hotīti aladdhaṃ uppādetuṃ na sakkoti;",
  "atk-vin02a3:242_3": "laddhaṃ samāpajjituṃ.",
  "atk-vin02a3:242_4": "Pacchimā janatāti amhākaṃ ācariyāpi upajjhāyāpi evaṃ gāyiṃsūti pacchimo jano diṭṭhānugatiṃ āpajjati;",
  "atk-vin02a3:242_5": "tatheva gāyati.",
  "atk-vin02a3:242_6": "Na bhikkhave āyatakenāti ettha āyatako nāma taṃ taṃ vattaṃ bhinditvā akkharāni vināsetvā pavatto.",
  "atk-vin02a3:242_7": "Dhamme pana suttantavattaṃ nāma atthi,",
  "atk-vin02a3:242_8": "jātakavattaṃ nāma atthi,",
  "atk-vin02a3:242_9": "gāthāvattaṃ nāma atthi,",
  "atk-vin02a3:242_10": "taṃ vināsetvā atidīghaṃ kātuṃ na vaṭṭati.",
  "atk-vin02a3:242_11": "Caturassena vattena parimaṇḍalāni padabyañjanāni dassetabbāni.",
  "atk-vin02a3:242_12": "Sarabhaññanti sarena bhaṇanaṃ.",
  "atk-vin02a3:242_13": "Sarabhaññe kira taraṅgavattadhotakavattagalitavattādīni dvattiṃsa vattāni atthi.",
  "atk-vin02a3:242_14": "Tesu yaṃ icchati,",
  "atk-vin02a3:242_15": "taṃ kātuṃ labhati.",
  "atk-vin02a3:242_16": "Sabbesaṃ padabyañjanaṃ avināsetvā vikāraṃ akatvā samaṇasāruppena caturassena nayena pavattanaṃyeva lakkhaṇaṃ.",
  "atk-vin02a3:243_0": "Bāhiralomiṃ uṇṇinti uṇṇalomāni bahi katvā uṇṇapāvāraṃ pārupanti;",
  "atk-vin02a3:243_1": "tathā dhārentassa dukkaṭaṃ.",
  "atk-vin02a3:243_2": "Lomāni anto katvā pārupituṃ vaṭṭati.",
  "atk-vin02a3:243_3": "Samaṇakappakathā bhūtagāmasikkhāpadavaṇṇanāyaṃ vuttā.",
  "atk-vin02a3:244_0": "251.",
  "atk-vin02a3:244_1": "Na bhikkhave attano aṅgajātanti aṅgajātaṃ chindantasseva thullaccayaṃ.",
  "atk-vin02a3:244_2": "Aññaṃ pana kaṇṇanāsāaṅguliādiṃ yaṃkiñci chindantassa tādisaṃ vā dukkhaṃ uppādentassa dukkaṭaṃ.",
  "atk-vin02a3:244_3": "Ahikīṭadaṭṭhādīsu pana aññaābādhapaccayā vā lohitaṃ vā mocentassa chindantassa vā anāpatti.",
  "atk-vin02a3:245_0": "252.",
  "atk-vin02a3:245_1": "Candanagaṇṭhi uppannā hotīti candanaghaṭikā uppannā hoti.",
  "atk-vin02a3:245_2": "So kira uddhañca adho ca jālāni parikkhipāpetvā gaṅgāya nadiyā kīḷati,",
  "atk-vin02a3:245_3": "tassa nadīsotena vuyhamānā candanagaṇṭhi āgantvā jāle laggā,",
  "atk-vin02a3:245_4": "tamassa purisā āharitvā adaṃsu;",
  "atk-vin02a3:245_5": "evaṃ sā uppannā hoti.",
  "atk-vin02a3:245_6": "Iddhipāṭihāriyanti ettha vikubbaniddhipāṭihāriyaṃ paṭikkhittaṃ,",
  "atk-vin02a3:245_7": "adhiṭṭhāniddhi pana appaṭikkhittāti veditabbā.",
  "atk-vin02a3:246_0": "Na bhikkhave sovaṇṇamayo pattotiādīsu sacepi gihī bhattagge suvaṇṇataṭṭikādīsu byañjanaṃ katvā upanāmenti,",
  "atk-vin02a3:246_1": "āmasitumpi na vaṭṭati.",
  "atk-vin02a3:246_2": "Phalikamayakācamayakaṃsamayāni pana taṭṭikādīni bhājanāni puggalikaparibhogeneva na vaṭṭanti,",
  "atk-vin02a3:246_3": "saṅghikaparibhogena vā gihivikaṭāni vā vaṭṭanti.",
  "atk-vin02a3:246_4": "“Tambalohamayopi pattova na vaṭṭati,",
  "atk-vin02a3:246_5": "thālakaṃ pana vaṭṭatī”ti idaṃ sabbaṃ kurundiyaṃ vuttaṃ.",
  "atk-vin02a3:246_6": "Maṇimayoti ettha pana indanīlādimaṇimayo vutto.",
  "atk-vin02a3:246_7": "Kaṃsamayoti ettha vaṭṭalohamayopi saṅgahito.",
  "atk-vin02a3:247_0": "253. Likhitunti tanukaraṇatthāyetaṃ vuttaṃ. Pakatimaṇḍalanti makaradantacchinnakamaṇḍalameva.",
  "atk-vin02a3:248_0": "254.",
  "atk-vin02a3:248_1": "Āvaṭṭitvāti aññamaññaṃ paharitvā.",
  "atk-vin02a3:248_2": "Pattādhārakanti ettha “dantavallivettādīhi kate bhūmiādhārake tayo,",
  "atk-vin02a3:248_3": "dāruādhārake dve patte uparūpari ṭhapetuṃ vaṭṭatī”ti kurundiyaṃ vuttaṃ.",
  "atk-vin02a3:248_4": "Mahāaṭṭhakathāyaṃ pana vuttaṃ –",
  "atk-vin02a3:248_5": "“bhūmiādhārake tiṇṇaṃ pattānaṃ anokāso,",
  "atk-vin02a3:248_6": "dve ṭhapetuṃ vaṭṭati.",
  "atk-vin02a3:248_7": "Dāruādhārakadaṇḍādhārakesupi susajjitesu eseva nayo.",
  "atk-vin02a3:248_8": "Bhamakoṭisadiso pana dāruādhārako tīhi daṇḍakehi baddho daṇḍakādhāro ca ekassapi pattassa anokāso,",
  "atk-vin02a3:248_9": "tattha ṭhapetvāpi hatthena gahetvā eva nisīditabbaṃ.",
  "atk-vin02a3:248_10": "Bhūmiyaṃ pana nikkujjitvā ekameva ṭhapetabba”nti.",
  "atk-vin02a3:249_0": "Miḍḍhanteti ālindakamiḍḍhikādīnaṃ ante.",
  "atk-vin02a3:249_1": "Sace pana parivattetvā tattheva patiṭṭhāti,",
  "atk-vin02a3:249_2": "evarūpāya vitthiṇṇāya miḍḍhiyā ṭhapetuṃ vaṭṭati.",
  "atk-vin02a3:249_3": "Paribhaṇḍanteti bāhirapasse katāya tanukamiḍḍhikāya ante.",
  "atk-vin02a3:249_4": "Miḍḍhiyaṃ vuttanayenevetthāpi vinicchayo veditabbo.",
  "atk-vin02a3:250_0": "Coḷakanti yaṃ pattharitvā patto ṭhapīyati;",
  "atk-vin02a3:250_1": "tasmiṃ pana asati kaṭasārake vā taṭṭikāya vā mattikāparibhaṇḍakatāya bhūmiyā vā yattha na dussati,",
  "atk-vin02a3:250_2": "tathārūpāya vālikāya vā ṭhapetuṃ vaṭṭati.",
  "atk-vin02a3:250_3": "Paṃsurajādīsu pana kharabhūmiyaṃ vā ṭhapentassa dukkaṭaṃ.",
  "atk-vin02a3:250_4": "Pattamāḷakaṃ iṭṭhakāhi vā dārūhi vā kātuṃ vaṭṭati.",
  "atk-vin02a3:250_5": "Pattakuṇḍolikāti mahāmukhakuṇḍasaṇṭhānā bhaṇḍakukkhalikā vuccati.",
  "atk-vin02a3:250_6": "Yo laggeyyāti yattha katthaci laggentassa dukkaṭameva.",
  "atk-vin02a3:250_7": "Cīvaravaṃsepi bandhitvā ṭhapetuṃ na vaṭṭati.",
  "atk-vin02a3:250_8": "Bhaṇḍakaṭṭhapanatthameva vā kataṃ hotu nisīdanasayanatthaṃ vā yattha katthaci mañce vā pīṭhe vā ṭhapentassa dukkaṭaṃ,",
  "atk-vin02a3:250_9": "aññena pana bhaṇḍakena saddhiṃ bandhitvā ṭhapetuṃ vaṭṭati.",
  "atk-vin02a3:250_10": "Aṭaniyaṃ bandhitvā olambetuṃ vā vaṭṭati,",
  "atk-vin02a3:250_11": "bandhitvāpi upari ṭhapetuṃ na vaṭṭatiyeva.",
  "atk-vin02a3:250_12": "Sace pana mañco vā pīṭhaṃ vā ukkhipitvā cīvaravaṃsādīsu aṭṭakachannena ṭhapitaṃ hoti,",
  "atk-vin02a3:250_13": "tattha ṭhapetuṃ vaṭṭati.",
  "atk-vin02a3:250_14": "Aṃsavaddhanakena aṃsakūṭe laggetvā aṅke ṭhapetuṃ vaṭṭati.",
  "atk-vin02a3:250_15": "Chatte bhattapūropi aṃsakūṭe laggitapattopi ṭhapetuṃ na vaṭṭati,",
  "atk-vin02a3:250_16": "bhaṇḍakena pana saddhiṃ bandhitvā vā aṭṭakaṃ katvā vā ṭhapite yo koci ṭhapetuṃ vaṭṭati.",
  "atk-vin02a3:251_0": "255.",
  "atk-vin02a3:251_1": "Pattahatthenāti ettha na kevalaṃ yassa patto hatthe,",
  "atk-vin02a3:251_2": "so eva pattahattho,",
  "atk-vin02a3:251_3": "na kevalañca kavāṭameva paṇāmetuṃ na labhati;",
  "atk-vin02a3:251_4": "apica kho pana hatthe vā piṭṭhipāde vā yattha katthaci sarīrāvayave pattasmiṃ sati hatthena vā pādena",
  "atk-vin02a3:251_5": "vā sīsena vā yena kenaci sarīrāvayavena kavāṭaṃ vā paṇāmetuṃ ghaṭikaṃ vā ukkhipituṃ sūciṃ vā kuñcikāya",
  "atk-vin02a3:251_6": "apāpurituṃ na labhati.",
  "atk-vin02a3:251_7": "Aṃsakūṭe pana pattaṃ laggetvā yathāsukhaṃ avāpurituṃ labhati.",
  "atk-vin02a3:252_0": "Tumbakaṭāhanti lābukaṭāhaṃ vuccati,",
  "atk-vin02a3:252_1": "taṃ pariharituṃ na vaṭṭati.",
  "atk-vin02a3:252_2": "Labhitvā pana tāvakālikaṃ paribhuñjituṃ vaṭṭati.",
  "atk-vin02a3:252_3": "Ghaṭikaṭāhepi eseva nayo.",
  "atk-vin02a3:252_4": "Ghaṭikaṭāhanti ghaṭikapālaṃ.",
  "atk-vin02a3:252_5": "Abhuṃ meti utrāsavacanametaṃ.",
  "atk-vin02a3:252_6": "Sabbapaṃsukūlikenāti ettha cīvarañca mañcapīṭhañca paṃsukūlaṃ vaṭṭati,",
  "atk-vin02a3:252_7": "ajjhoharaṇīyaṃ pana dinnakameva gahetabbaṃ.",
  "atk-vin02a3:253_0": "Calakānīti cabbetvā apaviddhāmisāni.",
  "atk-vin02a3:253_1": "Aṭṭhikānīti macchamaṃsaaṭṭhikāni.",
  "atk-vin02a3:253_2": "Ucchiṭṭhodakanti mukhavikkhālanodakaṃ.",
  "atk-vin02a3:253_3": "Etesu yaṃkiñci pattena nīharantassa dukkaṭaṃ.",
  "atk-vin02a3:253_4": "Pattaṃ paṭiggahaṃ katvā hatthaṃ dhovitumpi na labhati.",
  "atk-vin02a3:253_5": "Hatthadhotapādadhotaudakampi patte ākiritvā nīharituṃ na vaṭṭati.",
  "atk-vin02a3:253_6": "Anucchiṭṭhaṃ suddhapattaṃ ucchiṭṭhahatthena gaṇhituṃ na vaṭṭati,",
  "atk-vin02a3:253_7": "vāmahatthena panettha udakaṃ āsiñcitvā ekaṃ udakagaṇḍusaṃ gahetvā ucchiṭṭhahatthena gaṇhituṃ vaṭṭati.",
  "atk-vin02a3:253_8": "Ettāvatāpi hi so ucchiṭṭhapatto hoti,",
  "atk-vin02a3:253_9": "hatthaṃ pana bahi udakena vikkhāletvā gahetuṃ vaṭṭati.",
  "atk-vin02a3:253_10": "Macchamaṃsaphalāphalādīni khādanto yaṃ tattha aṭṭhiṃ vā calakaṃ vā chaḍḍetukāmo hoti,",
  "atk-vin02a3:253_11": "taṃ patte ṭhapetuṃ na labhati.",
  "atk-vin02a3:253_12": "Yaṃ pana paṭikhāditukāmo hoti,",
  "atk-vin02a3:253_13": "taṃ patte ṭhapetuṃ labhati.",
  "atk-vin02a3:253_14": "Aṭṭhikakaṇṭakādīni tattheva katvā hatthena luñcitvā khādituṃ vaṭṭati.",
  "atk-vin02a3:253_15": "Mukhato nīhaṭaṃ pana yaṃkiñci puna khāditukāmo hoti,",
  "atk-vin02a3:253_16": "taṃ patte ṭhapetuṃ na labhati.",
  "atk-vin02a3:253_17": "Siṅgiveranāḷikerakhaṇḍāni ḍaṃsitvā puna ṭhapetuṃ labhati.",
  "atk-vin02a3:254_0": "256.",
  "atk-vin02a3:254_1": "Namatakanti satthakaveṭhanakaṃ pilotikakhaṇḍaṃ.",
  "atk-vin02a3:254_2": "Daṇḍasatthakanti pipphalakaṃ vā aññampi vā yaṃkiñci daṇḍaṃ yojetvā katasatthakaṃ.",
  "atk-vin02a3:255_0": "Kaṇṇakitā hontīti malaggahitā honti.",
  "atk-vin02a3:255_1": "Kiṇṇena pūretunti kiṇṇacuṇṇena pūretuṃ.",
  "atk-vin02a3:255_2": "Sattuyāti haliddimissakena piṭṭhacuṇṇena.",
  "atk-vin02a3:255_3": "Saritakanti pāsāṇacuṇṇaṃ vuccati;",
  "atk-vin02a3:255_4": "tena pūretuṃ anujānāmīti attho.",
  "atk-vin02a3:255_5": "Madhusitthakena sāretunti madhusitthakena makkhetuṃ.",
  "atk-vin02a3:255_6": "Saritakaṃ paribhijjatīti taṃ makkhitamadhusitthakaṃ bhijjati.",
  "atk-vin02a3:255_7": "Saritasipāṭikanti madhusitthakapilotikaṃ;",
  "atk-vin02a3:255_8": "satthakosakasipāṭiyā pana saritasipāṭikāya anulomāti kurundiyaṃ vuttaṃ.",
  "atk-vin02a3:255_9": "Kathinanti nisseṇimpi tattha attharitabbakaṭasārakakilañjānaṃ aññatarampi.",
  "atk-vin02a3:255_10": "Kathinarajjunti yāya dupaṭṭacīvaraṃ sibbantā kathine cīvarampi bandhanti.",
  "atk-vin02a3:255_11": "Kathinaṃ nappahotīti dīghassa bhikkhuno pamāṇena kataṃ kathinaṃ;",
  "atk-vin02a3:255_12": "tattha rassassa bhikkhuno cīvaraṃ patthariyamānaṃ nappahoti,",
  "atk-vin02a3:255_13": "antoyeva hoti;",
  "atk-vin02a3:255_14": "daṇḍake na pāpuṇātīti attho.",
  "atk-vin02a3:255_15": "Daṇḍakathinanti tassa majjhe itarassa bhikkhuno pamāṇena aññaṃ nisseṇiṃ bandhituṃ anujānāmīti attho.",
  "atk-vin02a3:256_0": "Bidalakanti daṇḍakathinappamāṇena kaṭasārakassa pariyante paṭisaṃharitvā duguṇakaraṇaṃ.",
  "atk-vin02a3:256_1": "Salākanti dupaṭṭacīvarassa antare pavesanasalākaṃ.",
  "atk-vin02a3:256_2": "Vinandhanarajjunti mahānisseṇiyā saddhiṃ khuddakaṃ nisseṇiṃ vinandhituṃ rajjuṃ.",
  "atk-vin02a3:256_3": "Vinandhanasuttanti khuddakanisseṇiyā cīvaraṃ vinandhituṃ suttakaṃ.",
  "atk-vin02a3:256_4": "Vinandhitvā cīvaraṃ sibbetunti tena suttakena tattha cīvaraṃ vinandhitvā sibbituṃ.",
  "atk-vin02a3:256_5": "Visamā hontīti kāci khuddakā honti,",
  "atk-vin02a3:256_6": "kāci mahantā.",
  "atk-vin02a3:256_7": "Kaḷimbhakanti pamāṇasaññākaraṇaṃ yaṃkiñci tālapaṇṇādiṃ.",
  "atk-vin02a3:256_8": "Moghasuttakanti vaḍḍhakīnaṃ dārūsu kāḷasuttena viya haliddisuttena saññākaraṇaṃ.",
  "atk-vin02a3:256_9": "Aṅguliyā paṭiggaṇhantīti sūcimukhaṃ aṅguliyā paṭicchanti.",
  "atk-vin02a3:256_10": "Paṭiggahanti aṅgulikosakaṃ.",
  "atk-vin02a3:257_0": "257.",
  "atk-vin02a3:257_1": "Āvesanavitthakaṃ nāma yaṃkiñci pāticaṅkoṭakādi.",
  "atk-vin02a3:257_2": "Uccavatthukanti paṃsuṃ ākiritvā uccavatthukaṃ kātuṃ anujānāmīti attho.",
  "atk-vin02a3:257_3": "Ogumphetvā ullittāvalittaṃ kātunti chadanaṃ odhunitvā ghanadaṇḍakaṃ katvā anto ceva bahi ca mattikāya limpitunti attho.",
  "atk-vin02a3:257_4": "Goghaṃsikāyāti veḷuṃ vā rukkhadaṇḍaṃ vā antokatvā tena saddhiṃ saṅgharitunti attho.",
  "atk-vin02a3:257_5": "Bandhanarajjunti tathā saṅgharitassa bandhanarajjuṃ.",
  "atk-vin02a3:258_0": "258. Kaṭacchuparissāvanaṃ nāma tīsu daṇḍakesu vinandhitvā kataṃ.",
  "atk-vin02a3:259_0": "259.",
  "atk-vin02a3:259_1": "Yo na dadeyyāti aparissāvanakasseva yo na dadāti,",
  "atk-vin02a3:259_2": "tassa āpatti.",
  "atk-vin02a3:259_3": "Yo pana attano hatthe parissāvane vijjamānepi yācati,",
  "atk-vin02a3:259_4": "tassa na akāmā dātabbaṃ.",
  "atk-vin02a3:259_5": "Daṇḍaparissāvananti rajakānaṃ khāraparissāvanaṃ viya catūsu pādesu baddhanisseṇikāya sāṭakaṃ bandhitvā majjhedaṇḍake udakaṃ āsiñcitabbaṃ,",
  "atk-vin02a3:259_6": "taṃ ubhopi koṭṭhāse pūretvā parissavati.",
  "atk-vin02a3:259_7": "Ottharakaṃ nāma yaṃ udake ottharitvā ghaṭakena udakaṃ gaṇhanti,",
  "atk-vin02a3:259_8": "tañhi catūsu daṇḍakesu vatthaṃ bandhitvā udake cattāro khāṇuke nikhaṇitvā tesu bandhitvā sabbapariyante",
  "atk-vin02a3:259_9": "udakato mocetvā majjhe ottharitvā ghaṭena udakaṃ gaṇhanti.",
  "atk-vin02a3:259_10": "Makasakuṭikāti cīvarakuṭikā vuccati.",
  "atk-vin02a3:260_0": "260.",
  "atk-vin02a3:260_1": "Abhisannakāyāti semhādidosussannakāyā.",
  "atk-vin02a3:260_2": "Aggaḷavaṭṭi nāma dvārabāhāya samappamāṇoyeva aggaḷatthambho vuccati,",
  "atk-vin02a3:260_3": "yattha tīṇi cattāri chiddāni katvā sūciyo denti.",
  "atk-vin02a3:260_4": "Kapisīsakaṃ nāma dvārabāhaṃ vijjhitvā tattha pavesito aggaḷapāsako vuccati.",
  "atk-vin02a3:260_5": "Sūcikāti tattha majjhe chiddaṃ katvā pavesitā.",
  "atk-vin02a3:260_6": "Ghaṭikāti upari yojitā.",
  "atk-vin02a3:260_7": "Maṇḍalikaṃ kātunti nīcavatthukaṃ cinituṃ.",
  "atk-vin02a3:260_8": "Dhūmanettanti dhūmanikkhamanachiddaṃ.",
  "atk-vin02a3:260_9": "Vāsetunti gandhena vāsetuṃ.",
  "atk-vin02a3:260_10": "Udakaṭṭhānanti udakatthapanaṭṭhānaṃ.",
  "atk-vin02a3:260_11": "Tattha ghaṭena udakaṃ ṭhapetvā sarāvakena vaḷañjetabbaṃ.",
  "atk-vin02a3:260_12": "Koṭṭhakoti dvārakoṭṭhako.",
  "atk-vin02a3:261_0": "261.",
  "atk-vin02a3:261_1": "Tisso paṭicchādiyoti ettha jantāgharapaṭicchādi ca udakapaṭicchādi ca parikammaṃ karontasseva vaṭṭati,",
  "atk-vin02a3:261_2": "sesesu abhivādanādīsu na vaṭṭati.",
  "atk-vin02a3:261_3": "Vatthapaṭicchādi sabbakammesu vaṭṭati.",
  "atk-vin02a3:261_4": "Udakaṃ na hotīti nhānodakaṃ na hoti.",
  "atk-vin02a3:262_0": "262.",
  "atk-vin02a3:262_1": "Tulanti paṇṇikānaṃ viya udakaubbāhanakatulaṃ.",
  "atk-vin02a3:262_2": "Karakaṭako vuccati goṇe vā yojetvā hatthehi vā gahetvā dīghavarattādīhi ākaḍḍhanayantaṃ.",
  "atk-vin02a3:262_3": "Cakkavaṭṭakanti arahaṭaghaṭiyantaṃ.",
  "atk-vin02a3:262_4": "Cammakhaṇḍaṃ nāma tulāya vā karakaṭake vā yojetabbakaṃ cammabhājanaṃ.",
  "atk-vin02a3:262_5": "Pākaṭā hotīti aparikkhittā hoti.",
  "atk-vin02a3:262_6": "Udakapuñchanīti daṇḍamayāpi visāṇamayāpi dārumayāpi vaṭṭati,",
  "atk-vin02a3:262_7": "tassā asati coḷakenāpi udakaṃ paccuddharituṃ vaṭṭati.",
  "atk-vin02a3:263_0": "263.",
  "atk-vin02a3:263_1": "Udakamātikanti udakassa āgamanamātikaṃ.",
  "atk-vin02a3:263_2": "Nillekhajantāgharaṃ nāma āviddhapakkhapāsakaṃ vuccati,",
  "atk-vin02a3:263_3": "gopānasīnaṃ upari maṇḍale pakkhapāsake ṭhapetvā katakūṭacchadanassetaṃ nāmaṃ.",
  "atk-vin02a3:263_4": "Cātumāsaṃ nisīdanenāti nisīdanena cattāro māse na vippavasitabbanti attho.",
  "atk-vin02a3:264_0": "264.",
  "atk-vin02a3:264_1": "Pupphābhikiṇṇesūti pupphehi santhatesu.",
  "atk-vin02a3:264_2": "Namatakaṃ nāma eḷakalomehi kataṃ avāyimaṃ cammakhaṇḍaparihārena paribhuñjitabbaṃ.",
  "atk-vin02a3:264_3": "Āsittakūpadhānaṃ nāma tambalohena vā rajatena vā katāya peḷāya etaṃ adhivacanaṃ,",
  "atk-vin02a3:264_4": "paṭikkhittattā pana dārumayāpi na vaṭṭati.",
  "atk-vin02a3:264_5": "Maḷorikāti daṇḍadhārako vuccati.",
  "atk-vin02a3:264_6": "Yaṭṭhiādhārakapaṇṇādhārakapacchikapiṭṭhānipi ettheva paviṭṭhāni.",
  "atk-vin02a3:264_7": "Ādhārakasaṅkhepagamanato hi paṭṭhāya chiddaṃ viddhampi aviddhampi vaṭṭatiyeva.",
  "atk-vin02a3:264_8": "Ekabhājaneti ettha sace eko bhikkhu bhājanato phalaṃ vā pūvaṃ vā gahetvā gacchati,",
  "atk-vin02a3:264_9": "tasmiṃ apagate itarassa sesakaṃ bhuñjituṃ vaṭṭati.",
  "atk-vin02a3:264_10": "Itarassāpi tasmiṃ khīṇe puna gahetuṃ vaṭṭati.",
  "atk-vin02a3:265_0": "265.",
  "atk-vin02a3:265_1": "Aṭṭhahaṅgehīti ettha ekekenapi aṅgena samannāgatassa antosīmāya vā nissīmaṃ gantvā nadīādīsu vā nikkujjituṃ vaṭṭatiyeva.",
  "atk-vin02a3:265_2": "Evaṃ nikkujjite pana patte tassa gehe koci deyyadhammo na gahetabbo –",
  "atk-vin02a3:265_3": "“asukassa gehe bhikkhaṃ mā gaṇhitthā”ti aññesu vihāresupi pesetabbaṃ.",
  "atk-vin02a3:265_4": "Ukkujjanakāle pana yāvatatiyaṃ yācāpetvā hatthapāsaṃ vijahāpetvā ñattidutiyakammena ukkujjitabbo.",
  "atk-vin02a3:266_0": "268.",
  "atk-vin02a3:266_1": "Purakkhatvāti aggato katvā.",
  "atk-vin02a3:266_2": "Saṃharantūti saṃhariyantu.",
  "atk-vin02a3:266_3": "Celapaṭikanti celasantharaṃ.",
  "atk-vin02a3:266_4": "So kira “sace ahaṃ puttaṃ lacchāmi,",
  "atk-vin02a3:266_5": "akkamissati me bhagavā celapaṭika”nti iminā ajjhāsayena santhari,",
  "atk-vin02a3:266_6": "abhabbo cesa puttalābhāya;",
  "atk-vin02a3:266_7": "tasmā bhagavā na akkami.",
  "atk-vin02a3:266_8": "Yadi akkameyya,",
  "atk-vin02a3:266_9": "pacchā puttaṃ alabhanto “nāyaṃ sabbaññū”ti diṭṭhiṃ gaṇheyya.",
  "atk-vin02a3:266_10": "Idaṃ tāva bhagavato anakkamane kāraṇaṃ.",
  "atk-vin02a3:266_11": "Yasmā pana bhikkhūpi ye ajānantā akkameyyuṃ,",
  "atk-vin02a3:266_12": "te gihīnaṃ paribhūtā bhaveyyuṃ;",
  "atk-vin02a3:266_13": "tasmā bhikkhū paribhavato mocetuṃ sikkhāpadaṃ paññapesi.",
  "atk-vin02a3:266_14": "Idaṃ sikkhāpadapaññāpane kāraṇaṃ.",
  "atk-vin02a3:267_0": "Maṅgalatthāya yāciyamānenāti apagatagabbhā vā hotu garugabbhā vā,",
  "atk-vin02a3:267_1": "evarūpesu ṭhānesu maṅgalatthāya yāciyamānena akkamituṃ vaṭṭati.",
  "atk-vin02a3:267_2": "Dhotapādakaṃ nāma pādadhovanaṭṭhāne dhotehi pādehi akkamanatthāya paccattharaṇaṃ atthataṃ hoti,",
  "atk-vin02a3:267_3": "taṃ akkamituṃ vaṭṭati.",
  "atk-vin02a3:268_0": "269.",
  "atk-vin02a3:268_1": "Katakaṃ nāma padumakaṇṇikākāraṃ pādaghaṃsanatthaṃ kaṇṭake uṭṭhāpetvā kataṃ.",
  "atk-vin02a3:268_2": "Taṃ vaṭṭaṃ vā hotu caturassādibhedaṃ vā,",
  "atk-vin02a3:268_3": "bāhulikānuyogattā paṭikkhittameva,",
  "atk-vin02a3:268_4": "neva paṭiggahetuṃ na paribhuñjituṃ vaṭṭati.",
  "atk-vin02a3:268_5": "Sakkharāti pāsāṇo vuccati;",
  "atk-vin02a3:268_6": "pāsāṇapheṇakopi vaṭṭati.",
  "atk-vin02a3:268_7": "Vidhūpananti vījanī vuccati.",
  "atk-vin02a3:268_8": "Tālavaṇṭaṃ pana tālapaṇṇehi vā kataṃ hotu veḷudantavilīvehi vā morapiñchehi vā cammavikatīhi vā sabbaṃ vaṭṭati.",
  "atk-vin02a3:268_9": "Makasabījanī dantamayavisāṇamayadaṇḍakāpi vaṭṭati,",
  "atk-vin02a3:268_10": "vākamayabījaniyā ketakapārohakuntālapaṇṇādimayāpi saṅgahitā.",
  "atk-vin02a3:269_0": "270.",
  "atk-vin02a3:269_1": "Gilānassa chattanti ettha yassa kāyaḍāho vā pittakopo vā hoti,",
  "atk-vin02a3:269_2": "cakkhu vā dubbalaṃ,",
  "atk-vin02a3:269_3": "añño vā koci ābādho vinā chattena uppajjati,",
  "atk-vin02a3:269_4": "tassa gāme vā araññe vā chattaṃ vaṭṭati.",
  "atk-vin02a3:269_5": "Vasse pana cīvaraguttatthaṃ vāḷamigacorabhayesu ca attaguttatthampi vaṭṭati.",
  "atk-vin02a3:269_6": "Ekapaṇṇacchattaṃ pana sabbattheva vaṭṭati.",
  "atk-vin02a3:270_0": "Asissāti asi assa.",
  "atk-vin02a3:270_1": "Vijjotalatīti vijjotati.",
  "atk-vin02a3:270_2": "Daṇḍasammutinti ettha pamāṇayutto catuhatthoyeva daṇḍo sammannitvā dātabbo.",
  "atk-vin02a3:270_3": "Tato ūnātiritto vināpi sammutiyā sabbesaṃ vaṭṭati.",
  "atk-vin02a3:270_4": "Sikkā pana agilānassa na vaṭṭati,",
  "atk-vin02a3:270_5": "gilānassāpi sammannitvāva dātabbā.",
  "atk-vin02a3:271_0": "273.",
  "atk-vin02a3:271_1": "Romanthakassāti ettha ṭhapetvā romanthakaṃ sesānaṃ āgataṃ uggāraṃ mukhe sandhāretvā gilantānaṃ āpatti.",
  "atk-vin02a3:271_2": "Sace pana asandhāritameva paragalaṃ gacchati, vaṭṭati.",
  "atk-vin02a3:272_0": "Yaṃ diyyamānanti yaṃ dāyakehi diyyamānaṃ paṭiggahitabhājanato bahi patitaṃ,",
  "atk-vin02a3:272_1": "taṃ bhikkhunā sāmaṃ gahetvā paribhuñjituṃ anujānāmīti attho.",
  "atk-vin02a3:272_2": "Idaṃ bhojanavagge vaṇṇitameva.",
  "atk-vin02a3:273_0": "274.",
  "atk-vin02a3:273_1": "Kuppaṃ karissāmīti saddaṃ karissāmi.",
  "atk-vin02a3:273_2": "Nakhādīhi nakhacchedane āpatti natthi,",
  "atk-vin02a3:273_3": "anurakkhaṇatthaṃ pana nakhacchedanaṃ anuññātaṃ.",
  "atk-vin02a3:273_4": "Vīsatimaṭṭhanti vīsatipi nakhe likhitamaṭṭhe kārāpenti.",
  "atk-vin02a3:273_5": "Malamattanti nakhato malamattaṃ apakaḍḍhituṃ anujānāmīti attho.",
  "atk-vin02a3:274_0": "275.",
  "atk-vin02a3:274_1": "Khurasipāṭikanti khurakosakaṃ.",
  "atk-vin02a3:274_2": "Massuṃ kappāpentīti kattariyā massuṃ chedāpenti.",
  "atk-vin02a3:274_3": "Massuṃ vaḍḍhāpentīti massuṃ dīghaṃ kārenti.",
  "atk-vin02a3:274_4": "Golomikanti hanukamhi dīghaṃ katvā ṭhapitaṃ eḷakamassu vuccati.",
  "atk-vin02a3:274_5": "Caturassakanti catukoṇaṃ.",
  "atk-vin02a3:274_6": "Parimukhanti ure lomasaṃharaṇaṃ.",
  "atk-vin02a3:274_7": "Aḍḍhadukanti udare lomarājiṭṭhapanaṃ.",
  "atk-vin02a3:274_8": "Āpatti dukkaṭassāti massukappāpanādīsu sabbattha āpatti dukkaṭassa.",
  "atk-vin02a3:274_9": "Ābādhappaccayā sambādhe lomanti gaṇḍavaṇarudhiādiābādhappaccayā.",
  "atk-vin02a3:274_10": "Kattarikāyāti gaṇḍavaṇarudhisīsarogābādhappaccayā.",
  "atk-vin02a3:274_11": "Sakkharādīhi nāsikālomaggāhāpane āpatti natthi.",
  "atk-vin02a3:274_12": "Anurakkhaṇatthaṃ pana saṇḍāso anuññāto.",
  "atk-vin02a3:274_13": "Na bhikkhave palitaṃ gāhāpetabbanti ettha yaṃ bhamukāya vā nalāṭe vā dāṭhikāya vā uggantvā bībhacchaṃ ṭhitaṃ,",
  "atk-vin02a3:274_14": "tādisaṃ lomaṃ palitaṃ vā apalitaṃ vā gāhāpetuṃ vaṭṭati.",
  "atk-vin02a3:275_0": "277. Kaṃsapattharikāti kaṃsabhaṇḍavāṇijā. Bandhanamattanti vāsikattarayaṭṭhiādīnaṃ bandhanamattaṃ.",
  "atk-vin02a3:276_0": "278.",
  "atk-vin02a3:276_1": "Na bhikkhave akāyabandhanenāti ettha abandhitvā nikkhamantena yattha sarati,",
  "atk-vin02a3:276_2": "tattha bandhitabbaṃ.",
  "atk-vin02a3:276_3": "Āsanasālāya bandhissāmīti gantuṃ vaṭṭati.",
  "atk-vin02a3:276_4": "Saritvā yāva na bandhati,",
  "atk-vin02a3:276_5": "na tāva piṇḍāya caritabbaṃ.",
  "atk-vin02a3:276_6": "Kalābukaṃ nāma bahurajjukaṃ.",
  "atk-vin02a3:276_7": "Deḍḍubhakaṃ nāma udakasappasīsasadisaṃ.",
  "atk-vin02a3:276_8": "Murajaṃ nāma murajavaṭṭisaṇṭhānaṃ veṭhetvā kataṃ.",
  "atk-vin02a3:276_9": "Maddavīṇaṃ nāma pāmaṅgasaṇṭhānaṃ.",
  "atk-vin02a3:276_10": "Īdisañhi ekampi na vaṭṭati,",
  "atk-vin02a3:276_11": "pageva bahūni.",
  "atk-vin02a3:276_12": "Paṭṭikaṃ sūkarantakanti ettha pakativītā vā macchakaṇṭakavāyimā vā paṭṭikā vaṭṭati,",
  "atk-vin02a3:276_13": "sesā kuñjaracchikādibhedā na vaṭṭanti.",
  "atk-vin02a3:276_14": "Sūkarantakaṃ nāma kuñjikākosakasaṇṭhānaṃ hoti.",
  "atk-vin02a3:276_15": "Ekarajjukaṃ pana muddikakāyabandhanañca sūkarantakaṃ anulometi.",
  "atk-vin02a3:276_16": "Anujānāmi bhikkhave murajaṃ maddavīṇanti idaṃ dasāsuyeva anuññātaṃ.",
  "atk-vin02a3:276_17": "Pāmaṅgadasā cettha catunnaṃ upari na vaṭṭati.",
  "atk-vin02a3:276_18": "Sobhaṇaṃ nāma veṭhetvā mukhavaṭṭisibbanaṃ.",
  "atk-vin02a3:276_19": "Guṇakaṃ nāma mudiṅgasaṇṭhānena sibbanaṃ;",
  "atk-vin02a3:276_20": "evaṃ sibbitā hi antā thirā honti.",
  "atk-vin02a3:276_21": "Pavanantoti pāsanto vuccati.",
  "atk-vin02a3:277_0": "280.",
  "atk-vin02a3:277_1": "Hatthisoṇḍakaṃ nāma nābhimūlato hatthisoṇḍasaṇṭhānaṃ olambakaṃ katvā nivatthaṃ coḷikaitthīnaṃ nivāsanaṃ viya.",
  "atk-vin02a3:277_2": "Macchavāḷakaṃ nāma ekato dasantaṃ ekato pāsantaṃ olambetvā nivatthaṃ.",
  "atk-vin02a3:277_3": "Catukaṇṇakaṃ nāma upari dve,",
  "atk-vin02a3:277_4": "heṭṭhato dveti evaṃ cattāro kaṇṇe dassetvā nivatthaṃ.",
  "atk-vin02a3:277_5": "Tālavaṇṭakaṃ nāma tālavaṇṭākārena sāṭakaṃ olambetvā nivāsanaṃ.",
  "atk-vin02a3:277_6": "Satavalikaṃ nāma dīghasāṭakaṃ anekakkhattuṃ obhañjitvā ovaṭṭikaṃ karontena nivatthaṃ,",
  "atk-vin02a3:277_7": "vāmadakkhiṇapassesu vā nirantaraṃ valiyo dassetvā nivatthaṃ.",
  "atk-vin02a3:277_8": "Sace pana jāṇuto paṭṭhāya ekā vā dve vā valiyo paññāyanti, vaṭṭati.",
  "atk-vin02a3:278_0": "Saṃvelliyaṃ nivāsentīti mallakammakārādayo viya kacchaṃ bandhitvā nivāsenti;",
  "atk-vin02a3:278_1": "evaṃ nivāsetuṃ gilānassapi maggappaṭipannassapi na vaṭṭati.",
  "atk-vin02a3:278_2": "Yampi maggaṃ gacchantā ekaṃ vā dve vā koṇe ukkhipitvā antaravāsakassa upari laggenti,",
  "atk-vin02a3:278_3": "anto vā ekaṃ kāsāvaṃ tathā nivāsetvā bahi aparaṃ nivāsenti,",
  "atk-vin02a3:278_4": "sabbaṃ na vaṭṭati.",
  "atk-vin02a3:278_5": "Gilāno pana anto kāsāvassa ovaṭṭikaṃ dassetvā aparaṃ upari nivāsetuṃ labhati.",
  "atk-vin02a3:278_6": "Agilānena dve nivāsentena saguṇaṃ katvā nivāsetabbāni.",
  "atk-vin02a3:278_7": "Iti yañca idha paṭikkhittaṃ,",
  "atk-vin02a3:278_8": "yañca sekhiyavaṇṇanāyaṃ;",
  "atk-vin02a3:278_9": "taṃ sabbaṃ vajjetvā nibbikāraṃ timaṇḍalaṃ paṭicchādentena parimaṇḍalaṃ nivāsetabbaṃ.",
  "atk-vin02a3:278_10": "Yaṃkiñci vikāraṃ karonto dukkaṭā na muccati.",
  "atk-vin02a3:278_11": "Na bhikkhave gihipārutaṃ pārupitabbanti evaṃ paṭikkhittaṃ gihipārutaṃ apārupitvā,",
  "atk-vin02a3:278_12": "ubho kaṇṇe samaṃ katvā pārupanaṃ parimaṇḍalapārupanaṃ nāma,",
  "atk-vin02a3:278_13": "taṃ pārupitabbaṃ.",
  "atk-vin02a3:279_0": "Tattha yaṃkiñci setapaṭapārutaṃ paribbājakapārutaṃ ekasāṭakapārutaṃ soṇḍapārutaṃ antepurikapārutaṃ mahājeṭṭhakapārutaṃ",
  "atk-vin02a3:279_1": "kuṭipavesakapārutaṃ brāhmaṇapārutaṃ pāḷikārakapārutanti evamādi parimaṇḍalalakkhaṇato aññathā pārutaṃ,",
  "atk-vin02a3:279_2": "sabbametaṃ gihipārutaṃ nāma.",
  "atk-vin02a3:279_3": "Tasmā yathā setapaṭā aḍḍhapālakanigaṇṭhā pārupanti,",
  "atk-vin02a3:279_4": "yathā ca ekacce paribbājakā uraṃ vivaritvā dvīsu aṃsakūṭesu pāvuraṇaṃ ṭhapenti,",
  "atk-vin02a3:279_5": "yathā ca ekasāṭakā manussā nivatthasāṭakassa ekenantena piṭṭhiṃ pārupitvā ubho kaṇṇe ubhosu aṃsakūṭesu ṭhapenti,",
  "atk-vin02a3:279_6": "yathā ca surāsoṇḍādayo sāṭakena gīvaṃ parikkhipantā ubho ante udare vā olambenti;",
  "atk-vin02a3:279_7": "piṭṭhiyaṃ vā khipanti,",
  "atk-vin02a3:279_8": "yathā ca antepurikāyo akkhitārakamattaṃ dassetvā oguṇṭhikaṃ pārupanti,",
  "atk-vin02a3:279_9": "yathā ca mahājeṭṭhā dīghasāṭakaṃ nivāsetvā tasseva ekenantena sakalasarīraṃ pārupanti,",
  "atk-vin02a3:279_10": "yathā ca kassakā khettakuṭiṃ pavisantā sāṭakaṃ paliveṭhetvā upakacchake pakkhipitvā tasseva ekenantena sarīraṃ pārupanti,",
  "atk-vin02a3:279_11": "yathā ca brāhmaṇā ubhinnaṃ upakacchakānaṃ antarena sāṭakaṃ pavesetvā aṃsakūṭesu pakkhipanti,",
  "atk-vin02a3:279_12": "yathā ca pāḷikārako bhikkhu ekaṃsapārupanena pārutaṃ vāmabāhuṃ vivaritvā cīvaraṃ aṃsakūṭaṃ āropeti;",
  "atk-vin02a3:279_13": "evaṃ apārupitvā sabbepi ete aññe ca evarūpe pārupanadose vajjetvā nibbikāraṃ parimaṇḍalaṃ pārupitabbaṃ.",
  "atk-vin02a3:279_14": "Tathā apārupitvā ārāme vā antaraghare vā anādarena yaṃkiñci vikāraṃ karontassa dukkaṭaṃ.",
  "atk-vin02a3:280_0": "281.",
  "atk-vin02a3:280_1": "Muṇḍavaṭṭīti yathā rañño kuhiñci gacchato parikkhārabhaṇḍavahanamanussāti adhippāyo.",
  "atk-vin02a3:280_2": "Antarākājanti majjhe laggetvā dvīhi vahitabbabhāraṃ.",
  "atk-vin02a3:281_0": "282.",
  "atk-vin02a3:281_1": "Acakkhussanti cakkhūnaṃ hitaṃ na hoti;",
  "atk-vin02a3:281_2": "parihāniṃ janeti.",
  "atk-vin02a3:281_3": "Nacchādetīti na ruccati.",
  "atk-vin02a3:281_4": "Aṭṭhaṅgulaparamanti manussānaṃ pamāṇaṅgulena aṭṭhaṅgulaparamaṃ.",
  "atk-vin02a3:281_5": "Atimaṭāhakanti atikhuddakaṃ.",
  "atk-vin02a3:282_0": "283.",
  "atk-vin02a3:282_1": "Dāyaṃ ālimpentīti tiṇavanādīsu aggiṃ denti.",
  "atk-vin02a3:282_2": "Paṭagginti paṭiaggiṃ.",
  "atk-vin02a3:282_3": "Parittanti appaharitakaraṇena vā parikhākhaṇanena vā parittāṇaṃ.",
  "atk-vin02a3:282_4": "Ettha pana anupasampanne sati sayaṃ aggiṃ dātuṃ na labhati,",
  "atk-vin02a3:282_5": "asati aggimpi dātuṃ labhati,",
  "atk-vin02a3:282_6": "bhūmiṃ tacchetvā tiṇānipi harituṃ,",
  "atk-vin02a3:282_7": "parikhampi khaṇituṃ,",
  "atk-vin02a3:282_8": "allasākhaṃ bhañjitvāpi aggiṃ nibbāpetuṃ labhati,",
  "atk-vin02a3:282_9": "senāsanaṃ pattaṃ vā appattaṃ vā tathā nibbāpetuṃ labhatiyeva.",
  "atk-vin02a3:282_10": "Udakena pana kappiyeneva labhati,",
  "atk-vin02a3:282_11": "na itarena.",
  "atk-vin02a3:283_0": "284.",
  "atk-vin02a3:283_1": "Sati karaṇīyeti sukkhakaṭṭhādiggahaṇakicce sati.",
  "atk-vin02a3:283_2": "Porisiyanti purisappamāṇaṃ.",
  "atk-vin02a3:283_3": "Āpadāsūti vāḷamigādayo vā disvā maggamūḷho vā disā oloketukāmo hutvā davaḍāhaṃ vā udakoghaṃ vā āgacchantaṃ",
  "atk-vin02a3:283_4": "disvā evarūpāsu āpadāsu atiuccampi rukkhaṃ ārohituṃ vaṭṭati.",
  "atk-vin02a3:284_0": "285.",
  "atk-vin02a3:284_1": "Kalyāṇavākkaraṇāti madhurasaddā.",
  "atk-vin02a3:284_2": "Chandaso āropemāti vedaṃ viya sakkatabhāsāya vācanāmaggaṃ āropema.",
  "atk-vin02a3:284_3": "Sakāya niruttiyāti ettha sakā nirutti nāma sammāsambuddhena vuttappakāro māgadhiko vohāro.",
  "atk-vin02a3:285_0": "286.",
  "atk-vin02a3:285_1": "Lokāyataṃ nāma sabbaṃ ucchiṭṭhaṃ,",
  "atk-vin02a3:285_2": "sabbaṃ anucchiṭṭhaṃ,",
  "atk-vin02a3:285_3": "seto kāko,",
  "atk-vin02a3:285_4": "kāḷo bako;",
  "atk-vin02a3:285_5": "iminā ca iminā ca kāraṇenāti evamādiniratthakakāraṇapaṭisaṃyuttaṃ titthiyasatthaṃ.",
  "atk-vin02a3:286_0": "288. Antarā ahosīti antaritā ahosi paṭicchannā.",
  "atk-vin02a3:287_0": "289. Ābādhappaccayāti yassa ābādhassa lasuṇaṃ bhesajjaṃ; tappaccayāti attho.",
  "atk-vin02a3:288_0": "290.",
  "atk-vin02a3:288_1": "Passāvapādukanti ettha pādukā iṭṭhakāhipi silāhipi dārūhipi kātuṃ vaṭṭati.",
  "atk-vin02a3:288_2": "Vaccapādukāyapi eseva nayo.",
  "atk-vin02a3:288_3": "Pariveṇanti vaccakuṭiparikkhepabbhantaraṃ.",
  "atk-vin02a3:289_0": "293.",
  "atk-vin02a3:289_1": "Yathādhammo kāretabboti dukkaṭavatthumhi dukkaṭena pācittiyavatthumhi pācittiyena kāretabbo.",
  "atk-vin02a3:289_2": "Paharaṇatthaṃ kataṃ paharaṇīti vuccati,",
  "atk-vin02a3:289_3": "yassa kassaci āvudhasaṅkhātassetaṃ adhivacanaṃ,",
  "atk-vin02a3:289_4": "taṃ ṭhapetvā aññaṃ sabbaṃ lohabhaṇḍaṃ anujānāmīti attho.",
  "atk-vin02a3:289_5": "Katakañca kumbhakārikañcāti ettha katakaṃ vuttameva.",
  "atk-vin02a3:289_6": "Kumbhakārikañcāti dhaniyasseva sabbamattikāmayakuṭi vuccati.",
  "atk-vin02a3:289_7": "Sesaṃ sabbattha uttānamevāti.",
  "atk-vin02a3:290_0": "Khuddakavatthukathā niṭṭhitā.",
  "atk-vin02a3:291_0": "Khuddakavatthukkhandhakavaṇṇanā niṭṭhitā.",
  "atk-vin02a3:292_0": "6. Senāsanakkhandhakaṃ",
  "atk-vin02a3:293_0": "Vihārānujānanakathā",
  "atk-vin02a3:294_0": "294.",
  "atk-vin02a3:294_1": "Senāsanakkhandhake –",
  "atk-vin02a3:294_2": "apaññattaṃ hotīti ananuññātaṃ hoti.",
  "atk-vin02a3:294_3": "Vihāro nāma aḍḍhayogādimuttako avasesāvāso.",
  "atk-vin02a3:294_4": "Aḍḍhayogoti supaṇṇavaṅkagehaṃ.",
  "atk-vin02a3:294_5": "Pāsādoti dīghapāsādo.",
  "atk-vin02a3:294_6": "Hammiyanti upariākāsatale patiṭṭhitakūṭāgāro pāsādoyeva.",
  "atk-vin02a3:294_7": "Guhāti iṭṭhakāguhā silāguhā dāruguhā paṃsuguhā.",
  "atk-vin02a3:294_8": "Āgatānāgatassa cātuddisassa saṅghassāti āgatassa ca anāgatassa ca catūsu disāsu appaṭihatacārassa cātuddisassa saṅghassa.",
  "atk-vin02a3:295_0": "295.",
  "atk-vin02a3:295_1": "Anumodanagāthāsu –",
  "atk-vin02a3:295_2": "sītaṃ uṇhanti utuvisabhāgavasena vuttaṃ.",
  "atk-vin02a3:295_3": "Sisire cāpi vuṭṭhiyoti ettha sisiroti samphusitakavāto vuccati.",
  "atk-vin02a3:295_4": "Vuṭṭhiyoti ujukameghavuṭṭhiyo eva.",
  "atk-vin02a3:295_5": "Etāni sabbāni paṭihantīti imināva padena yojetabbāni.",
  "atk-vin02a3:296_0": "Paṭihaññatīti vihārena paṭihaññati.",
  "atk-vin02a3:296_1": "Leṇatthanti nilīyanatthaṃ.",
  "atk-vin02a3:296_2": "Sukhatthanti sītādiparissayābhāvena sukhavihāratthaṃ.",
  "atk-vin02a3:296_3": "Jhāyituñca vipassitunti idampi padadvayaṃ “sukhatthañcā”ti imināva padena yojetabbaṃ.",
  "atk-vin02a3:296_4": "Idañhi vuttaṃ hoti –",
  "atk-vin02a3:296_5": "sukhatthañca vihāradānaṃ,",
  "atk-vin02a3:296_6": "katamaṃ sukhatthaṃ?",
  "atk-vin02a3:296_7": "Jhāyituṃ vipassituñca yaṃ sukhaṃ,",
  "atk-vin02a3:296_8": "tadatthaṃ.",
  "atk-vin02a3:296_9": "Atha vā parapadenapi yojetabbaṃ –",
  "atk-vin02a3:296_10": "jhāyituñca vipassituñca vihāradānaṃ;",
  "atk-vin02a3:296_11": "idha jhāyissanti vipassissantīti dadato vihāradānaṃ saṅghassa aggaṃ buddhena vaṇṇitaṃ.",
  "atk-vin02a3:296_12": "Vuttañhetaṃ –",
  "atk-vin02a3:296_13": "“so ca sabbadado hoti,",
  "atk-vin02a3:296_14": "yo dadāti upassaya”nti.",
  "atk-vin02a3:297_0": "Yasmā ca aggaṃ vaṇṇitaṃ,",
  "atk-vin02a3:297_1": "“tasmā hi paṇḍito poso”ti gāthā.",
  "atk-vin02a3:297_2": "Vāsayettha bahussuteti ettha vihāre pariyattibahussute ca paṭivedhabahussute ca vāseyya.",
  "atk-vin02a3:297_3": "Tesaṃ annañcāti yaṃ tesaṃ anucchavikaṃ annañca pānañca vatthāni ca mañcapīṭhādisenāsanāni ca,",
  "atk-vin02a3:297_4": "taṃ sabbaṃ tesu ujubhūtesu akuṭilacittesu.",
  "atk-vin02a3:297_5": "Dadeyyāti nidaheyya.",
  "atk-vin02a3:297_6": "Tañca kho vippasannena cetasā na cittappasādaṃ virādhetvā,",
  "atk-vin02a3:297_7": "evaṃ vippasannacittassa hi te tassa dhammaṃ desenti…pe…",
  "atk-vin02a3:297_8": "parinibbāti anāsavoti.",
  "atk-vin02a3:298_0": "296.",
  "atk-vin02a3:298_1": "Āviñchanacchiddaṃ āviñchanarajjunti ettha rajju nāma sacepi dīpinaṅguṭṭhena katā hoti,",
  "atk-vin02a3:298_2": "vaṭṭatiyeva;",
  "atk-vin02a3:298_3": "na kāci na vaṭṭati.",
  "atk-vin02a3:298_4": "Tīṇi tāḷānīti tisso kuñcikāyo.",
  "atk-vin02a3:298_5": "Yantakaṃ sūcikanti ettha yaṃ yaṃ jānāti taṃ taṃ yantakaṃ,",
  "atk-vin02a3:298_6": "tassa vivaraṇasūcikañca kātuṃ vaṭṭati.",
  "atk-vin02a3:298_7": "Vedikāvātapānaṃ nāma cetiye vedikāsadisaṃ.",
  "atk-vin02a3:298_8": "Jālavātapānaṃ nāma jālakabaddhaṃ.",
  "atk-vin02a3:298_9": "Salākavātapānaṃ nāma thambhakavātapānaṃ.",
  "atk-vin02a3:298_10": "Cakkalikanti ettha coḷakapādapuñchanaṃ bandhituṃ anujānāmīti attho.",
  "atk-vin02a3:298_11": "Vātapānabhisīti vātapānappamāṇena bhisiṃ katvā bandhituṃ anujānāmīti attho.",
  "atk-vin02a3:298_12": "Miḍḍhinti miḍḍhakaṃ.",
  "atk-vin02a3:298_13": "Bidalamañcakanti vettamañcaṃ;",
  "atk-vin02a3:298_14": "veḷuvilīvehi vā vītaṃ.",
  "atk-vin02a3:299_0": "297.",
  "atk-vin02a3:299_1": "Āsandikoti caturassapīṭhaṃ vuccati.",
  "atk-vin02a3:299_2": "Uccakampi āsandikanti vacanato ekatobhāgena dīghapīṭhameva hi aṭṭhaṅgulapādakaṃ vaṭṭati,",
  "atk-vin02a3:299_3": "caturassaāsandiko pana pamāṇātikkantopi vaṭṭatīti veditabbo.",
  "atk-vin02a3:299_4": "Sattaṅgo nāma tīsu disāsu apassayaṃ katvā katamañco,",
  "atk-vin02a3:299_5": "ayampi pamāṇātikkanto vaṭṭati.",
  "atk-vin02a3:299_6": "Bhaddapīṭhanti vettamayaṃ pīṭhaṃ vuccati.",
  "atk-vin02a3:299_7": "Pīṭhikāti pilotikābaddhapīṭhameva.",
  "atk-vin02a3:299_8": "Eḷakapādapīṭhaṃ nāma dārupaṭṭikāya upari pāde ṭhapetvā bhojanaphalakaṃ viya katapīṭhaṃ vuccati.",
  "atk-vin02a3:299_9": "Āmalakavaṭṭikapīṭhaṃ nāma āmalakākārena yojitaṃ bahupādakapīṭhaṃ.",
  "atk-vin02a3:299_10": "Imāni tāva pāḷiyaṃ āgatapīṭhāni.",
  "atk-vin02a3:299_11": "Dārumayaṃ pana sabbaṃ pīṭhaṃ vaṭṭatīti ayamettha vinicchayo.",
  "atk-vin02a3:299_12": "Kocchanti usiramayaṃ vā muñjapabbajamayaṃ vā.",
  "atk-vin02a3:300_0": "Aṭṭhaṅgulaparamaṃ mañcapaṭipādakanti ettha manussānaṃ pamāṇaṅgulameva aṭṭhaṅgulaṃ.",
  "atk-vin02a3:300_1": "Cimilikā nāma parikammakatāya bhūmiyā chavisaṃrakkhaṇatthāya attharaṇaṃ vuccati.",
  "atk-vin02a3:300_2": "Rukkhatūlanti simbalirukkhādīnaṃ yesaṃ kesañci rukkhānaṃ tūlaṃ.",
  "atk-vin02a3:300_3": "Latātūlanti khīravalliādīnaṃ yāsaṃ kāsañci vallīnaṃ tūlaṃ.",
  "atk-vin02a3:300_4": "Poṭakitūlanti poṭakitiṇādīnaṃ yesaṃ kesañci tiṇajātikānaṃ antamaso ucchunaḷādīnampi tūlaṃ.",
  "atk-vin02a3:300_5": "Etehi tīhi sabbabhūtagāmā saṅgahitā honti.",
  "atk-vin02a3:300_6": "Rukkhavallitiṇajātiyo hi muñcitvā añño bhūtagāmo nāma natthi,",
  "atk-vin02a3:300_7": "tasmā yassa kassaci bhūtagāmassa tūlaṃ bimbohane vaṭṭati,",
  "atk-vin02a3:300_8": "bhisiṃ pana pāpuṇitvā sabbampetaṃ akappiyatūlanti vuccati.",
  "atk-vin02a3:300_9": "Na kevalañca bimbohane etaṃ tūlameva,",
  "atk-vin02a3:300_10": "haṃsamorādīnaṃ sabbasakuṇānaṃ sīhādīnaṃ sabbacatuppadānañca lomampi vaṭṭati.",
  "atk-vin02a3:300_11": "Piyaṅgupupphabakuḷapupphādi pana yaṃkiñci pupphaṃ na vaṭṭati.",
  "atk-vin02a3:300_12": "Tamālapattaṃ suddhameva na vaṭṭati,",
  "atk-vin02a3:300_13": "missakaṃ pana vaṭṭati.",
  "atk-vin02a3:300_14": "Bhisīnaṃ anuññātaṃ pañcavidhaṃ uṇṇāditūlampi vaṭṭati.",
  "atk-vin02a3:301_0": "Addhakāyikānīti upaḍḍhakāyappamāṇāni,",
  "atk-vin02a3:301_1": "yesu kaṭito paṭṭhāya yāva sīsaṃ upadahanti.",
  "atk-vin02a3:301_2": "Sīsappamāṇaṃ nāma yassa vitthārato tīsu kaṇṇesu dvinnaṃ kaṇṇānaṃ antaraṃ minīyamānaṃ vidatthi ceva caturaṅgulañca hoti,",
  "atk-vin02a3:301_3": "majjhaṭṭhānaṃ muṭṭhiratanaṃ hoti.",
  "atk-vin02a3:301_4": "Dīghato pana diyaḍḍharatanaṃ vā dviratanaṃ vāti kurundiyaṃ vuttaṃ.",
  "atk-vin02a3:301_5": "Ayaṃ sīsappamāṇassa ukkaṭṭhaparicchedo.",
  "atk-vin02a3:301_6": "Ito uddhaṃ na vaṭṭati,",
  "atk-vin02a3:301_7": "heṭṭhā pana vaṭṭati.",
  "atk-vin02a3:301_8": "Agilānassa sīsupadhānañca pādupadhānañcāti dvayameva vaṭṭati.",
  "atk-vin02a3:301_9": "Gilānassa bimbohanāni santharitvā upari paccattharaṇaṃ katvā nipajjitumpi vaṭṭati.",
  "atk-vin02a3:301_10": "“Yāni pana bhisīnaṃ anuññātāni pañca kappiyatūlāni,",
  "atk-vin02a3:301_11": "tehi bimbohanaṃ mahantampi vaṭṭatī”ti phussadevatthero āha.",
  "atk-vin02a3:301_12": "Vinayadharaupatissatthero pana “bimbohanaṃ karissāmī’ti kappiyatūlaṃ vā akappiyatūlaṃ vā pakkhipitvā karontassa pamāṇameva vaṭṭatī”ti āha.",
  "atk-vin02a3:302_0": "Pañca bhisiyoti pañcahi uṇṇādīhi pūritabhisiyo.",
  "atk-vin02a3:302_1": "Tūlagaṇanāya hi etāsaṃ gaṇanā vuttā.",
  "atk-vin02a3:302_2": "Tattha uṇṇaggahaṇena na kevalaṃ eḷakalomameva gahitaṃ,",
  "atk-vin02a3:302_3": "ṭhapetvā manussalomaṃ yaṃkiñci kappiyākappiyamaṃsajātīnaṃ pakkhicatuppadānaṃ lomaṃ,",
  "atk-vin02a3:302_4": "sabbaṃ idha uṇṇaggahaṇeneva gahitaṃ.",
  "atk-vin02a3:302_5": "Tasmā channaṃ cīvarānaṃ channaṃ anulomacīvarānañca aññatarena bhisicchaviṃ katvā taṃ sabbaṃ pakkhipitvā bhisiṃ kātuṃ vaṭṭati.",
  "atk-vin02a3:302_6": "Eḷakalomāni pana apakkhipitvā kambalameva catugguṇaṃ vā pañcaguṇaṃ vā pakkhipitvā katāpi uṇṇabhisisaṅkhyameva gacchati.",
  "atk-vin02a3:303_0": "Coḷabhisiādīsu yaṃkiñci navacoḷaṃ vā purāṇacoḷaṃ vā saṃharitvā vā anto pakkhipitvā vā katā coḷabhisi,",
  "atk-vin02a3:303_1": "yaṃkiñci vākaṃ pakkhipitvā katā vākabhisi,",
  "atk-vin02a3:303_2": "yaṃkiñci tiṇaṃ pakkhipitvā katā tiṇabhisi,",
  "atk-vin02a3:303_3": "aññatra suddhatamālapattaṃ yaṃkiñci paṇṇaṃ pakkhipitvā katā paṇṇabhisīti veditabbā.",
  "atk-vin02a3:303_4": "Tamālapattaṃ pana aññena missameva vaṭṭati,",
  "atk-vin02a3:303_5": "suddhaṃ na vaṭṭati.",
  "atk-vin02a3:303_6": "Bhisiyā pamāṇaniyamo natthi,",
  "atk-vin02a3:303_7": "mañcabhisi pīṭhabhisi bhūmattharaṇabhisi caṅkamanabhisi pādapuñchanabhisīti etāsaṃ anurūpato sallakkhetvā attano rucivasena pamāṇaṃ kātabbaṃ.",
  "atk-vin02a3:303_8": "Yaṃ panetaṃ uṇṇādipañcavidhatūlampi bhisiyaṃ vaṭṭati,",
  "atk-vin02a3:303_9": "taṃ “masūrakepi vaṭṭatī”ti kurundiyaṃ vuttaṃ.",
  "atk-vin02a3:303_10": "Etena masūrakaṃ paribhuñjituṃ vaṭṭatīti siddhaṃ hoti.",
  "atk-vin02a3:304_0": "Mañcabhisiṃ pīṭhe santharantīti mañcabhisiṃ pīṭhe attharanti;",
  "atk-vin02a3:304_1": "attharaṇatthāya harantīti yujjati.",
  "atk-vin02a3:304_2": "Ullokaṃ akaritvāti heṭṭhā cimilikaṃ adatvā.",
  "atk-vin02a3:304_3": "Phositunti rajanena vā haliddiyā vā upari phusitāni dātuṃ.",
  "atk-vin02a3:304_4": "Bhattikammanti bhisicchaviyā upari bhattikammaṃ.",
  "atk-vin02a3:304_5": "Hatthabhattinti pañcaṅgulibhattiṃ.",
  "atk-vin02a3:305_0": "298.",
  "atk-vin02a3:305_1": "Ikkāsanti rukkhaniyyāsaṃ vā silesaṃ vā.",
  "atk-vin02a3:305_2": "Piṭṭhamaddanti piṭṭhakhaliṃ.",
  "atk-vin02a3:305_3": "Kuṇḍakamattikanti kuṇḍakamissakamattikaṃ.",
  "atk-vin02a3:305_4": "Sāsapakuṭṭanti sāsapapiṭṭhaṃ.",
  "atk-vin02a3:305_5": "Sitthatelakanti vilīnamadhusitthakaṃ.",
  "atk-vin02a3:305_6": "Accussannaṃ hotīti bindu bindu hutvā tiṭṭhati.",
  "atk-vin02a3:305_7": "Paccuddharitunti puñchituṃ.",
  "atk-vin02a3:305_8": "Gaṇḍumattikanti gaṇḍuppādagūthamattikaṃ.",
  "atk-vin02a3:305_9": "Kasāvanti āmalakaharītakānaṃ kasāvaṃ.",
  "atk-vin02a3:306_0": "299.",
  "atk-vin02a3:306_1": "Na bhikkhave paṭibhānacittanti ettha na kevalaṃ itthipurisarūpameva,",
  "atk-vin02a3:306_2": "tiracchānarūpampi antamaso gaṇḍuppādarūpampi bhikkhuno sayaṃ kātuṃ vā “karohī”ti vattuṃ vā na vaṭṭati,",
  "atk-vin02a3:306_3": "“upāsaka dvārapālaṃ karohī”ti vattumpi na labbhati.",
  "atk-vin02a3:306_4": "Jātakapakaraṇaasadisadānādīni pana pasādanīyāni nibbidāpaṭisaṃyuttāni vā vatthūni parehi kārāpetuṃ labbhati.",
  "atk-vin02a3:306_5": "Mālākammādīni sayampi kātuṃ labbhati.",
  "atk-vin02a3:307_0": "300.",
  "atk-vin02a3:307_1": "Aḷakamandāti ekaṅgaṇā manussābhikiṇṇā.",
  "atk-vin02a3:307_2": "Tayo gabbheti ettha sivikāgabbhoti caturassagabbho.",
  "atk-vin02a3:307_3": "Nāḷikāgabbhoti vitthārato diguṇatiguṇāyāmo dīghagabbho.",
  "atk-vin02a3:307_4": "Hammiyagabbhoti ākāsatale kūṭāgāragabbho vā muṇḍacchadanagabbho vā.",
  "atk-vin02a3:308_0": "Kalaṅkapādakanti rukkhaṃ vijjhitvā tattha khāṇuke ākoṭetvā kataṃ,",
  "atk-vin02a3:308_1": "taṃ āharimaṃ bhittipādaṃ jiṇṇakuṭṭapādassa upatthambhanatthaṃ bhūmiyaṃ patiṭṭhāpetuṃ anujānāmīti attho.",
  "atk-vin02a3:308_2": "Parittāṇakiṭikanti vassaparittāṇatthaṃ kiṭikaṃ.",
  "atk-vin02a3:308_3": "Uddasudhanti vacchakagomayena ceva chārikāya ca saddhiṃ madditamattikaṃ.",
  "atk-vin02a3:309_0": "Āḷindo nāma pamukhaṃ vuccati.",
  "atk-vin02a3:309_1": "Paghanaṃ nāma yaṃ nikkhamantā ca pavisantā ca pādehi hananti,",
  "atk-vin02a3:309_2": "tassa vihāradvāre ubhato kuṭṭaṃ nīharitvā katapadesassetaṃ adhivacanaṃ,",
  "atk-vin02a3:309_3": "“paghāna”ntipi vuccati.",
  "atk-vin02a3:309_4": "Pakuṭṭanti majjhe gabbhassa samantā pariyāgāro vuccati.",
  "atk-vin02a3:309_5": "“Pakuṭa”ntipi pāṭho.",
  "atk-vin02a3:309_6": "Osārakanti anāḷindake vihāre vaṃsaṃ datvā tato daṇḍake osāretvā katachadanapamukhaṃ.",
  "atk-vin02a3:309_7": "Saṃsāraṇakiṭiko nāma cakkalayutto kiṭiko.",
  "atk-vin02a3:310_0": "301. Pānīyabhājananti pivantānaṃ pānīyadānabhājanaṃ. Uḷuṅko ca thālakañca pānīyasaṅkhassa anulomāni.",
  "atk-vin02a3:311_0": "303.",
  "atk-vin02a3:311_1": "Apesīti dīghadārumhi khāṇuke pavesetvā kaṇṭakasākhāhi vinandhitvā kataṃ dvārathakanakaṃ.",
  "atk-vin02a3:311_2": "Palighoti gāmadvāresu viya cakkayuttaṃ dvārathakanakaṃ.",
  "atk-vin02a3:312_0": "305. Assatarīhi yuttā rathā assatarīrathā. Āmuttamaṇikuṇḍalāti āmuttamaṇikuṇḍalāni.",
  "atk-vin02a3:313_0": "Parinibbutoti kilesaparinibbānena parinibbuto.",
  "atk-vin02a3:313_1": "Sītibhūtoti kilesātapābhāvena sītibhūto.",
  "atk-vin02a3:313_2": "Nirūpadhīti kilesupadhiabhāvena nirūpadhīti vuccati.",
  "atk-vin02a3:314_0": "Sabbā āsattiyo chetvāti rūpādīsu vā visayesu sabbabhavesu vā patthanāyo chinditvā.",
  "atk-vin02a3:314_1": "Hadaye daranti citte kilesadarathaṃ vinetvā.",
  "atk-vin02a3:314_2": "Veyyāyikanti vayakaraṇaṃ vuccati.",
  "atk-vin02a3:315_0": "307.",
  "atk-vin02a3:315_1": "Ādeyyavācoti tassa vacanaṃ bahū janā ādiyitabbaṃ sotabbaṃ maññantīti attho.",
  "atk-vin02a3:315_2": "Ārāme akaṃsūti ye sadhanā,",
  "atk-vin02a3:315_3": "te attano dhanena akaṃsu.",
  "atk-vin02a3:315_4": "Ye mandadhanā ceva adhanā ca,",
  "atk-vin02a3:315_5": "tesaṃ dhanaṃ adāsi.",
  "atk-vin02a3:315_6": "Iti so satasahassakahāpaṇe satasahassagghanakañca bhaṇḍaṃ datvā pañcacattālīsayojanike addhāne yojane",
  "atk-vin02a3:315_7": "yojane vihārapatiṭṭhānaṃ katvā sāvatthiṃ agamāsi.",
  "atk-vin02a3:316_0": "Koṭisantharaṃ santharāpesīti kahāpaṇakoṭiyā kahāpaṇakoṭiṃ paṭipādetvā santhari.",
  "atk-vin02a3:316_1": "Ye tattha rukkhā vā pokkharaṇiyo vā tesaṃ parikkhepappamāṇaṃ gahetvā aññasmiṃ ṭhāne santharitvā adāsi.",
  "atk-vin02a3:316_2": "Evamassa aṭṭhārasakoṭikaṃ nidhānaṃ parikkhayaṃ agamāsi.",
  "atk-vin02a3:317_0": "Kumārassa etadahosīti gahapatino evaṃ bahudhanaṃ cajantassāpi mukhassa vippasannākāraṃ disvā etaṃ ahosi.",
  "atk-vin02a3:317_1": "Koṭṭhakaṃ māpesīti sattabhūmikaṃ dvārakoṭṭhakapāsādaṃ māpesi.",
  "atk-vin02a3:318_0": "Atha kho anāthapiṇḍiko gahapati jetavane vihāre kārāpesi…pe…",
  "atk-vin02a3:318_1": "maṇḍape kārāpesīti aparāhipi aṭṭhārasahi koṭīhi ete vihārādayo kārāpesi aṭṭhakarīsappamāṇāya bhūmiyā.",
  "atk-vin02a3:318_2": "Vipassissa hi bhagavato punabbasumitto gahapati yojanappamāṇaṃ bhūmiṃ suvaṇṇiṭṭhakāsantharena kiṇitvā vihāraṃ kārāpesi.",
  "atk-vin02a3:318_3": "Sikhissa pana sirivaḍḍho gahapati tigāvutappamāṇaṃ suvaṇṇayaṭṭhisantharena,",
  "atk-vin02a3:318_4": "vessabhussa sotthijo gahapati aḍḍhayojanappamāṇaṃ suvaṇṇaphālasantharena,",
  "atk-vin02a3:318_5": "kakusandhassa pana accuto gahapati gāvutappamāṇaṃ suvaṇṇahatthipadasantharena,",
  "atk-vin02a3:318_6": "koṇāgamanassa uggo gahapati aḍḍhagāvutappamāṇaṃ suvaṇṇiṭṭhakāsantharena,",
  "atk-vin02a3:318_7": "kassapassa sumaṅgalo gahapati vīsatiusabhappamāṇaṃ suvaṇṇakacchapasantharena,",
  "atk-vin02a3:318_8": "amhākaṃ bhagavato sudatto gahapati aṭṭhakarīsappamāṇaṃ bhūmiṃ kahāpaṇasantharena kiṇitvā vihāraṃ kārāpesīti;",
  "atk-vin02a3:318_9": "evaṃ anupubbena parihāyanti sampattiyoti alameva sabbasampattīsu virajjituṃ alaṃ vimuccitunti.",
  "atk-vin02a3:319_0": "308.",
  "atk-vin02a3:319_1": "Khaṇḍanti bhinnokāso.",
  "atk-vin02a3:319_2": "Phullanti phalitokāso.",
  "atk-vin02a3:319_3": "Paṭisaṅkharissatīti pākatikaṃ karissati.",
  "atk-vin02a3:319_4": "Laddhanavakammena pana bhikkhunā vāsipharasunikhādanādīni gahetvā sayaṃ na kātabbaṃ,",
  "atk-vin02a3:319_5": "katākataṃ jānitabbaṃ.",
  "atk-vin02a3:320_0": "310.",
  "atk-vin02a3:320_1": "Piṭṭhito piṭṭhito gantvāti thero kira gilāne paṭijagganto jiṇṇe vuḍḍhe saṅgaṇhanto sabbapacchato āgacchati.",
  "atk-vin02a3:320_2": "Idamassa cārittaṃ.",
  "atk-vin02a3:320_3": "Tena vuttaṃ –",
  "atk-vin02a3:320_4": "“piṭṭhito piṭṭhito gantvā”ti.",
  "atk-vin02a3:320_5": "Aggāsananti therāsanaṃ.",
  "atk-vin02a3:320_6": "Aggodakanti dakkhiṇodakaṃ.",
  "atk-vin02a3:320_7": "Aggapiṇḍanti saṅghattherapiṇḍaṃ.",
  "atk-vin02a3:320_8": "Antarā satthīnaṃ karitvāti catunnaṃ pādānaṃ antare karitvā.",
  "atk-vin02a3:321_0": "315.",
  "atk-vin02a3:321_1": "Patiṭṭhāpesīti aṭṭhārasakoṭipariccāgaṃ katvā patiṭṭhāpesi.",
  "atk-vin02a3:321_2": "Evaṃ sabbāpi catupaṇṇāsakoṭiyo pariccaji.",
  "atk-vin02a3:322_0": "Vihārānujānanakathā niṭṭhitā.",
  "atk-vin02a3:323_0": "Āsanappaṭibāhanādikathā",
  "atk-vin02a3:324_0": "316.",
  "atk-vin02a3:324_1": "Vippakatabhojanoti antaraghare vā vihāre vā araññe vā yattha katthaci bhuñjamāno bhikkhu aniṭṭhite bhojane na vuṭṭhāpetabbo.",
  "atk-vin02a3:324_2": "Antaraghare pacchā āgatena bhikkhaṃ gahetvā gantabbaṃ.",
  "atk-vin02a3:324_3": "Sace manussā vā bhikkhū vā “pavisathā”ti vadanti,",
  "atk-vin02a3:324_4": "“mayi pavisante bhikkhū uṭṭhahissantī”ti vattabbaṃ. “Etha, bhante,",
  "atk-vin02a3:324_5": "āsanaṃ atthī”ti vuttena pana pavisitabbaṃ.",
  "atk-vin02a3:324_6": "Sace koci kiñci na vadati,",
  "atk-vin02a3:324_7": "āsanasālaṃ gantvā atisamīpaṃ agantvā sabhāgaṭṭhāne ṭhātabbaṃ.",
  "atk-vin02a3:324_8": "Okāse kate “pavisathā”ti vuttena pana pavisitabbaṃ.",
  "atk-vin02a3:324_9": "Sace pana yaṃ āsanaṃ tassa pāpuṇāti,",
  "atk-vin02a3:324_10": "tattha abhuñjanto bhikkhu nisinno hoti,",
  "atk-vin02a3:324_11": "taṃ uṭṭhāpetuṃ vaṭṭati.",
  "atk-vin02a3:324_12": "Yāgukhajjakādīsu pana yaṃkiñci pivitvā vā khāditvā vā yāva añño āgacchati,",
  "atk-vin02a3:324_13": "tāva nisinnaṃ rittahatthampi vuṭṭhāpetuṃ na vaṭṭati.",
  "atk-vin02a3:324_14": "Vippakatabhojanoyeva hi so hoti.",
  "atk-vin02a3:325_0": "Sace vuṭṭhāpetīti sace āpattiṃ atikkamitvāpi vuṭṭhāpetiyeva.",
  "atk-vin02a3:325_1": "Pavārito ca hotīti yaṃ so vuṭṭhāpeti,",
  "atk-vin02a3:325_2": "ayañca bhikkhu pavārito ca hoti,",
  "atk-vin02a3:325_3": "tena vattabbo –",
  "atk-vin02a3:325_4": "“gaccha udakaṃ āharāhī”ti.",
  "atk-vin02a3:325_5": "Vuḍḍhatarañhi bhikkhuṃ āṇāpetuṃ idameva ekaṃ ṭhānanti.",
  "atk-vin02a3:325_6": "Sace so udakampi na āharati,",
  "atk-vin02a3:325_7": "tato yañca navakatarena kattabbaṃ,",
  "atk-vin02a3:325_8": "taṃ dassento “sādhukaṃ sitthānī”tiādimāha.",
  "atk-vin02a3:326_0": "Gilānassa patirūpaṃ seyyanti ettha yo kāsabhagandarātisārādīhi gilāno hoti,",
  "atk-vin02a3:326_1": "kheḷamallakavaccakapālādīni ṭhapetabbāni honti.",
  "atk-vin02a3:326_2": "Kuṭṭhi vā hoti,",
  "atk-vin02a3:326_3": "senāsanaṃ dūseti;",
  "atk-vin02a3:326_4": "evarūpassa heṭṭhāpāsādapaṇṇasālādīsu aññataraṃ ekamantaṃ senāsanaṃ dātabbaṃ.",
  "atk-vin02a3:326_5": "Yasmiṃ vasante senāsanaṃ na dussati,",
  "atk-vin02a3:326_6": "tassa varaseyyāpi dātabbāva.",
  "atk-vin02a3:326_7": "Yopi sinehapānavirecananatthukammādīsu yaṃkiñci bhesajjaṃ karoti,",
  "atk-vin02a3:326_8": "sabbo so gilānoyeva,",
  "atk-vin02a3:326_9": "tassāpi sallakkhetvā patirūpaṃ senāsanaṃ dātabbaṃ.",
  "atk-vin02a3:326_10": "Lesakappenāti appakena sīsābādhādimattena.",
  "atk-vin02a3:326_11": "Bhikkhū gaṇetvāti “ettakā nāma bhikkhū”ti vihāre bhikkhūnaṃ paricchedaṃ ñatvā.",
  "atk-vin02a3:327_0": "Āsanappaṭibāhanādikathā niṭṭhitā.",
  "atk-vin02a3:328_0": "Senāsanaggāhakathā",
  "atk-vin02a3:329_0": "318.",
  "atk-vin02a3:329_1": "Seyyāti mañcaṭṭhānāni vuccanti.",
  "atk-vin02a3:329_2": "Seyyaggenāti seyyāparicchedena,",
  "atk-vin02a3:329_3": "vassūpanāyikadivase kālaṃ ghosetvā ekamañcaṭṭhānaṃ ekassa bhikkhuno gāhetuṃ anujānāmīti attho.",
  "atk-vin02a3:329_4": "Seyyaggena gāhentāti seyyāparicchedena gāhiyamānā.",
  "atk-vin02a3:329_5": "Seyyā ussārayiṃsūti mañcaṭṭhānāni atirekāni ahesuṃ.",
  "atk-vin02a3:329_6": "Vihāraggādīsupi eseva nayo.",
  "atk-vin02a3:329_7": "Anubhāganti puna aparampi bhāgaṃ dātuṃ.",
  "atk-vin02a3:329_8": "Atimandesu hi bhikkhūsu ekekassa bhikkhuno dve tīṇi pariveṇāni dātabbāni.",
  "atk-vin02a3:329_9": "Na akāmā dātabboti anicchāya na dātabbo.",
  "atk-vin02a3:329_10": "Tattha vassūpanāyikadivase gahite anubhāge pacchā āgatānaṃ na attano aruciyā so anubhāgo dātabbo.",
  "atk-vin02a3:329_11": "Sace pana yena gahito,",
  "atk-vin02a3:329_12": "so ca attano ruciyā taṃ anubhāgaṃ vā paṭhamabhāgaṃ vā deti, vaṭṭati.",
  "atk-vin02a3:330_0": "Nissīme ṭhitassāti upacārasīmato bahi ṭhitassa.",
  "atk-vin02a3:330_1": "Anto upacārasīmāya pana dūre ṭhitassāpi labbhatiyeva.",
  "atk-vin02a3:330_2": "Senāsanaṃ gahetvāti vassūpanāyikadivase gahetvā.",
  "atk-vin02a3:330_3": "Sabbakālaṃ paṭibāhantīti catumāsaccayena utukālepi paṭibāhanti.",
  "atk-vin02a3:330_4": "Tīsu senāsanaggāhesu purimako ca pacchimako cāti ime dve gāhā thāvarā.",
  "atk-vin02a3:331_0": "Antarāmuttake ayaṃ vinicchayo –",
  "atk-vin02a3:331_1": "ekasmiṃ vihāre mahālābhasenāsanaṃ hoti.",
  "atk-vin02a3:331_2": "Senāsanasāmikā vassūpagataṃ bhikkhuṃ sabbapaccayehi sakkaccaṃ upaṭṭhahitvā pavāretvā gamanakāle bahuṃ samaṇaparikkhāraṃ denti.",
  "atk-vin02a3:331_3": "Mahātherā dūratopi āgantvā vassūpanāyikadivase taṃ gahetvā phāsuṃ vasitvā vutthavassā lābhaṃ gaṇhitvā pakkamanti.",
  "atk-vin02a3:331_4": "Āvāsikā “mayaṃ etthuppannaṃ lābhaṃ na labhāma,",
  "atk-vin02a3:331_5": "niccaṃ āgantukamahātherāva labhanti,",
  "atk-vin02a3:331_6": "teyeva naṃ āgantvā paṭijaggissantī”ti palujjantampi na olokenti.",
  "atk-vin02a3:331_7": "Bhagavā tassa paṭijagganatthaṃ “aparajjugatāya pavāraṇāya āyatiṃ vassāvāsatthāya antarāmuttako gāhetabbo”ti āha.",
  "atk-vin02a3:332_0": "Taṃ gāhentena saṅghatthero vattabbo –",
  "atk-vin02a3:332_1": "“bhante antarāmuttakasenāsanaṃ gaṇhathā”ti.",
  "atk-vin02a3:332_2": "Sace gaṇhāti, dātabbaṃ;",
  "atk-vin02a3:332_3": "no ce eteneva upāyena anutheraṃ ādiṃ katvā yo gaṇhāti,",
  "atk-vin02a3:332_4": "tassa antamaso sāmaṇerassāpi dātabbaṃ.",
  "atk-vin02a3:332_5": "Tena taṃ senāsanaṃ aṭṭhamāse paṭijaggitabbaṃ.",
  "atk-vin02a3:332_6": "Chadanabhittibhūmīsu yaṃ kiñci khaṇḍaṃ vā phullaṃ vā hoti,",
  "atk-vin02a3:332_7": "taṃ sabbaṃ paṭisaṅkharitabbaṃ.",
  "atk-vin02a3:332_8": "Uddesaparipucchādīhi divasaṃ khepetvā rattiṃ tattha vasitumpi vaṭṭati.",
  "atk-vin02a3:332_9": "Rattiṃ pariveṇe vasitvā tattha divasaṃ khepetumpi vaṭṭati.",
  "atk-vin02a3:332_10": "Rattindivaṃ tattheva vasitumpi vaṭṭati.",
  "atk-vin02a3:332_11": "Utukāle āgatānaṃ vuḍḍhānaṃ na paṭibāhitabbaṃ.",
  "atk-vin02a3:332_12": "Vassūpanāyikadivase pana sampatte sace saṅghatthero “mayhaṃ idaṃ senāsanaṃ dethā”ti vadati,",
  "atk-vin02a3:332_13": "na labhati. “Bhante,",
  "atk-vin02a3:332_14": "idaṃ antarāmuttakaṃ gahetvā aṭṭhamāse ekena bhikkhunā paṭijaggita”nti vatvā na dātabbaṃ.",
  "atk-vin02a3:332_15": "Aṭṭhamāse paṭijaggakabhikkhusseva gahitaṃ hoti.",
  "atk-vin02a3:333_0": "Yasmiṃ pana senāsane ekasaṃvacchare dvikkhattuṃ paccaye denti chamāsaccayena chamāsaccayena,",
  "atk-vin02a3:333_1": "taṃ antarāmuttakaṃ na gāhetabbaṃ.",
  "atk-vin02a3:333_2": "Yasmiṃ vā tikkhattuṃ denti catumāsaccayena catumāsaccayena,",
  "atk-vin02a3:333_3": "yasmiṃ vā catukkhattuṃ denti temāsaccayena temāsaccayena,",
  "atk-vin02a3:333_4": "taṃ antarāmuttakaṃ na gāhetabbaṃ.",
  "atk-vin02a3:333_5": "Paccayeneva hi taṃ paṭijagganaṃ labhissati.",
  "atk-vin02a3:333_6": "Yasmiṃ pana ekasaṃvacchare sakideva bahupaccaye denti,",
  "atk-vin02a3:333_7": "etaṃ antarāmuttakaṃ gāhetabbanti.",
  "atk-vin02a3:333_8": "Ayaṃ tāva antovasse vassūpanāyikadivasena pāḷiyaṃ āgatasenāsanaggāhakathā.",
  "atk-vin02a3:334_0": "Ayaṃ pana senāsanaggāho nāma duvidho hoti –",
  "atk-vin02a3:334_1": "utukāle ca vassāvāse ca.",
  "atk-vin02a3:334_2": "Tattha utukāle tāva keci āgantukā bhikkhū purebhattaṃ āgacchanti,",
  "atk-vin02a3:334_3": "keci pacchābhattaṃ paṭhamayāmaṃ vā majjhimayāmaṃ vā pacchimayāmaṃ vā ye yadā āgacchanti,",
  "atk-vin02a3:334_4": "tesaṃ tadāva bhikkhū uṭṭhāpetvā senāsanaṃ dātabbaṃ.",
  "atk-vin02a3:334_5": "Akālo nāma natthi.",
  "atk-vin02a3:334_6": "Senāsanapaññāpakena pana paṇḍitena bhavitabbaṃ,",
  "atk-vin02a3:334_7": "ekaṃ vā dve vā mañcaṭṭhānāni ṭhapetabbāni.",
  "atk-vin02a3:334_8": "Sace vikāle eko vā dve vā therā āgacchanti,",
  "atk-vin02a3:334_9": "te vattabbā – “bhante,",
  "atk-vin02a3:334_10": "ādito paṭṭhāya vuṭṭhāpiyamāne sabbepi bhikkhū ubbhaṇḍikā bhavissanti,",
  "atk-vin02a3:334_11": "tumhe amhākaṃ vasanaṭṭhāneyeva vasathā”ti.",
  "atk-vin02a3:335_0": "Bahūsu pana āgatesu vuṭṭhāpetvā paṭipāṭiyā dātabbaṃ.",
  "atk-vin02a3:335_1": "Sace ekekaṃ pariveṇaṃ pahoti,",
  "atk-vin02a3:335_2": "ekekaṃ pariveṇaṃ dātabbaṃ.",
  "atk-vin02a3:335_3": "Tattha aggisāladīghasālamaṇḍalamālādayo sabbepi tasseva pāpuṇanti.",
  "atk-vin02a3:335_4": "Evaṃ appahonte pāsādaggena dātabbaṃ.",
  "atk-vin02a3:335_5": "Pāsādesu appahontesu ovarakaggena dātabbaṃ.",
  "atk-vin02a3:335_6": "Ovarakesu appahontesu seyyaggena dātabbaṃ.",
  "atk-vin02a3:335_7": "Seyyaggesu appahontesu mañcaṭṭhānena dātabbaṃ.",
  "atk-vin02a3:335_8": "Mañcaṭṭhāne appahonte ekapīṭhakaṭṭhānavasena dātabbaṃ.",
  "atk-vin02a3:335_9": "Bhikkhuno pana ṭhitokāsamattaṃ na gāhetabbaṃ.",
  "atk-vin02a3:335_10": "Etañhi senāsanaṃ nāma na hoti.",
  "atk-vin02a3:335_11": "Pīṭhakaṭṭhāne pana appahonte ekaṃ mañcaṭṭhānaṃ vā pīṭhakaṭṭhānaṃ vā vārena vārena gahetvā “bhante,",
  "atk-vin02a3:335_12": "vissamathā”ti tiṇṇaṃ janānaṃ dātabbaṃ,",
  "atk-vin02a3:335_13": "na hi sakkā sītasamaye sabbarattiṃ ajjhokāse vasituṃ.",
  "atk-vin02a3:335_14": "Mahātherena paṭhamayāmaṃ vissamitvā nikkhamitvā dutiyattherassa vattabbaṃ – “āvuso,",
  "atk-vin02a3:335_15": "idha pavisāhī”ti.",
  "atk-vin02a3:335_16": "Sace mahāthero niddāgaruko hoti,",
  "atk-vin02a3:335_17": "kālaṃ na jānāti,",
  "atk-vin02a3:335_18": "ukkāsitvā dvāraṃ ākoṭetvā “bhante,",
  "atk-vin02a3:335_19": "kālo jāto,",
  "atk-vin02a3:335_20": "sītaṃ anudahatī”ti vattabbaṃ.",
  "atk-vin02a3:335_21": "Tena nikkhamitvā okāso dātabbo,",
  "atk-vin02a3:335_22": "adātuṃ na labhati.",
  "atk-vin02a3:335_23": "Dutiyattherenapi majjhimayāmaṃ vissamitvā purimanayeneva itarassa dātabbaṃ.",
  "atk-vin02a3:335_24": "Niddāgaruko vuttanayeneva vuṭṭhāpetabbo.",
  "atk-vin02a3:335_25": "Evaṃ ekarattiṃ ekamañcaṭṭhānaṃ tiṇṇaṃ dātabbaṃ.",
  "atk-vin02a3:335_26": "Jambudīpe pana ekacce bhikkhū “senāsanaṃ nāma mañcaṭṭhānaṃ vā pīṭhaṭṭhānaṃ vā kiñcideva kassaci sappāyaṃ hoti,",
  "atk-vin02a3:335_27": "kassaci asappāya”nti āgantukā hontu vā mā vā,",
  "atk-vin02a3:335_28": "devasikaṃ senāsanaṃ gāhenti.",
  "atk-vin02a3:335_29": "Ayaṃ utukāle senāsanaggāho nāma.",
  "atk-vin02a3:336_0": "Vassāvāse pana atthi āgantukavattaṃ,",
  "atk-vin02a3:336_1": "atthi āvāsikavattaṃ,",
  "atk-vin02a3:336_2": "āgantukena tāva sakaṭṭhānaṃ muñcitvā aññattha gantvā vasitukāmena vassūpanāyikadivasameva tattha na gantabbaṃ.",
  "atk-vin02a3:336_3": "Vasanaṭṭhānaṃ vā hi tatra sambādhaṃ bhaveyya,",
  "atk-vin02a3:336_4": "bhikkhācāro vā na sampajjeyya,",
  "atk-vin02a3:336_5": "tena na phāsuṃ vihareyya.",
  "atk-vin02a3:336_6": "Tasmā “idāni māsamattena vassūpanāyikā bhavissatī”ti taṃ vihāraṃ pavisitabbaṃ.",
  "atk-vin02a3:336_7": "Tattha māsamattaṃ vasanto sace uddesatthiko uddesasampattiṃ sallakkhetvā,",
  "atk-vin02a3:336_8": "sace kammaṭṭhāniko kammaṭṭhānasappāyataṃ sallakkhetvā,",
  "atk-vin02a3:336_9": "sace paccayatthiko paccayalābhaṃ sallakkhetvā antovasse sukhaṃ vasissati.",
  "atk-vin02a3:337_0": "Sakaṭṭhānato ca tattha gacchantena na gocaragāmo ghaṭṭetabbo,",
  "atk-vin02a3:337_1": "na tattha manussā vattabbā –",
  "atk-vin02a3:337_2": "“tumhe nissāya salākabhattādīni vā yāgukhajjakādīni vā vassāvāsikaṃ vā natthi,",
  "atk-vin02a3:337_3": "ayaṃ cetiyassa parikkhāro,",
  "atk-vin02a3:337_4": "ayaṃ uposathāgārassa,",
  "atk-vin02a3:337_5": "idaṃ tāḷañceva sūci ca sampaṭicchatha tumhākaṃ vihāra”nti.",
  "atk-vin02a3:337_6": "Senāsanaṃ pana jaggitvā dārubhaṇḍamattikābhaṇḍāni paṭisāmetvā gamiyavattaṃ pūretvā gantabbaṃ.",
  "atk-vin02a3:337_7": "Evaṃ gacchantenāpi daharehi pattacīvarabhaṇḍikāyo ukkhipāpetvā telanāḷikattaradaṇḍādīni gāhāpetvā chattaṃ",
  "atk-vin02a3:337_8": "paggayha attānaṃ dassentena gāmadvāreneva na gantabbaṃ,",
  "atk-vin02a3:337_9": "paṭicchannena aṭavimaggena gantabbaṃ.",
  "atk-vin02a3:337_10": "Aṭavimagge asati gumbādīni maddantena na gantabbaṃ,",
  "atk-vin02a3:337_11": "gamiyavattaṃ pana pūretvā vitakkaṃ chinditvā suddhacittena gamanavatteneva gantabbaṃ.",
  "atk-vin02a3:337_12": "Sace pana gāmadvārena maggo hoti,",
  "atk-vin02a3:337_13": "gacchantañca naṃ saparivāraṃ disvā manussā “amhākaṃ thero viyā”ti upadhāvitvā “kuhiṃ, bhante,",
  "atk-vin02a3:337_14": "sabbaparikkhāre gahetvā gacchathā”ti vadanti,",
  "atk-vin02a3:337_15": "tesu ce eko evaṃ vadati –",
  "atk-vin02a3:337_16": "“vassūpanāyikakālo nāmāyaṃ,",
  "atk-vin02a3:337_17": "yattha antovasse nibaddhabhikkhācāro bhaṇḍapaṭicchādanañca labbhati,",
  "atk-vin02a3:337_18": "tattha bhikkhū gacchantī”ti.",
  "atk-vin02a3:337_19": "Tassa ce sutvā te manussā “bhante,",
  "atk-vin02a3:337_20": "imasmimpi gāme jano bhuñjati ceva nivāseti ca,",
  "atk-vin02a3:337_21": "mā aññattha gacchathā”ti vatvā mittāmacce pakkosāpetvā sabbe sammantayitvā vihāre nibaddhavattañca salākabhattādīni",
  "atk-vin02a3:337_22": "ca vassāvāsikañca paṭṭhapetvā “idheva bhante vasathā”ti yācanti,",
  "atk-vin02a3:337_23": "sabbaṃ sādituṃ vaṭṭati.",
  "atk-vin02a3:337_24": "Sabbañhetaṃ kappiyañceva anavajjañca.",
  "atk-vin02a3:337_25": "Kurundiyaṃ pana “‘kuhiṃ gacchathā’ti vutte ‘asukaṭṭhāna’nti vatvā,",
  "atk-vin02a3:337_26": "‘kasmā tattha gacchathā’ti vutte ‘kāraṇaṃ ācikkhitabba”’nti vuttaṃ.",
  "atk-vin02a3:337_27": "Ubhayampi panettha suddhacittattāva anavajjaṃ.",
  "atk-vin02a3:337_28": "Idaṃ āgantukavattaṃ nāma.",
  "atk-vin02a3:338_0": "Idaṃ pana āvāsikavattaṃ –",
  "atk-vin02a3:338_1": "paṭikacceva hi āvāsikehi vihāro jaggitabbo.",
  "atk-vin02a3:338_2": "Khaṇḍaphullapaṭisaṅkharaṇaparibhaṇḍāni kātabbāni.",
  "atk-vin02a3:338_3": "Rattiṭṭhānadivāṭṭhānavaccakuṭipassāvaṭṭhānāni padhānagharavihāramaggoti imāni sabbāni paṭijaggitabbāni,",
  "atk-vin02a3:338_4": "cetiye sudhākammaṃ muddavedikāya telamakkhanaṃ mañcapīṭhapaṭijaggananti idampi sabbaṃ kātabbaṃ –",
  "atk-vin02a3:338_5": "“vassaṃ vasitukāmā āgantvā uddesaparipucchākammaṭṭhānānuyogādīni karontā sukhaṃ vasissantī”ti.",
  "atk-vin02a3:338_6": "Kataparikammehi āsāḷhījuṇhapañcamito paṭṭhāya vassāvāsikaṃ pucchitabbaṃ.",
  "atk-vin02a3:338_7": "Kattha pucchitabbaṃ?",
  "atk-vin02a3:338_8": "Yato pakatiyā labbhati.",
  "atk-vin02a3:338_9": "Yehi pana na dinnapubbaṃ,",
  "atk-vin02a3:338_10": "te pucchituṃ na vaṭṭati.",
  "atk-vin02a3:338_11": "Kasmā pucchitabbaṃ?",
  "atk-vin02a3:338_12": "Kadāci hi manussā denti,",
  "atk-vin02a3:338_13": "kadāci dubbhikkhādīhi upaddutā na denti.",
  "atk-vin02a3:338_14": "Tattha ye na dassanti,",
  "atk-vin02a3:338_15": "te apucchitvā vassāvāsike gāhite gāhitabhikkhūnaṃ lābhantarāyo hoti,",
  "atk-vin02a3:338_16": "tasmā pucchitvāva gāhetabbaṃ,",
  "atk-vin02a3:338_17": "pucchantena “tumhākaṃ vassāvāsikaggāhakakālo upakaṭṭho”ti vattabbaṃ.",
  "atk-vin02a3:338_18": "Sace vadanti “bhante,",
  "atk-vin02a3:338_19": "imaṃ saṃvaccharaṃ chātakādīhi upaddutamha,",
  "atk-vin02a3:338_20": "na sakkoma dātu”nti vā “yaṃ mayaṃ pubbe dema,",
  "atk-vin02a3:338_21": "tato ūnataraṃ dassāmā”ti vā “idāni kappāso sulabho,",
  "atk-vin02a3:338_22": "yaṃ pubbe dema,",
  "atk-vin02a3:338_23": "tato bahutaraṃ dassāmā”ti vā vadanti,",
  "atk-vin02a3:338_24": "taṃ sallakkhetvā tadanurūpena nayena tesaṃ tesaṃ senāsane bhikkhūnaṃ vassāvāsikaṃ gāhetabbaṃ.",
  "atk-vin02a3:339_0": "Sace manussā vadanti –",
  "atk-vin02a3:339_1": "“yassa amhākaṃ vassāvāsikaṃ pāpuṇāti,",
  "atk-vin02a3:339_2": "so temāsaṃ pānīyaṃ upaṭṭhāpetu,",
  "atk-vin02a3:339_3": "vihāramaggaṃ jaggatu,",
  "atk-vin02a3:339_4": "cetiyaṅgaṇabodhiyaṅgaṇāni jaggatu,",
  "atk-vin02a3:339_5": "bodhirukkhe udakaṃ āsiñcatū”ti,",
  "atk-vin02a3:339_6": "yassa taṃ pāpuṇāti,",
  "atk-vin02a3:339_7": "tassa ācikkhitabbaṃ.",
  "atk-vin02a3:339_8": "Yo pana gāmo paṭikkamma yojanadviyojanantare hoti,",
  "atk-vin02a3:339_9": "tatra ce kulāni upanikkhepaṃ ṭhapetvā vihāre vassāvāsikaṃ dentiyeva,",
  "atk-vin02a3:339_10": "tāni kulāni apucchitvāpi tesaṃ senāsane vattaṃ katvā vasantassa vassāvāsikaṃ gāhetabbaṃ.",
  "atk-vin02a3:339_11": "Sace pana tesaṃ senāsane paṃsukūliko vasati,",
  "atk-vin02a3:339_12": "āgatañca taṃ disvā “tumhākaṃ vassāvāsikaṃ demā”ti vadanti,",
  "atk-vin02a3:339_13": "tena saṅghassa ācikkhitabbaṃ.",
  "atk-vin02a3:339_14": "Sace tāni kulāni saṅghassa dātuṃ na icchanti,",
  "atk-vin02a3:339_15": "“tumhākaṃyeva demā”ti vadanti,",
  "atk-vin02a3:339_16": "sabhāgo bhikkhu “vattaṃ katvā gaṇhāhī”ti vattabbo.",
  "atk-vin02a3:339_17": "Paṃsukūlikassa panetaṃ na vaṭṭati,",
  "atk-vin02a3:339_18": "iti saddhādeyye dāyakamanussā pucchitabbā.",
  "atk-vin02a3:340_0": "Tatruppāde pana kappiyakārakā pucchitabbā.",
  "atk-vin02a3:340_1": "Kathaṃ pucchitabbā? “Kiṃ, āvuso,",
  "atk-vin02a3:340_2": "saṅghassa bhaṇḍapaṭicchādanaṃ bhavissatī”ti.",
  "atk-vin02a3:340_3": "Sace vadanti –",
  "atk-vin02a3:340_4": "“bhavissati, bhante,",
  "atk-vin02a3:340_5": "ekekassa navahatthaṃ sāṭakaṃ dassāma,",
  "atk-vin02a3:340_6": "vassāvāsikaṃ gāhethā”ti,",
  "atk-vin02a3:340_7": "gāhetabbaṃ.",
  "atk-vin02a3:340_8": "Sacepi vadanti –",
  "atk-vin02a3:340_9": "“sāṭakaṃ natthi;",
  "atk-vin02a3:340_10": "vatthu pana atthi, gāhetha,",
  "atk-vin02a3:340_11": "bhante”ti,",
  "atk-vin02a3:340_12": "vatthumhi santepi gāhetuṃ vaṭṭatiyeva.",
  "atk-vin02a3:340_13": "Kappiyakārakānañhi hatthe “kappiyabhaṇḍaṃ paribhuñjathā”ti dinnavatthuto yaṃ yaṃ kappaṃ,",
  "atk-vin02a3:340_14": "taṃ taṃ sabbaṃ paribhuñjituṃ anuññātaṃ.",
  "atk-vin02a3:341_0": "Yaṃ panettha piṇḍapātatthāya gilānapaccayatthāya vā uddissa dinnaṃ,",
  "atk-vin02a3:341_1": "taṃ cīvare upanāmentehi saṅghasuṭṭhutāya apaloketvā upanāmetabbaṃ.",
  "atk-vin02a3:341_2": "Senāsanatthāya uddissa dinnaṃ garubhaṇḍaṃ hoti,",
  "atk-vin02a3:341_3": "cīvaravaseneva catupaccayavasena vā dinnaṃ cīvare upanāmentānaṃ apalokanakammakiccaṃ natthi,",
  "atk-vin02a3:341_4": "apalokanakammaṃ karontehi ca puggalavaseneva kātabbaṃ,",
  "atk-vin02a3:341_5": "saṅghavasena na kātabbaṃ.",
  "atk-vin02a3:341_6": "Jātarūparajatavasenāpi āmakadhaññavasena vā apalokanakammaṃ na vaṭṭati.",
  "atk-vin02a3:341_7": "Kappiyabhaṇḍavasena cīvarataṇḍulādivaseneva ca vaṭṭati.",
  "atk-vin02a3:341_8": "Taṃ pana evaṃ kattabbaṃ –",
  "atk-vin02a3:341_9": "“idāni subhikkhaṃ sulabhapiṇḍaṃ,",
  "atk-vin02a3:341_10": "bhikkhū cīvarena kilamanti,",
  "atk-vin02a3:341_11": "ettakaṃ nāma taṇḍulabhāgaṃ bhikkhūnaṃ cīvaraṃ kātuṃ ruccatī”ti.",
  "atk-vin02a3:341_12": "“Gilānapaccayo sulabho gilāno vā natthi,",
  "atk-vin02a3:341_13": "ettakaṃ nāma taṇḍulabhāgaṃ bhikkhūnaṃ cīvaraṃ kātuṃ ruccatī”ti.",
  "atk-vin02a3:342_0": "Evaṃ cīvarapaccayaṃ sallakkhetvā senāsanassa kāle ghosite sannipatite saṅghe senāsanaggāhako sammannitabbo.",
  "atk-vin02a3:342_1": "Sammannantena ca dve sammannitabbāti vuttaṃ.",
  "atk-vin02a3:342_2": "Evañhi navako vuḍḍhatarassa,",
  "atk-vin02a3:342_3": "vuḍḍho ca navakassa gāhessati.",
  "atk-vin02a3:342_4": "Mahante pana mahāvihārasadise vihāre tayo cattāro janā sammannitabbā.",
  "atk-vin02a3:342_5": "Kurundiyaṃ pana “aṭṭhapi soḷasapi jane sammannituṃ vaṭṭatī”ti vuttaṃ.",
  "atk-vin02a3:342_6": "Tesaṃ sammuti kammavācāyapi apalokanenapi vaṭṭatiyeva.",
  "atk-vin02a3:343_0": "Tehi sammatehi bhikkhūhi senāsanaṃ sallakkhetabbaṃ,",
  "atk-vin02a3:343_1": "cetiyagharaṃ bodhigharaṃ āsanagharaṃ sammuñjaniaṭṭo dāruaṭṭo vaccakuṭi iṭṭhakasālā vaḍḍhakisālā dvārakoṭṭhako",
  "atk-vin02a3:343_2": "pānīyamāḷo maggo pokkharaṇīti etāni hi asenāsanāni,",
  "atk-vin02a3:343_3": "vihāro aḍḍhayogo pāsādo hammiyaṃ guhā maṇḍapo rukkhamūlaṃ veḷugumboti imāni senāsanāni,",
  "atk-vin02a3:343_4": "tāni gāhetabbāni.",
  "atk-vin02a3:343_5": "Gāhentena ca “paṭhamaṃ bhikkhū gaṇetuṃ,",
  "atk-vin02a3:343_6": "bhikkhū gaṇetvā seyyā gaṇetu”nti ettha vuttanayena gāhetabbāni.",
  "atk-vin02a3:343_7": "Sace saṅghiko ca saddhādeyyo cāti dve cīvarapaccayā honti,",
  "atk-vin02a3:343_8": "tesu yaṃ bhikkhū paṭhamaṃ gaṇhituṃ icchanti,",
  "atk-vin02a3:343_9": "taṃ gāhetvā tassa ṭhitikato paṭṭhāya itaro gāhetabbo.",
  "atk-vin02a3:344_0": "Sace pana bhikkhūnaṃ appatāya pariveṇaggena senāsane gāhiyamāne ekaṃ pariveṇaṃ mahālābhaṃ hoti,",
  "atk-vin02a3:344_1": "dasa vā dvādasa vā cīvarāni labhanti,",
  "atk-vin02a3:344_2": "taṃ vijaṭetvā aññesu alābhakesu āvāsesu pakkhipitvā aññesampi bhikkhūnaṃ gāhetabbanti mahāsumatthero āha.",
  "atk-vin02a3:344_3": "Mahāpadumatthero panāha –",
  "atk-vin02a3:344_4": "“na evaṃ kātabbaṃ,",
  "atk-vin02a3:344_5": "manussā hi attano āvāsajagganatthāya paccayaṃ denti,",
  "atk-vin02a3:344_6": "tasmā aññehi bhikkhūhi tattha pavisitabba”nti.",
  "atk-vin02a3:344_7": "Sace panettha mahāthero paṭikkosati – “māvuso,",
  "atk-vin02a3:344_8": "evaṃ gāhetha,",
  "atk-vin02a3:344_9": "bhagavato anusiṭṭhiṃ karotha,",
  "atk-vin02a3:344_10": "vuttañhetaṃ bhagavatā –",
  "atk-vin02a3:344_11": "‘anujānāmi,",
  "atk-vin02a3:344_12": "bhikkhave,",
  "atk-vin02a3:344_13": "pariveṇaggena gāhetu”’nti tassa paṭikkosanāya aṭṭhatvā “bhante bhikkhū bahū,",
  "atk-vin02a3:344_14": "paccayo mando,",
  "atk-vin02a3:344_15": "saṅgahaṃ kātuṃ vaṭṭatī”ti taṃ saññāpetvā gāhetabbameva.",
  "atk-vin02a3:345_0": "Gāhentena ca sammatena bhikkhunā mahātherassa santikaṃ gantvā evaṃ vattabbaṃ – “bhante,",
  "atk-vin02a3:345_1": "tumhākaṃ senāsanaṃ pāpuṇāti,",
  "atk-vin02a3:345_2": "gaṇhatha paccayaṃ dhārethā”ti.",
  "atk-vin02a3:345_3": "“Asukakulassa paccayo asukasenāsanañca mayhaṃ pāpuṇāti, āvuso”ti,",
  "atk-vin02a3:345_4": "“pāpuṇāti, bhante,",
  "atk-vin02a3:345_5": "gaṇhatha na”nti, “gaṇhāmi, āvuso”ti,",
  "atk-vin02a3:345_6": "gahitaṃ hoti.",
  "atk-vin02a3:345_7": "Sace pana “gahitaṃ vo,",
  "atk-vin02a3:345_8": "bhante”ti vutte “gahitaṃ me”ti vā “gaṇhissatha,",
  "atk-vin02a3:345_9": "bhante”ti vutte “gaṇhissāmī”ti vā vadati,",
  "atk-vin02a3:345_10": "“agahitaṃ hotī”ti mahāsumatthero āha.",
  "atk-vin02a3:345_11": "Mahāpadumatthero panāha –",
  "atk-vin02a3:345_12": "“atītānāgatavacanaṃ vā hotu,",
  "atk-vin02a3:345_13": "vattamānavacanaṃ vā,",
  "atk-vin02a3:345_14": "satuppādamattaālayakaraṇamattameva cettha pamāṇaṃ,",
  "atk-vin02a3:345_15": "tasmā gahitameva hotī”ti.",
  "atk-vin02a3:346_0": "Yopi paṃsukūliko bhikkhu senāsanaṃ gahetvā paccayaṃ vissajjeti,",
  "atk-vin02a3:346_1": "ayampi na aññasmiṃ āvāse pakkhipitabbo.",
  "atk-vin02a3:346_2": "Tasmiṃyeva pariveṇe aggisālāya vā dīghasālāya vā rukkhamūle vā aññassa gāhetuṃ vaṭṭati.",
  "atk-vin02a3:346_3": "Paṃsukūliko “vasāmī”ti senāsanaṃ jaggissati,",
  "atk-vin02a3:346_4": "itaro “paccayaṃ gaṇhāmī”ti,",
  "atk-vin02a3:346_5": "evaṃ dvīhi kāraṇehi senāsanaṃ sujaggitataraṃ bhavissati.",
  "atk-vin02a3:346_6": "Mahāpaccariyaṃ pana vuttaṃ –",
  "atk-vin02a3:346_7": "“paṃsukūlike vāsatthāya senāsanaṃ gaṇhante senāsanaggāhāpakena vattabbaṃ – ‘bhante,",
  "atk-vin02a3:346_8": "idha paccayo atthi,",
  "atk-vin02a3:346_9": "so kiṃ kātabbo’ti.",
  "atk-vin02a3:346_10": "Tena ‘heṭṭhā aññaṃ gāhāpehī’ti vattabbo.",
  "atk-vin02a3:346_11": "Sace pana kiñci avatvāva vasati,",
  "atk-vin02a3:346_12": "vutthavassassa ca pādamūle ṭhapetvā sāṭakaṃ denti, vaṭṭati.",
  "atk-vin02a3:346_13": "Atha vassāvāsikaṃ demāti vadanti,",
  "atk-vin02a3:346_14": "tasmiṃ senāsane vassaṃvutthabhikkhūnaṃ pāpuṇātī”ti.",
  "atk-vin02a3:346_15": "Yesaṃ pana senāsanaṃ natthi;",
  "atk-vin02a3:346_16": "kevalaṃ paccayameva denti,",
  "atk-vin02a3:346_17": "tesaṃ paccayaṃ avassāvāsike senāsane gāhetuṃ vaṭṭati.",
  "atk-vin02a3:347_0": "Manussā thūpaṃ katvā vassāvāsikaṃ gāhāpenti,",
  "atk-vin02a3:347_1": "thūpo nāma asenāsanaṃ,",
  "atk-vin02a3:347_2": "tassa samīpe rukkhe vā maṇḍape vā upanibandhitvā gāhāpetabbaṃ.",
  "atk-vin02a3:347_3": "Tena bhikkhunā cetiyaṃ paṭijaggitabbaṃ.",
  "atk-vin02a3:347_4": "Bodhirukkhabodhigharaāsanagharasammuñjaniaṭṭadāruaṭṭavaccakuṭidvārakoṭṭhakapānīyamāḷakadantakaṭṭhamāḷakesupi eseva nayo.",
  "atk-vin02a3:347_5": "Bhojanasālā pana senāsanameva,",
  "atk-vin02a3:347_6": "tasmā taṃ ekassa vā bahūnaṃ vā paricchinditvā gāhetuṃ vaṭṭatīti sabbamidaṃ vitthārena mahāpaccariyaṃ vuttaṃ.",
  "atk-vin02a3:348_0": "Senāsanaggāhāpakena pana pāṭipadaaruṇato paṭṭhāya yāva puna aruṇaṃ na bhijjati tāva gāhetabbaṃ,",
  "atk-vin02a3:348_1": "idañhi senāsanaggāhassa khettaṃ.",
  "atk-vin02a3:348_2": "Sace pātova gāhite senāsane añño vitakkacāriko bhikkhu āgantvā senāsanaṃ yācati, “gahitaṃ, bhante,",
  "atk-vin02a3:348_3": "senāsanaṃ,",
  "atk-vin02a3:348_4": "vassūpagato saṅgho,",
  "atk-vin02a3:348_5": "ramaṇīyo vihāro,",
  "atk-vin02a3:348_6": "rukkhamūlādīsu yattha icchatha tattha vasathā”ti vattabbo.",
  "atk-vin02a3:348_7": "Vassūpagatehi antovasse nibaddhavattaṃ ṭhapetvā vassūpagatā bhikkhū “sammuñjaniyo bandhathā”ti vattabbā.",
  "atk-vin02a3:348_8": "Sulabhā ce daṇḍakā ceva salākāyo ca honti,",
  "atk-vin02a3:348_9": "ekekena cha pañca muṭṭhisammuñjaniyo,",
  "atk-vin02a3:348_10": "dve tisso yaṭṭhisammuñjaniyo vā bandhitabbā.",
  "atk-vin02a3:348_11": "Dullabhā ce honti,",
  "atk-vin02a3:348_12": "dve tisso muṭṭhisammuñjaniyo ekā yaṭṭhisammuñjanī bandhitabbā.",
  "atk-vin02a3:348_13": "Sāmaṇerehi pañca pañca ukkā koṭṭetabbā.",
  "atk-vin02a3:348_14": "Vasanaṭṭhāne kasāvaparibhaṇḍaṃ kātabbaṃ.",
  "atk-vin02a3:349_0": "Vattaṃ karontehi pana “na uddisitabbaṃ,",
  "atk-vin02a3:349_1": "na uddisāpetabbaṃ,",
  "atk-vin02a3:349_2": "na sajjhāyo kātabbo,",
  "atk-vin02a3:349_3": "na pabbājetabbaṃ,",
  "atk-vin02a3:349_4": "na upasampādetabbaṃ,",
  "atk-vin02a3:349_5": "na nissayo dātabbo,",
  "atk-vin02a3:349_6": "na dhammasavanaṃ kātabbaṃ,",
  "atk-vin02a3:349_7": "sabbeva hi ete papañcā.",
  "atk-vin02a3:349_8": "Nippapañcā hutvā samaṇadhammameva karissāmā”ti vā “sabbe terasa dhutaṅgāni samādiyantu,",
  "atk-vin02a3:349_9": "seyyaṃ akappetvā ṭhānacaṅkamehi vītināmentu,",
  "atk-vin02a3:349_10": "mūgabbataṃ gaṇhantu,",
  "atk-vin02a3:349_11": "sattāhakaraṇīyena gatāpi bhājanīyabhaṇḍaṃ labhantū”ti vā evarūpaṃ adhammikavattaṃ na kātabbaṃ.",
  "atk-vin02a3:349_12": "Evaṃ pana kātabbaṃ –",
  "atk-vin02a3:349_13": "pariyattidhammo nāma tividhampi saddhammaṃ patiṭṭhāpeti;",
  "atk-vin02a3:349_14": "tasmā sakkaccaṃ uddisatha,",
  "atk-vin02a3:349_15": "uddisāpetha,",
  "atk-vin02a3:349_16": "sajjhāyaṃ karotha,",
  "atk-vin02a3:349_17": "padhānaghare vasantānaṃ saṅghaṭṭanaṃ akatvā antovihāre nisīditvā uddisatha,",
  "atk-vin02a3:349_18": "uddisāpetha,",
  "atk-vin02a3:349_19": "sajjhāyaṃ karotha,",
  "atk-vin02a3:349_20": "dhammasavanaṃ samiddhaṃ karotha,",
  "atk-vin02a3:349_21": "pabbājentā sodhetvā pabbājetha,",
  "atk-vin02a3:349_22": "sodhetvā upasampādetha,",
  "atk-vin02a3:349_23": "sodhetvā nissayaṃ detha,",
  "atk-vin02a3:349_24": "ekopi hi kulaputto pabbajjaṃ upasampadañca labhitvā sakalasāsanaṃ patiṭṭhāpeti,",
  "atk-vin02a3:349_25": "attano thāmena yattakāni sakkotha tattakāni dhutaṅgāni samādiyatha.",
  "atk-vin02a3:349_26": "Antovassaṃ nāmetaṃ sakaladivasaṃ rattiyā ca paṭhamapacchimayāmesu appamattehi bhavitabbaṃ,",
  "atk-vin02a3:349_27": "vīriyaṃ ārabhitabbaṃ.",
  "atk-vin02a3:349_28": "Porāṇakamahātherāpi sabbapalibodhe chinditvā antovasse ekacārikavattaṃ pūrayiṃsu,",
  "atk-vin02a3:349_29": "bhasse mattaṃ jānitvā dasavatthukakathaṃ dasaasubhadasānussatiaṭṭhatiṃsārammaṇakathañca kātuṃ vaṭṭati,",
  "atk-vin02a3:349_30": "āgantukānaṃ vattaṃ kātuṃ sattāhakaraṇīyena gatānaṃ apaloketvā dātuṃ vaṭṭatīti evarūpaṃ vattaṃ kātabbaṃ.",
  "atk-vin02a3:350_0": "Apica bhikkhū ovaditabbā –",
  "atk-vin02a3:350_1": "“viggāhikapisuṇapharusavacanāni mā vadatha,",
  "atk-vin02a3:350_2": "divase divase sīlāni āvajjentā caturārakkhaṃ ahāpentā manasikārabahulā viharathā”ti.",
  "atk-vin02a3:350_3": "Dantakaṭṭhakhādanavattaṃ ācikkhitabbaṃ,",
  "atk-vin02a3:350_4": "cetiyaṃ vā bodhiṃ vā vandantena gandhamālaṃ vā pūjentena pattaṃ vā thavikāya pakkhipantena na kathetabbaṃ,",
  "atk-vin02a3:350_5": "bhikkhācāravattaṃ ācikkhitabbaṃ –",
  "atk-vin02a3:350_6": "“antogāme manussehi saddhiṃ paccayasaññuttakathā vā visabhāgakathā vā na kathetabbā,",
  "atk-vin02a3:350_7": "rakkhitindriyehi bhavitabbaṃ,",
  "atk-vin02a3:350_8": "khandhakavattañca sekhiyavattañca pūretabba”nti evarūpā bahukāpi niyyānikakathā ācikkhitabbāti.",
  "atk-vin02a3:351_0": "Pacchimavassūpanāyikadivase pana sace kālaṃ ghosetvā sannipatite saṅghe koci dasahatthaṃ vatthaṃ āharitvā vassāvāsikaṃ deti,",
  "atk-vin02a3:351_1": "āgantuko sace bhikkhu saṅghatthero hoti,",
  "atk-vin02a3:351_2": "tassa dātabbaṃ.",
  "atk-vin02a3:351_3": "Navako ce hoti,",
  "atk-vin02a3:351_4": "sammatena bhikkhunā saṅghatthero vattabbo –",
  "atk-vin02a3:351_5": "“sace bhante icchatha,",
  "atk-vin02a3:351_6": "paṭhamabhāgaṃ muñcitvā idaṃ vatthaṃ gaṇhathā”ti,",
  "atk-vin02a3:351_7": "amuñcantassa na dātabbaṃ.",
  "atk-vin02a3:351_8": "Sace pana pubbe gāhitaṃ muñcitvā gaṇhāti, dātabbaṃ.",
  "atk-vin02a3:351_9": "Etenevupāyena dutiyattherato paṭṭhāya parivattetvā pattaṭṭhāne āgantukassa dātabbaṃ.",
  "atk-vin02a3:351_10": "Sace paṭhamavassūpagatā dve tīṇi cattāri pañca vā vatthāni alatthuṃ,",
  "atk-vin02a3:351_11": "laddhaṃ laddhaṃ etenevupāyena vissajjāpetvā yāva āgantukassa samakaṃ hoti,",
  "atk-vin02a3:351_12": "tāva dātabbaṃ.",
  "atk-vin02a3:351_13": "Tena pana samake laddhe avasiṭṭho anubhāgo therāsane dātabbo.",
  "atk-vin02a3:351_14": "Paccuppanne lābhe sati ṭhitikāya gāhetuṃ katikaṃ kātuṃ vaṭṭati.",
  "atk-vin02a3:352_0": "Sace dubbhikkhaṃ hoti,",
  "atk-vin02a3:352_1": "dvīsupi vassūpanāyikāsu vassūpagatā bhikkhū bhikkhāya kilamantā “āvuso,",
  "atk-vin02a3:352_2": "idha vasantā sabbeva kilamāma,",
  "atk-vin02a3:352_3": "sādhu vata dvebhāgā homa,",
  "atk-vin02a3:352_4": "yesaṃ ñātipavāritaṭṭhānāni atthi,",
  "atk-vin02a3:352_5": "te tattha vasitvā pavāraṇāya āgantvā attano pattaṃ vassāvāsikaṃ gaṇhantū”ti vadanti,",
  "atk-vin02a3:352_6": "tesu ye tattha vasitvā pavāraṇāya āgacchanti,",
  "atk-vin02a3:352_7": "tesaṃ apaloketvā vassāvāsikaṃ dātabbaṃ.",
  "atk-vin02a3:352_8": "Sādiyantāpi hi te neva vassāvāsikassa sāmino,",
  "atk-vin02a3:352_9": "khīyantāpi ca āvāsikā neva adātuṃ labhanti.",
  "atk-vin02a3:352_10": "Kurundiyaṃ pana vuttaṃ –",
  "atk-vin02a3:352_11": "“katikavattaṃ kātabbaṃ –",
  "atk-vin02a3:352_12": "‘sabbesaṃ no idha yāgubhattaṃ nappahoti,",
  "atk-vin02a3:352_13": "sabhāgaṭṭhāne vasitvā āgacchatha,",
  "atk-vin02a3:352_14": "tumhākaṃ pattaṃ vassāvāsikaṃ labhissathā’ti.",
  "atk-vin02a3:352_15": "Tañce eko paṭibāhati,",
  "atk-vin02a3:352_16": "supaṭibāhitaṃ;",
  "atk-vin02a3:352_17": "no ce paṭibāhati,",
  "atk-vin02a3:352_18": "katikā sukatā.",
  "atk-vin02a3:352_19": "Pacchā tesaṃ tattha vasitvā āgatānaṃ apaloketvā dātabbaṃ,",
  "atk-vin02a3:352_20": "apalokanakāle paṭibāhituṃ na labbhatī”ti.",
  "atk-vin02a3:352_21": "Punapi vuttaṃ –",
  "atk-vin02a3:352_22": "“sace vassūpagatesu ekaccānaṃ vassāvāsike apāpuṇante bhikkhū katikaṃ karonti –",
  "atk-vin02a3:352_23": "‘chinnavassānaṃ vassāvāsikañca idāni uppajjanakavassāvāsikañca imesaṃ dātuṃ ruccatī’ti evaṃ katikāya katāya gāhitasadisameva hoti,",
  "atk-vin02a3:352_24": "uppannuppannaṃ tesameva dātabba”nti.",
  "atk-vin02a3:353_0": "Temāsaṃ pānīyaṃ upaṭṭhāpetvā vihāramaggacetiyaṅgaṇabodhiyaṅgaṇāni jaggitvā bodhirukkhe udakaṃ siñcitvā",
  "atk-vin02a3:353_1": "pakkantopi vibbhantopi vassāvāsikaṃ labhatiyeva.",
  "atk-vin02a3:353_2": "Bhatiniviṭṭhañhi tena kataṃ.",
  "atk-vin02a3:353_3": "Saṅghikaṃ pana apalokanakammaṃ katvā gāhitaṃ antovasse vibbhantopi labhateva.",
  "atk-vin02a3:353_4": "Paccayavasena gāhitaṃ pana na labhatīti vadanti.",
  "atk-vin02a3:354_0": "Sace vutthavasso disaṃgamiko bhikkhu āvāsikassa hatthato kiñcideva kappiyabhaṇḍaṃ gahetvā “asukakule mayhaṃ vassāvāsikaṃ pattaṃ,",
  "atk-vin02a3:354_1": "taṃ gaṇhathā”ti vatvā gataṭṭhāne vibbhamati,",
  "atk-vin02a3:354_2": "vassāvāsikaṃ saṅghikaṃ hoti.",
  "atk-vin02a3:354_3": "Sace pana manusse sammukhā sampaṭicchāpetvā gacchati, labhati.",
  "atk-vin02a3:354_4": "“Idaṃ vassāvāsikaṃ amhākaṃ senāsane vutthabhikkhuno demā”ti vutte,",
  "atk-vin02a3:354_5": "yassa gāhitaṃ tasseva hoti.",
  "atk-vin02a3:354_6": "Sace pana senāsanasāmikassa piyakamyatāya puttadhītādayo bahūni vatthāni āharitvā “amhākaṃ senāsane demā”ti denti,",
  "atk-vin02a3:354_7": "tattha vassūpagatassa ekameva vatthaṃ dātabbaṃ,",
  "atk-vin02a3:354_8": "sesāni saṅghikāni honti,",
  "atk-vin02a3:354_9": "vassāvāsikaṭṭhitikāya gāhetabbāni.",
  "atk-vin02a3:354_10": "Ṭhitikāya asati therāsanato paṭṭhāya gāhetabbāni.",
  "atk-vin02a3:354_11": "Senāsane vassūpagataṃ bhikkhuṃ nissāya uppannena cittappasādena bahūni vatthāni āharitvā “senāsanassa demā”ti dinnesupi eseva nayo.",
  "atk-vin02a3:354_12": "Sace pana pādamūle ṭhapetvā “etassa bhikkhuno demā”ti vadanti,",
  "atk-vin02a3:354_13": "tasseva honti.",
  "atk-vin02a3:355_0": "Ekassa gehe dve vassāvāsikāni –",
  "atk-vin02a3:355_1": "paṭhamabhāgo sāmaṇerassa gāhito hoti,",
  "atk-vin02a3:355_2": "dutiyo therāsane.",
  "atk-vin02a3:355_3": "So ekaṃ dasahatthaṃ,",
  "atk-vin02a3:355_4": "ekaṃ aṭṭhahatthaṃ sāṭakaṃ peseti “vassāvāsikaṃ pattabhikkhūnaṃ dethā”ti vicinitvā varabhāgaṃ sāmaṇerassa datvā anubhāgo therāsane dātabbo.",
  "atk-vin02a3:355_5": "Sace pana ubhopi gharaṃ netvā bhojetvā sayameva pādamūle ṭhapeti,",
  "atk-vin02a3:355_6": "yaṃ yassa dinnaṃ,",
  "atk-vin02a3:355_7": "tadeva tassa hoti.",
  "atk-vin02a3:356_0": "Ito paraṃ mahāpaccariyaṃ āgatanayo hoti –",
  "atk-vin02a3:356_1": "“ekassa ghare daharasāmaṇerassa vassāvāsikaṃ pāpuṇāti,",
  "atk-vin02a3:356_2": "so ce pucchati –",
  "atk-vin02a3:356_3": "‘amhākaṃ vassāvāsikaṃ kassa patta’nti,",
  "atk-vin02a3:356_4": "‘sāmaṇerassā’ti avatvā ‘dānakāle jānissasī’ti vatvā dānadivase ekaṃ mahātheraṃ pesetvā nīharāpetabbaṃ.",
  "atk-vin02a3:356_5": "Sace yassa vassāvāsikaṃ pattaṃ,",
  "atk-vin02a3:356_6": "so vibbhamati vā kālaṃ vā karoti,",
  "atk-vin02a3:356_7": "manussā ce pucchanti –",
  "atk-vin02a3:356_8": "‘kassa amhākaṃ vassāvāsikaṃ patta’nti,",
  "atk-vin02a3:356_9": "tesaṃ yathābhūtaṃ ācikkhitabbaṃ.",
  "atk-vin02a3:356_10": "Sace te vadanti –",
  "atk-vin02a3:356_11": "‘tumhākaṃ demā’ti,",
  "atk-vin02a3:356_12": "tassa bhikkhuno pāpuṇāti.",
  "atk-vin02a3:356_13": "Atha saṅghassa vā gaṇassa vā denti,",
  "atk-vin02a3:356_14": "saṅghassa vā gaṇassa vā pāpuṇāti.",
  "atk-vin02a3:356_15": "Sace vassūpagatā suddhapaṃsukūlikāyeva honti,",
  "atk-vin02a3:356_16": "ānetvā dinnaṃ vassāvāsikaṃ senāsanaparikkhāraṃ vā katvā ṭhapetabbaṃ,",
  "atk-vin02a3:356_17": "bimbohanādīni vā kātabbānī”ti.",
  "atk-vin02a3:356_18": "Idaṃ nevāsikavattaṃ.",
  "atk-vin02a3:357_0": "Senāsanaggāhakathā niṭṭhitā.",
  "atk-vin02a3:358_0": "Upanandavatthukathā",
  "atk-vin02a3:359_0": "319.",
  "atk-vin02a3:359_1": "Upanandavatthusmiṃ –",
  "atk-vin02a3:359_2": "tattha tayā moghapurisa gahitaṃ idha muttaṃ,",
  "atk-vin02a3:359_3": "idha tayā gahitaṃ tatra muttanti ettha ayamattho –",
  "atk-vin02a3:359_4": "yaṃ tayā tattha senāsanaṃ gahitaṃ,",
  "atk-vin02a3:359_5": "taṃ te gaṇhanteneva idha muttaṃ hoti.",
  "atk-vin02a3:359_6": "“Idha dānāhaṃ, āvuso,",
  "atk-vin02a3:359_7": "muñcāmī”ti vadantena pana taṃ tatrāpi muttaṃ.",
  "atk-vin02a3:359_8": "Evaṃ tvaṃ ubhayattha paribāhiroti.",
  "atk-vin02a3:360_0": "Ayaṃ panettha vinicchayo –",
  "atk-vin02a3:360_1": "gahaṇena gahaṇaṃ paṭippassambhati,",
  "atk-vin02a3:360_2": "gahaṇena ālayo paṭippassambhati,",
  "atk-vin02a3:360_3": "ālayena gahaṇaṃ paṭippassambhati,",
  "atk-vin02a3:360_4": "ālayena ālayo paṭippassambhati. Kathaṃ?",
  "atk-vin02a3:360_5": "Idhekacco vassūpanāyikadivase ekasmiṃ vihāre senāsanaṃ gahetvā sāmantavihāraṃ gantvā tatrāpi gaṇhāti,",
  "atk-vin02a3:360_6": "tassa iminā gahaṇena purimaṃ gahaṇaṃ paṭippassambhati.",
  "atk-vin02a3:360_7": "Aparo “idha vasissāmī”ti ālayamattaṃ katvā sāmantavihāraṃ gantvā tattha senāsanaṃ gaṇhāti,",
  "atk-vin02a3:360_8": "tassa iminā gahaṇena purimo ālayo paṭippassambhati.",
  "atk-vin02a3:360_9": "Eko “idha vasissāmī”ti senāsanaṃ vā gahetvā ālayaṃ vā katvā sāmantavihāraṃ gantvā “idheva dāni vasissāmī”ti ālayaṃ karoti,",
  "atk-vin02a3:360_10": "iccassa ālayena vā gahaṇaṃ ālayena vā ālayo paṭippassambhati,",
  "atk-vin02a3:360_11": "sabbattha pacchime gahaṇe vā ālaye vā tiṭṭhati.",
  "atk-vin02a3:360_12": "Yo pana “ekasmiṃ vihāre senāsanaṃ gahetvā aññasmiṃ vihāre vasissāmī”ti gacchati,",
  "atk-vin02a3:360_13": "tassa upacārasīmātikkame senāsanaggāho paṭippassambhati.",
  "atk-vin02a3:360_14": "Yadi pana “tattha phāsu bhavissati,",
  "atk-vin02a3:360_15": "vasissāmi; no ce,",
  "atk-vin02a3:360_16": "āgamissāmī”ti gantvā aphāsubhāvaṃ ñatvā paccāgacchati, vaṭṭati.",
  "atk-vin02a3:361_0": "320.",
  "atk-vin02a3:361_1": "Tivassantarenāti ettha tivassantaro nāma yo dvīhi vassehi mahantataro vā daharataro vā hoti.",
  "atk-vin02a3:361_2": "Yo pana ekena vassena mahantataro vā daharataro vā hoti,",
  "atk-vin02a3:361_3": "yo vā samānavasso,",
  "atk-vin02a3:361_4": "tattha vattabbameva natthi.",
  "atk-vin02a3:361_5": "Ime sabbe ekasmiṃ mañce vā pīṭhe vā dve dve hutvā nisīdituṃ labhanti.",
  "atk-vin02a3:361_6": "Yaṃ tiṇṇaṃ pahoti,",
  "atk-vin02a3:361_7": "taṃ saṃhārimaṃ vā hotu asaṃhārimaṃ vā,",
  "atk-vin02a3:361_8": "tathārūpe api phalakakhaṇḍe anupasampannenāpi saddhiṃ nisīdituṃ vaṭṭati.",
  "atk-vin02a3:362_0": "Hatthinakhakanti hatthikumbhe patiṭṭhitaṃ;",
  "atk-vin02a3:362_1": "evaṃ katassa kiretaṃ nāmaṃ.",
  "atk-vin02a3:362_2": "Sabbaṃ pāsādaparibhoganti suvaṇṇarajatādivicitrāni kavāṭāni mañcapīṭhāni tālavaṇṭāni suvaṇṇarajatamayapānīyaghaṭapānīyasarāvāni",
  "atk-vin02a3:362_3": "yaṃkiñci cittakammakataṃ,",
  "atk-vin02a3:362_4": "sabbaṃ vaṭṭati.",
  "atk-vin02a3:362_5": "“Pāsādassa dāsidāsaṃ khettavatthuṃ gomahiṃsaṃ demā”ti vadanti,",
  "atk-vin02a3:362_6": "pāṭekkaṃ gahaṇakiccaṃ natthi,",
  "atk-vin02a3:362_7": "pāsāde paṭiggahite paṭiggahitameva hoti.",
  "atk-vin02a3:362_8": "Gonakādīni saṅghikavihāre vā puggalikavihāre vā mañcapīṭhakesu attharitvā paribhuñjituṃ na vaṭṭanti.",
  "atk-vin02a3:362_9": "Dhammāsane pana gihivikaṭanihārena labbhanti,",
  "atk-vin02a3:362_10": "tatrāpi nipajjituṃ na vaṭṭati.",
  "atk-vin02a3:363_0": "Upanandavatthukathā niṭṭhitā.",
  "atk-vin02a3:364_0": "Avissajjiyavatthukathā",
  "atk-vin02a3:365_0": "321.",
  "atk-vin02a3:365_1": "Pañcimānīti rāsivasena pañca,",
  "atk-vin02a3:365_2": "sarūpavasena panetāni bahūni honti.",
  "atk-vin02a3:365_3": "Tattha ārāmo nāma pupphārāmo vā phalārāmo vā.",
  "atk-vin02a3:365_4": "Ārāmavatthu nāma tesaṃyeva ārāmānaṃ atthāya paricchinditvā ṭhapitokāso;",
  "atk-vin02a3:365_5": "tesu vā ārāmesu vinaṭṭhesu tesaṃ porāṇakabhūmibhāgo.",
  "atk-vin02a3:365_6": "Vihāro nāma yaṃkiñci pāsādādisenāsanaṃ.",
  "atk-vin02a3:365_7": "Vihāravatthu nāma tassa patiṭṭhānokāso.",
  "atk-vin02a3:365_8": "Mañco nāma – masārako,",
  "atk-vin02a3:365_9": "bundikābaddho,",
  "atk-vin02a3:365_10": "kuḷīrapādako āhaccapādakoti imesaṃ pubbe vuttānaṃ catunnaṃ mañcānaṃ aññataro.",
  "atk-vin02a3:365_11": "Pīṭhaṃ nāma masārakādīnaṃyeva catunnaṃ pīṭhānaṃ aññataraṃ.",
  "atk-vin02a3:365_12": "Bhisi nāma uṇṇabhisiādīnaṃ pañcannaṃ aññatarā.",
  "atk-vin02a3:365_13": "Bimbohanaṃ nāma vuttappakārānaṃ bimbohanānaṃ aññataraṃ.",
  "atk-vin02a3:365_14": "Lohakumbhī nāma kāḷalohena vā tambalohena vā yena kenaci lohena katā kumbhī.",
  "atk-vin02a3:365_15": "Lohabhāṇakādīsupi eseva nayo.",
  "atk-vin02a3:365_16": "Ettha pana bhāṇakanti arañjaro vuccati.",
  "atk-vin02a3:365_17": "Vārakoti ghaṭo.",
  "atk-vin02a3:365_18": "Kaṭāhaṃ kaṭāhameva.",
  "atk-vin02a3:365_19": "Vāsiādīsu valliādīsu ca duviññeyyaṃ nāma natthi. Evaṃ –",
  "atk-vin02a3:366_0": "Dvisaṅgahāni dve honti, tatiyaṃ catusaṅgahaṃ;",
  "atk-vin02a3:367_0": "Catutthaṃ navakoṭṭhāsaṃ, pañcamaṃ aṭṭhabhedanaṃ.",
  "atk-vin02a3:368_0": "Iti pañcahi rāsīhi, pañcanimmalalocano;",
  "atk-vin02a3:369_0": "Pañcavīsavidhaṃ nātho, garubhaṇḍaṃ pakāsayi.",
  "atk-vin02a3:370_0": "Tatrāyaṃ vinicchayakathā –",
  "atk-vin02a3:370_1": "idañhi sabbampi garubhaṇḍaṃ idha avissajjiyaṃ,",
  "atk-vin02a3:370_2": "kīṭāgirivatthusmiṃ “avebhaṅgiya”nti vuttaṃ.",
  "atk-vin02a3:370_3": "Parivāre pana –",
  "atk-vin02a3:371_0": "“Avissajjiyaṃ avebhaṅgiyaṃ, pañca vuttā mahesinā;",
  "atk-vin02a3:372_0": "Vissajjentassa paribhuñjantassa anāpatti,",
  "atk-vin02a3:373_0": "Pañhā mesā kusalehi cintitā”ti. –",
  "atk-vin02a3:374_0": "Āgataṃ.",
  "atk-vin02a3:374_1": "Tasmā mūlacchejjavasena avissajjiyaṃ avebhaṅgiyañca parivattanavasena pana vissajjentassa paribhuñjantassa",
  "atk-vin02a3:374_2": "ca anāpattīti evamettha adhippāyo veditabbo.",
  "atk-vin02a3:375_0": "Tatrāyaṃ anupubbikathā –",
  "atk-vin02a3:375_1": "idaṃ tāva pañcavidhampi cīvarapiṇḍapātabhesajjatthāya upanetuṃ na vaṭṭati.",
  "atk-vin02a3:375_2": "Thāvarena ca thāvaraṃ garubhaṇḍena ca garubhaṇḍaṃ parivattetuṃ vaṭṭati.",
  "atk-vin02a3:375_3": "Thāvare pana khettaṃ vatthu taḷākaṃ mātikāti evarūpaṃ bhikkhusaṅghassa vicāretuṃ vā sampaṭicchituṃ vā adhivāsetuṃ vā na vaṭṭati,",
  "atk-vin02a3:375_4": "kappiyakārakeheva vicāritato kappiyabhaṇḍaṃ vaṭṭati.",
  "atk-vin02a3:375_5": "Ārāmena pana ārāmaṃ ārāmavatthuṃ vihāraṃ vihāravatthunti imāni cattāri parivattetuṃ vaṭṭati.",
  "atk-vin02a3:376_0": "Tatrāyaṃ parivattananayo –",
  "atk-vin02a3:376_1": "saṅghassa nāḷikerārāmo dūre hoti,",
  "atk-vin02a3:376_2": "kappiyakārakā vā bahutaraṃ khādanti.",
  "atk-vin02a3:376_3": "Yampi na khādanti,",
  "atk-vin02a3:376_4": "tato sakaṭavetanaṃ datvā appameva haranti.",
  "atk-vin02a3:376_5": "Aññesaṃ pana tassa ārāmassa avidūragāmavāsīnaṃ manussānaṃ vihārassa samīpe ārāmo hoti,",
  "atk-vin02a3:376_6": "te saṅghaṃ upasaṅkamitvā sakena ārāmena taṃ ārāmaṃ yācanti,",
  "atk-vin02a3:376_7": "saṅghena “ruccati saṅghassā”ti apaloketvā sampaṭicchitabbo.",
  "atk-vin02a3:376_8": "Sacepi bhikkhūnaṃ rukkhasahassaṃ hoti,",
  "atk-vin02a3:376_9": "manussānaṃ pañca satāni,",
  "atk-vin02a3:376_10": "“tumhākaṃ ārāmo khuddako”ti na vattabbaṃ.",
  "atk-vin02a3:376_11": "Kiñcāpi hi ayaṃ khuddako,",
  "atk-vin02a3:376_12": "atha kho itarato bahutaraṃ āyaṃ deti.",
  "atk-vin02a3:376_13": "Sacepi samakameva deti;",
  "atk-vin02a3:376_14": "evampi icchiticchitakkhaṇe paribhuñjituṃ sakkāti gahetabbameva.",
  "atk-vin02a3:376_15": "Sace pana manussānaṃ bahutarā rukkhā honti,",
  "atk-vin02a3:376_16": "“nanu tumhākaṃ bahutarā rukkhā”ti vattabbaṃ.",
  "atk-vin02a3:376_17": "Sace “atirekaṃ amhākaṃ puññaṃ hotu,",
  "atk-vin02a3:376_18": "saṅghassa demā”ti vadanti,",
  "atk-vin02a3:376_19": "jānāpetvā sampaṭicchituṃ vaṭṭati.",
  "atk-vin02a3:376_20": "Bhikkhūnaṃ rukkhā phaladhārino,",
  "atk-vin02a3:376_21": "manussānaṃ rukkhā na tāva phalaṃ gaṇhanti,",
  "atk-vin02a3:376_22": "kiñcāpi na gaṇhanti,",
  "atk-vin02a3:376_23": "na cirena gaṇhissantīti sampaṭicchitabbameva.",
  "atk-vin02a3:376_24": "Manussānaṃ rukkhā phaladhārino,",
  "atk-vin02a3:376_25": "bhikkhūnaṃ na tāva phalaṃ gaṇhanti,",
  "atk-vin02a3:376_26": "“nanu tumhākaṃ rukkhā phaladhārino”ti vattabbaṃ.",
  "atk-vin02a3:376_27": "Sace “gaṇhatha, bhante,",
  "atk-vin02a3:376_28": "amhākaṃ puññaṃ bhavissatī”ti denti,",
  "atk-vin02a3:376_29": "jānāpetvā sampaṭicchituṃ vaṭṭati;",
  "atk-vin02a3:376_30": "evaṃ ārāmena ārāmo parivattetabbo.",
  "atk-vin02a3:376_31": "Eteneva nayena ārāmavatthupi vihāropi vihāravatthupi ārāmena parivattetabbaṃ.",
  "atk-vin02a3:376_32": "Ārāmavatthunā ca mahantena vā khuddakena vā ārāmaārāmavatthu vihāravihāravatthūni.",
  "atk-vin02a3:377_0": "Kathaṃ vihārena vihāro parivattetabbo?",
  "atk-vin02a3:377_1": "Saṅghassa antogāme gehaṃ hoti,",
  "atk-vin02a3:377_2": "manussānaṃ vihāramajjhe pāsādo,",
  "atk-vin02a3:377_3": "ubhopi agghena samakā,",
  "atk-vin02a3:377_4": "sace manussā tena pāsādena taṃ gehaṃ yācanti,",
  "atk-vin02a3:377_5": "sampaṭicchituṃ vaṭṭati.",
  "atk-vin02a3:377_6": "Bhikkhūnaṃ ce mahagghataraṃ gehaṃ hoti,",
  "atk-vin02a3:377_7": "“mahagghataraṃ amhākaṃ geha”nti vutte “kiñcāpi mahagghataraṃ,",
  "atk-vin02a3:377_8": "pabbajitānaṃ asāruppaṃ,",
  "atk-vin02a3:377_9": "na sakkā tattha pabbajitehi vasituṃ,",
  "atk-vin02a3:377_10": "idaṃ pana sāruppaṃ gaṇhathā”ti vadanti;",
  "atk-vin02a3:377_11": "evampi sampaṭicchituṃ vaṭṭati.",
  "atk-vin02a3:377_12": "Sace pana manussānaṃ mahagghaṃ hoti,",
  "atk-vin02a3:377_13": "“nanu tumhākaṃ gehaṃ mahaggha”nti vattabbaṃ. “Hotu, bhante,",
  "atk-vin02a3:377_14": "amhākaṃ puññaṃ bhavissati,",
  "atk-vin02a3:377_15": "gaṇhathā”ti vutte pana sampaṭicchituṃ vaṭṭati.",
  "atk-vin02a3:377_16": "Evaṃ vihārena vihāro parivattetabbo.",
  "atk-vin02a3:377_17": "Eteneva nayena vihāravatthupi ārāmopi ārāmavatthupi vihārena parivattetabbaṃ.",
  "atk-vin02a3:377_18": "Vihāravatthunā ca mahagghena vā appagghena vā vihāravihāravatthuārāmaārāmavatthūni.",
  "atk-vin02a3:377_19": "Evaṃ tāva thāvarena thāvaraparivattanaṃ veditabbaṃ.",
  "atk-vin02a3:378_0": "Garubhaṇḍena garubhaṇḍaparivattane pana mañcapīṭhaṃ mahantaṃ vā hotu khuddakaṃ vā,",
  "atk-vin02a3:378_1": "antamaso caturaṅgulapādakaṃ vā gāmadārakehi paṃsvāgārakesu kīḷantehi katampi saṅghassa dinnakālato paṭṭhāya garubhaṇḍaṃ hoti.",
  "atk-vin02a3:378_2": "Sacepi rājarājamahāmattādayo ekappahāreneva mañcasataṃ vā mañcasahassaṃ vā denti,",
  "atk-vin02a3:378_3": "sabbe kappiyamañcā sampaṭicchitabbā,",
  "atk-vin02a3:378_4": "sampaṭicchitvā vuḍḍhapaṭipāṭiyā “saṅghikaparibhogena paribhuñjathā”ti dātabbā,",
  "atk-vin02a3:378_5": "puggalikavasena na dātabbā.",
  "atk-vin02a3:378_6": "Atirekamañce bhaṇḍāgārādīsu paññapetvā pattacīvaraṃ nikkhipitumpi vaṭṭati.",
  "atk-vin02a3:378_7": "Bahisīmāya “saṅghassa demā”ti dinnamañco saṅghattherassa vasanaṭṭhāne dātabbo.",
  "atk-vin02a3:378_8": "Tattha ce bahū mañcā honti,",
  "atk-vin02a3:378_9": "mañcena kammaṃ natthi;",
  "atk-vin02a3:378_10": "yassa vasanaṭṭhāne kammaṃ atthi,",
  "atk-vin02a3:378_11": "tattha “saṅghikaparibhogena paribhuñjathā”ti dātabbo.",
  "atk-vin02a3:378_12": "Mahagghena satagghanakena vā sahassagghanakena vā satasahassagghanakena vā mañcena aññaṃ mañcasataṃ labhati,",
  "atk-vin02a3:378_13": "parivattetvā gahetabbaṃ.",
  "atk-vin02a3:378_14": "Na kevalaṃ mañcena mañcoyeva,",
  "atk-vin02a3:378_15": "ārāmaārāmavatthuvihāravihāravatthupīṭhabhisibimbohanānipi parivattetuṃ vaṭṭanti.",
  "atk-vin02a3:378_16": "Esa nayo pīṭhabhisibimbohanesupi.",
  "atk-vin02a3:378_17": "Etesu hi kappiyākapyiyaṃ vuttanayameva.",
  "atk-vin02a3:378_18": "Tattha akappiyaṃ na paribhuñjitabbaṃ,",
  "atk-vin02a3:378_19": "kappiyaṃ saṅghikaparibhogena paribhuñjitabbaṃ.",
  "atk-vin02a3:378_20": "Akappiyaṃ vā mahagghaṃ kappiyaṃ vā parivattetvā vuttavatthūni gahetabbāni.",
  "atk-vin02a3:378_21": "Agarubhaṇḍupagaṃ pana bhisibimbohanaṃ nāma natthi.",
  "atk-vin02a3:379_0": "Lohakumbhī lohabhāṇakaṃ lohakaṭāhanti imāni tīṇi mahantāni vā hontu khuddakāni vā antamaso pasatamattaudakagaṇhanakānipi garubhaṇḍāniyeva.",
  "atk-vin02a3:379_1": "Lohavārako pana kāḷalohatambalohavaṭṭalohakaṃsalohānaṃ yena kenaci kato sīhaḷadīpe pādagaṇhanako bhājetabbo.",
  "atk-vin02a3:379_2": "Pādo ca nāma magadhanāḷiyā pañcanāḷimattaṃ gaṇhāti,",
  "atk-vin02a3:379_3": "tato adhikagaṇhanako garubhaṇḍaṃ.",
  "atk-vin02a3:379_4": "Imāni tāva pāḷiyaṃ āgatāni lohabhājanāni.",
  "atk-vin02a3:380_0": "Pāḷiyaṃ pana anāgatānipi bhiṅgārapaṭiggahauḷuṅkadabbikaṭacchupātitaṭṭakasarakasamuggaaṅgārakapalladhūmakaṭacchuādīni",
  "atk-vin02a3:380_1": "khuddakāni vā mahantāni vā sabbāni garubhaṇḍāni. Patto,",
  "atk-vin02a3:380_2": "ayathālakaṃ,",
  "atk-vin02a3:380_3": "tambalohathālakanti imāni pana bhājanīyāni.",
  "atk-vin02a3:380_4": "Kaṃsalohavaṭṭalohabhājanavikati saṅghikaparibhogena vā gihivikaṭā vā vaṭṭati,",
  "atk-vin02a3:380_5": "puggalikaparibhogena na vaṭṭati.",
  "atk-vin02a3:380_6": "Kaṃsalohādibhājanaṃ saṅghassa dinnampi hi pārihāriyaṃ na vaṭṭati.",
  "atk-vin02a3:380_7": "“Gihivikaṭanihāreneva paribhuñjitabba”nti mahāpaccariyaṃ vuttaṃ.",
  "atk-vin02a3:381_0": "Ṭhapetvā pana bhājanavikatiṃ aññasmimpi kappiyalohabhaṇḍe – añjanī,",
  "atk-vin02a3:381_1": "añjanisalākā,",
  "atk-vin02a3:381_2": "kaṇṇamalaharaṇī, sūci,",
  "atk-vin02a3:381_3": "paṇṇasūci, khuddako,",
  "atk-vin02a3:381_4": "pipphalako,",
  "atk-vin02a3:381_5": "khuddakaṃ,",
  "atk-vin02a3:381_6": "ārakaṇṭakaṃ, kuñcikā, tāḷaṃ,",
  "atk-vin02a3:381_7": "kattarayaṭṭhi vedhako,",
  "atk-vin02a3:381_8": "natthudānaṃ,",
  "atk-vin02a3:381_9": "bhindivālo, lohakūṭo,",
  "atk-vin02a3:381_10": "lohakuṭṭi, lohaguḷo,",
  "atk-vin02a3:381_11": "lohapiṇḍi,",
  "atk-vin02a3:381_12": "lohacakkalikaṃ,",
  "atk-vin02a3:381_13": "aññampi vippakatalohabhaṇḍaṃ bhājanīyaṃ.",
  "atk-vin02a3:381_14": "Dhūmanettaphāladīparukkhadīpakapallakaolambakadīpaitthipurisatiracchānagatarūpakāni pana aññāni vā bhitticchadanakavāṭādīsu upanetabbāni,",
  "atk-vin02a3:381_15": "antamaso lohakhilakaṃ upādāya sabbāni lohabhaṇḍāni garubhaṇḍāniyeva honti,",
  "atk-vin02a3:381_16": "attanā laddhānipi pariharitvā puggalikaparibhogena na paribhuñjitabbāni,",
  "atk-vin02a3:381_17": "saṅghikaparibhogena vā gihivikaṭāni vā vaṭṭanti.",
  "atk-vin02a3:381_18": "Tipubhaṇḍepi eseva nayo.",
  "atk-vin02a3:381_19": "Khīrapāsāṇamayāni taṭṭakasarakādīni garubhaṇḍāniyeva.",
  "atk-vin02a3:382_0": "Ghaṭako pana telabhājanaṃ vā pādagaṇhanakato atirekameva garubhaṇḍaṃ.",
  "atk-vin02a3:382_1": "Suvaṇṇarajatahārakūṭajātiphalikabhājanāni gihivikaṭānipi na vaṭṭanti,",
  "atk-vin02a3:382_2": "pageva saṅghikaparibhogena vā puggalikaparibhogena vā.",
  "atk-vin02a3:382_3": "Senāsanaparibhoge pana āmāsampi anāmāsampi sabbaṃ vaṭṭati.",
  "atk-vin02a3:383_0": "Vāsiādīsu yāya vāsiyā ṭhapetvā daṇḍakaṭṭhacchedanaṃ vā ucchutacchanaṃ vā aññaṃ mahākammaṃ kātuṃ na sakkā,",
  "atk-vin02a3:383_1": "ayaṃ bhājanīyā.",
  "atk-vin02a3:383_2": "Tato mahattarī yena kenaci ākārena katā vāsi garubhaṇḍameva.",
  "atk-vin02a3:383_3": "Pharasu pana antamaso vejjānaṃ sirāvedhanapharasupi garubhaṇḍameva.",
  "atk-vin02a3:383_4": "Kuṭhāriyaṃ pharasusadiso eva vinicchayo.",
  "atk-vin02a3:383_5": "Yā pana āvudhasaṅkhepena katā,",
  "atk-vin02a3:383_6": "ayaṃ anāmāsā.",
  "atk-vin02a3:383_7": "Kudālo antamaso caturaṅgulamattopi garubhaṇḍameva.",
  "atk-vin02a3:383_8": "Nikhādanaṃ caturassamukhaṃ vā hotu doṇimukhaṃ vā vaṅkaṃ vā ujukaṃ vā,",
  "atk-vin02a3:383_9": "antamaso sammuñjanidaṇḍakavedhanampi daṇḍabaddhaṃ ce,",
  "atk-vin02a3:383_10": "garubhaṇḍameva.",
  "atk-vin02a3:383_11": "Sammuñjanidaṇḍakhaṇanakaṃ pana adaṇḍakaṃ phalamattameva,",
  "atk-vin02a3:383_12": "yaṃ sakkā sipāṭikāya pakkhipitvā pariharituṃ,",
  "atk-vin02a3:383_13": "taṃ bhājanīyaṃ.",
  "atk-vin02a3:383_14": "Sikharampi nikhādaneneva saṅgahitaṃ.",
  "atk-vin02a3:383_15": "Yehi manussehi vihāre vāsiādīni dinnāni honti,",
  "atk-vin02a3:383_16": "te ca ghare daḍḍhe vā corehi vā vilutte “detha no, bhante,",
  "atk-vin02a3:383_17": "upakaraṇe,",
  "atk-vin02a3:383_18": "puna pākatike karissāmā”ti vadanti, dātabbā.",
  "atk-vin02a3:383_19": "Sace āharanti,",
  "atk-vin02a3:383_20": "na vāretabbā;",
  "atk-vin02a3:383_21": "anāharantāpi na codetabbā.",
  "atk-vin02a3:384_0": "Kammārataṭṭakāracundakāranaḷakāramaṇikārapattabandhakānaṃ adhikaraṇimuṭṭhikasaṇḍāsatulādīni sabbāni lohamayaupakaraṇāni",
  "atk-vin02a3:384_1": "saṅghe dinnakālato paṭṭhāya garubhaṇḍāni.",
  "atk-vin02a3:384_2": "Tipukoṭṭakasuvaṇṇakāracammakāraupakaraṇesupi eseva nayo.",
  "atk-vin02a3:384_3": "Ayaṃ pana viseso –",
  "atk-vin02a3:384_4": "tipukoṭṭakaupakaraṇesupi tipucchedanasatthakaṃ,",
  "atk-vin02a3:384_5": "suvaṇṇakāraupakaraṇesu suvaṇṇacchedanasatthakaṃ,",
  "atk-vin02a3:384_6": "cammakāraupakaraṇesu kataparikammacammachiddanakaṃ khuddakasatthakanti imāni bhājanīyabhaṇḍāni.",
  "atk-vin02a3:384_7": "Nahāpitatunnakāraupakaraṇesupi ṭhapetvā mahākattariṃ mahāsaṇḍāsaṃ mahāpipphalakañca sabbaṃ bhājanīyaṃ.",
  "atk-vin02a3:384_8": "Mahākattariādīni garubhaṇḍāni.",
  "atk-vin02a3:385_0": "Valliādīsu vettavalliādikā yā kāci aḍḍhabāhuppamāṇā valli saṅghassa dinnā vā tatthajātakā vā rakkhitagopitā garubhaṇḍaṃ hoti,",
  "atk-vin02a3:385_1": "sā saṅghakamme ca cetiyakamme ca kate sace atirekā hoti,",
  "atk-vin02a3:385_2": "puggalikakammepi upanetuṃ vaṭṭati;",
  "atk-vin02a3:385_3": "arakkhitā pana garubhaṇḍameva na hoti.",
  "atk-vin02a3:385_4": "Suttamakacivākanāḷikerahīracammamayā rajjukā vā yottāni vā vāke ca nāḷikerahīre ca vaṭṭetvā katā ekavaṭṭā",
  "atk-vin02a3:385_5": "vā dvivaṭṭā vā saṅghassa dinnakālato paṭṭhāya garubhaṇḍaṃ.",
  "atk-vin02a3:385_6": "Suttaṃ pana avaṭṭetvā dinnaṃ makacivākanāḷikerahīrā ca bhājanīyā.",
  "atk-vin02a3:385_7": "Yehi panetāni rajjukayottādīni dinnāni honti,",
  "atk-vin02a3:385_8": "te attano karaṇīyena harantā na vāretabbā.",
  "atk-vin02a3:386_0": "Yo koci antamaso aṭṭhaṅgulasūcidaṇḍamattopi veḷu saṅghassa dinno vā tatthajātako vā rakkhitagopito garubhaṇḍaṃ,",
  "atk-vin02a3:386_1": "sopi saṅghakamme ca cetiyakamme ca kate atireko puggalikakamme dātuṃ vaṭṭati.",
  "atk-vin02a3:386_2": "Pādagaṇhanakatelanāḷi pana kattarayaṭṭhi,",
  "atk-vin02a3:386_3": "upāhanadaṇḍako,",
  "atk-vin02a3:386_4": "chattadaṇḍo,",
  "atk-vin02a3:386_5": "chattasalākāti idamettha bhājanīyabhaṇḍaṃ.",
  "atk-vin02a3:386_6": "Daḍḍhagehamanussā gaṇhitvā gacchantā na vāretabbā.",
  "atk-vin02a3:386_7": "Rakkhitagopitaṃ veḷuṃ gaṇhantena samakaṃ vā atirekaṃ vā thāvaraṃ antamaso taṃagghanakampi phātikammaṃ katvā gahetabbo.",
  "atk-vin02a3:386_8": "Phātikammaṃ akatvā gaṇhantena tattheva vaḷañjetabbo,",
  "atk-vin02a3:386_9": "gamanakāle saṅghikāvāse ṭhapetvā gantabbaṃ.",
  "atk-vin02a3:386_10": "Asatiyā gahetvā gatena pahiṇitvā dātabbo.",
  "atk-vin02a3:386_11": "Desantaraṃ gatena sampattavihāre saṅghikāvāse ṭhapetabbo.",
  "atk-vin02a3:387_0": "Tiṇanti muñjaṃ pabbajañca ṭhapetvā avasesaṃ yaṃkiñci tiṇaṃ.",
  "atk-vin02a3:387_1": "Yattha pana tiṇaṃ natthi,",
  "atk-vin02a3:387_2": "tattha paṇṇehi chādenti;",
  "atk-vin02a3:387_3": "tasmā paṇṇampi tiṇeneva saṅgahitaṃ.",
  "atk-vin02a3:387_4": "Iti muñjādīsu yaṃkiñci muṭṭhippamāṇampi tiṇaṃ tālapaṇṇādīsu ca ekaṃ paṇṇampi saṅghassa dinnaṃ vā tatthajātakaṃ",
  "atk-vin02a3:387_5": "vā bahārāme saṅghassa tiṇavatthuto jātatiṇaṃ vā rakkhitagopitaṃ garubhaṇḍaṃ hoti,",
  "atk-vin02a3:387_6": "tampi saṅghakamme ca cetiyakamme ca kate atirekaṃ puggalikakamme dātuṃ vaṭṭati.",
  "atk-vin02a3:387_7": "Daḍḍhagehamanussā gahetvā gacchantā na vāretabbā.",
  "atk-vin02a3:387_8": "Aṭṭhaṅgulappamāṇopi rittapotthako garubhaṇḍameva.",
  "atk-vin02a3:388_0": "Mattikā pakatimattikā vā hotu pañcavaṇṇā vā sudhā vā sajjurasakaṅguṭṭhasilesādīsu vā yaṃkiñci,",
  "atk-vin02a3:388_1": "dullabhaṭṭhāne ānetvā vā dinnaṃ tatthajātakaṃ vā rakkhitagopitaṃ tālaphalapakkamattaṃ garubhaṇḍaṃ hoti.",
  "atk-vin02a3:388_2": "Tampi saṅghakamme ca cetiyakamme ca niṭṭhite atirekaṃ puggalikakamme dātuṃ vaṭṭati.",
  "atk-vin02a3:388_3": "Hiṅguhiṅgulakaharitālamanosilañjanāni pana bhājanīyabhaṇḍāni.",
  "atk-vin02a3:389_0": "Dārubhaṇḍe yo koci aṭṭhaṅgulasūcidaṇḍamattopi dārubhaṇḍako dārudullabhaṭṭhāne saṅghassa dinno vā tatthajātako vā rakkhitagopito,",
  "atk-vin02a3:389_1": "ayaṃ garubhaṇḍaṃ hotīti kurundiyaṃ vuttaṃ.",
  "atk-vin02a3:389_2": "Mahāaṭṭhakathāyaṃ pana sabbampi dāruveḷucammapāsāṇādivikatiṃ dārubhaṇḍena saṅgaṇhitvā “tena kho pana",
  "atk-vin02a3:389_3": "samayena saṅghassa āsandiko uppanno hotī”ti ito paṭṭhāya dārubhaṇḍavinicchayo vutto.",
  "atk-vin02a3:390_0": "Tatrāyaṃ atthuddhāro, āsandiko, sattaṅgo,",
  "atk-vin02a3:390_1": "bhaddapīṭhaṃ, pīṭhikā,",
  "atk-vin02a3:390_2": "eḷakapādakapīṭhaṃ,",
  "atk-vin02a3:390_3": "āmalakavaṭṭakapīṭhaṃ, phalakaṃ, kocchaṃ,",
  "atk-vin02a3:390_4": "palālapīṭhakanti imesu tāva yaṃkiñci khuddakaṃ vā hotu mahantaṃ vā,",
  "atk-vin02a3:390_5": "saṅghassa dinnaṃ garubhaṇḍaṃ hoti.",
  "atk-vin02a3:390_6": "Palālapīṭhena cettha kadalipattādipīṭhānipi saṅgahitāni.",
  "atk-vin02a3:390_7": "Byagghacammaonaddhampi vāḷarūpaparikkhittaṃ,",
  "atk-vin02a3:390_8": "ratanaparisibbitaṃ,",
  "atk-vin02a3:390_9": "kocchakaṃ garubhaṇḍameva.",
  "atk-vin02a3:391_0": "Vaṅkaphalakaṃ,",
  "atk-vin02a3:391_1": "dīghaphalakaṃ,",
  "atk-vin02a3:391_2": "cīvaradhovanaphalakaṃ,",
  "atk-vin02a3:391_3": "ghaṭṭanaphalakaṃ,",
  "atk-vin02a3:391_4": "ghaṭṭanamuggaro,",
  "atk-vin02a3:391_5": "dantakaṭṭhacchedanagaṇṭhikā,",
  "atk-vin02a3:391_6": "daṇḍamuggaro, ambaṇaṃ,",
  "atk-vin02a3:391_7": "rajanadoṇi,",
  "atk-vin02a3:391_8": "udakapaṭicchako,",
  "atk-vin02a3:391_9": "dārumayo vā dantamayo vā veḷumayo vā sapādakopi apādakopi samuggo, mañjūsā,",
  "atk-vin02a3:391_10": "pādagaṇhanakato atirekappamāṇo karaṇḍo,",
  "atk-vin02a3:391_11": "udakadoṇi,",
  "atk-vin02a3:391_12": "udakakaṭāhaṃ, uḷuṅko, kaṭacchu,",
  "atk-vin02a3:391_13": "pānīyasarāvaṃ,",
  "atk-vin02a3:391_14": "pānīyasaṅkhoti etesupi yaṃkiñci saṅghe dinnaṃ garubhaṇḍaṃ.",
  "atk-vin02a3:391_15": "Saṅkhathālakaṃ pana bhājanīyaṃ,",
  "atk-vin02a3:391_16": "tathā dārumayo udakatumbo.",
  "atk-vin02a3:392_0": "Pādakathalikamaṇḍalaṃ dārumayaṃ vā hotu coḷapaṇṇādimayaṃ vā sabbaṃ garubhaṇḍaṃ.",
  "atk-vin02a3:392_1": "Ādhārako pattapidhānaṃ,",
  "atk-vin02a3:392_2": "tālavaṇṭaṃ, bījanī,",
  "atk-vin02a3:392_3": "caṅkoṭakaṃ, pacchi,",
  "atk-vin02a3:392_4": "yaṭṭhisammuñjanī muṭṭhisammuñjanīti etesupi yaṃkiñci khuddakaṃ vā mahantaṃ vā dāruveḷupaṇṇacammādīsu yena kenaci kataṃ garubhaṇḍameva.",
  "atk-vin02a3:393_0": "Thambhatulāsopānaphalakādīsu dārumayaṃ vā pāsāṇamayaṃ vā yaṃkiñci gehasambhārarūpaṃ,",
  "atk-vin02a3:393_1": "yo koci kaṭasārako,",
  "atk-vin02a3:393_2": "yaṃkiñci bhūmattharaṇaṃ,",
  "atk-vin02a3:393_3": "yaṃkiñci akappiyacammaṃ,",
  "atk-vin02a3:393_4": "sabbaṃ saṅghe dinnaṃ garubhaṇḍaṃ,",
  "atk-vin02a3:393_5": "bhūmattharaṇaṃ kātuṃ vaṭṭati.",
  "atk-vin02a3:393_6": "Eḷakacammaṃ pana paccattharaṇagatikaṃ hoti,",
  "atk-vin02a3:393_7": "tampi garubhaṇḍameva.",
  "atk-vin02a3:393_8": "Kappiyacammāni bhājanīyāni.",
  "atk-vin02a3:393_9": "Kurundiyaṃ pana “sabbaṃ mañcappamāṇaṃ cammaṃ garubhaṇḍa”nti vuttaṃ.",
  "atk-vin02a3:394_0": "Udukkhalaṃ, musalaṃ, suppaṃ, nisadaṃ,",
  "atk-vin02a3:394_1": "nisadapoto,",
  "atk-vin02a3:394_2": "pāsāṇadoṇi,",
  "atk-vin02a3:394_3": "pāsāṇakaṭāhaṃ,",
  "atk-vin02a3:394_4": "turivemabhastādi sabbaṃ pesakārādibhaṇḍaṃ,",
  "atk-vin02a3:394_5": "sabbaṃ kasibhaṇḍaṃ,",
  "atk-vin02a3:394_6": "sabbaṃ cakkayuttakayānaṃ garubhaṇḍameva.",
  "atk-vin02a3:394_7": "Mañcapādo,",
  "atk-vin02a3:394_8": "mañcaaṭanī,",
  "atk-vin02a3:394_9": "pīṭhapādo,",
  "atk-vin02a3:394_10": "pīṭhaaṭanī,",
  "atk-vin02a3:394_11": "vāsipharasuādīnaṃ daṇḍāti etesu yaṃkiñci vippakatatacchanakammaṃ aniṭṭhitameva bhājanīyaṃ,",
  "atk-vin02a3:394_12": "tacchitamaṭṭhaṃ pana garubhaṇḍaṃ hoti.",
  "atk-vin02a3:394_13": "Anuññātavāsiyā pana daṇḍo chattamuṭṭhipaṇṇaṃ kattarayaṭṭhi upāhanā araṇisahitaṃ dhammakaraṇo pādagaṇhanakato",
  "atk-vin02a3:394_14": "anatirittaṃ āmalakatumbaṃ āmalakaghaṭo lābukatumbaṃ lābughaṭo visāṇakatumbanti sabbametaṃ bhājanīyaṃ,",
  "atk-vin02a3:394_15": "tato mahantataraṃ garubhaṇḍaṃ.",
  "atk-vin02a3:395_0": "Hatthidanto vā yaṃkiñci visāṇaṃ vā atacchitaṃ yathājātameva bhājanīyaṃ,",
  "atk-vin02a3:395_1": "tehi katamañcapādādīsu purimasadisoyeva vinicchayo.",
  "atk-vin02a3:395_2": "Tacchitaniṭṭhitopi hiṅgukaraṇḍako añjanakaraṇḍako gaṇṭhikā vidho añjanī añjanisalākā udakapuñchanīti idaṃ sabbaṃ bhājanīyameva.",
  "atk-vin02a3:396_0": "Mattikābhaṇḍe sabbaṃ manussānaṃ upabhogaparibhogaṃ ghaṭapiṭharādikulālabhājanaṃ pattakaṭāhaṃ aṅgārakaṭāhaṃ",
  "atk-vin02a3:396_1": "dhūmadānakaṃ dīparukkhako dīpakapallikā cayaniṭṭhakā chadaniṭṭhakā thūpikāti saṅghassa dinnakālato paṭṭhāya",
  "atk-vin02a3:396_2": "garubhaṇḍaṃ,",
  "atk-vin02a3:396_3": "pādagaṇhanakato anatirittappamāṇo pana ghaṭako pattaṃ thālakaṃ kañcanako kuṇḍikāti idamettha bhājanīyabhaṇḍaṃ.",
  "atk-vin02a3:396_4": "Yathā ca mattikābhaṇḍe;",
  "atk-vin02a3:396_5": "evaṃ lohabhaṇḍepi kuṇḍikā bhājanīyakoṭṭhāsameva bhajatīti ayamettha anupubbikathā.",
  "atk-vin02a3:397_0": "Avissajjiyavatthukathā niṭṭhitā.",
  "atk-vin02a3:398_0": "Navakammadānakathā",
  "atk-vin02a3:399_0": "323.",
  "atk-vin02a3:399_1": "Bhaṇḍikāṭṭhapanamattenāti dvārabāhānaṃ upari kapotabhaṇḍikayojanamattena.",
  "atk-vin02a3:399_2": "Paribhaṇḍakaraṇamattenāti gomayaparibhaṇḍakasāvaparibhaṇḍakaraṇamattena.",
  "atk-vin02a3:399_3": "Dhūmakālikanti idaṃ yāvassa citakadhūmo na paññāyati,",
  "atk-vin02a3:399_4": "tāva ayaṃ vihāro etassevāti evaṃ dhūmakāle apaloketvā katapariyositaṃ vihāraṃ denti.",
  "atk-vin02a3:399_5": "Vippakatanti ettha vippakato nāma yāva gopānasiyo na ārohanti.",
  "atk-vin02a3:399_6": "Gopānasīsu pana āruḷhāsu bahukato nāma hoti,",
  "atk-vin02a3:399_7": "tasmā tato paṭṭhāya na dātabbo,",
  "atk-vin02a3:399_8": "kiñcideva samādapetvā kāressati.",
  "atk-vin02a3:399_9": "Khuddake vihāre kammaṃ oloketvā chappañcavassikanti kammaṃ oloketvā catuhatthavihāre catuvassikaṃ,",
  "atk-vin02a3:399_10": "pañcahatthe pañcavassikaṃ,",
  "atk-vin02a3:399_11": "chahatthe chavassikaṃ dātabbaṃ.",
  "atk-vin02a3:399_12": "Aḍḍhayogo pana yasmā sattaṭṭhahattho hoti,",
  "atk-vin02a3:399_13": "tasmā ettha “sattaṭṭhavassika”nti vuttaṃ.",
  "atk-vin02a3:399_14": "Sace pana so navahattho hoti navavassikampi dātabbaṃ.",
  "atk-vin02a3:399_15": "Mahallake pana dasahatthe ekādasahatthe vihāre vā pāsāde vā dasavassikaṃ vā ekādasavassikaṃ vā dātabbaṃ.",
  "atk-vin02a3:399_16": "Dvādasahatthe pana tato adhike vā lohapāsādasadisepi dvādasavassikameva dātabbaṃ,",
  "atk-vin02a3:399_17": "na tato uttari.",
  "atk-vin02a3:400_0": "Navakammiko bhikkhu antovasse taṃ āvāsaṃ labhati,",
  "atk-vin02a3:400_1": "utukāle paṭibāhituṃ na labhati.",
  "atk-vin02a3:400_2": "Sace so āvāso jīrati,",
  "atk-vin02a3:400_3": "āvāsasāmikassa vā tassa vaṃse uppannassa vā kassaci kathetabbaṃ –",
  "atk-vin02a3:400_4": "“āvāso te nassati,",
  "atk-vin02a3:400_5": "jaggatha etaṃ āvāsa”nti.",
  "atk-vin02a3:400_6": "Sace so na sakkoti,",
  "atk-vin02a3:400_7": "bhikkhūhi ñātī vā upaṭṭhāke vā samādapetvā jaggitabbo.",
  "atk-vin02a3:400_8": "Sace tepi na sakkonti,",
  "atk-vin02a3:400_9": "saṅghikena paccayena jaggitabbo.",
  "atk-vin02a3:400_10": "Tasmimpi asati ekaṃ āvāsaṃ vissajjetvā avasesā jaggitabbā.",
  "atk-vin02a3:400_11": "Bahū vissajjetvā ekaṃ saṇṭhāpetumpi vaṭṭatiyeva.",
  "atk-vin02a3:401_0": "Dubbhikkhe bhikkhūsu pakkantesu sabbe āvāsā nassanti,",
  "atk-vin02a3:401_1": "tasmā ekaṃ vā dve vā tayo vā āvāse vissajjetvā tato yāgubhattacīvarādīni paribhuñjantehi sesāvāsā jaggitabbāyeva.",
  "atk-vin02a3:401_2": "Kurundiyaṃ pana vuttaṃ “saṅghike paccaye asati eko bhikkhu ‘tuyhaṃ ekaṃ mañcaṭṭhānaṃ gahetvā jaggāhī’ti vattabbo.",
  "atk-vin02a3:401_3": "Sace bahutaraṃ icchati,",
  "atk-vin02a3:401_4": "tibhāgaṃ vā upaḍḍhabhāgaṃ vā datvāpi jaggāpetabbaṃ.",
  "atk-vin02a3:401_5": "Atha ‘thambhamattamevettha avasiṭṭhaṃ,",
  "atk-vin02a3:401_6": "bahukammaṃ kātabba’nti na icchati,",
  "atk-vin02a3:401_7": "‘tuyhaṃ puggalikameva katvā jagga;",
  "atk-vin02a3:401_8": "evampi hi saṅghassa bhaṇḍakaṭṭhapanaṭṭhānaṃ navakānañca vasanaṭṭhānaṃ labhissatī’ti jaggāpetabbo.",
  "atk-vin02a3:401_9": "Evaṃ jaggito pana tasmiṃ jīvante puggaliko hoti,",
  "atk-vin02a3:401_10": "mate saṅghikoyeva.",
  "atk-vin02a3:401_11": "Sace saddhivihārikānaṃ dātukāmo hoti,",
  "atk-vin02a3:401_12": "kammaṃ oloketvā tibhāgaṃ vā upaḍḍhaṃ vā puggalikaṃ katvā jaggāpetabbo.",
  "atk-vin02a3:401_13": "Evañhi saddhivihārikānaṃ dātuṃ labhati.",
  "atk-vin02a3:401_14": "Evaṃ jagganake pana asati ‘ekaṃ āvāsaṃ vissajjetvā’tiādinā nayena jaggāpetabbo”ti.",
  "atk-vin02a3:402_0": "Idampi ca aññaṃ tattheva vuttaṃ –",
  "atk-vin02a3:402_1": "dve bhikkhū saṅghikaṃ bhūmiṃ gahetvā sodhetvā saṅghikaṃ senāsanaṃ karonti.",
  "atk-vin02a3:402_2": "Yena sā bhūmi paṭhamaṃ gahitā, so sāmī.",
  "atk-vin02a3:402_3": "Ubhopi puggalikaṃ karonti,",
  "atk-vin02a3:402_4": "soyeva sāmī.",
  "atk-vin02a3:402_5": "So saṅghikaṃ karoti,",
  "atk-vin02a3:402_6": "itaro puggalikaṃ karoti,",
  "atk-vin02a3:402_7": "aññaṃ ce bahuṃ senāsanaṭṭhānaṃ atthi,",
  "atk-vin02a3:402_8": "puggalikaṃ karontopi na vāretabbo.",
  "atk-vin02a3:402_9": "Aññasmiṃ pana tādise paṭirūpe ṭhāne asati taṃ paṭibāhitvā saṅghikaṃ karonteneva kātabbaṃ.",
  "atk-vin02a3:402_10": "Yaṃ pana tassa tattha vayakammaṃ kataṃ,",
  "atk-vin02a3:402_11": "taṃ dātabbaṃ.",
  "atk-vin02a3:402_12": "Sace pana katāvāse vā āvāsakaraṇaṭṭhāne vā chāyūpagaphalūpagarukkhā honti,",
  "atk-vin02a3:402_13": "apaloketvā hāretabbā.",
  "atk-vin02a3:402_14": "Puggalikā ce honti,",
  "atk-vin02a3:402_15": "sāmikā āpucchitabbā;",
  "atk-vin02a3:402_16": "no ce denti,",
  "atk-vin02a3:402_17": "yāvatatiyaṃ āpucchitvā “rukkhaagghanakamūlaṃ dassāmā”ti hāretabbā.",
  "atk-vin02a3:403_0": "Yo pana saṅghikavallimattampi aggahetvā āharimena upakaraṇena saṅghikāya bhūmiyā puggalikavihāraṃ kāreti,",
  "atk-vin02a3:403_1": "upaḍḍhaṃ saṅghikaṃ hoti;",
  "atk-vin02a3:403_2": "upaḍḍhaṃ puggalikaṃ.",
  "atk-vin02a3:403_3": "Pāsādo ce hoti,",
  "atk-vin02a3:403_4": "heṭṭhāpāsādo saṅghiko;",
  "atk-vin02a3:403_5": "upari puggaliko.",
  "atk-vin02a3:403_6": "Sace so heṭṭhāpāsādaṃ icchati,",
  "atk-vin02a3:403_7": "tassa hoti.",
  "atk-vin02a3:403_8": "Atha heṭṭhā ca upari ca icchati,",
  "atk-vin02a3:403_9": "ubhayattha upaḍḍhaṃ labhati.",
  "atk-vin02a3:403_10": "Dve senāsanāni kāreti –",
  "atk-vin02a3:403_11": "ekaṃ saṅghikaṃ,",
  "atk-vin02a3:403_12": "ekaṃ puggalikaṃ.",
  "atk-vin02a3:403_13": "Sace vihāre uṭṭhitena dabbasambhārena kāreti,",
  "atk-vin02a3:403_14": "tatiyabhāgaṃ labhati.",
  "atk-vin02a3:403_15": "Sace akataṭṭhāne cayaṃ vā pamukhaṃ vā karoti,",
  "atk-vin02a3:403_16": "bahikuṭṭe upaḍḍhaṃ saṅghassa,",
  "atk-vin02a3:403_17": "upaḍḍhaṃ tassa.",
  "atk-vin02a3:403_18": "Atha mahantaṃ visamaṃ pūretvā apade padaṃ dassetvā kataṃ hoti,",
  "atk-vin02a3:403_19": "anissaro tattha saṅgho.",
  "atk-vin02a3:404_0": "Ekaṃ varaseyyanti ettha navakammadānaṭṭhāne vā vassaggena pattaṭṭhāne vā yaṃ icchati,",
  "atk-vin02a3:404_1": "taṃ ekaṃ varaseyyaṃ anujānāmīti attho.",
  "atk-vin02a3:405_0": "Pariyosite pakkamati tassevetanti puna āgantvā vasantassa antovassaṃ tasseva taṃ;",
  "atk-vin02a3:405_1": "anāgacchantassa pana saddhivihārikādayo gahetuṃ na labhanti.",
  "atk-vin02a3:406_0": "Navakammadānakathā niṭṭhitā.",
  "atk-vin02a3:407_0": "Aññatrapaṭibhogapaṭikkhepādikathā",
  "atk-vin02a3:408_0": "324.",
  "atk-vin02a3:408_1": "Nātiharantīti aññatra haritvā na paribhuñjanti.",
  "atk-vin02a3:408_2": "Guttatthāyāti yaṃ tattha mañcapīṭhādi,",
  "atk-vin02a3:408_3": "tassa guttatthāya,",
  "atk-vin02a3:408_4": "taṃ aññatra harituṃ anujānāmīti attho.",
  "atk-vin02a3:408_5": "Tasmā taṃ aññatra haritvā saṅghikaparibhogena paribhuñjantassa naṭṭhaṃ sunaṭṭhaṃ,",
  "atk-vin02a3:408_6": "jiṇṇaṃ sujiṇṇaṃ.",
  "atk-vin02a3:408_7": "Sace arogaṃ tasmiṃ vihāre paṭisaṅkhate puna pākatikaṃ kātabbaṃ.",
  "atk-vin02a3:408_8": "Puggalikaparibhogena paribhuñjato naṭṭhaṃ vā jiṇṇaṃ vā gīvā hoti,",
  "atk-vin02a3:408_9": "tasmiṃ paṭisaṅkhate dātabbameva.",
  "atk-vin02a3:408_10": "Sace tato gopānasiādīni gahetvā aññasmiṃ saṅghikāvāse yojenti,",
  "atk-vin02a3:408_11": "suyojitāni.",
  "atk-vin02a3:408_12": "Puggalikāvāse yojentehi pana mūlaṃ vā dātabbaṃ,",
  "atk-vin02a3:408_13": "paṭipākatikaṃ vā kātabbaṃ chaḍḍitavihārato mañcapīṭhādīni theyyacittena gaṇhanto uddhāreyeva bhaṇḍagghena kāretabbo.",
  "atk-vin02a3:408_14": "Puna āvāsikakāle dassāmīti gahetvā saṅghikaparibhogena paribhuñjantassa naṭṭhaṃ sunaṭṭhaṃ,",
  "atk-vin02a3:408_15": "jiṇṇaṃ sujiṇṇaṃ.",
  "atk-vin02a3:408_16": "Arogañce pākatikaṃ kātabbaṃ.",
  "atk-vin02a3:408_17": "Puggalikaparibhogena paribhuñjantassa naṭṭhaṃ gīvā hoti.",
  "atk-vin02a3:408_18": "Tato dvāravātapānādīni saṅghikāvāse vā puggalikāvāse vā yojitāni paṭidātabbāniyeva.",
  "atk-vin02a3:409_0": "Phātikammatthāyāti vaḍḍhikammatthāya.",
  "atk-vin02a3:409_1": "Phātikammañcettha samakaṃ vā atirekaṃ vā agghanakaṃ mañcapīṭhādisenāsanameva vaṭṭati.",
  "atk-vin02a3:410_0": "Cakkalikanti kambalādīhi veṭhetvā katacakkalikaṃ.",
  "atk-vin02a3:410_1": "Allehi pādehīti yehi akkantaṭṭhāne udakaṃ paññāyati,",
  "atk-vin02a3:410_2": "evarūpehi pādehi paribhaṇḍakatabhūmi vā senāsanaṃ vā na akkamitabbaṃ.",
  "atk-vin02a3:410_3": "Sace pana udakasinehamattameva paññāyati,",
  "atk-vin02a3:410_4": "na udakaṃ, vaṭṭati.",
  "atk-vin02a3:410_5": "Pādapuñchaniṃ pana allapādehipi akkamituṃ vaṭṭatiyeva.",
  "atk-vin02a3:410_6": "Saupāhanena dhotapādehi akkamitabbaṭṭhāneyeva na vaṭṭati.",
  "atk-vin02a3:411_0": "Coḷakena paliveṭhetunti sudhābhūmiyaṃ vā paribhaṇḍabhūmiyaṃ vā sace taṭṭikā vā kaṭasārako vā natthi,",
  "atk-vin02a3:411_1": "coḷakena pādā veṭhetabbā,",
  "atk-vin02a3:411_2": "tasmiṃ asati paṇṇampi attharituṃ vaṭṭati.",
  "atk-vin02a3:411_3": "Kiñci anattharitvā ṭhapentassa pana dukkaṭaṃ.",
  "atk-vin02a3:411_4": "Yadi pana tattha nevāsikā anatthatāyapi bhūmiyā ṭhapenti,",
  "atk-vin02a3:411_5": "adhotapādehipi vaḷañjenti,",
  "atk-vin02a3:411_6": "tatheva vaḷañjetuṃ vaṭṭati.",
  "atk-vin02a3:412_0": "Na bhikkhave parikammakatā bhittīti setabhitti vā cittakammakatā vā.",
  "atk-vin02a3:412_1": "Na kevalañca bhittimeva,",
  "atk-vin02a3:412_2": "dvārampi vātapānampi apassenaphalakampi pāsāṇatthambhampi rukkhatthambhampi cīvarena vā kenaci vā appaṭicchādetvā apassayituṃ na labbhatiyeva.",
  "atk-vin02a3:413_0": "Dhotapādakāti dhotapādakā hutvā dhotehi pādehi akkamitabbaṭṭhāne nipajjituṃ kukkuccāyanti.",
  "atk-vin02a3:413_1": "“Dhotapādake”tipi pāṭho.",
  "atk-vin02a3:413_2": "Dhotehi pādehi akkamitabbaṭṭhānassetaṃ adhivacanaṃ.",
  "atk-vin02a3:413_3": "Paccattharitvāti paribhaṇḍakataṃ bhūmiṃ vā bhūmattharaṇasenāsanaṃ vā saṅghikamañcapīṭhaṃ vā attano santakena",
  "atk-vin02a3:413_4": "paccattharaṇena paccattharitvāva nipajjitabbaṃ.",
  "atk-vin02a3:413_5": "Sace niddāyatopi paccattharaṇe saṅkuṭite koci sarīrāvayavo mañcaṃ vā pīṭhaṃ vā phusati,",
  "atk-vin02a3:413_6": "āpattiyeva.",
  "atk-vin02a3:413_7": "Lomesu pana lomagaṇanāya āpattiyeva.",
  "atk-vin02a3:413_8": "Paribhogasīsena apassayantassāpi eseva nayo.",
  "atk-vin02a3:413_9": "Hatthatalapādatalehi pana phusituṃ vā akkamituṃ vā vaṭṭati.",
  "atk-vin02a3:413_10": "Mañcapīṭhaṃ nīharantassa kāye paṭihaññati, anāpatti.",
  "atk-vin02a3:414_0": "Aññatraparibhogapaṭikkhepādikathā niṭṭhitā.",
  "atk-vin02a3:415_0": "Saṅghabhattādianujānanakathā",
  "atk-vin02a3:416_0": "325.",
  "atk-vin02a3:416_1": "Na sakkonti saṅghabhattaṃ kātunti sakalassa saṅghassa bhattaṃ kātuṃ na sakkonti.",
  "atk-vin02a3:416_2": "Uddesabhattantiādīsu “ekaṃ vā dve vā…pe…",
  "atk-vin02a3:416_3": "dasa vā bhikkhū saṅghato uddisitvā dethā”ti evaṃ uddesena laddhabhikkhūnaṃ bhattaṃ kātuṃ icchanti.",
  "atk-vin02a3:416_4": "Apare tatheva bhikkhū paricchinditvā nimantetvā tesaṃ bhattaṃ kātuṃ icchanti.",
  "atk-vin02a3:416_5": "Apare salākāyo chinditvā,",
  "atk-vin02a3:416_6": "apare pakkhikaṃ uposathikaṃ pāṭipadikanti evaṃ niyāmetvā,",
  "atk-vin02a3:416_7": "ekassa vā dvinnaṃ vā…pe…",
  "atk-vin02a3:416_8": "dasannaṃ vā bhikkhūnaṃ bhattaṃ kātuṃ icchanti.",
  "atk-vin02a3:416_9": "Iti etāni bhattāni uddesabhattaṃ nimantananti imaṃ vohāraṃ pattāni.",
  "atk-vin02a3:416_10": "Yasmā pana te sacepi dubbhikkhe na sakkonti,",
  "atk-vin02a3:416_11": "subhikkhe jāte pana puna saṅghabhattaṃ kātuṃ sakkhissanti,",
  "atk-vin02a3:416_12": "tasmā bhagavā tampi anto katvā “anujānāmi,",
  "atk-vin02a3:416_13": "bhikkhave,",
  "atk-vin02a3:416_14": "saṅghabhattaṃ uddesabhatta”ntiādimāha.",
  "atk-vin02a3:417_0": "Tattha saṅghabhatte ṭhitikā nāma natthi,",
  "atk-vin02a3:417_1": "tasmā “amhākaṃ ajja dasa dvādasa divasā bhuñjantānaṃ idāni aññato bhikkhū ānethā”ti na evaṃ tattha vattabbaṃ.",
  "atk-vin02a3:417_2": "“Purimadivasesu amhehi na laddhaṃ,",
  "atk-vin02a3:417_3": "idāni taṃ amhākaṃ gāhethā”ti evampi vattuṃ na labbhati.",
  "atk-vin02a3:417_4": "Tañhi āgatāgatānaṃ pāpuṇātiyeva.",
  "atk-vin02a3:418_0": "Saṅghabhattādianujānanakathā niṭṭhitā.",
  "atk-vin02a3:419_0": "Uddesabhattakathā",
  "atk-vin02a3:420_0": "Uddesabhattādīsu pana ayaṃ nayo –",
  "atk-vin02a3:420_1": "raññā vā rājamahāmattena vā saṅghato uddisitvā “ettake bhikkhū ānethā”ti pahite kālaṃ ghosetvā ṭhitikā pucchitabbā.",
  "atk-vin02a3:420_2": "Sace atthi,",
  "atk-vin02a3:420_3": "tato paṭṭhāya gāhetabbaṃ; no ce,",
  "atk-vin02a3:420_4": "therāsanato paṭṭhāya gāhetabbaṃ.",
  "atk-vin02a3:420_5": "Uddesakena piṇḍapātikānampi na atikkāmetabbaṃ.",
  "atk-vin02a3:420_6": "Te pana dhutaṅgaṃ rakkhantā sayameva atikkamissanti;",
  "atk-vin02a3:420_7": "evaṃ gāhiyamāne alasajātikā mahātherā pacchā āgacchanti, “bhante,",
  "atk-vin02a3:420_8": "vīsativassānaṃ gāhiyati,",
  "atk-vin02a3:420_9": "tumhākaṃ ṭhitikā atikkantā”ti na vattabbā,",
  "atk-vin02a3:420_10": "ṭhitikaṃ ṭhapetvā tesaṃ gāhetvā pacchā ṭhitikāya gāhetabbaṃ.",
  "atk-vin02a3:420_11": "“Asukavihāre bahuṃ uddesabhattaṃ uppanna”nti sutvā yojanantarikavihāratopi bhikkhū āgacchanti,",
  "atk-vin02a3:420_12": "sampattasampattānaṃ ṭhitaṭṭhānato paṭṭhāya gāhetabbaṃ.",
  "atk-vin02a3:420_13": "Asampattānampi upacārasīmaṃ paviṭṭhānaṃ antevāsikādīsu gaṇhantesu gāhetabbameva.",
  "atk-vin02a3:420_14": "Bahiupacārasīmāya ṭhitānaṃ gāhethāti vadanti,",
  "atk-vin02a3:420_15": "na gāhetabbaṃ.",
  "atk-vin02a3:420_16": "Sace pana upacārasīmaṃ okkantehi ekābaddhā hutvā attano vihāradvāre vā antovihāreyeva vā honti,",
  "atk-vin02a3:420_17": "parisāvasena vaḍḍhitā nāma sīmā hoti,",
  "atk-vin02a3:420_18": "tasmā gāhetabbaṃ.",
  "atk-vin02a3:420_19": "Saṅghanavakassa dinnepi pacchā āgatānaṃ gāhetabbameva.",
  "atk-vin02a3:420_20": "Dutiyabhāge pana therāsanaṃ āruḷhe puna āgatānaṃ paṭhamabhāgo na pāpuṇāti,",
  "atk-vin02a3:420_21": "dutiyabhāgato vassaggena gāhetabbaṃ.",
  "atk-vin02a3:421_0": "Ekasmiṃ vihāre ekaṃ bhattuddesaṭṭhānaṃ paricchinditvā gāvutappamāṇāyapi upacārasīmāya yattha katthaci ārocitaṃ uddesabhattaṃ,",
  "atk-vin02a3:421_1": "tasmiṃyeva bhattuddesaṭṭhāne gāhetabbaṃ.",
  "atk-vin02a3:421_2": "Eko ekassa bhikkhuno pahiṇāti “svepi saṅghato uddisitvā dasa bhikkhū pahiṇathā”ti,",
  "atk-vin02a3:421_3": "tena so attho bhattuddesakassa ārocetabbo.",
  "atk-vin02a3:421_4": "Sace taṃ divasaṃ pamussati,",
  "atk-vin02a3:421_5": "dutiyadivase pātova ārocetabbo.",
  "atk-vin02a3:421_6": "Atha pamussitvāva piṇḍāya pavisanto sarati,",
  "atk-vin02a3:421_7": "yāva upacārasīmaṃ nātikkamati,",
  "atk-vin02a3:421_8": "tāva yā bhojanasālāya pakatiṭṭhitikā,",
  "atk-vin02a3:421_9": "tassāyeva vasena gāhetabbaṃ.",
  "atk-vin02a3:421_10": "Sacepi upacārasīmaṃ atikkantā bhikkhū ca upacārasīmaṭṭhakehi ekābaddhā honti,",
  "atk-vin02a3:421_11": "aññamaññaṃ dvādasahatthantaraṃ avijahitvā gacchanti,",
  "atk-vin02a3:421_12": "pakatiṭṭhitikāya vasena gāhetabbaṃ.",
  "atk-vin02a3:421_13": "Bhikkhūnaṃ pana tādise ekābaddhe asati bahiupacārasīmāya yasmiṃ ṭhāne sarati,",
  "atk-vin02a3:421_14": "tattha navaṃ ṭhitikaṃ katvā gāhetabbaṃ.",
  "atk-vin02a3:421_15": "Antogāme āsanasālāya sarantena āsanasālāya ṭhitikāya gāhetabbaṃ.",
  "atk-vin02a3:421_16": "Yattha katthaci saritvā gāhetabbameva,",
  "atk-vin02a3:421_17": "agāhetuṃ na vaṭṭati.",
  "atk-vin02a3:421_18": "Na hi etaṃ dutiyadivase labbhatīti.",
  "atk-vin02a3:422_0": "Sace sakavihārato aññaṃ vihāraṃ gacchante bhikkhū disvā koci uddesabhattaṃ uddisāpeti,",
  "atk-vin02a3:422_1": "yāva antoupacāre vā upacārasīmaṭṭhakehi saddhiṃ vuttanayena ekābaddhā vā honti,",
  "atk-vin02a3:422_2": "tāva sakavihāre ṭhitikāvaseneva gāhetabbaṃ.",
  "atk-vin02a3:422_3": "Bahiupacāre ṭhitānaṃ dinnaṃ pana “saṅghato bhante ettake nāma bhikkhū uddisathā”ti vutte sampattānaṃ gāhetabbaṃ.",
  "atk-vin02a3:422_4": "Tattha dvādasahatthantaraṃ avijahitvā ekābaddhanayena dūre ṭhitāpi sampattāyevāti veditabbaṃ.",
  "atk-vin02a3:422_5": "Sace yaṃ vihāraṃ gacchanti,",
  "atk-vin02a3:422_6": "tattha paviṭṭhānaṃ ārocenti,",
  "atk-vin02a3:422_7": "tassa vihārassa ṭhitikāvasena gāhetabbaṃ.",
  "atk-vin02a3:422_8": "Sacepi gāmadvāre vā vīthiyaṃ vā catukke vā antaraghare vā bhikkhū disvā koci saṅghuddesaṃ āroceti,",
  "atk-vin02a3:422_9": "tasmiṃ tasmiṃ ṭhāne antoupacāragatānaṃ gāhetabbaṃ.",
  "atk-vin02a3:423_0": "Gharūpacāro cettha “ekaṃ gharaṃ ekūpacāraṃ,",
  "atk-vin02a3:423_1": "ekaṃ gharaṃ nānūpacāraṃ,",
  "atk-vin02a3:423_2": "nānāgharaṃ ekūpacāraṃ,",
  "atk-vin02a3:423_3": "nānāgharaṃ nānūpacāra”nti imesaṃ vasena veditabbo.",
  "atk-vin02a3:423_4": "Tattha yaṃ ekakulassa gharaṃ ekavaḷañjaṃ hoti,",
  "atk-vin02a3:423_5": "taṃ suppapātaparicchedassa anto ekūpacāraṃ nāma.",
  "atk-vin02a3:423_6": "Tatthuppanno uddesalābho tasmiṃ upacāre bhikkhācāravattenapi ṭhitānaṃ sabbesaṃ pāpuṇāti,",
  "atk-vin02a3:423_7": "etaṃ “ekaṃ gharaṃ ekūpacāraṃ” nāma.",
  "atk-vin02a3:424_0": "Yaṃ pana ekaṃ gharaṃ dvinnaṃ bhariyānaṃ sukhavihāratthāya majjhe bhittiṃ uṭṭhāpetvā nānādvāravaḷañjaṃ kataṃ,",
  "atk-vin02a3:424_1": "tatthuppanno uddesalābho bhittiantarikassa na pāpuṇāti,",
  "atk-vin02a3:424_2": "tasmiṃ tasmiṃ ṭhāne nisinnasseva pāpuṇāti,",
  "atk-vin02a3:424_3": "etaṃ “ekaṃ gharaṃ nānūpacāraṃ” nāma.",
  "atk-vin02a3:425_0": "Yasmiṃ pana ghare bahū bhikkhū nimantetvā antogehato paṭṭhāya ekābaddhe katvā paṭivissakagharānipi pūretvā nisīdāpenti,",
  "atk-vin02a3:425_1": "tatthuppanno uddesalābho sabbesaṃ pāpuṇāti.",
  "atk-vin02a3:425_2": "Yampi nānākulassa nivesanaṃ majjhe bhittiṃ akatvā ekadvāreneva vaḷañjanti,",
  "atk-vin02a3:425_3": "tatrāpi eseva nayo.",
  "atk-vin02a3:425_4": "Etaṃ “nānāgharaṃ ekūpacāraṃ” nāma.",
  "atk-vin02a3:426_0": "Yo pana nānānivesanesu nisinnānaṃ bhikkhūnaṃ uddesalābho uppajjati,",
  "atk-vin02a3:426_1": "kiñcāpi bhitticchiddena bhikkhū dissanti,",
  "atk-vin02a3:426_2": "tasmiṃ tasmiṃ nivesane nisinnānaṃyeva pāpuṇāti,",
  "atk-vin02a3:426_3": "etaṃ “nānāgharaṃ nānūpacāraṃ” nāma.",
  "atk-vin02a3:427_0": "Yo pana gāmadvāravīthicatukkesu aññatarasmiṃ ṭhāne uddesabhattaṃ labhitvā aññasmiṃ bhikkhusmiṃ asati",
  "atk-vin02a3:427_1": "attanova pāpuṇāpetvā dutiyadivasepi tasmiṃyeva ṭhāne aññaṃ labhati,",
  "atk-vin02a3:427_2": "tena yaṃ aññaṃ navakaṃ vā vuḍḍhaṃ vā bhikkhuṃ passati,",
  "atk-vin02a3:427_3": "tassa gāhetabbaṃ.",
  "atk-vin02a3:427_4": "Sace koci natthi,",
  "atk-vin02a3:427_5": "attanova pāpetvā bhuñjitabbaṃ.",
  "atk-vin02a3:428_0": "Sace āsanasālāya nisīditvā kālaṃ paṭimānentesu bhikkhūsu koci āgantvā “saṅghuddesapattaṃ detha,",
  "atk-vin02a3:428_1": "uddesapattaṃ detha,",
  "atk-vin02a3:428_2": "saṅghato uddisitvā pattaṃ detha,",
  "atk-vin02a3:428_3": "saṅghikaṃ pattaṃ dethā”ti vā vadati,",
  "atk-vin02a3:428_4": "uddesapattaṃ ṭhitikāya gāhetvā dātabbaṃ.",
  "atk-vin02a3:428_5": "“Saṅghuddesabhikkhuṃ detha,",
  "atk-vin02a3:428_6": "saṅghato uddisitvā bhikkhuṃ detha,",
  "atk-vin02a3:428_7": "saṅghikaṃ bhikkhuṃ dethā”ti vuttepi eseva nayo.",
  "atk-vin02a3:429_0": "Uddesako panettha pesalo lajjī medhāvī icchitabbo,",
  "atk-vin02a3:429_1": "tena tikkhattuṃ ṭhitikaṃ pucchitvā sace koci ṭhitikaṃ jānanto natthi,",
  "atk-vin02a3:429_2": "therāsanato gāhetabbaṃ.",
  "atk-vin02a3:429_3": "Sace pana “ahaṃ jānāmi,",
  "atk-vin02a3:429_4": "dasavassena laddha”nti koci bhaṇati,",
  "atk-vin02a3:429_5": "“atthāvuso,",
  "atk-vin02a3:429_6": "dasavassā bhikkhū”ti pucchitabbaṃ.",
  "atk-vin02a3:429_7": "Sace tassa sutvā “dasavassamha dasavassamhā”ti bahū āgacchanti,",
  "atk-vin02a3:429_8": "“tuyhaṃ pāpuṇāti,",
  "atk-vin02a3:429_9": "tuyhaṃ pāpuṇātī”ti avatvā “sabbe appasaddā hothā”ti vatvā paṭipāṭiyā ṭhapetabbā.",
  "atk-vin02a3:429_10": "Ṭhapetvā “kati icchathā”ti upāsako pucchitabbo.",
  "atk-vin02a3:429_11": "“Ettake nāma, bhante,",
  "atk-vin02a3:429_12": "bhikkhū”ti vutte “tuyhaṃ pāpuṇāti,",
  "atk-vin02a3:429_13": "tuyhaṃ pāpuṇātī”ti avatvā sabbanavakassa vassaggañca utu ca divasabhāgo ca chāyā ca pucchitabbā.",
  "atk-vin02a3:429_14": "Sace chāyāyapi pucchiyamānāya añño vuḍḍhataro āgacchati,",
  "atk-vin02a3:429_15": "tassa dātabbaṃ.",
  "atk-vin02a3:429_16": "Atha chāyaṃ pucchitvā “tuyhaṃ pāpuṇātī”ti vutte vuḍḍhataro āgacchati,",
  "atk-vin02a3:429_17": "na labhati.",
  "atk-vin02a3:429_18": "Kathāpapañcena hi nisinnassāpi niddāyantassāpi gāhitaṃ suggāhitaṃ,",
  "atk-vin02a3:429_19": "atikkantaṃ suatikkantaṃ,",
  "atk-vin02a3:429_20": "bhājanīyabhaṇḍañhi nāmetaṃ sampattasseva pāpuṇāti,",
  "atk-vin02a3:429_21": "tattha sampattabhāvo upacārena paricchinditabbo.",
  "atk-vin02a3:429_22": "Āsanasālāya ca antoparikkhepo upacāro,",
  "atk-vin02a3:429_23": "tasmiṃ ṭhitassa lābho pāpuṇātīti.",
  "atk-vin02a3:430_0": "Koci āsanasālato aṭṭha uddesapatte āharāpetvā satta patte paṇītabhojanānaṃ ekaṃ udakassa pūretvā āsanasālāyaṃ pahiṇāti,",
  "atk-vin02a3:430_1": "gahetvā āgatā kiñci avatvā bhikkhūnaṃ hatthesu patiṭṭhāpetvā pakkamanti.",
  "atk-vin02a3:430_2": "Yena yaṃ laddhaṃ,",
  "atk-vin02a3:430_3": "tasseva taṃ hoti.",
  "atk-vin02a3:430_4": "Yena pana udakaṃ laddhaṃ,",
  "atk-vin02a3:430_5": "tassa atikkantampi ṭhitikaṃ ṭhapetvā aññaṃ uddesabhattaṃ gāhetabbaṃ.",
  "atk-vin02a3:430_6": "Tañca lūkhaṃ vā labhatu paṇītaṃ vā ticīvaraparivāraṃ vā,",
  "atk-vin02a3:430_7": "tassevetaṃ.",
  "atk-vin02a3:430_8": "Īdiso hissa puññaviseso.",
  "atk-vin02a3:430_9": "Udakaṃ pana yasmā āmisaṃ na hoti,",
  "atk-vin02a3:430_10": "tasmā aññaṃ uddesabhattaṃ labbhati.",
  "atk-vin02a3:431_0": "Sace pana te gahetvā āgatā “idaṃ kira bhante sabbaṃ bhājetvā bhuñjathā”ti vatvā gacchanti,",
  "atk-vin02a3:431_1": "sabbehi bhājetvā bhuñjitvā udakaṃ pātabbaṃ.",
  "atk-vin02a3:431_2": "Saṅghato uddisitvā “aṭṭha mahāthere detha,",
  "atk-vin02a3:431_3": "majjhime detha,",
  "atk-vin02a3:431_4": "navake detha,",
  "atk-vin02a3:431_5": "paripuṇṇavassasāmaṇere detha,",
  "atk-vin02a3:431_6": "majjhimabhāṇakādayo detha,",
  "atk-vin02a3:431_7": "mayhaṃ ñātibhikkhū dethā”ti vadantassa pana “upāsaka,",
  "atk-vin02a3:431_8": "tvaṃ evaṃ vadasi,",
  "atk-vin02a3:431_9": "ṭhitikāya pana tesaṃ na pāpuṇātī”ti vatvā ṭhitikāvaseneva dātabbā.",
  "atk-vin02a3:431_10": "Daharasāmaṇerehi pana uddesabhattesu laddhesu sace dāyakānaṃ ghare maṅgalaṃ hoti,",
  "atk-vin02a3:431_11": "“tumhākaṃ ācariyupajjhāye pesethā”ti vattabbaṃ.",
  "atk-vin02a3:432_0": "Yasmiṃ pana uddesabhatte paṭhamabhāgo sāmaṇerānaṃ pāpuṇāti,",
  "atk-vin02a3:432_1": "anubhāgo mahātherānaṃ,",
  "atk-vin02a3:432_2": "na tattha sāmaṇerā “mayaṃ paṭhamabhāgaṃ labhimhā”ti purato gantuṃ labhanti,",
  "atk-vin02a3:432_3": "yathāpaṭipāṭiyā eva gantabbaṃ.",
  "atk-vin02a3:432_4": "“Saṅghato uddisitvā ‘tumhe ethā’ti vutte ‘mayhaṃ aññadāpi jānissasi,",
  "atk-vin02a3:432_5": "ṭhitikā pana evaṃ gacchatī”’ti ṭhitikāvaseneva gāhetabbaṃ.",
  "atk-vin02a3:432_6": "Atha “saṅghuddesapattaṃ dethā”ti vatvā agāhiteyeva patte yassa kassaci pattaṃ gahetvā pūretvā āharati,",
  "atk-vin02a3:432_7": "āhaṭampi ṭhitikāya eva gāhetabbaṃ.",
  "atk-vin02a3:433_0": "Eko “saṅghuddesapattaṃ āharā”ti pesito “bhante,",
  "atk-vin02a3:433_1": "ekaṃ pattaṃ detha,",
  "atk-vin02a3:433_2": "nimantanabhattaṃ āharissāmī”ti vadati,",
  "atk-vin02a3:433_3": "so ce uddesabhattagharato ayaṃ āgatoti ñatvā bhikkhūhi “nanu tvaṃ asukagharato āgato”ti vutto “āma, bhante,",
  "atk-vin02a3:433_4": "na nimantanabhattaṃ,",
  "atk-vin02a3:433_5": "uddesabhatta”nti bhaṇati,",
  "atk-vin02a3:433_6": "ṭhitikāya gahetabbaṃ.",
  "atk-vin02a3:433_7": "Yo pana “ekaṃ pattaṃ āharā”ti vutto “‘ki’nti vatvā āharāmī”ti vatvā “yathā te ruccatī”ti vutto āgacchati,",
  "atk-vin02a3:433_8": "ayaṃ vissaṭṭhadūto nāma.",
  "atk-vin02a3:433_9": "Uddesapattaṃ vā paṭipāṭipattaṃ vā puggalikapattaṃ vā yaṃ icchati,",
  "atk-vin02a3:433_10": "taṃ tassa dātabbaṃ.",
  "atk-vin02a3:433_11": "Eko bālo abyatto “uddesapattaṃ āharā”ti pesito vattuṃ na jānāti,",
  "atk-vin02a3:433_12": "tuṇhībhūto tiṭṭhati,",
  "atk-vin02a3:433_13": "so “kassa santikaṃ āgatosī”ti vā “kassa pattaṃ harissasī”ti vā na vattabbo.",
  "atk-vin02a3:433_14": "Evañhi vutto pucchāsabhāgena “tumhākaṃ santikaṃ āgatomhī”ti “tumhākaṃ pattaṃ harissāmī”ti vā vadeyya,",
  "atk-vin02a3:433_15": "tato taṃ bhikkhuṃ aññe bhikkhū jigucchantā na olokeyyuṃ.",
  "atk-vin02a3:433_16": "“Kuhiṃ gacchasi,",
  "atk-vin02a3:433_17": "kiṃ karonto āhiṇḍasī”ti pana vattabbo.",
  "atk-vin02a3:433_18": "Tassa “uddesapattatthāya āgatomhī”ti vadantassa gāhetvā patto dātabbo.",
  "atk-vin02a3:434_0": "Ekā kūṭaṭṭhitikā nāma hoti.",
  "atk-vin02a3:434_1": "Rañño vā hi rājamahāmattassa vā gehe atipaṇītāni aṭṭha uddesabhattāni niccaṃ diyyanti,",
  "atk-vin02a3:434_2": "tāni ekacārikabhattāni katvā bhikkhū visuṃ ṭhitikāya paribhuñjanti.",
  "atk-vin02a3:434_3": "Ekacce bhikkhū “sve dāni amhākaṃ pāpuṇissantī”ti attano ṭhitikaṃ sallakkhetvā gatā,",
  "atk-vin02a3:434_4": "tesu anāgatesuyeva aññe āgantukā bhikkhū āgantvā āsanasālāya nisīdanti;",
  "atk-vin02a3:434_5": "taṅkhaṇaññeva rājapurisā āgantvā “paṇītabhattapatte dethā”ti vadanti.",
  "atk-vin02a3:434_6": "Āgantukā ṭhitikaṃ ajānantā gāhenti.",
  "atk-vin02a3:434_7": "Taṅkhaṇaññeva ca ṭhitikaṃ jānanakabhikkhū āgantvā “kiṃ gāhethā”ti vadanti.",
  "atk-vin02a3:434_8": "“Rājagehe paṇītabhatta”nti.",
  "atk-vin02a3:434_9": "“Kativassato paṭṭhāyā”ti?",
  "atk-vin02a3:434_10": "“Ettakavassato nāmā”ti.",
  "atk-vin02a3:434_11": "“Mā gāhethā”ti nivāretvā ṭhitikāya gāhetabbaṃ.",
  "atk-vin02a3:434_12": "Gāhite āgatehipi pattadānakāle āgatehipi dinnakāle āgatehipi rājagehato patte pūretvā āhaṭakāle āgatehipi",
  "atk-vin02a3:434_13": "rājā “ajja bhikkhūyeva āgacchantū”ti pesetvā bhikkhūnaṃyeva hatthe piṇḍapātaṃ deti;",
  "atk-vin02a3:434_14": "evaṃ dinnapiṇḍapātaṃ gahetvā āgatakāle āgatehipi ṭhitikaṃ jānanakabhikkhūhi “mā bhuñjitthā”ti vāretvā ṭhitikāyameva gāhetabbaṃ.",
  "atk-vin02a3:435_0": "Atha ne rājā bhojetvā pattepi nesaṃ pūretvā deti,",
  "atk-vin02a3:435_1": "yaṃ āhaṭaṃ taṃ ṭhitikāya gāhetabbaṃ.",
  "atk-vin02a3:435_2": "Sace pana “mā tucchahatthā gacchantū”ti thokameva pattesu pakkhittaṃ hoti,",
  "atk-vin02a3:435_3": "taṃ na gāhetabbaṃ.",
  "atk-vin02a3:435_4": "Atha bhuñjitvā tucchapattāva āgacchanti,",
  "atk-vin02a3:435_5": "yaṃ tehi bhuttaṃ,",
  "atk-vin02a3:435_6": "taṃ nesaṃ gīvā hotīti mahāsumatthero āha.",
  "atk-vin02a3:435_7": "Mahāpadumatthero panāha –",
  "atk-vin02a3:435_8": "“gīvākiccaṃ ettha natthi,",
  "atk-vin02a3:435_9": "ṭhitikaṃ pana ajānantehi yāva jānanakā āgacchanti,",
  "atk-vin02a3:435_10": "tāva nisīditabbaṃ siyā;",
  "atk-vin02a3:435_11": "evaṃ santepi bhuttaṃ subhuttaṃ,",
  "atk-vin02a3:435_12": "idāni pattaṭṭhānena gāhetabba”nti.",
  "atk-vin02a3:436_0": "Eko ticīvaraparivāro satagghanako piṇḍapāto avassikassa bhikkhuno patto,",
  "atk-vin02a3:436_1": "vihāre ca “evarūpo piṇḍapāto avassikassa patto”ti likhitvā ṭhapesuṃ.",
  "atk-vin02a3:436_2": "Atha saṭṭhivassaccayena añño tathārūpo piṇḍapāto uppanno,",
  "atk-vin02a3:436_3": "ayaṃ kiṃ avassikaṭṭhitikāya gāhetabbo,",
  "atk-vin02a3:436_4": "udāhu saṭṭhivassikaṭṭhitikāyāti.",
  "atk-vin02a3:436_5": "Saṭṭhivassikaṭṭhitikāyāti vuttaṃ,",
  "atk-vin02a3:436_6": "ayañhi bhikkhu ṭhitikaṃ gahetvāyeva vaḍḍhitoti.",
  "atk-vin02a3:437_0": "Eko uddesabhattaṃ bhuñjitvā sāmaṇero jāto,",
  "atk-vin02a3:437_1": "puna taṃ bhattaṃ sāmaṇeraṭṭhitikāya pattaṃ gaṇhituṃ labhati.",
  "atk-vin02a3:437_2": "Ayaṃ kira antarābhaṭṭhako nāma.",
  "atk-vin02a3:437_3": "Yo pana paripuṇṇavasso sāmaṇero “sve uddesabhattaṃ labhissatī”ti ajjeva upasampajjati,",
  "atk-vin02a3:437_4": "atikkantā tassa ṭhitikā.",
  "atk-vin02a3:437_5": "Ekassa bhikkhuno uddesabhattaṃ pattaṃ,",
  "atk-vin02a3:437_6": "patto cassa na tuccho hoti,",
  "atk-vin02a3:437_7": "so aññassa samīpe nisinnassa pattaṃ dāpeti,",
  "atk-vin02a3:437_8": "tañce theyyāya haranti,",
  "atk-vin02a3:437_9": "gīvā hoti.",
  "atk-vin02a3:437_10": "Sace pana so bhikkhu “mayhaṃ pattaṃ dammī”ti sayameva deti,",
  "atk-vin02a3:437_11": "assa gīvā na hoti.",
  "atk-vin02a3:437_12": "Athāpi tena bhattena anatthiko hutvā “alaṃ mayhaṃ,",
  "atk-vin02a3:437_13": "tavetaṃ bhattaṃ dammi,",
  "atk-vin02a3:437_14": "pattaṃ pesetvā āharāpehī”ti aññaṃ vadati,",
  "atk-vin02a3:437_15": "yaṃ tato āharīyati sabbaṃ pattasāmikassa hoti.",
  "atk-vin02a3:437_16": "Pattañce theyyāya haranti, suhaṭo;",
  "atk-vin02a3:437_17": "bhattassa dinnattā gīvā na hoti.",
  "atk-vin02a3:438_0": "Vihāre dasa bhikkhū honti,",
  "atk-vin02a3:438_1": "tesu nava piṇḍapātikā,",
  "atk-vin02a3:438_2": "eko sādiyanako.",
  "atk-vin02a3:438_3": "“Dasa uddesapatte dethā”ti vutte piṇḍapātikā gahetuṃ na icchanti.",
  "atk-vin02a3:438_4": "Itaro bhikkhu “sabbāni mayhaṃ pāpuṇantī”ti gaṇhāti,",
  "atk-vin02a3:438_5": "ṭhitikā na hoti.",
  "atk-vin02a3:438_6": "Ekekaṃ ce pāpetvā gaṇhāti,",
  "atk-vin02a3:438_7": "ṭhitikā tiṭṭhati.",
  "atk-vin02a3:438_8": "Evaṃ gāhetvā dasahipi pattehi āharāpetvā “bhante,",
  "atk-vin02a3:438_9": "mayhaṃ saṅgahaṃ karothā”ti nava patte piṇḍapātikānaṃ deti,",
  "atk-vin02a3:438_10": "bhikkhudattiyaṃ nāmetaṃ,",
  "atk-vin02a3:438_11": "gaṇhituṃ vaṭṭati.",
  "atk-vin02a3:439_0": "Sace so upāsako “bhante,",
  "atk-vin02a3:439_1": "gharaṃ āgantabba”nti vadati,",
  "atk-vin02a3:439_2": "so ca bhikkhu te bhikkhū “etha, bhante,",
  "atk-vin02a3:439_3": "mayhaṃ sahāyā hothā”ti tassa gharaṃ gacchati.",
  "atk-vin02a3:439_4": "Yaṃ tattha labhati,",
  "atk-vin02a3:439_5": "sabbaṃ tasseva hoti.",
  "atk-vin02a3:439_6": "Itare tena dinnaṃ labhanti.",
  "atk-vin02a3:439_7": "Atha nesaṃ ghareyeva nisīdāpetvā dakkhiṇodakaṃ datvā yāgukhajjakādīni denti, “bhante,",
  "atk-vin02a3:439_8": "yaṃ manussā denti,",
  "atk-vin02a3:439_9": "taṃ gaṇhathā”ti tassa bhikkhuno vacaneneva itaresaṃ vaṭṭati.",
  "atk-vin02a3:439_10": "Bhuttāvīnaṃ patte pūretvā gaṇhitvā gamanatthāya denti,",
  "atk-vin02a3:439_11": "sabbaṃ tasseva bhikkhuno hoti,",
  "atk-vin02a3:439_12": "tena dinnaṃ itaresaṃ vaṭṭati.",
  "atk-vin02a3:440_0": "Yadi pana te vihāreyeva tena bhikkhunā “bhante,",
  "atk-vin02a3:440_1": "mayhaṃ bhikkhaṃ gaṇhatha,",
  "atk-vin02a3:440_2": "manussānañca vacanaṃ kātuṃ vaṭṭatī”ti vuttā gacchanti,",
  "atk-vin02a3:440_3": "yaṃ tattha bhuñjanti ceva nīharanti ca,",
  "atk-vin02a3:440_4": "sabbaṃ taṃ tasseva santakaṃ.",
  "atk-vin02a3:440_5": "Athāpi “mayhaṃ bhikkhaṃ gaṇhathā”ti avuttā “manussānaṃ vacanaṃ kātuṃ vaṭṭatī”ti gacchanti,",
  "atk-vin02a3:440_6": "tatra ce ekassa madhurena sarena anumodanaṃ karontassa sutvā therānañca upasame pasīditvā bahuṃ samaṇaparikkhāraṃ denti,",
  "atk-vin02a3:440_7": "ayaṃ theresu pasādena uppanno “akatabhāgo” nāma,",
  "atk-vin02a3:440_8": "tasmā sabbesaṃ pāpuṇāti.",
  "atk-vin02a3:441_0": "Eko saṅghato uddisāpetvā ṭhitikāya gāhitaṃ pattaṃ haritvā paṇītassa khādanīyabhojanīyassa pūretvā āharitvā “imaṃ, bhante,",
  "atk-vin02a3:441_1": "sabbo saṅgho paribhuñjatū”ti deti,",
  "atk-vin02a3:441_2": "sabbehi bhājetvā paribhuñjitabbaṃ.",
  "atk-vin02a3:441_3": "Pattasāmikassa pana atikkantampi ṭhitikaṃ ṭhapetvā aññaṃ uddesabhattaṃ dātabbaṃ.",
  "atk-vin02a3:441_4": "Atha “paṭhamaṃyeva sabbaṃ saṅghikaṃ pattaṃ dethā”ti vadati,",
  "atk-vin02a3:441_5": "ekassa lajjibhikkhuno santako patto dātabbo.",
  "atk-vin02a3:441_6": "Āharitvā ca “sabbo saṅgho paribhuñjatū”ti vutte bhājetvā paribhuñjitabbaṃ.",
  "atk-vin02a3:442_0": "Eko pātiyā bhattaṃ āharitvā “saṅghuddesaṃ dammī”ti vadati,",
  "atk-vin02a3:442_1": "ekekaṃ ālopaṃ adatvā ṭhitikāya ekassa yāpanamattaṃ katvā dātabbaṃ.",
  "atk-vin02a3:442_2": "Atha so bhattaṃ āharitvā kiñci vattuṃ ajānanto tuṇhībhūto acchati,",
  "atk-vin02a3:442_3": "“kassa te ānītaṃ,",
  "atk-vin02a3:442_4": "kassa dātukāmosī”ti na vattabbaṃ.",
  "atk-vin02a3:442_5": "Pucchāsabhāgena hi “tumhākaṃ ānītaṃ,",
  "atk-vin02a3:442_6": "tumhākaṃ dātukāmomhī”ti vadeyya,",
  "atk-vin02a3:442_7": "tato taṃ bhikkhuṃ aññe bhikkhū jigucchantā gīvaṃ parivattetvā oloketabbampi na maññeyyuṃ.",
  "atk-vin02a3:442_8": "Sace pana “kuhiṃ yāsi,",
  "atk-vin02a3:442_9": "kiṃ karonto āhiṇḍasī”ti vutte “uddesabhattaṃ gahetvā āgatomhī”ti vadati,",
  "atk-vin02a3:442_10": "ekena lajjibhikkhunā ṭhitikāya gāhetabbaṃ.",
  "atk-vin02a3:442_11": "Sace ābhataṃ bahu hoti,",
  "atk-vin02a3:442_12": "sabbesaṃ pahoti,",
  "atk-vin02a3:442_13": "ṭhitikākiccaṃ natthi,",
  "atk-vin02a3:442_14": "therāsanato paṭṭhāya pattaṃ pūretvā dātabbaṃ.",
  "atk-vin02a3:443_0": "“Saṅghuddesapattaṃ dethā”ti vutte “kiṃ āharissasī”ti avatvā pakatiṭṭhitikāya eva gāhetabbaṃ.",
  "atk-vin02a3:443_1": "Yo pana pāyāso vā rasapiṇḍapāto vā niccaṃ labbhati;",
  "atk-vin02a3:443_2": "evarūpānaṃ paṇītabhojanānaṃ āveṇikā ṭhitikā kātabbā,",
  "atk-vin02a3:443_3": "tathā saparivārāya yāguyā mahagghānaṃ phalānaṃ paṇītānañca khajjakānaṃ.",
  "atk-vin02a3:443_4": "Pakatibhattayāguphalakhajjakānaṃ pana ekāva ṭhitikā kātabbā.",
  "atk-vin02a3:443_5": "“Sappiṃ āharissāmī”ti vutte sabbasappīnaṃ ekāva ṭhitikā vaṭṭati,",
  "atk-vin02a3:443_6": "tathā sabbatelānaṃ.",
  "atk-vin02a3:443_7": "“Madhuṃ āharissāmī”ti vutte pana madhuno ekāva ṭhitikā vaṭṭati,",
  "atk-vin02a3:443_8": "tathā phāṇitassa laṭṭhimadhukādīnañca bhesajjānaṃ.",
  "atk-vin02a3:443_9": "Sace pana gandhamālaṃ saṅghuddesaṃ denti,",
  "atk-vin02a3:443_10": "piṇḍapātikassa vaṭṭati,",
  "atk-vin02a3:443_11": "na vaṭṭatīti.",
  "atk-vin02a3:443_12": "Āmisasseva paṭikkhittattā vaṭṭati,",
  "atk-vin02a3:443_13": "saṅghaṃ uddissa dinnattā pana na gahetabbanti vadanti.",
  "atk-vin02a3:444_0": "Uddesabhattakathā niṭṭhitā.",
  "atk-vin02a3:445_0": "Nimantanabhattakathā",
  "atk-vin02a3:446_0": "Nimantanaṃ puggalikañce,",
  "atk-vin02a3:446_1": "sayameva issaro.",
  "atk-vin02a3:446_2": "Saṅghikaṃ pana uddesabhatte vuttanayeneva gāhetabbaṃ.",
  "atk-vin02a3:446_3": "Sace panettha dūto byatto hoti, “bhante,",
  "atk-vin02a3:446_4": "rājagehe bhikkhusaṅghassa bhattaṃ gaṇhathā”ti avatvā “bhikkhaṃ gaṇhathā”ti vadati,",
  "atk-vin02a3:446_5": "piṇḍapātikānampi vaṭṭati.",
  "atk-vin02a3:446_6": "Atha dūto abyatto “bhattaṃ gaṇhathā”ti vadati,",
  "atk-vin02a3:446_7": "bhattuddesako byatto “bhatta”nti avatvā “bhante,",
  "atk-vin02a3:446_8": "tumhe yāthā”ti vadati;",
  "atk-vin02a3:446_9": "evampi piṇḍapātikānampi vaṭṭati.",
  "atk-vin02a3:446_10": "Tumhākaṃ paṭipāṭiyā “bhattaṃ pāpuṇātī”ti vutte pana na vaṭṭati.",
  "atk-vin02a3:446_11": "Sace nimantetuṃ āgatamanusso āsanasālaṃ pavisitvā “aṭṭha bhikkhū dethā”ti vā “aṭṭha patte dethā”ti vā vadati;",
  "atk-vin02a3:446_12": "evampi piṇḍapātikānaṃ vaṭṭati,",
  "atk-vin02a3:446_13": "“tumhe ca tumhe ca gacchathā”ti vattabbaṃ.",
  "atk-vin02a3:446_14": "Sace pana “aṭṭha bhikkhū detha;",
  "atk-vin02a3:446_15": "bhattaṃ gaṇhatha,",
  "atk-vin02a3:446_16": "aṭṭha patte detha;",
  "atk-vin02a3:446_17": "bhattaṃ gaṇhathā”ti vadati,",
  "atk-vin02a3:446_18": "paṭipāṭiyā gāhetabbaṃ.",
  "atk-vin02a3:446_19": "Gāhentena pana vicchinditvā “bhatta”nti avadantena “tumhe ca tumhe ca gacchathā”ti vutte piṇḍapātikānaṃ vaṭṭati. “Bhante,",
  "atk-vin02a3:446_20": "tumhākaṃ pattaṃ detha,",
  "atk-vin02a3:446_21": "tumhe ethā”ti vutte pana “sādhu,",
  "atk-vin02a3:446_22": "upāsakā”ti gantabbaṃ.",
  "atk-vin02a3:446_23": "Saṅghato uddisitvā “tumhe ethā”ti vuttepi yathāṭhitikāya gāhetabbaṃ.",
  "atk-vin02a3:447_0": "Nimantanabhattagharato pana pattatthāya āgatassa uddesabhatte vuttanayeneva ṭhitikāya patto dātabbo.",
  "atk-vin02a3:447_1": "Eko “saṅghato paṭipāṭiyā patta”nti avatvā kevalaṃ “ekaṃ pattaṃ dethā”ti vatvā agāhiteyeva patte yassa kassaci pattaṃ gahetvā pūretvā āharati,",
  "atk-vin02a3:447_2": "taṃ pattasāmikasseva hoti,",
  "atk-vin02a3:447_3": "uddesabhatte viya ṭhitikāya na gāhetabbaṃ.",
  "atk-vin02a3:447_4": "Idhāpi yo āgantvā tuṇhībhūto tiṭṭhati,",
  "atk-vin02a3:447_5": "so “kassa santikaṃ āgatosī”ti vā “kassa pattaṃ harissasī”ti vā na vattabbo.",
  "atk-vin02a3:448_0": "Pucchāsabhāgena hi “tumhākaṃ santikaṃ āgato,",
  "atk-vin02a3:448_1": "tumhākaṃ pattaṃ harissāmī”ti vadeyya,",
  "atk-vin02a3:448_2": "tato so bhikkhu bhikkhūhi jigucchanīyo assa.",
  "atk-vin02a3:448_3": "“Kuhiṃ gacchasi,",
  "atk-vin02a3:448_4": "kiṃ karonto āhiṇḍasī”ti pana vutte “tassa pattatthāya āgatomhī”ti vadantassa paṭipāṭiyā bhattaṭṭhitikāya gāhetvā patto dātabbo.",
  "atk-vin02a3:448_5": "“Bhattāharaṇakapattaṃ dethā”ti vuttepi paṭipāṭiyā bhattaṭṭhitikāya eva dātabbo.",
  "atk-vin02a3:448_6": "Sace āharitvā “sabbo saṅgho bhuñjatū”ti vadati,",
  "atk-vin02a3:448_7": "bhājetvā bhuñjitabbaṃ.",
  "atk-vin02a3:448_8": "Pattasāmikassa atikkantampi ṭhitikaṃ ṭhapetvā aññaṃ paṭipāṭibhattaṃ gāhetabbaṃ.",
  "atk-vin02a3:449_0": "Eko pātiyā bhattaṃ āharitvā “saṅghassa dammī”ti vadati,",
  "atk-vin02a3:449_1": "ālopabhattaṭṭhitikato paṭṭhāya ālopasaṅkhepena bhājetabbaṃ.",
  "atk-vin02a3:449_2": "Sace pana tuṇhībhūto acchati,",
  "atk-vin02a3:449_3": "“kassa te ābhataṃ,",
  "atk-vin02a3:449_4": "kassa dātukāmosī”ti na vattabbo.",
  "atk-vin02a3:449_5": "Sace pana “kuhiṃ gacchasi,",
  "atk-vin02a3:449_6": "kiṃ karonto āhiṇḍasī”ti vutte “saṅghassa me bhattaṃ ābhataṃ,",
  "atk-vin02a3:449_7": "therānaṃ me bhattaṃ ābhata”nti vadati,",
  "atk-vin02a3:449_8": "gahetvā ālopabhattaṭṭhitikāya bhājetabbaṃ.",
  "atk-vin02a3:449_9": "Sace pana evaṃ ābhataṃ bahuṃ hoti,",
  "atk-vin02a3:449_10": "sakalassa saṅghassa bahu hoti,",
  "atk-vin02a3:449_11": "abhihaṭabhikkhā nāma piṇḍapātikānampi vaṭṭati,",
  "atk-vin02a3:449_12": "ṭhitikāpucchanakiccaṃ natthi,",
  "atk-vin02a3:449_13": "therāsanato paṭṭhāya pattaṃ pūretvā dātabbaṃ.",
  "atk-vin02a3:450_0": "Upāsako saṅghattherassa vā ganthadhutaṅgavasena abhiññātassa vā bhattuddesakassa vā pahiṇāti “amhākaṃ",
  "atk-vin02a3:450_1": "bhattagahaṇatthāya aṭṭha bhikkhū gahetvā āgacchathā”ti,",
  "atk-vin02a3:450_2": "sacepi ñātiupaṭṭhākehi pesitaṃ hoti,",
  "atk-vin02a3:450_3": "ime tayo janā pucchituṃ na labhanti,",
  "atk-vin02a3:450_4": "āruḷhāyeva mātikaṃ,",
  "atk-vin02a3:450_5": "saṅghato aṭṭha bhikkhū uddisāpetvā attanavamehi gantabbaṃ. Kasmā?",
  "atk-vin02a3:450_6": "Bhikkhusaṅghassa hi ete bhikkhū nissāya lābho uppajjatīti.",
  "atk-vin02a3:450_7": "Ganthadhutaṅgādīhi pana anabhiññāto āvāsikabhikkhu pucchituṃ labhati,",
  "atk-vin02a3:450_8": "tasmā tena “kiṃ saṅghato gaṇhāmi,",
  "atk-vin02a3:450_9": "udāhu ye jānāmi,",
  "atk-vin02a3:450_10": "tehi saddhiṃ āgacchāmī”ti mātikaṃ āropetvā yathā dāyakā vadanti,",
  "atk-vin02a3:450_11": "tathā paṭipajjitabbaṃ.",
  "atk-vin02a3:450_12": "“Tumhākaṃ nissitake vā ye vā jānātha,",
  "atk-vin02a3:450_13": "te gahetvā ethā”ti vutte pana ye icchanti,",
  "atk-vin02a3:450_14": "tehi saddhiṃ gantuṃ labhati.",
  "atk-vin02a3:450_15": "Sace “aṭṭha bhikkhū pahiṇathā”ti pesenti,",
  "atk-vin02a3:450_16": "saṅghatova pesetabbā.",
  "atk-vin02a3:450_17": "Attanā sace aññasmiṃ gāme sakkā hoti bhikkhā labhituṃ,",
  "atk-vin02a3:450_18": "añño gāmo gantabbo.",
  "atk-vin02a3:450_19": "Na sakkā ce hoti labhituṃ,",
  "atk-vin02a3:450_20": "soyeva gāmo piṇḍāya pavisitabbo.",
  "atk-vin02a3:451_0": "Nimantitabhikkhū āsanasālāya nisinnā honti,",
  "atk-vin02a3:451_1": "tatra ce manussā “patte dethā”ti āgacchanti,",
  "atk-vin02a3:451_2": "animantitehi na dātabbā.",
  "atk-vin02a3:451_3": "“Ete nimantitabhikkhū”ti vattabbaṃ.",
  "atk-vin02a3:451_4": "“Tumhepi dethā”ti vutte pana dātuṃ vaṭṭati.",
  "atk-vin02a3:451_5": "Ussavādīsu manussā sayameva pariveṇāni ca padhānagharāni ca gantvā tipiṭake ca dhammakathike ca bhikkhusatenapi saddhiṃ nimantenti.",
  "atk-vin02a3:451_6": "Tadā yepi jānanti,",
  "atk-vin02a3:451_7": "te gahetvā gantuṃ vaṭṭati. Kasmā?",
  "atk-vin02a3:451_8": "Na hi mahābhikkhusaṅghena atthikā manussā pariveṇāni ca padhānagharāni gacchanti,",
  "atk-vin02a3:451_9": "sannipātaṭṭhānatova yathāsatti yathābalaṃ bhikkhū gaṇhitvā gacchantīti.",
  "atk-vin02a3:452_0": "Sace pana saṅghatthero vā ganthadhutaṅgavasena abhiññātako vā bhattuddesako vā aññatra vā vassaṃ vasitvā",
  "atk-vin02a3:452_1": "katthaci vā gantvā puna sakaṭṭhānaṃ āgacchanti,",
  "atk-vin02a3:452_2": "manussā ca āgantukassa sakkāraṃ karonti,",
  "atk-vin02a3:452_3": "ekavāraṃ ye jānanti,",
  "atk-vin02a3:452_4": "te gahetvā gantabbaṃ.",
  "atk-vin02a3:452_5": "Paṭibaddhakālato pana paṭṭhāya dutiyavāre āraddhe saṅghatoyeva gahetvā gantabbaṃ.",
  "atk-vin02a3:452_6": "Abhinavaāgantukāva hutvā ñātī vā upaṭṭhāke vā passissāmāti gacchanti,",
  "atk-vin02a3:452_7": "tatra tesaṃ ñātī ca upaṭṭhākā ca sakkāraṃ karonti.",
  "atk-vin02a3:452_8": "Ettha pana ye jānanti,",
  "atk-vin02a3:452_9": "te gahetvā gantuṃ vaṭṭati.",
  "atk-vin02a3:453_0": "Yo pana atilābhī hoti,",
  "atk-vin02a3:453_1": "sakaṭṭhānañca āgantukaṭṭhānañca ekasadisaṃ,",
  "atk-vin02a3:453_2": "sabbattha manussā saṅghabhattaṃ sajjetvāva nisīdanti,",
  "atk-vin02a3:453_3": "tena saṅghatova gahetvā gantabbanti ayaṃ nimantane viseso.",
  "atk-vin02a3:453_4": "Avaseso sabbapañho uddesabhatte vuttanayeneva veditabbo.",
  "atk-vin02a3:453_5": "Kurundiyaṃ pana “aṭṭha mahāthere dethā”ti vutte “aṭṭha mahātherāva dātabbā”ti vuttaṃ.",
  "atk-vin02a3:453_6": "Esa nayo majjhimādīsu.",
  "atk-vin02a3:453_7": "Sace pana avisesetvā “aṭṭha bhikkhū dethā”ti vadati,",
  "atk-vin02a3:453_8": "saṅghato dātabbā.",
  "atk-vin02a3:454_0": "Nimantanabhattakathā niṭṭhitā.",
  "atk-vin02a3:455_0": "Salākabhattakathā",
  "atk-vin02a3:456_0": "Salākabhatte pana “anujānāmi,",
  "atk-vin02a3:456_1": "bhikkhave,",
  "atk-vin02a3:456_2": "salākāya vā paṭṭikāya vā upanibandhitvā opuñjitvā uddisitu”nti vacanato rukkhasāramayāya salākāya vā",
  "atk-vin02a3:456_3": "veḷuvilīvatālapaṇṇādimayāya paṭṭikāya vā “asukassa nāma salākabhatta”nti evaṃ akkharāni upanibandhitvā",
  "atk-vin02a3:456_4": "pacchiyaṃ vā cīvarabhoge vā katvā sabbā salākāyo opuñjitvā punappunaṃ heṭṭhuparivaseneva āloḷetvā pañcaṅgasamannāgatena",
  "atk-vin02a3:456_5": "bhattuddesakena sace ṭhitikā atthi,",
  "atk-vin02a3:456_6": "ṭhitikato paṭṭhāya;",
  "atk-vin02a3:456_7": "no ce atthi,",
  "atk-vin02a3:456_8": "therāsanato paṭṭhāya salākā dātabbā.",
  "atk-vin02a3:456_9": "Pacchā āgatānampi ekābaddhavasena dūre ṭhitānampi uddesabhatte vuttanayeneva dātabbā.",
  "atk-vin02a3:457_0": "Sace vihārassa samantato bahū gocaragāmā,",
  "atk-vin02a3:457_1": "bhikkhū pana na bahukā,",
  "atk-vin02a3:457_2": "gāmavasenapi salākāyo pāpuṇanti,",
  "atk-vin02a3:457_3": "“tumhākaṃ asukagāme salākabhattaṃ pāpuṇātī”ti gāmavaseneva gāhetabbā.",
  "atk-vin02a3:457_4": "Evaṃ gāhentena sacepi ekekasmiṃ gāme nānappakārāni saṭṭhisalākabhattāni,",
  "atk-vin02a3:457_5": "sabbāni gāhitāneva honti,",
  "atk-vin02a3:457_6": "tassa pattagāmasamīpe aññānipi dve tīṇi salākabhattāni honti,",
  "atk-vin02a3:457_7": "tānipi tasseva dātabbāni.",
  "atk-vin02a3:457_8": "Na hi sakkā tesaṃ kāraṇā aññaṃ bhikkhuṃ pahiṇitunti.",
  "atk-vin02a3:458_0": "Sace ekaccesu gāmesu bahūni salākabhattāni sallakkhetvā sattannampi aṭṭhannampi bhikkhūnaṃ dātabbāni.",
  "atk-vin02a3:458_1": "Dadantena pana catunnaṃ pañcannaṃ bhattānaṃ salākāyo ekato bandhitvā dātabbā.",
  "atk-vin02a3:458_2": "Sace taṃ gāmaṃ atikkamitvā añño gāmo hoti,",
  "atk-vin02a3:458_3": "tasmiñca ekameva salākabhattaṃ,",
  "atk-vin02a3:458_4": "taṃ pana pātova denti,",
  "atk-vin02a3:458_5": "tampi etesu bhikkhūsu ekassa niggahena datvā “pātova taṃ gahetvā pacchā orimagāme itarāni bhattāni gaṇhāhī”ti vattabbo.",
  "atk-vin02a3:458_6": "Sace orimagāme salākabhattesu agāhitesveva gāhitasaññāya gacchati,",
  "atk-vin02a3:458_7": "parabhāgagāme salākabhattaṃ gāhetvā puna vihāraṃ āgantvā itarāni gāhetvā orimagāmo gantabbo.",
  "atk-vin02a3:458_8": "“Na hi bahisīmāya saṅghalābho gāhetuṃ labbhatī”ti ayaṃ nayo kurundiyaṃ vutto.",
  "atk-vin02a3:459_0": "Sace pana bhikkhū bahū honti,",
  "atk-vin02a3:459_1": "gāmavasena salākā na pāpuṇanti,",
  "atk-vin02a3:459_2": "vīthivasena vā vīthiyaṃ ekagehavasena vā kulavasena vā gāhetabbā.",
  "atk-vin02a3:459_3": "Vīthiādīsu ca yattha bahūni bhattāni,",
  "atk-vin02a3:459_4": "tattha gāme vuttanayeneva bahūnaṃ bhikkhūnaṃ gāhetabbāni.",
  "atk-vin02a3:459_5": "Salākāsu asati uddisitvāpi gāhetabbāni.",
  "atk-vin02a3:460_0": "Salākadāyakena pana vattaṃ jānitabbaṃ.",
  "atk-vin02a3:460_1": "Tena hi kālasseva vuṭṭhāya pattacīvaraṃ gahetvā bhojanasālaṃ gantvā asammaṭṭhaṭṭhānaṃ sammajjitvā pānīyaṃ",
  "atk-vin02a3:460_2": "paribhojanīyaṃ upaṭṭhāpetvā “idāni bhikkhūhi vattaṃ kataṃ bhavissatī”ti kālaṃ sallakkhetvā ghaṇṭiṃ paharitvā",
  "atk-vin02a3:460_3": "bhikkhūsu sannipatitesu paṭhamameva vāragāme salākabhattaṃ gāhetabbaṃ.",
  "atk-vin02a3:460_4": "“Tuyhaṃ asukasmiṃ nāma vāragāme salākā pāpuṇāti tatra gacchā”ti vattabbaṃ.",
  "atk-vin02a3:461_0": "Sace atirekagāvute gāmo hoti,",
  "atk-vin02a3:461_1": "taṃ divasaṃ gacchantā kilamanti,",
  "atk-vin02a3:461_2": "“sve tuyhaṃ vāragāme pāpuṇātī”ti ajjeva gāhetabbaṃ.",
  "atk-vin02a3:461_3": "Yo vāragāmaṃ pesiyamāno na gacchati,",
  "atk-vin02a3:461_4": "aññaṃ salākaṃ maggati,",
  "atk-vin02a3:461_5": "na dātabbā.",
  "atk-vin02a3:461_6": "Saddhānañhi manussānaṃ puññahāni saṅghassa ca lābhacchedo hoti,",
  "atk-vin02a3:461_7": "tasmā tassa dutiyepi tatiyepi divase aññā salākā na dātabbā,",
  "atk-vin02a3:461_8": "“attano pattaṭṭhānaṃ gantvā bhuñjāhī”ti vattabbo,",
  "atk-vin02a3:461_9": "tīṇi pana divasāni agacchantassa vāragāmato orimavāragāme salākā gāhetabbā.",
  "atk-vin02a3:461_10": "Tañce na gaṇhāti,",
  "atk-vin02a3:461_11": "tato paṭṭhāya tassa aññaṃ salākaṃ dātuṃ na vaṭṭati,",
  "atk-vin02a3:461_12": "daṇḍakammaṃ pana gāḷhaṃ kātabbaṃ,",
  "atk-vin02a3:461_13": "saṭṭhito vā paṇṇāsato vā na parihāpetabbaṃ.",
  "atk-vin02a3:461_14": "Vāragāme gāhetvā vihāravāro gāhetabbo,",
  "atk-vin02a3:461_15": "“tuyhaṃ vihāravāro pāpuṇātī”ti vattabbaṃ.",
  "atk-vin02a3:461_16": "Vihāravārikassa dve tisso yāgusalākāyo tisso catasso vā bhattasalākāyo ca dātabbā,",
  "atk-vin02a3:461_17": "nibaddhaṃ katvā pana na dātabbā.",
  "atk-vin02a3:461_18": "Yāgubhattadāyakā hi “amhākaṃ yāgubhattaṃ vihāragopakāva bhuñjantī”ti aññathattaṃ āpajjeyyuṃ,",
  "atk-vin02a3:461_19": "tasmā aññesu kulesu dātabbā.",
  "atk-vin02a3:462_0": "Sace vihāravārikānaṃ sabhāgā āharitvā denti,",
  "atk-vin02a3:462_1": "iccetaṃ kusalaṃ; no ce,",
  "atk-vin02a3:462_2": "vāraṃ gāhetvā tesaṃ yāgubhattaṃ āharāpetabbaṃ.",
  "atk-vin02a3:462_3": "Tāva nesaṃ salākā phātikammameva bhavanti,",
  "atk-vin02a3:462_4": "vassaggena pattaṭṭhāne pana aññampi paṇītabhattasalākaṃ gaṇhituṃ labhantiyeva.",
  "atk-vin02a3:462_5": "Atirekauttaribhaṅgassa ekacārikabhattassa visuṃ ṭhitikaṃ katvā salākā dātabbā.",
  "atk-vin02a3:463_0": "Sace yena salākā laddhā,",
  "atk-vin02a3:463_1": "so taṃdivasaṃ taṃ bhattaṃ na labhati,",
  "atk-vin02a3:463_2": "punadivase gāhetabbaṃ.",
  "atk-vin02a3:463_3": "Bhattameva labhati,",
  "atk-vin02a3:463_4": "na uttaribhaṅgaṃ;",
  "atk-vin02a3:463_5": "evampi puna gāhetabbaṃ.",
  "atk-vin02a3:463_6": "Khīrabhattassa salākāyapi eseva nayo.",
  "atk-vin02a3:463_7": "Sace pana khīrameva labhati,",
  "atk-vin02a3:463_8": "na bhattaṃ;",
  "atk-vin02a3:463_9": "khīralābhato paṭṭhāya puna na gāhetabbaṃ.",
  "atk-vin02a3:463_10": "Dve tīṇi ekacārikabhattāni ekasseva pāpuṇanti,",
  "atk-vin02a3:463_11": "dubbhikkhasamaye saṅghanavakena laddhakāle vijaṭetvā visuṃ gāhetabbāni,",
  "atk-vin02a3:463_12": "pākatikasalākabhattaṃ aladdhassāpi punadivase gāhetabbaṃ.",
  "atk-vin02a3:464_0": "Sace khuddako vihāro hoti,",
  "atk-vin02a3:464_1": "sabbe bhikkhū ekasambhogā,",
  "atk-vin02a3:464_2": "ucchusalākaṃ gāhentena yassa kassaci sammukhībhūtassa pāpetvā mahātherādīnaṃ divā tacchetvā dātuṃ vaṭṭati.",
  "atk-vin02a3:464_3": "Rasasalākaṃ pāpetvā pacchābhattaṃ parissāvetvā vā phāṇitaṃ vā kāretvā piṇḍapātikādīnampi dātabbaṃ.",
  "atk-vin02a3:464_4": "Āgantukānaṃ āgatānāgatabhāvaṃ ñatvā gāhetabbā,",
  "atk-vin02a3:464_5": "mahāāvāse ṭhitikaṃ katvā gāhetabbā.",
  "atk-vin02a3:465_0": "Takkasalākampi sabhāgaṭṭhāne pāpetvā vā pacāpetvā vā dhūmāpetvā vā therānaṃ dātuṃ vaṭṭati.",
  "atk-vin02a3:465_1": "Mahāāvāse vuttanayeneva paṭipajjitabbaṃ phalasalākapūvasalākabhesajjagandhamālasalākāyopi visuṃ ṭhitikāya gāhetabbā.",
  "atk-vin02a3:465_2": "Bhesajjādisalākāyo cettha kiñcāpi piṇḍapātikānampi vaṭṭanti,",
  "atk-vin02a3:465_3": "salākavasena gāhitattā pana na sāditabbā.",
  "atk-vin02a3:465_4": "Aggabhikkhāmattaṃ salākabhattaṃ denti,",
  "atk-vin02a3:465_5": "ṭhitikaṃ pucchitvā gāhetabbaṃ.",
  "atk-vin02a3:465_6": "Asatiyā ṭhitikāya therāsanato paṭṭhāya gāhetabbaṃ.",
  "atk-vin02a3:465_7": "Sace tādisāni bhattāni bahūni honti,",
  "atk-vin02a3:465_8": "ekekassa bhikkhuno dve tīṇi dātabbāni; no ce,",
  "atk-vin02a3:465_9": "ekekameva datvā paṭipāṭiyā gatāya puna therāsanato paṭṭhāya dātabbaṃ.",
  "atk-vin02a3:465_10": "Sace antarāva upacchijjati,",
  "atk-vin02a3:465_11": "ṭhitikā sallakkhetabbā.",
  "atk-vin02a3:465_12": "Yadi pana tādisaṃ bhattaṃ nibaddhameva hoti,",
  "atk-vin02a3:465_13": "yassa pāpuṇāti,",
  "atk-vin02a3:465_14": "so vattabbo “laddhā vā aladdhā vā svepi gaṇheyyāsī”ti.",
  "atk-vin02a3:465_15": "Ekaṃ anibaddhaṃ hoti,",
  "atk-vin02a3:465_16": "labhanadivase pana yāvadatthaṃ labhati,",
  "atk-vin02a3:465_17": "alabhanadivasā bahutarā honti,",
  "atk-vin02a3:465_18": "taṃ yassa pāpuṇāti,",
  "atk-vin02a3:465_19": "so alabhitvā “sve gaṇheyyāsī”ti vattabbo.",
  "atk-vin02a3:466_0": "Yo salākāsu gāhitāsu pacchā āgacchati,",
  "atk-vin02a3:466_1": "tassa atikkantāva salākā na upaṭṭhāpetvā dātabbā.",
  "atk-vin02a3:466_2": "Salākaṃ nāma ghaṇṭippaharaṇato paṭṭhāya āgantvā hatthaṃ pasārentova labhati.",
  "atk-vin02a3:466_3": "Aññassa āgantvā samīpe ṭhitassāpi atikkantā atikkantāva hoti.",
  "atk-vin02a3:466_4": "Sace panassa añño gaṇhanto atthi,",
  "atk-vin02a3:466_5": "sayaṃ anāgatopi labhati.",
  "atk-vin02a3:466_6": "Sabhāgaṭṭhāne asuko anāgatoti ñatvā “ayaṃ tassa salākā”ti ṭhapetuṃ vaṭṭati.",
  "atk-vin02a3:466_7": "Sace “anāgatassa na dātabbā”ti katikaṃ karonti,",
  "atk-vin02a3:466_8": "adhammikā hoti.",
  "atk-vin02a3:466_9": "Antoupacāre ṭhitassa hi bhājanīyabhaṇḍaṃ pāpuṇāti.",
  "atk-vin02a3:466_10": "Sace pana “anāgatassa dethā”ti mahāsaddaṃ karonti,",
  "atk-vin02a3:466_11": "daṇḍakammaṃ ṭhapetabbaṃ,",
  "atk-vin02a3:466_12": "“āgantvā gaṇhantū”ti vattabbaṃ.",
  "atk-vin02a3:467_0": "Chappañcasalākā naṭṭhā honti,",
  "atk-vin02a3:467_1": "bhattuddesako dāyakānaṃ nāmaṃ nassarati,",
  "atk-vin02a3:467_2": "so ce naṭṭhasalākā mahātherassa vā attano vā pāpetvā bhikkhū vadeyya,",
  "atk-vin02a3:467_3": "“mayā asukagāme salākabhattaṃ mayhaṃ pāpitaṃ,",
  "atk-vin02a3:467_4": "tumhe tattha laddhaṃ salākabhattaṃ bhuñjeyyāthā”ti, vaṭṭati.",
  "atk-vin02a3:467_5": "Vihāre apāpitaṃ pana āsanasālāya taṃ bhattaṃ labhitvā tattheva pāpetvā bhuñjituṃ na vaṭṭati.",
  "atk-vin02a3:467_6": "“Ajja paṭṭhāya mayhaṃ salākabhattaṃ gaṇhathā”ti vutte tatra āsanasālāya gāhetuṃ na vaṭṭati,",
  "atk-vin02a3:467_7": "vihāraṃ ānetvā gāhetabbaṃ.",
  "atk-vin02a3:467_8": "“Sve paṭṭhāyā”ti vutte pana bhattuddesakassa ācikkhitabbaṃ “sve paṭṭhāya asukakulaṃ nāma salākabhattaṃ deti,",
  "atk-vin02a3:467_9": "salākaggāhaṇakāle sareyyāsī”ti.",
  "atk-vin02a3:467_10": "Dubbhikkhe salākabhattaṃ pacchinditvā subhikkhe jāte kiñci disvā “ajja paṭṭhāya amhākaṃ salākabhattaṃ gaṇhathā”ti puna paṭṭhapenti,",
  "atk-vin02a3:467_11": "antogāme agāhetvā vihāraṃ ānetvāva gāhetabbaṃ.",
  "atk-vin02a3:467_12": "Idañhi “salākabhattaṃ” nāma.",
  "atk-vin02a3:467_13": "Uddesabhattasadisaṃ na hoti,",
  "atk-vin02a3:467_14": "vihārameva sandhāya diyyati,",
  "atk-vin02a3:467_15": "tasmā bahiupacāre gāhetuṃ na vaṭṭati.",
  "atk-vin02a3:467_16": "“Sve paṭṭhāyā”ti vutte pana vihāre gāhetabbameva.",
  "atk-vin02a3:468_0": "Gamiko bhikkhu yaṃ disābhāgaṃ gantukāmo,",
  "atk-vin02a3:468_1": "tattha aññena vāragāmasalākā laddhā hoti,",
  "atk-vin02a3:468_2": "taṃ gahetvā itaraṃ bhikkhuṃ “mayhaṃ pattasalākaṃ tvaṃ gaṇhāhī”ti vatvā gantuṃ vaṭṭati.",
  "atk-vin02a3:468_3": "Tena pana upacārasīmaṃ anatikkanteyeva tasmiṃ tassa salākā gāhetabbā.",
  "atk-vin02a3:469_0": "Chaḍḍitavihāre manussā bodhicetiyādīni jaggitvā bhuñjantūti salākabhattaṃ paṭṭhapenti,",
  "atk-vin02a3:469_1": "bhikkhū sakaṭṭhānesu vasitvā kālasseva gantvā tattha vattaṃ karitvā taṃ bhattaṃ bhuñjanti, vaṭṭati.",
  "atk-vin02a3:469_2": "Sace tesu svātanāya attano pāpetvā gatesu āgantuko bhikkhu chaḍḍitavihāre vasitvā kālasseva vattaṃ katvā",
  "atk-vin02a3:469_3": "ghaṇṭiṃ paharitvā salākabhattaṃ attano pāpetvā āsanasālaṃ gacchati,",
  "atk-vin02a3:469_4": "sova tassa bhattassa issaro.",
  "atk-vin02a3:469_5": "Yo pana bhikkhūsu vattaṃ karontesuyeva bhūmiyaṃ dve tayo sammuñjanippahāre datvā ghaṇṭiṃ paharitvā “dhuragāme",
  "atk-vin02a3:469_6": "salākabhattaṃ mayhaṃ pāpuṇātī”ti gacchati,",
  "atk-vin02a3:469_7": "tassa taṃ corikāya gahitattā na pāpuṇāti,",
  "atk-vin02a3:469_8": "vattaṃ katvā pāpetvā pacchā gatabhikkhūnaṃyeva hoti.",
  "atk-vin02a3:470_0": "Eko gāmo atidūre hoti,",
  "atk-vin02a3:470_1": "bhikkhū niccaṃ gantuṃ na icchanti,",
  "atk-vin02a3:470_2": "manussā “mayaṃ puññena paribāhirā homā”ti vadanti,",
  "atk-vin02a3:470_3": "ye tassa gāmassa āsannavihāre sabhāgabhikkhū,",
  "atk-vin02a3:470_4": "te vattabbā “imesaṃ bhikkhūnaṃ anāgatadivase tumhe bhuñjathā”ti.",
  "atk-vin02a3:470_5": "Salākā pana devasikaṃ pāpetabbā,",
  "atk-vin02a3:470_6": "tā ca kho pana ghaṇṭippaharaṇamattena vā pacchicālanamattena vā pāpitā na honti,",
  "atk-vin02a3:470_7": "pacchiṃ pana gahetvā salākā pīṭhake ākiritabbā,",
  "atk-vin02a3:470_8": "pacchi pana mukhavaṭṭiyaṃ na gahetabbā.",
  "atk-vin02a3:470_9": "Sace hi tattha ahi vā vicchiko vā bhaveyya,",
  "atk-vin02a3:470_10": "dukkhaṃ uppādeyya;",
  "atk-vin02a3:470_11": "tasmā heṭṭhā gahetvā pacchiṃ parammukhaṃ katvā salākā ākiritabbā “sacepi sappo bhavissati,",
  "atk-vin02a3:470_12": "ettova palāyissatī”ti.",
  "atk-vin02a3:470_13": "Evaṃ salākā ākiritvā gāmādivasena pubbe vuttanayeneva gāhetabbā.",
  "atk-vin02a3:470_14": "Apica ekaṃ mahātherassa pāpetvā “avasesā mayhaṃ pāpuṇantī”ti attano pāpetvā vattaṃ katvā cetiyaṃ vanditvā vitakkamāḷake ṭhitehi bhikkhūhi “pāpitā, āvuso,",
  "atk-vin02a3:470_15": "salākā”ti vutte “āma, bhante,",
  "atk-vin02a3:470_16": "tumhe gatagatagāme salākabhattaṃ gaṇhathā”ti vattabbaṃ;",
  "atk-vin02a3:470_17": "evaṃ pāpitāpi hi supāpitāva honti.",
  "atk-vin02a3:471_0": "Bhikkhū sabbarattiṃ dhammasavanatthaṃ aññaṃ vihāraṃ gacchantā “mayaṃ tattha dānaṃ aggahetvāva amhākaṃ",
  "atk-vin02a3:471_1": "gocaragāmeva piṇḍāya caritvā āgamissāmā”ti salākā aggahetvāva gatā,",
  "atk-vin02a3:471_2": "vihāre therassa pattasalākabhattaṃ bhuñjituṃ āgacchanti, vaṭṭati.",
  "atk-vin02a3:471_3": "Atha mahātheropi “ahaṃ idha kiṃ karomī”ti tehiyeva saddhiṃ gacchati,",
  "atk-vin02a3:471_4": "tehi gatavihāre abhuñjitvāva gocaragāmaṃ anuppattehi “detha, bhante,",
  "atk-vin02a3:471_5": "patte salākayāguādīni āharissāmā”ti vutte pattā na dātabbā. “Kasmā, bhante,",
  "atk-vin02a3:471_6": "na dethā”ti “vihāraṭṭhakaṃ bhattaṃ vihāre vutthānaṃ pāpuṇāti,",
  "atk-vin02a3:471_7": "mayaṃ aññasmiṃ vihāre vutthā”ti. “Detha, bhante,",
  "atk-vin02a3:471_8": "na mayaṃ vihāre pālikāya dema,",
  "atk-vin02a3:471_9": "tumhākaṃ dema,",
  "atk-vin02a3:471_10": "gaṇhatha amhākaṃ bhikkha”nti vutte pana vaṭṭati.",
  "atk-vin02a3:472_0": "Salākabhattakathā niṭṭhitā.",
  "atk-vin02a3:473_0": "Pakkhikabhattādikathā",
  "atk-vin02a3:474_0": "Pakkhikādīsu pana yaṃ abhilakkhitesu cātuddasī pañcadasī pañcamī aṭṭhamīti imesu pakkhesu kammappasutehi uposathaṃ kātuṃ satikaraṇatthāya diyyati,",
  "atk-vin02a3:474_1": "taṃ pakkhikaṃ nāma.",
  "atk-vin02a3:474_2": "Taṃ salākabhattagatikameva hoti,",
  "atk-vin02a3:474_3": "gāhetvā bhuñjitabbaṃ.",
  "atk-vin02a3:474_4": "Sace salākabhattampi pakkhikabhattampi bahu sabbesaṃ vinivijjhitvā gacchati,",
  "atk-vin02a3:474_5": "dvepi bhattāni visuṃ visuṃ gāhetabbāni.",
  "atk-vin02a3:474_6": "Sace bhikkhusaṅgho mahā,",
  "atk-vin02a3:474_7": "pakkhikaṃ gāhetvā tassa ṭhitikāya salākabhattaṃ gāhetabbaṃ,",
  "atk-vin02a3:474_8": "salākabhattaṃ vā gāhāpetvā tassa ṭhitikāya pakkhikaṃ gāhetabbaṃ.",
  "atk-vin02a3:474_9": "Yesaṃ na pāpuṇāti,",
  "atk-vin02a3:474_10": "te piṇḍāya carissanti.",
  "atk-vin02a3:474_11": "Sace dvepi bhattāni bahūni,",
  "atk-vin02a3:474_12": "bhikkhū mandā;",
  "atk-vin02a3:474_13": "salākabhattaṃ nāma devasikaṃ labbhati,",
  "atk-vin02a3:474_14": "tasmā taṃ ṭhapetvā “pakkhikaṃ āvuso bhuñjathā”ti pakkhikameva gāhetabbaṃ.",
  "atk-vin02a3:474_15": "Pakkhikaṃ paṇītaṃ denti,",
  "atk-vin02a3:474_16": "visuṃ ṭhitikā kātabbā.",
  "atk-vin02a3:474_17": "“Sve pakkho”ti ajja pakkhikaṃ na gāhetabbaṃ.",
  "atk-vin02a3:474_18": "Sace pana dāyakā vadanti “sve amhākaṃ ghare lūkhabhattaṃ bhavissati,",
  "atk-vin02a3:474_19": "ajjeva pakkhikabhattaṃ uddisathā”ti,",
  "atk-vin02a3:474_20": "evaṃ vaṭṭati.",
  "atk-vin02a3:475_0": "Uposathikaṃ nāma anvaḍḍhamāse uposathaṅgāni samādiyitvā yaṃ attanā bhuñjati,",
  "atk-vin02a3:475_1": "tadeva diyyati.",
  "atk-vin02a3:475_2": "Pāṭipadikaṃ nāma “uposathe bahū saddhā pasannā bhikkhūnaṃ sakkāraṃ karonti,",
  "atk-vin02a3:475_3": "pāṭipade pana bhikkhū kilamanti,",
  "atk-vin02a3:475_4": "pāṭipade dinnaṃ dubbhikkhadānasadisaṃ mahapphalaṃ hoti,",
  "atk-vin02a3:475_5": "uposathakammena vā parisuddhasīlānaṃ dutiyadivase dinnaṃ mahapphalaṃ hotī”ti sallakkhetvā pāṭipade diyyanakadānaṃ,",
  "atk-vin02a3:475_6": "tampi ubhayaṃ salākabhattagatikameva.",
  "atk-vin02a3:475_7": "Iti imāni sattapi bhattāni piṇḍapātikānaṃ na vaṭṭanti,",
  "atk-vin02a3:475_8": "dhutaṅgabhedaṃ karontiyeva.",
  "atk-vin02a3:476_0": "Aparānipi cīvarakkhandhake visākhāya varaṃ yācitvā dinnāni āgantukabhattaṃ gamiyabhattaṃ gilānabhattaṃ",
  "atk-vin02a3:476_1": "gilānupaṭṭhākabhattanti cattāri bhattāni pāḷiyaṃ āgatāneva,",
  "atk-vin02a3:476_2": "tattha āgantukānaṃ dinnaṃ bhattaṃ “āgantukabhattaṃ”.",
  "atk-vin02a3:476_3": "Esa nayo sesesu.",
  "atk-vin02a3:476_4": "Sace panettha āgantukabhattānipi āgantukāpi bahū honti,",
  "atk-vin02a3:476_5": "sabbesaṃ ekekaṃ gāhetabbaṃ,",
  "atk-vin02a3:476_6": "bhattesu appahontesu ṭhitikāya gāhetabbaṃ.",
  "atk-vin02a3:476_7": "Eko āgantuko paṭhamameva āgantvā sabbaṃ āgantukabhattaṃ attano gāhetvā nisīdati,",
  "atk-vin02a3:476_8": "sabbaṃ tasseva hoti,",
  "atk-vin02a3:476_9": "pacchā āgatehi āgantukehi tena dinnāni paribhuñjitabbāni.",
  "atk-vin02a3:476_10": "Tenapi ekaṃ attano gahetvā sesāni dātabbāni.",
  "atk-vin02a3:476_11": "Ayaṃ uḷāro.",
  "atk-vin02a3:477_0": "Sace pana yo paṭhamaṃ āgantvāpi attano aggahetvā tuṇhībhūto nisīdati,",
  "atk-vin02a3:477_1": "pacchā āgatehi saddhiṃ paṭipāṭiyā gaṇhitabbaṃ.",
  "atk-vin02a3:477_2": "Sace niccaṃ āgantukā āgacchanti,",
  "atk-vin02a3:477_3": "āgatadivaseyeva bhuñjitabbaṃ,",
  "atk-vin02a3:477_4": "antarantarā ce āgacchanti,",
  "atk-vin02a3:477_5": "dve tīṇi divasāni bhuñjitabbaṃ.",
  "atk-vin02a3:477_6": "Mahāpaccariyaṃ pana “satta divasāni bhuñjituṃ vaṭṭatī”ti vuttaṃ.",
  "atk-vin02a3:478_0": "Āvāsiko katthaci gantvā āgato,",
  "atk-vin02a3:478_1": "tenāpi āgantukabhattaṃ paribhuñjitabbaṃ.",
  "atk-vin02a3:478_2": "Sace pana taṃ vihāre nibandhāpitaṃ hoti,",
  "atk-vin02a3:478_3": "vihāre gāhetabbaṃ.",
  "atk-vin02a3:478_4": "Atha vihāro dūre hoti,",
  "atk-vin02a3:478_5": "āsanasālāya nibandhāpitaṃ āsanasālāya gāhetabbaṃ.",
  "atk-vin02a3:478_6": "Sace pana dāyakā “āgantukesu asati āvāsikāpi paribhuñjantū”ti vadanti, vaṭṭati.",
  "atk-vin02a3:479_0": "Gamiyabhattepi ayameva kathāmaggo.",
  "atk-vin02a3:479_1": "Ayaṃ pana viseso –",
  "atk-vin02a3:479_2": "āgantuko āgantukabhattameva labhati,",
  "atk-vin02a3:479_3": "gamiko āgantukabhattampi gamiyabhattampi.",
  "atk-vin02a3:479_4": "Āvāsikopi pakkamitukāmo gamiko hoti;",
  "atk-vin02a3:479_5": "gamiyabhattaṃ labhati.",
  "atk-vin02a3:479_6": "Yathā pana āgantukabhattaṃ;",
  "atk-vin02a3:479_7": "evamidaṃ dve vā tīṇi vā satta vā divasāni na labbhati.",
  "atk-vin02a3:479_8": "“Gamissāmī”ti bhutto taṃdivasaṃ kenacideva kāraṇena na gato,",
  "atk-vin02a3:479_9": "punadivasepi bhuñjituṃ vaṭṭati,",
  "atk-vin02a3:479_10": "saussāhattā.",
  "atk-vin02a3:479_11": "“Gamissāmī”ti bhuttassa corā vā panthaṃ rundhanti udakaṃ vā,",
  "atk-vin02a3:479_12": "devo vā vassati,",
  "atk-vin02a3:479_13": "sattho vā na gacchati,",
  "atk-vin02a3:479_14": "saussāhena bhuñjitabbaṃ.",
  "atk-vin02a3:479_15": "Ete upaddave olokentena “dve tayo divase bhuñjituṃ vaṭṭatī”ti mahāpaccariyaṃ vuttaṃ.",
  "atk-vin02a3:479_16": "“Gamissāmī”ti pana lesaṃ oḍḍetvā bhuñjituṃ na labhati.",
  "atk-vin02a3:480_0": "Gilānabhattampi sace sabbesaṃ gilānānaṃ pahoti,",
  "atk-vin02a3:480_1": "sabbesaṃ dātabbaṃ; no ce,",
  "atk-vin02a3:480_2": "ṭhitikaṃ katvā gāhetabbaṃ.",
  "atk-vin02a3:480_3": "Eko gilāno arogarūpo sakkoti antogāmaṃ gantuṃ,",
  "atk-vin02a3:480_4": "eko na sakkoti,",
  "atk-vin02a3:480_5": "ayaṃ “mahāgilāno” nāma.",
  "atk-vin02a3:480_6": "Etassa gilānabhattaṃ dātabbaṃ.",
  "atk-vin02a3:480_7": "Dve mahāgilānā –",
  "atk-vin02a3:480_8": "eko lābhī abhiññāto bahuṃ khādanīyaṃ bhojanīyaṃ labhati,",
  "atk-vin02a3:480_9": "eko anātho appalābhatāya antogāmaṃ pavisati –",
  "atk-vin02a3:480_10": "etassa gilānabhattaṃ dātabbaṃ.",
  "atk-vin02a3:480_11": "Gilānabhatte pana divasaparicchedo natthi.",
  "atk-vin02a3:480_12": "Yāva rogo na vūpasammati,",
  "atk-vin02a3:480_13": "sappāyabhojanaṃ abhuñjanto na yāpeti,",
  "atk-vin02a3:480_14": "tāva bhuñjitabbaṃ.",
  "atk-vin02a3:480_15": "Yadā pana missakayāguṃ vā missakabhattaṃ vā bhuttassāpi rogo na kuppati,",
  "atk-vin02a3:480_16": "tato paṭṭhāya na bhuñjitabbaṃ.",
  "atk-vin02a3:481_0": "Gilānupaṭṭhākabhattampi yaṃ sabbesaṃ pahoti,",
  "atk-vin02a3:481_1": "taṃ sabbesaṃ dātabbaṃ;",
  "atk-vin02a3:481_2": "no ce pahoti,",
  "atk-vin02a3:481_3": "ṭhitikaṃ katvā gāhetabbaṃ.",
  "atk-vin02a3:481_4": "Idampi dvīsu gilānesu mahāgilānupaṭṭhākassa gāhetabbaṃ,",
  "atk-vin02a3:481_5": "dvīsu mahāgilānesu anāthagilānupaṭṭhākassa.",
  "atk-vin02a3:481_6": "Yaṃ kulaṃ gilānabhattampi deti gilānupaṭṭhākabhattampi,",
  "atk-vin02a3:481_7": "tattha yassa gilānassa bhattaṃ pāpuṇāti tadupaṭṭhākassāpi tattheva gāhetabbaṃ.",
  "atk-vin02a3:481_8": "Gilānupaṭṭhākabhattepi divasaparicchedo natthi,",
  "atk-vin02a3:481_9": "yāva gilāno labhati,",
  "atk-vin02a3:481_10": "tāvassa upaṭṭhākopi labhatīti.",
  "atk-vin02a3:481_11": "Imāni cattāri bhattāni sace evaṃ dinnāni honti “āgantukagamikagilānupaṭṭhākā mama bhikkhaṃ gaṇhantū”ti,",
  "atk-vin02a3:481_12": "piṇḍapātikānampi vaṭṭati.",
  "atk-vin02a3:481_13": "Sace pana āgantukādīnaṃ bhattaṃ nibandhāpemi,",
  "atk-vin02a3:481_14": "“mama bhattaṃ gaṇhantū”ti evaṃ dinnāni honti,",
  "atk-vin02a3:481_15": "piṇḍapātikānaṃ na vaṭṭati.",
  "atk-vin02a3:482_0": "Aparānipi “dhurabhattaṃ,",
  "atk-vin02a3:482_1": "kuṭibhattaṃ,",
  "atk-vin02a3:482_2": "vārabhatta”nti tīṇi bhattāni.",
  "atk-vin02a3:482_3": "Tattha dhurabhattanti niccabhattaṃ vuccati,",
  "atk-vin02a3:482_4": "taṃ duvidhaṃ –",
  "atk-vin02a3:482_5": "saṅghikaṃ puggalikañca.",
  "atk-vin02a3:482_6": "Tattha yaṃ “saṅghassa dhurabhattaṃ demā”ti nibandhāpitaṃ,",
  "atk-vin02a3:482_7": "taṃ salākabhattagatikaṃ.",
  "atk-vin02a3:482_8": "“Mama nibaddhaṃ bhikkhaṃ gaṇhantū”ti vatvā dinnaṃ pana piṇḍapātikānampi vaṭṭati.",
  "atk-vin02a3:482_9": "Puggalikepi “tumhākaṃ dhurabhattaṃ dammī”ti vutte piṇḍapātiko ce,",
  "atk-vin02a3:482_10": "na vaṭṭati.",
  "atk-vin02a3:482_11": "“Mama nibaddhaṃ bhikkhaṃ gaṇhathā”ti vutte pana vaṭṭati,",
  "atk-vin02a3:482_12": "sāditabbaṃ.",
  "atk-vin02a3:482_13": "Sacepi pacchā katipāhe vītivatte “dhurabhattaṃ gaṇhathā”ti vadati,",
  "atk-vin02a3:482_14": "mūle suṭṭhu sampaṭicchitattā vaṭṭati.",
  "atk-vin02a3:483_0": "Kuṭibhattaṃ nāma yaṃ saṅghassa āvāsaṃ kāretvā “amhākaṃ senāsanavāsino amhākaṃyeva bhattaṃ gaṇhantū”ti evaṃ nibandhāpitaṃ,",
  "atk-vin02a3:483_1": "taṃ salākabhattagatikameva hoti,",
  "atk-vin02a3:483_2": "gahetvā bhuñjitabbaṃ.",
  "atk-vin02a3:483_3": "“Amhākaṃ senāsanavāsino amhākaṃyeva bhikkhaṃ gaṇhantū”ti vutte pana piṇḍapātikānampi vaṭṭati.",
  "atk-vin02a3:483_4": "Yaṃ pana puggale pasīditvā tassa vā āvāsaṃ katvā “tumhākaṃ demā”ti dinnaṃ,",
  "atk-vin02a3:483_5": "taṃ tasseva hoti,",
  "atk-vin02a3:483_6": "tasmiṃ katthaci gate nissitakehi bhuñjitabbaṃ.",
  "atk-vin02a3:484_0": "Vārabhattaṃ nāma dubbhikkhasamaye “vārena bhikkhū jaggissāmā”ti dhuragehato paṭṭhāya dinnaṃ,",
  "atk-vin02a3:484_1": "tampi bhikkhāvacanena dinnaṃ piṇḍapātikānaṃ vaṭṭati.",
  "atk-vin02a3:484_2": "“Vārabhatta”nti vutte pana salākabhattagatikaṃ hoti.",
  "atk-vin02a3:484_3": "Sace taṇḍulādīni pesenti,",
  "atk-vin02a3:484_4": "“sāmaṇerā pacitvā dentū”ti,",
  "atk-vin02a3:484_5": "piṇḍapātikānaṃ vaṭṭati.",
  "atk-vin02a3:484_6": "Iti imāni ca tīṇi āgantukabhattādīni ca cattārīti satta,",
  "atk-vin02a3:484_7": "tāni saṅghabhattādīhi saha cuddasa bhattāni honti.",
  "atk-vin02a3:485_0": "Aṭṭhakathāyaṃ pana vihārabhattaṃ,",
  "atk-vin02a3:485_1": "aṭṭhakabhattaṃ,",
  "atk-vin02a3:485_2": "catukkabhattaṃ,",
  "atk-vin02a3:485_3": "guḷhakabhattanti aññānipi cattāri bhattāni vuttāni.",
  "atk-vin02a3:485_4": "Tattha vihārabhattaṃ nāma vihāre tatruppādabhattaṃ,",
  "atk-vin02a3:485_5": "taṃ saṅghabhattena gahitaṃ.",
  "atk-vin02a3:485_6": "Taṃ pana tissamahāvihāracittalapabbatādīsu paṭisambhidāpattehi khīṇāsavehi yathā piṇḍapātikānampi sakkā hoti paribhuñjituṃ,",
  "atk-vin02a3:485_7": "tathā paṭiggahitattā tādisesu ṭhānesu piṇḍapātikānampi vaṭṭati.",
  "atk-vin02a3:485_8": "“Aṭṭhannaṃ bhikkhūnaṃ dema,",
  "atk-vin02a3:485_9": "catunnaṃ demā”ti evaṃ dinnaṃ pana aṭṭhakabhattañceva catukkabhattañca;",
  "atk-vin02a3:485_10": "tampi bhikkhāvacanena dinnaṃ piṇḍapātikānaṃ vaṭṭati.",
  "atk-vin02a3:485_11": "Mahābhisaṅkhārikena atirasakapūvena pattaṃ pūretvā thaketvā dinnaṃ guḷhakabhattaṃ nāma.",
  "atk-vin02a3:485_12": "Imāni tīṇi salākabhattagatikāneva.",
  "atk-vin02a3:486_0": "Aparampi guḷakabhattaṃ nāma atthi,",
  "atk-vin02a3:486_1": "idhekacce manussā mahādhammasavanañca vihārapūjañca kāretvā sakalasaṅghassa dātuṃ na sakkomāti,",
  "atk-vin02a3:486_2": "“dve tīṇi bhikkhusatāni amhākaṃ bhikkhaṃ gaṇhantū”ti bhikkhuparicchedajānanatthaṃ guḷake denti,",
  "atk-vin02a3:486_3": "idaṃ piṇḍapātikānampi vaṭṭati.",
  "atk-vin02a3:486_4": "Iti cīvarakkhandhake cīvarabhājanīyaṃ,",
  "atk-vin02a3:486_5": "imasmiṃ pana senāsanakkhandhake senāsanabhājanīyañceva piṇḍapātabhājanīyañca vuttaṃ.",
  "atk-vin02a3:487_0": "Gilānapaccayabhājanīyaṃ pana evaṃ veditabbaṃ –",
  "atk-vin02a3:487_1": "sappiādīsu bhesajjesu rājarājamahāmattā sappissa tāva kumbhasatampi kumbhasahassampi vihāraṃ pesenti,",
  "atk-vin02a3:487_2": "ghaṇṭiṃ paharitvā therāsanato paṭṭhāya gahitabhājanaṃ pūretvā dātabbaṃ,",
  "atk-vin02a3:487_3": "piṇḍapātikānampi vaṭṭati.",
  "atk-vin02a3:487_4": "Sace alasajātikā mahātherā pacchā āgacchanti, “bhante,",
  "atk-vin02a3:487_5": "vīsativassānaṃ diyyati,",
  "atk-vin02a3:487_6": "tumhākaṃ ṭhitikā atikkantā”ti na vattabbā,",
  "atk-vin02a3:487_7": "ṭhitikaṃ ṭhapetvā tesaṃ datvā pacchā ṭhitikāya dātabbaṃ.",
  "atk-vin02a3:488_0": "“Asukavihāre bahu sappi uppanna”nti sutvā yojanantaravihāratopi bhikkhū āgacchanti,",
  "atk-vin02a3:488_1": "sampattasampattānaṃ ṭhitaṭṭhānato paṭṭhāya dātabbaṃ.",
  "atk-vin02a3:488_2": "Asampattānampi upacārasīmaṃ paviṭṭhānaṃ antevāsikādīsu gaṇhantesu dātabbameva.",
  "atk-vin02a3:488_3": "“Bahiupacārasīmāya ṭhitānaṃ dethā”ti vadanti,",
  "atk-vin02a3:488_4": "na dātabbaṃ.",
  "atk-vin02a3:488_5": "Sace pana upacārasīmaṃ okkantehi ekābaddhā hutvā attano vihāradvāre vā antovihāreyeva vā honti,",
  "atk-vin02a3:488_6": "parisāvasena vaḍḍhitā nāma sīmā hoti,",
  "atk-vin02a3:488_7": "tasmā dātabbaṃ.",
  "atk-vin02a3:488_8": "Saṅghanavakassa dinnepi pacchā āgatānaṃ dātabbameva.",
  "atk-vin02a3:488_9": "Dutiyabhāge pana therāsanaṃ āruḷhe pacchā āgatānaṃ paṭhamabhāgo na pāpuṇāti,",
  "atk-vin02a3:488_10": "dutiyabhāgato vassaggena dātabbaṃ.",
  "atk-vin02a3:488_11": "Upacārasīmaṃ pavisitvā yattha katthaci dinnaṃ hoti,",
  "atk-vin02a3:488_12": "sabbasannipātaṭṭhāneyeva bhājetabbaṃ.",
  "atk-vin02a3:489_0": "Yasmiṃ vihāre dasa bhikkhū,",
  "atk-vin02a3:489_1": "daseva ca sappikumbhā diyyanti,",
  "atk-vin02a3:489_2": "ekekakumbhavaseneva bhājetabbaṃ.",
  "atk-vin02a3:489_3": "Eko sappikumbho hoti,",
  "atk-vin02a3:489_4": "dasa bhikkhūhi bhājetvā gahetabbaṃ.",
  "atk-vin02a3:489_5": "Sace yathāṭhitaṃyeva “amhākaṃ pāpuṇātī”ti gaṇhanti,",
  "atk-vin02a3:489_6": "duggahitaṃ;",
  "atk-vin02a3:489_7": "gatagataṭṭhāne saṅghikameva hoti.",
  "atk-vin02a3:489_8": "Kumbhaṃ pana āvajjetvā thālake thokaṃ sappiṃ katvā “idaṃ mahātherassa pāpuṇāti,",
  "atk-vin02a3:489_9": "avasesaṃ amhākaṃ pāpuṇātī”ti vatvā tampi kumbheyeva ākiritvā yathicchitaṃ gahetvā gantuṃ vaṭṭati.",
  "atk-vin02a3:489_10": "Sace thinaṃ sappi hoti,",
  "atk-vin02a3:489_11": "lekhaṃ katvā “lekhato parabhāgo mahātherassa pāpuṇāti,",
  "atk-vin02a3:489_12": "avasesaṃ amhāka”nti gahitampi suggahitaṃ,",
  "atk-vin02a3:489_13": "vuttaparicchedato ūnādhikesupi bhikkhūsu ca sappikumbhesu ca etenevupāyena bhājetabbaṃ.",
  "atk-vin02a3:490_0": "Sace paneko bhikkhu,",
  "atk-vin02a3:490_1": "ekopi kumbho hoti,",
  "atk-vin02a3:490_2": "ghaṇṭiṃ paharitvā “ayaṃ mayhaṃ pāpuṇātī”tipi gahetuṃ vaṭṭati.",
  "atk-vin02a3:490_3": "“Ayaṃ paṭhamabhāgo mayhaṃ pāpuṇāti,",
  "atk-vin02a3:490_4": "ayaṃ dutiyabhāgo”ti evaṃ thokaṃ thokampi pāpetuṃ vaṭṭati.",
  "atk-vin02a3:490_5": "Esa nayo navanītādīsupi.",
  "atk-vin02a3:490_6": "Yasmiṃ pana vippasanne tilatelādimhi lekhā na santiṭṭhati,",
  "atk-vin02a3:490_7": "taṃ uddharitvā bhājetabbaṃ.",
  "atk-vin02a3:490_8": "Siṅgiveramaricādibhesajjampi avasesapattathālakādisamaṇaparikkhāropi sabbo vuttānurūpeneva nayena suṭṭhu sallakkhetvā bhājetabboti.",
  "atk-vin02a3:491_0": "Pāḷiṃ aṭṭhakathañceva, oloketvā vicakkhaṇo;",
  "atk-vin02a3:492_0": "Saṅghike paccaye evaṃ, appamattova bhājayeti.",
  "atk-vin02a3:493_0": "Iti sabbākārena paccayabhājanīyakathā niṭṭhitā.",
  "atk-vin02a3:494_0": "Sammannitvā ṭhapitayāgubhājakādīhi bhājanīyaṭṭhānaṃ āgatamanussānaṃ anāpucchitvāva upaḍḍhabhāgo dātabbo,",
  "atk-vin02a3:494_1": "asammatehi pana apaloketvā dātabbo.",
  "atk-vin02a3:494_2": "Sammatena appamattakavissajjanakena bhikkhunā cīvarakammaṃ karontassa “sūciṃ dehī”ti vadato ekā dīghā,",
  "atk-vin02a3:494_3": "ekā rassāti dve sūciyo dātabbā.",
  "atk-vin02a3:494_4": "“Avibhattaṃ saṅghikaṃ bhaṇḍa”nti pucchitabbakiccaṃ natthi.",
  "atk-vin02a3:494_5": "Pipphalakatthikassa eko pipphalako,",
  "atk-vin02a3:494_6": "addhānakantāraṃ paṭipajjitukāmassa upāhanayugaḷaṃ,",
  "atk-vin02a3:494_7": "kāyabandhanatthikassa kāyabandhanaṃ,",
  "atk-vin02a3:494_8": "“aṃsabaddhako me jiṇṇo”ti āgatassa aṃsabaddhako,",
  "atk-vin02a3:494_9": "parissāvanatthikassa parissāvanaṃ dātabbaṃ.",
  "atk-vin02a3:494_10": "Dhammakaraṇatthikassa dhammakaraṇo.",
  "atk-vin02a3:494_11": "Sace paṭako na hoti,",
  "atk-vin02a3:494_12": "dhammakaraṇo paṭakena saddhiṃ dātabbo.",
  "atk-vin02a3:494_13": "“Āgantukapaṭṭaṃ āropessāmī”ti yācantassa kusiyā ca aḍḍhakusiyā ca pahonakaṃ dātabbaṃ.",
  "atk-vin02a3:494_14": "“Maṇḍalaṃ nappahotī”ti āgatassa maṇḍalaṃ ekaṃ dātabbaṃ,",
  "atk-vin02a3:494_15": "aḍḍhamaṇḍalāni dve dātabbāni.",
  "atk-vin02a3:494_16": "Dve maṇḍalāni yācantassa na dātabbāni.",
  "atk-vin02a3:494_17": "Anuvātaparibhaṇḍatthikassa ekassa cīvarassa pahonakaṃ dātabbaṃ.",
  "atk-vin02a3:494_18": "Sappinavanītādiatthikassa gilānassa ekaṃ bhesajjaṃ nāḷimattaṃ katvā tato tatiyakoṭṭhāso dātabbo.",
  "atk-vin02a3:494_19": "Evaṃ tīṇi divasāni datvā nāḷiyā paripuṇṇāya catutthadivasato paṭṭhāya saṅghaṃ pucchitvā dātabbaṃ.",
  "atk-vin02a3:494_20": "Guḷapiṇḍepi ekadivasaṃ tatiyabhāgo dātabbo.",
  "atk-vin02a3:494_21": "Evaṃ tīhi divasehi niṭṭhite piṇḍe tato paraṃ saṅghaṃ pucchitvā dātabbaṃ.",
  "atk-vin02a3:494_22": "Sesaṃ sabbattha uttānamevāti.",
  "atk-vin02a3:495_0": "Pakkhikabhattādikathā niṭṭhitā.",
  "atk-vin02a3:496_0": "Senāsanakkhandhakavaṇṇanā niṭṭhitā.",
  "atk-vin02a3:497_0": "7. Saṅghabhedakakkhandhakaṃ",
  "atk-vin02a3:498_0": "Chasakyapabbajjākathā",
  "atk-vin02a3:499_0": "330.",
  "atk-vin02a3:499_1": "Saṅghabhedakakkhandhake abhiññātā abhiññātāti pākaṭā pākaṭā.",
  "atk-vin02a3:499_2": "Sakyakumārā nāma kāḷudāyippabhutayo dasa dūtā saddhiṃ parivārehi aññe ca bahū janā.",
  "atk-vin02a3:499_3": "Amhākanti amhesu;",
  "atk-vin02a3:499_4": "amhākaṃ kulatoti vā vuttaṃ hoti.",
  "atk-vin02a3:499_5": "Gharāvāsatthaṃ anusāsissāmīti gharāvāse yaṃ kattabbaṃ,",
  "atk-vin02a3:499_6": "taṃ jānāpessāmi.",
  "atk-vin02a3:499_7": "Udakaṃ ninnetabbanti yathā udakaṃ sabbaṭṭhāne samaṃ hoti,",
  "atk-vin02a3:499_8": "evaṃ kātabbaṃ.",
  "atk-vin02a3:499_9": "Niddhāpetabbanti tiṇāni uddharitabbāni.",
  "atk-vin02a3:499_10": "Bhusikā uddharāpetabbāti sukhumapalālamissadhaññā palālikā palāpetabbā.",
  "atk-vin02a3:499_11": "Opunāpetabbanti sukhumapalālaṃ apanetabbaṃ.",
  "atk-vin02a3:499_12": "Tvaññeva gharāvāsatthena upajānāhīti tvaññeva gharāvāsatthaṃ jānāhi.",
  "atk-vin02a3:499_13": "Ahaṃ tayā yathāsukhaṃ pabbajāhīti ettha ahaṃ tayā saddhiṃ pabbajissāmīti sahāyasinehena sahasā vattukāmo",
  "atk-vin02a3:499_14": "hutvā puna rajjasirilobhena parikaḍḍhiyamānahadayo “ahaṃ tayā”ti ettakameva vatvā sesaṃ vattuṃ nāsakkhīti",
  "atk-vin02a3:499_15": "evamattho veditabbo.",
  "atk-vin02a3:500_0": "331. Nippātitāti nikkhamitā. Mānassinoti mānassayino; mānanissitāti vuttaṃ hoti.",
  "atk-vin02a3:501_0": "332.",
  "atk-vin02a3:501_1": "Yassantarato na santi kopāti tatiyamaggena samūhatattā yassa citte kopā na santi.",
  "atk-vin02a3:501_2": "Yasmā pana bhavoti sampatti,",
  "atk-vin02a3:501_3": "vibhavoti vipatti;",
  "atk-vin02a3:501_4": "tathā bhavoti vuḍḍhi,",
  "atk-vin02a3:501_5": "vibhavoti hāni;",
  "atk-vin02a3:501_6": "bhavoti sassataṃ,",
  "atk-vin02a3:501_7": "vibhavoti ucchedo;",
  "atk-vin02a3:501_8": "bhavoti puññaṃ,",
  "atk-vin02a3:501_9": "vibhavoti pāpaṃ;",
  "atk-vin02a3:501_10": "vibhavoti ca abhavoti ca atthato ekameva,",
  "atk-vin02a3:501_11": "tasmā itibhavābhavatañca vītivattoti ettha yā esā sampattivipattivuḍḍhihānisassatucchedapuññapāpavasena iti anekappakārā bhavābhavatā vuccati;",
  "atk-vin02a3:501_12": "catūhipi maggehi yathāsambhavaṃ tena tena nayena taṃ itibhavābhavatañca vītivattoti evamattho daṭṭhabbo.",
  "atk-vin02a3:501_13": "Nānubhavantīti na sampāpuṇanti;",
  "atk-vin02a3:501_14": "tassa dassanaṃ devānampi dullabhanti adhippāyo.",
  "atk-vin02a3:502_0": "333. Ahimekhalikāti ahiṃ kaṭiyaṃ bandhitvā. Ucchaṅgeti aṅke.",
  "atk-vin02a3:503_0": "334. Sammannatīti sammāneti. Yaṃ tumo karissatīti yaṃ so karissati.",
  "atk-vin02a3:504_0": "Chasakyapabbajjākathā niṭṭhitā.",
  "atk-vin02a3:505_0": "Pakāsanīyakammādikathā",
  "atk-vin02a3:506_0": "336.",
  "atk-vin02a3:506_1": "Kheḷāsakassāti ettha micchājīvena uppannapaccayā ariyehi vantabbā kheḷasadisā,",
  "atk-vin02a3:506_2": "tathārūpe paccaye ayaṃ ajjhoharatīti katvā kheḷāsakoti bhagavatā vutto.",
  "atk-vin02a3:507_0": "340. Patthaddhena kāyenāti potthakarūpasadisena niccalena kāyena.",
  "atk-vin02a3:508_0": "342.",
  "atk-vin02a3:508_1": "Mayaṃ kho bhaṇe rājañātakā nāmāti rājā amhe jānātīti rājañātakassa bhāvena attānaṃ ukkaṃsanto āha.",
  "atk-vin02a3:508_2": "Pahaṭṭhakaṇṇavāloti bandhane niccale katvā.",
  "atk-vin02a3:509_0": "Dukkhañhi kuñjara nāgamāsadoti bho kuñjara buddhanāgaṃ āsādanaṃ vadhakacittena upagamanaṃ nāma dukkhaṃ.",
  "atk-vin02a3:509_1": "Nāgahatassāti buddhanāgaṃ ghātakassa.",
  "atk-vin02a3:510_0": "Paṭikuṭiyova osakkīti tathāgatābhimukhoyeva piṭṭhimehi pādehi avasakki.",
  "atk-vin02a3:510_1": "Alakkhikoti ettha na lakkhetīti alakkhiko;",
  "atk-vin02a3:510_2": "na jānātīti attho,",
  "atk-vin02a3:510_3": "ahaṃ pāpakammaṃ karomīti na jānāti.",
  "atk-vin02a3:510_4": "Na lakkhitabboti vā alakkhiko;",
  "atk-vin02a3:510_5": "na passitabboti attho.",
  "atk-vin02a3:511_0": "343.",
  "atk-vin02a3:511_1": "Tikabhojananti ettha tīhi janehi bhuñjitabbabhojanaṃ.",
  "atk-vin02a3:511_2": "Taṃ paññāpessāmīti taṃ anujānissāmi.",
  "atk-vin02a3:511_3": "Gaṇabhojane pana yathādhammo kāretabboti.",
  "atk-vin02a3:511_4": "Pañcavatthuyācanakathā saṅghādisesavaṇṇanāyaṃ vuttā.",
  "atk-vin02a3:511_5": "Kappanti āyukappaṃ.",
  "atk-vin02a3:511_6": "Brahmaṃ puññanti seṭṭhaṃ puññaṃ.",
  "atk-vin02a3:511_7": "Kappaṃ saggamhīti āyukappameva.",
  "atk-vin02a3:512_0": "Pakāsanīyakammādikathā niṭṭhitā.",
  "atk-vin02a3:513_0": "Saṅghabhedakakathā",
  "atk-vin02a3:514_0": "344.",
  "atk-vin02a3:514_1": "Atha kho devadatto saṅghaṃ bhinditvāti so kira evaṃ salākaṃ gāhetvā tattheva āveṇikaṃ uposathaṃ katvā gato,",
  "atk-vin02a3:514_2": "tenetaṃ vuttaṃ.",
  "atk-vin02a3:515_0": "345.",
  "atk-vin02a3:515_1": "Piṭṭhi me āgilāyatīti ciranisajjāya vedanābhibhūtā bādhati.",
  "atk-vin02a3:515_2": "Tamahaṃ āyamissāmīti taṃ ahaṃ pasāressāmi.",
  "atk-vin02a3:515_3": "Ādesanāpāṭihāriyānusāsanī nāma “evampi te mano,",
  "atk-vin02a3:515_4": "tathāpi te mano”ti evaṃ parassa cittaṃ jānitvā tadanurūpā dhammadesanā.",
  "atk-vin02a3:516_0": "346.",
  "atk-vin02a3:516_1": "Mamānukubbanti mamānukiriyaṃ kurumāno.",
  "atk-vin02a3:516_2": "Kapaṇoti dukkhito.",
  "atk-vin02a3:516_3": "Mahāvarāhassāti mahānāgassa.",
  "atk-vin02a3:516_4": "Mahiṃ vikubbatoti pathaviṃ padālentassa.",
  "atk-vin02a3:516_5": "Bhisaṃ ghasamānassāti bhisaṃ khādantassa.",
  "atk-vin02a3:516_6": "Nadīsu jaggatoti ettha so kira hatthināgo sāyanhasamayaṃ taṃ nadināmakaṃ pokkharaṇiṃ ogāhetvā kilanto sabbarattiṃ vītināmesi,",
  "atk-vin02a3:516_7": "jālikaṃ karoti,",
  "atk-vin02a3:516_8": "tena vuttaṃ “nadīsu jaggato”ti.",
  "atk-vin02a3:517_0": "347. Sutāti sotā. Asandiddho ca akkhātīti nissandeho hutvā akkhāti anusandhivasena yojetvā yojetvā.",
  "atk-vin02a3:518_0": "350.",
  "atk-vin02a3:518_1": "Apāye nibbattissatīti āpāyiko.",
  "atk-vin02a3:518_2": "Evaṃ nerayiko.",
  "atk-vin02a3:518_3": "Kappaṃ ṭhassatīti kappaṭṭho.",
  "atk-vin02a3:518_4": "Idāni buddhasahassenāpi tikicchituṃ na sakkāti atekiccho.",
  "atk-vin02a3:519_0": "Mā jātu koci lokasminti mā kadācipi koci satto lokasmiṃ.",
  "atk-vin02a3:519_1": "Udapajjathāti upapajjatha.",
  "atk-vin02a3:519_2": "Jalaṃva yasasā aṭṭhāti yasasā jalanto viya ṭhito.",
  "atk-vin02a3:519_3": "Devadattoti me sutanti “īdiso devadatto”ti bhagavatā sutampi atthi,",
  "atk-vin02a3:519_4": "tadeva gahetvā idaṃ vuttaṃ.",
  "atk-vin02a3:519_5": "So pamādamanuciṇṇoti ettha pamādaṃ anucinātīti anuciṇṇo,",
  "atk-vin02a3:519_6": "pamādo appahīnoti attho.",
  "atk-vin02a3:519_7": "Āsajja nanti pāpakena cittena patvā,",
  "atk-vin02a3:519_8": "visosetvāti vā attho.",
  "atk-vin02a3:519_9": "Avīcinirayaṃ pattoti idaṃ pana āsīsāyaṃ atītavacanaṃ.",
  "atk-vin02a3:519_10": "Bhesmāti bhayānako.",
  "atk-vin02a3:520_0": "Saṅghabhedakakathā niṭṭhitā.",
  "atk-vin02a3:521_0": "Upālipañhākathā",
  "atk-vin02a3:522_0": "351.",
  "atk-vin02a3:522_1": "Ekato upāli ekoti dhammavādipakkhe eko.",
  "atk-vin02a3:522_2": "Ekato dveti adhammavādipakkhe dve.",
  "atk-vin02a3:522_3": "Catuttho anussāvetīti saṅghaṃ bhindissāmīti adhammavādicatuttho hutvā anussāveti;",
  "atk-vin02a3:522_4": "anunayanto sāveti “na tumhākaṃyeva narakabhayaṃ atthi,",
  "atk-vin02a3:522_5": "amhākampi atthi,",
  "atk-vin02a3:522_6": "na amhākaṃ avīcimaggo pihito,",
  "atk-vin02a3:522_7": "na mayaṃ akusalā na bhāyāma.",
  "atk-vin02a3:522_8": "Yadi hi ayaṃ adhammo avinayo asatthusāsanaṃ vā bhaveyya,",
  "atk-vin02a3:522_9": "na mayaṃ gaṇheyyāmā”tiādinā nayena “adhammaṃ dhammo”ti evaṃ aṭṭhārasa bhedakaravatthūni bodhetīti attho.",
  "atk-vin02a3:522_10": "Salākaṃ gāhetīti evaṃ anussāvetvā pana “idaṃ gaṇhatha,",
  "atk-vin02a3:522_11": "idaṃ rocethā”ti vadanto salākaṃ gāheti.",
  "atk-vin02a3:523_0": "Ekato upāli dve hontītiādīsupi eseva nayo.",
  "atk-vin02a3:523_1": "Evaṃ kho upāli saṅgharāji ceva hoti saṅghabhedo cāti evaṃ hoti;",
  "atk-vin02a3:523_2": "na pana ettāvatā saṅgho bhinno hoti.",
  "atk-vin02a3:524_0": "Bhikkhu kho upāli pakatatto samānasaṃvāsako samānasīmāyaṃ ṭhito saṅghaṃ bhindatīti ettha siyā evaṃ “devadatto kathaṃ pakatatto”ti.",
  "atk-vin02a3:524_1": "Kathaṃ tāva na pakatatto,",
  "atk-vin02a3:524_2": "rañño ghātāpitattā ruhiruppādassa ca katattāti?",
  "atk-vin02a3:524_3": "Tattha vadāma –",
  "atk-vin02a3:524_4": "āṇattiyā tāva viraddhattā rañño ghātāpanaṃ natthi.",
  "atk-vin02a3:524_5": "“Tena hi tvaṃ, kumāra,",
  "atk-vin02a3:524_6": "pitaraṃ hantvā rājā hohi,",
  "atk-vin02a3:524_7": "ahaṃ bhagavantaṃ hantvā buddho bhavissāmī”ti evañhi tassa āṇatti.",
  "atk-vin02a3:524_8": "Kumāro pana rājā hutvā pacchā pitaraṃ māresi;",
  "atk-vin02a3:524_9": "evaṃ tāva āṇattiyā viraddhattā rañño ghātāpanaṃ natthi.",
  "atk-vin02a3:524_10": "Ruhiruppāde pana katamatteyeva ruhiruppādapaccayā bhagavatā abhabbatā na vuttā,",
  "atk-vin02a3:524_11": "na ca sakkā bhagavato vacanaṃ vināyeva tassa abhabbatā āropetuṃ.",
  "atk-vin02a3:525_0": "“Ruhiruppādako, bhikkhave, anupasampanno na upasampādetabbo, upasampanno nāsetabbo”ti –",
  "atk-vin02a3:526_0": "Idaṃ pana bhagavatā saṅghabhedato pacchā vuttaṃ, tasmā pakatatteneva tena saṅgho bhinnoti.",
  "atk-vin02a3:527_0": "Adhammaṃ dhammoti dīpentītiādīsu aṭṭhārasasu bhedakaravatthūsu suttantapariyāyena tāva dasa kusalakammapathā dhammo,",
  "atk-vin02a3:527_1": "dasa akusalakammapathā adhammo.",
  "atk-vin02a3:527_2": "Tathā cattāro satipaṭṭhānā,",
  "atk-vin02a3:527_3": "cattāro sammappadhānā,",
  "atk-vin02a3:527_4": "cattāro iddhipādā,",
  "atk-vin02a3:527_5": "pañcindriyāni,",
  "atk-vin02a3:527_6": "pañca balāni,",
  "atk-vin02a3:527_7": "satta bojjhaṅgā,",
  "atk-vin02a3:527_8": "ariyo aṭṭhaṅgiko maggoti sattatiṃsa bodhipakkhiyadhammā dhammo nāma;",
  "atk-vin02a3:527_9": "tayo satipaṭṭhānā,",
  "atk-vin02a3:527_10": "tayo sammappadhānā,",
  "atk-vin02a3:527_11": "tayo iddhipādā,",
  "atk-vin02a3:527_12": "cha indriyāni,",
  "atk-vin02a3:527_13": "cha balāni,",
  "atk-vin02a3:527_14": "aṭṭha bojjhaṅgā,",
  "atk-vin02a3:527_15": "navaṅgiko maggoti ca cattāro upādānā,",
  "atk-vin02a3:527_16": "pañca nīvaraṇā,",
  "atk-vin02a3:527_17": "satta anusayā,",
  "atk-vin02a3:527_18": "aṭṭha micchattāti ca ayaṃ adhammo.",
  "atk-vin02a3:528_0": "Tattha yaṃkiñci ekaṃ adhammakoṭṭhāsaṃ gahetvā “imaṃ adhammaṃ dhammoti karissāma;",
  "atk-vin02a3:528_1": "evaṃ amhākaṃ ācariyakulaṃ nissāya niyyānikaṃ bhavissati,",
  "atk-vin02a3:528_2": "mayañca loke pākaṭā bhavissāmā”ti taṃ adhammaṃ “dhammo aya”nti kathayantā adhammaṃ dhammoti dīpenti nāma.",
  "atk-vin02a3:528_3": "Tatheva dhammakoṭṭhāsesu ca ekaṃ gahetvā ayaṃ adhammoti kathentā dhammaṃ adhammoti dīpenti nāma.",
  "atk-vin02a3:528_4": "Vinayapariyāyena pana bhūtena vatthunā codetvā sāretvā yathāpaṭiññāya kātabbaṃ kammaṃ dhammo nāma,",
  "atk-vin02a3:528_5": "abhūtena vatthunā acodetvā asāretvā apaṭiññāya kātabbaṃ kammaṃ adhammo nāma.",
  "atk-vin02a3:529_0": "Suttantapariyāyena rāgavinayo dosavinayo mohavinayo saṃvaro pahānaṃ paṭisaṅkhāti ayaṃ vinayo nāma,",
  "atk-vin02a3:529_1": "rāgādīnaṃ avinayo asaṃvaro appahānaṃ appaṭisaṅkhāti ayaṃ avinayo nāma.",
  "atk-vin02a3:529_2": "Vinayapariyāyena vatthusampatti ñattisampatti anussāvanasampatti sīmāsampatti parisāsampattīti ayaṃ vinayo nāma,",
  "atk-vin02a3:529_3": "vatthuvipatti…pe…",
  "atk-vin02a3:529_4": "parisāvipattīti ayaṃ avinayo nāma.",
  "atk-vin02a3:530_0": "Suttantapariyāyena cattāro satipaṭṭhānā…",
  "atk-vin02a3:530_1": "aṭṭhaṅgiko maggoti idaṃ bhāsitaṃ lapitaṃ tathāgatena;",
  "atk-vin02a3:530_2": "tayo satipaṭṭhānā,",
  "atk-vin02a3:530_3": "tayo sammappadhānā,",
  "atk-vin02a3:530_4": "tayo iddhipādā,",
  "atk-vin02a3:530_5": "cha indriyāni,",
  "atk-vin02a3:530_6": "cha balāni,",
  "atk-vin02a3:530_7": "aṭṭha bojjhaṅgā,",
  "atk-vin02a3:530_8": "navaṅgiko maggoti idaṃ abhāsitaṃ alapitaṃ tathāgatena.",
  "atk-vin02a3:530_9": "Vinayapariyāyena cattāro pārājikā,",
  "atk-vin02a3:530_10": "terasa saṅghādisesā,",
  "atk-vin02a3:530_11": "dve aniyatā,",
  "atk-vin02a3:530_12": "tiṃsa nissaggiyā pācittiyāti idaṃ bhāsitaṃ lapitaṃ tathāgatena;",
  "atk-vin02a3:530_13": "tayo pārājikā,",
  "atk-vin02a3:530_14": "cuddasa saṅghādisesā,",
  "atk-vin02a3:530_15": "tayo aniyatā,",
  "atk-vin02a3:530_16": "ekattiṃsa nissaggiyā pācittiyāti idaṃ abhāsitaṃ alapitaṃ tathāgatena.",
  "atk-vin02a3:531_0": "Suttantapariyāyena devasikaṃ phalasamāpattisamāpajjanaṃ,",
  "atk-vin02a3:531_1": "mahākaruṇāsamāpattisamāpajjanaṃ,",
  "atk-vin02a3:531_2": "buddhacakkhunā lokavolokanaṃ,",
  "atk-vin02a3:531_3": "aṭṭhuppattivasena suttantadesanā,",
  "atk-vin02a3:531_4": "jātakakathāti idaṃ āciṇṇaṃ;",
  "atk-vin02a3:531_5": "na devasikaṃ phalasamāpattisamāpajjanaṃ…pe…",
  "atk-vin02a3:531_6": "na jātakakathāti idaṃ anāciṇṇaṃ.",
  "atk-vin02a3:531_7": "Vinayapariyāyena nimantitassa vassāvāsaṃ vasitvā apaloketvā cāriyapakkamanaṃ,",
  "atk-vin02a3:531_8": "pavāretvā cāriyapakkamanaṃ,",
  "atk-vin02a3:531_9": "āgantukehi saddhiṃ paṭhamaṃ paṭisanthārakaraṇanti idaṃ āciṇṇaṃ;",
  "atk-vin02a3:531_10": "tasseva āciṇṇassa akaraṇaṃ anāciṇṇaṃ nāma.",
  "atk-vin02a3:532_0": "Suttantapariyāyena cattāro satipaṭṭhānā…pe…",
  "atk-vin02a3:532_1": "aṭṭhaṅgiko maggoti idaṃ paññattaṃ nāma;",
  "atk-vin02a3:532_2": "tayo satipaṭṭhānā…pe…",
  "atk-vin02a3:532_3": "navaṅgiko maggoti idaṃ apaññattaṃ nāma.",
  "atk-vin02a3:532_4": "Vinayapariyāyena cattāro pārājikā…pe…",
  "atk-vin02a3:532_5": "tiṃsa nissaggiyā pācittiyāti idaṃ paññattaṃ nāma;",
  "atk-vin02a3:532_6": "tayo pārājikā…pe…",
  "atk-vin02a3:532_7": "ekattiṃsa nissaggiyā pācittiyāti idaṃ apaññattaṃ nāma.",
  "atk-vin02a3:533_0": "“Anāpatti ajānantassa,",
  "atk-vin02a3:533_1": "atheyyacittassa,",
  "atk-vin02a3:533_2": "na maraṇādhippāyassa,",
  "atk-vin02a3:533_3": "anullapanādhippāyassa,",
  "atk-vin02a3:533_4": "na mocanādhippāyassā”ti tattha tattha vuttā anāpatti anāpatti nāma.",
  "atk-vin02a3:533_5": "“Jānantassa,",
  "atk-vin02a3:533_6": "theyyacittassā”tiādinā nayena vuttā āpatti āpatti nāma.",
  "atk-vin02a3:533_7": "Pañcāpattikkhandhā lahukāpatti nāma,",
  "atk-vin02a3:533_8": "dve āpattikkhandhā garukāpatti nāma.",
  "atk-vin02a3:533_9": "Cha āpattikkhandhā sāvasesāpatti nāma,",
  "atk-vin02a3:533_10": "eko pārājikāpattikkhandho anavasesāpatti nāma.",
  "atk-vin02a3:533_11": "Dve āpattikkhandhā duṭṭhullāpatti nāma,",
  "atk-vin02a3:533_12": "pañcāpattikkhandhā aduṭṭhullāpatti nāma.",
  "atk-vin02a3:534_0": "Purimanayeneva panettha vuttappakāraṃ dhammaṃ “adhammo aya”nti kathayantā “dhammaṃ adhammo”ti dīpenti nāma.",
  "atk-vin02a3:534_1": "Avinayaṃ “vinayo aya”nti…pe…",
  "atk-vin02a3:534_2": "aduṭṭhullāpattiṃ “duṭṭhullāpatti aya”nti kathayantā “aduṭṭhullāpattiṃ duṭṭhullāpattī”ti dīpenti nāma.",
  "atk-vin02a3:534_3": "Evaṃ “adhammaṃ dhammo”ti vā…pe…",
  "atk-vin02a3:534_4": "“aduṭṭhullāpattiṃ duṭṭhullāpattī”ti vā dīpetvā pakkhaṃ labhitvā catunnaṃ saṅghakammānaṃ aññataraṃ saṅghakammaṃ",
  "atk-vin02a3:534_5": "ekasīmāyaṃ visuṃ karontehi saṅgho bhinno nāma hoti.",
  "atk-vin02a3:534_6": "Tena vuttaṃ –",
  "atk-vin02a3:534_7": "“te imehi aṭṭhārasahi vatthūhi apakassantī”tiādi.",
  "atk-vin02a3:535_0": "Tattha apakassantīti parisaṃ ākaḍḍhanti,",
  "atk-vin02a3:535_1": "vijaṭenti,",
  "atk-vin02a3:535_2": "ekamantaṃ ussārenti ca.",
  "atk-vin02a3:535_3": "Avapakāsantīti ati viya pakāsenti yathā visaṃsaṭṭhāva honti,",
  "atk-vin02a3:535_4": "evaṃ karonti.",
  "atk-vin02a3:535_5": "Āveninti visuṃ.",
  "atk-vin02a3:535_6": "Ettāvatā kho upāli saṅgho bhinno hotīti evaṃ aṭṭhārasasu bhedakaravatthūsu yaṃkiñci ekampi vatthuṃ dīpetvā tena tena kāraṇena “imaṃ gaṇhatha,",
  "atk-vin02a3:535_7": "imaṃ rocethā”ti saññāpetvā salākaṃ gāhāpetvā visuṃ saṅghakamme kate saṅgho bhinno hoti.",
  "atk-vin02a3:535_8": "Parivāre pana “pañcahi upāli ākārehi saṅgho bhijjatī”tiādi vuttaṃ,",
  "atk-vin02a3:535_9": "tassa iminā idha vuttena saṅghabhedalakkhaṇena atthato nānākaraṇaṃ natthi.",
  "atk-vin02a3:535_10": "Taṃ panassa nānākaraṇābhāvaṃ tattheva pakāsayissāma.",
  "atk-vin02a3:535_11": "Sesaṃ sabbattha uttānamevāti.",
  "atk-vin02a3:536_0": "Upālipañhākathā niṭṭhitā.",
  "atk-vin02a3:537_0": "Saṅghabhedakakkhandhakavaṇṇanā niṭṭhitā.",
  "atk-vin02a3:538_0": "8. Vattakkhandhakaṃ",
  "atk-vin02a3:539_0": "Āgantukavattakathā",
  "atk-vin02a3:540_0": "357.",
  "atk-vin02a3:540_1": "Vattakkhandhake idāni ārāmaṃ pavisissāmīti iminā upacārasīmasamīpaṃ dasseti;",
  "atk-vin02a3:540_2": "tasmā upacārasīmaṃ patvā upāhanāomuñcanādi sabbaṃ kātabbaṃ.",
  "atk-vin02a3:540_3": "Gahetvāti upāhanadaṇḍakena gahetvā.",
  "atk-vin02a3:540_4": "Paṭikkamantīti sannipatanti.",
  "atk-vin02a3:540_5": "Vissajjetabbanti pattharitabbaṃ.",
  "atk-vin02a3:540_6": "Gocaro pucchitabboti “gocaragāmo āsanne udāhu dūre,",
  "atk-vin02a3:540_7": "kālasseva piṇḍāya caritabbaṃ udāhu divā”ti evaṃ bhikkhācāro pucchitabbo.",
  "atk-vin02a3:540_8": "Agocaro nāma micchādiṭṭhikānaṃ vā gāmo paricchinnabhikkho vā gāmo;",
  "atk-vin02a3:540_9": "yattha ekassa vā dvinnaṃ vā bhikkhā diyyati,",
  "atk-vin02a3:540_10": "sopi pucchitabbo.",
  "atk-vin02a3:540_11": "Pānīyaṃ pucchitabbanti “kiṃ imissā pokkharaṇiyā pānīyaṃyeva pivanti,",
  "atk-vin02a3:540_12": "nahānādiparibhogampi karontī”ti evaṃ pānīyañceva paribhojanīyañca pucchitabbaṃ.",
  "atk-vin02a3:540_13": "Kesuci ṭhānesu vāḷamigā vā amanussā vā honti,",
  "atk-vin02a3:540_14": "tasmā “kaṃ kālaṃ pavisitabbaṃ,",
  "atk-vin02a3:540_15": "kaṃ kālaṃ nikkhamitabba”nti pucchitabbaṃ.",
  "atk-vin02a3:541_0": "Bahi ṭhitenāti bahi nikkhamantassa ahino vā amanussassa vā maggaṃ datvā ṭhitena nilloketabbo.",
  "atk-vin02a3:541_1": "Sace ussahati sodhetabboti yadi sakkoti,",
  "atk-vin02a3:541_2": "sabbo vihāro sodhetabbo.",
  "atk-vin02a3:541_3": "Asakkontena attano vasanokāso jaggitabbo.",
  "atk-vin02a3:541_4": "Sabbaṃ sodhetuṃ sakkontassa pana dassite vihārasodhanavatte vinicchayo mahākhandhake vuttanayeneva veditabbo.",
  "atk-vin02a3:542_0": "Āgantukavattakathā niṭṭhitā.",
  "atk-vin02a3:543_0": "Āvāsikavattakathā",
  "atk-vin02a3:544_0": "359.",
  "atk-vin02a3:544_1": "Āvāsikavatte –",
  "atk-vin02a3:544_2": "āsanaṃ paññapetabbanti evamādi sabbaṃ vuḍḍhatare āgate cīvarakammaṃ vā navakammaṃ vā ṭhapetvāpi kātabbaṃ.",
  "atk-vin02a3:544_3": "Cetiyaṅgaṇaṃ sammajjantena sammajjaniṃ nikkhipitvā tassa vattaṃ kātuṃ ārabhitabbaṃ.",
  "atk-vin02a3:544_4": "Paṇḍito hi āgantuko “sammajjāhi tāva cetiyaṅgaṇa”nti vakkhati.",
  "atk-vin02a3:544_5": "Gilānabhesajjaṃ karontena pana sace nātiāturo gilāno hoti,",
  "atk-vin02a3:544_6": "bhesajjaṃ akatvā vattameva kātabbaṃ.",
  "atk-vin02a3:544_7": "Mahāgilānassa pana bhesajjameva kātabbaṃ.",
  "atk-vin02a3:544_8": "Paṇḍito hi āgantuko “karohi tāva bhesajja”nti vakkhati.",
  "atk-vin02a3:544_9": "Pānīyena pucchantena sace sakiṃ ānītaṃ pānīyaṃ sabbaṃ pivati,",
  "atk-vin02a3:544_10": "“puna ānemī”ti pucchitabboyeva.",
  "atk-vin02a3:544_11": "Apica bījanenapi bījitabbo,",
  "atk-vin02a3:544_12": "bījantena sakiṃ pādapiṭṭhiyaṃ bījitvā sakiṃ majjhe sakiṃ sīse bījitabbaṃ,",
  "atk-vin02a3:544_13": "“alaṃ hotū”ti vuttena tato mandataraṃ bījitabbaṃ.",
  "atk-vin02a3:544_14": "Puna “ala”nti vuttena tato mandataraṃ bījitabbaṃ.",
  "atk-vin02a3:544_15": "Tatiyavāraṃ vuttena bījanī ṭhapetabbā.",
  "atk-vin02a3:544_16": "Pādāpissa dhovitabbā,",
  "atk-vin02a3:544_17": "dhovitvā sace attano telaṃ atthi,",
  "atk-vin02a3:544_18": "tena makkhetabbā.",
  "atk-vin02a3:544_19": "No ce atthi,",
  "atk-vin02a3:544_20": "tassa santakena makkhetabbā.",
  "atk-vin02a3:544_21": "Upāhanāpuñchanaṃ pana attano rucivasena kātabbaṃ.",
  "atk-vin02a3:544_22": "Teneva hettha “sace ussahatī”ti vuttaṃ.",
  "atk-vin02a3:544_23": "Tasmā upāhanā apuñchantassāpi anāpatti.",
  "atk-vin02a3:544_24": "“Kattha mayhaṃ senāsanaṃ pāpuṇātī”ti pucchitena senāsanaṃ paññapetabbaṃ,",
  "atk-vin02a3:544_25": "“etaṃ tumhākaṃ senāsanaṃ pāpuṇātī”ti evaṃ ācikkhitabbanti attho.",
  "atk-vin02a3:544_26": "Papphoṭetvā hi pattharituṃ pana vaṭṭatiyeva.",
  "atk-vin02a3:545_0": "Navakassa vatte –",
  "atk-vin02a3:545_1": "pānīyaṃ ācikkhitabbanti “etaṃ pānīyaṃ gahetvā pivāhī”ti ācikkhitabbaṃ.",
  "atk-vin02a3:545_2": "Paribhojanīyepi eseva nayo.",
  "atk-vin02a3:545_3": "Sesaṃ purimasadisameva.",
  "atk-vin02a3:545_4": "Mahāāvāsepi attano santikaṃ sampattassa āgantukassa vattaṃ akātuṃ na labhati.",
  "atk-vin02a3:546_0": "Āvāsikavattakathā niṭṭhitā.",
  "atk-vin02a3:547_0": "Gamikavattakathā",
  "atk-vin02a3:548_0": "360.",
  "atk-vin02a3:548_1": "Gamikavattesu dārubhaṇḍanti senāsanakkhandhake vuttaṃ mañcapīṭhādi.",
  "atk-vin02a3:548_2": "Mattikābhaṇḍampi rajanabhājanādi sabbaṃ tattha vuttappabhedameva.",
  "atk-vin02a3:548_3": "Taṃ sabbaṃ aggisālāya vā aññatarasmiṃ vā guttaṭṭhāne paṭisāmetvā gantabbaṃ.",
  "atk-vin02a3:548_4": "Anovassake pabbhārepi ṭhapetuṃ vaṭṭati.",
  "atk-vin02a3:548_5": "Senāsanaṃ āpucchitabbanti ettha yaṃ pāsāṇapiṭṭhiyaṃ vā pāsāṇatthambhesu vā katasenāsanaṃ,",
  "atk-vin02a3:548_6": "yattha upacikā nārohanti,",
  "atk-vin02a3:548_7": "taṃ anāpucchantassāpi anāpatti.",
  "atk-vin02a3:548_8": "Catūsu pāsāṇakesūtiādi upacikānaṃ uppattiṭṭhāne paṇṇasālādisenāsane kattabbākāradassanatthaṃ vuttaṃ.",
  "atk-vin02a3:548_9": "Appeva nāma aṅgānipi seseyyunti ayaṃ ajjhokāse ṭhapitamhi ānisaṃso.",
  "atk-vin02a3:548_10": "Ovassakagehe pana tiṇesu ca mattikāpiṇḍesu ca upari patantesu mañcapīṭhānaṃ aṅgānipi vinassanti.",
  "atk-vin02a3:549_0": "Gamikavattakathā niṭṭhitā.",
  "atk-vin02a3:550_0": "Anumodanavattakathā",
  "atk-vin02a3:551_0": "362.",
  "atk-vin02a3:551_1": "Anumodanavatthusmiṃ iddhaṃ ahosīti sampannaṃ ahosi.",
  "atk-vin02a3:551_2": "Catūhi pañcahīti saṅghattherena anumodanatthāya nisinne heṭṭhā paṭipāṭiyā catūhi nisīditabbaṃ.",
  "atk-vin02a3:551_3": "Anuthere nisinne mahātherena ca heṭṭhā ca tīhi nisīditabbaṃ.",
  "atk-vin02a3:551_4": "Pañcame nisinne upari catūhi nisīditabbaṃ.",
  "atk-vin02a3:551_5": "Saṅghattherena heṭṭhā daharabhikkhusmiṃ ajjhiṭṭhepi saṅghattherato paṭṭhāya catūhi nisīditabbameva.",
  "atk-vin02a3:551_6": "Sace pana anumodako bhikkhu “gacchatha bhante,",
  "atk-vin02a3:551_7": "āgametabbakiccaṃ natthī”ti vadati,",
  "atk-vin02a3:551_8": "gantuṃ vaṭṭati.",
  "atk-vin02a3:551_9": "Mahātherena “gacchāma āvuso”ti vutte “gacchathā”ti vadati,",
  "atk-vin02a3:551_10": "evampi vaṭṭati.",
  "atk-vin02a3:551_11": "“Bahigāme āgamessāmā”ti ābhogaṃ katvāpi bahigāmaṃ gantvā attano nissitake “tumhe tassa āgamanaṃ āgamethā”ti vatvāpi gantuṃ vaṭṭatiyeva.",
  "atk-vin02a3:551_12": "Sace pana manussā attano rucikena ekena anumodanaṃ kārenti,",
  "atk-vin02a3:551_13": "neva tassa anumodato āpatti,",
  "atk-vin02a3:551_14": "na mahātherassa bhāro hoti.",
  "atk-vin02a3:551_15": "Upanisinnakathāyameva hi manussesu kathāpentesu mahāthero āpucchitabbo,",
  "atk-vin02a3:551_16": "mahātherena ca anumodanāya ajjhiṭṭhova āgametabboti idamettha lakkhaṇaṃ.",
  "atk-vin02a3:551_17": "Vaccitoti sañjātavacco;",
  "atk-vin02a3:551_18": "vaccapīḷitoti adhippāyo.",
  "atk-vin02a3:552_0": "Anumodanavattakathā niṭṭhitā.",
  "atk-vin02a3:553_0": "Bhattaggavattakathā",
  "atk-vin02a3:554_0": "364.",
  "atk-vin02a3:554_1": "Bhattaggavatte “antogāmo vā hotu vihāro vā,",
  "atk-vin02a3:554_2": "manussānaṃ parivesanaṭṭhānaṃ gacchantena cīvaraṃ pārupitvā kāyabandhanaṃ bandhanameva vaṭṭatī”ti aṭṭhakathāsu vuttaṃ.",
  "atk-vin02a3:554_3": "Na there bhikkhū anupakhajjāti there bhikkhū atiallīyitvā na nisīditabbaṃ.",
  "atk-vin02a3:554_4": "Sace mahātherassa nisinnāsanena samakaṃ āsanaṃ hoti,",
  "atk-vin02a3:554_5": "bahūsu āsanesu sati ekaṃ dve āsanāni ṭhapetvā nisīditabbaṃ.",
  "atk-vin02a3:554_6": "Bhikkhū gaṇetvā paññattāsanesu anisīditvā mahātherena nisīdāti vuttena nisīditabbaṃ.",
  "atk-vin02a3:554_7": "No ce mahāthero vadati, “idaṃ, bhante,",
  "atk-vin02a3:554_8": "āsanaṃ ucca”nti vattabbaṃ.",
  "atk-vin02a3:554_9": "“Nisīdā”ti vutte nisīditabbaṃ.",
  "atk-vin02a3:554_10": "Sace pana evaṃ āpucchitepi na vadati,",
  "atk-vin02a3:554_11": "nisīdantassa anāpatti;",
  "atk-vin02a3:554_12": "mahātherasseva āpatti.",
  "atk-vin02a3:554_13": "Navako hi evarūpe āsane anāpucchā nisīdanto āpajjati,",
  "atk-vin02a3:554_14": "thero āpucchite ananujānanto.",
  "atk-vin02a3:554_15": "Na saṅghāṭiṃ ottharitvāti na saṅghāṭiṃ avattharitvā nisīditabbaṃ.",
  "atk-vin02a3:555_0": "Ubhohi hatthehīti pattadhovanaudakaṃ sandhāya vuttaṃ.",
  "atk-vin02a3:555_1": "Dakkhiṇodakaṃ pana purato ādhārake pattaṃ ṭhapetvā gahetabbaṃ.",
  "atk-vin02a3:555_2": "Sādhukanti udakasaddaṃ akarontena.",
  "atk-vin02a3:556_0": "Sūpassa okāsoti yathā sūpassa okāso hoti;",
  "atk-vin02a3:556_1": "evaṃ mattāya odano gaṇhitabboti attho.",
  "atk-vin02a3:556_2": "Samakaṃ sampādehīti idaṃ na kevalaṃ sappiādīsuyeva odanepi vattabbaṃ.",
  "atk-vin02a3:556_3": "Sappiādīsu pana yaṃ appaṃ hoti ekassa vā dvinnaṃ vā anurūpakaṃ,",
  "atk-vin02a3:556_4": "taṃ sabbesaṃ samakaṃ sampādehīti vutte manussānaṃ vihasā hoti,",
  "atk-vin02a3:556_5": "tasmā tādisaṃ sakiṃ vā dvikkhattuṃ vā gahetvā sesaṃ na gahetabbaṃ.",
  "atk-vin02a3:557_0": "Na tāva therena bhuñjitabbanti idaṃ yaṃ paricchinnabhikkhukaṃ bhattaggaṃ,",
  "atk-vin02a3:557_1": "yattha manussā sabbesaṃ pāpetvā dātukāmā honti,",
  "atk-vin02a3:557_2": "taṃ sandhāya vuttaṃ.",
  "atk-vin02a3:557_3": "Yaṃ pana mahābhattaggaṃ hoti,",
  "atk-vin02a3:557_4": "yattha ekasmiṃ padese bhuñjanti,",
  "atk-vin02a3:557_5": "ekasmiṃ padese udakaṃ diyyati,",
  "atk-vin02a3:557_6": "tattha yathāsukhaṃ bhuñjitabbaṃ.",
  "atk-vin02a3:558_0": "Na tāva udakanti idaṃ hatthadhovanaudakaṃ sandhāya vuttaṃ.",
  "atk-vin02a3:558_1": "Antarā pipāsitena pana gale vilaggāmisena vā pānīyaṃ pivitvā hatthā na dhovitabbā.",
  "atk-vin02a3:558_2": "Sace manussā “dhovatha bhante pattañca hatthe cā”ti vadanti,",
  "atk-vin02a3:558_3": "bhikkhū vā “tumhe udakaṃ gaṇhathā”ti vadanti, vaṭṭati.",
  "atk-vin02a3:559_0": "Nivattantenāti bhattaggato uṭṭhāya nivattantena saṅghena evaṃ nivattitabbanti dasseti. Kathaṃ?",
  "atk-vin02a3:559_1": "“Navakehī”ti sabbaṃ daṭṭhabbaṃ.",
  "atk-vin02a3:559_2": "Sambādhesu hi gharesu mahātherānaṃ nikkhamanokāso na hoti,",
  "atk-vin02a3:559_3": "tasmā evaṃ vuttaṃ.",
  "atk-vin02a3:559_4": "Evaṃ nivattantehi pana navakehi gehadvāre ṭhatvā theresu nikkhantesu paṭipāṭiyā gantabbaṃ.",
  "atk-vin02a3:559_5": "Sace pana mahātherā dhure nisinnā honti,",
  "atk-vin02a3:559_6": "navakā antogehe,",
  "atk-vin02a3:559_7": "therāsanato paṭṭhāya paṭipāṭiyā eva nikkhamitabbaṃ.",
  "atk-vin02a3:559_8": "Kāyena kāyaṃ aghaṭṭentena yathā antarena manussā gantuṃ sakkonti,",
  "atk-vin02a3:559_9": "evaṃ viraḷāya paṭipāṭiyā gantabbaṃ.",
  "atk-vin02a3:560_0": "Bhattaggavattakathā niṭṭhitā.",
  "atk-vin02a3:561_0": "Piṇḍacārikavattakathā",
  "atk-vin02a3:562_0": "366.",
  "atk-vin02a3:562_1": "Piṇḍacārikavatte –",
  "atk-vin02a3:562_2": "kammaṃ vā nikkhipatīti kappāsaṃ vā suppaṃ vā musalaṃ vā yaṃ gahetvā kammaṃ karonti,",
  "atk-vin02a3:562_3": "ṭhitā vā nisinnā vā honti,",
  "atk-vin02a3:562_4": "taṃ nikkhipati.",
  "atk-vin02a3:562_5": "Na ca bhikkhādāyikāyāti itthī vā hotu puriso vā,",
  "atk-vin02a3:562_6": "bhikkhādānasamaye mukhaṃ na ulloketabbaṃ.",
  "atk-vin02a3:563_0": "Piṇḍacārikavattakathā niṭṭhitā.",
  "atk-vin02a3:564_0": "Āraññikavattakathā",
  "atk-vin02a3:565_0": "368. Āraññikavatte – senāsanā otaritabbanti vasanaṭṭhānato nikkhamitabbaṃ.",
  "atk-vin02a3:566_0": "Pattaṃ thavikāya pakkhipitvāti ettha sace bahigāme udakaṃ natthi,",
  "atk-vin02a3:566_1": "antogāmeyeva bhattakiccaṃ katvā atha bahigāme atthi,",
  "atk-vin02a3:566_2": "bahigāme bhattakiccaṃ katvā patto dhovitvā vodako katvā thavikāya pakkhipitabbo.",
  "atk-vin02a3:567_0": "Paribhojanīyaṃ upaṭṭhāpetabbanti sace bhājanāni nappahonti,",
  "atk-vin02a3:567_1": "pānīyameva paribhojanīyampi katvā upaṭṭhāpetabbaṃ.",
  "atk-vin02a3:567_2": "Bhājanaṃ alabhantena veḷunāḷikāyapi upaṭṭhāpetabbaṃ.",
  "atk-vin02a3:567_3": "Tampi alabhantassa yathā samīpe udakaāvāṭo hoti,",
  "atk-vin02a3:567_4": "evaṃ kātabbaṃ.",
  "atk-vin02a3:567_5": "Araṇisahite sati aggiṃ akātumpi vaṭṭati.",
  "atk-vin02a3:567_6": "Yathā ca āraññikassa,",
  "atk-vin02a3:567_7": "evaṃ kantārappaṭipannassāpi araṇisahitaṃ icchitabbaṃ.",
  "atk-vin02a3:567_8": "Gaṇavāsino pana tena vināpi vaṭṭati.",
  "atk-vin02a3:567_9": "Nakkhattāneva nakkhattapadāni.",
  "atk-vin02a3:568_0": "Āraññikavattakathā niṭṭhitā.",
  "atk-vin02a3:569_0": "Senāsanavattakathā",
  "atk-vin02a3:570_0": "369.",
  "atk-vin02a3:570_1": "Senāsanavatte –",
  "atk-vin02a3:570_2": "dvāraṃ nāma yasmā mahāvaḷañjaṃ,",
  "atk-vin02a3:570_3": "tasmā tattha āpucchanakiccaṃ natthi,",
  "atk-vin02a3:570_4": "sesāni pana uddesadānādīni āpucchitvāva kātabbāni.",
  "atk-vin02a3:570_5": "Devasikampi āpucchituṃ vaṭṭati.",
  "atk-vin02a3:570_6": "Athāpi “bhante āpucchitameva hotū”ti vutte vuḍḍhataro “sādhū”ti sampaṭicchati,",
  "atk-vin02a3:570_7": "sayameva vā “tvaṃ yathāsukhaṃ viharāhī”ti vadati;",
  "atk-vin02a3:570_8": "evampi vaṭṭati.",
  "atk-vin02a3:570_9": "Sabhāgassa vissāsenāpi vaṭṭatiyeva.",
  "atk-vin02a3:570_10": "Yena vuḍḍho tena parivattitabbanti vuḍḍhābhimukhena parivattitabbaṃ.",
  "atk-vin02a3:570_11": "Bhojanasālādīsupi evameva paṭipajjitabbaṃ.",
  "atk-vin02a3:571_0": "Senāsanavattakathā niṭṭhitā.",
  "atk-vin02a3:572_0": "Jantāgharavattādikathā",
  "atk-vin02a3:573_0": "371. Jantāgharavatte – paribhaṇḍanti bahijagati.",
  "atk-vin02a3:574_0": "373.",
  "atk-vin02a3:574_1": "Ācamanavatthusmiṃ –",
  "atk-vin02a3:574_2": "sati udaketi ettha sace udakaṃ atthi,",
  "atk-vin02a3:574_3": "paṭicchannaṭṭhānaṃ pana natthi,",
  "atk-vin02a3:574_4": "bhājanena nīharitvā ācamitabbaṃ.",
  "atk-vin02a3:574_5": "Bhājane asati pattena nīharitabbaṃ.",
  "atk-vin02a3:574_6": "Pattepi asati asantaṃ nāma hoti.",
  "atk-vin02a3:574_7": "“Idaṃ ativivaṭaṃ purato aññaṃ udakaṃ bhavissatī”ti gatassa udakaṃ alabhantasseva bhikkhācāravelā hoti,",
  "atk-vin02a3:574_8": "kaṭṭhena vā kenaci vā puñchitvā gantabbaṃ,",
  "atk-vin02a3:574_9": "bhuñjitumpi anumodanampi kātuṃ vaṭṭati.",
  "atk-vin02a3:574_10": "Āgatapaṭipāṭiyāti vaccakuṭiyaṃ passāvaṭṭhāne nhānatittheti tīsupi āgatapaṭipāṭiyeva pamāṇaṃ.",
  "atk-vin02a3:575_0": "374.",
  "atk-vin02a3:575_1": "Vaccakuṭivatte –",
  "atk-vin02a3:575_2": "na dantakaṭṭhaṃ khādantenāti ayaṃ vaccakuṭiyāpi avaccakuṭiyāpi sabbattheva paṭikkhepo.",
  "atk-vin02a3:575_3": "Na pharusena kaṭṭhenāti phālitakaṭṭhena vā kharena vā gaṇṭhikena vā kaṇṭakena vā susirena vā pūtinā vā na avalekhitabbaṃ.",
  "atk-vin02a3:575_4": "Avalekhanakaṭṭhaṃ pana aggahetvā paviṭṭhassa āpatti natthi.",
  "atk-vin02a3:576_0": "Na ācamanasarāvaketi sabbasādhāraṇaṭṭhānaṃ sandhāyetaṃ vuttaṃ.",
  "atk-vin02a3:576_1": "Tatra hi aññe aññe āgacchanti,",
  "atk-vin02a3:576_2": "tasmā udakaṃ na sesetabbaṃ.",
  "atk-vin02a3:576_3": "Yaṃ pana saṅghikepi vihāre ekadese nibaddhagamanatthāya kataṃ ṭhānaṃ hoti puggalikaṭṭhānaṃ vā,",
  "atk-vin02a3:576_4": "tasmiṃ vaṭṭati.",
  "atk-vin02a3:576_5": "Virecanaṃ pivitvā punappunaṃ pavisantassāpi vaṭṭatiyeva.",
  "atk-vin02a3:577_0": "Ūhatāti ūhaditā;",
  "atk-vin02a3:577_1": "bahi vaccamakkhitāti attho.",
  "atk-vin02a3:577_2": "Dhovitabbāti udakaṃ āharitvā dhovitabbā.",
  "atk-vin02a3:577_3": "Udakaṃ atthi,",
  "atk-vin02a3:577_4": "bhājanaṃ natthi,",
  "atk-vin02a3:577_5": "asantaṃ nāma hoti.",
  "atk-vin02a3:577_6": "Bhājanaṃ atthi,",
  "atk-vin02a3:577_7": "udakaṃ natthi,",
  "atk-vin02a3:577_8": "etampi asantaṃ.",
  "atk-vin02a3:577_9": "Ubhaye pana asati asantameva,",
  "atk-vin02a3:577_10": "kaṭṭhena vā kenaci vā puñchitvā gantabbaṃ.",
  "atk-vin02a3:577_11": "Sesaṃ sabbattha uttānamevāti.",
  "atk-vin02a3:578_0": "Jantāgharavattādikathā niṭṭhitā.",
  "atk-vin02a3:579_0": "Vattakkhandhakavaṇṇanā niṭṭhitā.",
  "atk-vin02a3:580_0": "9. Pātimokkhaṭṭhapanakkhandhakaṃ",
  "atk-vin02a3:581_0": "Pātimokkhuddesayācanakathā",
  "atk-vin02a3:582_0": "383.",
  "atk-vin02a3:582_1": "Pātimokkhaṭṭhapanakkhandhake –",
  "atk-vin02a3:582_2": "(nandimukhiyā rattiyāti aruṇuṭṭhitakālepi hi nandimukhā viya ratti khāyati.",
  "atk-vin02a3:582_3": "Tenāha “nandimukhiyā rattiyā”ti.",
  "atk-vin02a3:582_4": "Antopūtinti attacittasantāne kilesapūtibhāvena antopūtiṃ.",
  "atk-vin02a3:582_5": "Avassutanti kilesavassanavasena avassutaṃ.",
  "atk-vin02a3:582_6": "Kasambukajātanti ākiṇṇadosatāya saṃkiliṭṭhajātaṃ.) Yāva bāhāgahaṇāpi nāmāti “aparisuddhā ānanda parisā”ti",
  "atk-vin02a3:582_7": "vacanaṃ sutvāyeva hi tena pakkamitabbaṃ siyā,",
  "atk-vin02a3:582_8": "evaṃ apakkamitvā yāva bāhāgahaṇāpi nāma so moghapuriso āgamessati,",
  "atk-vin02a3:582_9": "acchariyamidanti dasseti.",
  "atk-vin02a3:583_0": "384.",
  "atk-vin02a3:583_1": "Na āyatakeneva papātoti na paṭhamameva gambhīro;",
  "atk-vin02a3:583_2": "anupubbena gambhīroti attho.",
  "atk-vin02a3:583_3": "Ṭhitadhammo velaṃ nātivattatīti vīcīnaṃ osakkanakandaraṃ mariyādavelaṃ nātikkamati.",
  "atk-vin02a3:583_4": "Tīraṃ vāhetīti tīrato appeti;",
  "atk-vin02a3:583_5": "ussāretīti attho.",
  "atk-vin02a3:583_6": "Aññāpaṭivedhoti arahattappatti.",
  "atk-vin02a3:584_0": "385.",
  "atk-vin02a3:584_1": "Channamativassatīti āpattiṃ āpajjitvā paṭicchādento aññaṃ navaṃ āpattiṃ āpajjati idametaṃ sandhāya vuttaṃ.",
  "atk-vin02a3:584_2": "Vivaṭaṃ nātivassatīti āpattiṃ āpajjitvā vivaranto aññaṃ nāpajjati idametaṃ sandhāya vuttaṃ.",
  "atk-vin02a3:585_0": "Pātimokkhuddesayācanakathā niṭṭhitā.",
  "atk-vin02a3:586_0": "Pātimokkhasavanārahakathā",
  "atk-vin02a3:587_0": "386.",
  "atk-vin02a3:587_1": "Ṭhapitaṃ hoti pātimokkhanti ettha pure vā pacchā vā ṭhapitampi aṭṭhapitaṃ hoti,",
  "atk-vin02a3:587_2": "khette ṭhapitameva pana ṭhapitaṃ nāma hoti.",
  "atk-vin02a3:587_3": "Tasmā “suṇātu me,",
  "atk-vin02a3:587_4": "bhante saṅgho,",
  "atk-vin02a3:587_5": "ajjuposatho pannaraso,",
  "atk-vin02a3:587_6": "yadi saṅghassa pattakallaṃ,",
  "atk-vin02a3:587_7": "saṅgho uposathaṃ kareyyā”ti ettha yāva re-",
  "atk-vin02a3:587_8": "kāraṃ bhaṇati,",
  "atk-vin02a3:587_9": "tāva ṭhapetabbaṃ,",
  "atk-vin02a3:587_10": "idañhi khettaṃ. Yya-",
  "atk-vin02a3:587_11": "kāre pana vutte ṭhapentena pacchā ṭhapitaṃ nāma hoti.",
  "atk-vin02a3:587_12": "“Suṇātu me”ti anāraddheyeva ṭhapentena pure ṭhapitaṃ hoti.",
  "atk-vin02a3:588_0": "Pātimokkhasavanārahakathā niṭṭhitā.",
  "atk-vin02a3:589_0": "Dhammikādhammikapātimokkhaṭṭhapanakathā",
  "atk-vin02a3:590_0": "387.",
  "atk-vin02a3:590_1": "Amūlikāya sīlavipattiyā pātimokkhaṃ ṭhapeti akatāyāti tena puggalena sā vipatti katā vā hotu akatā vā,",
  "atk-vin02a3:590_2": "pātimokkhaṭṭhapanakassa saññāamūlikavasena amūlikā hoti.",
  "atk-vin02a3:590_3": "Katākatāyāti katañca akatañca ubhayaṃ gahetvā vuttaṃ.",
  "atk-vin02a3:591_0": "Dhammikaṃ sāmaggiṃ na upetīti kammaṃ kopetukāmatāya saṅghassa kamme karīyamāne neva āgacchati,",
  "atk-vin02a3:591_1": "na chandaṃ deti,",
  "atk-vin02a3:591_2": "sammukhībhūtova paṭikkosati,",
  "atk-vin02a3:591_3": "tena dukkaṭaṃ āpajjati.",
  "atk-vin02a3:591_4": "Iccassāpi sāpattikasseva pātimokkhaṃ ṭhapitaṃ hoti.",
  "atk-vin02a3:591_5": "Paccādiyatīti “puna kātabbaṃ kamma”nti paccādiyati,",
  "atk-vin02a3:591_6": "tena ukkoṭanakena pācittiyaṃ āpajjati.",
  "atk-vin02a3:591_7": "Iccassāpi sāpattikasseva pātimokkhaṃ ṭhapitaṃ hoti.",
  "atk-vin02a3:592_0": "Dhammikādhammikapātimokkhaṭṭhapanakathā niṭṭhitā.",
  "atk-vin02a3:593_0": "Dhammikapātimokkhaṭṭhapanakathā",
  "atk-vin02a3:594_0": "388.",
  "atk-vin02a3:594_1": "Yehi ākārehi yehi liṅgehi yehi nimittehīti ettha maggenamaggapaṭipādanādīsu ākārādisaññā veditabbā.",
  "atk-vin02a3:594_2": "Tena diṭṭhena tena sutena tāya parisaṅkāyāti ettha diṭṭhañca sutañca pāḷiyaṃ āgatameva.",
  "atk-vin02a3:594_3": "Sace pana tehi diṭṭhasutehi parisaṅkaṃ uppādeyya,",
  "atk-vin02a3:594_4": "taṃ sandhāya vuttaṃ “tāya parisaṅkāyā”ti.",
  "atk-vin02a3:595_0": "Dhammikapātimokkhaṭṭhapanakathā niṭṭhitā.",
  "atk-vin02a3:596_0": "Attādānaaṅgakathā",
  "atk-vin02a3:597_0": "398.",
  "atk-vin02a3:597_1": "Attādānaṃ ādātukāmenāti ettha sāsanaṃ sodhetukāmo bhikkhu yaṃ adhikaraṇaṃ attanā ādiyati,",
  "atk-vin02a3:597_2": "taṃ attādānanti vuccati.",
  "atk-vin02a3:597_3": "Akālo imaṃ attādānaṃ ādātunti ettha rājabhayaṃ corabhayaṃ dubbhikkhabhayaṃ vassārattoti ayaṃ akālo,",
  "atk-vin02a3:597_4": "viparīto kālo.",
  "atk-vin02a3:598_0": "Abhūtaṃ idaṃ attādānanti asantamidaṃ,",
  "atk-vin02a3:598_1": "mayā adhammo vā dhammoti,",
  "atk-vin02a3:598_2": "dhammo vā adhammoti,",
  "atk-vin02a3:598_3": "avinayo vā vinayoti,",
  "atk-vin02a3:598_4": "vinayo vā avinayoti,",
  "atk-vin02a3:598_5": "dussīlo vā puggalo sīlavāti,",
  "atk-vin02a3:598_6": "sīlavā vā dussīloti gahitoti attho;",
  "atk-vin02a3:598_7": "vipariyāyena bhūtaṃ veditabbaṃ.",
  "atk-vin02a3:598_8": "Anatthasaṃhitaṃ idaṃ attādānanti ettha yaṃ jīvitantarāyāya vā brahmacariyantarāyāya vā saṃvattati,",
  "atk-vin02a3:598_9": "idaṃ anatthasaṃhitaṃ,",
  "atk-vin02a3:598_10": "viparītaṃ atthasaṃhitaṃ nāma.",
  "atk-vin02a3:599_0": "Na labhissāmi sandiṭṭhe sambhatte bhikkhūti appekadā hi rājabhayādīsu evarūpā attano pakkhassa upatthambhakā bhikkhū laddhuṃ na sakkā honti,",
  "atk-vin02a3:599_1": "taṃ sandhāya vuttaṃ “na labhissāmī”ti.",
  "atk-vin02a3:599_2": "Appekadā pana khemasubhikkhādīsu laddhuṃ sakkā honti,",
  "atk-vin02a3:599_3": "taṃ sandhāya “labhissāmī”ti vuttaṃ.",
  "atk-vin02a3:600_0": "Bhavissati saṅghassa tatonidānaṃ bhaṇḍananti kosambakānaṃ viya bhaṇḍanaṃ kalaho viggaho vivādo saṅghabhedo ca bhavissatīti.",
  "atk-vin02a3:600_1": "Pacchāpi avippaṭisārakaraṃ bhavissatīti subhaddaṃ vuḍḍhapabbajitaṃ niggahetvā pañcasatikasaṅgītiṃ karontassa mahākassapattherasseva,",
  "atk-vin02a3:600_2": "dasavatthuke adhikaraṇe dasabhikkhusahassāni niggahetvā sattasatikasaṅgītiṃ karontassa āyasmato yasasseva,",
  "atk-vin02a3:600_3": "saṭṭhibhikkhusahassāni niggahetvā sahassikasaṅgītiṃ karontassa moggaliputtatissattherasseva ca pacchā samanussaraṇakaraṇaṃ hoti,",
  "atk-vin02a3:600_4": "sāsanassa ca vigatupakkilesacandimasūriyasassirikatāya saṃvattati.",
  "atk-vin02a3:601_0": "Attādānaaṅgakathā niṭṭhitā.",
  "atk-vin02a3:602_0": "Codakenapaccavekkhitabbadhammakathā",
  "atk-vin02a3:603_0": "399.",
  "atk-vin02a3:603_1": "Acchiddena appaṭimaṃsenātiādīsu yena gahaṭṭhapabbajitesu yo koci pahaṭo vā hoti,",
  "atk-vin02a3:603_2": "gihīnaṃ gaṇḍaphālanādīni vejjakammāni vā katāni,",
  "atk-vin02a3:603_3": "tassa kāyasamācāro upacikāhi khāyitatālapaṇṇamiva chiddo ca paṭimāsituṃ yattha katthaci gahetvā ākaḍḍhituṃ sakkuṇeyyatāya sappaṭimaṃso ca hoti,",
  "atk-vin02a3:603_4": "viparīto acchiddo appaṭimaṃsoti veditabboti.",
  "atk-vin02a3:603_5": "Vacīsamācāro pana musāvādaomasavādapesuññaamūlakānuddhaṃsanādīhi chiddo ca sappaṭimaṃso ca hoti,",
  "atk-vin02a3:603_6": "viparīto acchiddo appaṭimaṃso.",
  "atk-vin02a3:604_0": "Mettaṃ nu kho me cittanti palibodhe chinditvā kammaṭṭhānabhāvanānuyogena adhigataṃ mettacittaṃ.",
  "atk-vin02a3:604_1": "Anāghātanti āghātavirahitaṃ,",
  "atk-vin02a3:604_2": "vikkhambhanavasena vihatāghātanti attho.",
  "atk-vin02a3:604_3": "Idaṃ panāvuso kattha vuttaṃ bhagavatāti idaṃ sikkhāpadaṃ katarasmiṃ nagare vuttanti attho.",
  "atk-vin02a3:605_0": "Codakenapaccavekkhitabbadhammakathā niṭṭhitā.",
  "atk-vin02a3:606_0": "Codakenaupaṭṭhāpetabbakathā",
  "atk-vin02a3:607_0": "400.",
  "atk-vin02a3:607_1": "Kālena vakkhāmītiādīsu eko ekaṃ okāsaṃ kāretvā codento kālena vadati nāma.",
  "atk-vin02a3:607_2": "Saṅghamajjhagaṇamajjhasalākaggayāguaggavitakkamāḷakabhikkhācāramaggaāsanasālādīsu upaṭṭhākehi parivāritakkhaṇe vā codento akālena vadati nāma.",
  "atk-vin02a3:607_3": "Tacchena vadanto bhūtena vadati nāma.",
  "atk-vin02a3:607_4": "“Ambho mahallaka,",
  "atk-vin02a3:607_5": "parisāvacara,",
  "atk-vin02a3:607_6": "paṃsukūlika,",
  "atk-vin02a3:607_7": "dhammakathika,",
  "atk-vin02a3:607_8": "patirūpaṃ tava ida”nti vadanto pharusena vadati nāma.",
  "atk-vin02a3:607_9": "Kāraṇanissitaṃ pana katvā “bhante mahallakattha,",
  "atk-vin02a3:607_10": "parisāvacarā,",
  "atk-vin02a3:607_11": "paṃsukūlikā,",
  "atk-vin02a3:607_12": "dhammakathikattha,",
  "atk-vin02a3:607_13": "patirūpaṃ tumhākaṃ ida”nti vadanto saṇhena vadati nāma.",
  "atk-vin02a3:607_14": "Kāraṇanissitaṃ katvā vadanto atthasaṃhitena vadati nāma.",
  "atk-vin02a3:607_15": "Mettacitto vakkhāmi no dosantaroti mettacittaṃ upaṭṭhapetvā vakkhāmi,",
  "atk-vin02a3:607_16": "na duṭṭhacitto hutvā.",
  "atk-vin02a3:608_0": "Codakenaupaṭṭhāpetabbakathā niṭṭhitā.",
  "atk-vin02a3:609_0": "Codakacuditakapaṭisaṃyuttakathā",
  "atk-vin02a3:610_0": "401.",
  "atk-vin02a3:610_1": "Ajjhattaṃ manasikaritvāti attano citte uppādetvā.",
  "atk-vin02a3:610_2": "Kāruññatāti karuṇābhāvo.",
  "atk-vin02a3:610_3": "Iminā karuṇañca karuṇāpubbabhāgañca dasseti.",
  "atk-vin02a3:610_4": "Hitesitāti hitagavesanatā.",
  "atk-vin02a3:610_5": "Anukampitāti tena hitena saṃyojanatā.",
  "atk-vin02a3:610_6": "Dvīhipi mettañca mettāpubbabhāgañca dasseti.",
  "atk-vin02a3:610_7": "Āpattivuṭṭhānatāti āpattito vuṭṭhāpetvā suddhante patiṭṭhāpanā.",
  "atk-vin02a3:610_8": "Vatthuṃ codetvā sāretvā paṭiññaṃ āropetvā yathāpaṭiññāya kammakaraṇaṃ vinayapurekkhāratā nāma.",
  "atk-vin02a3:610_9": "Ime pañca dhammeti ye ete kāruññatātiādinā nayena vuttā,",
  "atk-vin02a3:610_10": "ime pañca dhamme ajjhattaṃ manasi karitvā paro codetabboti.",
  "atk-vin02a3:611_0": "Sacce ca akuppe cāti vacīsacce ca akuppanatāya ca.",
  "atk-vin02a3:611_1": "Cuditakena hi saccañca vattabbaṃ,",
  "atk-vin02a3:611_2": "kopo ca na kātabbo.",
  "atk-vin02a3:611_3": "Neva attanā kujjhitabbo,",
  "atk-vin02a3:611_4": "na paro ghaṭṭetabboti attho.",
  "atk-vin02a3:611_5": "Sesaṃ sabbattha uttānamevāti.",
  "atk-vin02a3:612_0": "Codakacuditakapaṭisaṃyuttakathā niṭṭhitā.",
  "atk-vin02a3:613_0": "Pātimokkhaṭṭhapanakkhandhakavaṇṇanā niṭṭhitā.",
  "atk-vin02a3:614_0": "10. Bhikkhunikkhandhakaṃ",
  "atk-vin02a3:615_0": "Mahāpajāpatigotamīvatthukathā",
  "atk-vin02a3:616_0": "402.",
  "atk-vin02a3:616_1": "Bhikkhunikkhandhake –",
  "atk-vin02a3:616_2": "alaṃ gotami mā te ruccīti kasmā paṭikkhipati,",
  "atk-vin02a3:616_3": "nanu sabbesampi buddhānaṃ catasso parisā hontīti?",
  "atk-vin02a3:616_4": "Kāmaṃ honti,",
  "atk-vin02a3:616_5": "kilametvā pana anekakkhattuṃ yācitena anuññātaṃ pabbajjaṃ “dukkhena laddhā ayaṃ amhehī”ti sammā paripālessantīti",
  "atk-vin02a3:616_6": "bhaddakaṃ katvā anujānitukāmo paṭikkhipati.",
  "atk-vin02a3:616_7": "Aṭṭhagarudhammakathā mahāvibhaṅgeyeva kathitā.",
  "atk-vin02a3:617_0": "403. Kumbhathenakehīti kumbhe dīpaṃ jāletvā tena ālokena paraghare bhaṇḍaṃ vicinitvā thenakacorehi.",
  "atk-vin02a3:618_0": "Setaṭṭhikā nāma rogajātīti eko pāṇako nāḷimajjhagataṃ kaṇḍaṃ vijjhati,",
  "atk-vin02a3:618_1": "yena viddhattā nikkhantampi sālisīsaṃ khīraṃ gahetuṃ na sakkoti.",
  "atk-vin02a3:619_0": "Mañjiṭṭhikā nāma rogajātīti ucchūnaṃ antorattabhāvo.",
  "atk-vin02a3:619_1": "Mahato taḷākassa paṭikacceva āḷinti iminā pana etamatthaṃ dasseti –",
  "atk-vin02a3:619_2": "yathā mahato taḷākassa āḷiyā abaddhāyapi kiñci udakaṃ tiṭṭheyya,",
  "atk-vin02a3:619_3": "paṭhamameva baddhāya pana yaṃ abaddhapaccayā na tiṭṭheyya,",
  "atk-vin02a3:619_4": "tampi tiṭṭheyya;",
  "atk-vin02a3:619_5": "evameva ye ime anuppanne vatthusmiṃ paṭikacceva avītikkamanatthāya garudhammā paññattā.",
  "atk-vin02a3:619_6": "Tesu apaññattesupi mātugāmassa pabbajitattā pañceva vassasatāni saddhammo tiṭṭheyya.",
  "atk-vin02a3:619_7": "Paṭikacceva paññattattā pana aparānipi pañcavassasatāni ṭhassatīti evaṃ paṭhamaṃ vuttaṃ vassasahassameva ṭhassatīti.",
  "atk-vin02a3:619_8": "Vassasahassanti cetaṃ paṭisambhidāpabhedappattakhīṇāsavavaseneva vuttaṃ.",
  "atk-vin02a3:619_9": "Tato pana uttarimpi sukkhavipassakakhīṇāsavavasena vassasahassaṃ,",
  "atk-vin02a3:619_10": "anāgāmivasena vassasahassaṃ,",
  "atk-vin02a3:619_11": "sakadāgāmivasena vassasahassaṃ,",
  "atk-vin02a3:619_12": "sotāpannavasena vassasahassanti evaṃ pañcavassasahassāni paṭivedhasaddhammo ṭhassati.",
  "atk-vin02a3:619_13": "Pariyattidhammopi tāniyeva.",
  "atk-vin02a3:619_14": "Na hi pariyattiyā asati paṭivedho atthi,",
  "atk-vin02a3:619_15": "nāpi pariyattiyā sati paṭivedho na hoti;",
  "atk-vin02a3:619_16": "liṅgaṃ pana pariyattiyā antarahitāyapi ciraṃ pavattissatīti.",
  "atk-vin02a3:620_0": "Mahāpajāpatigotamīvatthukathā niṭṭhitā.",
  "atk-vin02a3:621_0": "Bhikkhunīupasampadānujānanakathā",
  "atk-vin02a3:622_0": "404.",
  "atk-vin02a3:622_1": "Anujānāmi bhikkhave bhikkhūhi bhikkhuniyo upasampādetunti imāya anupaññattiyā bhikkhū pañcasatā sākiyāniyo",
  "atk-vin02a3:622_2": "mahāpajāpatiyā saddhivihāriniyo katvā upasampādesuṃ.",
  "atk-vin02a3:622_3": "Iti tā sabbāpi ekatoupasampannā nāma ahesuṃ.",
  "atk-vin02a3:622_4": "Ye kho tvaṃ gotamīti iminā ovādena gotamī arahattaṃ pattā.",
  "atk-vin02a3:623_0": "409.",
  "atk-vin02a3:623_1": "Kammaṃ na karīyatīti tajjanīyādi sattavidhampi kammaṃ na karīyati.",
  "atk-vin02a3:623_2": "Khamāpentīti na puna evaṃ karissāmīti khamāpenti.",
  "atk-vin02a3:624_0": "410.",
  "atk-vin02a3:624_1": "Anujānāmi,",
  "atk-vin02a3:624_2": "bhikkhave,",
  "atk-vin02a3:624_3": "bhikkhūhi bhikkhunīnaṃ kammaṃ ropetvā niyyādetunti ettha tajjanīyādīsu “idaṃ nāma kammaṃ etissā kātabba”nti",
  "atk-vin02a3:624_4": "evaṃ ropetvā “taṃ dāni tumheva karothā”ti niyyādetabbaṃ.",
  "atk-vin02a3:624_5": "Sace pana aññasmiṃ ropite aññaṃ karonti,",
  "atk-vin02a3:624_6": "“tajjanīyakammārahassa niyassakammaṃ karotī”ti ettha vuttanayena kāretabbataṃ āpajjanti.",
  "atk-vin02a3:625_0": "411.",
  "atk-vin02a3:625_1": "Kaddamodakenāti ettha na kevalaṃ kaddamodakena,",
  "atk-vin02a3:625_2": "vippasannaudakarajanakaddamādīsupi yena kenaci osiñcantassa dukkaṭameva.",
  "atk-vin02a3:625_3": "Avandiyo so bhikkhave bhikkhu bhikkhunisaṅghena kātabboti bhikkhunupassaye sannipatitvā “asuko nāma ayyo bhikkhunīnaṃ apasādanīyaṃ dasseti,",
  "atk-vin02a3:625_4": "etassa ayyassa avandiyakaraṇaṃ ruccatī”ti evaṃ tikkhattuṃ sāvetabbaṃ.",
  "atk-vin02a3:625_5": "Ettāvatā avandiyo kato hoti.",
  "atk-vin02a3:625_6": "Tato paṭṭhāya yathā sāmaṇere disvā na vandanti;",
  "atk-vin02a3:625_7": "evameva disvāpi na vanditabbo.",
  "atk-vin02a3:625_8": "Tena bhikkhunā sammā vattantena bhikkhunupassayaṃ āgantvā vihāreyeva saṅghaṃ vā gaṇaṃ vā ekapuggalaṃ",
  "atk-vin02a3:625_9": "vā upasaṅkamitvā ukkuṭikaṃ nisīditvā añjaliṃ paggahetvā “bhikkhunisaṅgho mayhaṃ khamatū”ti khamāpetabbaṃ.",
  "atk-vin02a3:625_10": "Tena bhikkhunā bhikkhunīnaṃ santikaṃ āgantvā “eso bhikkhu tumhe khamāpetī”ti vattabbaṃ.",
  "atk-vin02a3:625_11": "Tato paṭṭhāya so vanditabbo.",
  "atk-vin02a3:625_12": "Ayamettha saṅkhepo,",
  "atk-vin02a3:625_13": "vitthāraṃ pana kammavibhaṅge vakkhāma.",
  "atk-vin02a3:626_0": "Obhāsentīti asaddhammena obhāsenti.",
  "atk-vin02a3:626_1": "Bhikkhunīhi saddhiṃ sampayojentīti bhikkhunīhi saddhiṃ purise asaddhammena sampayojenti.",
  "atk-vin02a3:626_2": "Avandiyakaraṇaṃ vuttanayameva.",
  "atk-vin02a3:626_3": "Āvaraṇanti vihārappavesane nivāraṇaṃ.",
  "atk-vin02a3:626_4": "Ovādaṃ ṭhapetunti ettha na bhikkhunupassayaṃ gantvā ṭhapetabbo.",
  "atk-vin02a3:626_5": "Ovādatthāya pana āgatā bhikkhuniyo vattabbā “asukā nāma bhikkhunī sāpattikā,",
  "atk-vin02a3:626_6": "tassā ovādaṃ ṭhapemi,",
  "atk-vin02a3:626_7": "mā tāya saddhiṃ uposathaṃ karitthā”ti.",
  "atk-vin02a3:626_8": "Kāyavivaraṇādīsupi daṇḍakammaṃ vuttanayameva.",
  "atk-vin02a3:627_0": "413. Na bhikkhave bhikkhuniyā ovādo na gantabbotiādi bhikkhunivibhaṅgavaṇṇanāyaṃ vuttameva.",
  "atk-vin02a3:628_0": "416.",
  "atk-vin02a3:628_1": "Phāsukā namentīti gihidārikāyo viya ghanapaṭṭakena kāyabandhanena phāsukā namanatthāya bandhanti.",
  "atk-vin02a3:628_2": "Ekapariyākatanti ekavāraṃ parikkhipanakaṃ.",
  "atk-vin02a3:629_0": "Vilīvena paṭṭenāti saṇhehi veḷuvilīvehi katapaṭṭena.",
  "atk-vin02a3:629_1": "Dussapaṭṭenāti setavatthapaṭṭena.",
  "atk-vin02a3:629_2": "Dussaveṇiyāti dussena kataveṇiyā.",
  "atk-vin02a3:629_3": "Dussavaṭṭiyāti dussena katavaṭṭiyā.",
  "atk-vin02a3:629_4": "Coḷapaṭṭādīsu coḷakāsāvaṃ coḷanti veditabbaṃ.",
  "atk-vin02a3:630_0": "Aṭṭhillenāti gojaṅghaṭṭhikena.",
  "atk-vin02a3:630_1": "Jaghananti kaṭippadeso vuccati.",
  "atk-vin02a3:630_2": "Hatthaṃ koṭṭāpentīti aggabāhaṃ koṭṭāpetvā morapattādīhi cittālaṅkāraṃ karonti.",
  "atk-vin02a3:630_3": "Hatthakocchanti piṭṭhihatthaṃ.",
  "atk-vin02a3:630_4": "Pādanti jaṅghaṃ.",
  "atk-vin02a3:630_5": "Pādakocchanti piṭṭhipādaṃ.",
  "atk-vin02a3:631_0": "417.",
  "atk-vin02a3:631_1": "Mukhalimpanādīni vuttanayāneva.",
  "atk-vin02a3:631_2": "Avaṅgaṃ karontīti akkhī añjantiyo avaṅgadese adhomukhaṃ lekhaṃ karonti.",
  "atk-vin02a3:631_3": "Visesakanti gaṇḍappadese vicitrasaṇṭhānaṃ visesakaṃ karonti.",
  "atk-vin02a3:631_4": "Olokentīti vātapānaṃ vivaritvā vīthiṃ olokenti.",
  "atk-vin02a3:631_5": "Sāloke tiṭṭhantīti dvāraṃ vivaritvā upaḍḍhakāyaṃ dassentiyo tiṭṭhanti.",
  "atk-vin02a3:631_6": "Naccanti naṭasamajjaṃ kārenti.",
  "atk-vin02a3:631_7": "Vesiṃ vuṭṭhāpentīti gaṇikaṃ vuṭṭhāpenti.",
  "atk-vin02a3:631_8": "Pānāgāraṃ ṭhapentīti suraṃ vikkiṇanti.",
  "atk-vin02a3:631_9": "Sūnaṃ ṭhapentīti maṃsaṃ vikkiṇanti.",
  "atk-vin02a3:631_10": "Āpaṇanti nānābhaṇḍānaṃ anekavidhaṃ āpaṇaṃ pasārenti.",
  "atk-vin02a3:631_11": "Dāsaṃ upaṭṭhāpentīti dāsaṃ gahetvā tena attano veyyāvaccaṃ kārenti.",
  "atk-vin02a3:631_12": "Dāsīādīsupi eseva nayo.",
  "atk-vin02a3:631_13": "Haritakapakkikaṃ pakiṇantīti haritakañceva pakkañca pakiṇanti;",
  "atk-vin02a3:631_14": "pakiṇṇakāpaṇaṃ pasārentīti vuttaṃ hoti.",
  "atk-vin02a3:632_0": "418. Sabbanīlakādikathā kathitāyeva.",
  "atk-vin02a3:633_0": "419.",
  "atk-vin02a3:633_1": "Bhikkhunī ce,",
  "atk-vin02a3:633_2": "bhikkhave,",
  "atk-vin02a3:633_3": "kālaṃ karontītiādīsu ayaṃ pāḷimuttakavinicchayo –",
  "atk-vin02a3:633_4": "sace hi pañcasu sahadhammikesu yo koci kālaṃ karonto “mamaccayena mayhaṃ parikkhāro upajjhāyassa hotu,",
  "atk-vin02a3:633_5": "ācariyassa hotu,",
  "atk-vin02a3:633_6": "saddhivihārikassa hotu,",
  "atk-vin02a3:633_7": "antevāsikassa hotu,",
  "atk-vin02a3:633_8": "mātu hotu,",
  "atk-vin02a3:633_9": "pitu hotu,",
  "atk-vin02a3:633_10": "aññassa vā yassa kassaci hotū”ti vadati tesaṃ na hoti,",
  "atk-vin02a3:633_11": "saṅghasseva hoti.",
  "atk-vin02a3:633_12": "Na hi pañcannaṃ sahadhammikānaṃ accayadānaṃ ruhati,",
  "atk-vin02a3:633_13": "gihīnaṃ pana ruhati.",
  "atk-vin02a3:633_14": "Bhikkhu hi bhikkhunivihāre kālaṃ karoti,",
  "atk-vin02a3:633_15": "tassa parikkhāro bhikkhūnaṃyeva hoti.",
  "atk-vin02a3:633_16": "Bhikkhunī bhikkhuvihāre kālaṃ karoti,",
  "atk-vin02a3:633_17": "tassā parikkhāro bhikkhunīnaṃyeva hoti.",
  "atk-vin02a3:634_0": "420.",
  "atk-vin02a3:634_1": "Purāṇamallīti purāṇe gihikāle mallakassa bhariyā.",
  "atk-vin02a3:634_2": "Purisabyañjananti purisanimittaṃ,",
  "atk-vin02a3:634_3": "chinnaṃ vā hotu acchinnaṃ vā,",
  "atk-vin02a3:634_4": "paṭicchannaṃ vā appaṭicchannaṃ vā.",
  "atk-vin02a3:634_5": "Sace etasmiṃ ṭhāne purisabyañjananti cittaṃ uppādetvā upanijjhāyati, dukkaṭaṃ.",
  "atk-vin02a3:635_0": "421.",
  "atk-vin02a3:635_1": "Attano paribhogatthāya dinnaṃ nāma yaṃ “tumheyeva paribhuñjathā”ti vatvā dinnaṃ,",
  "atk-vin02a3:635_2": "taṃ aññassa dadato dukkaṭaṃ.",
  "atk-vin02a3:635_3": "Aggaṃ gahetvā pana dātuṃ vaṭṭati.",
  "atk-vin02a3:635_4": "Sace asappāyaṃ,",
  "atk-vin02a3:635_5": "sabbaṃ apanetuṃ vaṭṭati.",
  "atk-vin02a3:635_6": "Cīvaraṃ ekāhaṃ vā dvīhaṃ vā paribhuñjitvā dātuṃ vaṭṭati.",
  "atk-vin02a3:635_7": "Pattādīsupi eseva nayo.",
  "atk-vin02a3:636_0": "Bhikkhūnaṃ sannidhiṃ bhikkhunīhi paṭiggāhāpetvāti hiyyo paṭiggahetvā ṭhapitamaṃsaṃ ajja aññasmiṃ anupasampanne",
  "atk-vin02a3:636_1": "asati bhikkhūhi paṭiggāhāpetvā bhikkhunīhi paribhuñjitabbaṃ.",
  "atk-vin02a3:636_2": "Bhikkhūhi paṭiggahitañhi bhikkhunīnaṃ appaṭiggahitakaṭṭhāne tiṭṭhati,",
  "atk-vin02a3:636_3": "bhikkhunīnaṃ paṭiggahitampi bhikkhūsu eseva nayo.",
  "atk-vin02a3:637_0": "426.",
  "atk-vin02a3:637_1": "Āsanaṃ saṃkasāyantiyo kālaṃ vītināmesunti aññaṃ vuṭṭhāpetvā aññaṃ nisīdāpentiyo bhojanakālaṃ atikkāmesuṃ.",
  "atk-vin02a3:638_0": "Aṭṭhannaṃ bhikkhunīnaṃ yathāvuḍḍhanti ettha sace pure aṭṭhasu nisinnāsu tāsaṃ abbhantarimā aññā āgacchati,",
  "atk-vin02a3:638_1": "sā attano navakaṃ uṭṭhāpetvā nisīdituṃ labhati.",
  "atk-vin02a3:638_2": "Yā pana aṭṭhahipi navakatarā,",
  "atk-vin02a3:638_3": "sā sacepi saṭṭhivassā hoti,",
  "atk-vin02a3:638_4": "āgatapaṭipāṭiyāva nisīdituṃ labhati.",
  "atk-vin02a3:638_5": "Aññattha sabbattha yathāvuḍḍhaṃ na paṭibāhitabbanti ṭhapetvā bhattaggaṃ aññasmiṃ catupaccayabhājanīyaṭṭhāne",
  "atk-vin02a3:638_6": "“ahaṃ pubbe āgatā”ti vuḍḍhaṃ paṭibāhitvā kiñci na gahetabbaṃ;",
  "atk-vin02a3:638_7": "yathāvuḍḍhameva vaṭṭati.",
  "atk-vin02a3:638_8": "Pavāraṇākathā kathitāyeva.",
  "atk-vin02a3:639_0": "429. Itthiyuttantiādīhi sabbayānāni anuññātāni. Pāṭaṅkinti paṭapoṭṭalikaṃ.",
  "atk-vin02a3:640_0": "430.",
  "atk-vin02a3:640_1": "Dūtena upasampadā dasannaṃ antarāyānaṃ yena kenaci vaṭṭati.",
  "atk-vin02a3:640_2": "Kammavācāpariyosāne sā bhikkhunī bhikkhunupassaye ṭhitā vā hotu nipannā vā jāgarā vā niddaṃ okkantā vā,",
  "atk-vin02a3:640_3": "upasampannāva hoti.",
  "atk-vin02a3:640_4": "Tāvadeva chāyādīni āgatāya dūtabhikkhuniyā ācikkhitabbāni.",
  "atk-vin02a3:641_0": "431.",
  "atk-vin02a3:641_1": "Udositoti bhaṇḍasālā.",
  "atk-vin02a3:641_2": "Na sammatīti nappahoti.",
  "atk-vin02a3:641_3": "Upassayanti gharaṃ.",
  "atk-vin02a3:641_4": "Navakammanti saṅghassatthāya bhikkhuniyā navakammampi kātuṃ anujānāmīti attho.",
  "atk-vin02a3:642_0": "432.",
  "atk-vin02a3:642_1": "Tassā pabbajitāyāti tassā pabbajitakāle.",
  "atk-vin02a3:642_2": "Yāva so dārako viññutaṃ pāpuṇātīti yāva khādituṃ bhuñjituṃ nahāyituñca maṇḍituñca attano dhammatāya sakkotīti attho.",
  "atk-vin02a3:643_0": "Ṭhapetvā sāgāranti sahagāraseyyamattaṃ ṭhapetvā.",
  "atk-vin02a3:643_1": "Yathā aññasmiṃ purise;",
  "atk-vin02a3:643_2": "evaṃ dutiyikāya bhikkhuniyā tasmiṃ dārake paṭipajjitabbanti dasseti.",
  "atk-vin02a3:643_3": "Mātā pana nahāpetuṃ pāyetuṃ bhojetuṃ maṇḍetuṃ ure katvā sayituñca labhati.",
  "atk-vin02a3:644_0": "434.",
  "atk-vin02a3:644_1": "Yadeva sā vibbhantāti yasmā sā vibbhantā attano ruciyā khantiyā odātāni vatthāni nivatthā,",
  "atk-vin02a3:644_2": "tasmāyeva sā abhikkhunī,",
  "atk-vin02a3:644_3": "na sikkhāpaccakkhānenāti dasseti.",
  "atk-vin02a3:644_4": "Sā puna upasampadaṃ na labhati.",
  "atk-vin02a3:645_0": "Sā āgatā na upasampādetabbāti na kevalaṃ na upasampādetabbā,",
  "atk-vin02a3:645_1": "pabbajjampi na labhati.",
  "atk-vin02a3:645_2": "Odātāni gahetvā vibbhantā pana pabbajjāmattaṃ labhati.",
  "atk-vin02a3:646_0": "Abhivādanantiādīsu purisā pāde sambāhantā vandanti,",
  "atk-vin02a3:646_1": "kese chindanti,",
  "atk-vin02a3:646_2": "nakhe chindanti,",
  "atk-vin02a3:646_3": "vaṇapaṭikammaṃ karonti,",
  "atk-vin02a3:646_4": "taṃ sabbaṃ kukkuccāyantā na sādiyantīti attho.",
  "atk-vin02a3:646_5": "Tatreke ācariyā “sace ekato vā ubhato vā avassutā honti sārattā,",
  "atk-vin02a3:646_6": "yathāvatthukameva”.",
  "atk-vin02a3:646_7": "Eke ācariyā “natthi ettha āpattī”ti vadanti.",
  "atk-vin02a3:646_8": "Evaṃ ācariyavādaṃ dassetvā idaṃ odissa anuññātaṃ vaṭṭatīti aṭṭhakathāsu vuttaṃ.",
  "atk-vin02a3:646_9": "Taṃ pamāṇaṃ.",
  "atk-vin02a3:646_10": "“Anujānāmi bhikkhave sāditu”nti hi vacaneneva taṃ kappiyaṃ.",
  "atk-vin02a3:647_0": "435.",
  "atk-vin02a3:647_1": "Pallaṅkena nisīdantīti pallaṅkaṃ ābhujitvā nisīdanti.",
  "atk-vin02a3:647_2": "Aḍḍhapallaṅkanti ekaṃ pādaṃ ābhujitvā katapallaṅkaṃ.",
  "atk-vin02a3:647_3": "Heṭṭhā vivaṭe upari paṭicchanneti ettha sace kūpo khato hoti,",
  "atk-vin02a3:647_4": "upari pana padaramattameva sabbadisāsu paññāyati,",
  "atk-vin02a3:647_5": "evarūpepi vaṭṭati.",
  "atk-vin02a3:648_0": "436. Kukkusaṃ mattikanti kuṇḍakañceva mattikañca. Sesamettha uttānamevāti.",
  "atk-vin02a3:649_0": "Bhikkhunīupasampadānujānanakathā niṭṭhitā.",
  "atk-vin02a3:650_0": "Bhikkhunikkhandhakavaṇṇanā niṭṭhitā.",
  "atk-vin02a3:651_0": "11. Pañcasatikakkhandhakaṃ",
  "atk-vin02a3:652_0": "Khuddānukhuddakasikkhāpadakathā",
  "atk-vin02a3:653_0": "441.",
  "atk-vin02a3:653_1": "Pañcasatikakkhandhake –",
  "atk-vin02a3:653_2": "cattāri pārājikāni ṭhapetvā avasesāni khuddānukhuddakānīti evamādi ekasikkhāpadampi apariccajitvā sabbesaṃ",
  "atk-vin02a3:653_3": "saṅgahetabbabhāvadassanatthaṃ pariyāyena vuttaṃ.",
  "atk-vin02a3:653_4": "Idaṃ vo samaṇānanti idaṃ samaṇānaṃ.",
  "atk-vin02a3:653_5": "Padapūraṇamatte vokāro.",
  "atk-vin02a3:654_0": "443.",
  "atk-vin02a3:654_1": "Idampi te āvuso ānanda dukkaṭanti “idaṃ tayā duṭṭhu kata”nti kevalaṃ garahantehi therehi vuttaṃ,",
  "atk-vin02a3:654_2": "na āpattiṃ sandhāya vuttaṃ.",
  "atk-vin02a3:654_3": "Na hi te āpattānāpattiṃ na jānanti.",
  "atk-vin02a3:654_4": "Idāneva cetaṃ anussāvitaṃ –",
  "atk-vin02a3:654_5": "“saṅgho apaññattaṃ na paññapeti,",
  "atk-vin02a3:654_6": "paññattaṃ na samucchindatī”ti.",
  "atk-vin02a3:654_7": "Desehi taṃ dukkaṭanti idampi ca “āma, bhante,",
  "atk-vin02a3:654_8": "duṭṭhu mayā kata”nti evaṃ paṭijānāhi,",
  "atk-vin02a3:654_9": "taṃ dukkaṭanti idaṃ sandhāya vuttaṃ,",
  "atk-vin02a3:654_10": "na āpattidesanaṃ.",
  "atk-vin02a3:654_11": "Thero pana yasmā asatiyā na pucchi na anādarena,",
  "atk-vin02a3:654_12": "tasmā tattha duṭṭhukatabhāvampi asallakkhento “nāhaṃ taṃ dukkaṭaṃ passāmī”ti vatvā theresu gāravaṃ dassento",
  "atk-vin02a3:654_13": "“apicāyasmantānaṃ sandhāya desemi taṃ dukkaṭa”nti āha.",
  "atk-vin02a3:654_14": "Yathā tumhe vadatha,",
  "atk-vin02a3:654_15": "tathā paṭijānāmīti vuttaṃ hoti.",
  "atk-vin02a3:654_16": "Eseva nayo avasesesu catūsu ṭhānesu.",
  "atk-vin02a3:654_17": "Sesamettha yaṃ vattabbaṃ siyā,",
  "atk-vin02a3:654_18": "taṃ nidānavaṇṇanāyameva vuttaṃ.",
  "atk-vin02a3:655_0": "Khuddānukhuddakasikkhāpadakathā niṭṭhitā.",
  "atk-vin02a3:656_0": "Pañcasatikakkhandhakavaṇṇanā niṭṭhitā.",
  "atk-vin02a3:657_0": "12. Sattasatikakkhandhakaṃ",
  "atk-vin02a3:658_0": "Dasavatthukathā",
  "atk-vin02a3:659_0": "446.",
  "atk-vin02a3:659_1": "Sattasatikakkhandhake –",
  "atk-vin02a3:659_2": "bhikkhaggenāti bhikkhuaggena,",
  "atk-vin02a3:659_3": "bhikkhū gaṇetvā tattake paṭivīse ṭhapesunti attho.",
  "atk-vin02a3:659_4": "Mahiyāti himapātasamaye himavalāhakā.",
  "atk-vin02a3:660_0": "447.",
  "atk-vin02a3:660_1": "Avijjānivuṭāti avijjāpaṭicchannā.",
  "atk-vin02a3:660_2": "Posāti purisā.",
  "atk-vin02a3:660_3": "Piyarūpaṃ abhinandanti patthentīti piyarūpābhinandino.",
  "atk-vin02a3:660_4": "Aviddasūti avijānantā.",
  "atk-vin02a3:660_5": "Rāgarajehi sarajā.",
  "atk-vin02a3:660_6": "Magasadisāti magā.",
  "atk-vin02a3:660_7": "Saha nettiyāti sanettikā.",
  "atk-vin02a3:660_8": "Vaḍḍhenti kaṭasinti punappunaṃ kaḷevaraṃ nikkhipamānā bhūmiṃ vaḍḍhenti.",
  "atk-vin02a3:660_9": "Evaṃ vaḍḍhentāva ghoraṃ ādiyanti punabbhavaṃ.",
  "atk-vin02a3:661_0": "454. Pāpakaṃ no āvuso katanti āvuso amhehi pāpakaṃ katanti attho.",
  "atk-vin02a3:662_0": "455.",
  "atk-vin02a3:662_1": "Katamena tvaṃ bhūmi vihārenāti ettha bhūmīti piyavacanametaṃ.",
  "atk-vin02a3:662_2": "Piyaṃ vattukāmo kira āyasmā sabbakāmī navake bhikkhū evaṃ āmanteti.",
  "atk-vin02a3:662_3": "Kullakavihārenāti uttānavihārena.",
  "atk-vin02a3:663_0": "457.",
  "atk-vin02a3:663_1": "Sāvatthiyā suttavibhaṅgeti kathaṃ suttavibhaṅge paṭikkhittaṃ hoti?",
  "atk-vin02a3:663_2": "Tatra hi “sannidhi nāma ajja paṭiggahitaṃ aparajjū”ti vatvā puna “sannidhikārake asannidhikārakasaññī",
  "atk-vin02a3:663_3": "khādanīyaṃ vā bhojanīyaṃ vā khādati vā bhuñjati vā āpatti pācittiyassā”ti āpattiṃ vadantena paṭikkhittaṃ hoti.",
  "atk-vin02a3:663_4": "Tatreke maññanti “yo pana bhikkhu sannidhikārakaṃ khādanīyaṃ vā bhojanīyaṃ vā”ti hi vuttaṃ,",
  "atk-vin02a3:663_5": "idañca loṇaṃ nāma yāvajīvikattā sannidhibhāvaṃ nāpajjati.",
  "atk-vin02a3:663_6": "Yampi aloṇakaṃ āmisaṃ paṭiggahetvā tena saddhiṃ paribhuñjati,",
  "atk-vin02a3:663_7": "taṃ tadahupaṭiggahitameva,",
  "atk-vin02a3:663_8": "tasmā “‘yāvakālikena,",
  "atk-vin02a3:663_9": "bhikkhave,",
  "atk-vin02a3:663_10": "yāvajīvikaṃ tadahupaṭiggahitaṃ kāle kappati,",
  "atk-vin02a3:663_11": "vikāle na kappatī’ti vacanato dukkaṭenettha bhavitabba”nti.",
  "atk-vin02a3:663_12": "Te vattabbā –",
  "atk-vin02a3:663_13": "“tumhākaṃ matena dukkaṭenapi na bhavitabbaṃ,",
  "atk-vin02a3:663_14": "na hi ettha yāvajīvikaṃ tadahupaṭiggahitaṃ,",
  "atk-vin02a3:663_15": "yāvakālikameva tadahupaṭiggahitaṃ,",
  "atk-vin02a3:663_16": "na ca taṃ vikāle paribhuttaṃ.",
  "atk-vin02a3:663_17": "Yadi vā “vikāle na kappatī”ti vacanena tumhe dukkaṭaṃ maññetha,",
  "atk-vin02a3:663_18": "yāvajīvikamissaṃ yāvakālikaṃ vikāle bhuñjantassa vikālabhojanapācittiyaṃ na bhaveyya.",
  "atk-vin02a3:663_19": "Tasmā na byañjanamattaṃ gahetabbaṃ,",
  "atk-vin02a3:663_20": "attho upaparikkhitabbo.",
  "atk-vin02a3:664_0": "Ayañhettha attho –",
  "atk-vin02a3:664_1": "yāvakālikena yāvajīvikaṃ tadahupaṭiggahitaṃ yadi sambhinnarasaṃ hoti,",
  "atk-vin02a3:664_2": "yāvakālikagatikameva hoti.",
  "atk-vin02a3:664_3": "Tasmā “yo pana bhikkhu vikāle khādanīyaṃ vā bhojanīyaṃ vā”ti iminā sikkhāpadena kāle kappati,",
  "atk-vin02a3:664_4": "vikāle na kappati.",
  "atk-vin02a3:664_5": "Na idha “na kappatī”ti vacanamattenettha dukkaṭaṃ hoti.",
  "atk-vin02a3:664_6": "Yatheva yāvajīvikaṃ tadahupaṭiggahitaṃ yāvakālikena sambhinnarasaṃ vikāle na kappati,",
  "atk-vin02a3:664_7": "vikālabhojanapācittiyāvahaṃ hoti.",
  "atk-vin02a3:664_8": "Evaṃ ajja paṭiggahitampi aparajju yāvakālikena sambhinnarasaṃ na kappati,",
  "atk-vin02a3:664_9": "sannidhibhojanapācittiyāvahaṃ hoti.",
  "atk-vin02a3:664_10": "Taṃ “sannidhikataṃ ida”nti ajānantopi na muccati.",
  "atk-vin02a3:664_11": "Vuttañhetaṃ –",
  "atk-vin02a3:664_12": "“sannidhikārake asannidhikārakasaññī khādanīyaṃ vā bhojanīyaṃ vā khādati vā bhuñjati vā āpatti pācittiyassā”ti.",
  "atk-vin02a3:664_13": "Tasmā “kattha paṭikkhitta”nti imissā pucchāya “parisuddhamidaṃ byākaraṇaṃ sāvatthiyā suttavibhaṅge”ti.",
  "atk-vin02a3:665_0": "Rājagahe uposathasaṃyutteti idaṃ “na bhikkhave ekasmiṃ āvāse dve uposathāgārāni sammannitabbāni;",
  "atk-vin02a3:665_1": "yo sammanneyya,",
  "atk-vin02a3:665_2": "āpatti dukkaṭassā”ti etaṃ sandhāya vuttaṃ.",
  "atk-vin02a3:665_3": "Vinayātisāre dukkaṭanti “na bhikkhave ekasmiṃ āvāse dve uposathāgārāni sammannitabbānī”ti etassa vinayassa atisāre dukkaṭaṃ.",
  "atk-vin02a3:665_4": "Campeyyake vinayavatthusminti idaṃ “adhammena ce bhikkhave vaggakammaṃ,",
  "atk-vin02a3:665_5": "akammaṃ na ca karaṇīya”nti evamādiṃ katvā campeyyakkhandhake āgataṃ vinayavatthuṃ sandhāya vuttaṃ.",
  "atk-vin02a3:666_0": "Ekacco kappatīti idaṃ dhammikaṃ āciṇṇaṃ sandhāya vuttaṃ.",
  "atk-vin02a3:666_1": "Chedanake pācittiyanti suttavibhaṅge hi “nisīdanaṃ nāma sadasaṃ vuccatī”ti āgataṃ,",
  "atk-vin02a3:666_2": "tasmā dvinnaṃ sugatavidatthīnaṃ upari dasāyeva vidatthimattā labbhati.",
  "atk-vin02a3:666_3": "Dasāya vinā taṃ pamāṇaṃ karontassa idaṃ āgatameva hoti –",
  "atk-vin02a3:666_4": "“taṃ atikkāmayato chedanakaṃ pācittiya”nti.",
  "atk-vin02a3:666_5": "Tasmā “kiṃ āpajjatī”ti puṭṭho “chedanake pācittiya”nti āha.",
  "atk-vin02a3:666_6": "Chedanakasikkhāpade vuttapācittiyaṃ āpajjatīti attho.",
  "atk-vin02a3:666_7": "Sesaṃ sabbattha uttānamevāti.",
  "atk-vin02a3:667_0": "Dasavatthukathā niṭṭhitā.",
  "atk-vin02a3:668_0": "Samantapāsādikāya vinayasaṃvaṇṇanāya",
  "atk-vin02a3:669_0": "Sattasatikakkhandhakavaṇṇanā niṭṭhitā.",
  "atk-vin02a3:670_0": "Dvivaggasaṅgahā vuttā, dvāvīsatipabhedanā;",
  "atk-vin02a3:671_0": "Khandhakā sāsane pañcakkhandhadukkhappahāyino.",
  "atk-vin02a3:672_0": "Yā tesaṃ vaṇṇanā esā, antarāyaṃ vinā yathā;",
  "atk-vin02a3:673_0": "Siddhā sijjhantu kalyāṇā, evaṃ āsāpi pāṇinanti.",
  "atk-vin02a3:674_0": "Cūḷavagga-aṭṭhakathā niṭṭhitā."
}