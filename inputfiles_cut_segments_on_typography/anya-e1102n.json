{
  "anya-e1102n:6_0": "Namo tassa bhagavato arahato sammāsambuddhassa.",
  "anya-e1102n:7_0": "Sīmavisodhanī",
  "anya-e1102n:8_0": "Varadaṃ varadaṃ aggaṃ, diccaṃ diccaṃva vanajaṃ;",
  "anya-e1102n:9_0": "Bodhakaṃ bodhakaṃ pāṇaṃ, deva’devaṃ namāma’haṃ.",
  "anya-e1102n:10_0": "Santaṃ santaṃ sadā vaṭṭaṃ, pajaṃ’bhave sutaṃ;",
  "anya-e1102n:11_0": "Nibbudaṃ nibbudaṃ tāraṃ, dhammavaraṃ namāma’haṃ.",
  "anya-e1102n:12_0": "Sutaṃ sutaṃ bhavane yaṃ, natanaṃ natanā’rahaṃ;",
  "anya-e1102n:13_0": "Narā’narā sadā’kaṃsu, saṅghavaraṃ namāma’haṃ.",
  "anya-e1102n:14_0": "Icceva’maccantanatassaneyyaṃ, natayyamāno ratanattayaṃ yaṃ;",
  "anya-e1102n:15_0": "Puññābhivaḍḍhiṃ mahagghaṃ alatthaṃ, tassānubhāvena hatantarāyo.",
  "anya-e1102n:16_0": "Vinaye sati ṭhite yaṃ, sāsanaṃ saṇṭhitaṃ bhave;",
  "anya-e1102n:17_0": "Vinaye sati naṭṭhe yaṃ, vinaṭṭhaṃ sāsanaṃ bhave.",
  "anya-e1102n:18_0": "Tasmā dittaṃ mame’dāni, jotayitvāna sāsane;",
  "anya-e1102n:19_0": "Bhinditvā dveḷhakaṃ vādaṃ, ekībhāvaṃ karoma’haṃ.",
  "anya-e1102n:20_0": "Attukkaṃsana-bhāvañca, paravambhanakampica;",
  "anya-e1102n:21_0": "Tesu cittaṃ apesetvā, sāsanassa suvuḍḍhiyā.",
  "anya-e1102n:22_0": "Yadi me īdisaṃ cittaṃ, bhaveyyuṃ pāpasaṅkappā;",
  "anya-e1102n:23_0": "Paccissaṃ niraye bhayaṃ, hīna’jjhāsayakāraṇā.",
  "anya-e1102n:24_0": "Sāsanassa sulabhaṃ’va patthayanto satā’cāro;",
  "anya-e1102n:25_0": "Saṃsandissamahaṃ dāni, ciraṃ saddhamma’suddhiyā.",
  "anya-e1102n:26_0": "Sudullabhaṃ labhitvāna, pabbajjaṃ jinasāsane;",
  "anya-e1102n:27_0": "Sambuddhassa varaṃ vādaṃ, katvā dveḷhaka’mekikaṃ.",
  "anya-e1102n:28_0": "Sīmavisodhaniṃ nāma, nānāganthasamāhaṭaṃ;",
  "anya-e1102n:29_0": "Karissaṃ me nisāmentu, sādhavo kavipuṅgavā.",
  "anya-e1102n:30_0": "Pāḷiṃ aṭṭhakathañceva, mātikaṃ padabhājaniṃ;",
  "anya-e1102n:31_0": "Ogāhetvāna taṃ sabbaṃ, punappunaṃ asesato.",
  "anya-e1102n:32_0": "Attanomatiganthesu, ṭīkāgaṇṭhipadesuca;",
  "anya-e1102n:33_0": "Vinicchayavimatīsu, mātikā’ṭṭhakathāsupi.",
  "anya-e1102n:34_0": "Sabbaṃ asesakaṃ katvā, saṃsanditvāna ekato;",
  "anya-e1102n:35_0": "Pavattā vaṇṇanā esā, tosayantī vicakkhaṇeti.",
  "anya-e1102n:36_0": "Buddhuppādo hi dullabho, tato pabbajjā ca upasampadā ca, vuttañhetaṃ",
  "anya-e1102n:37_0": "Buddho ca dullabho loke, saddhammasavanampi ca;",
  "anya-e1102n:38_0": "Saṅgho ca dullabho loke, sappūrisā’tidullabhā.",
  "anya-e1102n:39_0": "Dullabhañca manussattaṃ, buddhuppādo ca dullabho;",
  "anya-e1102n:40_0": "Dullabhā khaṇasampatti, saddhammo paramadullabho’ti.",
  "anya-e1102n:41_0": "1. Upasampadākaṇḍo",
  "anya-e1102n:42_0": "Imasmiñhi ṭhāne ṭhatvā buddhaguṇapaṭisaṃyuttāya kathāya vuccamānāya sādhūnaṃ cittasampahaṃsanañceva,",
  "anya-e1102n:42_1": "imasseva pakaraṇassa anummattavacanabhāvo ca bhaveyya,",
  "anya-e1102n:42_2": "anummattavacanatte ca siddhe sotabbaṃ maññissanti,",
  "anya-e1102n:42_3": "tasmā buddhaguṇaṃ vaṇṇayissāma.",
  "anya-e1102n:42_4": "Amhākaṃ kira bhagavā brahmadevabuddhamādiṃ katvā yāva porāṇasakyagotamā manopaṇidhivasena,",
  "anya-e1102n:42_5": "kaṭṭhavāhanajātakaṃādiṃkatvā yāva majjhimadīpaṅkarā vācaṅgavasena majjhimadīpaṅkarapādamūlato paṭṭhāya",
  "anya-e1102n:42_6": "kāyavācaṅgavasena sabbaṃ sampiṇḍetvā yāva vessantarattabhāvā vīsati asaṅkhyeyyāni pāramiyo pūrentassa",
  "anya-e1102n:42_7": "sabbaññutaññāṇatthāya yeva alaṅkataṃ sīsaṃ chinditvā dentassa sabbaññubodhisattassa sīsaṃ jambudīpavāsīnaṃ",
  "anya-e1102n:42_8": "uddhanatopi bahutaraṃ,",
  "anya-e1102n:42_9": "añjitanayanaṃ uppāṭetvā dentassa nayanaṃ ajaṭākāse gaganatale tārāgaṇatopi bahutaraṃ,",
  "anya-e1102n:42_10": "hadayamaṃsaṃ vā dakkhiṇabāhuṃ vā chinditvā dentassa maṃsaṃ chanahuta aṭṭhasa hassādhikasatasahassapamāṇasinerurājatopi bahutaraṃ,",
  "anya-e1102n:42_11": "lohitaṃ uppāṭetvā dentassa ruhiraṃ catūsu mahāsamuddesu udakatopi bahutaraṃ,",
  "anya-e1102n:42_12": "maddīsadise ca bhariye jālīkaṇhājinasadise ca putte paresaṃ dāsatthāya dentassa gaṇanapathaṃ vītivattā.",
  "anya-e1102n:42_13": "Evaṃ pāramiyo pūrentasseva.",
  "anya-e1102n:43_0": "Cintitaṃ sattasaṅkhyeyyaṃ, navasaṅkhyeyya’vācakaṃ;",
  "anya-e1102n:44_0": "Kāyavācā catukhyātaṃ, buddhattaṃ samupāgamīti.",
  "anya-e1102n:45_0": "Jātattakīsotattakiyā vuttanayena asūro hutvā buddhattaṃ cintentasseva sattaasaṅkhyeyyāni vītivattāni.",
  "anya-e1102n:45_1": "Atisūro ahutvā vācāmattameva nava asaṅkhyeyyāni vītivattāni.",
  "anya-e1102n:45_2": "Atisūro hutvā kāyaṅgavācaṅgavasena pūrentassa cattāri asaṅkhyeyyāni vītivattāni.",
  "anya-e1102n:45_3": "Imāni cattāri asaṅkhyeyyāni dīpaṅkarapādamūlato paṭṭhāya veditabbāni.",
  "anya-e1102n:45_4": "Satasahassakappamatthake pana ajjhattapāramī pūritāti veditabbā.",
  "anya-e1102n:45_5": "Vessantarattabhāvena ca sattakamahādānaṃ datvā sattakkhattuṃ pathaviṃ kampetvā vaṅkapabbataṃ gantvā nayanasadise",
  "anya-e1102n:45_6": "dve putte brāhmaṇassa dāsatthāya datvā dutiyadivase brāhmaṇavaṇṇena āgatassa sakkassa devarañño attasamaṃ",
  "anya-e1102n:45_7": "maddiṃ nāma bhariyaṃ datvā tasmiṃ bhave aparimeyyāni puññāni katvā tato tusitapuraṃ gantvā tattha yāvatāyukaṃ",
  "anya-e1102n:45_8": "ṭhatvā dasahi cakkavāḷasahassehi āgantvā devatāvisesehi.",
  "anya-e1102n:46_0": "Kālo deva mahāvīra, uppajja mātukucchiyaṃ;",
  "anya-e1102n:47_0": "Sadevakaṃ tārayanto, bujjhassu amataṃ padanti.",
  "anya-e1102n:48_0": "Yāciyamāno kālaṃ dīpañca desañca kulaṃ mātaramevacāti imāni pañca mahāvilokanāni viloketvā tusitapurato",
  "anya-e1102n:48_1": "cavitvā mahāsammatavaṃsajassa okkākarañño puttānaṃ kusalambhedabhayena bhaginīhiyeva saddhiṃ āvāhakaraṇaṃ",
  "anya-e1102n:48_2": "sutvā sakyā vata bho rājakumārāti okkākamahārājena vuttavacanaṃ pavattanimittaṃ katvā sakyāti laddhanāmānaṃ",
  "anya-e1102n:48_3": "rājūnamabbhantare pavattassa suddhodanamahārājassa jeṭṭhamahesiyā sirimahāmāyāya kucchimhi nibbattitvā",
  "anya-e1102n:48_4": "dasamāsaccayena devadahanagarassa kapilavatthussa ca majjhe lumbinīvane mātukucchito nikkhamitvā jātakkhaṇeyeva",
  "anya-e1102n:48_5": "uttarābhimukhaṃ sattapadavītihārena gantvā achambhivācaṃ nicchāretvā pitaraṃ vandāpetvā anukkamena soḷasavassuddesikakāle",
  "anya-e1102n:48_6": "rajjasiriṃ anubhavitvā rāhulabhaddassa jātadivase nikkhamitvā chabbassāni dukkaracariyaṃ caritvā vesākhapuṇṇamadivase",
  "anya-e1102n:48_7": "anuttaraṃ sammāsambodhiṃ abhisambujjhitvā pañcacattālīsa vassāni devamanussānaṃ ratanadāmaṃ ganthento",
  "anya-e1102n:48_8": "viya dhammaratanavassaṃ vassāpetvā yāva subhaddaparibbājakavinayanā katabuddhakicce kusinārāyaupavaṭṭane",
  "anya-e1102n:48_9": "mallānaṃ sālavane vesākhapuṇṇamadivase paccūsasamaye anupādisesāya nibbānadhātuyā parinibbute bhagavatilokanāthe",
  "anya-e1102n:48_10": "subhaddena vuḍḍhapabbajitena “alaṃ āvuso mā socittha mā paridevittha,",
  "anya-e1102n:48_11": "sumuttā mayaṃ tena mahāsamaṇena,",
  "anya-e1102n:48_12": "upaddutā ca homa’idaṃ vo kappati idaṃ vo na kappatī’ti.",
  "anya-e1102n:48_13": "Idāni pana mayaṃ yaṃ icchissāma taṃ karissāma,",
  "anya-e1102n:48_14": "yaṃ na icchissāma na taṃ karissāmā”ti vuttavacanaṃ sallakkhetvā gaṇapāmokkhānaṃ sattannaṃ bhikkhusatasahassānaṃ",
  "anya-e1102n:48_15": "saṅghatthero āyasmā mahākassapo dhammasaṅgītiṃ katvā parisuddhe dhammavinaye tato aparabhāge vassasatassa",
  "anya-e1102n:48_16": "accayena vesāliyā vajjiputtakā dasavatthūni dassetvā sāsanavipattiṃ karonte disvā āyasmatā yasattherena",
  "anya-e1102n:48_17": "kākaṇḍakaputtena samussāhiyamāno dutiyasaṅgītiṃ katvā tato aparabhāge tathāgatassa parinibbānato dvinnaṃ",
  "anya-e1102n:48_18": "vassasatānaṃ upari aṭṭhārasame vasse dhammāsokonāma rājā sakalajambudīpatale ekarajjābhisekaṃ pāpuṇitvā",
  "anya-e1102n:48_19": "buddhasāsane mahantaṃ lābhasakkāraṃ pavattetvā parihīnalābhasakkārā titthiyā antamaso ghāsacchādanamattampi",
  "anya-e1102n:48_20": "alabhantā lābhasakkāraṃ patthayamānā sāsane pabbajitvā sakāni sakāni diṭṭhigatāni dīpetvā sāsane mahantaṃ",
  "anya-e1102n:48_21": "abbudañca malañca pavattesuṃ.",
  "anya-e1102n:48_22": "Tadā dhammāsokarañño pattābhisekato sattarasame vasse saṭṭhisatasahassa bhikkhūsu sahassabhikkhuṃ gahetvā",
  "anya-e1102n:48_23": "moggaliputtatisso nāma saṅghatthero mahāpavāraṇāya parappavādaṃ bhinditvā kathāvatthuppakaraṇaṃ desetvā",
  "anya-e1102n:48_24": "tatiyadhammasaṅgītiṃ katvā parisuddhe dhammavinaye sāṭṭhakathebuddhavacane dharanteva pāḷiyaṭṭhakathāsu",
  "anya-e1102n:48_25": "atthacchāyaṃ gahetvā attano mativasena nānāganthavisesāni karonti,",
  "anya-e1102n:48_26": "tesu attanomativasena atthacchāyaṃ gahetvā kāraṇapatirūpakaṃ katvā vuttavacanaṃ sārato sallakkhetvā sutta-",
  "anya-e1102n:48_27": "suttānulomaācariyavāde muñcitvā pāḷiyā aṭṭhakathaṃ,",
  "anya-e1102n:48_28": "aṭṭhakathāya ca pāḷiṃ tabbivaraṇabhūtaṃ sāratthadīpaniñca aññāni ca ganthavisesāni asaṃsanditvā attanomatiyāpi",
  "anya-e1102n:48_29": "pubbāparaṃ asamānetvā vādappakāsanamattameva ṭhapetvā garukalahukesu garukeyeva ṭhātabbepi garuke aṭṭhatvā",
  "anya-e1102n:48_30": "keci bhikkhū nadiyā udakukkhepaṃ akatvā karonti.",
  "anya-e1102n:48_31": "Evaṃ sāsane dvidhā bhinnā honti.",
  "anya-e1102n:48_32": "Idañca bhindanaṃ kosambakakkhandhake bhinnatopi sataguṇena sahassaguṇena balavatarameva sāsanassa vipattikāraṇattā,",
  "anya-e1102n:48_33": "tathā hi na idaṃ manussaloke bhikkhūnaṃyeva hoti,",
  "anya-e1102n:48_34": "bhikkhūnaṃ,",
  "anya-e1102n:48_35": "upāsakamanussānaṃ,",
  "anya-e1102n:48_36": "ārakkhakadevatānampi,",
  "anya-e1102n:48_37": "tāsaṃ sahāyakānaṃ bhummanissitadevatānampi tāsaṃ sahāyakānaṃ rukkhanissitadevatānampi tāsaṃsahāyakānaṃ ākāsaṭṭhakadevatānampi,",
  "anya-e1102n:48_38": "tāsaṃ sahāyakānaṃ cātumahārājikadevatānampi,",
  "anya-e1102n:48_39": "tāsaṃ sahāyakānaṃ tāvatiṃsadevatānampi,",
  "anya-e1102n:48_40": "evaṃ mittaparamparavasena chakāmāvacaradevatānampi tāsaṃ mittānaṃ brahmapārisajjānampīti evaṃ yāvaakaniṭṭhabrahmalokā",
  "anya-e1102n:48_41": "ariyapuggale ṭhapetvā sabbe puthujjanā devamanussā bhinnā honti,",
  "anya-e1102n:48_42": "tesaṃ bhinnattā bahu ca pāpaṃ pasavati,",
  "anya-e1102n:48_43": "tasmā pāḷiyā aṭṭhakathaṃ,",
  "anya-e1102n:48_44": "aṭṭhakathāya ca pāḷiṃ saṃsanditvā tāni tāni ganthavisesāni ca ekato katvā gaṅgodake na yamunodakaṃ viya",
  "anya-e1102n:48_45": "missitvā ekībhāvaṃ katvā sīmavisodhaniṃ nāma karissāmi,",
  "anya-e1102n:48_46": "taṃ suṇātha sādhukaṃ manasikarotha dhammarājassa sāvakāti.",
  "anya-e1102n:49_0": "Tattha buddhuppādo dullabho ti buddhassa uppādakālo dullabho tathā hi anuppannakāle buddhe buddhoti saddampi",
  "anya-e1102n:49_1": "asutvā vītivattānaṃ kappānaṃ gaṇanapathaṃ vītivattā.",
  "anya-e1102n:49_2": "Buddhakāraṇassa dukkarattaṃ heṭṭhā vuttameva.",
  "anya-e1102n:50_0": "Tato pabbajā ca upasampadācā tiettha topaccayo lāmakatthe,",
  "anya-e1102n:50_1": "pañcamyatthe vā.",
  "anya-e1102n:50_2": "Buddhuppādo dullabho,",
  "anya-e1102n:50_3": "tamanupabbajjā ca upasampadā ca dullabhāyevāti adhippāyo.",
  "anya-e1102n:50_4": "Yathā ca loke kiñcideva mahagghaṃ alabhitabbaṃ labhitvā vā tena sahakārīkāraṇabhūtaṃ appagghampi mahagghaṃ mahagghaṃ dullabhaṃ dullabhanti vuccati,",
  "anya-e1102n:50_5": "evameva atidullabhaṃ buddhuppādaṃ āgamma tamanupabbajitampi dullabhanti vuccati,",
  "anya-e1102n:50_6": "yathā ca nidiyā uparimabhāge sattāhavaṭṭalikādibhāvena udakapūraṇe heṭṭhā kismiñci ṭhāne tarituṃ avisahantā idameva ṭhānaṃ dukkaranti vuccati,",
  "anya-e1102n:50_7": "evameva buddhakāraṇassa dukkarabhāve na tamanupabbajjupasampadāpi dukkaraṃ dullabhanti vuccati.",
  "anya-e1102n:50_8": "Aññathā buddhabhagavato pi pabbajjupasampadabhāvoyeva seṭṭho bhaveyya.",
  "anya-e1102n:50_9": "Athavā kāraṇūpacāravasenāpi evaṃ vuttanti daṭṭhabbaṃ,",
  "anya-e1102n:50_10": "yathā semhoguḷoti tathā hi guḷassa pi vanapaccayā semho ussanno,",
  "anya-e1102n:50_11": "taṃ jano guḷenasemhoti vattabbepi kāraṇasmiṃ guḷe phalabhūtaṃ semhaṃ ropetvā semho guḷoti vuccati,",
  "anya-e1102n:50_12": "evaṃ kāraṇassa dukkarattā dullabhe buddhuppāde tamanukriyā pabbajjāpi taṃ mūlakāraṇabhūte buddhuppāde ropetvā dullabhā pabbajjāti vuccati.",
  "anya-e1102n:50_13": "Buddhuppādakālepi buddhadassanaṃ dullabhameva,",
  "anya-e1102n:50_14": "anuppannakāle pana pageva,",
  "anya-e1102n:50_15": "sabbakhaṇesu navamakhaṇattā ca tathā hi milakkhudesaarūpabhūmiasaññasattanirayapetatiracchānabhūmīsu",
  "anya-e1102n:50_16": "jāyamānesu vā majjhimadese jāyamānopi micchādiṭṭhibhūtā vā,",
  "anya-e1102n:50_17": "sammādiṭṭhikule jāyamānāpi cakkhusota vikalabhāvena aṅgavikalā vā buddhadassanaṃ na arahanti,",
  "anya-e1102n:50_18": "dassanampi dassanamattameva.",
  "anya-e1102n:50_19": "Supaṇṇanāgarājādīnaṃ tasmiṃ bhave maggaphalabhāgino na honti,",
  "anya-e1102n:50_20": "honti cettha.",
  "anya-e1102n:51_0": "“Paccantajo arūpino, vikalaṅgo asaññajo;",
  "anya-e1102n:52_0": "Micchādiṭṭhi tiracchāno, peto nerayikopica.",
  "anya-e1102n:53_0": "Ete aṭṭhakkhaṇā vuttā, buddhenādiccabandhunā;",
  "anya-e1102n:54_0": "Buddhuppādo khaṇo eko, navamoti pavuccatīti”.",
  "anya-e1102n:55_0": "Pabbajjā ticettha sāmaññena vuttepi sāmaṇerāva adhippetā,",
  "anya-e1102n:55_1": "upasampadā cāti visuṃ vuttattā.",
  "anya-e1102n:55_2": "Sāmaṇerā ca nāma buddhaṃ saraṇaṃ gacchāmityādinā tikkhattuṃ vatvā ubhatosuddhivaseneva sāmaṇerabhūmiyaṃ tiṭṭhanti.",
  "anya-e1102n:55_3": "Dasasīlāni pana tesaṃ sikkhāpadamattameva.",
  "anya-e1102n:55_4": "Tāni pāḷivasena asakkonto atthavasena “idañca samādāya vattehī”ti ācikkhitumpi vaṭṭatiyeva.",
  "anya-e1102n:55_5": "Idha vattabbaṃ natthi.",
  "anya-e1102n:55_6": "Upasampadā pana aṭṭhavidhā honti ehibhikkhūpasampadā,",
  "anya-e1102n:55_7": "saraṇagamanūpasampadā,",
  "anya-e1102n:55_8": "ovāda paṭiggahaṇūpasampadā,",
  "anya-e1102n:55_9": "pañhābyākaraṇūpasampadā,",
  "anya-e1102n:55_10": "aṭṭhagarudhammapaṭiggahaṇūpasampadā,",
  "anya-e1102n:55_11": "dūtenūpasampadā,",
  "anya-e1102n:55_12": "aṭṭhavācikūpasampadā,",
  "anya-e1102n:55_13": "ñatticatutthūpasampadā cāti.",
  "anya-e1102n:55_14": "Tattha bhagavā ehi bhikkhubhāvāya upanissayasampannaṃ puggalaṃ disvā rattapaṃsukūlantarato suvaṇṇavaṇṇaṃ",
  "anya-e1102n:55_15": "dakkhiṇahatthaṃ nīharitvā brahmaghosaṃ nicchārento “ehi bhikkhu cara brahmacariyaṃ sammā dukkhassa antakiriyāyā”ti vadati.",
  "anya-e1102n:55_16": "Tassānantarameva gihiliṅgaṃ antaradhāyitvā.",
  "anya-e1102n:56_0": "Ticīvarañca patto ca, vāsi sūcica bandhanaṃ;",
  "anya-e1102n:57_0": "Parissāvanamaṭṭhete, yuttayogassa bhikkhunoti.",
  "anya-e1102n:58_0": "Evaṃ vuttehi aṭṭhahiparikkhārehi sarīre paṭimuttoyeva vassasatikatthero viya iriyāpathasampanno buddhācariyako",
  "anya-e1102n:58_1": "buddhupajjhāyako sammāsambuddhaṃ vandamānova tiṭṭhati.",
  "anya-e1102n:58_2": "Ayaṃ ehi bhikkhūpasampadā nāma.",
  "anya-e1102n:58_3": "Bhagavā hi paṭhamabodhiyaṃ etasmiṃ kāle ehi bhikkhupasampadāya eva upasampādeti.",
  "anya-e1102n:58_4": "Tāni pana pañcavaggiyādayo aṅgulimālattherapariyosānā.",
  "anya-e1102n:59_0": "Tīṇisataṃ sahassañca, cattālīsaṃ punāparo;",
  "anya-e1102n:60_0": "Eko ca thero sappañño; Sabbe te ehi bhikkhukāti.",
  "anya-e1102n:61_0": "Ete vinayapiṭake niddiṭṭhaehibhikkhū nāma vinayapiṭake aniddiṭṭhā pana tisataparivāraselabrāhmaṇādayo.",
  "anya-e1102n:62_0": "Sattavīsa sahassāni, tīṇiyeva satāni ca;",
  "anya-e1102n:63_0": "Ete hi sabbe saṅkhātā, sabbe te ehibhikkhukāti.",
  "anya-e1102n:64_0": "Taṃ sabbaṃ sampiṇḍetvā aṭṭhavīsasahassāni chasatāni ekacattālīsuttarāni ca honti.",
  "anya-e1102n:64_1": "Paṭhamabodhica nāmesā vīsativassāni honti.",
  "anya-e1102n:65_0": "Bhagavā hi anuttaraṃ dhammacakkaṃ pavattetvā aṭṭhārasakoṭibrāhmaṇānaṃ amataṃ pāyetvā paṭhamavassaṃ vasi.",
  "anya-e1102n:65_1": "Dutiyatatiyacatutthavassesu rājagahe veḷuvanavihāre vassaṃ vasi,",
  "anya-e1102n:65_2": "bhagavā hi āsāḷhinakkhattapuṇṇamiyaṃ bārāṇasiyā isipatane migadāye paṭhamavassaṃ vasitvā phagguṇamāse",
  "anya-e1102n:65_3": "phagguṇapuṇṇamiyaṃ rājagahaṃ patvā bimbisāraraññā kārite veḷuvana vihāre ekamāsamattaṃ vasitvā citramāse",
  "anya-e1102n:65_4": "vīsatikhīṇāsavasahassaparivuto kapilavatthuṃ gantvā asītiyā ñātisahassānaṃ majjhe vippaṭipannānaṃ rājūnaṃ",
  "anya-e1102n:65_5": "matthake paṃsurajaṃ okiritvā te vandāpetvā pokkharavassañca vassāpetvā tamāgamma asītiyā ñātisahassānaṃ",
  "anya-e1102n:65_6": "vessantara jātakaṃ kathetvā rāhulamātaramāgamma candakinnarījātakañca kathetvā pitaraṃ anāgāmiphale patiṭṭhāpetvā",
  "anya-e1102n:65_7": "rājagahameva āgantvā vāsaṃ kappesi,",
  "anya-e1102n:65_8": "tena vuttaṃ dutiya tatiya catuttha vassesu rājagahe veḷuvanavihāre vassaṃ vasī”ti.",
  "anya-e1102n:65_9": "Pañcame pana vesāliyaṃ ekavāsaṃ vasi.",
  "anya-e1102n:65_10": "Chaṭṭhe makuḷapabbate ekavāsaṃ vasi.",
  "anya-e1102n:65_11": "Puṇṇo vā tattha.",
  "anya-e1102n:65_12": "Tatrāyaṃ anupubbikathā sunāparantaraṭṭhe kira ekasmiṃ vāṇijakagāme dve bhātaro.",
  "anya-e1102n:65_13": "Tesu kadāci jeṭṭho pañcasakaṭasatāni gahetvā janapadaṃ gantvā bhaṇḍaṃ āharati,",
  "anya-e1102n:65_14": "kadāci kaniṭṭho.",
  "anya-e1102n:65_15": "Imasmiṃ pana samaye kaniṭṭhaṃ ghare ṭhapetvā jeṭṭhabhātiko pañca sakaṭasatāni gahetvā janapadacārikaṃ",
  "anya-e1102n:65_16": "caranto anupubbena sāvatthiṃ patvā jetavanassa avidūre pañcasakaṭasatāni ṭhapetvā bhuttapātarāso parijanaparivuto",
  "anya-e1102n:65_17": "phāsukaṭṭhāne nisīdi.",
  "anya-e1102n:65_18": "Tena ca samayena sāvatthivāsino bhuttapātarāsā uposathaṅgāni adhiṭṭhāya suṭṭhuttarāsaṅgā gandhapupphādihatthā yenabuddho,",
  "anya-e1102n:65_19": "yenadhammo,",
  "anya-e1102n:65_20": "yenasaṅgho,",
  "anya-e1102n:65_21": "tanninnā tappoṇā tappabbharā hutvā dikkhiṇadvārena nikkhamitvā jetavanaṃ gacchanti.",
  "anya-e1102n:65_22": "So te disvā “kahaṃ ime gacchantī”ti ekaṃ manussaṃ pucchi.",
  "anya-e1102n:65_23": "Kiṃ tvaṃ ayyo na jānāsi,",
  "anya-e1102n:65_24": "loke buddhadhammasaṅgharatanāni nāma uppannāni,",
  "anya-e1102n:65_25": "icceva mahājano satthusantike dhammakathaṃ sotuṃ gacchatīti.",
  "anya-e1102n:65_26": "Tassa “buddho”ti vacanaṃ chavicammādīni chinditvā aṭṭhimiñjaṃ āhacca aṭṭhāsi.",
  "anya-e1102n:65_27": "Atha attano parijanaparivuto tāya parisāyasaddhiṃ vihāraṃ gantvā satthāmadhurassarena dhammaṃ desentassa",
  "anya-e1102n:65_28": "parisa pariyante ṭhito dhammaṃ sutvā pabbajjāya cittaṃ uppādesi.",
  "anya-e1102n:65_29": "Atha tathāgatena kālaṃ viditvā parisāya uyyojitāya satthāraṃ upasaṅkamitvā vanditvā svātanāya nimantetvā",
  "anya-e1102n:65_30": "dutiyadivase maṇḍapaṃ karetvā āsanāni paññāpetvā buddhappamukhassa saṅghassa mahādānaṃ datvā bhattakiccāvasāne",
  "anya-e1102n:65_31": "bhagavā anumodanaṃ katvā pakkami.",
  "anya-e1102n:65_32": "Bhuttapātaraso uposathaṅgāni adhiṭṭhāya bhaṇḍāgārikaṃ pakkosāpetvā “ettakaṃ bhaṇḍaṃ vissajjitaṃ ettakaṃ",
  "anya-e1102n:65_33": "pana na vissajjita”nti sabbaṃ ācikkhitvā “imaṃ sāpateyyaṃ mayhaṃ kaniṭṭhassa dehī”ti sabbaṃ niyyotetvā",
  "anya-e1102n:65_34": "satthu santike pabbajitvā kammaṭṭhāna parāyaṇo ahosi.",
  "anya-e1102n:65_35": "Athassa kammaṭṭhānaṃ manasikarontassa kammaṭṭhānaṃ na upaṭṭhāti,",
  "anya-e1102n:65_36": "tato cintesi “ayaṃ janapado mayhaṃ asappāyo,",
  "anya-e1102n:65_37": "yaṃnūnāhaṃ satthu santike kammaṭṭhānaṃ gahetvā sakaṭṭhānameva gaccheyya”nti.",
  "anya-e1102n:65_38": "Atha pubbaṇhasamaye piṇḍāya caritvā sāyanhasamaye paṭisallānā vuṭṭhito bhagavantaṃ upasaṅkamitvā kammaṭṭhānaṃ",
  "anya-e1102n:65_39": "kathāpetvā satthā sīhanādaṃ naditvā pakkami.",
  "anya-e1102n:65_40": "Atha kho āyasmā puṇṇo sūnāparantaraṭṭhaṃ patvā sammatapabbataṃ nāma pavisitvā vāṇijakagāmaṃ piṇḍāya pāvisi.",
  "anya-e1102n:65_41": "Atha naṃ kaniṭṭhabhātā sagehaṃ netvā bhikkhaṃ datvā “bhante aññattha agantvā idheva vasathā”ti paṭiññaṃ kāretvā vasāpesi.",
  "anya-e1102n:65_42": "Tato samuddagirivihāraṃ nāma agamāsi.",
  "anya-e1102n:65_43": "Tattha samuddavīciyo āgantvā ayakaṇṭapāsāṇesu paharitvā mahāsaddaṃ karonti.",
  "anya-e1102n:65_44": "Thero kammaṭṭhānaṃ manasikaronto na phāsuvihāro hotīti samuddaṃ nisaddaṃ katvā adhiṭṭhāsi.",
  "anya-e1102n:65_45": "Tato mātulagiriṃ nāma āgamāsi.",
  "anya-e1102n:65_46": "Tattha sakuṇasaṅgho ussanno rattiñca divā ca saddo eko baddho hoti.",
  "anya-e1102n:65_47": "Thero “idaṃ ṭhānaṃ aphāsukanti tato makuḷakārāmavihāraṃ nāma gato.",
  "anya-e1102n:65_48": "So vāṇijagāmassa nātidūro nāccāsanno gamanāgamanasampanno vivitto appasaddo.",
  "anya-e1102n:65_49": "Thero “idaṃ ṭhānaṃ phāsuka”nti tattha rattiṭṭhānadivāṭhāne caṅkamanādīni kāretvā vassaṃ upagacchati.",
  "anya-e1102n:65_50": "Evaṃ catūsu ṭhānesu vihāsi.",
  "anya-e1102n:65_51": "Athekadivasaṃ tasmiṃyeva antovasse pañca vāṇijakasatāni “parasamuddaṃ gacchāmā”ti nāvāya bhaṇḍaṃ pakkhipiṃsu.",
  "anya-e1102n:65_52": "Nāvārohanadivase therassa kaniṭṭhabhātā theraṃ bhojetvā therassa santike sikkhāpadāni gahetvā gacchanto",
  "anya-e1102n:65_53": "“bhante mahāsamuddo nāma assaddheyyo cānekantarāyo ca,",
  "anya-e1102n:65_54": "amhe āvajjeyyāthā”ti vatvā nāvaṃ ārūyhi.",
  "anya-e1102n:65_55": "Nāvā ūmijavena gacchamānā aññataraṃ dīpaṃ pāpuṇi.",
  "anya-e1102n:65_56": "Manussā “pātarāsaṃ karissāmā”ti dīpake otiṇṇā.",
  "anya-e1102n:65_57": "Tasmiṃ dīpake aññaṃ kiñci natthi,",
  "anya-e1102n:65_58": "candanavanameva ahosi.",
  "anya-e1102n:65_59": "Atheko vā siyā rukkhaṃ ākoṭetvā lohitacandanabhāvaṃ ñatvā “bho mayaṃ lābhatthāya parasamuddaṃ gacchāma,",
  "anya-e1102n:65_60": "ito ca uttari lābhā nāma natthi,",
  "anya-e1102n:65_61": "caturaṅgula mattāpi ghaṭikā satasahassaṃ agghati,",
  "anya-e1102n:65_62": "saṃhāretabbakayuttaṃ bhaṇḍaṃ hāretvā gacchāmā”ti.",
  "anya-e1102n:65_63": "Te tathā kariṃsu candanavane adhivatthā amanussā kujjhitvā imehi amhākaṃ candanavanaṃ nāsitaṃ,",
  "anya-e1102n:65_64": "ghātessāma ne”ti cintetvā na imesu ghāṭitesu sabbaṃ ekakuṇapaṃ bhavissati,",
  "anya-e1102n:65_65": "samuddamajjhe nesaṃ nāvaṃ osīdessāmā”ti āhaṃsu.",
  "anya-e1102n:65_66": "Atha tesaṃ nāvaṃ ārūyha muhuttaṃ gatakāleyeva uppādikaṃ upaṭṭhāpetvā sayampi te amanussā bhayānakāni rūpāni dassayiṃsu.",
  "anya-e1102n:65_67": "Bhītā manussā attano devatā namassanti.",
  "anya-e1102n:65_68": "Therassa kaniṭṭho cūḷapuṇṇakuṭumbiko “mayhaṃ bhātā avassayo hotū”ti therassa namassamāno aṭṭhāsi.",
  "anya-e1102n:65_69": "Thero pi kira tasmiṃyeva khaṇe āvajjetvā tesaṃ byasanappattiṃ ñatvā vehāsaṃ uppatitvā abhimukho aṭṭhāsi.",
  "anya-e1102n:65_70": "Amanussā theraṃ disvāva “ayyapuṇṇatthero ehī” ti pakkamiṃsu.",
  "anya-e1102n:65_71": "Uppādikaṃ sannisīdi.",
  "anya-e1102n:65_72": "Thero “mā bhāyathā”ti tesaṃ assāsetvāva kahaṃ gantukāmatthā”ti pucchi.",
  "anya-e1102n:65_73": "“Bhante amhākaṃ sakaṭṭhānameva gacchāmā”ti thero nāvaṃ phale akkamitvā “etesaṃ icchitaṭṭhānaṃ gacchatū”ti adhiṭṭhāti.",
  "anya-e1102n:65_74": "Vāṇijā sakaṭṭhānaṃ gantvā taṃ pavattiṃ puttadārassa ārocetvā “etha theraṃ saraṇaṃ gacchāmā”ti pañcasatāni",
  "anya-e1102n:65_75": "attano attano pañcamātugāmasatehi saddhiṃ tīsu saraṇesu patiṭṭhāya upāsakattaṃ paṭivedesuṃ.",
  "anya-e1102n:65_76": "Tato nāvāya bhaṇḍaṃ otāretvā therassa ekaṃ koṭṭhāsaṃ katvā “ayaṃ bhante tumhākaṃ koṭṭhāso”ti āhaṃsu.",
  "anya-e1102n:65_77": "Thero “mayhaṃ visuṃ koṭṭhāsa kiccaṃ natthi”.",
  "anya-e1102n:65_78": "Satthā pana tumhehi diṭṭhapubbo’ti.",
  "anya-e1102n:65_79": "Na diṭṭhapubbo bhante’ti,",
  "anya-e1102n:65_80": "tenahi iminā satthu maṇḍalamāḷaṃ karotha.",
  "anya-e1102n:65_81": "Evaṃ satthāraṃ passissathāti te sādhu bhante’ti tena ca koṭṭhāsena attano ca koṭṭhāsena maṇḍalamāḷaṃ kātuṃ ārabhiṃsu.",
  "anya-e1102n:65_82": "Satthā kirassa āraddhakālato paṭṭhāya paribhogaṃ akāsi.",
  "anya-e1102n:65_83": "Tatho manussā rattiṃ obhāsaṃ disvā “mahesakkhā devatā atthī”ti saññaṃkariṃsu.",
  "anya-e1102n:65_84": "Upāsakā maṇḍalamāḷañca bhikkhusaṅghassa senāsanāni ca niṭṭhapetvā dānasambhāraṃ sajjetvā “kataṃ bhante amhehi attanokiccaṃ,",
  "anya-e1102n:65_85": "satthāraṃ pakkosathā”ti therassa ārocesuṃ.",
  "anya-e1102n:65_86": "Thero sāyanhasamaye iddhiyāsāvatthiṃ patvā “bhante vāṇijagāmavāsino tumhe daṭṭhukāmā,",
  "anya-e1102n:65_87": "tesaṃ anukampaṃ karothā”ti.",
  "anya-e1102n:65_88": "Bhagavā adhivāsesi.",
  "anya-e1102n:65_89": "Thero bhagavato adhivāsanaṃ viditvā sakaṭṭhānameva paccāgato.",
  "anya-e1102n:65_90": "Bhagavā ānandattheraṃ āmantesi “ānanda sve sūnāparante vāṇijagāme piṇḍāya carissāma,",
  "anya-e1102n:65_91": "tvaṃ ekūnapañcasatānaṃ bhikkhūnaṃ salākaṃ dehī”ti.",
  "anya-e1102n:65_92": "Thero sādhu bhante’ti bhikkhusaṅghassa tamatthaṃ ārocetvā “cārikā salākaṃ gaṇhantū”ti āha.",
  "anya-e1102n:65_93": "Taṃ divasaṃ kuṇḍadhānatthero paṭhamaṃ salākaṃ aggahoti.",
  "anya-e1102n:65_94": "Vāṇijagāmavāsinopi “sve kira satthā āgamissatī”ti gāmamajjhe maṇḍapaṃ katvā dānaggaṃ sajjayiṃsu.",
  "anya-e1102n:65_95": "Bhagavā pātova sarīrapaṭijagganaṃ katvā gandhakuṭiṃ pavisitvā phalasamāpattiṃ appetvā nisīdi.",
  "anya-e1102n:65_96": "Sakkassa paṇḍukambalasilāsanaṃ uṇhaṃ ahosi.",
  "anya-e1102n:65_97": "So kiṃ idanti āvajjetvā satthu sūnāparantagamanaṃ disvā visukammaṃ āmantesi “tāta ajja bhagavā tīṇimattāni yojanasatāni piṇḍācāraṃ gamissati,",
  "anya-e1102n:65_98": "pañca kūṭāgārasatāni māpetvā jetavanadvāra koṭṭhamatthake gamanasajjāniṃ katvā ṭhapehī”ti,",
  "anya-e1102n:65_99": "so tathā akāsi.",
  "anya-e1102n:65_100": "Bhagavato kūṭāgāraṃ catumukhaṃ ahosi,",
  "anya-e1102n:65_101": "dvinnaṃ aggasāvakānaṃ dvimukhaṃ,",
  "anya-e1102n:65_102": "sesānaṃ ekamukhaṃ,",
  "anya-e1102n:65_103": "satthā gandhakuṭito nikkhamma paṭipāṭiyā ṭhapita kūṭāgāresu dhurakūṭāgāraṃ pāvisi.",
  "anya-e1102n:65_104": "Dve aggasāvake ādiṃ katvā ekūnapañcabhikkhusatānipi kūṭāgāraṃ gantvā nisinnā ahesuṃ,",
  "anya-e1102n:65_105": "ekaṃ tucchakūṭāgāraṃ ahosi.",
  "anya-e1102n:65_106": "Pañcapi kūṭāgārasatāni ākāse uppatiṃsu.",
  "anya-e1102n:65_107": "Satthā saccabandhapabbataṃ nāma patvā kūṭāgāraṃ ākāse ṭhapetvā tasmiṃ pabbate saccabandho nāma micchādiṭṭhi,",
  "anya-e1102n:65_108": "so mahājanaṃ micchādiṭṭhiṃ uggaṇhāpento lābhaggayasaggappatto hutvā vasati.",
  "anya-e1102n:65_109": "Abbhantare cassa antocāṭiyaṃ padīpo viya arahattassa upanissayo jalati,",
  "anya-e1102n:65_110": "taṃ disvā “dhammamassa kathessāmī”ti gantvā dhammaṃ deseti.",
  "anya-e1102n:65_111": "Tāpaso desanāpariyosāne arahattaṃ pāpuṇi.",
  "anya-e1102n:65_112": "Maggenevassa abhiññā āgatā,",
  "anya-e1102n:65_113": "ehi bhikkhu hutvā iddhimayapattacīvaro kūṭāgāraṃ pāvisi.",
  "anya-e1102n:65_114": "Bhagavā kūṭāgāragatehi pañcahi bhikkhusatehisaddhiṃ vāṇijagāmaṃ gantvā kūṭāgārāni adissamānāni katvā vāṇijagāmaṃ pāvisi.",
  "anya-e1102n:65_115": "Vāṇijā buddhappamukhassa bhikkhusaṅghassa mahādānaṃ datvā sasatthāraṃ makuḷakārāmaṃ nayiṃsu.",
  "anya-e1102n:65_116": "Satthā maṇḍalamāḷaṃ pāvisi.",
  "anya-e1102n:65_117": "Mahājano yāva satthā bhattadarathaṃ paṭippassambheti,",
  "anya-e1102n:65_118": "tāva pātarāsaṃ katvā uposathaṅgāni samādāya gandhañca pupphañca ādāya dhammasavanatthāya ārāmaṃ paccāgamāsi.",
  "anya-e1102n:65_119": "Satthā dhammaṃ desesi.",
  "anya-e1102n:65_120": "Mahājanassa bandhanā mokkho jāto,",
  "anya-e1102n:65_121": "mahanta buddhakolāhalaṃ ahosi.",
  "anya-e1102n:65_122": "Satthā mahājanassa saṅgahatthaṃ katipāhaṃ tattheva vasi,",
  "anya-e1102n:65_123": "aruṇaṃ pana mahāgandhakuṭiyaṃyeva uṭṭhapesi.",
  "anya-e1102n:65_124": "Tattha katipāhaṃ vasitvā vāṇijagāme piṇḍāya caritvā “tvaṃ idheva vasāhī”ti puṇṇattheraṃ nivattetvā antare nammadānadī nāma atthi,",
  "anya-e1102n:65_125": "tassā tīraṃ agamāsi.",
  "anya-e1102n:65_126": "Nammadānāgarājā satthu paccuggantvā nāgabhavanaṃ pavesetvā tiṇṇaṃ ratanānaṃ sakkāraṃ akāsi.",
  "anya-e1102n:65_127": "Satthā tassa dhammaṃ kathetvā nāgabhavanā nikkhami.",
  "anya-e1102n:65_128": "So “mayhaṃ bhante paricaritabbaṃ dethā”ti yāci.",
  "anya-e1102n:65_129": "Bhagavā nammadānadītīre padacetiyaṃ dassesi.",
  "anya-e1102n:65_130": "Taṃ vīcīsu āgahāsu pidhiyati vīcīsu gatāsu vivarati,",
  "anya-e1102n:65_131": "mahāsakkārappattaṃ ahosi.",
  "anya-e1102n:65_132": "Satthā tato nikkhamma saccabandhapabbataṃ gantvā saccabandhaṃ āha “tayā mahājano apāyamagge otārito.",
  "anya-e1102n:65_133": "Tvaṃ idheva vasitvā etesaṃ laddhiṃ vissajjāpetvā nibbānamagge patiṭṭhāpehī”ti.",
  "anya-e1102n:65_134": "Sopi paricaritabbaṃ yāci.",
  "anya-e1102n:65_135": "Satthā ghanapiṭṭhipāsāṇe allamattikapiṇḍamhi lañchanaṃ viya padacetiyaṃ dassesi.",
  "anya-e1102n:65_136": "Evaṃ sūnāparantaraṭṭheyeva dve cakkaratanacetiyāni yāvasāsanantaradhānaṃ patiṭṭhāpesi.",
  "anya-e1102n:65_137": "Sattame pana vasse sāvatthiyaṃ kaṇḍambarukkhamūle titthi maddanaṃ karonto yamakapāṭihāriyaṃ katvā dasahi",
  "anya-e1102n:65_138": "cakkavāḷa sahassehi āgatānaṃ devatānaṃ mātaraṃ kāyasakkhiṃ katvā abhidhammaṃ desente tāvatiṃsabhavane",
  "anya-e1102n:65_139": "pāricchattakamūle paṇḍukambalasilāyaṃ vassaṃ vasi.",
  "anya-e1102n:65_140": "Aṭṭhame saṃsumāranagare ekavassaṃ vasi.",
  "anya-e1102n:65_141": "Navame kosambiyaṃ ekavassaṃ vasi.",
  "anya-e1102n:65_142": "Tadā bhaddiyo, kimilo, bhagu, ānando,",
  "anya-e1102n:65_143": "anuruddho,",
  "anya-e1102n:65_144": "devadatto,",
  "anya-e1102n:65_145": "cāti cha khattiyā pabbajiṃsu.",
  "anya-e1102n:65_146": "Tesaṃ vitthāro dhammapade āgato.",
  "anya-e1102n:65_147": "Dasame pana vasse pālileyyāgāme dakkhiṇavanasaṇḍe bhaddasālamūle pālileyyakena hatthinā upaṭṭhiyamāno phāsukaṃ vassāvāsaṃ vasi.",
  "anya-e1102n:65_148": "Ekādasame nālandhabrāhmaṇagāme ekavāsaṃ vasi.",
  "anya-e1102n:65_149": "Dvādasame verañjāyaṃ ekavāsaṃ vasi duccaritassa vipākaṃ anubhavamāno,",
  "anya-e1102n:65_150": "bhagavatā kira phussassa bhagavato kāle sāvakānaṃ vacīduccaritavasena katupacitassa akusalakammassa tadā",
  "anya-e1102n:65_151": "laddhokāsavasena upaṭṭhitattā verañjabrāhmaṇena nimantitopi samāno mārāvaṭṭana vasena asallakkhetvā assavāṇijakānaṃ",
  "anya-e1102n:65_152": "nibaddhavattasaṅkhepena paññattaṃ patthapatthamūlakaṃ yavataṇḍulameva temāsaṃ bhuñjati,",
  "anya-e1102n:65_153": "vuttañhetaṃ apadāne.",
  "anya-e1102n:66_0": "“Phussassāhaṃ pāvacane, sāvake paribhāsissaṃ;",
  "anya-e1102n:67_0": "Yavaṃ khādatha bhuñjatha, māca bhuñjatha sālino.",
  "anya-e1102n:68_0": "Tena kammavipākena, temāsaṃ khāditaṃ yavaṃ;",
  "anya-e1102n:69_0": "Nimantito brāhmaṇena, verañjāyaṃ vasiṃ tadāti”.",
  "anya-e1102n:70_0": "Tena vuttaṃ “dvādasame verañjāyaṃ ekavāsaṃ vasi duccaritassa vipākaṃ anubhavamāno”ti.",
  "anya-e1102n:70_1": "Terasame jāliyapabbate ekavāsaṃ vasi.",
  "anya-e1102n:70_2": "Catuddasame sāvatthiyaṃ anāthapiṇḍikassa ārāme jetavanavihāre paṭhamavāsaṃ vasitvā pannarasame vasse",
  "anya-e1102n:70_3": "ñātijanasaṅgahatthaṃ kapilavatthuṃ gantvā ekameva vāsaṃ kappesi.",
  "anya-e1102n:70_4": "Soḷasame vasse āḷavakayakkhadamanatthaṃ aggāḷavīnagare ekavāsaṃ vasi.",
  "anya-e1102n:70_5": "Sattarasame vasse rājagahameva nivattitvā vāsaṃ kappesi.",
  "anya-e1102n:70_6": "Aṭṭhārasame vasse jāliyapabbatameva nivattitvā vasi.",
  "anya-e1102n:70_7": "Ekūnavīsatimepi vasse tattheva jāliyapabbatameva vasi.",
  "anya-e1102n:70_8": "Vīsatime vasse rājagahassa avidūre bhīsanake bhesakalavanasaṇḍe vāsaṃ kappesī”ti imāni vīsati vassāni paṭhamabodhīti veditabbāni.",
  "anya-e1102n:70_9": "Etasmiṃ kāle ehibhikkhūpasampadāyaeva upasampādesīti yebhuyyena bhagavantaṃyeva uddissa ācariyupajjhāyaṃ",
  "anya-e1102n:70_10": "katvā ehibhikkhu bhāvamāpanne puññavantapuggaleyeva sandhāya vuttaṃ,",
  "anya-e1102n:70_11": "aññesampi ariyabhāvamanāpannānaṃ sudinnādīnaṃ vā yamakapāṭihāriye pasīditvā āyasmato sāriputtattherassa",
  "anya-e1102n:70_12": "santike pabbajitānaṃ pubbe kassapabuddhakāle vaggulibhūtapubbānaṃ pañcannaṃ bhikkhusatānaṃ therasseva",
  "anya-e1102n:70_13": "santike pabbajitabhāvassa dissanato tena vuttaṃ “bhagavā hi paṭhamabodhiyaṃ etasmiṃ kāle ehi bhikkhūpasampadāya",
  "anya-e1102n:70_14": "eva upasampādesī”ti.",
  "anya-e1102n:70_15": "Ito paresu pana pañcavīsativassesu anāthapiṇḍikena kārite jetavanamahāvihāre ekūnavīsativassā vāsaṃ vasi.",
  "anya-e1102n:70_16": "Visākhāya sattavīsati koṭidhanapariccāgena kārite pubbārāme chabbassāni vasi.",
  "anya-e1102n:70_17": "Dvinnaṃ kulānaṃ guṇamahattaṃ paṭicca sāvatthiyaṃ nissāya pañcavīsati vassāni vāsaṃ vasi.",
  "anya-e1102n:70_18": "Antime pana vasse beḷuvagāme vasitvā maraṇantikā vedanā uppajji,",
  "anya-e1102n:70_19": "āyusaṅkhārossajjanañca tattha akāsi.",
  "anya-e1102n:70_20": "Imāni idha nādhippetāni,",
  "anya-e1102n:70_21": "bhagavato vassakkamajānanatthaṃyeva vuttanti.",
  "anya-e1102n:71_0": "Saraṇagamanūpasampadā nāma “buddhaṃ saraṇaṃ gacchāmi”tyādinā tikkhattuṃ vācaṃ bhinditvā vuttehi tīhi saraṇagamanehi upasampanno.",
  "anya-e1102n:72_0": "Ovādapaṭiggahaṇūpasampadā nāma “tasmā tiha te kassapa evaṃ sikkhitabbaṃ tibbameva hirottappaṃ paccupaṭṭhitaṃ",
  "anya-e1102n:72_1": "bhavissati theresu navesu majjhimesu cāti,",
  "anya-e1102n:72_2": "evañhi te kassapa sikkhitabbaṃ tasmā tiha te kassapa evaṃ sikkhitabbaṃ yaṃ kiñci dhammaṃ sossāmi kusalūpasañhitaṃ",
  "anya-e1102n:72_3": "sabbantaṃ aṭṭhiṃ katvā manasikatvā sabbameva cetaso samannāharitvā ohitasoto dhammaṃ sossāmīti,",
  "anya-e1102n:72_4": "evañhi te kassapa sikkhitabbaṃ tasmā tiha te kassapa evaṃ sikkhitabbaṃ sātasahagataṃ me kāyagatā satiṃ na jahissatīti,",
  "anya-e1102n:72_5": "evañhi te kassapa sikkhitabbanti iminā ovādapaṭiggaṇena mahākassapattherassa anuññātaupasampadā nāma.",
  "anya-e1102n:73_0": "Pañhābyākaraṇūpasampadā nāma sopākassa anuññātaupasampadā,",
  "anya-e1102n:73_1": "bhagavā kira pubbārāme anucaṅkamanto sopākasāmaṇeraṃ “uddhumātakasaññāti vā sopāka rūpasaññāti vā ime dhammā nānatthā nānābyañjanā,",
  "anya-e1102n:73_2": "udāhu ekatthā byañjanameva nāna”nti dasaasubhanissite pañhe pucchi.",
  "anya-e1102n:73_3": "So te byākāsi.",
  "anya-e1102n:73_4": "Bhagavā tassa sādhukāraṃ datvā “kativassosi tvaṃ sopākā”ti pucchi.",
  "anya-e1102n:73_5": "“Sattavasso ahaṃ bhagavā”ti,",
  "anya-e1102n:73_6": "“sopāka tvaṃ mama sabbaññutaññāṇena saddhiṃ saṃsanditvā pañhe byākāsī”ti āraddhacitto upasampadaṃ anujānāti,",
  "anya-e1102n:73_7": "ayaṃ pañhābyākaraṇūpasampadā.",
  "anya-e1102n:74_0": "Aṭṭhavācikūpasampadā nāma bhikkhuniyā bhikkhunisaṅghato ñatticatutthena bhikkhusaṅghato ñatticatutthenāti imehi dvīhi kammehi upasampadā.",
  "anya-e1102n:74_1": "Ñatticatutthakammūpasampadā nāma bhikkhūnaṃ etarahi upasampadā,",
  "anya-e1102n:74_2": "ayameva idhādhippetā,",
  "anya-e1102n:74_3": "sampattivipattivasena sambhavato.",
  "anya-e1102n:74_4": "Kasmā hesa upasampanno nāmāti.",
  "anya-e1102n:74_5": "Samaggena saṅghena ñatticatutthena kammena akuppena ṭhānārahena uparibhāvaṃ samāpanno pattoti upasampanno,",
  "anya-e1102n:74_6": "seṭṭhabhāvaṃ pattotiattho tathā hi gihibhāvato sāmaṇerabhāvo seṭṭho nāma,",
  "anya-e1102n:74_7": "tatopi upasampannabhāvoyeva seṭṭho.",
  "anya-e1102n:74_8": "Tattha samaggena saṅghenāti sabbantimena pariyāyena pañcavaggakaraṇīye kamme yāvatikā bhikkhū kammappattā,",
  "anya-e1102n:74_9": "tesaṃ āgatattā chandārahānaṃ chandassa āhaṭattā,",
  "anya-e1102n:74_10": "sammukhībhūtānañca appaṭikkosanato etasmiṃ kamme samaggabhāvaṃ upagatena.",
  "anya-e1102n:74_11": "Ñatticatutthenāti tīhi anusāvanāhi ekāya ca ñattiyā kattabbena.",
  "anya-e1102n:74_12": "Ettha ca kiñcāpi ñatti sabbapaṭhamaṃ vuttā,",
  "anya-e1102n:74_13": "tissannaṃ pana anusāvanānaṃ atthabyañjanabhedābhāvato atthabyañjanabhinnā ñatti tāsaṃ catutthanti katvā ñatticatutthanti vuccati.",
  "anya-e1102n:74_14": "Kammenā ti dhammikena kammena,",
  "anya-e1102n:74_15": "vinayakammenātiattho.",
  "anya-e1102n:74_16": "Akuppenā ti vatthu ñatti anusāvana sīma parisasampatti sampannattā akopetabbataṃ appaṭikkositabbatañca upagatena.",
  "anya-e1102n:74_17": "Ṭhānārahenā ti kāraṇārahena,",
  "anya-e1102n:74_18": "satthusāsanārahenāti attho.",
  "anya-e1102n:74_19": "Etehi kāraṇehi seṭṭhabhāvamāpannoti attho.",
  "anya-e1102n:74_20": "Tattha sampattivipattivasena sambhavato ti vatthusampatti ñattisampatti anusāvanasampattisīmasampattiparisasampattivasena",
  "anya-e1102n:74_21": "pañcahi sampattīhi upasampadakammassa sijjhanatoti attho.",
  "anya-e1102n:74_22": "Tattha vatthu sampattināma paripuṇṇavīsativassabhāvo idāni purisattabhāvo ca.",
  "anya-e1102n:74_23": "Unnavīsativassaṃ,",
  "anya-e1102n:74_24": "antimavatthuajjhāpannapubbaṃ, paṇḍako,",
  "anya-e1102n:74_25": "theyyasaṃvāsako,",
  "anya-e1102n:74_26": "titthiyapakkantako,",
  "anya-e1102n:74_27": "tiracchānagato,",
  "anya-e1102n:74_28": "mātughātako,",
  "anya-e1102n:74_29": "pitughātako,",
  "anya-e1102n:74_30": "arahantaghātako,",
  "anya-e1102n:74_31": "bhikkhunidūsako,",
  "anya-e1102n:74_32": "saṅghabhedako,",
  "anya-e1102n:74_33": "lohituppādako,",
  "anya-e1102n:74_34": "ubhatobyañjanako,",
  "anya-e1102n:74_35": "ti ime terasa puggalā upasampadāya avatthu.",
  "anya-e1102n:74_36": "Tattha ūnavīsativassanti sāmaññena vuttepi mātukucchito nikkhamanato paṭṭhāya ekūnavīsaparipuṇṇo purisapuggalo upasampadāya vatthu,",
  "anya-e1102n:74_37": "tato oraṃ na upasampadāya vatthu tatho hi ekasmiṃ saṃvacchare hemantagimhavassavasena tiṇṇaṃ utūnaṃ sambhavattā tayo utū honti,",
  "anya-e1102n:74_38": "honti cettha.",
  "anya-e1102n:75_0": "“Kattikantikapakkhamhā, hemaṃ phagguṇapuṇṇamā;",
  "anya-e1102n:76_0": "Tassanti kapakkhamhā, gimhaṃ āsāḷhipuṇṇamā;",
  "anya-e1102n:77_0": "Vassakālaṃ tato sesaṃ, catuvīsatūposathā.",
  "anya-e1102n:78_0": "Cātuddasī cha etesu, pakkhā tatiyasattamā;",
  "anya-e1102n:79_0": "Sesā pannarasī ñeyyā, aṭṭhārasa uposathāti”.",
  "anya-e1102n:80_0": "Ettha ca kattikassa kāḷapakkhapāṭipadato paṭṭhāya yāva phagguṇapuṇṇamā cattāro māsā hemautu nāma.",
  "anya-e1102n:80_1": "Phagguṇassa kāḷapakkhapāṭipadato paṭṭhāya yāva āsāḷhīpuṇṇamā cattāro māsā gimhautu nāma.",
  "anya-e1102n:80_2": "Asāḷhakāḷapakkhapāṭipadato paṭṭhāya yāva aparakattikapuṇṇamā cattāro māsā vassautu nāma.",
  "anya-e1102n:80_3": "Evaṃ ekasmiṃ saṃvacchare tayo utū honti.",
  "anya-e1102n:80_4": "Tattha ekasmiṃ utumhi pakkhassa tatiyasattamesu dve dve katvā cha catuddasikā,",
  "anya-e1102n:80_5": "paṭhamadutiyacatutthapañcamachaṭṭhaaṭṭhamesu cha cha katvā aṭṭhārasa pannarasikāti evaṃ ekasaṃvacchare catuvīsati uposathā honti.",
  "anya-e1102n:80_6": "Imesu catuvīsatuposathesu cātuddasiyā ekūnatiṃsa divasā hontīti katvā ekasaṃvacchare cha ūnā divasā honti.",
  "anya-e1102n:80_7": "Iminā nayena ekūnavīsatime vasse chamāsādhikāni aṭṭhārasavassāni honti.",
  "anya-e1102n:80_8": "Tasmiṃ mātukucchimhi nibbattakāle dasamāse pakkhipitvā cattāri māsādhikāni ekūnavīsavassāni paripuṇṇāni.",
  "anya-e1102n:80_9": "Rājāno pana tiṇṇaṃ tiṇṇaṃ vassānaṃ accayena māsaṃ ākaḍḍhanti,",
  "anya-e1102n:80_10": "divasena saha māsampi,",
  "anya-e1102n:80_11": "tasmā aṭṭhārasavasse yeva cha māsādhikāni honti.",
  "anya-e1102n:80_12": "Taṃ heṭṭhācatumāsādhika ekūnavīsatime vasse pakkhipitvā ekamāsādhikāni vīsativassāni sabbaso paripuṇṇāni honti.",
  "anya-e1102n:80_13": "Evaṃ ekūnavīsativassato paṭṭhāya gabbhavīso upasampadāya vatthūti veditabbo.",
  "anya-e1102n:80_14": "Idāni purisattabhāvo ti bhikkhuniyā abhāvato purisapuggalova idāni vaṭṭatīti adhippeto tathā hi mātugāmassa",
  "anya-e1102n:80_15": "pabbajitatthā pañcavassasatāni saddhammo tiṭṭheyya,",
  "anya-e1102n:80_16": "paññattattā pana aparāni pañcavassasatāni ṭhassatīti evaṃ vassasahassameva paṭisambhidāppattasaddhammassa patiṭṭhitabhāvo vutto.",
  "anya-e1102n:80_17": "Mātugāmā ca nāma duppaññā tibbakilesā lāmakā ca.",
  "anya-e1102n:80_18": "Bhagavatā ca paṭhamabodhiyaṃ ādito paṭṭhāyameva mahāpajāpatiyā gotamiyā aṭṭhagarudhammapaṭiggahaṇena",
  "anya-e1102n:80_19": "upasampadatte anuññātepi sāsanassa aciraṭṭhitikabhāvo vutto.",
  "anya-e1102n:80_20": "Duppaññattā itthiyo sāsane ciraṃ na tiṭṭhanti,",
  "anya-e1102n:80_21": "tibbakilesattā yathā paññatta sikkhāpadānurūpaṃ saṃvarampi rakkhituṃ na sakkonti.",
  "anya-e1102n:80_22": "Lāmakattāpi tā aṭṭhasamāpattiṃ labhantāpi brāhmapārisajjaṃ nātikkamanti,",
  "anya-e1102n:80_23": "evaṃ bhikkhuniyā abhāvato idāni purisapuggaloti vuttaṃ.",
  "anya-e1102n:80_24": "Imasmiṃ ṭhāne ṭhatvā cattāri khettāni veditabbāni tathā hi mātugāmassa pabbajitattā vassasahassameva",
  "anya-e1102n:80_25": "ṭhassatīti cetaṃ paṭisambhidāppattakhīṇāsavavasena vuttaṃ,",
  "anya-e1102n:80_26": "tato paraṃ uttaripi sukkhavipassakakhīṇāsavavasena vassasahassaṃ,",
  "anya-e1102n:80_27": "anāgāmivasena vassasahassaṃ,",
  "anya-e1102n:80_28": "sakadāgāmivasena vassasahassaṃ,",
  "anya-e1102n:80_29": "sotāpannavasena vassasahassanti evaṃ pañcavassasahassāni paṭivedhasaddhammo tiṭṭhati.",
  "anya-e1102n:80_30": "Pariyattisaddhammopi tāniyeva na hi pariyattiyā asati paṭivedho atthi.",
  "anya-e1102n:80_31": "Nāpi pariyattiyā sati paṭivedho na hoti.",
  "anya-e1102n:80_32": "Liṅgaṃ pana pariyattiyā antarahitāya ciraṃ pavattissati,",
  "anya-e1102n:80_33": "idaṃ khandhakabhāṇakānaṃ matena vuttanti veditabbaṃ.",
  "anya-e1102n:80_34": "Dīghanikāyaṭṭhakathāyaṃ pana evaṃ vuttaṃ “paṭisambhidāppattehi vassasahassaṃ aṭṭhāsi,",
  "anya-e1102n:80_35": "chaḷabhiññehi vassasahassaṃ,",
  "anya-e1102n:80_36": "tevijjehi vassasahassaṃ,",
  "anya-e1102n:80_37": "sukkhavipassakehi vassasahassaṃ,",
  "anya-e1102n:80_38": "pātimokkhena vassasahassaṃ aṭṭhāsī”ti.",
  "anya-e1102n:80_39": "Idampi dīghabhāṇakattherānaṃ matena vuttaṃ.",
  "anya-e1102n:80_40": "Aṅguttaranikāyaṭṭhakathāyampi buddhānaṃ parinibbānato vassasahassameva paṭisambhidā nibbattetuṃ sakkonti,",
  "anya-e1102n:80_41": "tato paraṃ cha abhiññā,",
  "anya-e1102n:80_42": "tato tāpi asakkontā tisso vijjā nibbattanti.",
  "anya-e1102n:80_43": "Gacchantekāle tānipi nibbattetuṃ asakkontā sukkhavipassakā honti.",
  "anya-e1102n:80_44": "Eteneva upāyena anāgāmino sakadāgimino,",
  "anya-e1102n:80_45": "sotāpannāti vuttaṃ.",
  "anya-e1102n:80_46": "Idampi aṅguttaranikāye vuttaṃ.",
  "anya-e1102n:80_47": "Saṃyuttanikāyaṭṭhakathāyaṃ pana paṭhamabodhiyaṃ bhikkhū paṭisambhidāppattā.",
  "anya-e1102n:80_48": "Atha kāle gacchante paṭisambhidā pāpuṇituṃ na sakkhiṃsu,",
  "anya-e1102n:80_49": "chaḷabhiññā ahesuṃ.",
  "anya-e1102n:80_50": "Tato chapi abhiññā pattuṃ asakkontā tisso vijjā pāpuṇiṃsu.",
  "anya-e1102n:80_51": "Idāni kāle gacchante tisso vijjā pāpuṇituṃ asakkontā āsavakkhayaṃ pāpuṇissanti,",
  "anya-e1102n:80_52": "tampi asakkontā anāgāmiphalaṃ,",
  "anya-e1102n:80_53": "tampi asakkontā sakadāgāmiphalaṃ,",
  "anya-e1102n:80_54": "tampi asakkontā sotāpattiphalaṃ.",
  "anya-e1102n:80_55": "Gacchantekāle sotāpattiphalampi pattuṃ na sakkhissantī’ti vuttaṃ.",
  "anya-e1102n:80_56": "Yasmā ce te ācariyā bhinnavādā,",
  "anya-e1102n:80_57": "tasmā tesaṃ ācariyānaṃ bhāṇakānaṃ matameva buddhaghosācariyena tattha tattha likhitanti gahetabbaṃ,",
  "anya-e1102n:80_58": "aññathā ācariyasseva pubbāparavirodhappasaṅgo siyā ācariyabuddhaghoseneva hi sīhaḷabhāsaṃ apanetvā māgadhabhāsāya",
  "anya-e1102n:80_59": "sāṭṭhakathaṃ buddhavacanaṃ likhitaṃ,",
  "anya-e1102n:80_60": "na aññena ācariyena tasmā aṭṭhakathāya vuttavacanameva pamāṇanti gahetabbaṃ.",
  "anya-e1102n:80_61": "Nanu cattāropi nikāyaṭṭhakathāsaṅgītiṃ ārūḷhā,",
  "anya-e1102n:80_62": "atha kasmā evaṃ bhinnāti. Saccaṃ,",
  "anya-e1102n:80_63": "tathāpi kesañci therānaṃ vādappakāsanatthaṃ vuttaṃ.",
  "anya-e1102n:80_64": "Na saṅgāhakattherānaṃ,",
  "anya-e1102n:80_65": "tasmā aṭṭhakathāvacanameva pamāṇanti vuttaṃ.",
  "anya-e1102n:81_0": "Antimavatthuajjhāpannapubbanti pārājikabhikkhu, so abhabbo sāsane upasampadakammassa laddhuṃ.",
  "anya-e1102n:82_0": "Paṇḍakoticetta pañcavidho hoti āsittapaṇḍako,",
  "anya-e1102n:82_1": "ussūyapaṇḍako,",
  "anya-e1102n:82_2": "opakkamikapaṇḍako,",
  "anya-e1102n:82_3": "napuṃsako,",
  "anya-e1102n:82_4": "pakkhapaṇḍakoti.",
  "anya-e1102n:82_5": "Tattha yassa paresaṃ aṅgajātaṃ mukhena gaṇhitvā asucinā āsittassa pariḷāho vūpasamati,",
  "anya-e1102n:82_6": "ayaṃ āsittapaṇḍako nāma.",
  "anya-e1102n:82_7": "Yassa paresaṃ ajjhācāraṃ passato ussūyāya uppannāya pariḷāho vūpasamati,",
  "anya-e1102n:82_8": "ayaṃ ussūyapaṇḍako nāma.",
  "anya-e1102n:82_9": "Yassa upakkamena bījāni apanītāni honti,",
  "anya-e1102n:82_10": "ayaṃ opakkamikapaṇḍako nāma.",
  "anya-e1102n:82_11": "Yo pana paṭisandhiyaṃ yeva abhāvako uppanno hoti,",
  "anya-e1102n:82_12": "ayaṃ napuṃsako nāma.",
  "anya-e1102n:82_13": "Ekacco pana akusalavipākānubhāvena kāḷapakkhe paṇḍako hoti,",
  "anya-e1102n:82_14": "juṇhapakkhe panassa pariḷāhovūpasamati,",
  "anya-e1102n:82_15": "ayaṃ pakkhapaṇḍako nāma,",
  "anya-e1102n:82_16": "keci pana yo kāḷapakkhe itthī hoti,",
  "anya-e1102n:82_17": "juṇhapakkhe puriso,",
  "anya-e1102n:82_18": "ayaṃ pakkhapaṇḍakoti vadanti,",
  "anya-e1102n:82_19": "taṃ tesaṃ matimattameva.",
  "anya-e1102n:82_20": "Etesu āsittapaṇḍakassa ca ussūyapaṇḍakassa ca pabbajjā na vāritā.",
  "anya-e1102n:82_21": "Opakkamikanapuṃsakapakkhapaṇḍakānaṃ pana vāritā.",
  "anya-e1102n:82_22": "Tesupi pakkhapaṇḍakassa yasmiṃ pakkhe paṇḍako hoti,",
  "anya-e1102n:82_23": "tasmiṃyeva pabbajjā vāritā.",
  "anya-e1102n:82_24": "Ettha ca apaṇḍakapakkhe pabbajitvā paṇḍakapakkhe nāsetabboti tīsupi gaṇṭhipadesu vuttaṃ.",
  "anya-e1102n:82_25": "Keci pana “apaṇḍakapakkhepabbajito sato kilesakkhayaṃ pāpuṇāti,",
  "anya-e1102n:82_26": "na nāsetabbo”ti vadanti,",
  "anya-e1102n:82_27": "taṃ tesaṃ matimattameva,",
  "anya-e1102n:82_28": "paṇḍakassa kilesakkhayā sambhavato khīṇakilesassa ca paṇḍakabhāvānupapattito ahetuka paṭisandhikathāyañhi",
  "anya-e1102n:82_29": "avisesena paṇḍakassa ahetukapaṭisandhi katā vuttā,",
  "anya-e1102n:82_30": "āsitta ussūyapakkhapaṇḍakānañca paṭisandhito paṭṭhāyeva paṇḍakabhāvo,",
  "anya-e1102n:82_31": "na pavattiyaṃyevāti vadanti.",
  "anya-e1102n:82_32": "Teneva ahetukapaṭisandhiniddese jaccandha-",
  "anya-e1102n:82_33": "jaccabadhirādayo viya paṇḍako jātisaddena visesetvā niddiṭṭho.",
  "anya-e1102n:82_34": "Catutthapārājikasaṃvaṇṇanāyaṃ pana abhabbapuggale dassentena paṇḍakatiracchānagataubhato byañjanakā tayo vatthuvipannā ahetukapaṭisandhikā,",
  "anya-e1102n:82_35": "tesaṃ saggo avāritoti avisesena vuttaṃ,",
  "anya-e1102n:82_36": "evaṃ pañcavidhā paṇḍakā te paṇḍakasāmaññena avisesetvā “paṇḍakāti evameva vatvā paṇḍako bhikkhave na upasampādetabbo”ti vuttanti daṭṭhabbaṃ.",
  "anya-e1102n:83_0": "Theyyasaṃvāsako ti yo sayameva pabbajjāliṅgaṃ gahetvā bhikkhuvassaṃ gaṇetvā bhikkhūti paṭiññaṃ sampaṭicchati,",
  "anya-e1102n:83_1": "yathāvuḍḍhaṃ vandanaṃ sādiyati,",
  "anya-e1102n:83_2": "so liṅgassa saṃvāsassa ca thenattā ubhayatthenako nāma.",
  "anya-e1102n:83_3": "Yo pana yathāvuḍḍhaṃ vandanaṃ na sādiyati,",
  "anya-e1102n:83_4": "asuddhacittavasena liṅgassathenattāliṅgatthenako nāma.",
  "anya-e1102n:83_5": "Yo vā pana sāmaṇerabhūmiyaṃ ṭhatvā musāvādena bhikkhuti paṭiññaṃ gahetvā bhikkhuvassaggena vandanādiṃ sādiyati,",
  "anya-e1102n:83_6": "so bhikkhūhi dinnaliṅgattā liṅgatthenako na hoti,",
  "anya-e1102n:83_7": "saṃvāsassa thenattā saṃvāsatthenako nāma.",
  "anya-e1102n:83_8": "Ettha ca ubhayatthenakopi asuddhacittena liṅgatthenakeeva paviṭṭhoti veditabbo.",
  "anya-e1102n:83_9": "Yopi sāmaṇero vuḍḍhasāmaṇerānaṃ vandanaṃ sādiyati,",
  "anya-e1102n:83_10": "daharabhikkhūpi vuḍḍhabhikkhūnaṃ vandanaṃ sādiyati,",
  "anya-e1102n:83_11": "sopi theyyasaṃvāsako nāpi hoti,",
  "anya-e1102n:83_12": "athenattā.",
  "anya-e1102n:83_13": "Yo vā pana bhikkhupārājikamāpannova bhikkhuliṅge ṭhito yāva paṭijānāti,",
  "anya-e1102n:83_14": "tāva attheva tassa bhikkhubhāvo,",
  "anya-e1102n:83_15": "na so anupasampannasaṅkhyaṃ gacchati,",
  "anya-e1102n:83_16": "tathā hi so saṃvāsaṃ sādiyantopi theyyasaṃvāsako na hoti,",
  "anya-e1102n:83_17": "so sahaseyyādiāpattimpi na janeti,",
  "anya-e1102n:83_18": "omasavāde pācittiyañca na janeti teneva “asuddho hoti puggalo aññataraṃ pārājikaṃ dhammaṃ ajjhāpanno,",
  "anya-e1102n:83_19": "tañce suddhadiṭṭhi samāno okāsaṃ kārāpetvā akkosādhippāyo vadati āpatti omasavādassā”ti omasavāde pācittiyaṃ vuttaṃ.",
  "anya-e1102n:83_20": "Asati hi bhikkhubhāve dukkaṭaṃ vadeyya.",
  "anya-e1102n:83_21": "Yo pana sāmaṇero sāmaṇeraliṅgeneva pāṇātipātādipañcavidhaṃ silavipattiṃ pāpuṇāti,",
  "anya-e1102n:83_22": "sopi āgato liṅganāsanāya nāsetvā saraṇasīlaṃ dātabbaṃ,",
  "anya-e1102n:83_23": "athenattā upasampadāya avatthubhāvampi na pāpuṇāti.",
  "anya-e1102n:83_24": "Vikālabhojanādikaṃ karontassa pana “accayo maṃ bhante accāgamā”tyādinā saṅghamajjhe accayaṃ desāpetvā vā daṇḍakammaṃ vā katvā sīlaṃ dātabbameva.",
  "anya-e1102n:83_25": "Titthiyapakkantako uttānoyeva.",
  "anya-e1102n:84_0": "Tiracchānagatoti yokoci amanussabhūto cattāro apāyikāpi upasampadāya avatthuyeva.",
  "anya-e1102n:84_1": "Te paṭisandhiyā lāmakattā abhabbā sāsane pabbajituṃ.",
  "anya-e1102n:84_2": "Yadi cattāro apāyikā upasampadāya avatthu bhaveyya,",
  "anya-e1102n:84_3": "atha kasmā sese anapadisitvā tiracchānagatova avatthūti vuttanti.",
  "anya-e1102n:84_4": "Sesānaṃ apākaṭavatthuttā,",
  "anya-e1102n:84_5": "tathā hi sambuddhakāle tiracchānayoniyaṃ nibbatto eko nāgarājā nāgayoniyā aṭṭīyati harāyati jigucchati.",
  "anya-e1102n:84_6": "Athakho tassa nāgassa etadahosi kenanukho ahaṃ upāyena nāgayoniyā parimucceyyaṃ khippañca manussattaṃ labheyyanti.",
  "anya-e1102n:84_7": "Athakho tassa nāgassa etadahosi “ime kho samaṇāsakyaputtiyā dhammacārino samacārino brahmacārino saccavādino",
  "anya-e1102n:84_8": "sīlavanto kalyāṇadhammā sace kho ahaṃ samaṇesu sakyaputtiyesu pabbajeyyaṃ,",
  "anya-e1102n:84_9": "evāhaṃ nāgayoniyā parimucceyyaṃ khippañca manussattaṃ paṭilabheyya”nti.",
  "anya-e1102n:84_10": "Atha kho so nāgo māṇavakavaṇṇena bhikkhū upasaṅkamitvā pabbajjaṃ yāci.",
  "anya-e1102n:84_11": "Taṃ bhikkhū pabbājesuṃ upasampādesuṃ.",
  "anya-e1102n:84_12": "Tena kho pana samayena so nāgo aññatarena bhikkhunā saddhiṃ paccantime vihāre paṭivasati.",
  "anya-e1102n:84_13": "Atha kho so bhikkhu rattiyā paccūsasamayaṃ paccūṭṭhāya ajjhokāse caṅkamati.",
  "anya-e1102n:84_14": "Atha kho so nāgo tassa bhikkhuno nikkhante vissaṭṭho niddaṃ okkamesi.",
  "anya-e1102n:84_15": "Sabbo vihāro ahinā puṇṇo,",
  "anya-e1102n:84_16": "vātapānehi bhogā nikkhantā honti.",
  "anya-e1102n:84_17": "Athakho so bhikkhu “vihāraṃ pavisissāmī”ti kavāṭaṃ paṇāmento addasa sabbaṃ vihāraṃ ahināpuṇṇaṃ vātapānehi bhoge nikkhante.",
  "anya-e1102n:84_18": "Disvāna bhīto vissaramakāsi.",
  "anya-e1102n:84_19": "Bhikkhū upadhāvitvā taṃ bhikkhuṃ etadavocuṃ “kissa tvaṃ āvuso vissaramakāsī”ti.",
  "anya-e1102n:84_20": "Ayaṃ āvuso sabbo vihāro ahinā puṇṇo vātapānehi bhogā nikkhantāti.",
  "anya-e1102n:84_21": "Atha kho so nāgo tena saddena pabujjhitvā sake āsane nisīdi.",
  "anya-e1102n:84_22": "Bhikkhū evamāhaṃsu “koci tvaṃ āvuso”ti.",
  "anya-e1102n:84_23": "“Ahaṃ bhante nāgo”ti.",
  "anya-e1102n:84_24": "“Kissa pana tvaṃ āvuso evarūpaṃ akāsī”ti.",
  "anya-e1102n:84_25": "Atha kho so nāgo bhikkhūnaṃ etamatthaṃ ārocesī.",
  "anya-e1102n:84_26": "Bhikkhū bhagavato etamatthaṃ ārocesuṃ.",
  "anya-e1102n:84_27": "Atha kho bhagavā etasmiṃ nidāne etasmiṃ pakaraṇe bhikkhusaṅghaṃ sannipātāpetvā taṃ nāgaṃ etadavoca “tumhe",
  "anya-e1102n:84_28": "khvattha nāgā avirūḷhidhammā imasmiṃ dhammavinaye,",
  "anya-e1102n:84_29": "gaccha tvaṃ nāga,",
  "anya-e1102n:84_30": "tattheva cātuddase pannarase aṭṭhamiyā ca pakkhassa uposathaṃ upavasa,",
  "anya-e1102n:84_31": "evaṃ tvaṃ nāgayoniyā parimuccissasi khippañca manussattaṃ paṭilabhissasī”ti.",
  "anya-e1102n:84_32": "Atha kho so nāgo “avirūḷhadhammo kirāhaṃ imasmiṃ dhammavinayeti dukkhī dummano assūni pavattayamāno vissaraṃ katvā pakkami.",
  "anya-e1102n:84_33": "Atha kho bhagavā bhikkhū āmantesi “dve me bhikkhave paccayā nāgassa sabhāvapātukammāya.",
  "anya-e1102n:84_34": "Yadā ca sajātiyā methunaṃ dhammaṃ paṭisevati,",
  "anya-e1102n:84_35": "yadā ca vissaṭṭho niddaṃ okkamati.",
  "anya-e1102n:84_36": "Ime kho bhikkhave dve paccayā nāgassa sabhāva pātukammāya.",
  "anya-e1102n:84_37": "Tiracchānagato bhikkhave na upasampādetabbo,",
  "anya-e1102n:84_38": "upasampanno nāsetabbo”ti evaṃ tiracchānasseva pākaṭavattuttāti.",
  "anya-e1102n:84_39": "Ettha ca pavattiyaṃ abhiṇhaṃ sabhāvapātukammadassanavasena “dve paccayā”ti vuttaṃ.",
  "anya-e1102n:84_40": "Nāgassa pana pañcasu kālesu sabhāvapātukammaṃ hoti paṭisandhikāle,",
  "anya-e1102n:84_41": "tacapajahananakāle,",
  "anya-e1102n:84_42": "sajātiyā methunakāle,",
  "anya-e1102n:84_43": "vissaṭṭha niddokkamanakāle,",
  "anya-e1102n:84_44": "cutikāleti.",
  "anya-e1102n:84_45": "Nanu ca devāpi upasampadāya avatthuyeva,",
  "anya-e1102n:84_46": "atha kasmā cattāro apāyikāva upasampadāya avatthūti vuttanti. Saccaṃ,",
  "anya-e1102n:84_47": "tathāpi devānaṃ abhabbattā paṭivedhasāsanassa ṭhitattā te abhabbato visuṃ karaṇatthāya evaṃ vuttanti daṭṭhabbaṃ.",
  "anya-e1102n:84_48": "Vakkhati hi samantapāsādikāya vinayaṭṭhakathāya mahāvagge “tiracchānagato bhikkhaveti ettha nāgo vā hotu",
  "anya-e1102n:84_49": "supaṇṇamāṇavakādīnaṃ vā aññataro antamaso sakkaṃ devarājānaṃ upādāya yo koci amanussajātiyo sabbova imasmiṃ",
  "anya-e1102n:84_50": "atthe tiracchānagatoti veditabbo”ti,",
  "anya-e1102n:84_51": "tena “tiracchānagatoti yokoci amanussabhūto”ti vuttanti.",
  "anya-e1102n:84_52": "Ettha cāha yadi nāgasupaṇṇā paṭisandhiyā lāmakā bhaveyya,",
  "anya-e1102n:84_53": "atha kasmā vidhurajātake cattāro janā nāgasupaṇṇasakkadhanañcayakorabyesu bhavanesu taṃ tadeva ṭhānaṃ patthentā dānādīni puññāni karonti,",
  "anya-e1102n:84_54": "tesu eko āyupariyosāne saputtadāro nāgabhavane nāgarājā hutvā nibbatti,",
  "anya-e1102n:84_55": "eko supaṇṇabhavane simbalivimāne supaṇṇarājā hutvā nibbatti,",
  "anya-e1102n:84_56": "eko tāvatiṃsabhavane sakko hutvā nibbatti,",
  "anya-e1102n:84_57": "eko dhanañcayakorabyarañño aggamahesiyā kucchimhi nibbattīti catunnampi janānaṃ paṭisandhiyaṃ kusalakammeneva",
  "anya-e1102n:84_58": "pavattabhāvo vutto yadi kusalakammena bhaveyya,",
  "anya-e1102n:84_59": "“kusalā cetanā vipākānaṃ khandhānaṃ kaṭattā ca rūpānaṃ kammapaccayena paccayo”ti imissāpi paṭṭhānapāḷiyā",
  "anya-e1102n:84_60": "ahetukānampi paṭisandhikkhaṇe kammapaccayabhāvo vutto bhaveyya,",
  "anya-e1102n:84_61": "na panevaṃ vattabbaṃ atha kathañcidaṃ paccetabbanti. Vuccate,",
  "anya-e1102n:84_62": "nikantiyā balavattā sattavidhamethunasaṃyogattā ca aparisuddhā tesaṃ kusalacetanā,",
  "anya-e1102n:84_63": "aparisuddhāyeva sugatibhūmiyaṃ janetuṃ na sakkonti.",
  "anya-e1102n:84_64": "Duggatibhūmiyaṃ pavattamānāpi kammā yūhanakāle taṃ taṃ bhūmipatthanā taṇhāsampayuttāpubbabhāgacetanā balena tesu tiracchānabhūmīsu nibbattanti,",
  "anya-e1102n:84_65": "na aññena akusalena.",
  "anya-e1102n:84_66": "Evañhi patthitapatthanā siddhāpi bhaveyya.",
  "anya-e1102n:84_67": "Yadi aññena akusalakammena bhaveyya,",
  "anya-e1102n:84_68": "icchitapatthanāpi asiddhāva bhaveyya.",
  "anya-e1102n:84_69": "Nikantica nāmesā balavajhānasampayuttacetanāpi paṭibāhituṃ sakkā tathā hi gopakadevadattassa ācariyasamaṇo",
  "anya-e1102n:84_70": "jhānabalena brahmabhūmīsu anibbattitvā jhānaṃ paṭibāhitvā aññakammena gandhabbadevesuyeva uppajjati “sīlavato",
  "anya-e1102n:84_71": "hi bhikkhave cetopaṇidhi samijjhati visuddhattā”ti tesaṃ vitthāro dīghanikāye āgato,",
  "anya-e1102n:84_72": "atthikehi tattha oloketabbo.",
  "anya-e1102n:84_73": "Sattavidhamethunasaṃyogavasenāpi sattā dukkhato na muccanti vuttañhi bhagavatā “idha brāhmaṇa ekacco",
  "anya-e1102n:84_74": "samaṇo vā brāhmaṇo vā sammā brahmacārī paṭijānamāno na heva kho mātugāmena saddhiṃ dvayaṃdvaya samāpattiṃ",
  "anya-e1102n:84_75": "samāpajjati,",
  "anya-e1102n:84_76": "api ca kho mātugāmassa ucchādanaṃ nhāpanaṃ parimaddanaṃ sambāhanaṃ sādiyati,",
  "anya-e1102n:84_77": "so tadassādeti taṃ nikāmeti,",
  "anya-e1102n:84_78": "tenacavittiṃ āpajjati.",
  "anya-e1102n:84_79": "Idampikho brāhmaṇabrahmacariyassa khaṇḍampi chiddampi sabalampi kammāsampi.",
  "anya-e1102n:84_80": "Ayaṃ vuccati brāhmaṇa aparisuddhaṃ brahmacariyaṃ carati.",
  "anya-e1102n:84_81": "Saṃyutto methunasaṃyogena na parimuccati jātiyā jarāmaraṇena…pe…",
  "anya-e1102n:84_82": "na parimuccati dukkhasmāti vadāmi.",
  "anya-e1102n:84_83": "Punaca paraṃ brāhmaṇa idhekacco samaṇovā…pe…",
  "anya-e1102n:84_84": "paṭijānamāno.",
  "anya-e1102n:84_85": "Na heva kho mātugāmenasaddhiṃ dvayaṃdvayasamāpattiṃ samāpajjati,",
  "anya-e1102n:84_86": "na pi mātugāmassa ucchādanaṃ…pe… sādiyati,",
  "anya-e1102n:84_87": "api ca kho mātugāmena saddhiṃ saṃjagghati saṃkīḷati saṃkeḷāyati,",
  "anya-e1102n:84_88": "so tadassādeti…pe…",
  "anya-e1102n:84_89": "dukkhasmāti vadāmi.",
  "anya-e1102n:84_90": "Punaca paraṃ brāhmaṇa idhekacco samaṇo vā…pe…",
  "anya-e1102n:84_91": "na heva kho mātugāmena saddhiṃ samāpajjati.",
  "anya-e1102n:84_92": "Napi mātugāmassa ucchādanaṃ sādiyati.",
  "anya-e1102n:84_93": "Napi mātugāmena saddhiṃ saṃjagghati saṃkīḷati saṃkeḷāyati.",
  "anya-e1102n:84_94": "Apica kho mātugāmassa cakkhuṃ upanijjhāyati pekkhati,",
  "anya-e1102n:84_95": "so tadassādeti…pe…",
  "anya-e1102n:84_96": "dukkhasmāti vadāmi.",
  "anya-e1102n:84_97": "Punaca paraṃ brāhmaṇa idhekacco samaṇovā brāhmaṇo vā…pe…",
  "anya-e1102n:84_98": "na heva kho mātugāmena,",
  "anya-e1102n:84_99": "na mātugāmassa,",
  "anya-e1102n:84_100": "napi mātugāmena pekkhati.",
  "anya-e1102n:84_101": "Api ca kho mātugāmassa saddaṃ suṇāti tirokuṭṭaṃvā tiropākāraṃvā hasantiyā vā bhaṇantiyā vā gāyantiyā vā rodantiyā vā,",
  "anya-e1102n:84_102": "so tadassādeti…pe…",
  "anya-e1102n:84_103": "dukkhasmāti vadāmi.",
  "anya-e1102n:84_104": "Punaca paraṃ brāhmaṇa idhekacco samaṇo vā brahmaṇo vā…pe…",
  "anya-e1102n:84_105": "naheva kho mātugāmena,",
  "anya-e1102n:84_106": "napi mātugāmassa,",
  "anya-e1102n:84_107": "napi mātugāmena,",
  "anya-e1102n:84_108": "napi mātugāmassa rodantiyā vā…pe…",
  "anya-e1102n:84_109": "api ca kho yānitāni pubbe mātugāmena saddhiṃ hasitalapitakīḷitāni anussarati.",
  "anya-e1102n:84_110": "So tadassā deti…pe…",
  "anya-e1102n:84_111": "dukkhasmāti vadāmi.",
  "anya-e1102n:84_112": "Punaca paraṃ brāhmaṇa idhekacco samaṇo vā brahmaṇo vā…pe…",
  "anya-e1102n:84_113": "na heva kho mātugāmena,",
  "anya-e1102n:84_114": "napi mātugāmassa…pe…",
  "anya-e1102n:84_115": "na pi yāni tāni pubbe mātugāmena saddhiṃ hasitalapitakīḷitāni anussarati,",
  "anya-e1102n:84_116": "api ca kho gahapatiṃ vā gahapatiputtaṃ vā pañcahi kāmaguṇehi sahitaṃ samaṅgībhūtaṃ paricārayamānaṃ,",
  "anya-e1102n:84_117": "so tadassādeti…pe…",
  "anya-e1102n:84_118": "dukkhasmāti vadāmi.",
  "anya-e1102n:84_119": "Punaca paraṃ brāhmaṇa…pe…",
  "anya-e1102n:84_120": "na heva kho mātugāmena…pe…",
  "anya-e1102n:84_121": "napi anussarati gahapatiṃ vā gahapatiputtaṃ vā paricārayamānaṃ,",
  "anya-e1102n:84_122": "api ca kho aññataraṃ devanikāyaṃ paṇidhāya brahmacariyaṃ carati imināhaṃ sīlena vā vatena vā tapenavā",
  "anya-e1102n:84_123": "brahmacariyena vā devo vā bhavissāmi devaññataro vāti,",
  "anya-e1102n:84_124": "so tadassādeti,",
  "anya-e1102n:84_125": "taṃ nikāmeti,",
  "anya-e1102n:84_126": "tena ca vittiṃ āpajjati.",
  "anya-e1102n:84_127": "Idaṃ kho brāhmaṇa brahmacariyassa khaṇḍampi chiddampi sabalampi kammāsampī”ti evaṃ lābhādihetukena bhedena",
  "anya-e1102n:84_128": "ca sattavidhamethunasaṃyogena khaṇḍādibhāvo saṅgahitoti veditabbo.",
  "anya-e1102n:85_0": "Mātughātake pana yena manussitthibhūtāpi ajanikā posā vanikā mātā vā mahāmātā vā cūḷamātā vā janikāpi amanussitthibhūtā mātā ghātitā,",
  "anya-e1102n:85_1": "tassa pabbajjā na vāritā,",
  "anya-e1102n:85_2": "na ca anantariko hoti.",
  "anya-e1102n:85_3": "Tiracchānitthiyopi manussapurisamāgamma manussabhūtaṃ puttaṃ vijāyanti kontaputtā dvebhātikattherā viya tepi hi aṇḍajāyeva,",
  "anya-e1102n:85_4": "tathā hi petaloke tiracchāne manusse cāti imesu tīsu bhūmīsu catasso yoniyo sambhavanti.",
  "anya-e1102n:85_5": "Manussesu panettha kecideva opapātikā honti,",
  "anya-e1102n:85_6": "seyyathāpi mahāpadumakumārādayo.",
  "anya-e1102n:85_7": "Aṇḍajāpi konta puttā dvebhātikattherā viya.",
  "anya-e1102n:85_8": "Vitthāro pana sīhaḷavatthusmiṃ oloketabbo.",
  "anya-e1102n:85_9": "Ettha ca kontāti kinnarī,",
  "anya-e1102n:85_10": "tassā puttā kontaputtā,",
  "anya-e1102n:85_11": "sā hi rañño asokadhammarājassa kāle vanacarakena labhitvā manussasaṃvāsamāgamma dve putte vijāyitvā “idāni",
  "anya-e1102n:85_12": "dārake pahāya na gamissatī”ti saññāya vanacarako tassā potthaṃ adāsi,",
  "anya-e1102n:85_13": "sā potthaṃ labhitvā pakkhanditvā sakaṭṭhānameva gatā kinnariyo hi potthaṃ vinā pakkhandituṃ na sakkonti,",
  "anya-e1102n:85_14": "teneva tāpaso “mā potthaṃ assā adāsī”ti āha.",
  "anya-e1102n:85_15": "Kammapaccaya utusamuṭṭhānañhi tāsaṃ potthaṃ,",
  "anya-e1102n:85_16": "rañño cakkavattissa cakkaratanaṃ viya,",
  "anya-e1102n:85_17": "tathā hi cakkavattino vehāsagamanādi puññavato iddhināma,",
  "anya-e1102n:85_18": "na tena cakkaratanaṃ vā hatthiassaratanaṃ vā vinā attano sabhāveneva gantuṃ sakkonti.",
  "anya-e1102n:85_19": "Tattha cakkaratanaṃ rañño cakkavattissa kammabalena nibbattattā samuddamajjhe jāyamānampi kammapaccayautusamuṭṭhānaṃ nāma.",
  "anya-e1102n:85_20": "Hatthiassaratanāni pana kammapaccayakammasamuṭṭhānāni nāma.",
  "anya-e1102n:85_21": "Pakkhīnaṃ vehāsagamanādikā kammavipākajā iddhi.",
  "anya-e1102n:85_22": "Kinnariyo pana potthaṃ vinā attano sabhāvena pakkhandituṃ na sakkonti,",
  "anya-e1102n:85_23": "tasmā tāsaṃ potthaṃ kammapaccayautusamuṭṭhānanti daṭṭhabbaṃ.",
  "anya-e1102n:85_24": "Keci pana devānaṃ alaṅkārā viya paṭisandhiyā saha āgatoti vadanti,",
  "anya-e1102n:85_25": "na taṃ paccetabbaṃ,",
  "anya-e1102n:85_26": "aṇḍajajalābujānaṃ tathā asambhavato.",
  "anya-e1102n:85_27": "Kecipi pavatti kāle katanti vadanti,",
  "anya-e1102n:85_28": "tampi ayuttameva,",
  "anya-e1102n:85_29": "saṃsedajāpi padumagabbhevā veḷugabbhe vā nibbattā pokkharasātibrāhmaṇapadumavatīveḷuvatīdevīādayo viya.",
  "anya-e1102n:85_30": "Jalābujā pana pākaṭāyeva.",
  "anya-e1102n:85_31": "Yena sayaṃ tiracchānabhūtena manussitthibhūtā mātā ghātitā,",
  "anya-e1102n:85_32": "sopi ānantariko na hoti tiracchānagatattā panassa pabbajjā paṭikkhittā,",
  "anya-e1102n:85_33": "kammaṃ panassa bhāriyaṃ hoti,",
  "anya-e1102n:85_34": "ānantariyaṃ āhacca tiṭṭhati.",
  "anya-e1102n:85_35": "Manussitthiyopi tiracchānamāgamma gabbhaṃ janenti,",
  "anya-e1102n:85_36": "seyyathāpi bhūridattassa mātā itthiyo hi aṭṭhahi kāraṇehi gabbhaggahaṇaṃ hoti -",
  "anya-e1102n:85_37": "ajjhācārena,",
  "anya-e1102n:85_38": "kāyasaṃsaggena,",
  "anya-e1102n:85_39": "coḷaggahaṇena,",
  "anya-e1102n:85_40": "asucipānena,",
  "anya-e1102n:85_41": "nābhiparāmasanena,",
  "anya-e1102n:85_42": "rūpadassanena,",
  "anya-e1102n:85_43": "saddena gandhenāti.",
  "anya-e1102n:85_44": "Tattha ajjhācārena sudinnassa purāṇadutiyikā gabbhaṃ gaṇhitvā pacchimabhavikaṃ suvaṇṇabimbasadisaṃ bījakaṃ nāma puttaṃ vijāyi.",
  "anya-e1102n:85_45": "Kadāci ekaccā utusamaye chandarāgarattā purisānaṃ hatthagāhaveṇigāhaaṅgapaccaṅgaparāmasanaṃ sādiyantiyopi gabbhaṃ gaṇhanti.",
  "anya-e1102n:85_46": "Evaṃ kāyasaṃsaggena gabbhaggahaṇaṃ hoti.",
  "anya-e1102n:85_47": "Udāyittherassa pana purāṇadutiyikā bhikkhunī taṃ asuciṃ ekadesaṃ mukhena aggahesi,",
  "anya-e1102n:85_48": "ekadesaṃ coḷakeneva saddhiṃ aṅgajāte pakkhipi,",
  "anya-e1102n:85_49": "sā tena gabbhaṃ gaṇhi.",
  "anya-e1102n:85_50": "Evaṃ coḷaggahaṇena gabbhaggahaṇaṃ hoti.",
  "anya-e1102n:85_51": "Migasiṅgatāpasassa mātā migī utusamaye tāpasassa passāvaṭṭhānaṃ āgantvā sasambhavaṃ pivi,",
  "anya-e1102n:85_52": "sā tena gabbhaṃ gaṇhitvā migasiṅgaṃ nāma tāpasadārakaṃ vijāyi.",
  "anya-e1102n:85_53": "Evaṃ asucipānena gabbhaggahaṇaṃ hoti.",
  "anya-e1102n:85_54": "Sāmassa pana bodhisattassa mātā utusamaye nābhiparāmasanena gabbhaṃ gaṇhitvā sāmatāpasadārakaṃ vijāyi,",
  "anya-e1102n:85_55": "evaṃ maṇḍabyassa ca caṇḍapajjo tassa ca mātā utusamaye nābhiparāmasanavasena,",
  "anya-e1102n:85_56": "tattha ca diṭṭhamaṅgalikāya nābhiparāmasanena maṇḍabyassa nibbatti ahosi.",
  "anya-e1102n:85_57": "Caṇḍapajjotassa mātu nābhiyaṃ vicchiko pharitvā gato,",
  "anya-e1102n:85_58": "tena caṇḍapajjotassa nibbatti ahosi.",
  "anya-e1102n:85_59": "Idhekaccā itthī utusamaye purisasaṃsaggaṃ alabhamānā chandarāgavasena antogehegatāva purisaṃ upanijjhāyati,",
  "anya-e1102n:85_60": "rājorodho viya,",
  "anya-e1102n:85_61": "sā tena gabbhaṃ gaṇhāti.",
  "anya-e1102n:85_62": "Evaṃ rūpadassanena gabbhaggahaṇaṃ hoti.",
  "anya-e1102n:85_63": "Balākāsu pana purisonāma natthi,",
  "anya-e1102n:85_64": "tā utusamaye meghasaddaṃ sutvā gabbhaṃ gaṇhanti.",
  "anya-e1102n:85_65": "Gāvīeva vā kadāci usabhagandhena gabbhaṃ gaṇhanti.",
  "anya-e1102n:85_66": "Evaṃ gandhena gabbhaggahaṇaṃ hoti.",
  "anya-e1102n:85_67": "Evaṃ aṭṭhahi kāraṇehi itthiyo gabbhaṃ gaṇhanti.",
  "anya-e1102n:85_68": "Ettha ca pitusadisāyeva puttā honti,",
  "anya-e1102n:85_69": "tasmā bhūridattādayo dhataraṭṭhaṃ nāgarājānaṃ paṭicca nāgāyeva honti.",
  "anya-e1102n:85_70": "Caṇḍapajjotassa pana vicchikaṃ paṭicca manusso jāto,",
  "anya-e1102n:85_71": "sambhavena ajātattā.",
  "anya-e1102n:85_72": "Pitughātakepi eseva nayo.",
  "anya-e1102n:86_0": "Arahantaghātako pana amanussa arahantadevataṃ vā manussajātiyaṃ vā avasesaṃ ariyapuggalaṃ ghātetvā anantariyo na hoti,",
  "anya-e1102n:86_1": "pabbajjāpissa na vāritā,",
  "anya-e1102n:86_2": "kammaṃ pana balavaṃ hoti.",
  "anya-e1102n:86_3": "Tiracchāno pana amanussaarahantampi ghātetvā ānantariko na hoti,",
  "anya-e1102n:86_4": "kammaṃ pana bhāriyaṃ tiracchānagatattā panassa pabbajjā vāritā.",
  "anya-e1102n:86_5": "Bhikkhunidūsakasaṅghabhedakāni pākaṭāyeva.",
  "anya-e1102n:87_0": "Lohituppādako pana yo tathāgatassa abhejjakāyatāya parūpakkamena cammaṃ chinditvā lohitaṃ paggharituṃ na sakkoti,",
  "anya-e1102n:87_1": "sarīrassa pana antoyeva ekasmiṃ ṭhāne lohitaṃ samosarati,",
  "anya-e1102n:87_2": "āghātena patubbanamānaṃ sañcitaṃ hoti,",
  "anya-e1102n:87_3": "tassa bahu apuññaṃ pasavati,",
  "anya-e1102n:87_4": "ānantariko ca hoti,",
  "anya-e1102n:87_5": "pabbajjāpissa vāritā,",
  "anya-e1102n:87_6": "seyyathāpi devadatto.",
  "anya-e1102n:87_7": "Yo pana jīvako viya rogavūpasamanatthaṃ phāletvā pūtimaṃsañca lohitañca nīharitvā phāsuṃ karoti,",
  "anya-e1102n:87_8": "ayaṃ lohituppādako na hoti,",
  "anya-e1102n:87_9": "bahupuññaṃ pasavati brahmapuññaṃ pasavati,",
  "anya-e1102n:87_10": "seyyathāpi jīvakokomārabhacco.",
  "anya-e1102n:88_0": "Ubbhatobyañjanako pana itthi-",
  "anya-e1102n:88_1": "purisavasena duvidho tattha itthiubhatobyañjanakassa itthinimittaṃ pākaṭaṃ,",
  "anya-e1102n:88_2": "purisanimittaṃ paṭicchannaṃ.",
  "anya-e1102n:88_3": "Purisaubhatobyañjanakassa purisanimittaṃ pākaṭaṃ,",
  "anya-e1102n:88_4": "itthinimittaṃ paṭicchannaṃ.",
  "anya-e1102n:88_5": "Itthiubhatobyañjanakassa itthīsu purisattaṃ karontassa itthinimittaṃ paṭicchannaṃ hoti,",
  "anya-e1102n:88_6": "purisanimittaṃ pākaṭaṃ hoti.",
  "anya-e1102n:88_7": "Purisaubhatobyañjanakassa purisānaṃ itthibhāvaṃ upagacchantassa purisanimittaṃ paṭicchannaṃ hoti,",
  "anya-e1102n:88_8": "itthinimittaṃ pākaṭaṃ.",
  "anya-e1102n:88_9": "Itthiubhatobyañjanako sayañca gabbhaṃ gaṇhāti,",
  "anya-e1102n:88_10": "parañca gaṇhāpeti.",
  "anya-e1102n:88_11": "Purisa ubhato byañjanako pana sayaṃ na gaṇhāti,",
  "anya-e1102n:88_12": "paraṃ gaṇhāpeti.",
  "anya-e1102n:88_13": "Idameva tesaṃ nānākaraṇaṃ.",
  "anya-e1102n:88_14": "Ubhatobyañjananti cettha “byañjananti nimittaṃ.",
  "anya-e1102n:88_15": "Ubhato byañjanaṃ assa atthīti viggahena “ubhatobyañja”nti vakkhatha,",
  "anya-e1102n:88_16": "ekassa dve indriyāni honti,",
  "anya-e1102n:88_17": "atha ekamevāti.",
  "anya-e1102n:88_18": "Ekameva na dve,",
  "anya-e1102n:88_19": "“yassa itthindriyaṃ uppajjati,",
  "anya-e1102n:88_20": "tassa purisindriyaṃ uppajjatīti no.",
  "anya-e1102n:88_21": "Yassa vā pana purisindriyaṃ uppajjati,",
  "anya-e1102n:88_22": "tassa itthindriyaṃ uppajjatīti noti ekasmiṃ santāne indriya dvayassa paṭisevitattā.",
  "anya-e1102n:88_23": "Tañca kho itthiubhatobyañjanakassa itthindriyaṃ,",
  "anya-e1102n:88_24": "purisaubhatobyañjanakassa purisindriyamevāti.",
  "anya-e1102n:88_25": "Yadi ekameva indriyaṃ,",
  "anya-e1102n:88_26": "evaṃ ubhatobyañjanakabhāvo kathaṃ siyā.",
  "anya-e1102n:88_27": "Indriyaṃ byañjanakāraṇanti vuttaṃ,",
  "anya-e1102n:88_28": "tañca tassa natthīti.",
  "anya-e1102n:88_29": "Vuccate na itthindriyaṃ purisabyañjanassa kāraṇaṃ,",
  "anya-e1102n:88_30": "tathā purisindriyampi itthibyañjanakassa,",
  "anya-e1102n:88_31": "kasmā sadā abhāvatoti,",
  "anya-e1102n:88_32": "tathā hi itthi ubhatobyañjanakassa yadā itthiyā rattaṃ hoti,",
  "anya-e1102n:88_33": "tadā purisabyañjanaṃ pākaṭaṃ hoti,",
  "anya-e1102n:88_34": "itthibyañjanaṃ paṭicchannaṃ tathā purisaubhatobyañjanakassapi.",
  "anya-e1102n:88_35": "Yadi tesaṃ indriyadvayaṃ byañjanānaṃ kāraṇaṃ bhaveyya,",
  "anya-e1102n:88_36": "sadā byañjana dvayaṃ ekato tiṭṭheyya na pana tiṭṭhati,",
  "anya-e1102n:88_37": "tasmā ekameva indriyanti niṭṭhametthāva gantabbaṃ.",
  "anya-e1102n:88_38": "Byañjanakāraṇaṃ indriyaṃ pahāya rāgacittamevettha byañjanadvayassa kāraṇanti daṭṭhabbaṃ,",
  "anya-e1102n:88_39": "tasmā itthiubhatobyañjanako sayampi gabbhaṃ gaṇhāti,",
  "anya-e1102n:88_40": "parampi gaṇhāpeti,",
  "anya-e1102n:88_41": "purisaubhatobyañjanako paraṃ gaṇhāpeti,",
  "anya-e1102n:88_42": "sayaṃ pana na gaṇhāti,",
  "anya-e1102n:88_43": "itthindriyasamaṅgisseva gabbhasambhavatoti.",
  "anya-e1102n:88_44": "Kurundiyaṃ pana “yadi paṭisandhiyaṃ purisaliṅgaṃ,",
  "anya-e1102n:88_45": "pavatte itthiliṅgaṃ nibbattati,",
  "anya-e1102n:88_46": "yadi paṭisandhiyaṃ itthiliṅgaṃ,",
  "anya-e1102n:88_47": "pavatte purisaliṅgaṃ nibbatī”ti paṭisandhiyaṃ liṅgasambhavo vutto,",
  "anya-e1102n:88_48": "so ayuttova. Kasmā,",
  "anya-e1102n:88_49": "pavattiyaṃyeva itthiliṅgādīni samuṭṭhahanti.",
  "anya-e1102n:88_50": "Paṭisandhiyameva samuṭṭhāti,",
  "anya-e1102n:88_51": "na liṅgādīni.",
  "anya-e1102n:88_52": "Indriyameva liṅganti na sakkā vattuṃ,",
  "anya-e1102n:88_53": "indriyaliṅgānaṃ bhinnasabhāvattā,",
  "anya-e1102n:88_54": "yathā ca bīje sati rukkho sambhavati, nāsati,",
  "anya-e1102n:88_55": "evameva indriye sati liṅgādīni sambhavanti bījasadisañhi indriyaṃ,",
  "anya-e1102n:88_56": "rukkhasadisāni liṅgādīni evameva tesu puggalesu paṇḍakādayo ekādasapuggalā tasmiṃ yeva bhave niyāmaṃ okkamituṃ na arahanti,",
  "anya-e1102n:88_57": "tasmā abhabbā nāma.",
  "anya-e1102n:88_58": "Ūnavīsati antimavatthuajjhāpannapubbā dve upasampadāya avatthumattameva,",
  "anya-e1102n:88_59": "upanissaye sati tasmiṃyeva bhave niyāmaṃ okkamituṃ arahanti,",
  "anya-e1102n:88_60": "tasmā bhabbānāma honti.",
  "anya-e1102n:89_0": "Vatthusampattikathā niṭṭhitā.",
  "anya-e1102n:90_0": "Ñattisampatti nāma.",
  "anya-e1102n:91_0": "“Sithilaṃ dhanitañca dīgharassaṃ, garukaṃ lahukañca niggahitaṃ;",
  "anya-e1102n:92_0": "Sambandhaṃ vavatthitaṃ vimuttaṃ, dasadhā byañjanabuddhiyā pabhedo”ti.",
  "anya-e1102n:93_0": "Evaṃ vuttaṃ dasavidhaṃ byañjanaṃ apekkhitvā vā evaṃ asakkontenāpi sithiladhanita vimuttaniggahitavasena",
  "anya-e1102n:93_1": "vuttāni byañjanāni akopetvā vā duruttaṃ vā akatvā vuttaṃ ñattisampatti nāma.",
  "anya-e1102n:93_2": "Ñattivipatti nāma sabbaso ñattiṃ aṭṭhapetvā vā vatthusaṅghapuggalañattīnaṃ aparāmasanāni pacchā ñattiṭṭhapanañcāti ime tāva pañca ñattidosā.",
  "anya-e1102n:93_3": "Tattha ayaṃ itthanāmoti upasampadāpekkhassa api akittanaṃ vatthuaparāmasanaṃ nāma.",
  "anya-e1102n:93_4": "Suṇātu me bhante saṅghoti ettha suṇātu me bhanteti vatvā saṅghoti abhaṇanaṃ saṅghaaparāmasanaṃ nāma.",
  "anya-e1102n:93_5": "Itthannāmassa upasampadāpekkhoti upajjhāyassa akittanaṃ puggalaaparāmasanaṃ nāma.",
  "anya-e1102n:93_6": "Sabbena sabbaṃ ñattiyā anuccāraṇaṃ ñattiaparāmasanaṃ nāma.",
  "anya-e1102n:93_7": "Paṭhamaṃ kammavācaṃ niṭṭhāpetvā esā ñattīti vatvā khamati saṅghassāti evaṃ ñatti kittanaṃ pacchā ñattiṭṭhapanaṃ nāma.",
  "anya-e1102n:93_8": "Iti ime pañca ñattidosā ñattivipatti nāma.",
  "anya-e1102n:93_9": "Imehi dosehi vimuttāya ñattiyā sampannaṃ ñattisampatti nāma.",
  "anya-e1102n:94_0": "Ñattisampattikathā niṭṭhitā.",
  "anya-e1102n:95_0": "Anusāvanasampatti nāma vatthu saṅghapuggalānaṃ aparāmasanāni,",
  "anya-e1102n:95_1": "sāvanāya hāpanaṃ,",
  "anya-e1102n:95_2": "akāle sāvananti ime pañca anusāvanadose vajjetvā kathanaṃ anusāvanasampatti nāma.",
  "anya-e1102n:95_3": "Tattha vatthādīnaṃ aparāmasanāni ñattiyaṃ vuttasadisāneva.",
  "anya-e1102n:95_4": "Tīsu pana anusāvanāsu yattha katthaci etesaṃ aparāmasanaṃ aparāmasanameva.",
  "anya-e1102n:95_5": "Sabbena sabbaṃ pana kammavācaṃ avatvā catukkhattuṃ ñattikittanameva vā kammavācabbhantarepi cattāri byañjanāni",
  "anya-e1102n:95_6": "kopetvā vā akkharassa vā padassa vā duruccāraṇaṃ vā katvā sāvanaṃ sāvanāya hāpanaṃ nāma,",
  "anya-e1102n:95_7": "tathā hi sithiladhanitavimuttaniggahitavasena cattāri byañjanāni antokammavācāya kammaṃ kopenti.",
  "anya-e1102n:95_8": "Tattha “suṇātu me ti sithile vattabbe suṇāthu me”ti vacanaṃ sithile dhanitaṃ nāma.",
  "anya-e1102n:95_9": "“Bhante”ti vattabbe bhanteti vacanaṃ dhanite sithilaṃ nāma.",
  "anya-e1102n:95_10": "“Suṇātu esā ñattī”ti vattabbe “suṇantu esaṃ ñattī”ti vacanaṃ vimutte niggahitaṃ nāma.",
  "anya-e1102n:95_11": "“Pattakalla”nti vattabbe “pattakallā”ti vacanaṃ niggahite vimuttaṃ nāma.",
  "anya-e1102n:95_12": "Evaṃ imāni cattāri byañjanāni antokammavācāya kammaṃ dūsenti.",
  "anya-e1102n:95_13": "Imāni cattāri akopetvā vadantenāpi aññasmiṃ akkhare vattabbe aññaṃ akkharaṃ vadanto duruttaṃ karoti nāma.",
  "anya-e1102n:95_14": "Itaresu dīgharassādīsu chasu ṭhānesu dīghaṭṭhāne dīghaṃ,",
  "anya-e1102n:95_15": "rassaṭṭhāne rassamevāti evaṃ yathāṭhāne taṃ tadeva akkharaṃ bhāsantena anukkamāgataṃ paveṇiṃ avināsetvā kammavācā kātabbā.",
  "anya-e1102n:95_16": "Sace pana evaṃ akatvā dīghe vattabbe rassaṃ,",
  "anya-e1102n:95_17": "rasse vattabbe dīghaṃ vadati,",
  "anya-e1102n:95_18": "tathā garuke vattabbe lahukaṃ,",
  "anya-e1102n:95_19": "lahuke vattabbe garukaṃ vadati.",
  "anya-e1102n:95_20": "Sambandhe vā vattabbe vavatthitaṃ,",
  "anya-e1102n:95_21": "vavatthite vā vattabbe sambandhaṃ vadati,",
  "anya-e1102n:95_22": "evampi kammavācā na kuppati.",
  "anya-e1102n:95_23": "Imāni cha byañjanāni kammaṃ na kopenti.",
  "anya-e1102n:95_24": "Idameva ācariyānaṃ samānakathā.",
  "anya-e1102n:95_25": "Apare pana idāni byañjanāni antokammavācāya kammaṃ dūsentīti vadanti,",
  "anya-e1102n:95_26": "evaṃ sati anupasampannāva bahutarā bhaveyyuṃ,",
  "anya-e1102n:95_27": "vīmaṃsitvā pana gahetabbaṃ.",
  "anya-e1102n:95_28": "Suṭṭhutarā vā kammavācā sikkhitabbā.",
  "anya-e1102n:95_29": "Sāvanāya anokāse paṭhamaṃ ñattiṃ aṭṭhapetvā anusāvanaṃ akāle sāvanaṃ nāma.",
  "anya-e1102n:95_30": "Iti imehi dosehi vimuttāya anusāvanāya sampannaṃ anusāvanasampattisampannaṃ nāma.",
  "anya-e1102n:95_31": "Yadi pattacīvararahitaṃ puggalaṃ upasampādeti,",
  "anya-e1102n:95_32": "“paripuṇṇassa pattacīvara”nti anusāvanāya katattā kammakopo na hoti,",
  "anya-e1102n:95_33": "kārakasaṅgho pana sātisāro tenevāha vimativinodaniyampi pattacīvarānaṃ abhāvepi’paripuṇṇassa pattacīvara’nti",
  "anya-e1102n:95_34": "kammavācāya sāvitattā kammakopaṃ avatvā dukkaṭameva vuttanti.",
  "anya-e1102n:95_35": "Sace anupajjhāyako upasampādeti,",
  "anya-e1102n:95_36": "“itthannāmassa upasampadāpekkho,",
  "anya-e1102n:95_37": "itthannāmena upajjhāyenā”ti vā upajjhāyaṃ sāveti,",
  "anya-e1102n:95_38": "sūpasampannova hoti.",
  "anya-e1102n:95_39": "Upajjhāyaṃ na sāveti nupasampanno.",
  "anya-e1102n:95_40": "Vakkhati hi vimativinodaniyaṃ “kammaṃ na kuppatīti idaṃ upajjhāyābhāvepi itthannāmassa upasampadāpekkho",
  "anya-e1102n:95_41": "itthannāmena upajjhāyenā”ti matassa vā vibbhamantassa vā purāṇaupajjhāyassa vā yassa kassaci avijjamānassāpi",
  "anya-e1102n:95_42": "nāmena sabbattha upajjhāyakittanassa katattā vuttaṃ.",
  "anya-e1102n:95_43": "Yadi hi upajjhāyakittanaṃ na kareyya,’puggalaṃ na parāmasatī’ti vuttakammavipattieva siyā,",
  "anya-e1102n:95_44": "teneva pāḷiyaṃ “anupajjhāyakanti vutta”nti.",
  "anya-e1102n:95_45": "Sace saṅghupajjhāyena gaṇupajjhāyena upasampādeti,",
  "anya-e1102n:95_46": "kārakasaṅgho sātisāro,",
  "anya-e1102n:95_47": "kammaṃ pana na kuppati,",
  "anya-e1102n:95_48": "vakkhati hi vimativinodaniyaṃ “saṅghena upajjhāyenā”ti ayaṃ itthannāmo saṅghassa upasampadāpekkho,",
  "anya-e1102n:95_49": "itthannāmo saṅghaṃ upasampadaṃ yācati.",
  "anya-e1102n:95_50": "Saṅghena upajjhāyenā”ti evaṃ kammavācāya saṅghameva upajjhāyaṃ kittetvāti attho.",
  "anya-e1102n:95_51": "Evaṃ’gaṇena upajjhāyenā’ti etthāpi ayaṃ itthannāmogaṇassa upasampadāpekkho’ti ādinā yojanā veditabbā.",
  "anya-e1102n:95_52": "Evaṃ vuttepi kammaṃ na kuppati eva,",
  "anya-e1102n:95_53": "dukkaṭasseva vuttattā,",
  "anya-e1102n:95_54": "aññathā so ca puggalo anupasampannoti vadeyyā’ti.",
  "anya-e1102n:95_55": "Sace paṇḍakādinā anupasampannakena upajjhāyena upasampādeti,",
  "anya-e1102n:95_56": "te vajjetvā pañcavaggādigaṇo hatthapāsaṃ avijahitvā pūrati,",
  "anya-e1102n:95_57": "kammaṃ na kuppati,",
  "anya-e1102n:95_58": "kārakasaṅgho pana sātisāro tena vuttaṃ vimativinodaniyaṃ “paṇḍakādīhi upajjhāyehi kariyamānesu paṇḍakādikena vināva pañcavaggādigaṇo pūrati,",
  "anya-e1102n:95_59": "kammaṃ na kuppati.",
  "anya-e1102n:95_60": "Itarathā kuppatī”ti.",
  "anya-e1102n:95_61": "Sace cattāro ācariyā ekato anusāventi,",
  "anya-e1102n:95_62": "ettha pana kathanti vuccate,",
  "anya-e1102n:95_63": "sabbaaṭṭhakathāsu dvīhi vā tīhi vā ācariyehi visuṃ visuṃ ekena ekassāti ekappahāreneva dve tisso vā kammavācā kātabbā.",
  "anya-e1102n:95_64": "Sace pana nānācariyā nānupajjhāyā honti,",
  "anya-e1102n:95_65": "tissatthero sumanattherassa saddhivihārikaṃ,",
  "anya-e1102n:95_66": "sumanatthero tissattherassa saddhivihārikaṃ anusāveti,",
  "anya-e1102n:95_67": "gaṇapūrakā honti vaṭṭati.",
  "anya-e1102n:95_68": "Sace pana nānupajjhāyā honti,",
  "anya-e1102n:95_69": "eko ācariyo hoti,",
  "anya-e1102n:95_70": "natveva’nānupajjhāyenā’ti paṭikkhittattā na vaṭṭatīti ettakameva vuttaṃ.",
  "anya-e1102n:95_71": "Catunnaṃ pana janānaṃ vicāraṇakathāya nāpi kammavipattichāyā dissati,",
  "anya-e1102n:95_72": "tathāpi na kattabbameva,",
  "anya-e1102n:95_73": "sabbaaṭṭhakathāsu avicāritattā.",
  "anya-e1102n:95_74": "Sace vatthālaṅkārādisahitaparūḷhakesamassuṃ upasampādeti,",
  "anya-e1102n:95_75": "sūpasampannova hoti,",
  "anya-e1102n:95_76": "pacchā kesamassuṃ ohāretvā kāsāyāni vatthāni acchādetuṃ vaṭṭati terasavatthuvimuttattā sampatti yevetthapamāṇattā ca.",
  "anya-e1102n:96_0": "Anusāvanasampattikathā niṭṭhitā.",
  "anya-e1102n:97_0": "Idāni sīmavisodhaniṃ nāma, nānāganthasamāhanti imissā gāthāya saṃvaṇṇanākkamo anuppatto.",
  "anya-e1102n:98_0": "Paññāva sabbañeyyesu, dayā yassa mahesino;",
  "anya-e1102n:99_0": "Anantesupi sattesu, pavattittha yathāruci.",
  "anya-e1102n:100_0": "Tāya ussāhito satthā, bhikkhūnaṃ hitakāraṇaṃ;",
  "anya-e1102n:101_0": "Yaṃ sīmaṃ anujānāti, tattha pañho pavattati.",
  "anya-e1102n:102_0": "Dveḷhakā saṃsayā honti, dese sabbattha bhikkhavo;",
  "anya-e1102n:103_0": "Ganthāpi visamā honti, attanomatikāraṇā.",
  "anya-e1102n:104_0": "Yadi me īdisaṃ vādaṃ, sutvāvupekkhako bhave;",
  "anya-e1102n:105_0": "Pabbajjā nipphalā mayhaṃ, vare sambuddhasāsane;",
  "anya-e1102n:106_0": "Gambhīro nipuṇo attho, sabbaññujinagocaro.",
  "anya-e1102n:107_0": "Sāriputto mahāpañño, therassapi avisayo;",
  "anya-e1102n:108_0": "Kathaṃ tvaṃ sakkuṇeyyāsi, sabbaññujinagocare;",
  "anya-e1102n:109_0": "Iti me upavadeyyuṃ, dharateva mahāmuni.",
  "anya-e1102n:110_0": "Pāliphullo mahāsālo, ucco merunagūpamo;",
  "anya-e1102n:111_0": "Parinibbānakālamhi, sambuddho iccamabravi.",
  "anya-e1102n:112_0": "Mā tvaṃ ānanda rodasi, mā tvaṃ ānanda socasi;",
  "anya-e1102n:113_0": "Ahamekova nibbāyi, dharanteva bahū buddhā.",
  "anya-e1102n:114_0": "Sambuddhā caturāsīti, sahassāni imāni te;",
  "anya-e1102n:115_0": "Ovadissanti tvaṃ bhikkhu, katapuññosi hohisi.",
  "anya-e1102n:116_0": "Vare sāṭṭhakathe pāḷi, ṭhite sabbaññugocare;",
  "anya-e1102n:117_0": "Nibbutopi sambuddho, asuññova pajaṃ imaṃ.",
  "anya-e1102n:118_0": "Evāhaṃ cintayitvāna, rattidivaṃ atandito;",
  "anya-e1102n:119_0": "Dharanteyeva sambuddhe, bhinnavādo avisayo.",
  "anya-e1102n:120_0": "Taṃ vādaṃ bhindayitvāna, jahitvā vattanomatiṃ;",
  "anya-e1102n:121_0": "Vissajjissamahaṃ dāni, ciraṃ saddhammasuddhiyāti.",
  "anya-e1102n:122_0": "Tattha sīmavisodhani'nti sīmavipattijahanaṃ sīmavipattiṃ pahāya sampattilakkhaṇappakāsakaṃ pakaraṇaṃ karissanti attho.",
  "anya-e1102n:122_1": "Tattha sīmāti pannarasavidhā sīmā.",
  "anya-e1102n:122_2": "Katame pannarasa.",
  "anya-e1102n:122_3": "Khaṇḍasīmā,",
  "anya-e1102n:122_4": "upacārasīmā,",
  "anya-e1102n:122_5": "samānasaṃvāsasīmā,",
  "anya-e1102n:122_6": "avippavāsasīmā,",
  "anya-e1102n:122_7": "lābhasīmā, gāmasīmā,",
  "anya-e1102n:122_8": "nigamasīmā,",
  "anya-e1102n:122_9": "nagarasīmā,",
  "anya-e1102n:122_10": "abbhantarasīmā,",
  "anya-e1102n:122_11": "udakukkhepasīmā,",
  "anya-e1102n:122_12": "janapadasīmā,",
  "anya-e1102n:122_13": "raṭṭhasīmā,",
  "anya-e1102n:122_14": "rajjasīmā, dīpasīmā,",
  "anya-e1102n:122_15": "cakkavāḷasīmā’ti.",
  "anya-e1102n:122_16": "Tattha khaṇḍasīmā nāma pabbajjupasampadādīnaṃ saṅghakammānaṃ sukhakaraṇatthaṃ mahāsīmāya vā gāmakhette vā khaṇḍitvā paricchinditvā sammatā.",
  "anya-e1102n:122_17": "Tassāvitthāro ''paṭhamaṃ nimittā kittetabbā''ti ādinā dvāsattatippabhedāya samantapāsādikāya vinayaṭṭhakathāya mahāvagge vutto,",
  "anya-e1102n:122_18": "idha vuttopi tatheva vutto bhaveyya,",
  "anya-e1102n:122_19": "tasmā na vakkhāma,",
  "anya-e1102n:122_20": "duviññeyyaṭṭhānameva kiñciṭhānaṃ nīharitvā pākaṭaṃ karissāma.",
  "anya-e1102n:122_21": "Tattha sace pana heṭṭhā uparimassa sīmāparicchedassa parato anto leṇaṃ hoti,",
  "anya-e1102n:122_22": "bahi sīmā na otarati.",
  "anya-e1102n:122_23": "Athāpi uparimassa sīmāparicchedassa orato bahi leṇaṃ hoti,",
  "anya-e1102n:122_24": "antosīmā na otaratīti ime dve ekatthā byañjanameva nānaṃ.",
  "anya-e1102n:122_25": "Ayañhetthatthouparimassa sīmāparicchedassa orimabhāgato heṭṭhā pabbatapāde umaṅgasaṇṭhānena pabbatapasse vijjhitvā leṇaṃ hoti,",
  "anya-e1102n:122_26": "sīmāparicchedassa parato leṇe ca leṇassa bahibhūte heṭṭhā pabbate ca bhūmibhāge sīmā na otarati,",
  "anya-e1102n:122_27": "leṇassa upariyeva sīmā hotīti.",
  "anya-e1102n:122_28": "Tassa uparimassa sīmāparicchedassa orimabhāgato bahibhūte heṭṭhā pabbatapāde umaṅgasaṇṭhānena vijjhitvā pabbatapasse leṇaṃ athāpi hoti,",
  "anya-e1102n:122_29": "leṇe ca leṇassa parabhūte heṭṭhā pabbate ca bhūmibhāge sīmā na otarati,",
  "anya-e1102n:122_30": "leṇassa uparibhāge va sīmā hotīti.",
  "anya-e1102n:122_31": "Esā ca vicāraṇā vimativinodaniyampi katā.",
  "anya-e1102n:122_32": "Anto ti pabbatassa anto,",
  "anya-e1102n:122_33": "pabbatamūleti attho.",
  "anya-e1102n:122_34": "Tameva antosaddaṃ sīmāparicchedena visesetuṃ “uparimassa sīmāparicchedassa parato”ti vuttaṃ.",
  "anya-e1102n:122_35": "Pabbatapādaṃ pana apekkhitvā “orato”ti vattabbepi sīmānissayaṃ pabbataggaṃ sandhāya “parato”ti vuttanti",
  "anya-e1102n:122_36": "daṭṭhabbaṃ teneva bahileṇanti ettha bahisaddaṃ visesento “uparimassa sīmāparicchedassa orato”ti āha.",
  "anya-e1102n:122_37": "Bahi sīmā na otaratīti ettha bahī ti pabbatapādeleṇaṃ sandhāya vuttaṃ.",
  "anya-e1102n:122_38": "Leṇassa bahibhūte upari sīmāparicchedassa heṭṭhābhāge sīmā na otaratīti attho.",
  "anya-e1102n:122_39": "Antosīmāti leṇassa ca pabbatapādassa ca anto attano otaraṇārahaṭṭhāne na otaratīti attho.",
  "anya-e1102n:122_40": "Bahi sīmā na otaratīti attho,",
  "anya-e1102n:122_41": "sīmā na otaratī ti cettha attano otaraṇārahaṭṭhāne leṇabhāvena sīmā sabbathā “anotaraṇameva dassitanti gahetabbaṃ.",
  "anya-e1102n:122_42": "Tattha pi anotaraṇanti uparieva sīmā hotī”ti vimativinodanī.",
  "anya-e1102n:122_43": "Keci pana veḷususiro viya susirameva leṇanti vadanti,",
  "anya-e1102n:122_44": "taṃ ayuttaṃ.",
  "anya-e1102n:123_0": "Upacārasīmā nāma gāmāraññanigamādivasā yāva brahmalokā tesaṃ tesaṃ sattānaṃ nivāsagehassa vā devavimānakapparukkhādīnaṃ",
  "anya-e1102n:123_1": "vā upacārārahaṭṭhānameva upacārasīmā te idha nādhippetā,",
  "anya-e1102n:123_2": "bhikkhūnaṃ avisayatāya.",
  "anya-e1102n:123_3": "Yaṃ pana padesaṃ paricchinditvā pariveṇaṃ katvā pākārādiparikkhittaṃ vā katvā aparikkhittepi upacārārahaṭṭhānaṃ",
  "anya-e1102n:123_4": "paricchinditvā vā yasmiṃ padese bhikkhū vasanti,",
  "anya-e1102n:123_5": "ayameva upacārasīmāti adhippetā.",
  "anya-e1102n:123_6": "Bhikkhūnaṃ vassūpagamanakathinatthārakaraṇaṭṭhānattā,",
  "anya-e1102n:123_7": "tathā hi “kathinatthatasīmāya”nti upacārasīmaṃ sandhāya vuttaṃ,",
  "anya-e1102n:123_8": "khandhasīmāya tatruppādābhāvatoti tīsupi gaṇṭhipadesu vuttaṃ.",
  "anya-e1102n:123_9": "Tatruppādenā bhatanti vihārasantakena khettavatthuādinā ābhataṃ kiñci saṅghikaṃ cīvaraṃ uppajjati,",
  "anya-e1102n:123_10": "taṃ tesaṃ kathinatthārakabhikkhūnaṃ yeva bhavissatīti yojanā kātabbā.",
  "anya-e1102n:123_11": "Khettavatthuādinā ti ettha ādisaddena matakacīvaraṃ vā hotu saṃghaṃ uddissa dinnaṃ vā saṅghikena vā ti mahāaṭṭhakathāyaṃ vuttaṃ.",
  "anya-e1102n:123_12": "Tasmiṃ upacārasīme pavattacīvaraṃ sabbaṃ saṅgaṇhāti,",
  "anya-e1102n:123_13": "teneva “tena kho pana samayena aññatarena upāsakena saṅghaṃ uddissa vihāro kārito hoti,",
  "anya-e1102n:123_14": "so tassa vihārassa kate ubhatosaṅghassa akālacīvaraṃ dātukāmo hoti.",
  "anya-e1102n:123_15": "Tena kho pana samayena ubhatosaṅghassa kathinaṃ atthataṃ hoti.",
  "anya-e1102n:123_16": "Atha kho so upāsako saṅghaṃ upasaṅkamitvā kathinuddhāraṃ yācī”ti imasmiṃ vatthusmiṃ ānisaṃsapasambhanatthaṃ kathinuddhāraṃ bhagavatā paññattaṃ,",
  "anya-e1102n:123_17": "teneva thullanandā bhikkhunī ānisaṃsaṃ appaṭippassambhentā cīvaraṃ amhākaṃ bhavissatīti kathinuddhāraṃ paṭibāhi,",
  "anya-e1102n:123_18": "tasmā kathinatthatasīmāyaṃ anuddhaṭe kathine yāva phagguṇapuṇṇamā pañca māsā etthantare matakacīvaraṃ",
  "anya-e1102n:123_19": "vā hotu cātuddisaṃ saṅghaṃ uddissa matānaṃ ñātijanānaṃ vā,",
  "anya-e1102n:123_20": "bhikkhāpaññattiyā vā vihāramahādikiccena vā yenakenaci ākārena saṅghikaṃ cīvaraṃ dinnaṃ hoti,",
  "anya-e1102n:123_21": "taṃ sabbaṃ tesaṃ kathinatthārakabhikkhūnaṃyeva hoti.",
  "anya-e1102n:123_22": "Chinnavassānaṃ vā pacchimikāya upagatānaṃ vā tattha sampattānaṃ sīmaṭṭhakabhikkhūnaṃ vā na hoti.",
  "anya-e1102n:123_23": "Ajānitvā ce gaṇhanti dātabbameva.",
  "anya-e1102n:123_24": "Yadi taṃ cīvaraṃ taṇḍulādikhādanīyabhojanaṃ karoti,",
  "anya-e1102n:123_25": "itaresampi hotiyeva.",
  "anya-e1102n:123_26": "Kasmāti ce ānisaṃsa vigatattā.",
  "anya-e1102n:123_27": "Teneva gaṇapūraṇavasena sampattānaṃ chinnaṃ vassānaṃ vā pacchimikāya upagatānaṃ vā aññasmiṃ vihāre vutthavassanaṃ vā khādanīyabhojanīyādīni pāpuṇanti.",
  "anya-e1102n:123_28": "Kathinatthatasāṭakassa dānakammavācā pana khaṇḍasīmāyameva vaṭṭasi.",
  "anya-e1102n:123_29": "Tasmiṃ vihāre asati aññavihāre baddhasīmāya vā udakukkhepasīmādīsu vā kātabbameva.",
  "anya-e1102n:124_0": "Kasmāti ce,",
  "anya-e1102n:124_1": "tasmiṃ vihāre purimikāya upagatā kathinatthārakusalā na honti.",
  "anya-e1102n:124_2": "Atthārakusalā khandhakabhāṇakattherā pariyesitvā ānetabbā.",
  "anya-e1102n:124_3": "Kammavācaṃ sāvetvā kathinaṃ attharāpetvā dānañca bhuñjitvā gamissanti,",
  "anya-e1102n:124_4": "ānisaṃso pana itaresaṃ vahotī’ti.",
  "anya-e1102n:124_5": "Aññasīmaṭṭhakabhikkhūnampi kammavāca sāvanassa aṭṭhakathāyaṃ vuttattā.",
  "anya-e1102n:124_6": "Chinnavassāvā pacchimikāya upagatā vā aññasmiṃ vihāre vutthavassāpi vā purimikāya upagatānaṃ gaṇapūraṇamattameva labhanti,",
  "anya-e1102n:124_7": "ānisaṃso itaresaṃyeva hoti.",
  "anya-e1102n:124_8": "Sacepi te chinnavassādayo anumodenti,",
  "anya-e1102n:124_9": "bhinno kathinatthāro,",
  "anya-e1102n:124_10": "idaṃ aṭṭhakathāyaṃ vicāritaṃ.",
  "anya-e1102n:124_11": "Apare pana “kathinatthatasīmanti upacārasīmaṃ sandhāya vutta”nti vuttattā upacārasīmāyameva kathinanatthāraka ñattiṃ karonti,",
  "anya-e1102n:124_12": "taṃ ayuttaṃ,",
  "anya-e1102n:124_13": "sodhetuṃ dukkarattā.",
  "anya-e1102n:124_14": "Tathā hi upacārasīmāyameva paviṭṭhagāmasīmāyaṃ tattha otiṇṇe bhikkhū tattha pāsānayanaṃ vā bahisīmakaraṇaṃ vā ko sakkhissati.",
  "anya-e1102n:124_15": "“Kathinatthatasīmāya”nti imināpipadena kathinatthatabhāvoyeva vutto,",
  "anya-e1102n:124_16": "na kathinatthatasāṭakassa dānakammavācā,",
  "anya-e1102n:124_17": "sā ca vicāraṇā kammacatukkena dīpetabbā.",
  "anya-e1102n:124_18": "Tattha apalokanakammaṃ ñattikammaṃ ñattidutiyakammaṃ ñatticatutthakammanti.",
  "anya-e1102n:124_19": "Tattha apalokanakammaṃ nāma sīmaṭṭhakasaṅghaṃ sodhetvā chandārahānaṃ chandaṃ āharitvā samaggassa saṅghassa",
  "anya-e1102n:124_20": "anumatiyā saṅghaṃ kittetvā “ruccati saṅghassā”ti tikkhuttuṃ anusāvetvā kattabbaṃ vuccati.",
  "anya-e1102n:124_21": "Ñattikammaṃ nāma vuttanayeneva samaggassa saṅghassa anumatiyā ekāya ñattiyā kattabbaṃ kammaṃ.",
  "anya-e1102n:124_22": "Ñattidutiyakammaṃ nāma vuttanayeneva samaggassa saṅghassa anumatiyā ekāya ñattiyā ekāya ca anusāvanāyāti",
  "anya-e1102n:124_23": "evaṃ ñattidutiyāya anusāvanāya kattabbaṃ kammaṃ.",
  "anya-e1102n:124_24": "Ñatticatutthakammaṃ nāma vuttanayeneva samaggassa saṅghassa anumatiyā ekāya ñattiyā tīhi ca anusāvanāhīti",
  "anya-e1102n:124_25": "evaṃ ñatticatutthāhi tīhi anusāvanāhi kattabbaṃ kammaṃ.",
  "anya-e1102n:124_26": "Tattha apalokanakammaṃ phalabhājanakālādīsu lahukakammeyeva labbhati.",
  "anya-e1102n:124_27": "Kathinatthatasāṭakadānepi anatthateyeva kathine tato bahuānisaṃsacīvarasāṭakaṃ labhitvā teneva sāṭakena attharitabbā,",
  "anya-e1102n:124_28": "puna kammavācāya dānakiccaṃ natthi apalokanakammena saṅghassa anumatiyā dātabbaṃ.",
  "anya-e1102n:124_29": "Kathinatthatasāṭakadānakammavācā ekā ce vaṭṭati.",
  "anya-e1102n:124_30": "Puna kamma vācāyakiccaṃ natthi.",
  "anya-e1102n:124_31": "Ñattikammaṃ pana dhammasaṅgāhakakāle mahākassapattherādīhi attanāva attānaṃ sammannanakāle lahukakammeyeva labbhati.",
  "anya-e1102n:124_32": "Ñattidutiyakammaṃ pana sīmāsammuti,",
  "anya-e1102n:124_33": "sīmāsamūhanaṃ,",
  "anya-e1102n:124_34": "kathinadānaṃ,",
  "anya-e1102n:124_35": "kathinuddhāro,",
  "anya-e1102n:124_36": "kuṭivatthudesanā,",
  "anya-e1102n:124_37": "vihāravatthudesanāti imāni cha garukammāni apaloketvā kātuṃ na vaṭṭati.",
  "anya-e1102n:124_38": "Ñattidutiyakammavācaṃ sāvetvāva kātabbaṃ.",
  "anya-e1102n:124_39": "Ito paresu cīvaravippavāsasammutiādīsu ñattidutiyakammesu apaloketvāpi kātabbaṃ,",
  "anya-e1102n:124_40": "lahukakammattā.",
  "anya-e1102n:124_41": "Ñatticatutthakammaṃ pana idāni upasampadākammaṃ idāni cattāri kammāni baddhasīmāya vā,",
  "anya-e1102n:124_42": "tasmiṃ asati udakukkhepasīmāya vā sodhetuṃ asakkonte sati abaddhasīmāya vā kātabbameva.",
  "anya-e1102n:124_43": "Apare evaṃ vadanti “kuṭivatthukāravihāravatthukārakāle tāni kuṭivihāravatthūni kathaṃ sīmaṭṭhā kātuṃ sakkhissanti,",
  "anya-e1102n:124_44": "tasmā tattha tattheva kuṭivihārakaraṇaṭṭhāneyeva kātabba”nti,",
  "anya-e1102n:124_45": "taṃ tesaṃ vacanamattameva,",
  "anya-e1102n:124_46": "na sārato paccetabbaṃ.",
  "anya-e1102n:124_47": "Vatthuparāmasanamevettha pamāṇaṃ,",
  "anya-e1102n:124_48": "tathā hi saṅghakuṭivatthuṃ olokentaṃ yācatityādinā vatthuparāmasanaṃ katvā heṭṭhā vatthuñattidose ca",
  "anya-e1102n:124_49": "vipatti lakkhaṇe ca vajjetvā ñattidutiyakammena sammatabhikkhūhi tattha kuṭivihāraṭṭhānaṃ gantvā oloketabbaṃ",
  "anya-e1102n:124_50": "teneva pāḷiyaṃ “tehi sammatehi bhikkhūhi tattha gantvā kuṭivatthu oloketabba”nti vuttaṃ.",
  "anya-e1102n:124_51": "Aññathā pattacīvaravirahitaṃ puggalaṃ vā anupajjhāyakaṃ vā katvā upasampādentehi “paripuṇṇassa pattacīvara”nti vā “itthannāmassa upasampadāpekkho,",
  "anya-e1102n:124_52": "itthannāmena upajjhāyenā”ti kammavācāya sāvitepi kammassa asijjhanaṃ bhaveyya.",
  "anya-e1102n:124_53": "Apare evaṃ vadanti “sīmāsammutikāle pana kataṃ,",
  "anya-e1102n:124_54": "tathā hi sīmāsammutikāle bhikkhū tasmiṃ yeva ṭhāne ṭhatvā kammavācaṃ sāventi,",
  "anya-e1102n:124_55": "tasmimpi ṭhāne abaddhasīmāva hoti.",
  "anya-e1102n:124_56": "Yadi baddhasīmā bhaveyya,",
  "anya-e1102n:124_57": "sīmajjhottharaṇaṃ vā sīmasambhedo vā siyā”ti. Saccaṃ,",
  "anya-e1102n:124_58": "tathāpi taṃ sīmāsammutiṭṭhānaṃ bhujissaṃ katvā sīmasammutikammassakatattā visuṃgāme sammatānaṃ bhikkhūnaṃ",
  "anya-e1102n:124_59": "gāmasīme ṭhitā bhikkhū kammaṃ kopetuṃ na sakkonti.",
  "anya-e1102n:124_60": "Yadi sīmasammutiṭṭhānaṃ bhujissaṃ katvāva sīmaṃ sammanneyya,",
  "anya-e1102n:124_61": "kathaṃ bhagavato dharamānakāle chabbaggiyā bhikkhu yathāsukhaṃ sīmaṃ sammannissantīti na panevaṃ daṭṭhabbaṃ",
  "anya-e1102n:124_62": "tathā hi vāsākhā migāramātāpi navakoṭīhi bhūmiṃ gaṇhitvā pubbārāmaṃ nāma mahā vihāraṃ kāresi,",
  "anya-e1102n:124_63": "tathā anāthapiṇḍiko kahāpaṇasanthatena jetassa rājakumārassa uyyānaṭṭhānaṃ kiṇāpetvā gaṇhitvā jetavanaṃ",
  "anya-e1102n:124_64": "nāma mahāvihāraṃ kāresi evaṃ puññakāmā pariveṇaṃ katvā vihāraṃ karonti tasmā chabbaggiyā bhikkhū yathāsukhaṃ",
  "anya-e1102n:124_65": "sīmaṃ bandhantīti daṭṭhabbanti.",
  "anya-e1102n:124_66": "Ayaṃ upacārasīmāya vicāraṇā.",
  "anya-e1102n:125_0": "Samānasaṃvāsasīmā nāma diṭṭhisīlasāmaññasaṅghātasaṅkhātehi bhikkhugaṇehi uposathādisaṅghakammena samānaṃ ekībhāvaṃ hutvā vasituṃ sammatā sīmā.",
  "anya-e1102n:125_1": "Avippavāsasīmā nāma ticīvarena vippavasituṃ sammatā sīmā,",
  "anya-e1102n:125_2": "etā dvesīmā tiyojanaparamatāyapi sambhavato mahāsīmā tipi nāmaṃ labhanti,",
  "anya-e1102n:125_3": "tāsaṃ vicāraṇā mahāaṭṭhakathāyaṃ sabbaso paripuṇṇaṃ katvā vuttā,",
  "anya-e1102n:125_4": "tasmā idha na vakkhāma vuccamānampi avisesetvā vuttaṃ bhaveyya,",
  "anya-e1102n:125_5": "tasmā na vakkhāma.",
  "anya-e1102n:126_0": "Lābhasīmā nāma yaṃ gāmaṃ vā nigamaṃ vā pokkharaṇītaḷākavanādikaṃ vā yaṃ yaṃ padesaṃ saṅghassa catuccappayatthāya",
  "anya-e1102n:126_1": "rājarājamahāmattehi paricchinditvā ṭhapitā,",
  "anya-e1102n:126_2": "esā lābhasīmā nāma.",
  "anya-e1102n:126_3": "Neva sammāsambuddhena anuññātā,",
  "anya-e1102n:126_4": "na dhammasaṅgahakattherehi ṭhapitā,",
  "anya-e1102n:126_5": "api ca kho lābhadāyakehi ṭhapitāva.",
  "anya-e1102n:126_6": "Mātikāṭṭhakathāya līnatthappakāsaniyampi lābhasīmāti yaṃ rājarājamahāmattādayo vihāraṃ kāretvā gāvutaṃ",
  "anya-e1102n:126_7": "vā aḍḍhayojanaṃ vā yojanaṃ vā samantā paricchinditvā “ayaṃ amhākaṃ vihārassa lābhasīmā,",
  "anya-e1102n:126_8": "yaṃ etthantare uppajjati,",
  "anya-e1102n:126_9": "taṃ sabbaṃ amhākaṃ vihārassa demā”ti ṭhapenti,",
  "anya-e1102n:126_10": "ayaṃ lābhasīmā nāmā’ti vuttaṃ.",
  "anya-e1102n:126_11": "Imasmiṃ lābhasīmādhikāre rañño mahācetiyadāyakassa divaṅgatakālato ekasmiṃ saṃvacchare atīte tassa jeṭṭhaputtassa",
  "anya-e1102n:126_12": "dhammarañño kāle īdisaṃ puññaṃ bhūtapubbaṃ.",
  "anya-e1102n:126_13": "Yadi hi rājarājamahāmattādīsu yo koci yassa vihārassa yāni taḷākakhettavatthādīni datvā taṃ sahitavihāraṃ puggalassa deti,",
  "anya-e1102n:126_14": "evaṃ sati kiṃ tassa puggalassa taṃ sahitavihāraṃ puggalikabhāvena paṭiggahetuṃ vaṭṭati,",
  "anya-e1102n:126_15": "udāhu saṅghikabhāvenevāti taḷākakhettavatthādivirahito pana kevalo puggalikavihāro aññesaṃ dammīti adatvā puggale mate saṅghiko hoti,",
  "anya-e1102n:126_16": "udāhu puggalikoyevāti.",
  "anya-e1102n:126_17": "Tatrāyaṃ vissajjanā,",
  "anya-e1102n:126_18": "yadi hi rājarājamahāmattādīsu yokoci vihārassa taḷākakhettāvatthādīni deti,",
  "anya-e1102n:126_19": "evaṃ sati paṭikkhipituṃ na vaṭṭatītidaṭṭhabbaṃ tena vuttaṃ vinayaṭṭhakathāyaṃ “imaṃ taḷākaṃ,",
  "anya-e1102n:126_20": "imaṃ khettaṃ,",
  "anya-e1102n:126_21": "imaṃ vatthuṃ vihārassa demāti vutte paṭikkhipituṃ na labbhatī”ti.",
  "anya-e1102n:126_22": "“Pāsādassa dāsiṃ, dāsaṃ, khettaṃ, vatthuṃ,",
  "anya-e1102n:126_23": "gomahiṃsaṃ demāti vadanti,",
  "anya-e1102n:126_24": "pāṭekkaṃ gahaṇakiccaṃ natthi,",
  "anya-e1102n:126_25": "pāsāde paṭiggahite paṭiggahitameva hotī”ti ca.",
  "anya-e1102n:126_26": "Vinayavinicchayapakaraṇe ca.",
  "anya-e1102n:127_0": "“Khettavatthutaḷākaṃ vā, dema goajikādikaṃ;",
  "anya-e1102n:128_0": "Vihārassāti vuttepi, nisedhetuṃ na vaṭṭatī”ti.",
  "anya-e1102n:129_0": "Khuddasikkhāpakaraṇe ca “khettādīni vihārassa,",
  "anya-e1102n:129_1": "vutte dammīti vaṭṭatī”ti vuttaṃ.",
  "anya-e1102n:129_2": "“Vihārassa demā”ti cettha saṅghikavihārasseva,",
  "anya-e1102n:129_3": "na puggalikavihārassāti daṭṭhabbaṃ,",
  "anya-e1102n:129_4": "tathā hi vuttaṃ vimativinodaniyaṃ vihārassa demāti saṅghikavihāraṃ sandhāya vuttanti.",
  "anya-e1102n:129_5": "“Pāsādassā”ti ca sāmaññena vuttepi “tena kho pana samayena visākhā migāramātā saṅghassa atthāya sāḷindaṃ",
  "anya-e1102n:129_6": "pāsādaṃ kārāpetukāmo hoti hatthinakhaka”nti imasmiṃ vatthusmiṃ pāsādaparibhogassa anuññātattā saṅghikaṃyeva",
  "anya-e1102n:129_7": "pāsādaṃ sandhāya vuttanti viññāyati tathā hi vuttaṃ vimativinodaniyaṃ sabbaṃ pāsādaparibhoga’nti.",
  "anya-e1102n:129_8": "Pāḷiyā aṭṭhakathāya vaṇṇanādhikāre “suvaṇṇarajatādivicitrānī”tiādi saṅghikasenāsanaṃ sandhāya vuttaṃ.",
  "anya-e1102n:129_9": "Puggalikaṃ pana suvaṇṇādivicitraṃ bhikkhussa sampaṭicchitumeva na vaṭṭati,",
  "anya-e1102n:129_10": "“na kenaci pariyāyena jātarūpajataṃ sādiyitabba”nti vuttattā,",
  "anya-e1102n:129_11": "tenevettha aṭṭhakathāyaṃ saṅghikavihāre vā puggalikavihāre vāti na vutta’nti.",
  "anya-e1102n:129_12": "“Bhikkhūnaṃ dhammavinayavaṇṇanaṭṭhāne”ti vuttattā saṅghikameva suvaṇṇādimayaṃ senāsanaṃ senāsanaparikkhārā ca vaṭṭanti,",
  "anya-e1102n:129_13": "na puggalikānīti gahetabbanti ca,",
  "anya-e1102n:129_14": "tasmā taḷākakhettavatthādisahitavihāro saṅghikoyeva hoti,",
  "anya-e1102n:129_15": "na puggalikoti vinayakovidehi daṭṭhabbo.",
  "anya-e1102n:129_16": "Sace pana rājarājamahāmattādīsu yokoci taḷākakhettavatthādisahitaṃ vihāraṃ puggalassa taṃ sahitavihārabhāvamārocetvā deti,",
  "anya-e1102n:129_17": "evaṃ sati puggalassa saṅghikavihārabhāveneva paṭiggahetuṃ vaṭṭati,",
  "anya-e1102n:129_18": "na puggalikavihārabhāvenāti daṭṭhabbaṃ. “Kasmā,",
  "anya-e1102n:129_19": "vihārassa demā”ti vatvā dinnānaṃ taḷākakhettavatthādīnaṃ saṅghasseva vaṭṭamānattā.",
  "anya-e1102n:129_20": "Tenevāha vimativinodaniyaṃ “vihārassa demāti vuttaṃ saṅghassa vaṭṭati,",
  "anya-e1102n:129_21": "na puggalassa,",
  "anya-e1102n:129_22": "khettādi viya daṭṭhabba”nti.",
  "anya-e1102n:129_23": "Tatrāyaṃ yojanā vihārassādemāti vatvā dinnaṃ khettādi saṅghassa vaṭṭati,",
  "anya-e1102n:129_24": "na puggalassa,",
  "anya-e1102n:129_25": "evaṃ vihārassa demāti vuttaṃ suvaṇṇādivicittaṃ akappiyamañcaṃ saṅghassa vaṭṭati,",
  "anya-e1102n:129_26": "na puggalassāti daṭṭhabbanti.",
  "anya-e1102n:129_27": "Saṅghasseva kappiyavohārena khettādīni paṭiggahetuṃ vaṭṭati,",
  "anya-e1102n:129_28": "tathā hi vuttaṃ vimativinodaniyaṃ “cattāropaccaye paribhuñjatūti deti vaṭṭatītiettha bhikkhusaṅghassa",
  "anya-e1102n:129_29": "catupaccayaparibhogatthāya taḷākaṃ dammīti vā bhikkhusaṅgho cattāro paccaye paribhuñjituṃ taḷākaṃ dammīti",
  "anya-e1102n:129_30": "vā ito taḷākato uppanne cattāro paccaye dammīti vā vuttampi vaṭṭati.",
  "anya-e1102n:129_31": "Idañca saṅghassa diyyamānaññeva sandhāya vuttaṃ,",
  "anya-e1102n:129_32": "puggalassa pana evampi dinnaṃ taḷākakhettādi na vaṭṭati.",
  "anya-e1102n:129_33": "Suddhacittassa pana udakaparibhogatthaṃ kūpapokkharaṇīādayo vaṭṭanti.",
  "anya-e1102n:129_34": "Saṅghassataḷākaṃatthi,",
  "anya-e1102n:129_35": "taṃkathantiādināhisabbattha saṅghassavaseneva vuttanti.",
  "anya-e1102n:129_36": "“Khettādayo pana sabbesaṅghasseva vaṭṭanti,",
  "anya-e1102n:129_37": "pāḷiyaṃ puggalikavasena gahetuṃ ananuññātattāti daṭṭhabba”nti ca.",
  "anya-e1102n:129_38": "Puggalassa pana puggalānañca khettavatthādīni kappiyavohārenāpi paṭiggahetuṃ na vaṭṭati.",
  "anya-e1102n:129_39": "Evañcakatvā vimativinodaniyaṃ “khettavatthādīnipi kappiyavohārenāpi puggalānaṃ gahetuṃ na vaṭṭati,",
  "anya-e1102n:129_40": "tathā anuññātattāti viññāyati khettavatthupaṭiggahaṇā paṭivirato hotī”ti ādinā hi paṭikkhittāsu ekasseva",
  "anya-e1102n:129_41": "puggalikavasena gahaṇe ananuññāte taditarānaṃ tathāgahetabbatā siddhāva hotī’ti vuttaṃ,",
  "anya-e1102n:129_42": "tasmā taḷākakhettavatthādisahitassa vihārassa saṅghikabhāveneva paṭiggahetabbatā siddhā hotīti daṭṭhabbā.",
  "anya-e1102n:129_43": "Ayaṃ paṭhamapañhe vissajjanā.",
  "anya-e1102n:130_0": "Taḷākakhettavatthādivirahitaṃ pana vihāraṃ puggalikabhāvenāpi paṭiggahetuṃ vaṭṭati.",
  "anya-e1102n:130_1": "So ca vihāro tasmiṃ puggale jīvante puggaliko hoti.",
  "anya-e1102n:130_2": "Aññesaṃ dammīti adatvā mate avissajjanīyo avebhaṅgiyo,",
  "anya-e1102n:130_3": "saṅghikoyeva hotīti daṭṭhabbo. Yathāha,",
  "anya-e1102n:130_4": "bhikkhussa bhikkhave kālaṅkate saṅgho sāmi pattacīvare.",
  "anya-e1102n:130_5": "Api ca gilānupaṭṭhākā bahūpakārā,",
  "anya-e1102n:130_6": "anujānāmi bhikkhave saṅghena ticīvarañca gilānupaṭṭhākānaṃ dātuṃ.",
  "anya-e1102n:130_7": "Yaṃ tattha lahubhaṇḍaṃ lahuparikkhāraṃ,",
  "anya-e1102n:130_8": "taṃ sammukhībhūtena saṅghena bhājetabbaṃ.",
  "anya-e1102n:130_9": "Yaṃ tattha garubhaṇḍaṃgaruparikkhāraṃ taṃ āgatānāgatassa cātuddisassa saṅghassa avissajjiyaṃ avebhaṅgiyanti.",
  "anya-e1102n:130_10": "Vinayaṭṭhakathāyañca “tasmiṃ jīvante puggaliko,",
  "anya-e1102n:130_11": "mate saṅghikoyevāti aññesaṃ adatvā ṭhapitaparikkhārāpi tattha saṅghasseva honti.",
  "anya-e1102n:130_12": "Dvinnaṃ santakaṃ hoti avibhattaṃ,",
  "anya-e1102n:130_13": "ekasmiṃ kālaṅkate itaro sāmi.",
  "anya-e1102n:130_14": "Bahūnaṃ santakepi eseva nayo,",
  "anya-e1102n:130_15": "sabbesu matesu saṅghikaṃ hotī”ti vuttaṃ.",
  "anya-e1102n:131_0": "Ettha ca yaṃ tattha garubhaṇḍa’nti ādīsu garubhaṇḍaṃ nāma rāsivasena pañcavidhaṃ,",
  "anya-e1102n:131_1": "sarūpavasena pana pañcavīsatividhaṃ hoti,",
  "anya-e1102n:131_2": "tasmā matakasantakabhūtassāpi vihārassa garubhaṇḍabhāvo veditabbo,",
  "anya-e1102n:131_3": "tenāha aṭṭhakathāyaṃ “yaṃ tattha lahubhaṇḍaṃ yaṃ tattha garubhaṇḍa”nti.",
  "anya-e1102n:132_0": "Iti pañcahi rāsīhi, pañcanimmalalocano;",
  "anya-e1102n:133_0": "Pañcavīsavidhaṃ nātho, garubhaṇḍaṃ pakāsayīti.",
  "anya-e1102n:134_0": "Ettha vihārassa garubhaṇḍabhāvo veditabbo. Ayaṃ dutiyapañhe vissajjanā.",
  "anya-e1102n:135_0": "Ayaṃ haṃsāvatiyā pāmokkhamahātherānaṃ vissajjanā.",
  "anya-e1102n:135_1": "Rāmaññaraṭṭhavāsino pana mahātherā puggalikabhāvenāpi paṭiggahetabbamevāti vadanti,",
  "anya-e1102n:135_2": "tathā jaṃmāyaraṭṭhavāsinopi mahātherā,",
  "anya-e1102n:135_3": "tathā sūnāparantaraṭṭhavāsinopi mahātherā tathā isinagaravāsinopi mahātherā puggalikabhāvena paṭiggahaṇe",
  "anya-e1102n:135_4": "doso natthī’ti vadanti tesaṃ mahātherānaṃ ayamadhippāyo lābhasīmānāmesā neva sammāsambuddhena anuññātā.",
  "anya-e1102n:135_5": "Na dhammasaṅgāhakattherehipi ṭhapitā.",
  "anya-e1102n:135_6": "Api ca kho puññatthikehi lābhadāyakehi ṭhapitā tasmā puññatthikā rājarājamahāmattādayo vihāraṃ kārāpetvā",
  "anya-e1102n:135_7": "tassa vihārassa lābhatthāya padesaṃ paricchinditvā ṭhapenti “yaṃ etthantare uppajjati,",
  "anya-e1102n:135_8": "taṃ sabbaṃ amhākaṃ vihārassa demā”ti.",
  "anya-e1102n:135_9": "Taṃ pana vihāraṃ attano rucitassa yassakassaci puggalassa “imaṃ vihāraṃ tuyhaṃ dammi,",
  "anya-e1102n:135_10": "tava vihāro hotū”tivā attano ruciyā deti sopi puggalo “anujānāmi bhikkhave pañcaleṇāni vihāra”nti ādinā anuññātavihārameva paṭiggaṇhāti,",
  "anya-e1102n:135_11": "bhagavato anuññātavihāramattasseva paṭiggahitattāti.",
  "anya-e1102n:135_12": "Tasmiṃ vihāre khettavatthādīni atthīti ce.",
  "anya-e1102n:135_13": "“Khettavatthupaṭiggahaṇā paṭivirato hotī”ti ādinā yaṃ khettādivatthupaṭiggahaṇaṃ paṭikkhittaṃ,",
  "anya-e1102n:135_14": "tassa khettādivatthussa appaṭiggahitattā vihāramattameva hi paṭiggahite tappaṭibaddhā khettādivatthusmiṃ",
  "anya-e1102n:135_15": "uppannacīvara piṇḍapātagilānapaccayabhesajjaparikkhārāpi tasseva puggalassa kappiyabhāveneva pavattanti,",
  "anya-e1102n:135_16": "puggalassa paṭiggahaṇe vā paribhutte vā doso natthi,",
  "anya-e1102n:135_17": "bhagavatā eva anuññātassa kappiyapaccayassa paribhuñjitattā.",
  "anya-e1102n:135_18": "Suttaṃ āharāti ce,",
  "anya-e1102n:135_19": "“anujānāmi bhikkhave sabbaṃ pāsādaparibhoga”nti.",
  "anya-e1102n:135_20": "Nanu ca visākhā migāramātā saṅghasseva atthāya sāḷindaṃ pāsādaṃ hatthinakhakanti. Saccaṃ,",
  "anya-e1102n:135_21": "tathāpi puggalo saṅghapariyāpanno saṅghassa pāsādaparibhoge anuññāte tadantogadhassapi puggalassa anuññātameva hoti.",
  "anya-e1102n:135_22": "Aññathā puggale antovihāre nisinnoyeva saṅgho tasmiṃ yeva vihārasīme kammaṃ karontopi kammakopo na bhaveyya,",
  "anya-e1102n:135_23": "avaggārahattāti vakkhati ca sāratthadīpaniyaṃ “anujānāmi bhikkhave sabbaṃ pāsādaparibhoga”nti vacanato",
  "anya-e1102n:135_24": "puggalikepi senāsane se nāsanaparibhogavasena niyamitaṃ suvaṇṇaghaṭādikaṃ paribhuñjituṃ vaṭṭamānampi",
  "anya-e1102n:135_25": "kevalaṃ attano santakaṃ katvā paribhuñjituṃ na vaṭṭatī”ti,",
  "anya-e1102n:135_26": "imināpi vacanena puggalikavihārassapi sabbakappiyabhāvo viññāyati “anujānāmi bhikkhave sabbaṃ pāsādaparibhoga”nti ñāpakassa dassanato.",
  "anya-e1102n:135_27": "Suvaṇṇaghaṭādikanti ettha ādisaddo mariyādattho,",
  "anya-e1102n:135_28": "pakārattho vā,",
  "anya-e1102n:135_29": "tena rajatahārakūṭa-",
  "anya-e1102n:135_30": "jātiphalikādīni akappiyaghaṭāni suvaṇṇarajatahārakūṭa jātiphalikādibhājanasaravādīni ca senāsanaparikkhārāni saṅgaṇhāti,",
  "anya-e1102n:135_31": "tāni bhikkhussa parikkhārabhāvena na vaṭṭanti tathā dāsidāsagomahiṃsāpi,",
  "anya-e1102n:135_32": "tathā khettādivatthumpi bhikkhussa attano santakabhāvena paṭiggahetuṃ na vaṭṭanti,",
  "anya-e1102n:135_33": "vihārassa pana paṭisedhetabbaṃ natthi,",
  "anya-e1102n:135_34": "sabbasaddassa dassanato tenevāha samantapāsādikāya vinayaṭṭhakathāya “senāsane pana dvārakavāṭa vātapānakavāṭādīsu",
  "anya-e1102n:135_35": "sabbaṃ ratanamayampi vaṇṇamaṭṭhakammaṃ vaṭṭati.",
  "anya-e1102n:135_36": "Senāsane kiñci paṭisedhetabbaṃ natthi aññatra viruddhasenāsanā”ti,",
  "anya-e1102n:135_37": "iminā ṭhapetvā’gāmañca gāmūpacārañcā’ti ettha viruddhasenāsanaṃ ṭhapetvā sabbakappiyākappiyaṃ vihārassa kappati,",
  "anya-e1102n:135_38": "kiñciappamattakampi paṭisedhetabbaṃ nāma natthīti viññāyati,",
  "anya-e1102n:135_39": "tenevāha vinayavinicchaye.",
  "anya-e1102n:136_0": "“Khettavatthu taḷākaṃvā, dema goajikādikaṃ;",
  "anya-e1102n:137_0": "Vihārassāti vuttepi, nisedhetuṃ na vaṭṭatī”ti.",
  "anya-e1102n:138_0": "Nanuca vihārassa demāti saṅghikavihāraṃ sandhāya vuttanti vimativinodaniyaṃ vuttanti.",
  "anya-e1102n:138_1": "Vuttaṃ ettha hi ācariyassaadhippāyena bhavitabbaṃ “khettavattādīnipuggalikavihārassa demā”ti vutte “na kappati upāsakā”ti paṭikkhipitabbaṃ.",
  "anya-e1102n:138_2": "Kasmā puggalo tassa vihārassa sāmi,",
  "anya-e1102n:138_3": "vihārassa dinne puggalassa dinnameva hoti,",
  "anya-e1102n:138_4": "evaṃ sati ca “khettavatthupaṭiggahaṇā paṭivirato hotī”ti ādinā vuttasikkhāpadena kāretabbataṃ āpajjati.",
  "anya-e1102n:138_5": "Saṅghikavihārassa pana na paṭikkhipitabbaṃ.",
  "anya-e1102n:138_6": "Kasmā so puggalo tassa saṅghikavihārassa anissaro.",
  "anya-e1102n:138_7": "Cātuddisaṃ saṅghaṃ uddissa dinnaṃ yaṃkiñci khuddakaṃ vā mahantaṃ vā padesaṃ acchinditvā gaṇhantassapi pārājiko na hoti,",
  "anya-e1102n:138_8": "sabbasseva cātuddisikassa saṅghassa dhuranikkhepassa asambhavato tasmā saṅghikavihārassa dinne paṭikkhitte saṅghassa lābhantarāyakaro hotīti.",
  "anya-e1102n:138_9": "Imamevatthaṃ sandhāya vihārassa demāti saṅghikavihāraṃ sandhāya vutta’nti vuttaṃ bhaveyya,",
  "anya-e1102n:138_10": "na puggalikabhāvenāpi paṭiggahetabbanti.",
  "anya-e1102n:138_11": "Evañca sati sāmikānaṃ dhuranikkhepenā’ti ettha ekassa santake taḷāke khette ca jāte tasseva dhuranikkhepena pārājikaṃ.",
  "anya-e1102n:138_12": "Yadi pana taṃ taḷākaṃ sabbasādhāraṇaṃ,",
  "anya-e1102n:138_13": "khettāni pāṭipuggalikāni,",
  "anya-e1102n:138_14": "tassa ca dhuranikkhepe avahāro.",
  "anya-e1102n:138_15": "Atha khettānipi sabbasādhāraṇāni,",
  "anya-e1102n:138_16": "sabbesaṃ dhuranikkhepeyeva pārājikaṃ,",
  "anya-e1102n:138_17": "nāsatīti daṭṭhabbanti vimativinodaniyaṃ vuttavacanena avirodho siyā,",
  "anya-e1102n:138_18": "tathā hi khettavatthādisahitassa vihārassa puggalikabhāvena akappiye sati.",
  "anya-e1102n:138_19": "Kathaṃ puggalassa khettavatthādikamārabbha abhiyuñjabhāvo bhaveyya,",
  "anya-e1102n:138_20": "evañca pana vadeyya “dhuraṃ nikkhipatīti ettha ekassa santake taḷāke khette cātiettha gihisantakameva sandhāya vutta”nti.",
  "anya-e1102n:138_21": "Tathāpi na vattabbaṃ.",
  "anya-e1102n:138_22": "Kasmā “dhuraṃ nikkhipatīti yadā pana sāmiko ayaṃ thaddho kakkhaḷo,",
  "anya-e1102n:138_23": "jīvitabrahmacariyantarāyampi me kareyya,",
  "anya-e1102n:138_24": "alaṃ dāni mayhaṃ iminā”ti padassa dissanato teneva “khettāni pāṭipuggalikāni,",
  "anya-e1102n:138_25": "tassa ca dhuranikkhepe”ti vimativinodaniyaṃ vuttaṃ.",
  "anya-e1102n:138_26": "Tathā “anujānāmi bhikkhave sabbaṃ pāsādaparibhoga”nti vacanato puggalikepi senāsane senāsanaparibhogavasena",
  "anya-e1102n:138_27": "niyamitaṃ suvaṇṇaghaṭādikaṃ paribhuñjituṃ na vaṭṭamānampi kevalaṃ attano santakaṃ katvā paribhuñjituṃ",
  "anya-e1102n:138_28": "na vaṭṭatī”ti sāratthadīpaniyaṃ vutta vacanenāpi avirodho siyā,",
  "anya-e1102n:138_29": "tathā “senāsane kiñci paṭisedhetabbaṃ natthi aññatra viruddhasenāsananā”ti aṭṭhakathāvacanenāpi saṃsandameva.",
  "anya-e1102n:138_30": "Tathā “yaṃ bhikkhave mayā idaṃ na kappatīti appaṭikkhittaṃ,",
  "anya-e1102n:138_31": "taṃ ce kappiyaṃ anulometi,",
  "anya-e1102n:138_32": "akappiyaṃ paṭibāhati,",
  "anya-e1102n:138_33": "taṃ vo kappatī”ti iminā suttānulomenapisaṃndameva.",
  "anya-e1102n:138_34": "Kathaṃ “anujānāmi bhikkhave pañcaleṇāni vihārantyā”dinā anuññātavihārassa paṭiggahitatthā.",
  "anya-e1102n:138_35": "Tappaṭibaddhacīvarādikappiyapaccayasseva paribhuñjitattā ca vihārapiṇḍapātagilānapaccayabhesajjaparikkhārāpi",
  "anya-e1102n:138_36": "bhikkhussa sabbakappiyā kappiyānulomā ca honti.",
  "anya-e1102n:138_37": "Evaṃ suttasuttānulomaācariyavādaattanomatīhi saṃsandanato aññadatthu gaṅgodakena yamunodakaṃ viya khettavatthādisahitavihāro",
  "anya-e1102n:138_38": "puggalikabhāvenāpi paṭiggahetabboti kappiyā kappiyāni vinayakovidehi daṭṭhabbo.",
  "anya-e1102n:138_39": "Ayaṃ isinagaravāsīnaṃ mahātherānaṃ samānavissajjanā.",
  "anya-e1102n:139_0": "“Ye ca janā garubhaṇḍaṃ saṃvidhāya avaharuṃ.",
  "anya-e1102n:139_1": "Dhuranikkhepo ca hoti,",
  "anya-e1102n:139_2": "pārājikamanāpannā,",
  "anya-e1102n:139_3": "pañhāmesā kusalehi cintitā”ti.",
  "anya-e1102n:140_0": "Ayaṃ pañhā saṅghikabhūmithenake bhikkhu sandhāya vuttā,",
  "anya-e1102n:140_1": "tattha hi paccuppannasaṅghassa dhuranikkhepena cātuddisikasaṅghassa dhuranikkhepābhāvato avahāro natthīti.",
  "anya-e1102n:140_2": "Ayaṃ lābhasimāya vicāraṇā.",
  "anya-e1102n:141_0": "Gāmasīmānigamasīmānagarasīmā pana pākaṭāyeva.",
  "anya-e1102n:141_1": "Tāsaṃ pana viseso evaṃ veditabbo yasmiṃ pana padese āpaṇameva atthi,",
  "anya-e1102n:141_2": "na pākāraparikkhittaṃ pākāraparikkhittameva vā atthi na āpaṇaṃ ayaṃ padeso gāmo nāma.",
  "anya-e1102n:141_3": "Yasmiṃ pana ṭṭhāne gāmoyeva atthi,",
  "anya-e1102n:141_4": "na pana āpaṇapākārā santi,",
  "anya-e1102n:141_5": "ayaṃ padeso nigamo nāma.",
  "anya-e1102n:141_6": "Yattha pana āpaṇampi atthi pākāraparikkhittampi,",
  "anya-e1102n:141_7": "ayaṃ padeso nagaraṃ nāma.",
  "anya-e1102n:141_8": "Ayaṃ padeso nāgāravanti etthāti vacanatthena rājūnaṃ vā mahāmattānaṃ vā nivāsanayogyaṭṭhānattā nagaranti vuccati.",
  "anya-e1102n:141_9": "Lokiyasatthe pana.",
  "anya-e1102n:142_0": "“Vicittadevāyatanaṃ, pāsādāpaṇamandiraṃ;",
  "anya-e1102n:143_0": "Nagaraṃ dassaye vidvā, rājamaggo pasobhita”nti.",
  "anya-e1102n:144_0": "Vuttaṃ.",
  "anya-e1102n:144_1": "Evaṃ gāmanigamanagarānaṃ visesaṃ ñatvā gāmoyeva gāmasīmā,",
  "anya-e1102n:144_2": "nigamoyeva nigamasīmā,",
  "anya-e1102n:144_3": "nagarameva nagarasīmāti tāsaṃ vacanattho veditabbo.",
  "anya-e1102n:144_4": "Tattha yaṃ padesaṃ asammatāya bhikkhave sīmāya aṭhapitāya yaṃ gāmaṃ vā nigamaṃ vā upanissāya viharati,",
  "anya-e1102n:144_5": "yā tassa gāmassa vā gāmasīmā nigamassa vā nigamasīmā,",
  "anya-e1102n:144_6": "ayaṃ tattha samānasaṃvāsā ekūposathā’ti anuññātaṃ,",
  "anya-e1102n:144_7": "tasmiṃ padese sabbopi vā gāmapadeso.",
  "anya-e1102n:144_8": "Yampi ekasmiṃyeva gāmakhette ekaṃ padesaṃ “ayaṃ visuṃ gāmo hotū”ti paricchinditvā rājā kassaci deti sopi",
  "anya-e1102n:144_9": "visuṃgāmasīmā hotiyeva tasmā sā ca itarā ca pakatigāmanagaranigamasīmā baddhasīmāsadisāyeva honti.",
  "anya-e1102n:144_10": "Kevalaṃ pana ticīvaravippavāsaparihāraṃ na labhanti.",
  "anya-e1102n:144_11": "Ettha ca apare evaṃ vadanti,",
  "anya-e1102n:144_12": "“rājā pasenadīkosalādayo pokkharasātipabhutīnaṃ dakkhiṇodakapātanavasena denti viya brahmadeyyavasena dinnameva visuṃ gāmasīmā hoti,",
  "anya-e1102n:144_13": "na āyamattassa,",
  "anya-e1102n:144_14": "chejjabhejjassa anissarattā”ti taṃ na panevaṃ daṭṭhabbaṃ,",
  "anya-e1102n:144_15": "chejjabhejjassa rājārahattā tathā hi lokavohārasaṅketavasena ayaṃ padeso imassa gāmassa paricchedo”ti issarehi kataparicchinnameva pamāṇaṃ hoti.",
  "anya-e1102n:144_16": "Yadi chejjabhejjakaro bhaveyya,",
  "anya-e1102n:144_17": "rājātveva saṅkhyaṃ gacchati.",
  "anya-e1102n:144_18": "Sopi gāmadeso nagararajjasīmā bhaveyya,",
  "anya-e1102n:144_19": "na pana gāmasīmāmattameva,",
  "anya-e1102n:144_20": "tenevāha samantapāsādikāya vinayaṭṭhakathāya “yattake padese tassa gāmassa gāmabhojakā baliṃ labhanti,",
  "anya-e1102n:144_21": "so padeso appo vā hotu mahanto vā,",
  "anya-e1102n:144_22": "gāmasīmātveva saṅkhyaṃ gacchati.",
  "anya-e1102n:144_23": "Nagaranigamasīmāsupi eseva nayo”ti.",
  "anya-e1102n:144_24": "Ayaṃ gāma nigamanagarasīmānaṃ vicāraṇā.",
  "anya-e1102n:145_0": "Abbhantarasīmā nāma yaṃ paṭapadesaṃ agāmake bhikkhave araññe samantā sattabbhantarā,",
  "anya-e1102n:145_1": "ayaṃ tattha samānasaṃvāsā ekūposathā’ti anuññātā abbhantarasīmā nāma.",
  "anya-e1102n:145_2": "Tattha samantā sattabbhantarāti yasmiṃ viñjhāṭavisadise araññe bhikkhu vasati,",
  "anya-e1102n:145_3": "athassa ṭhitokāsato samantā puratthimāya sattabbhantarā pacchimāya sattabbhantarā dakkhiṇāya sattabbhantarā",
  "anya-e1102n:145_4": "uttarāya sattabbhantarāti samantā sattabbhantarā.",
  "anya-e1102n:145_5": "Vinibbedhena cuddasā ti puratthimapacchimavasena cuddasabbhantarā,",
  "anya-e1102n:145_6": "dakkhiṇuttaravasenapi cuddasabbhantarāti evaṃ nibbedhena cuddasa cuddasa katvā samantā aṭṭhavīsati abbhantarā honti.",
  "anya-e1102n:145_7": "Ettha ca ekaṃ abbhantaraṃ aṭṭhavīsati hatthappamāṇaṃ hoti,",
  "anya-e1102n:145_8": "tasmā puratthimāya sattabbhantare channavutisatahatthappamāṇaṃ hoti,",
  "anya-e1102n:145_9": "evaṃ dakkhiṇuttarapacchimesupīti sabbaṃ sampiṇḍetvā caturāsītisattasatahatthappamāṇaṃ hoti.",
  "anya-e1102n:145_10": "Parimaṇḍalavasena pana sabbaṃ chasattatiekasatuttarāni ca ekaṃ sahassañca hoti.",
  "anya-e1102n:145_11": "Pakatiayanavasena minite pana –",
  "anya-e1102n:146_0": "“Pañcahattho mato daṇḍo, vīsadaṇḍo usabho;",
  "anya-e1102n:147_0": "Athītiusabhā gāvī, catugāvī yojana”nti.",
  "anya-e1102n:148_0": "Vuttattā ayanavasena vinibbedhe cuddasabbhantare dvehatthādhikaaṭṭhasattati hoti.",
  "anya-e1102n:148_1": "Sabbaṃ aṭṭhavīsati abbhantaraṃ sampiṇḍetvā catuhatthādhikachappaññāsuttara ekasataṃ hoti.",
  "anya-e1102n:148_2": "Parimaṇḍalavasena pana chahatthādhikacatutiṃsuttaradvesatāni honti,",
  "anya-e1102n:148_3": "usabhavasena pana vinibbedhena cuddasa abbhantare dvehi ūnāni cattāri usabhāni ca dveratanañca honti.",
  "anya-e1102n:148_4": "Sabbaṃ sampiṇḍetvā aṭṭhavīsatiyā abbhantare caturatanañca soḷasa ayanāni adhikāni satta usabhāni honti.",
  "anya-e1102n:148_5": "Parimaṇḍalavasena pana charatanañca cuddasaayanāni ca adhikāni ekādasa usabhāni honti.",
  "anya-e1102n:148_6": "Ayamettha sārato vinicchayo.",
  "anya-e1102n:148_7": "Keci pana abbhantarasaddaṃ hattharatanavācakaṃ parikappetvā evaṃ vadanti majjhe ṭhitassa samantā satta",
  "anya-e1102n:148_8": "vinibbedhena cuddasā’ti vuttattā puratthimāya satta hatthā dakkhiṇuttarapacchimesupi satta satta hatthāti",
  "anya-e1102n:148_9": "katvā evaṃ nibbedhena cuddasa hatthā honti.",
  "anya-e1102n:148_10": "Sabbaṃ sampiṇḍetvā aṭṭhavīsatihatthaṃ abbhantaranti taṃ tesaṃ matimattameva,",
  "anya-e1102n:148_11": "na sārato paccetabbaṃ.",
  "anya-e1102n:148_12": "Kasmā aṭṭhakathāyaṃ tattha ekaṃ abbhantaraṃ aṭṭhavīsatihattha’nti vuttattā.",
  "anya-e1102n:148_13": "Yadi tesaṃ matena sabbaṃ sampiṇḍetvā aṭṭhavīsatihatthabbhantaraṃ bhaveyya,",
  "anya-e1102n:148_14": "aṭṭhakathāyaṃ tattha abbhantaraṃ nāma aṭṭhavīsatihatthappamāṇaṃ hoti,",
  "anya-e1102n:148_15": "majjhe ṭhitassa samantā sattavinibbedhena cuddasā hontī’ti vattabbaṃ bhaveyya,",
  "anya-e1102n:148_16": "na panevaṃ vuttaṃ,",
  "anya-e1102n:148_17": "tasmā taṃ tesaṃ matimattamevāti daṭṭhabbaṃ.",
  "anya-e1102n:148_18": "Tattha ayañhetthattho tattha tatthā’ti niddhāraṇe bhummaṃ.",
  "anya-e1102n:148_19": "Ekanti gaṇanaparicchedo.",
  "anya-e1102n:148_20": "Abbhantaranti paricchinnaniddeso,",
  "anya-e1102n:148_21": "niyamitaparidīpanaṃ vā.",
  "anya-e1102n:148_22": "Aṭṭhavīsatihatthappamāṇanti paricchinditabbadhammasamudāyaniddeso tattha tesu samantā sattabbhantaresu",
  "anya-e1102n:148_23": "ekaṃ abbhantaraṃ nāma aṭṭhavīsatihatthappamāṇaṃ hotīti attho daṭṭhabbo.",
  "anya-e1102n:148_24": "Ettha pana saṅkhyā kathetabbā.",
  "anya-e1102n:148_25": "Sā duvidhā parimāṇaminanavasena.",
  "anya-e1102n:148_26": "Tattha parimāṇa saṅkhyā evaṃ veditabbā catasso muṭṭhiyo eko kuḍuvo.",
  "anya-e1102n:148_27": "Cattāro kuḍuvā eko pattho,",
  "anya-e1102n:148_28": "cattāro patthā eko āḷhako.",
  "anya-e1102n:148_29": "Cattāro āḷhakā ekaṃ doṇaṃ,",
  "anya-e1102n:148_30": "cattāri doṇāni ekā mānikā.",
  "anya-e1102n:148_31": "Catasso mānikā ekā khārī.",
  "anya-e1102n:148_32": "Vīsati khārikā eko vāho.",
  "anya-e1102n:148_33": "Tadeva ekaṃ sakaṭanti suttanipātaṭṭhakathādīsu vuttaṃ.",
  "anya-e1102n:148_34": "Sāratthadīpaniyaṃ pana nava vāhasahassānīti ettha catasso muṭṭhiyo kuḍuvo,",
  "anya-e1102n:148_35": "cattāro kuḍuvā eko pattho,",
  "anya-e1102n:148_36": "cattāro patthā eko āḷhako.",
  "anya-e1102n:148_37": "Cattāro āḷhakā ekaṃ doṇaṃ,",
  "anya-e1102n:148_38": "cattāri doṇāni ekā mānikā,",
  "anya-e1102n:148_39": "cattasso mānikā ekā khārī.",
  "anya-e1102n:148_40": "Vīsatikhārikā eko vāho.",
  "anya-e1102n:148_41": "Tadeva ekaṃ sakaṭanti suttanipātaṭṭhakathādīsu vutta’nti vatvā “idha pana dve sakaṭāni eko vāhoti vadantī”ti",
  "anya-e1102n:148_42": "likhitaṃ paccantavohārena minite pana saṭṭhisataṃ eko vāhoti rañño dhammāsokassa sūvakāhatasāliyā minite",
  "anya-e1102n:148_43": "pana paccantavohārena vīsādhikatisataṃ hoti eko vāhoti vadanti.",
  "anya-e1102n:148_44": "Minana saṅkhyā pana evaṃ veditabbā.",
  "anya-e1102n:148_45": "Tathā hi –",
  "anya-e1102n:149_0": "“Chattiṃsa paramāṇūnaṃ, aṇumattanti vuccati;",
  "anya-e1102n:150_0": "Chattiṃ saaṇumattaṃ, tajjārīti pavuccati.",
  "anya-e1102n:151_0": "Chattiṃ samattātajjārī, rathareṇupamāṇaṃ;",
  "anya-e1102n:152_0": "Chattiṃsa rathareṇū ca, ekā likkhāti vuccati.",
  "anya-e1102n:153_0": "Sattalikkhā ca ekūkā, sattūkā dhaññamāsako;",
  "anya-e1102n:154_0": "Sattadhaññaṅguli ekā, vidatthi dvādasaṅguli.",
  "anya-e1102n:155_0": "Dve vidatthitu ratanaṃ, sattahatthaṃ ekayaṭṭhi;",
  "anya-e1102n:156_0": "Vīsayaṭṭhitu usabhaṃ, usabhāsīti gāvutaṃ;",
  "anya-e1102n:157_0": "Gāvutāni cattāri, meruyojananti vuccatī”ti.",
  "anya-e1102n:158_0": "Vuttattā ekā rajo paramāṇu atisukhumā acakkhuviññeyyā,",
  "anya-e1102n:158_1": "sarīrampi ghanaselamayaṃ sinerupabbatarājampi vinijjhitvā gatā.",
  "anya-e1102n:158_2": "Tassā chattiṃsaparimāṇaṃ ekoaṇu tajjāritassa chattiṃsaparimāṇaṃ ekārathareṇu.",
  "anya-e1102n:158_3": "Tassā chattiṃsaparimāṇaṃ ekalikkhā.",
  "anya-e1102n:158_4": "Sattalikkhā ekā ūkā.",
  "anya-e1102n:158_5": "Satta ūkā ekaṃ dhaññaṃ.",
  "anya-e1102n:158_6": "Sattadhaññaṃ ekā aṅguli,",
  "anya-e1102n:158_7": "dvādasaaṅguli ekā vidatthi.",
  "anya-e1102n:158_8": "Dve vidatthi ekaratanaṃ.",
  "anya-e1102n:158_9": "Sattahatthaṃ ekayaṭṭhi,",
  "anya-e1102n:158_10": "vīsayaṭṭhi ekā usabhā,",
  "anya-e1102n:158_11": "asīti usabhā gāvutaṃ.",
  "anya-e1102n:158_12": "Cattāri gāvutāni meruyojananti vuccati.",
  "anya-e1102n:158_13": "Tattha aṇurajo kiḷañjakuṭṭachiddādīsu vāte pahaṭakāle sūriyālokesu dissati.",
  "anya-e1102n:158_14": "Tajjārī pana sakaṭamaggādīsu dakkhiṇavāma passādīsu dissati.",
  "anya-e1102n:158_15": "Rathareṇu pana tassā allīyanaṭṭhānesu dissati.",
  "anya-e1102n:158_16": "Likkhā pana atioḷārikā pākaṭā hoti.",
  "anya-e1102n:158_17": "Ayaṃ meruayanavasena vuttaṃ.",
  "anya-e1102n:159_0": "Aparampi",
  "anya-e1102n:160_0": "“Dasa kesā ekatilaṃ, chatilaṃ yavakaṃ bhave;",
  "anya-e1102n:161_0": "Catuyavañca aṅguli, pañcadasa ekapāda”nti.",
  "anya-e1102n:162_0": "Vuttattā dasa kesā ekatilaṃ nāma.",
  "anya-e1102n:162_1": "Chatilaṃ ekaṃ yavaṃ nāma.",
  "anya-e1102n:162_2": "Catuyavaṃ eko aṅguli nāma.",
  "anya-e1102n:162_3": "Pañcadasaṅguliyo eko pādoti vuccati.",
  "anya-e1102n:162_4": "Idaṃ tīsu vedesu āgatavasena vuttaṃ.",
  "anya-e1102n:163_0": "Aparampi",
  "anya-e1102n:164_0": "“Dasa kesā ekatilaṃ, chatilaṃ yavakaṃ bhave;",
  "anya-e1102n:165_0": "Catuyavañca aṅguli, aṭṭhaṅguli ekā muṭṭhi, ratanaṃ timuṭṭhi bhave”ti.",
  "anya-e1102n:166_0": "Vuttattā dasakesā ekaṃ tilaṃ nāma.",
  "anya-e1102n:166_1": "Chatilaṃ ekaṃ yavaṃ nāma.",
  "anya-e1102n:166_2": "Catuyavaṃ ekāaṅguli nāma.",
  "anya-e1102n:166_3": "Aṭṭhaṅgulaṃ ekāmuṭṭhi.",
  "anya-e1102n:166_4": "Trimuṭṭhi ekaratanaṃ.",
  "anya-e1102n:166_5": "Pañca ratanāni ekodaṇḍo.",
  "anya-e1102n:166_6": "Vīsati daṇḍāni ekousabho.",
  "anya-e1102n:166_7": "Asīti usabhā ekā gāvī.",
  "anya-e1102n:166_8": "Catasso gāviyo ekayojananti vuttaṃ, tenevāha.",
  "anya-e1102n:167_0": "“Pañcahattho mato daṇḍo, vīsadaṇḍo ca usabho;",
  "anya-e1102n:168_0": "Asīti usabhā gāvī, catugāvī ca yojana”nti.",
  "anya-e1102n:169_0": "Idaṃ pakatiayanavasena vuttaṃ. Cakkavāḷaayanayojanavasena pana",
  "anya-e1102n:170_0": "“Sattahattho mato daṇḍo, vīsadaṇḍo ca usabho;",
  "anya-e1102n:171_0": "Asīti usabhā gāvī, catugāvī ca yojana”nti vuttaṃ.",
  "anya-e1102n:172_0": "Aparampi.",
  "anya-e1102n:173_0": "“Dasa kesā ekatilaṃ; Chatilaṃ ekaṃ yavaṃ;",
  "anya-e1102n:174_0": "Catuyavaṃ ekaṅguli; Aṭṭhaṅgulaṃ ekāmuṭṭhi;",
  "anya-e1102n:175_0": "Trimuṭṭhi ekaratanaṃ, aṭṭhavīsatiratanaṃ ekaṃabbhantaranti.",
  "anya-e1102n:176_0": "Vuttaṃ.",
  "anya-e1102n:176_1": "Tenevāha “tattha ekaṃ aṭṭhavīsatihattappamāṇaṃ hotī”ti.",
  "anya-e1102n:176_2": "Ettha ca agāmake ceti ettha akāro kataratthoti,",
  "anya-e1102n:176_3": "tathā hi akāro.",
  "anya-e1102n:177_0": "Paṭisedhe vuddhitabbhāve, aññatthe sadisepica;",
  "anya-e1102n:178_0": "Viruddhe garahe suññe, akāro viraha’ppake’ti.",
  "anya-e1102n:179_0": "Vuttesu dissati tathā hi ajanetvā tiādīsu paṭisedhe dissati.",
  "anya-e1102n:179_1": "“Aparihānīyā dhammā”ti ādīsu vuddhimhi.",
  "anya-e1102n:179_2": "“Anavajjaṃ bhante”ti ādīsu tabbhāve akkharā’ti ādīsu aññatthe.",
  "anya-e1102n:179_3": "“Amaru rājā”tiādīsu sadise.",
  "anya-e1102n:179_4": "“Amala”nti ādīsu viruddhe.",
  "anya-e1102n:179_5": "“Aseṭṭhoyaṃ brāhmaṇo abrahmacārī”ti ādīsu garahe.",
  "anya-e1102n:179_6": "“Agāmo”ti ādīsu suññe.",
  "anya-e1102n:179_7": "“Apatikāyaṃitthī”ti ādīsu virahe.",
  "anya-e1102n:179_8": "“Atha nāyaṃ kaññā”ti ādīsu appake.",
  "anya-e1102n:179_9": "Idha pana suññe virahe vā daṭṭhabbo.",
  "anya-e1102n:179_10": "Suññatthena pana agāmake nimanusse kevalāraññeti attho.",
  "anya-e1102n:179_11": "Virahattho vā agāmake gāmavirahite padeseti attho daṭṭhabbo.",
  "anya-e1102n:179_12": "Teneva suññatthena virahatthena “agāmake”timināpadena gāmanadījātassarasamudde muñcitvā yaṃ anavasesaṃ",
  "anya-e1102n:179_13": "heṭṭhā pathavīsandhārakaudakampiudakasandhārako vātopi ajaṭākāsampi,",
  "anya-e1102n:179_14": "tathā yāva uparibrahmalokaṃ upādāya sabbaṃ asurayakkhasurādiākāsaṭṭhakadevabrahmavimānānipi araññantveva saṅgahitā.",
  "anya-e1102n:179_15": "Nadīsamuddantaresupi macchabandhānaṃ agamanapatho dīpako vā pabbato vā,",
  "anya-e1102n:179_16": "sopi araññasīmātveva saṅkhyaṃ gacchati,",
  "anya-e1102n:179_17": "tasmā ayaṃ sattabbhantarasīmā nimanusse kevalāraññe pathavīmaṇḍalepi devaloke vimānakapparukkhādīsupi labbhateva.",
  "anya-e1102n:179_18": "Pathaviyaṃ pana yasmiṃ gāmakhette heṭṭhā pathaviyā yattha vā suvaṇṇamaṇiādīni khaṇitvā gahetuṃ sakkonti,",
  "anya-e1102n:179_19": "taṃ padesaṃ gāmakhettameva.",
  "anya-e1102n:179_20": "Tato parā yāva pathavīsandhārakaudakā ajaṭākāsepi labbhateva.",
  "anya-e1102n:179_21": "Nanu chakāmāvacara devalokesupi devavimānakapparukkhagāmanigamādayopi attheva.",
  "anya-e1102n:179_22": "Atha kasmā “araññā”ti kathitāti amanussā vā sattā jātibhinnattā ca te agāmāyeva,",
  "anya-e1102n:179_23": "teneva “nimanussamhi araññamhī”ti vuttaṃ.",
  "anya-e1102n:179_24": "Tiracchānavatthusmimpi “nāgo vā hotu supaṇṇamāṇavakādīnaṃ vā aññataro antamaso sakkaṃ devarājānaṃ upādāya",
  "anya-e1102n:179_25": "yo koci amanussajātiko sabbova imasmiṃ atthe tiracchānagatoti veditabbo”ti vuttaṃ,",
  "anya-e1102n:179_26": "tasmā jātibhinnatāya amanussāvāso araññanti veditabbo.",
  "anya-e1102n:179_27": "Abbhantarasīmāya vicāraṇā.",
  "anya-e1102n:180_0": "Idāni udakukkhepasīmāya saṃvaṇṇanākkamo sampatto.",
  "anya-e1102n:180_1": "Tattha “sabbā bhikkhave nadī asīmā.",
  "anya-e1102n:180_2": "Sabbo samuddo asīmo.",
  "anya-e1102n:180_3": "Sabbo jātassaro asīmo.",
  "anya-e1102n:180_4": "Nadiyā vā bhikkhave samudde vā jātassare vā yaṃ majjhimassa purisassa samantā udakukkhepā,",
  "anya-e1102n:180_5": "ayaṃ tattha samānasaṃvāsā ekūposathā”ti paññattā,",
  "anya-e1102n:180_6": "ayaṃ udakukkhepasīmā nāma.",
  "anya-e1102n:180_7": "Tattha “sabbā bhikkhave nadī asīmā”ti ettha asīmasadde akāro virahattho,",
  "anya-e1102n:180_8": "asīmā baddhasīmā virahitāti attho.",
  "anya-e1102n:180_9": "Ñattidutiyakammavācaṃ sāvetvāpi bandhasīmāvirahitāti vuttaṃ hoti.",
  "anya-e1102n:180_10": "Paṭisedhattho vā,",
  "anya-e1102n:180_11": "asammannitabbāti attho.",
  "anya-e1102n:180_12": "Vuḍḍhiattho vā,",
  "anya-e1102n:180_13": "“asekkhā dhammā”ti yathā sikkhitasikkhā niṭṭhitasikkhāti vuttaṃ hoti.",
  "anya-e1102n:180_14": "Evaṃ asīmāsīmakiccaniṭṭhappattāti attho.",
  "anya-e1102n:180_15": "Ñattidutiyakamma vācaṃ sāvetvā sammatāpi asammatāyeva,",
  "anya-e1102n:180_16": "attano sabhāveneva gāmasīmā viya baddhasīmāsadisāti vuttaṃ hoti.",
  "anya-e1102n:180_17": "Etena nadījātassarasamuddānaṃ baddhasīmāya akhettabhāvo dassito hoti.",
  "anya-e1102n:180_18": "Evaṃ “sabbā bhikkhave nadī asīmā”tiādinā nadīsamuddajātassarānaṃ baddhasīmābhāvaṃ paṭikkhipitvā tattha",
  "anya-e1102n:180_19": "lokavohārasiddhāsu etāsu nadīādīsu abaddhasīmāsu puna vaggakammaparihāratthaṃ vālikādīhi sīmaparicchindanaṃ",
  "anya-e1102n:180_20": "kattukāmo bhagavā “nadiyā vā bhikkhave samudde vā jātassare vā yaṃ majjhimassa purisassa samantā udakukkhepā”ti ādimāha.",
  "anya-e1102n:180_21": "Tattha majjhimassa purisassati thāmamajjhimassa purisassa tenevāha samantapākādikāya vinayaṭṭhakathāyaṃ “thāmamajjhimena purisenā”ti.",
  "anya-e1102n:180_22": "Yadi vaḍḍhakīpurisamiccheyya,",
  "anya-e1102n:180_23": "“vaḍḍhakīpurisenā”ti vuttaṃ bhaveyya,",
  "anya-e1102n:180_24": "na panevaṃ vuttaṃ,",
  "anya-e1102n:180_25": "tena ñāyati “thāmamajjhimassa purisassā”ti.",
  "anya-e1102n:180_26": "Tividhā hi purisā uttamapuriso majjhimapuriso pakatipurisoti.",
  "anya-e1102n:180_27": "Tattha uttamapuriso nāma sabbaññu bhagavā,",
  "anya-e1102n:180_28": "so hi bhagavā sabbasattuttamo thāmayasasampattiissariyādīhi tathā hi tathāgatassa thāmo.",
  "anya-e1102n:181_0": "“Kāḷāvakañca gaṅgeyyaṃ, paṇḍaraṃ tambapiṅgalaṃ;",
  "anya-e1102n:182_0": "Gandhamaṅgalahemañca, uposathaṃ chaddantime”ti.",
  "anya-e1102n:183_0": "Vuttānaṃ dasannaṃ hatthikulānaṃ balānusārena veditabbo.",
  "anya-e1102n:183_1": "Tattha kāḷāvaka nti pakatihatthikulaṃ yaṃ dasannaṃ purisānaṃ kāyabalaṃ,",
  "anya-e1102n:183_2": "taṃ ekassa kāḷāvakassa hatthino balaṃ.",
  "anya-e1102n:183_3": "Yaṃ dasannaṃ kāḷāvakānaṃ balaṃ,",
  "anya-e1102n:183_4": "taṃ ekassa gaṅgeyyassa balaṃ.",
  "anya-e1102n:183_5": "Yaṃ dasannaṃ gaṅgeyyānaṃ balaṃ,",
  "anya-e1102n:183_6": "taṃ ekassa paṇḍarassa balaṃ,",
  "anya-e1102n:183_7": "yaṃ dasannaṃ paṇḍarānaṃ balaṃ,",
  "anya-e1102n:183_8": "taṃ ekassa tambassa balaṃ.",
  "anya-e1102n:183_9": "Yaṃ dasannaṃ tambānaṃ balaṃ,",
  "anya-e1102n:183_10": "taṃ ekassa piṅgalassa balaṃ.",
  "anya-e1102n:183_11": "Yaṃ dasannaṃ piṅgalānaṃ balaṃ,",
  "anya-e1102n:183_12": "taṃ ekassa gandhahatthino balaṃ.",
  "anya-e1102n:183_13": "Yaṃ dasannaṃ gandhahatthīnaṃ balaṃ,",
  "anya-e1102n:183_14": "taṃ ekassa maṅgalassa balaṃ.",
  "anya-e1102n:183_15": "Yaṃ dasannaṃ maṅgalānaṃ balaṃ,",
  "anya-e1102n:183_16": "taṃ ekassa hemassa balaṃ.",
  "anya-e1102n:183_17": "Yaṃ dasannaṃ hemavatānaṃ balaṃ,",
  "anya-e1102n:183_18": "taṃ ekassa uposathassa balaṃ.",
  "anya-e1102n:183_19": "Yaṃ dasannaṃ uposathānaṃ balaṃ,",
  "anya-e1102n:183_20": "taṃ ekassa chaddantassa balaṃ.",
  "anya-e1102n:183_21": "Yaṃ dasannaṃ chaddantānaṃ balaṃ,",
  "anya-e1102n:183_22": "taṃ ekassa tathāgatassa kāyabalaṃ.",
  "anya-e1102n:183_23": "“Nārāyanasaṅkhātaṃ bala”ntipi idameva vuccati.",
  "anya-e1102n:183_24": "Tattha nārā vuccanti rasmiyo,",
  "anya-e1102n:183_25": "tā bahū nānāvidhā tato uppajjantīti nārayanaṃ, vajiraṃ,",
  "anya-e1102n:183_26": "tasmā vajirasaṅkhātaṃ balanti pi attho,",
  "anya-e1102n:183_27": "tadetaṃ pakatihatthigaṇanāya hatthikoṭisahassaṃ,",
  "anya-e1102n:183_28": "purisagaṇanāya dasannaṃ purisakoṭisahassānaṃ balaṃ hoti,",
  "anya-e1102n:183_29": "idaṃ tathāgatassa kāyabalaṃ.",
  "anya-e1102n:183_30": "Issariyādibalavidhānaṃ pana taṃtaṃ suttānusārena veditabbaṃ.",
  "anya-e1102n:183_31": "Majjhimapuriso nāma vaḍḍhakipuriso so hi tathāgatassa balaṃ paṭicca sinerupabbatarājaṃ sāsapabījena minanto",
  "anya-e1102n:183_32": "viya satenapisahassenapi satasahassenapi minetuṃ abhabbo,",
  "anya-e1102n:183_33": "antamaso pādaṅguṭṭha so pādaṅguṭṭhakampi gaṇhetuṃ abhabbova.",
  "anya-e1102n:183_34": "Tassa pakatipurisato mahantabhāvena majjhe bhavattā majjhimapuriso nāma jāto,",
  "anya-e1102n:183_35": "tathā hi sugatavidatthi vaḍḍhakissa tisso vidatthiyo,",
  "anya-e1102n:183_36": "vaḍḍhakihatthena diyaḍḍhahattho hoti,",
  "anya-e1102n:183_37": "tathā vaḍḍhakividatthi pakatipurisassa dve vidatthiyo,",
  "anya-e1102n:183_38": "pakatipurisahatthena paripuṇṇahattho hoti tathā hi sugatavidatthi nāma idāni majjhimassa purisassa tisso vidatthiyo,",
  "anya-e1102n:183_39": "vaḍḍhakihatthena diyaḍḍho hattho hotīti kuṭikārasikkhāpadaṭṭhakathāyaṃ vuttaṃ.",
  "anya-e1102n:183_40": "Ayaṃ idha majjhimapurisoti nādhippetā.",
  "anya-e1102n:183_41": "Kasmā kuṭikārasikkhāpadeyeva tihatthāti vaḍḍhakihatthena tihatthā.",
  "anya-e1102n:183_42": "Pamāṇayutto mañcoti pakatividatthiyā navavidatthippamāṇo mañcoti vuccati yathā,",
  "anya-e1102n:183_43": "evaṃ majjhimapurisenā’ti idha avatvā’thāmamajjhimena purisenā’ti aṭṭhakathāyaṃ vuttattā.",
  "anya-e1102n:183_44": "Pakatipuriso nāma’yaṃ dasannaṃ purisānaṃ kāyabalaṃ,",
  "anya-e1102n:183_45": "taṃ ekassa kāḷāvakassa hatthino bala’nti vuttapuriso pakatipuriso nāma.",
  "anya-e1102n:183_46": "Tattha kiñcāpi ekacce puññavantā rājā ajātasattu jīvako komārabhacco itthiyāpi visākhā migāramātāti evamādayo pañcannaṃ hatthīnaṃ balaṃ dhārenti,",
  "anya-e1102n:183_47": "na pana te majjhimapurisā nāma honti,",
  "anya-e1102n:183_48": "pakatipuriso yeva,",
  "anya-e1102n:183_49": "puññavantabhāvena visesapurisattā.",
  "anya-e1102n:183_50": "Idha pana pakatipurisoyeva thāma majjhimapurisoti adhippeto.",
  "anya-e1102n:183_51": "Udakukkhepāti udakukkhepena paricchinnā,",
  "anya-e1102n:183_52": "tenevāha mātikāṭṭhakathāyaṃ līnatthappakāsaniyaṃ udakukkhepāti karaṇatthe nissakkavacananti āha.",
  "anya-e1102n:183_53": "Udakukkhepenā’ti ayañhetthattho.",
  "anya-e1102n:183_54": "Nadīsamuddajātassaresu yaṃṭhānaṃ majjimassa purisassa samantā parisapariyantato udakukkhepena paricchinnaṃ,",
  "anya-e1102n:183_55": "ayaṃ tattha nadīādīsu lokavohāra siddhāsu tāsueva abaddhasīmāsu aparāpi samānasaṃvāsā ekūposathāti kaṅkhāvitaraṇiyaṃ",
  "anya-e1102n:183_56": "pana yaṃ majjhimassa purisassa samantā udakukkhepāti yaṃ ṭhānaṃ thāmamajjhimassa purisassa samantato",
  "anya-e1102n:183_57": "udakukkhepena paricchinnaṃ.",
  "anya-e1102n:183_58": "Tattha yathā akkhadhuttā dāruguḷaṃ khipanti,",
  "anya-e1102n:183_59": "evaṃ udakaṃ vā vālikaṃ vā hatthena gahetvā majjhimena purisena sabbathāmena khipitabbaṃ.",
  "anya-e1102n:183_60": "Yattha evaṃ khittaṃ udakaṃ vā vālikā patati,",
  "anya-e1102n:183_61": "ayaṃ udakukkhepo nāma.",
  "anya-e1102n:183_62": "Ayaṃ tattha samāna saṃvāsā ekūposathāti,",
  "anya-e1102n:183_63": "ayaṃ tesu nadīādīsu udakukkhepaparicchinnā sīmā samānasaṃvāsāceva ekūposathācā’ti atthayojanaṃ katvā ayaṃ etesaṃ nadīādīnaṃ antoyeva labbhati, na bahi,",
  "anya-e1102n:183_64": "tasmā nadiyā vā jātassare vā yattakaṃ padesaṃ pakativassakāle catūsu māsesu udakaṃ ottharati,",
  "anya-e1102n:183_65": "samudde yasmiṃ padese pakativīciyo osaritvā saṇṭhahanti,",
  "anya-e1102n:183_66": "tatopaṭṭhāya kappiyabhūmi.",
  "anya-e1102n:183_67": "Dubbuṭṭhikāle vā gimhe vā nadījātassaresu sukkhesupi sāeva kappiyabhūmi.",
  "anya-e1102n:183_68": "Sace pana sukkhe jātassare vāpiṃ vā khaṇanti vappaṃ vā karonti,",
  "anya-e1102n:183_69": "taṃ ṭhānaṃ gāmakhettaṃ hoti.",
  "anya-e1102n:183_70": "Yā panesā kappiyabhūmīti vuttā,",
  "anya-e1102n:183_71": "tato bahi udakukkhepasīmā na gacchati,",
  "anya-e1102n:183_72": "antoyeva gacchati,",
  "anya-e1102n:183_73": "tasmā tesaṃ antoparisapariyantato paṭṭhāya samantāudakukkhepa paricchedo kātabbo”ti vuttaṃ.",
  "anya-e1102n:183_74": "Gaṇṭhipade pana yaṃ majjhimassa purisassa samantā udakukkhepāti pana etissā nadiyā catuvaggādīnaṃ saṅghānaṃ",
  "anya-e1102n:183_75": "visuṃ catuvaggakaraṇīyādikammakaraṇakāle sīmāparicchedadassanatthaṃ vuttaṃ,",
  "anya-e1102n:183_76": "ticīvarena vippavāsaparicchedadassanatthampi sattabbhantarasīmāya paricchedadassanaṃ viyāti ācariyā,",
  "anya-e1102n:183_77": "tasmā udakukkhepaparicchedābhāvepi antonadiyaṃ kātuṃ vaṭṭatīti siddha’nti likhitaṃ.",
  "anya-e1102n:183_78": "Tattha udakukkhepaparicchedābhāvepī’ti idaṃ padaṃ samantato udakukkhepena paricchinna’nti mahāaṭṭhakathāvacanena",
  "anya-e1102n:183_79": "vā samantā udakukkhepaparicchedo kātabbo’ti mātikāṭṭhakathāya kaṅkhā vitaraṇiyañca vuttavacanena vā,",
  "anya-e1102n:183_80": "“tatthāpi hi majjhimapuriso na ñāyati,",
  "anya-e1102n:183_81": "tathā sabbathāmena khipana”nti vā,",
  "anya-e1102n:183_82": "“etadatthameva hi vālikādīhi sīmaparicchindana”nti vā vimativinodanīvacanehi vā na sameti.",
  "anya-e1102n:183_83": "Ganthakārenāpi parūpavādavivajjanatthaṃ “ayaṃ amhākaṃ khantī”ti avatvā’acariyā’ti aññakattāre nidassitvā",
  "anya-e1102n:183_84": "parato nigamane “idaṃ sabbaṃ suṭṭhu vicāretvā garukule payirupāsitvā gahetabbaṃ yuttaṃ gahetabbaṃ,",
  "anya-e1102n:183_85": "itaraṃ chaḍḍetabba”nti vuttaṃ tasmā aññesaṃ ācariyānaṃ matena likhitanti daṭṭhabbaṃ.",
  "anya-e1102n:183_86": "Aññathā tissopi saṅgītiyo ārūḷhe aṭṭhakathāvacane ca kaṅkhāvitaraṇī-",
  "anya-e1102n:183_87": "vimativinodanīvacanāni ca makkhetabbāni bhaveyyuṃ,",
  "anya-e1102n:183_88": "ganthāpi aññamaññaviruddhā bhaveyyuṃ,",
  "anya-e1102n:183_89": "bhagavatā paññattasikkhāpadampi sāvakānaṃ matena paṭisaṅkharitabbaṃ bhaveyya bhagavatā paññattasikkhāpadaṃ pana na makkhetabbaṃ,",
  "anya-e1102n:183_90": "yathā paññatteyeva vattitabbaṃ vakkhati hi vatthuṃ jānitvāpi majjaṃ pivato bhikkhussa pācittiyaṃ,",
  "anya-e1102n:183_91": "sāmaṇerassa pana jānitvā pivato sīlabhedo,",
  "anya-e1102n:183_92": "na ajānitvāti vuttaṃ tattha kāraṇaṃ maggitabbaṃ,",
  "anya-e1102n:183_93": "sikkhāpada paññattiyā buddhānameva visayattā na vā maggitabbaṃ,",
  "anya-e1102n:183_94": "yathā paññatteyeva vattitabba’nti tasmā samantā udakukkhepāti paññattasikkhāpadānurūpaṃ samantato udakukkhepena",
  "anya-e1102n:183_95": "paricchinnanti vā udakaṃ ukkhipitabbanti vā udakukkhepena pi paricchinnā sīmātivā samantā udakukkhepaparicchedo",
  "anya-e1102n:183_96": "kātabboti vā vuttadhammasaṅgāhakattherānaṃ vacanameva pamāṇaṃ te hi buddhamataññuno,",
  "anya-e1102n:183_97": "idañca vacanaṃ bhagavato na paccakkhavacanaṃ nāpisaṅgāhakattherānaṃ vacanaṃ athavā “yaṃ majjhimassa purisassa",
  "anya-e1102n:183_98": "samantā udakukkhepā”ti pana etissā nadiyā…pe…",
  "anya-e1102n:183_99": "sattabbhantarasīmāya paricchedadassanaṃ viya sīmaparicchedadassanatthaṃ vutta’nti ācariyā yasmā vadanti,",
  "anya-e1102n:183_100": "tasmā udakukkhepaparicchedābhāvepi antonadiyaṃ kātuṃ vaṭṭatīti siddhanti imissā atthayojanāya na dhammasaṅgāhakattherāpi paviṭṭhā,",
  "anya-e1102n:183_101": "ganthakāropi apaviṭṭho.",
  "anya-e1102n:183_102": "Kasmāti ce tissopi saṅgītiyo ārūḷhesu vinayaṭṭhakathāsuceva tabbivaraṇabhūtāsu silokaṭīkāsu ca “udakukkhepena paricchinnaṃ,",
  "anya-e1102n:183_103": "udakaṃ ukkhipitabbaṃ,",
  "anya-e1102n:183_104": "udakukkhepaparicchedo kātabbo”ti ādinā bahūhi ākārehi udakukkhepaparicchedameva likhanti,",
  "anya-e1102n:183_105": "tasmā dhammasaṅgāhakattherāpi appaviṭṭhāti viññāyati ganthakāro pi parūpavādavivajjanatthaṃ “ācariyā”ti aññakattāre nidasseti,",
  "anya-e1102n:183_106": "tasmā gantthakāropi appaviṭṭhoti viññāyati,",
  "anya-e1102n:183_107": "idañca vacanaṃ kesañci therānaṃ attanomati,",
  "anya-e1102n:183_108": "attanomatica nāmesā sabbadubbalā,",
  "anya-e1102n:183_109": "sinerupabbatarājaṃ sāsapabījena minento viya sabbaññubuddhena paññattassa udakukkhepāti sikkhāpadassa",
  "anya-e1102n:183_110": "atthaṃ vadantānaṃ mahākassapayasamoggaliputtatissapabhutīnañca tesaṃ sissānusissānaṃ mahāvihāravāsīnañca",
  "anya-e1102n:183_111": "vacanaṃ ko nāma puggalo makkhetuṃ sakkhissati,",
  "anya-e1102n:183_112": "upasampadādikammassa ca garukammattā sāsanassa mūlattā ca garukeyeva ṭhātabbaṃ.",
  "anya-e1102n:183_113": "“Yaṃ majjhimassa purisassa samantā udakukkhepā”ti bhagavatā paññattaṃ,",
  "anya-e1102n:183_114": "kathaṃ majjhimassa purisassa udakukkhepārahaṭṭhānameva udakukkhepasīmā,",
  "anya-e1102n:183_115": "udāhu udakukkhepeneva udakukkhepasīmāti codanaṃ pariharanto aṭṭhakathācariyo kathaṃ pana udakaṃ ukkhipitabbantyādimāha.",
  "anya-e1102n:183_116": "Tattha kathanti kathetukamyatā pucchā,",
  "anya-e1102n:183_117": "kathaṃ kena kāraṇena udakaṃ ukkhipitabbaṃ udakāsiñcanasaṅkhepena ukkhipitabbaṃ atha kho leḍḍukhipanadāruguḷakhipanākārena ukkhipitabbanti attho.",
  "anya-e1102n:183_118": "Akkhadhuttāti sāmaññena vuttepi “sīho gāyati naṅguṭṭhaṃ,",
  "anya-e1102n:183_119": "sīho cāleti vāladhi”nti ettha viya dāruguḷaṃ khipanti saddantarasannidhānato atthavasena dāruguḷakīḷakā",
  "anya-e1102n:183_120": "dhuttajanāti viññāyati akkhasaddo hi jūtepi nirūḷho.",
  "anya-e1102n:183_121": "Dāruguḷanti bhamaṃ āropetvā āraggena katadāruvikati ayañhetthattho…",
  "anya-e1102n:183_122": "yathā akkhadhuttā dāruguḷakā dhuttajanā dāruguḷaṃ hatthena gahetvā attano balaṃ dassentā viya sabbathāmena attānaṃ onamitvā khipanti,",
  "anya-e1102n:183_123": "evameva thāmamajjhimena purisena udakaṃ vā vālikaṃ vā hatthena gahetvā attano balaṃ dassentāviya onamitvā",
  "anya-e1102n:183_124": "sabbathāmena nisinnassa vā ṭhitassa vā parisapariyantato anupariyāyitvā khipitabbaṃ,",
  "anya-e1102n:183_125": "evaṃ cittaṃ udakaṃ vā vālikaṃ vā yattha yasmiṃ ṭhāne patati,",
  "anya-e1102n:183_126": "ayameko udakukkhepo nāmāti “ayameko udakukkhepo”ti iminā padena dvinnaṃ saṅghānaṃ visuṃvisuṃ kammakaraṇādhikāre",
  "anya-e1102n:183_127": "sīmantarikattā aññassāpi udakukkhepassa sambhavaṃ dasseti,",
  "anya-e1102n:183_128": "teneva mātikāṭṭhakathāyaṃ “sace pana dve saṅghā visuṃvisuṃ uposathādikammaṃ karonti,",
  "anya-e1102n:183_129": "dvinnaṃ udakukkhepānaṃ antare añño eko udakukkhepo upacāratthāya ṭhapetabbo”ti vuttaṃ,",
  "anya-e1102n:183_130": "vimativinodaniyampi “tassa antoti tassa udakukkhepaparicchinnassa ṭhānassa anto na kevalañca tasseva anto,",
  "anya-e1102n:183_131": "tato bahipi ekassa udakukkhepassa anto ṭhātuṃ na vaṭṭatīti vacanaṃ udakukkhepaparicchedassa dubbijānato kammakopasaṅkā hotī”ti vuttaṃ,",
  "anya-e1102n:183_132": "sāratthadīpaniyaṃ pana “tassa anto hatthapāsaṃ vijahitvā ṭhito kammaṃ kopetīti iminā paricchedato bahi",
  "anya-e1102n:183_133": "yattha katthaci ṭhito kammaṃ na kopetīti dīpetī”ti vatvā mātikāṭṭhakathāvacanampi paṭikkhipi,",
  "anya-e1102n:183_134": "taṃ ekasaṅghaṃ sannipātaṃ sandhāya vuttanti daṭṭhabbaṃ,",
  "anya-e1102n:183_135": "yathā ca mahāsīmāya khaṇḍitvā baddhānaṃ khaṇḍasīmānaṃ aññamaññasaṅkaravivajjanatthaṃ sīmantarikā ṭhapitā,",
  "anya-e1102n:183_136": "evameva attano sabhāvena gāmasīmā viya sayaṃ jātasīmāyaṃ nadīsamuddajātassarānaṃ atimahantabhāvena udakukkhepena udakukkhepasīmā bhagavatā anuññātā,",
  "anya-e1102n:183_137": "tathāpi dvinnaṃ baddhasīmānamiva aññamaññasaṅkaravivajjanatthaṃ dvinnaṃ udakukkhepasīmānaṃ antare sīmantarikatthāya",
  "anya-e1102n:183_138": "añño udakukkhepo ṭhapetabbo’ti vuttaṃ,",
  "anya-e1102n:183_139": "sanimittā baddhasīmā,",
  "anya-e1102n:183_140": "saudakukkhepā udakukkhepasīmā,",
  "anya-e1102n:183_141": "sīmantarikā viya eko udakukkhepo daṭṭhabbo,",
  "anya-e1102n:183_142": "teneva vimativinodaniyaṃ “idañcettha sīmantarikāvidhānaṃ dvinnaṃ baddhasīmānaṃ sīmantarikāanujānanasuttānulomato siddhanti daṭṭhabba”nti vuttaṃ,",
  "anya-e1102n:183_143": "ekasmiṃ saṅghasannipāte pana ekassa udakukkhepassa bahi tiṭṭhantopi kammaṃ na kopetīti daṭṭhabbaṃ vuttañhi",
  "anya-e1102n:183_144": "vimativinodaniyaṃ bhagavatā nidānavasena ekagāmasīmanissitānaṃ ekasabhāgānañca dvinnaṃ baddhasīmānameva",
  "anya-e1102n:183_145": "aññamaññaṃ sambhedajjhottharaṇaṃ sīmantarikaṃ vinā abyavadhāne ṭhānañca bhagavatā anumatamevāti ñatvā",
  "anya-e1102n:183_146": "aṭṭhakathācariyā idhāpi sīmantarikāvidhānamakaṃsu visabhāgasīmānampi hi ekasīmanissitattaṃ ekasabhāvattañcāti",
  "anya-e1102n:183_147": "dvīhaṅgehi samannāgate sati eva sīmantarikaṃ vinā ṭhānaṃ sambhedāya hoti,",
  "anya-e1102n:183_148": "nāsatīti daṭṭhabba’nti.",
  "anya-e1102n:183_149": "Evaṃ nadīsamuddajātassaresu samantāudakukkhepāti paññattasikkhāpadānurūpaṃ udakukkhepena paricchedaṃ",
  "anya-e1102n:183_150": "dassetvā rassapabhave nadījātassarapadese udakukkhepena vināva attano sabhāvena gāmasīmāyamiva sabbathā",
  "anya-e1102n:183_151": "kappiyabhāvaṃ dassetuṃ sace pana nātidīghā hoti,",
  "anya-e1102n:183_152": "pabhavato paṭṭhāya tyādimāha.",
  "anya-e1102n:183_153": "Tattha pabhavato paṭṭhāyāti yasmiṃ padese catumāsaparamā nadī sandati,",
  "anya-e1102n:183_154": "tassa uparimabhāgato paṭṭhāyāti attho.",
  "anya-e1102n:183_155": "Yāva mukhadvārā ti yāva nadītīramevettha mukhadvārāti adhippetā.",
  "anya-e1102n:183_156": "Sabbatthā’ti sabbasmiṃ nadīpadese udakukkhepasīmākammaṃ natthī ti udakukkhepena pavattā sīmā udakukkhepasīmā.",
  "anya-e1102n:183_157": "Karitabbanti kammaṃ,",
  "anya-e1102n:183_158": "karakaraṇeti dhātu,",
  "anya-e1102n:183_159": "rammapaccayo.",
  "anya-e1102n:183_160": "Karaṇeti manodvāravīthiyā sattamakusalajavanacittasamuṭṭhāpitavāyodhātuyā vikārabhūto kāyapayogo,",
  "anya-e1102n:183_161": "tena kāyapayogena khipitabbaṃ uddhaṭaṃ kammanti vuccati paramatthavasena pana kāyapayogasaṅkhātāya cittaṃ",
  "anya-e1102n:183_162": "javāyodhātuyā vipphārena desantarappattisamuṭṭhāpikā aṭṭhakalāpapuñjāyeva.",
  "anya-e1102n:183_163": "Udakukkhepasīmāya kammaṃ udakukkhepasīmākammaṃ taṃ ettha rassapabhavanadiyā natthīti attho.",
  "anya-e1102n:183_164": "Ayañhetthattho sace nadī nātidīghā hoti aḍḍhayojanaṃ vā gāvutaṃ vā aḍḍhagāvutaṃ vā,",
  "anya-e1102n:183_165": "tassā pavattanaṭṭhānato paṭṭhāya yāva nadītīrā sabbattha nadīpadese ajjhottharitvā saṅgho nisīdati,",
  "anya-e1102n:183_166": "tattha tasmiṃ nadīpadese samantato avasesanadiyā abhāvā vaggakammasaṅkābhāvena udakukkhepasīmā kammaṃ natthi,",
  "anya-e1102n:183_167": "kevalā nadī sīmāyevāti sāratthadīpaniyampi mātikāṭṭhakathāyalīnatthappakāsaniyampi etadeva sanniṭṭhānaṃ",
  "anya-e1102n:183_168": "vuttaṃ vimativinodaniyaṃ pana yattha khuddake araññe mahantehi vā bhikkhūhi paripuṇṇatāya vaggakammasaṅkābhāvena",
  "anya-e1102n:183_169": "sattabbhantarasīmāpekkhā natthi,",
  "anya-e1102n:183_170": "tattha satthabbhantarasīmā na uppajjati,",
  "anya-e1102n:183_171": "kevalāraññasīmāyeva tattha saṅghena kammaṃ kātabbaṃ nadīādīsupi eseva nayo vakkhati hi sace nadī nātidīghā hoti,",
  "anya-e1102n:183_172": "pabhavato paṭṭhāya yāvamukhadvārā sabbattha saṅgho nisīdati,",
  "anya-e1102n:183_173": "udakukkhepasīmākammaṃ natthī’ti ādi ca ubhayatthāpi ca.",
  "anya-e1102n:183_174": "Yassaṃ disāyaṃ sattabbhantarassa vā udakukkhepassa vā okāso nappahoti,",
  "anya-e1102n:183_175": "tattha kathaṃ minanaṃ khipanaṃ vā bhaveyya,",
  "anya-e1102n:183_176": "gāmakhettādīsu pavisanato akhette sīmā paviṭṭhā nāmātisīmā vipajjeyya,",
  "anya-e1102n:183_177": "apekkhāya sīmuppattiyaṃ pana yato pahoti,",
  "anya-e1102n:183_178": "tattha sattabbhantaraudakukkhepasīmā sayameva paripuṇṇā jāyanti.",
  "anya-e1102n:183_179": "Yato pana nappahoti,",
  "anya-e1102n:183_180": "tattha attano khettappamāṇeneva jāyanti,",
  "anya-e1102n:183_181": "na bahīti vuttaṃ,",
  "anya-e1102n:183_182": "ettha ca’sīmāpekkhāya sattabbhantaraudakukkhepasīmā sayameva paripuṇṇā jāyantī’ti vuttattā udakukkhepaṃ",
  "anya-e1102n:183_183": "vināyeva apekkhāya sīmāya udakukkhepasīmā uppajjatī’ti atthaṃ vadanti,",
  "anya-e1102n:183_184": "taṃ ayuttarūpaṃ viya dissati.",
  "anya-e1102n:183_185": "Kasmāti ce pāḷinayavirodhato vimativinodaniyaṃ parato vuttavacanenāpi virodhato ca.",
  "anya-e1102n:183_186": "Idañca vacanaṃ ācariyassa kesañci puggalānaṃ vādappakāsanatthaṃ vuttaṃ bhaveyya.",
  "anya-e1102n:183_187": "Kasmā parato vuttavacanena aghaṭiyattā ca pāḷiyaṭṭhakathāṭīkāvacanehipi virujjhanato ca,",
  "anya-e1102n:183_188": "taṃ parato vaṇṇayissāma.",
  "anya-e1102n:183_189": "Yathā ca loke vatiṃ aparikkhipitvā “idaṃ vatiyā ṭhāna”nti ca yathā ca naṅgalakoṭiyā akasitvā “idaṃ kasikaṭṭhāna”nti",
  "anya-e1102n:183_190": "ca yathā ca vatthuṃ karontā manussā kudhārīpharasuādinā rukkhe acchinditvā “idaṃ mama kudhāripatanaṭṭhāna”nti",
  "anya-e1102n:183_191": "ca yathā ca dāttena alāyitvā “idaṃ mama lāyitaṭṭhāna”nti ca na sakkā vattuṃ,",
  "anya-e1102n:183_192": "evameva udakaṃ vā vālikaṃ vā hatthena akhipitvā “ayameko udakukkhepoti ca,",
  "anya-e1102n:183_193": "udakapatanaṭṭhānanti ca na sakkā vattuṃ.",
  "anya-e1102n:183_194": "Ettha ca dve bhikkhū evaṃ vivādaṃ karonti vimativinodaniyaṃ “yattha khuddake araññe mahantehi bhikkhūhi",
  "anya-e1102n:183_195": "paripuṇṇatāya vaggakammasaṅkābhāvena sattabbhantarasīmāpekkhā natthi,",
  "anya-e1102n:183_196": "tattha sattabbhantarasīmā na uppajjati,",
  "anya-e1102n:183_197": "kevalāraññasīmāyeva tattha saṅghena kammaṃ kattabbaṃ nadī ādīsupi eseva nayo.",
  "anya-e1102n:183_198": "Vakkhati hi sace nadī nātidīghā hoti.",
  "anya-e1102n:183_199": "Pabhavato paṭṭhāya yāva mukhadvārā sabbattha saṅgho nisīdati,",
  "anya-e1102n:183_200": "udakukkhepasīmākammaṃ natthī’tiādiṃ,",
  "anya-e1102n:183_201": "iminā eva vacanena vaggakammaparihāratthaṃ sīmāpekkhāya sati eva udakukkhepasīmā sattabbhantarasīmā uppajjanti,",
  "anya-e1102n:183_202": "nāsatīti daṭṭhabba’nti vuttattā udakukkhepaṃ vināva parisapariyantato paṭṭhāya sīmāpekkhāya saheva udakukkhepasīmā",
  "anya-e1102n:183_203": "uppajjati tasmā udakukkhepena payojanaṃ natthevāti te evaṃ vattabbā “mā sappurisā evaṃ vadeyyātha ācariyavarañca",
  "anya-e1102n:183_204": "mā abbhācikkhatha idañca vacanaṃ ācariyavarassa neyyavacanaṃ,",
  "anya-e1102n:183_205": "paratopi ācariyavaro sanniṭṭhānaṃ vakkhati vinayaṭṭhakathāsuceva sāratthadīpaniyañca vuttavacanehipi tava vacanaṃ asaṃsandeva,",
  "anya-e1102n:183_206": "vimativinodaniyameva parato vuttavacanenāpi na ghaṭiyati.",
  "anya-e1102n:183_207": "Kathaṃ neyyavacanaṃ hotīti.",
  "anya-e1102n:183_208": "“Sīmāpekkhāya sati eva…pe…",
  "anya-e1102n:183_209": "nassatī”ti ettha sīmāpekkhāya vinā maggagamananhānādi atthehi bhikkhūhi araññe vā nadīādīsupivā paviṭṭhakkhaṇeyeva nuppajjati,",
  "anya-e1102n:183_210": "sīmāpekkhāya satieva araññe samantā sattabbhantarā’ti paññattasikkhāpadānurūpaṃ abbhantarasīmā uppajjati’",
  "anya-e1102n:183_211": "nadīsamuddajātassaresupi majjhimassa purisassa samantā udakukkhe’pāti paññatta sikkhāpadānurūpaṃ udakukkhepena",
  "anya-e1102n:183_212": "saha udakukkhepasīmā uppajjati,",
  "anya-e1102n:183_213": "na udakukkhepena vināti ayaṃ neyyattho.",
  "anya-e1102n:183_214": "Nāsatītiettha udakukkhepena vināti atthopi na labbhate.",
  "anya-e1102n:183_215": "Evañca sati vimativinodaniyaṃ yeva puna tatthāti lokavohārasiddhāsu etāsu nadīādīsu tīsu abaddhasīmāsu",
  "anya-e1102n:183_216": "punavaggakammaparihāratthaṃ sāsanavohārasiddhāya abaddhasīmāya paricchedaṃ dassentoti adhippāyo.",
  "anya-e1102n:183_217": "Pāḷiyaṃ “yaṃ majjhimassa purisassā”ti ādīsu udakaṃ ukkhipitvā khipiyati etthāti udakukkhepo,",
  "anya-e1102n:183_218": "udakassa pathanokāso,",
  "anya-e1102n:183_219": "tasmā udakukkhepā.",
  "anya-e1102n:183_220": "Ayañhettha padasambandhavasena attho…",
  "anya-e1102n:183_221": "“parisa pariyantato paṭṭhāya samantā yāva majjhimassa purisassa udakukkhepo udakapatanaṭṭhānaṃ,",
  "anya-e1102n:183_222": "tāva yaṃ taṃ paricchinnaṃ ṭṭhānaṃ,",
  "anya-e1102n:183_223": "ayaṃ tattha nadīādīsu aparā samānasaṃvāsā udakukkhepasīmā”ti vuttaatthapadehipi samānaṃ bhaveyya ācariyameva",
  "anya-e1102n:183_224": "hi kecipana samantā abbhantaraṃ minitvā paricchedakaraṇeneva sīmā sañjāyati,",
  "anya-e1102n:183_225": "na sayamevāti vadanti,",
  "anya-e1102n:183_226": "taṃ na gahetabbhantyādinā kecivādaṃ paṭikkhipitvā minanakhipane dosaṃ dassetvā ca yaṃ panettha abbhantaraminanappamāṇassa",
  "anya-e1102n:183_227": "vālikādikhipanakammassa ca dassanaṃ,",
  "anya-e1102n:183_228": "taṃ sayaṃjātasīmānaṃ ṭhitaṭṭhānaparicchedadassanatthaṃ kataṃ,",
  "anya-e1102n:183_229": "gāmūpacāragharūpacārajānanatthaṃ leḍḍusuppādikhipanavijānanadassanaṃ viya,",
  "anya-e1102n:183_230": "teneva mātikāṭṭhakathāyaṃ sīmaṃ vā bandhanti udakukkhepaṃ vā pariccheda’nti vuttaṃ,",
  "anya-e1102n:183_231": "evaṃ katepi tassa paricchedassa pabhavato ñātuṃ asakkuṇeyyattena thūlato ñatvā antotiṭṭhantehi nirāsaṅkaṭṭhāne",
  "anya-e1102n:183_232": "ṭhātabbaṃ aññaṃ bahikarontehi atidūre nirāsaṅkaṭṭhāne pesetabbanti vā,",
  "anya-e1102n:183_233": "tasmā yathā vuttasīmāpekkhavaseneva tāsaṃ sattabbhantaraudakukkhepasīmānaṃ uppatti,",
  "anya-e1102n:183_234": "tabbigamena vināso ca gahetabboti amhākaṃ khanti,",
  "anya-e1102n:183_235": "vīmaṃsitvā gahetabbaṃ,",
  "anya-e1102n:183_236": "añño vā pakāro ito yuttataro gavesitabbo’ti āha.",
  "anya-e1102n:183_237": "Vīmaṃsitvā gahetabbaṃ.",
  "anya-e1102n:183_238": "Añño vā pakāro ito yuttataro gavesitabbo’ti iminā ācariyassa vacanena imassa vacanassa attanomatibhāvañca",
  "anya-e1102n:183_239": "ācariyassa apaṭisambhidāpattabhāvañca dasseti.",
  "anya-e1102n:183_240": "Idañca vacanaṃ na bhagavato paccakkhavacanaṃ,",
  "anya-e1102n:183_241": "nāpidhammasaṅgāhakattherānaṃ vacanaṃ,",
  "anya-e1102n:183_242": "tissopi saṅgītiyo anārūḷhā,",
  "anya-e1102n:183_243": "nāpi aṭṭhakathāya saṃvaṇṇanācariyassa vādappakāsanameva tasmā asallakkhitabbameva sāratthadīpaniyampi",
  "anya-e1102n:183_244": "sace nadī nātidīghā hotīti imissā saṃvaṇṇanādhikāre udakukkhepasīmā kammaṃ natthīti yasmā sabbopi nadīpadeso",
  "anya-e1102n:183_245": "bhikkhūhi ajjhotthaṭo,",
  "anya-e1102n:183_246": "tasmā samantato nadiyā abhāvā udakukkhepena payojanaṃ natthī’ti vuttaṃ tathā hi samantato nadiyā abhāvā",
  "anya-e1102n:183_247": "udakukkhepena payojanaṃ natthī’tiimassa anvayavasena vā atthāpattivasena vā samantato nadiyā bhāve sati",
  "anya-e1102n:183_248": "udakukkhepena payojanaṃ attheva vaggakammaparihāratthanti attho labbhate mātikāṭṭhakathāya līnatthappakāsaniyampi",
  "anya-e1102n:183_249": "“samantā udakukkhepaparicchedo kātabboti pahonakaṭṭhānaṃ sandhāya vuttaṃ yattha pana kunnadiyaṃ nappahoti.",
  "anya-e1102n:183_250": "Tattha pahonakaṭṭhāne udakukkhepaparicchedo kātabbo’tivuttaṃ.",
  "anya-e1102n:183_251": "Udakukkhepaparicchedo kātabbo’ti iminā vacanena sīmāpekkhāya saha udakukkhepaṃ vinā attano sabhāveneva nuppajjatīti viññāyati,",
  "anya-e1102n:183_252": "tathā hi udakukkhepaparicchedake kattāre asati kathaṃ udakukkhepaparicchedo kātabbo bhaveyya tasmā “vaggakammaparihāratthaṃ",
  "anya-e1102n:183_253": "sīmāpekkhāya sati eva udakukkhepasattabbhantarasīmā uppajjanti,",
  "anya-e1102n:183_254": "nāsatī’ti idaṃ vacanaṃ sāratthadīpaniyañca mātikāṭṭhakathāyañca vuttavacanehi aññamaññaviruddhaṃ viya",
  "anya-e1102n:183_255": "dissati vimativinodaniyaṃyeva ca “mahoghena pana unnataṭṭhānato ninnaṭṭhāne patantena khato khuddako",
  "anya-e1102n:183_256": "vā mahanto vā lakkhaṇayutto jātassarova etthāpi khuddake udakukkhepakiccaṃ natthi samudde pana sabbathā",
  "anya-e1102n:183_257": "udakukkhepasīmāyameva kammaṃ kātabbaṃ,",
  "anya-e1102n:183_258": "sodhetuṃ dukkarattā”ti vuttaṃ tathā hi ayamācariyavaro pubbe “vaggakammaparihāratthaṃ sīmāpekkhāya sati eva udakukkhepasattabbhantarasīmā uppajjanti,",
  "anya-e1102n:183_259": "nāsatī”ti vatvā parato kathamācariyavarena “etthāpi khuddake udakukkhepakiccaṃ natthi”tyādivacanamuccate,",
  "anya-e1102n:183_260": "tatthāyaṃ viggaho udakaṃ ukkhipitvā khipīyati etthāti udakukkhepo udakassa patanokāso kintuṃ,",
  "anya-e1102n:183_261": "ṭhānaṃ karitabbaṃ kiccaṃ kara karaṇeti dhātu riccapaccayo yaṃ.",
  "anya-e1102n:183_262": "“Ajjeva kiccaṃ ātappa”nti yathā,",
  "anya-e1102n:183_263": "udakukkhepassa kiccaṃ karaṇaṃ udakukkhepakiccaṃ.",
  "anya-e1102n:183_264": "Samudde panā ti ettha pana saddo visesattho,",
  "anya-e1102n:183_265": "pakkhantaratthotipi apare visesatthe pana nadījātassaresu mahantesu udakukkhepasīmāyameva kātabbaṃ,",
  "anya-e1102n:183_266": "khuddake pana kevale nadījātassarepi kātabbaṃ samudde pana visesato udakukkhepasīmāyameva kātabbanti ayaṃ pana saddassa visesattho.",
  "anya-e1102n:183_267": "Sabbathā ti sabbena sabbaṃ.",
  "anya-e1102n:183_268": "Udakukkhepasīmāyamevā ti ettha evakāro sanniṭṭhānattho,",
  "anya-e1102n:183_269": "udakukkhepasīmāyameva kammaṃ kātabbaṃ,",
  "anya-e1102n:183_270": "na samuddasīmāya kadācīti attho yujjateva.",
  "anya-e1102n:183_271": "Nadījātassaresu pana mahantesu udakukkhepasīmāya kātabbaṃ,",
  "anya-e1102n:183_272": "khuddake nadījātassareyeva na kātabbanti ayaṃ attho sāmatthiyato labbhateva nadījātassaresu khuddakamahantabhāvena",
  "anya-e1102n:183_273": "nadījātassaraudakukkhepāti dve dve sīmā labbhanti samudde pana kasmā samuddaudakukkhepavasena dve na",
  "anya-e1102n:183_274": "labbhantīti samudde pana kasmā samuddaudakukkhepavasena dve na labbhantīti codanaṃ manasisandhāyāha “sodhetuṃ",
  "anya-e1102n:183_275": "dukkarattā”ti.",
  "anya-e1102n:183_276": "Tattha sodhetuṃ dukkarattā ti samuddassa atimahantabhāvena samuddamotiṇṇe bhikkhū hatthapāsanayanaṃ vā",
  "anya-e1102n:183_277": "bahisamuddakaraṇaṃ vā kātuṃ atidukkaraṃ tasmā sabbathā sabbena sabbaṃ udakukkhepasīmāyameva kātabbanti",
  "anya-e1102n:183_278": "ayamācariyavarassa adhippāyo.",
  "anya-e1102n:183_279": "Yadi vaggakammaparihāratthaṃ sīmāpekkhāya sati eva udakukkhepasīmā uppajjeyya,",
  "anya-e1102n:183_280": "evaṃ sati samuddamotiṇṇe bhikkhusamūheva hatthapāsato bahi kareyya,",
  "anya-e1102n:183_281": "evañca sati sodhetuṃ dukkarattā’ti hetupadampi niratthakaṃ bhaveyya na panevaṃ sakkā vattuṃ,",
  "anya-e1102n:183_282": "tena ñāyati “vaggakammaparihāratthaṃ udakukkhepapayojana”nti.",
  "anya-e1102n:183_283": "Apica tesaṃ ācariyānaṃ adhippāyena “mayaṃ udakukkhepasīmāya na karoma,",
  "anya-e1102n:183_284": "kevalaṃ samuddeyeva karomā”ti icchamāne sati kathaṃ karissanti.",
  "anya-e1102n:183_285": "Tasmā tesaṃ matena sīmāpekkhāya saheva udakukkhepasīmāya sambhavato gatagataṭṭhāne udakukkhepasīmā bhaveyya",
  "anya-e1102n:183_286": "evañca sati “samudde pana sabbathā udakukkhepasīmāyameva kammaṃ kātabbaṃ,",
  "anya-e1102n:183_287": "sodhetuṃ dukkarattā”ti vacanampi niratthakaṃ bhaveyya evañca pana vadeyya…",
  "anya-e1102n:183_288": "sabbaso samuddasīmāya alabbhamānataṃ sandhāya “samudde panā”tyādivacanaṃ ācariyavarena vuttanti tathāpi",
  "anya-e1102n:183_289": "na vattabbaṃ kasmā evañca atthe icchamāne sati “samudde pana sabbattha udakukkhe pasīmāva labbhatī”ti",
  "anya-e1102n:183_290": "vattabbaṃ siyā nanevaṃ vuttaṃ.",
  "anya-e1102n:183_291": "Athavā pakaraṇādivasena saddatthe vibhajjīyamānepi virujjhateva kathaṃ saṃyogavasena “savacchaṃ dhenumānehī”ti vutte “gāvī”ti viññāyati,",
  "anya-e1102n:183_292": "na vaḷavā.",
  "anya-e1102n:183_293": "“Avacchaṃ dhenu”nti vutte gāvīti viññāyati,",
  "anya-e1102n:183_294": "na vaḷavāti ettha viya kadācipi evasaddena nivattetabbassa samuddassa nadiyamiva nātidīghabhāve alabbhamāne",
  "anya-e1102n:183_295": "sati “samudde pana sabbathā udakukkhepasīmāyameva kammaṃ kātabba”nti evakārena avattabbaṃ siyā,",
  "anya-e1102n:183_296": "tathā hi saṃyogavippayogavasena “savacchaṃ dhenuṃ,",
  "anya-e1102n:183_297": "avacchaṃ dhenu”nti vutte gāvīti viññāyati,",
  "anya-e1102n:183_298": "na vaḷavā.",
  "anya-e1102n:183_299": "Vaḷavā ca nāma yonimaggassa atisambādhattā vijāyituṃ na sakkonti,",
  "anya-e1102n:183_300": "gabbhassa pariṇatakāle kucchiṃ phāletvā ājaññapotakaṃ gaṇhanti evaṃ ekagabbheneva maranti tasmā “vaḷavaṃ",
  "anya-e1102n:183_301": "savaccha”ntivā avaccha”nti vā vattuṃ nārahati evameva kadācipi nātidīghasamuddassapi anupalabbhamānattā",
  "anya-e1102n:183_302": "taṃ nivattāpakena evasaddena “samudde pana sabbathā udakukkhepasīmāyameva kammaṃ kātabba”nti apadisituṃ",
  "anya-e1102n:183_303": "nārahatiyeva tasmā udakukkhepena sīmā uppajjatīti niṭṭhametthāva gantabbaṃ tena vuttaṃ “evañca atthe",
  "anya-e1102n:183_304": "icchamāne sati samudde pana sabbathā udakukkhepasīmāva labbhatīti vattabbaṃ siyā na panevaṃ vutta”nti",
  "anya-e1102n:183_305": "tena ñāyati vaggakammaparihāratthaṃ vālikādīhi khipananti apica vimativinodaniyaṃyeva “gacchantiyā pana",
  "anya-e1102n:183_306": "nāvāya kātuṃ na vaṭṭati.",
  "anya-e1102n:183_307": "Kasmā udakukkhepamattameva hi sīmā,",
  "anya-e1102n:183_308": "taṃ nāvā sīghameva atikkameti evaṃ sati aññissā sīmāya ñatti,",
  "anya-e1102n:183_309": "aññissā anusāvanā hotī”ti imassa saṃvaṇṇanādhikāre tanti sīmaṃ.",
  "anya-e1102n:183_310": "Sīghameva atikkametīti iminā taṃ anatikkamitvā anto eva parivattamānāya kātuṃ vaṭṭatīti dasseti.",
  "anya-e1102n:183_311": "Etadatthameva hi vālikādīhi sīmāparicchindanaṃ.",
  "anya-e1102n:183_312": "Itarathā “bahiparivattā nukho no vā”ti kammakopasaṅkā bhaveyya.",
  "anya-e1102n:183_313": "Aññissā anusāvanāti kevalāya nadīsīmāya anusāvanā’ti ācariyavarena vuttaṃ.",
  "anya-e1102n:183_314": "Yadisī māpekkhāya saha attano sabhāvena udakukkhepasīmā uppajjeyya,",
  "anya-e1102n:183_315": "evaṃ sati nāvāya gatagataṭṭhāne samantato sabhā viya parikhipitvā udakukkhepasīmā uppajjeyya,",
  "anya-e1102n:183_316": "uppajjamānepi ca aññissā anusāvanāti ca aparāya udakukkhepasīmāya anusāvanāti vattabbaṃ bhaveyya na panevaṃ",
  "anya-e1102n:183_317": "vuttaṃ athāpi vadeyya “paṭhamotiṇṇaṭṭhāneyeva sīmāpekkhā hoti,",
  "anya-e1102n:183_318": "gatagataṭṭhāne natthī”ti,",
  "anya-e1102n:183_319": "tampi vacanaṃ ayuttameva.",
  "anya-e1102n:183_320": "Kasmā yāva kammaṃ na nipphannaṃ,",
  "anya-e1102n:183_321": "tāva sīmāpekkhāya vinā asambhavato tena ñāyati “vaggakammaparihāratthaṃ udakukkhepaṃ vinā sīmāpekkhāya",
  "anya-e1102n:183_322": "saheva attano sabhāvena udakukkhepasīmā nuppajjatī”ti niṭṭhametthāva gantabbaṃ tasmā nāvāya kammaṃ karontehi",
  "anya-e1102n:183_323": "thirataraṃ katvā nāvaṃ agamanīyaṃ katvāva kātabbaṃ.",
  "anya-e1102n:183_324": "Sāratthadīpaniyampi “gacchantiyā pana nāvāya kātuṃnavaṭṭatīti ettha udakukkhepaṃ anatikkamitvā parivattamānāya kātuṃ vaṭṭatīti veditabba”nti vuttaṃ.",
  "anya-e1102n:183_325": "Evañca pana vadeyya “yāva parisā vaḍḍhati,",
  "anya-e1102n:183_326": "tāva sīmāpi vaḍḍhati parisapariyantato udakukkhepoyeva pamāṇanti vinayaṭṭhakathāyaṃ vuttattā parisavasena",
  "anya-e1102n:183_327": "vaḍḍhamānā udakakhipanaṃ vināyeva vaḍḍhati upacārasīmā viya tasmā udakukkhepena payojanaṃ natthevā”ti.  Taṃ nu,",
  "anya-e1102n:183_328": "ayañhetthattho…",
  "anya-e1102n:183_329": "udakukkhepasīmā nāmesā vaḍḍhamānā parisavaseneva vaḍḍhati baddhasīmāyaṃ pana vaḍḍhamānā samūhavasena vaḍḍhati.",
  "anya-e1102n:183_330": "Kasmā parisavasena vaḍḍhamānā parisapariyantato udakukkhepo kātabboti.",
  "anya-e1102n:183_331": "Apare evaṃ vadanti pubbe udakukkhepoyeva pamāṇaṃ,",
  "anya-e1102n:183_332": "puna udakukkhepakiccaṃ natthi,",
  "anya-e1102n:183_333": "kathinatthatasāṭakadānakammavācāviya tathā hi kathinatthatasāṭakadānakāle vuttakammavācā ekāyevavaṭṭati,",
  "anya-e1102n:183_334": "atthateyeva kathine puna varasāṭakaṃ labhitvā kammavācāya dānakiccaṃ natthi evameva etthāpi pubbe udakukkhepoyeva pamāṇaṃ,",
  "anya-e1102n:183_335": "puna udakukkhepakiccaṃ natthīti te upacārasīmāyamiva maññitvā vadanti upacārasīmāyañhi purisāya nisinnaṭṭhānameva",
  "anya-e1102n:183_336": "upacārasīmābhāvena vaḍḍhati idha pana parisapariyantato udakukkhepappamāṇena vaḍḍhatiyeva na udakukkhepaṃ",
  "anya-e1102n:183_337": "vināva ijjhate “kathaṃ pana udakaṃ ukkhipitabbaṃ yathā akkhadhuttā dāruguḷaṃ khipanti,",
  "anya-e1102n:183_338": "evaṃ udakaṃ vā vālikaṃ vā hatthena gahetvā thāmamajjhimena purisena sabbathāmena khipitabbaṃ,",
  "anya-e1102n:183_339": "yattha evaṃ khittaṃ udakaṃ vā vālikaṃ vā patati,",
  "anya-e1102n:183_340": "ayameko udakukkhepo”ti aṭṭhakathāvacanaṃ bhindanti nāma.",
  "anya-e1102n:183_341": "Kimivāti ce,",
  "anya-e1102n:183_342": "ye pana “kammameva kammakaraṇaṃ karoti,",
  "anya-e1102n:183_343": "natthi nirayapālā”ti vadanti,",
  "anya-e1102n:183_344": "te “atthi bhikkhave niraye nirayapālā”ti devadūtasuttaṃ bhindanti viyāti.",
  "anya-e1102n:183_345": "Evañcapana vadeyya ye udakukkhepena saha ijjhanti,",
  "anya-e1102n:183_346": "tepi “sacepi hi bhikkhusahassaṃ tiṭṭhati,",
  "anya-e1102n:183_347": "tassa ṭhitokāsassa bāhirantato paṭṭhāya bhikkhūnaṃ vaggakammaparihāratthaṃ sīmāpekkhāya uppannāya tāya",
  "anya-e1102n:183_348": "saha sayameva sañjātā sattabbhantarasīmā samānasaṃvāsakāti adhippāyo.",
  "anya-e1102n:183_349": "Yattha pana khuddake araññe mahantehi vā bhikkhūhi paripuṇṇatāya vaggakammasaṅkābhāvena sattabbhantarasīmāpekkhā natthi,",
  "anya-e1102n:183_350": "tattha sattabbhantarasīmā na uppajjati,",
  "anya-e1102n:183_351": "kevalāraññasīmāyameva tattha saṅghena kammaṃ kātabbaṃ nadīādīsupi esevanayo”ti vimati vinodaniyaṃ vuttavacanaṃ bhindanti nāmāti. Taṃ na,",
  "anya-e1102n:183_352": "tena no kā hāni evampi amhākaṃ vāde koci virodho na vijjateva.",
  "anya-e1102n:183_353": "Kasmāti ce,",
  "anya-e1102n:183_354": "ime dve saddaracanāpi asambandhāva bhinnalakkhaṇā bhinnavisayā cetā sīmā.",
  "anya-e1102n:183_355": "Kathaṃ saddaracanā asambandhā.",
  "anya-e1102n:183_356": "Yathā araññe tattha sattabbhantarasīmā na uppajjati,",
  "anya-e1102n:183_357": "kevalāraññamevāti vuccati,",
  "anya-e1102n:183_358": "eva meva “nadiyāpi sabbattha saṅgho nisīdati,",
  "anya-e1102n:183_359": "udakukkhepasīmā nuppajjatī”ti avatvā “udakukkhepasīmā kammaṃ natthī”ti kriyāparāmasanavasena vuttaṃ.",
  "anya-e1102n:183_360": "Karitabbaṃ kammaṃ. Kiṃ taṃ, khipanaṃ.",
  "anya-e1102n:183_361": "Evampi saddaracanā asambandhāva.",
  "anya-e1102n:183_362": "“Vaggakammaparihāratthaṃ…pe…",
  "anya-e1102n:183_363": "udakukkhepasīmā sattabbhantarasīmā uppajjati,",
  "anya-e1102n:183_364": "nāsatī”ti ettha “nāsatī”ti imassa udakukkhepena vināpīti atthopi yujjateva.",
  "anya-e1102n:183_365": "Kasmāti ce “sīmāpekkhāya satievā”ti iminā anulomanayavasena “sīmāpekkhāya asati nuppajjatī”ti attho yujjateva.",
  "anya-e1102n:183_366": "Kecipana “samantā abbhantaraṃ minitvā paricchedakaraṇeneva sīmā sañjāyati,",
  "anya-e1102n:183_367": "na sayamevā”ti vadanti taṃ na gahetabbaṃ.",
  "anya-e1102n:183_368": "Yadi hi…pe…",
  "anya-e1102n:183_369": "yathā cettha,",
  "anya-e1102n:183_370": "evaṃ udakukkhepasīmāyapi nadīādīsupi tatthāpi hi majjhimapuriso na ñāyati,",
  "anya-e1102n:183_371": "tathā sabbathāmena khipananti imināpi vacanena ācariyavarassa udakukkhepena saheva sīmāpekkhāya sati udakukkhepasīmā uppajjati,",
  "anya-e1102n:183_372": "nāsatīti adhippāyo ñāyati.",
  "anya-e1102n:183_373": "Kathaṃ bhinnalakkhaṇā,",
  "anya-e1102n:183_374": "gāmasīmasattabbhantaraudakukkhepasīmā kiñcāpi abaddhasīmasāmaññena samānā,",
  "anya-e1102n:183_375": "na pana samānalakkhaṇā tathā hi “asammatāya bhikkhave sīmāya aṭṭhapitāya yaṃ gāmaṃ vā nigamaṃ vā upanissāya viharati,",
  "anya-e1102n:183_376": "yā tassa gāmassa vā gāmasīmā,",
  "anya-e1102n:183_377": "nigamassa vā nigamasīmā,",
  "anya-e1102n:183_378": "ayaṃ tattha samānasaṃvāsā ekūposathā”ti imasmiṃ sikkhāpade khuddako vā mahanto vā sabbopi gāmapadeso gāmasīmāti anuññātā,",
  "anya-e1102n:183_379": "na sattabbhantarasīmāya viya samantā leḍḍupātukkhepena anuññātā abbhantarasīmāyapi agāmake ce araññe yaṃ nissāya viharati,",
  "anya-e1102n:183_380": "tassa araññassa araññasīmāti nānuññātā tathā nadīsamuddajātassaresupi gāmasīmāyamiva sabbo nadīsamuddajātassarapadeso",
  "anya-e1102n:183_381": "nadīsamuddajātassa rasīmāti evameva na anuññātā tathā abbhantarasīmāyamiva samantā sattabbhantarāti vā",
  "anya-e1102n:183_382": "nānuññātā evamimā gāmasīmasattabbhantaraudakukkhepasīmā bhinnalakkhaṇā,",
  "anya-e1102n:183_383": "tasmā bhagavatā paññattasikkhāpadānusāreneva gāmasīmāyapi khuddako vā mahanto vā sabbo gāmapadeso gāmasīmāva hoti,",
  "anya-e1102n:183_384": "sattabbhantarasīmāyapi “samantā sattabbhantarā”ti paññattasikkhāpadānusārena samantā sattabbhantarasīmā",
  "anya-e1102n:183_385": "sīmāpekkhāya saha sayameva uppajjatī”ti minanāminanavicāraṇā pana niratthakāva tathā udakukkhepasīmāyapi",
  "anya-e1102n:183_386": "“majjhimassa purisassa samantā udakukkhepā”ti paññattasikkhāpadānurūpaṃ udakukkhepena saheva uppajjatīti",
  "anya-e1102n:183_387": "natthi khipanākhipana vicāraṇāya payojananti.",
  "anya-e1102n:183_388": "Kathaṃ bhinnavisayā sattabbhantarasīmā araññavisayā,",
  "anya-e1102n:183_389": "udakukkhepasīmā nadīsamuddajātassaravisayā,",
  "anya-e1102n:183_390": "evampi etā gāmasīmasattabbhantaraudakukkhepasīmā bhinnavisayāva tasmā “nadīādīsu eseva nayo”ti vuttepi",
  "anya-e1102n:183_391": "sattabbhantarasīmā apekkhāya saheva attano sabhāveneva sattabbhantarasīmā uppajjati yathā.",
  "anya-e1102n:183_392": "Evameva udakukkhepasīmāyapi apekkhāya saha udakukkhepaṃ katvāva vaggakammaparihāratthaṃ udakukkhepasīmā uppajjati,",
  "anya-e1102n:183_393": "na vināti sanniṭṭhānaṃ kātabbaṃ.",
  "anya-e1102n:183_394": "Nanu ca mātikāṭṭhakathāyaṃ paricchedabbhantare hatthapāsaṃ vijahitvā ṭhitopi,",
  "anya-e1102n:183_395": "paricchedā bahi aññaṃ tattakaṃyeva paricchedaṃ anatikkamitvā ṭhitopi kammaṃ kopeti,",
  "anya-e1102n:183_396": "idaṃ sabbaaṭṭhakathāsu sinniṭṭhāna’nti vuttavacane navirujjhatīti ce. Taṃ na,",
  "anya-e1102n:183_397": "mātikāṭṭhakathāyaṃ “sace pana dvesaṅghā visuṃvisuṃ uposathādikammaṃ karonti,",
  "anya-e1102n:183_398": "dvinnaṃ udakukkhepānaṃ antare añño eko udakukkhepo upacāratthāya ṭhapetabbo”ti dvinnaṃ saṅghānaṃ visuṃ visuṃ kammakaraṇādhikāre vuttattā.",
  "anya-e1102n:183_399": "Sāratthadīpaniyampi “tattha aññaṃ tattakaṃyeva paricchedaṃ anatikkamitvā ṭhitopi kammaṃ kopetīti idaṃ neva pāḷiyaṃ,",
  "anya-e1102n:183_400": "na aṭṭhakathāyaṃ upalabbhati.",
  "anya-e1102n:183_401": "Yadi cetaṃ dvinnaṃ saṅghānaṃ visuṃvisuṃ uposathādikammakaraṇādhikāre vuttattā udakukkhepato bahi aññaṃ",
  "anya-e1102n:183_402": "udakukkhepaṃ anatikkamitvā uposathādikaraṇatthaṃ.",
  "anya-e1102n:183_403": "Ṭhito saṅgho sīmāsambhedasambhavato kammaṃ kopetīti iminā adhippāyena vuttaṃ siyā.",
  "anya-e1102n:183_404": "Evaṃ sati yujjeyya,",
  "anya-e1102n:183_405": "teneva mātikāṭṭhakathāyaṃ līnatthappakāsaniyaṃ aññaṃ tattakaṃyeva paricchedanti dutiyaṃ udakukkhepaṃ anatikkamantopi kopeti. Kasmā,",
  "anya-e1102n:183_406": "attano udakukkhepasīmāya paresaṃ udakukkhepasīmāya ajjhotthatattā sīmāsambhedo hoti,",
  "anya-e1102n:183_407": "tasmā kopetī’ti “idaṃ sabbaaṭṭhakathāsu sanniṭṭhāna”nti ca iminā adhippāyena vuttanti gahetabbaṃ.",
  "anya-e1102n:183_408": "Sabbāsupi aṭṭhakathāsu sīmāsambhedassa anicchitattā teneva attano ca aññesañca udakukkhepaparicchedassa",
  "anya-e1102n:183_409": "antarā añño udakukkhepo sīmantarikatthāya ṭhapetabboti vuttaṃ.",
  "anya-e1102n:183_410": "Aññe panettha aññathāpi papañcenti,",
  "anya-e1102n:183_411": "taṃ na gahetabba’nti vatvā paṭikkhittaṃ.",
  "anya-e1102n:183_412": "Tassa “antohatthapāsaṃ vijahitvā ṭhito kammaṃ kopetī”ti iminā paricchedato bahi yatthakatthaci ṭhito",
  "anya-e1102n:183_413": "kammaṃ na kopetīti dīpetīti sāratthadīpanīvacanenāpi ekasmiṃ saṅghasannipāte paricchedato bahi aññaṃ",
  "anya-e1102n:183_414": "tattakaṃyeva paricchedaṃ anatikkamitvā ṭhitopi kammaṃ na kopetīti veditabbametaṃ sāratthadīpaniyaṃyeva",
  "anya-e1102n:183_415": "imamatthaṃ daḷhikaraṇavasena udakukkhepappamāṇā sīmantarikā suviññeyyatarā hoti,",
  "anya-e1102n:183_416": "sīmāsambhedasaṅkā ca na siyāti sāmicidassanatthaṃ añño udakukkhepo sīmantarikatthāya ṭhapetabbo’ti vuttaṃ.",
  "anya-e1102n:183_417": "Yattakena pana sīmāsambhedo na hoti,",
  "anya-e1102n:183_418": "tattakaṃ ṭhapetuṃ vaṭṭatiyeva,",
  "anya-e1102n:183_419": "tenāhu porāṇā “yattakena sīmasaṅkaro na hoti,",
  "anya-e1102n:183_420": "tattakampi ṭhapetuṃ vaṭṭati.",
  "anya-e1102n:183_421": "Khuddakaṃ pana na vaṭṭatī”ti idampi udakukkhepasīmāya parisavasena vaḍḍhanato sīmasambhedasaṅkā siyā.",
  "anya-e1102n:183_422": "Taṃ nivāraṇatthameva vuttanti.",
  "anya-e1102n:184_0": "Pāḷiṃ aṭṭhakathañceva, ṭīkāvimatiādike;",
  "anya-e1102n:185_0": "Oloketvā punappunaṃ, maññantu kavipuṅgavāti;",
  "anya-e1102n:186_0": "Ayamettha udakukkhepasīmāya vicāraṇā.",
  "anya-e1102n:187_0": "Janapadasīmā nāma ekassa rañño vijite pavatto mahāmaccānaṃ nivāsabhūto ekameko padeso janapadasīmā nāma.",
  "anya-e1102n:188_0": "Raṭṭhasīmā nāma kāsikosalādikā soḷasa mahājanapadā.",
  "anya-e1102n:188_1": "“Soḷasamahānagara”ntipi tesaṃ nāmaṃ.",
  "anya-e1102n:188_2": "Tattha soḷasa mahājanapadāni nāma.",
  "anya-e1102n:188_3": "Aṅgaraṭṭhaṃ,",
  "anya-e1102n:188_4": "magadharaṭṭhaṃ,",
  "anya-e1102n:188_5": "kosalaraṭṭhaṃ,",
  "anya-e1102n:188_6": "vajjiraṭṭhaṃ,",
  "anya-e1102n:188_7": "cetiyaraṭṭhaṃ,",
  "anya-e1102n:188_8": "kururaṭṭhaṃ,",
  "anya-e1102n:188_9": "pañcālaraṭṭhaṃ,",
  "anya-e1102n:188_10": "majjharaṭṭhaṃ,",
  "anya-e1102n:188_11": "surasenaraṭṭhaṃ,",
  "anya-e1102n:188_12": "assakaraṭṭhaṃ,",
  "anya-e1102n:188_13": "avantiraṭṭhaṃ,",
  "anya-e1102n:188_14": "gandhālaraṭṭhaṃ,",
  "anya-e1102n:188_15": "mallaraṭṭhaṃ,",
  "anya-e1102n:188_16": "kambojaraṭṭhanti imāni soḷasamahājanapadāni nāma.",
  "anya-e1102n:188_17": "Ime soḷasamahājanapadā majjhimapadeseyeva pavattā mahāraṭṭhā nāma tadaññepi sunāparantaraṭṭhādikā bahutarāva.",
  "anya-e1102n:188_18": "Tathā paccantavisayepi rāmaññādikā anekappabhedā mahāraṭṭhā attheva tepi sabbe raṭṭhasīmā nāma.",
  "anya-e1102n:188_19": "Lokiyasatthesu pana yasmiṃ padese khattiyabrāhmaṇavessasuddavasena catuvaṇṇāni vasanti,",
  "anya-e1102n:188_20": "so padeso “mahāraṭṭho”ti pavuccati.",
  "anya-e1102n:188_21": "Vuttañhe taṃ porāṇehi.",
  "anya-e1102n:189_0": "“Pavattā catuvaṇṇānaṃ, yasmiṃ padese na vijjate;",
  "anya-e1102n:190_0": "So milakkhudeso vutto, puññabhūmi tato para”nti.",
  "anya-e1102n:191_0": "Rajjasīmā nāma ekassa rañño āṇāpavattaṭṭhānaṃ rajjasīmā nāma.",
  "anya-e1102n:192_0": "Dīpasīmā nāma samuddantare vā nadimajjhe vā pavattā dīpā dīpasīmā nāma.",
  "anya-e1102n:192_1": "Yasmiṃ pana dīpe gāmā vasanti,",
  "anya-e1102n:192_2": "so gāmasīmātveva saṅkhyaṃ gacchati,",
  "anya-e1102n:192_3": "vakkhati hi sukkhe jātassare vāpiṃ vā khaṇanti vappaṃ vā karonti,",
  "anya-e1102n:192_4": "taṃ ṭhānaṃ gāmakhettaṃ hotīti.",
  "anya-e1102n:193_0": "Cakkavāḷasīmā nāma “āyāmato ca vitthārato ca yojanānaṃ dvādasasatasahassāni tīṇisahassāni cattārisatāni paññāsañcayojanāni.",
  "anya-e1102n:194_0": "Parikkhepato",
  "anya-e1102n:195_0": "“Sabbaṃ satasahassāni, chattiṃsaparimaṇḍalaṃ;",
  "anya-e1102n:196_0": "Dasañceva sahassāni, aḍḍhuḍḍhāni satānicā”ti.",
  "anya-e1102n:197_0": "Vuttaṃ ekaṃ cakkavāḷaṃ cakkavāḷasīmā nāma.",
  "anya-e1102n:197_1": "Evaṃ pannarasappabhedā hoti sīmā.",
  "anya-e1102n:197_2": "Tattha iddhimā puggalo yasmiṃ yasmiṃ vā sīme uposathādisaṅghakammaṃ karoti,",
  "anya-e1102n:197_3": "tattha tattha gate bhikkhū hatthapāsanayanaṃ vā bahisīmakaraṇaṃ vā kātuṃ chandārahānaṃ,",
  "anya-e1102n:197_4": "chandaṃ āharitvā kātuṃ sakkuṇeyyabhāvoyeva pamāṇaṃ.",
  "anya-e1102n:197_5": "Evamasakkonte aniddhimapuggale sandhāya atimahantāraññe samantā sattabbhantarasīmā anuññātā.",
  "anya-e1102n:197_6": "Tattha sīmāpekkhāya saha samantā sattabbhantarasīmā attano sabhāveneva jātā tathā nadīsamuddajātassaresupi",
  "anya-e1102n:197_7": "majjhimassa purisassa samantā udakukkhepasīmā anuññātā tatthapi vaggakammaparihāratthaṃ sīmāpekkhaṃ katvā",
  "anya-e1102n:197_8": "udakukkhepena saha udakukkhepasīmā uppajjati tathā gāmanigamajanapadanagararaṭṭharajjasīmāsupi vaggakammaparihāratthaṃ",
  "anya-e1102n:197_9": "baddhasīmā anuññātā.",
  "anya-e1102n:197_10": "Tato paresu pana gāmasīmasattabbhantaraudakukkhepasīmā nuññātasuttānulomanayasāmatthiyato khuddakesu",
  "anya-e1102n:197_11": "gāmanigamajanapadanagaresu tattha tattha gate bhikkhū sodhetvā chandārahānaṃ chandaṃ āharitvā samaggassa",
  "anya-e1102n:197_12": "saṅghassa anumatiyāva uposathādisaṅghakammaṃ kātabbameva tathā khuddake araññepi nadījātassarepi yathāsukhaṃ",
  "anya-e1102n:197_13": "uposathādisaṅghakammaṃ kātabbamevāti.",
  "anya-e1102n:198_0": "Evaṃ paricchindanalakkhaṇena abhedepi baddhābaddhavasena duvidhā.",
  "anya-e1102n:198_1": "Tappabhedena pannarasavidhā,",
  "anya-e1102n:198_2": "sarūpavasena pana khaṇḍasīmā,",
  "anya-e1102n:198_3": "upacārasīmā,",
  "anya-e1102n:198_4": "samānasaṃvāsasīmā,",
  "anya-e1102n:198_5": "avippavāsasīmā,",
  "anya-e1102n:198_6": "lābhasīmā, gāmasīmā.",
  "anya-e1102n:198_7": "Nigamasīmā,",
  "anya-e1102n:198_8": "nagarasīmā,",
  "anya-e1102n:198_9": "abbhantarasīmā,",
  "anya-e1102n:198_10": "araññasīmā,",
  "anya-e1102n:198_11": "udakukkhepasīmā, nadīsīmā,",
  "anya-e1102n:198_12": "jātassarasīmā,",
  "anya-e1102n:198_13": "samuddasīmā,",
  "anya-e1102n:198_14": "janapadasīmā,",
  "anya-e1102n:198_15": "raṭṭhasīmā,",
  "anya-e1102n:198_16": "rajjasīmā, dīpasīmā,",
  "anya-e1102n:198_17": "cakkavāḷasīmātiekūnavīsappabhede pi sīme vipattilakkhaṇaṃ pahāya sampattilakkhaṇappakāsakaṃ sīmavisodhanīnāma pakaraṇaṃ samattaṃ.",
  "anya-e1102n:199_0": "Iti",
  "anya-e1102n:200_0": "“Sīmavisodhaniṃ nāma, nānāganthasamāhaṭaṃ;",
  "anya-e1102n:201_0": "Karissaṃ me nisāmentu, sādhavo kavipuṅgavā.",
  "anya-e1102n:202_0": "Pāḷiṃ aṭṭhakathañceva, mātikāpadabhājaniṃ;",
  "anya-e1102n:203_0": "Ogāhetvāna taṃ sabbaṃ, punappunamasesato.",
  "anya-e1102n:204_0": "Attanomatiganthesu, ṭīkāgaṇṭhipadesu ca;",
  "anya-e1102n:205_0": "Vinicchayavimatīsu, mātikāṭṭhakathāsupi.",
  "anya-e1102n:206_0": "Sabbaṃ asesakaṃ katvā, saṃsanditvāna ekato;",
  "anya-e1102n:207_0": "Pavattā vaṇṇanā esā, tosayantī vicakkhaṇe”ti.",
  "anya-e1102n:208_0": "Imesaṃ gāthāpadānaṃ attho sabbaso saṃvaṇṇito hoti.",
  "anya-e1102n:209_0": "Sīmasampattikathā niṭṭhitā.",
  "anya-e1102n:210_0": "Parisasampattināma ekavīsativajjanīyapuggale vajjetvā etarahi ñatticatutthakammena upasampannā bhikkhū paccantimesu janapadesu pañcavaggato paṭṭhāya,",
  "anya-e1102n:210_1": "majjhimesu janapadesu dasavaggato paṭṭhāya sabbe hatthapāsaṃ avijahitvā nisinnā honti,",
  "anya-e1102n:210_2": "ayaṃ parisasampatti nāma.",
  "anya-e1102n:210_3": "Tattha ekavīsati vajjanīyā nāma “na bhikkhave saga ṭṭhāya parisāyā”ti vacanato heṭṭhā “na bhikkhave bhikkhuniyā",
  "anya-e1102n:210_4": "nisinnaparisāya pātimokkhaṃ uddisitabba”nti ādinānayena vuttā bhikkhunī,",
  "anya-e1102n:210_5": "sikkhamānā, sāmaṇero, sāmaṇerī,",
  "anya-e1102n:210_6": "sikkhāpaccakkhātako,",
  "anya-e1102n:210_7": "antimavatthuajjhāpannako,",
  "anya-e1102n:210_8": "āpattiyā adassane ukkhittako,",
  "anya-e1102n:210_9": "āpattiyā appaṭikamme ukkhittako,",
  "anya-e1102n:210_10": "pāpikāya diṭṭhiyā appaṭinissagge ukkhittako, paṇḍako,",
  "anya-e1102n:210_11": "theyyasaṃvāsako,",
  "anya-e1102n:210_12": "titthiyapakkantako,",
  "anya-e1102n:210_13": "tiracchānagato,",
  "anya-e1102n:210_14": "māghātutako,",
  "anya-e1102n:210_15": "pitughātako,",
  "anya-e1102n:210_16": "arahantaghātako,",
  "anya-e1102n:210_17": "bhikkhunidūsako,",
  "anya-e1102n:210_18": "saṅghabhedako,",
  "anya-e1102n:210_19": "lohituppādako,",
  "anya-e1102n:210_20": "ubhatobyañjanakoti te bahisīmakaraṇavasena nisinnāti attho.",
  "anya-e1102n:210_21": "Yadi te hatthapāse vā sīmeyeva vā honti,",
  "anya-e1102n:210_22": "te avajjetvā pañcavaggādiko pakatattagaṇo hatthapāsaṃ avijahitvā nisinno hoti,",
  "anya-e1102n:210_23": "kārakasaṅgho sāvajjo,",
  "anya-e1102n:210_24": "kammaṃpana na kuppati kasmā avaggārahattā.",
  "anya-e1102n:210_25": "Aparepana evaṃ vadanti antimavatthuajjhāpannassa avandanīyesu avuttattā,",
  "anya-e1102n:210_26": "tena saddhiṃ sayantassa sahaseyyāpattiyā abhāvato tassa ca paṭiggahaṇassa rūhanatoti tadeva yuttataranti viññāyati,",
  "anya-e1102n:210_27": "kiñcāpi yāva so bhikkhubhāvaṃ paṭijānāti,",
  "anya-e1102n:210_28": "tāva vanditabbo.",
  "anya-e1102n:210_29": "Yadā pana “assamaṇomhī”ti paṭijānāti,",
  "anya-e1102n:210_30": "tadā na vanditabboti ayamettha viseso veditabbo.",
  "anya-e1102n:210_31": "Antimavatthuajjhāpannassa hi bhikkhubhāvaṃ paṭijānantasseva bhikkhubhāvo,",
  "anya-e1102n:210_32": "na tatoparaṃ.",
  "anya-e1102n:210_33": "Bhikkhubhāvaṃ appaṭijānanto hi anupasampannapakkhaṃ bhajatīti majjhimagaṇṭhipade sāratthadīpaniyañca",
  "anya-e1102n:210_34": "vuttattā antimavatthu ajjhāpannapubbo bhikkhu attano kāraṇaṃ ajānitvāva tena saha pañcavaggagaṇo uposathādisaṅghakammaṃ karoti,",
  "anya-e1102n:210_35": "kārakasaṅgho anavajjo,",
  "anya-e1102n:210_36": "kammampi na kuppatīti,",
  "anya-e1102n:210_37": "tesaṃ matimattameva.",
  "anya-e1102n:210_38": "Kasmā sahaseyyāpatti abhāvopi tassa bhikkhusaññāya patiṭṭhitattā,",
  "anya-e1102n:210_39": "paṭiggahaṇaruhaṇassa ca tasmiṃ puggale bhikkhūti saddahitattā tena puggalena sahaseyyāpattipi natthi,",
  "anya-e1102n:210_40": "paṭiggahaṇañca ruhati,",
  "anya-e1102n:210_41": "ekavīsativajjanīyapuggalepi tathāvidhassa avicārikattā tena saha pañcavaggagaṇo uposathādisaṅghakammaṃ karonto kārakasaṅgho asañcicca anupavajjo.",
  "anya-e1102n:210_42": "Kammaṃ pana kuppatīti amhākaṃ khanti,",
  "anya-e1102n:210_43": "ito yuttataro labbhamāno pariyesitabbova.",
  "anya-e1102n:211_0": "Parisasampattikathā niṭṭhitā.",
  "anya-e1102n:212_0": "Evaṃ vatthuñattianusāvanasīmaparisasampattivasena pañcahi aṅgehi sampannoti pañcaṅgoti vā samaggena saṅghena",
  "anya-e1102n:212_1": "ñatticatutthena kammena akuppena ṭhānārahena uparibhāvaṃ samāpannoti vā dvīhi kāraṇehi laddhanāmo ñatti",
  "anya-e1102n:212_2": "catutthaupasampannabhāvo atidullabhova.",
  "anya-e1102n:213_0": "Evaṃ buddhuppādo dullabho,",
  "anya-e1102n:213_1": "tato pabbajjā ca upasampadā cā ti imesaṃ tiṇṇaṃ padānaṃ atto vuttoyeva hoti.",
  "anya-e1102n:214_0": "Iti sāgarabuddhittheraviracite sīmavisodhane",
  "anya-e1102n:215_0": "Upasampadākaṇḍo paṭhamo paricchedo.",
  "anya-e1102n:216_0": "2. Kappavināsakaṇḍo",
  "anya-e1102n:217_0": "Idāni buddhuppādadullabhakathā",
  "anya-e1102n:218_0": "“Buddho ca dullabho loke, saddhammasavanampi ca;",
  "anya-e1102n:219_0": "Saṅgho ca dullabho loke, sappurisāti dullabhā”ti.",
  "anya-e1102n:220_0": "Imissā gāthāya saṃvaṇṇanākkamo sampatto.",
  "anya-e1102n:220_1": "Tattha imasmiṃ sattaloke okāsaloke vā sabbaññusammāsambuddho dullabhova tathā hesa loko saṅkhāraloko,",
  "anya-e1102n:220_2": "sattaloko,",
  "anya-e1102n:220_3": "okāsalokoti tippabhedo hoti tesaṃ sampattivipatti ca evaṃ veditabbā tattha lujjati palujjatīti lokoti vacanatthena sattaloko veditabbo.",
  "anya-e1102n:220_4": "Lokiyanti patiṭṭhahanti ettha sattanikāyāti vacanatthena okāsaloko veditabbo.",
  "anya-e1102n:220_5": "Tathā hesa sattā avakasanti etthātiokāsoti vuccati so bhūmivasena apāyabhūmi,",
  "anya-e1102n:220_6": "kāmasugatibhūmi,",
  "anya-e1102n:220_7": "rūpāvacarabhūmi,",
  "anya-e1102n:220_8": "arūpāvacarabhūmiceti catubbidhā hoti.",
  "anya-e1102n:220_9": "Tattha nirayaṃ,",
  "anya-e1102n:220_10": "tiracchānayoni,",
  "anya-e1102n:220_11": "pettivisayo,",
  "anya-e1102n:220_12": "asurakāyo,",
  "anya-e1102n:220_13": "ti catasso apāyabhūmi nāma. Manussā,",
  "anya-e1102n:220_14": "cātumahārājikā,",
  "anya-e1102n:220_15": "tāvatiṃsā, yāmā, tusitā,",
  "anya-e1102n:220_16": "nimmānarati,",
  "anya-e1102n:220_17": "paranimmitavasavattī ceti sattavidhā hoti kāmasugatibhūmi sāpanāyaṃ ekādasavidhāpi kāmataṇhā avacarati etthāti vacanatthena kāmāvacarabhūmi nāma.",
  "anya-e1102n:220_18": "Brahmapārisajjā,",
  "anya-e1102n:220_19": "brahmapurohitā,",
  "anya-e1102n:220_20": "mahābrahmā ca paṭhamajjhānabhūmi idaṃ agginā pariggahitaṭṭhānaṃ.",
  "anya-e1102n:220_21": "Parittābhā,",
  "anya-e1102n:220_22": "appamāṇābhā,",
  "anya-e1102n:220_23": "ābhassarā ca dutiyajjhānabhūmi idaṃ āpena pariggahitaṭṭhānaṃ.",
  "anya-e1102n:220_24": "Parittasubhā,",
  "anya-e1102n:220_25": "appamāṇasubhā,",
  "anya-e1102n:220_26": "subhakiṇhā ca tatiyajjhānabhūmi idaṃ vātena pariggahitaṭṭhānaṃ,",
  "anya-e1102n:220_27": "tesaṃ vipattiṃ parato vaṇṇayissāma.",
  "anya-e1102n:220_28": "Vehapphalā,",
  "anya-e1102n:220_29": "asaññasattā,",
  "anya-e1102n:220_30": "suddhāvāsā ca catutthajjhānabhūmiceti rūpāvacarabhūmi soḷasavidhā hoti. Avihā, atappā, sudassā, sudassī,",
  "anya-e1102n:220_31": "akaniṭṭhāceti suddhāvāsabhūmi pañcavidhā hoti.",
  "anya-e1102n:220_32": "Ākāsānañcāyatanabhūmi,",
  "anya-e1102n:220_33": "viññāṇañcāyatanabhūmi,",
  "anya-e1102n:220_34": "ākiñcaññāyatanabhūmi,",
  "anya-e1102n:220_35": "nevasaññānāsaññāyatanabhūmiceti catubbidhā hoti arūpabhūmi.",
  "anya-e1102n:220_36": "Ettāvatā ekatiṃsappabhedāpi bhūmi avakasanti ettha sattanikāyāti vacanatthena okāsoti vuccati.",
  "anya-e1102n:220_37": "Tattha aṭṭha mahānirayāni apāyabhūmi nāma.",
  "anya-e1102n:220_38": "Tiracchānaṃ pettivisayo asurakāyoti imesaṃ visuṃ bhūmi nāma natthi,",
  "anya-e1102n:220_39": "manussabhūmiyaṃyeva yattha katthaci araññavanapatthādīsu nibaddhavāsaṃ vasanti soyeva padeso tesaṃ bhūmi.",
  "anya-e1102n:220_40": "Manussabhūmito dvitālīsasahassayojano yugandharappamāṇo sineruno pañcamāḷindho cātumahārājikabhūmi.",
  "anya-e1102n:220_41": "Tatupari dvitālīsasahassayojanaṃ sinerumatthakaṃ tāvatiṃsānaṃ bhūmi.",
  "anya-e1102n:220_42": "Tatupari dvetālīsasahassayojanaṃ ṭhānaṃ yāmānaṃ bhūmi.",
  "anya-e1102n:220_43": "Iminā nayena yāva vasavattibhūmi dvitālīsasahassayojane tiṭṭhati,",
  "anya-e1102n:220_44": "tasmā manussabhūmito yāva vasavattibhūmi dvesahassānipañcana hutāni duvesatasahassāni yojanāni honti,",
  "anya-e1102n:220_45": "tenetaṃ vuccati.",
  "anya-e1102n:221_0": "“Manussabhūmito yāva, bhūmi vasavattantarā;",
  "anya-e1102n:222_0": "Duve satasahassāni, pañcanahutameva ca.",
  "anya-e1102n:223_0": "Dvesahassañca madhikaṃ, yojanānaṃ pamāṇato;",
  "anya-e1102n:224_0": "Gaṇanā nāma bhūmīsu, saṅkhyā evaṃ pakāsitā”ti.",
  "anya-e1102n:225_0": "Tatupari brahmapārisajjādayo tayo brahmuno pañcapaññāsasatasahassa aṭṭhasahassayojane samatale ṭhāne tiṭṭhanti.",
  "anya-e1102n:225_1": "Dutiyatatiyabhūmībrahmunopi tappamāṇesu samatalesu tiṭṭhanti.",
  "anya-e1102n:225_2": "Catutthabhūmiyaṃ pana vehapphalaasaññasattā tappamāṇe samatale ṭhāne tiṭṭhanti.",
  "anya-e1102n:225_3": "Tatuparisuddhāvāsabhūmiyo taṃtaṃ pamāṇe ṭhāne uparūpari tiṭṭhanti.",
  "anya-e1102n:225_4": "Catassopi arūpabhūmiyo tappamāṇe ṭhāne uparūpari tiṭṭhanti.",
  "anya-e1102n:225_5": "Ettāvatā ca manussabhūmito yāva bhavaggā yojanānaṃ sattakoṭi ca aṭṭhārasalakkhā ca pañcanahutāni ca chasahassāni ca honti tenetaṃ vuccati porāṇehi.",
  "anya-e1102n:226_0": "“Heṭṭhimā brahmalokamhā, patitā mahatī silā;",
  "anya-e1102n:227_0": "Ahorattena ekena, uggatā aṭṭhatālīsaṃ.",
  "anya-e1102n:228_0": "Yojanānaṃ sahassāni, cātumāsehi bhūmi;",
  "anya-e1102n:229_0": "Evaṃ vuttappamāṇena, sāyaṃ heṭṭhimabhūmi.",
  "anya-e1102n:230_0": "Ito satasahassāni, sattapaññāsa cāparaṃ;",
  "anya-e1102n:231_0": "Saṭṭhi ceva sahassāni, ubbedhena pakāsitā.",
  "anya-e1102n:232_0": "Yojanesupi vuttesu, hitvā kāmappamāṇakaṃ;",
  "anya-e1102n:233_0": "Sesāni vasavattīnaṃ, pārisajjāna mantaraṃ.",
  "anya-e1102n:234_0": "Tañca pañcahi paññāsa, satasahassāni cāparaṃ;",
  "anya-e1102n:235_0": "Aṭṭha ceva sahassāni, yojanāni pavuccare.",
  "anya-e1102n:236_0": "Ito parāsu sabbāsu, brahmabhūmīsu yojanā;",
  "anya-e1102n:237_0": "Tappamāṇāva daṭṭhabbā, nayaggāhena dhīmatā.",
  "anya-e1102n:238_0": "Bhūmito ābhavaggamhā, sattakoṭi aṭṭhārasa;",
  "anya-e1102n:239_0": "Lakkhā pañca nahutāni, chasahassāni sabbadāti.",
  "anya-e1102n:240_0": "Esā ca vicāraṇā ṭīkā cariyamatena katā;",
  "anya-e1102n:241_0": "Idameva sandhāya, yāvatā candimasūriyā.",
  "anya-e1102n:242_0": "Pariharanti disā bhanti, virocamānā yāvatā;",
  "anya-e1102n:243_0": "Tāva sahassadhā loke, ettha te vattatī vaso”ti.",
  "anya-e1102n:244_0": "Vuttaṃ.",
  "anya-e1102n:244_1": "Etthantare sattā tiṭṭhanti,",
  "anya-e1102n:244_2": "tesaṃ vitthāro apubbaṃ katvā kathetuṃ asakkuṇeyyattā na vakkhāma imasmiṃ sattaloke okāsaloke ca sabbaññusammāsambuddhova dullabho,",
  "anya-e1102n:244_3": "tathā hi cattāro buddhā anubuddho,",
  "anya-e1102n:244_4": "sāvakabuddho,",
  "anya-e1102n:244_5": "paccekabuddho,",
  "anya-e1102n:244_6": "sammāsambuddhoti.",
  "anya-e1102n:244_7": "Tattha bahussutaṃ bhikkhuṃ pasaṃsantena ca na so tumhākaṃ sāvako nāma,",
  "anya-e1102n:244_8": "buddhonāmesa cundāti bahussutassa bhikkhuno buddhabhāvaṃ anujānantena ca.",
  "anya-e1102n:245_0": "Dhammakāyo yato satthā, dhammo satthukāyo mato;",
  "anya-e1102n:246_0": "Dhammāsikoso saṅgho ca, satthusaṅkhyampi gacchatīti.",
  "anya-e1102n:247_0": "Vutte puthujjanopi upacāravasena vācanāmaggassa bodhattā anubuddho nāma.",
  "anya-e1102n:247_1": "Ariyasāvako pana parato yosavasena cattāri saccāni bujjhati bujjhanamattameva vāti vacanatthena bujjhanasabhāvattā sāvakabuddho nāma.",
  "anya-e1102n:247_2": "Yo pana khaggavisāṇakappo sayambhūñāṇena anaññabodhako hutvā sāmaṃ bujjhanatthena paccekabujjhattā paccekabuddho nāma.",
  "anya-e1102n:247_3": "Sambuddhotipi etasseva nāmaṃ.",
  "anya-e1102n:247_4": "Yo pana saṅkhatāsaṅkhatappabhedaṃ sakalampi dhammajātaṃ yāthāvasarasalakkhaṇappaṭivedhavasena sammā pakārena",
  "anya-e1102n:247_5": "sayaṃ pacitupāramitāsayambhūtena sayambhūñāṇena sayameva anaññabodhito hutvā savāsanasammohaniddāya accantaṃ",
  "anya-e1102n:247_6": "vigato dinakarakiraṇasamāgamena paramarucirasirīsobhaggappattiyā vikasitamiva padumaṃ aggamaggañāṇasamāgamena",
  "anya-e1102n:247_7": "aparimitaguṇagaṇālaṅkatasabbaññutaññāṇappattiyā sabbadhamme bujjhi abujjhi aññāsīti sammāsambuddho, bhagavā,",
  "anya-e1102n:247_8": "sova loke dullabho paccekasambuddhānampi hi ekasmiṃ kāle satasahassādivasena ekato pavattattā te dullabhāpi",
  "anya-e1102n:247_9": "anacchariyajātattā paresaṃ maggaphalādhigamāya upanissayarahitattā ca sammāsambuddhova loke dullabho,",
  "anya-e1102n:247_10": "ayaṃ lokasampattivicāraṇā.",
  "anya-e1102n:248_0": "Kathaṃ lokassa vipatti veditabbā tathā hesa loko vinassamāno tejenapi āpenapi vāyunāpi vinassati.",
  "anya-e1102n:248_1": "Tassa vitthāro visuddhimaggādīsu vuccamānopi kesañci puggalānaṃ matena micchāgāhattā brahmūnaṃ āyunā minitepi asamānaṃ saṃvaṭṭasīmāpi viruddhā,",
  "anya-e1102n:248_2": "tasmā tesaṃ vādaṃ apanetvā ganthato samānetvā vakkhāma.",
  "anya-e1102n:248_3": "Tattha cattāri asaṅkhyeyyāni.",
  "anya-e1102n:248_4": "Katamāni cattāri asaṅkhyeyyāni saṃvaṭṭo,",
  "anya-e1102n:248_5": "saṃvaṭṭaṭṭhāyī, vivaṭṭo,",
  "anya-e1102n:248_6": "vaṭṭaṭṭhāyīti.",
  "anya-e1102n:248_7": "Tayo saṃvaṭṭā āposaṃvaṭṭo,",
  "anya-e1102n:248_8": "tejosaṃvaṭṭo,",
  "anya-e1102n:248_9": "vāyosaṃvaṭṭo.",
  "anya-e1102n:248_10": "Tisso saṃvaṭṭasīmā ābhassarā,",
  "anya-e1102n:248_11": "subhakiṇhā,",
  "anya-e1102n:248_12": "vehapphalāti.",
  "anya-e1102n:248_13": "Ayamettha uddeso.",
  "anya-e1102n:248_14": "Tattha saṃvaṭṭo nāma parihāyamāno kappo.",
  "anya-e1102n:248_15": "Tena saṃvaṭṭaṭṭhāyīpi gahito hoti,",
  "anya-e1102n:248_16": "taṃ mūlakattā.",
  "anya-e1102n:248_17": "Vaḍḍhayamāno vivaṭṭakappo nāma.",
  "anya-e1102n:248_18": "Tena vivaṭṭaṭṭhāyīpi gahito taṃ mūlakattā.",
  "anya-e1102n:248_19": "Tattha saṃvaṭṭoti vināso.",
  "anya-e1102n:248_20": "Yadā kappo vinassamāno tejena saṃvaṭṭati,",
  "anya-e1102n:248_21": "ābhassarato heṭṭhā paṭhamajjhānabhūmi agginā dayhati.",
  "anya-e1102n:248_22": "Yadā āpena saṃvaṭṭati,",
  "anya-e1102n:248_23": "subhakiṇhato heṭṭhā yāva dutiyajjhānabhūmi udakena vilīyati.",
  "anya-e1102n:248_24": "Yadā vāyunā saṃvaṭṭati,",
  "anya-e1102n:248_25": "vehapphalato heṭṭhā yāva tatiyajjhānabhūmi vātena saṃvaṭṭati.",
  "anya-e1102n:248_26": "Vitthārato pana jātikhetta āṇākhettavisayakhettavasena tiṇṇaṃ buddhakhettānaṃ āṇākhettaṃ vinassati.",
  "anya-e1102n:248_27": "Tasmiṃ vinaṭṭhe jātikhettampi vinassateva.",
  "anya-e1102n:248_28": "Tattha jātikhettaṃ dasasahassacakkavāḷapariyantaṃ hoti.",
  "anya-e1102n:248_29": "Taṃ tathāgatassa paṭisandhiggahaṇaāyusaṅkhārossajjanādikālesupi kampati.",
  "anya-e1102n:248_30": "Āṇākhettaṃ koṭisatasahassacakkavāḷapariyantaṃ.",
  "anya-e1102n:248_31": "Yattha ratanasuttaṃ khandhaparittaṃ dhajaggaparittaṃ āṭānāṭiyaparittaṃ moraparittanti imesaṃ parittānaṃ ānubhāvo pavattati.",
  "anya-e1102n:248_32": "Visayakhettaṃ anantaṃ aparimāṇaṃ.",
  "anya-e1102n:248_33": "Tattha jātikhettaāṇākhettāvasena dve khettāni ekato vinassanti.",
  "anya-e1102n:248_34": "Saṇṭhahantampi ekato saṇṭhahati.",
  "anya-e1102n:248_35": "Tassa vināsoca saṇṭhahantañca evaṃ veditabbaṃ yasmiṃ samaye kappo agginā nassati,",
  "anya-e1102n:248_36": "tadā ādito kappavināsakamahāmegho vuṭṭhahitvā koṭisatasahassacakkavāḷaṃ ekameghavassaṃ vasi,",
  "anya-e1102n:248_37": "tuṭṭhā manussā bījāni vappenti,",
  "anya-e1102n:248_38": "sassesu gokhāyitamattesu jātesu gadrabharavaṃ viravanto ekabindupi na patati.",
  "anya-e1102n:248_39": "Yadā pacchinnameva hoti tadā vassūpajīvino sattā kālaṃ katvā parittābhesu brahmabhūmīsu uppajjanti puññaphalūpajīvinopi",
  "anya-e1102n:248_40": "devatā tattheva brahmaloke uppajjanti,",
  "anya-e1102n:248_41": "evaṃ dīghassa addhuno accayena tattha tattha udakaṃ parikkhayaṃ gacchati,",
  "anya-e1102n:248_42": "macchakacchapādi udakanissitā pāṇā kālaṃ katvā manussadevalokesu nibbattitvā jhānaṃ uppādetvā brahmaloke nibbattanti.",
  "anya-e1102n:248_43": "Nerayikasattāpi sattamasūriyapātubhāvā vinassanti,",
  "anya-e1102n:248_44": "tepi devaloke paṭiladdhajjhānavasena brahmaloke uppajjanti,",
  "anya-e1102n:248_45": "tadā hi lokabyūhā nāma kāmāvacaradevā ukkhittasirā vikiṇṇakesā rudamukhā assūni hatthehi muñcamānā rattavatthanivatthā",
  "anya-e1102n:248_46": "ativiya virūpavesadhārino hutvā manussapathe vicarantā evaṃ ārocenti “mārisā bho ito vassasata sahassaccayena",
  "anya-e1102n:248_47": "kappavuṭṭhānaṃ bhavissati ayaṃ loko vinassissati mahāsamuddopisussissati ayañca mahāpathavī sinerupabbatarājā",
  "anya-e1102n:248_48": "ḍayhissati vinassissati yāvabrahmalokā vināso bhavissati mettaṃ mārisā bhāvetha. Karuṇaṃ, muditaṃ,",
  "anya-e1102n:248_49": "upekkhaṃ mārisā bhāvetha mātaraṃ upaṭṭhahatha,",
  "anya-e1102n:248_50": "pitaraṃ upaṭṭhahatha,",
  "anya-e1102n:248_51": "kule jeṭṭhāpacāyino hothā”ti.",
  "anya-e1102n:248_52": "Tesaṃ vacanaṃ sutvā yebhuyyena manussā ca bhummadevatā ca saṃvegajātā aññamaññaṃ muducittā hutvā mettādīni puññāni karitvā devaloke nibbattanti.",
  "anya-e1102n:248_53": "Tattha sudhābhojanaṃ bhuñjitvā vāyo parikammaṃ katvā jhānaṃ paṭilabhanti,",
  "anya-e1102n:248_54": "evaṃ nerayikasattāpi aparāpariyakammena devalokaṃ nibbattanti.",
  "anya-e1102n:248_55": "Ye pana niyatamicchādiṭṭhikā tesaṃ kammassa aparikkhayā aññacakkavāḷesu attano kammānurūpaṃ vipākamanubhonti.",
  "anya-e1102n:248_56": "Teneva ahosikamme micchādiṭṭhivasena akattabbaṃ nāma pāpaṃ natthi,",
  "anya-e1102n:248_57": "yato saṃsārakhāṇubhāvova nāma hotīti āha “diṭṭhi paramāni bhikkhave vajjānī”ti.",
  "anya-e1102n:248_58": "“Aparāpariyavedanīyakammarahitopi saṃsaranto satto nāma natthī”ti vuttattā.",
  "anya-e1102n:248_59": "“Aparāpariyakammavasena yato micchādiṭṭhisamādānato sappurisūpanissayavasena virājetvā bhavato vuṭṭhānaṃ nāma bhaveyyāti amhākaṃ khanti.",
  "anya-e1102n:248_60": "Evaṃ devaloke paṭiladdhajjhānavasena sabbepi brahmaloke nibbattanti.",
  "anya-e1102n:248_61": "Vassupacchedato pana uddhaṃ dīghassa addhuno accayena dutiyo sūriyo pātubhavati.",
  "anya-e1102n:248_62": "Pātubhūte ca tasmiṃ neva rattiparicchedo,",
  "anya-e1102n:248_63": "na divā paricchedo paññāyati,",
  "anya-e1102n:248_64": "eko sūriyo uṭṭheti,",
  "anya-e1102n:248_65": "eko sūriyo atthaṃ gacchati.",
  "anya-e1102n:248_66": "Avicchinnasūriyasantāpova loko hoti.",
  "anya-e1102n:249_0": "Pakatisūriye sūriyadevaputto atthi kappavināsakasūriye pana natthi.",
  "anya-e1102n:249_1": "Pakatisūriyobhāsena ākāse valāhakā dhūmasikhāpi caranti.",
  "anya-e1102n:249_2": "Kappavināsakasūriyobhāsena vigatadhūmavalāhakaṃ ādāsamaṇḍalaṃ viya nimmalaṃ hoti nabhaṃ ṭhapetvā gaṅgā, yamunā, sarabhū,",
  "anya-e1102n:249_3": "aciravatī, mahīti,",
  "anya-e1102n:249_4": "imā pañca mahānadiyo ṭhapetvā avasesapañcasatakunnadīādīsu udakaṃ sussati tato dīghassa addhuno accayena",
  "anya-e1102n:249_5": "tatiyo sūriyo pātubhavati tasmiṃ pātubhūte pañca mahānadiyopi sussanti.",
  "anya-e1102n:249_6": "Tato dīghassa addhuno accayena catuttho sūriyo pātubhavati.",
  "anya-e1102n:249_7": "Yassa pātubhāvā himavatī mahānadīnaṃ pabhavā sīhapatano,",
  "anya-e1102n:249_8": "haṃsapatano,",
  "anya-e1102n:249_9": "mandākinī,",
  "anya-e1102n:249_10": "kaṇṇamuṇḍako,",
  "anya-e1102n:249_11": "rathakāradaho,",
  "anya-e1102n:249_12": "anotattadaho,",
  "anya-e1102n:249_13": "chaddantadaho,",
  "anya-e1102n:249_14": "kuṇāladahoti ime satta mahāsarā sussanti.",
  "anya-e1102n:249_15": "Tato dīghassa addhuno accayena pañcamo sūriyo pātubhavati,",
  "anya-e1102n:249_16": "yassa pātubhāvā anupubbena mahāsamuddo aṅgulipabbatemanamattampi udakaṃ na saṇṭhāti.",
  "anya-e1102n:249_17": "Tato dīghassa addhuno accayena chaṭṭho sūriyo pātubhavati,",
  "anya-e1102n:249_18": "yasmiṃ pātubhāve sakalacakkavāḷaṃ ekadhūmaṃ hoti,",
  "anya-e1102n:249_19": "pariyādinnasinehadhūmena yathā ca evaṃ koṭisatasahassacakkavāḷampi.",
  "anya-e1102n:249_20": "Tatopi dīghassa addhuno accayena sattamo sūriyo pātubhavati,",
  "anya-e1102n:249_21": "yassa pātubhāvā sakalacakkavāḷaṃ ekajālaṃ hoti saddhiṃ koṭisatasahassacakkavāḷehi yojanasatikādibhedā",
  "anya-e1102n:249_22": "sinerukūṭāni palujjitvā ākāseyeva antaradhāyanti.",
  "anya-e1102n:249_23": "Sāpi aggijālā uṭṭhahitvā cātumahārājike gaṇhāti,",
  "anya-e1102n:249_24": "tattha kanakavimānaratanavimānāni jhāpetvā tāvatiṃsabhavanaṃ gaṇhāti etenūpāyena yāva paṭhamajjhānabhūmi gaṇhāti.",
  "anya-e1102n:249_25": "Tattha tayopi brahmaloke jhāpetvā ābhassare āhacca aṭṭhāsi.",
  "anya-e1102n:249_26": "Sā yāva aṇumattampi saṅkhāragataṃ atthi,",
  "anya-e1102n:249_27": "tāva nanibbāyi.",
  "anya-e1102n:249_28": "Sabbasaṅkhāraparikkhayā pana sappitelajhāpanaaggisikhā viya chārikampi anavasesetvā nibbāyi.",
  "anya-e1102n:249_29": "Heṭṭhā ākāsena saha upari ākāso eko hoti mahandhakāro.",
  "anya-e1102n:249_30": "Evaṃ kappavināsakamahāmeghato yāvajālaparicchedā saṃvaṭṭo nāma ekamasaṅkhyeyyaṃ nāma.",
  "anya-e1102n:249_31": "Atha dīghassa addhuno accayena mahāmegho vuṭṭhahitvā paṭhamaṃ sukhumaṃ vassati.",
  "anya-e1102n:249_32": "Anupubbena kumudanāḷayaṭṭhimusalatālakkhandhādippamāṇāhi dhārāhi vassanto koṭisatasahassacakkavāḷesu sabbaḍaḍḍhaṭṭhānaṃ pūretvā antaradhāyati.",
  "anya-e1102n:249_33": "Taṃ udakaṃ heṭṭhā ca tiriyañca vāto samuṭṭhahitvā ghanaṃ karoti.",
  "anya-e1102n:249_34": "Parivaṭumaṃ paduminipatte udakabindusadisaṃ.",
  "anya-e1102n:249_35": "Evaṃ aggijālanibbāyanato yāva koṭisatasahassacakkavāḷaparipūrato sampattimahāmegho,",
  "anya-e1102n:249_36": "idaṃ saṃvaṭṭaṭṭhāyī nāma,",
  "anya-e1102n:249_37": "dutiyamasaṅkhyeyyaṃ nāma.",
  "anya-e1102n:249_38": "Kathaṃ tāva mahantaṃ udakarāsiṃ vāto ghanaṃ karotīti ce.",
  "anya-e1102n:249_39": "Vivarasampadānato taṃ vā tena piṇḍiyamānaṃ ghanaṃ kariyamānaṃ parikkhayamānaṃ anupubbena heṭṭhā otarati.",
  "anya-e1102n:249_40": "Otiṇṇotiṇṇe udake pubbe brahmalokaṭṭhāne brahmapāri sajja-",
  "anya-e1102n:249_41": "brahmapurohitamahābrahmāvasena paṭhamajjhānabhūmi paṭhamaṃ pātubhavati.",
  "anya-e1102n:249_42": "Tato otiṇṇotiṇṇe udake catukāmāvacaradevalokaṭṭhāne anukkamena paranimmitavasavattī,",
  "anya-e1102n:249_43": "nimmānaratī, tusitā,",
  "anya-e1102n:249_44": "yāmāti cattāro kāmāvacaradevalokā pātubhavanti.",
  "anya-e1102n:249_45": "Tato purimapathaviṭṭhānaṃ otiṇṇe pana udake balavavātā uppajjanti.",
  "anya-e1102n:249_46": "Te taṃ pidahitadvāre dhamakaraṇe ṭhitaudakamiva nirussāsaṃ katvā nirujjhanti.",
  "anya-e1102n:249_47": "Madhurodakaṃ parikkhayaṃ gacchamānaṃ upari rasapathaviṃ samuṭṭhāpeti sā vaṇṇasampannāceva hoti gandharasasampannā ca,",
  "anya-e1102n:249_48": "nirudakapāyāsassa upari paṭalaṃ viya tadā ca ābhassarabrahmaloke paṭhamatarābhinibbattā sattā āyukkhayā vā puññakkhayā vā tato cavitvā idhūpapajjanti.",
  "anya-e1102n:249_49": "“Puññakkhayā vā”ti iminā brahmūnaṃ āyuparicchedaṃ appatvāva kammakkhayena maraṇaṃ viññāyati.",
  "anya-e1102n:249_50": "Te honti sayaṃpabhā antalikkhacarā.",
  "anya-e1102n:249_51": "Te aggaññasutte vuttanayena taṃ rasapathaviṃ sāyitvā taṇhābhibhūtā āluppakāraṃ paribhuñjituṃ upakkamanti.",
  "anya-e1102n:249_52": "Atha nesaṃ sayaṃ pabhā antaradhāyati,",
  "anya-e1102n:249_53": "andhakāro hoti te andhakāraṃ disvā bhāyanti.",
  "anya-e1102n:249_54": "Tato nesaṃ bhayaṃ nāsetvā sūrabhāvaṃ janayantaṃ paripuṇṇapaṇṇāsayojanaṃ sūriyamaṇḍalaṃ vā pātubhavati.",
  "anya-e1102n:249_55": "Te taṃ disvā “ālokaṃ paṭilabhimhā”ti haṭṭhatuṭṭhā hutvā “amhākaṃ bhayaṃ nāsetvā sūrabhāvaṃ janayanto uṭṭhito,",
  "anya-e1102n:249_56": "tasmā sūriyo hotū”ti sūriyo tvevassa nāmaṃ karonti.",
  "anya-e1102n:249_57": "Atha sūriye divasaṃ ālokaṃ katvā atthaṅgate “yampi ālokaṃ labhimhā,",
  "anya-e1102n:249_58": "sopi no naṭṭho”ti puna bhītā honti.",
  "anya-e1102n:249_59": "Tesaṃ evaṃ hoti “sādhuvatassa aññaṃ ālokaṃ labheyyāmā”ti.",
  "anya-e1102n:249_60": "Tesaṃ cittaṃ ñatvā viya ekūnapaññāsayojanaṃ candamaṇḍalaṃ pātubhavati.",
  "anya-e1102n:249_61": "Te taṃ disvā bhiyyosomattāya haṭṭhatuṭṭhā hutvā “amhākaṃ chandaṃ ñatvā viya uṭṭhito,",
  "anya-e1102n:249_62": "tasmā cando hotū”ti candotvevassa nāmaṃ karonti.",
  "anya-e1102n:249_63": "Tato pabhuti rattidivā paññāyanti.",
  "anya-e1102n:249_64": "Anukkamena ca māsaddhamāsautusaṃvaccharā.",
  "anya-e1102n:249_65": "Candimasūriyānaṃ pana pātubhūtadivaseyeva sinerucakkavāḷahimavantapabbatā pātubhavanti,",
  "anya-e1102n:249_66": "te ca kho apubbaṃ acarimaṃ phagguṇapuṇṇamadivaseyeva pātubhavanti.",
  "anya-e1102n:249_67": "Kathaṃ yathānāma kaṅgubhatte paccamāne ekappahāreneva bubbuḷakāni uṭṭhahanti.",
  "anya-e1102n:249_68": "Eke padesā thūpathūpā honti,",
  "anya-e1102n:249_69": "eke ninnaninnā,",
  "anya-e1102n:249_70": "eke samasamā evameva thūpathūpaṭṭhāne pabbatā honti,",
  "anya-e1102n:249_71": "ninnaninnaṭṭhāne samuddā,",
  "anya-e1102n:249_72": "samasamaṭṭhāne dīpāti evaṃ manussaloke saṇṭhite cātumahārājikā,",
  "anya-e1102n:249_73": "tāvatiṃsāti dve kāmāvacaradevalokā pacchato pātubhavanti.",
  "anya-e1102n:249_74": "Bhūmanissitā nāma hete dve devalokā.",
  "anya-e1102n:249_75": "Evaṃ sampattimahāmeghato yāva candimasūriyapātubhāvo,",
  "anya-e1102n:249_76": "idaṃ vivaṭṭo nāma tatiyamasaṅkhyeyyaṃ nāma.",
  "anya-e1102n:249_77": "Atha tesaṃ sattānaṃ rasapathaviṃ paribhuñjantānaṃ kammena ekacce vaṇṇavanto,",
  "anya-e1102n:249_78": "ekacce dubbaṇṇā honti tattha vaṇṇavanto dubbaṇṇe atimaññanti.",
  "anya-e1102n:249_79": "Tesaṃ mānātimānapaccayā sāpi rasapathavī antaradhāyati.",
  "anya-e1102n:249_80": "Bhūmipappaṭako pātubhavati atha nesaṃ teneva nayena sopi antaradhāyati,",
  "anya-e1102n:249_81": "patālatā pātubhavati,",
  "anya-e1102n:249_82": "teneva nayena sāpi antaradhāyati.",
  "anya-e1102n:249_83": "Akaṭṭhapāko sāli pātubhavati akaṇo athuso suddho sugandho taṇḍulapphalo.",
  "anya-e1102n:249_84": "Tato nesaṃ bhājanāni uppajjanti te sālī bhājane ṭhapetvā pāsāṇapiṭṭhiyā ṭhapenti,",
  "anya-e1102n:249_85": "sayameva jālasikhā uṭṭhahitvā pacati.",
  "anya-e1102n:249_86": "So hoti odano sumanajātipupphasadiso,",
  "anya-e1102n:249_87": "na tassa sūpena vā byañjanena vā karaṇīyaṃ atthi.",
  "anya-e1102n:249_88": "Yaṃyaṃ rasaṃ bhuñjitukāmā honti,",
  "anya-e1102n:249_89": "taṃtaṃ rasova hoti.",
  "anya-e1102n:249_90": "Tesaṃ taṃ oḷārikaṃ āhāraṃ āharataṃ tato pabhuti muttakarīsaṃ sañjāyati.",
  "anya-e1102n:249_91": "Atha nesaṃ tassa nikkhamanatthāya vaṇamukhāni pabhijjanti.",
  "anya-e1102n:249_92": "Purisassa purisabhāvo,",
  "anya-e1102n:249_93": "itthiyā itthibhāvo pātubhavati.",
  "anya-e1102n:249_94": "Tatrasudaṃ itthī purisaṃ,",
  "anya-e1102n:249_95": "puriso ca itthiṃ ativelaṃ upanijjhāyati.",
  "anya-e1102n:249_96": "Tesaṃ ativelaṃ upanijjhāyanabhāvā kāmapariḷāho uppajjati.",
  "anya-e1102n:249_97": "Tato methunadhammaṃ paṭisevanti.",
  "anya-e1102n:249_98": "Te asaddhammapaṭisevanapaccayā viññūhi garahiyamānā viheṭhiyamānā tassa asaddhammassa paṭicchādanahetu agārāni karonti.",
  "anya-e1102n:250_0": "Te agāraṃ ajjhāvasamānā anukkamena aññatarassa alasajātikassa sattassa diṭṭhānugatiṃ āpajjantā sannidhiṃ karonti.",
  "anya-e1102n:250_1": "Tato pabhuti kaṇopi thusopi taṇḍulaṃ pariyonaddhanti,",
  "anya-e1102n:250_2": "lāyitaṭṭhānampi nappaṭivirūhati.",
  "anya-e1102n:250_3": "Te sannipatitvā anuṭṭhunanti “pāpakā vata bho dhammā sattesu pātubhūtā,",
  "anya-e1102n:250_4": "mayaṃ pubbe manomayā ahumhā”ti.",
  "anya-e1102n:250_5": "Aggaññasutte vuttanayena vittharetabbaṃ.",
  "anya-e1102n:250_6": "Tato mariyādaṃ ṭhapenti.",
  "anya-e1102n:250_7": "Athaññataro satto aññassa bhāgaṃ adinnaṃ ādiyati.",
  "anya-e1102n:250_8": "Taṃ dvikkhattuṃ paribhāsitvā tatiyavāre leḍḍudaṇḍehi paharanti.",
  "anya-e1102n:250_9": "Te evaṃ adinnādānakalahamusāvādadaṇḍadānesu uppannesu sannipatitvā cintayanti,",
  "anya-e1102n:250_10": "“yaṃnūna mayaṃ ekaṃ sattaṃ sammanneyyāma,",
  "anya-e1102n:250_11": "yo no sammā khiyitabbaṃ khiyeyya,",
  "anya-e1102n:250_12": "garahitabbaṃ garaheyya,",
  "anya-e1102n:250_13": "pabbājetabbaṃ pabbājeyya,",
  "anya-e1102n:250_14": "mayaṃ panassa sālīnaṃ bhāgaṃ anupadassāmā”ti.",
  "anya-e1102n:250_15": "Evaṃ katasanniṭṭhānesu pana sattesu imasmiṃ tāva kappe ayameva bhagavā bodhisattabhūto tena samayena",
  "anya-e1102n:250_16": "tesu sattesu abhirūpataro ca dassanīyataro ca mahesakkhataro ca buddhisampanno paṭibalo niggahapaggahaṃ",
  "anya-e1102n:250_17": "kātuṃ te taṃ upasaṅkamitvā yācitvā sammaniṃsu.",
  "anya-e1102n:250_18": "So tena mahājanena sammatotipi mahāsammato,",
  "anya-e1102n:250_19": "khettānaṃ adhipatīti khattiyo,",
  "anya-e1102n:250_20": "dhammena samena paresaṃ rañjetīti rājāti,",
  "anya-e1102n:250_21": "tīhi nāmehi paññāyittha.",
  "anya-e1102n:250_22": "Yañhi loke acchariyaṃ ṭhānaṃ bodhisattova tattha ādi purisoti evaṃ bodhisattaṃ ādiṃ katvā khattiyamaṇḍale",
  "anya-e1102n:250_23": "saṇṭhite anupubbena brāhmaṇādayopi vaṇṇā saṇṭhahiṃsu.",
  "anya-e1102n:250_24": "Evaṃ candimasūriyapātu bhāvato yāva puna kappavināsakamahāmegho,",
  "anya-e1102n:250_25": "idaṃ vivaṭṭaṭṭhāyī nāma catutthamasaṅkhyeyyaṃ nāma.",
  "anya-e1102n:250_26": "Tenetaṃ vuccati megho jālaparicchinno saṃvaṭṭoti jālā meghaparicchinno saṃvaṭṭaṭṭhāyīti vuccati.",
  "anya-e1102n:250_27": "Meghā sūriyaparicchinno vivaṭṭoti vuccati.",
  "anya-e1102n:250_28": "Sūriyā meghaparicchinno vivaṭṭaṭṭhāyīti vuccati.",
  "anya-e1102n:250_29": "Cattāri imāni kappāni mahākappoti vuccati.",
  "anya-e1102n:250_30": "Vivaṭṭaṭṭhāyikappeyeva uppajjanti buddhādayoti.",
  "anya-e1102n:250_31": "Tathā hi imasmiṃyeva vivaṭṭaṭṭhāyiasaṅkhyayyakappe buddhapacceka buddhasāvakacakkavattino uppajjanti,",
  "anya-e1102n:250_32": "na tīsu asaṅkhyeyyakappesu.",
  "anya-e1102n:250_33": "Tañca kho asuññakappeyeva,",
  "anya-e1102n:250_34": "na suññakappe.",
  "anya-e1102n:250_35": "Tattha buddhapaccekabuddhasāvakacakkavattīhi puññavantapuggalehi asuññattā asuññakappo nāma.",
  "anya-e1102n:250_36": "Tabbigamena suññakappo veditabbo.",
  "anya-e1102n:250_37": "Tesupi asuññakappo pañcavidho hoti sārakappo,",
  "anya-e1102n:250_38": "maṇḍakappo,",
  "anya-e1102n:250_39": "varakappo,",
  "anya-e1102n:250_40": "sāramaṇḍakappo,",
  "anya-e1102n:250_41": "bhaddakappoti,",
  "anya-e1102n:250_42": "tesu yasmiṃ kappe ekova buddho uppajjati,",
  "anya-e1102n:250_43": "so sārakappo nāma.",
  "anya-e1102n:250_44": "Yasmiṃ kappe dve buddhā uppajjanti,",
  "anya-e1102n:250_45": "so maṇḍakappo nāma.",
  "anya-e1102n:250_46": "Yasmiṃ kappe tayo uppajjanti,",
  "anya-e1102n:250_47": "so varakappo nāma.",
  "anya-e1102n:250_48": "Yasmiṃ kappe cattāro buddhā uppajjanti,",
  "anya-e1102n:250_49": "so sāramaṇḍakappo nāma.",
  "anya-e1102n:250_50": "Yasmiṃ kappe pañca buddhā uppajjanti,",
  "anya-e1102n:250_51": "so bhaddakapponāma.",
  "anya-e1102n:250_52": "Imāni pañcakappāniyeva saheva samodhānetvā jātattakīsotattakiyā nidāne.",
  "anya-e1102n:251_0": "“Nando sunando pathavī, maṇḍo dharaṇī sāgaro;",
  "anya-e1102n:252_0": "Puṇḍarīko ime satta, asaṅkhyeyyā pakāsitā.",
  "anya-e1102n:253_0": "Pañca buddhasahassāni, honti nande asaṅkhyeyye;",
  "anya-e1102n:254_0": "Nava buddhasahassāni, sunandamhi asaṅkhyeyye.",
  "anya-e1102n:255_0": "Dasa buddhasahassāni, pathavimhi asaṅkhyeyye;",
  "anya-e1102n:256_0": "Ekādasa sahassāni, tamhi maṇḍe asaṅkhyeyye.",
  "anya-e1102n:257_0": "Vīsati buddhasahassāni, dharaṇimhi asaṅkhyeyye;",
  "anya-e1102n:258_0": "Tiṃsa buddhasahassāni, sāgaramhi asaṅkhyeyye.",
  "anya-e1102n:259_0": "Cattālīsa sahassāni, puṇḍarīke asaṅkhyeyye;",
  "anya-e1102n:260_0": "Asaṅkhyeyyesu sattasu, ettakāti pavuccati.",
  "anya-e1102n:261_0": "Ekaṃsatasahassāni, vīsati ca sahassañca;",
  "anya-e1102n:262_0": "Sesā pañcasahassāni, sabbabuddhehi maṇḍitā”ti.",
  "anya-e1102n:263_0": "Vuttaṃ. Aparampi vuttaṃ.",
  "anya-e1102n:264_0": "“Bhaddo sabbaphullo, sabbaratano usabhakkhandho;",
  "anya-e1102n:265_0": "Mānitabhaddo ca padumo, usabhakkhantuttameva ca;",
  "anya-e1102n:266_0": "Sabbabhāso asaṅkhyeyyo, navamoti pavuccati.",
  "anya-e1102n:267_0": "Paṇṇāsa buddhasahassāni, sabbabhadde asaṅkhyeyye;",
  "anya-e1102n:268_0": "Saṭṭhi buddhasahassāni, sabbaphulle asaṅkhyeyye.",
  "anya-e1102n:269_0": "Sattati buddhasahassāni, sabbaratane asaṅkhyeyye;",
  "anya-e1102n:270_0": "Asīti buddhasahassāni, usabhakkhandhe asaṅkhyeyye.",
  "anya-e1102n:271_0": "Navuti buddhasahassāni, mānitabhadde asaṅkhyeyye;",
  "anya-e1102n:272_0": "Vīsati buddhasahassāni, padumamhi asaṅkhyeyye.",
  "anya-e1102n:273_0": "Dasa buddhasahassāni usabhamhi asaṅkhyeyye;",
  "anya-e1102n:274_0": "Pañca buddhasahassāni, khantuttame asaṅkhyeyye.",
  "anya-e1102n:275_0": "Dve ca buddhasahassāni, sabbabhāse asaṅkhyeyye;",
  "anya-e1102n:276_0": "Aṅkhyeye navasmiṃ, ettakāti pavuccati.",
  "anya-e1102n:277_0": "Tīṇi satasahassāni, sattāsītisahassañca;",
  "anya-e1102n:278_0": "Gaṇanānañca buddhānaṃ, sabbabuddhehi maṇḍitā”ti.",
  "anya-e1102n:279_0": "Te sabbepi sammāsambuddhe yāva arimetteyyā samodhānetvā",
  "anya-e1102n:280_0": "“Sambuddhe aṭṭhavīsañca, dvādasañca sahassake;",
  "anya-e1102n:281_0": "Pañcasatasahassāni, namāmi sirasā mahaṃ;",
  "anya-e1102n:282_0": "Tesaṃ dhammañca saṅghañca, ādarena namāmahaṃ.",
  "anya-e1102n:283_0": "Namakkārānubhāvena, hitvā sabbe upaddave;",
  "anya-e1102n:284_0": "Anekaantarāyāpi, vinassantu asesato”ti.",
  "anya-e1102n:285_0": "Namassanagāthā pavattā sā ūnasaṅkhyāvaseneva katāva bhavitabbaṃ,",
  "anya-e1102n:285_1": "tathā hi amhākaṃ bhagavā porāṇabrahmadevabuddhaṃ ādiṃ katvā yāva porāṇasakyagotamā manasāva cintentassa",
  "anya-e1102n:285_2": "sattaasaṅkhyeyyāni vītivattāni porāṇasakyagotamabuddhaṃ ādiṃ katvā yāva majjhimadīpaṅkarā vācāmattena",
  "anya-e1102n:285_3": "nava asaṅkhyeyyāni vītivattāni.",
  "anya-e1102n:285_4": "Majjhimadīpaṅkarato paṭṭhāya yāva padumuttarabuddhā kāyaṅgavācaṅgavasena cattāri asaṅkhyeyyāni vītivattāni.",
  "anya-e1102n:285_5": "Padumuttarabuddhato yāva kakusandhā ekamasaṅkhyeyyaṃ vītivattaṃ.",
  "anya-e1102n:285_6": "Evamimesu vīsatiasaṅkhyeyyesu brahmadevaporāṇasakyagotamabuddhānamantare satta asaṅkhyeyye sabbaṃ sampiṇḍetvā",
  "anya-e1102n:285_7": "ekasatasahassañca vīsati sahassañca pañcasahassāni ca honti.",
  "anya-e1102n:285_8": "Porāṇasakyagotamamajjhimadīpaṅkarānamantare nava asaṅkhyeyye sabbaṃ sampiṇḍetvā tīṇisatasahassāni sattāsītisahassāni ca honti.",
  "anya-e1102n:285_9": "Majjhimadīpaṅkarato yāva metteyyā aṭṭhavīsāti sabbaṃ samodhānetvā aṭṭhavīsañca dvādasasahassañca pañcasatasahassāni",
  "anya-e1102n:285_10": "ca honti tasmā ūnasaṅkhyāti veditabbā.",
  "anya-e1102n:285_11": "Paripuṇṇasaṅkhyāvasena icchamānehi cintetabbāva.",
  "anya-e1102n:285_12": "Esā ca saṅkhyāvicāraṇā nidāne vuttāva.",
  "anya-e1102n:286_0": "Evaṃ “cintitaṃ sattasaṅkhyeyyaṃ, navasaṅkhyeyyavācakaṃ;",
  "anya-e1102n:287_0": "Kāyavācā catusaṅkhyeyyaṃ, buddhattaṃsamupāgamī”ti.",
  "anya-e1102n:288_0": "Vuttesu vīsatiasaṅkhyeyyesu pavattaasaṅkhyeyyakappavaseneva katā.",
  "anya-e1102n:288_1": "Atthato pana sārakappamaṇḍakappavarakappasāramaṇḍakappabhaddakappavasena pañcavidhāti veditabbā.",
  "anya-e1102n:288_2": "Imāni pañcanāmāni buddhuppādakappeyeva labbhanti,",
  "anya-e1102n:288_3": "anuppannakappe pana suññakappotveva nāmaṃ labbhati tathā hi kappasaṇṭhahanakāle sabbapaṭhamaṃ mahābodhipallaṅkaṭṭhāneyeva paduminigabbhā uppajjati.",
  "anya-e1102n:288_4": "Sā yasmiṃ kāle eko buddho uppajjissati,",
  "anya-e1102n:288_5": "eko paduminigabbho aṭṭhaparikkhārehi saha uppajjati.",
  "anya-e1102n:288_6": "Taṃ disvā suddhāvāsabrahmuno nemittapāṭhakā arahanto imasmiṃ kappe eko buddho uppajjissatīti sañjātapītisomanassā",
  "anya-e1102n:288_7": "hutvā aṭṭhaparikkhāre gahetvā brahmaloke ṭhapenti “yadā buddho uppajjissati,",
  "anya-e1102n:288_8": "tadā dassāmā”ti.",
  "anya-e1102n:288_9": "Evaṃ dve tayo cattāro pañca buddhā uppajjissanti,",
  "anya-e1102n:288_10": "tadā dve tīṇi cattāri pañca paduminigabbhā aṭṭhaparikkhārehi saha uppajjanti.",
  "anya-e1102n:288_11": "Tañca kho ekasmiṃ yeva nāḷekeka baddhā hutvā uppajjanti.",
  "anya-e1102n:288_12": "Evaṃ kappasaṇṭhahanakālato paṭṭhāyeva imāni pañca nāmāni labbhantīti veditabbāni.",
  "anya-e1102n:288_13": "Ettāvatā imasmiṃyeva vivaṭṭaṭṭhāyīasaṅkhyeyyakappe buddhādayo mahesakkhā puññavanto cakkavattirājāno uppajjanti,",
  "anya-e1102n:288_14": "tathā āyukappantarakappānipi.",
  "anya-e1102n:288_15": "Tattha āyukappo nāma tesaṃ tesaṃ sattānaṃ āyuparicchedo.",
  "anya-e1102n:288_16": "Antarakappo nāma tattha sattharogadubbhikkhānaṃ aññatarasaṃvaṭṭanena bahūsu vināsamupagatesu avasiṭṭhasattasantā",
  "anya-e1102n:288_17": "nappavattakusalakammānubhāvena dasavassato paṭṭhāya anukkamena asaṅkhyeyyāyukappappamāṇesu sattesu pana",
  "anya-e1102n:288_18": "adhammasamādānavasena kamena parihāyitvā dasavassāyukesu jātesu rogādīnamaññatarasaṃvaṭṭanena sattānaṃ",
  "anya-e1102n:288_19": "vināsappatti yāva ayameko antarakappo.",
  "anya-e1102n:288_20": "Evaṃ paricchinnaantarakappavasena catusaṭṭhiantarakappo eko asaṅkhyeyyakappo vīsati antarakappappamāṇoti apare vadanti.",
  "anya-e1102n:288_21": "Imāni cattāri asaṅkhyeyyakappāni eko mahākappo nāma.",
  "anya-e1102n:288_22": "Evaṃ tejo saṃvaṭṭavasena tāva mahākappānaṃ antaraṃ aggināva vinassati.",
  "anya-e1102n:288_23": "Yasmiṃ pana samaye kappo udakena nassati,",
  "anya-e1102n:288_24": "tadā āditova kappavināsakamahāmegho vuṭṭhahitvāti pubbe vuttanayeneva vitthāretabbaṃ ayaṃ pana viseso yathā tattha dutiyasūriyo,",
  "anya-e1102n:288_25": "evamidhapi kappavināsako khārudakamahāmegho vuṭṭhāti so ādito sukhumaṃ vassanto anukkamena mahādhārāhi koṭisatasahassacakkavāḷaṃ pūrento vassati.",
  "anya-e1102n:288_26": "Khārudakena phuṭṭhaphuṭṭhā pathavīpabbatādayo vilīyanti taṃ udakaṃ vātena samantato dhāritaṃ pathavito",
  "anya-e1102n:288_27": "yāva parittābhā appamāṇābhā ābhassarāti tayopi dutiyajjhānabhūmi udakaṃ gaṇhāti.",
  "anya-e1102n:288_28": "Tattha tayopi brahmaloke vilīyāpetvā subha kiṇhe āhacca tiṭṭhati yāva aṇumattaṃ saṅkhāragataṃ atthi,",
  "anya-e1102n:288_29": "tāva na vūpasamati.",
  "anya-e1102n:288_30": "Udakānugataṃ pana sabbasaṅkhāragataṃ abhibhavitvā sahasā vūpasamati antaradhānaṃ gacchati,",
  "anya-e1102n:288_31": "heṭṭhā ākāsena saha upari ākāso eko hoti mahandhakāroti sabbaṃ vuttasadisameva.",
  "anya-e1102n:288_32": "Kevalaṃ panidha otiṇṇotiṇṇe udake ābhassarabrahmalokaṃ ādiṃ katvā lokapātubhāvo veditabbo.",
  "anya-e1102n:288_33": "Subhakiṇhato cavitvā ābhassaraṭṭhānādīsu sattā nibbattanti etthāpi kappavināsakamahāmeghato yāva kappavināsakaudakaparicchedo",
  "anya-e1102n:288_34": "saṃvaṭṭo nāma paṭhamamasaṅkhyeyyakappo nāmāti cattāriasaṅkhyeyyakappāni vuttasadisāni evaṃ satta mahākappāni",
  "anya-e1102n:288_35": "sattakkhattuṃ agginā vilīyitvā aṭṭhame mahākappe udakenapi vināso ca saṇṭhahanañca veditabbaṃ,",
  "anya-e1102n:288_36": "evaṃ sattasattamahākappo sattasattavāraṃ agginā vilīyitvā aṭṭhame aṭṭhame vāre āpena vilīyitvā anukkamena",
  "anya-e1102n:288_37": "tesaṭṭhimahākappāni paripuṇṇāni tadā āpavāraṃ paṭibāhitvā catusaṭṭhime mahākappe vātena vinassati tadā",
  "anya-e1102n:288_38": "ādito kappavināsakamahāvāto vuṭṭhahitvāti sabbaṃ pubbe vuttanayameva.",
  "anya-e1102n:288_39": "Ayaṃ pana viseso yathā agginā vināsakappe dutiyasūriyo,",
  "anya-e1102n:288_40": "evamidhāpi kappavināsanatthaṃ vāto samuṭṭhāti so paṭhamaṃ sukhumarajaṃ uṭṭhāpeti,",
  "anya-e1102n:288_41": "tato thūlarajaṃ saṇharajaṃ sukhumavālikaṃ sakkharapāsāṇādayoti yāva kūṭāgāramatte pāsāṇepi visamaṭṭhāne ṭhitamahārukkheca uṭṭhāpeti,",
  "anya-e1102n:288_42": "te pathavito nabhamuggatā na puna patanti,",
  "anya-e1102n:288_43": "tattheva cuṇṇavicuṇṇā hutvā abhāvaṃ gacchanti.",
  "anya-e1102n:288_44": "Yathānukkamena heṭṭhā mahāpathaviyā vāto samuṭṭhahitvā pathaviṃ parivattetvā uddhaṃmūlaṃ katvā ākāse",
  "anya-e1102n:288_45": "khipati yojanasatappamāṇāpi pathavippadesā dviyojanatiyojanacatuyojanapañcayojanachayojanasattayojanappamāṇāpi",
  "anya-e1102n:288_46": "bhijjitvā te vegakkhittā ākāseyeva cuṇṇavicuṇṇā hutvā abhāvaṃ gacchanti cakkavāḷapabbatampi vāto ukkhipitvā",
  "anya-e1102n:288_47": "ākāse khipati te aññamaññaṃ ghaṭṭayantā cuṇṇavicuṇṇā hutvā vinassanti eteneva bhūmaṭṭhakavimānāni ākāsaṭṭhakavimānāni",
  "anya-e1102n:288_48": "ca vināsento chakāmāvacaradevaloke nāsetvā koṭisatasahassacakkavāḷāni vināseti.",
  "anya-e1102n:288_49": "Tattha cakkavāḷā cakkavāḷehi,",
  "anya-e1102n:288_50": "himavantā himavantehi,",
  "anya-e1102n:288_51": "sinerū sinerūhi aññamaññaṃ samāgantvā cuṇṇavicuṇṇā hutvā vinassanti.",
  "anya-e1102n:288_52": "Pathavito yāva parittasubhā,",
  "anya-e1102n:288_53": "appamāṇasubhā,",
  "anya-e1102n:288_54": "subhaṇiṇhāti tayopi tatiyajjhānabhūmī vāto gaṇhāti tattha tayopi brahmaloke vināsetvā vehapphalaṃ āhacca aṭṭhāsi.",
  "anya-e1102n:288_55": "Evaṃ sabbaṃ saṅkhāragataṃ vināsetvā sayaṃ vinassati,",
  "anya-e1102n:288_56": "heṭṭhā ākāsena saha upari ākāso eko hoti mahandhakāroti sabbaṃ vuttasadisaṃ.",
  "anya-e1102n:288_57": "Idha pana subhakiṇhabrahmalokaṃ ādiṃ katvā loko pātubhavati.",
  "anya-e1102n:288_58": "Vehapphalato cavitvā subhakiṇhādīsu sattā nibbattanti,",
  "anya-e1102n:288_59": "tatthakappavinā sakamahāmeghato yāva kappavināsakavātupacchedo,",
  "anya-e1102n:288_60": "idaṃ saṃvaṭṭo nāma,",
  "anya-e1102n:288_61": "paṭhamamasaṅkhyeyyaṃ nāmāti cattāri asaṅkhyeyyakappāni eko mahākappo nāmāti sabbaṃ tejosaṃvaṭṭe vuttanayameva.",
  "anya-e1102n:289_0": "Vuttampi cetaṃ.",
  "anya-e1102n:290_0": "“Satta satta gginā vārā, aṭṭhame aṭṭhame dakā;",
  "anya-e1102n:291_0": "Catusaṭṭhi yadā puṇṇā, eko vāyuvaro siyā.",
  "anya-e1102n:292_0": "Agginā’bhassarā heṭṭhā, āpena subhakiṇhato;",
  "anya-e1102n:293_0": "Vehapphalato vātena, evaṃ loko vinassatī”ti.",
  "anya-e1102n:294_0": "Tasmā tiṇṇampi paṭhamajjhānatalānaṃ ekakappepi avināsābhāvato sakalakappe tesaṃ sambhavo natthīti asaṅkhyeyya",
  "anya-e1102n:294_1": "kappavasena tesaṃ āyuparicchedo daṭṭhabbo.",
  "anya-e1102n:294_2": "Dutiyajjhānatalato paṭṭhāya pana paripuṇṇamahākappavasena āyuparicchedo daṭṭhabbo,",
  "anya-e1102n:294_3": "na asaṅkhyeyyakappavasena.",
  "anya-e1102n:294_4": "Yadi dutiyajjhānatalato paṭṭhāya paripuṇṇamahākappavasena āyuparicchedo siyā,",
  "anya-e1102n:294_5": "kathaṃ ābhassarādīsu brahmūnaṃ aṭṭhamahākappādivasena āyu paripuṇṇaṃ siyā,",
  "anya-e1102n:294_6": "tathā hi paṭhamajjhānatalaṃ sattasu vāresu agginā vinassati.",
  "anya-e1102n:294_7": "Aṭṭhame vāre yāva ābhassarā udakena vinassati puna sattavāresu agginā paṭhamajjhānatalaṃ,",
  "anya-e1102n:294_8": "puna aṭṭhamevāre udakena dutiyajjhānatalaṃ vinassatīti evaṃ aṭṭhame vāre āpavāraṃ paṭibāhitvā yāva subhakiṇhā",
  "anya-e1102n:294_9": "vātena vinassati evaṃ catusaṭṭhi paripuṇṇā hotīti saccaṃ,",
  "anya-e1102n:294_10": "heṭṭhāvivaṭṭaṭṭhāyī asaṅkhyeyyakappavasena eko satta mahākappāni cāti aṭṭha kappāni ābhassarabrahmūnaṃ āyuppamāṇaṃ hoti.",
  "anya-e1102n:294_11": "Catusaṭṭhikappesupi vivaṭṭaṭṭhāyīasaṅkhyeyyakappavasena eko te saṭṭhimahākappāni cāti catusaṭṭhikappāni",
  "anya-e1102n:294_12": "subhakiṇhānaṃ brahmūnaṃ āyuppamāṇaṃ hoti tena vuttaṃ porāṇehi.",
  "anya-e1102n:295_0": "Satta satta’gginā vārā, aṭṭhame aṭṭhame dakā;",
  "anya-e1102n:296_0": "Catusaṭṭhi yadā puṇṇā, eko vāyuvaro siyā’ti.",
  "anya-e1102n:297_0": "Keci pana.",
  "anya-e1102n:298_0": "“Agginā’bhassarā heṭṭhā, āpena subhakiṇhato;",
  "anya-e1102n:299_0": "Vehapphalato vātena, evaṃ loko vinassatī”ti.",
  "anya-e1102n:300_0": "Imissā gāthāya “ābhassarāti”ca “subhakiṇhato”ti ca “vehapphalato”ti ca abhividhivasena vuttabhāvañca",
  "anya-e1102n:300_1": "samatalabhāvepi seṭṭhabhūmittā paṭṭhānavasena vuttabhāvañca amaññitvā suddhāvāsabhūmīsu viya uparūparivasena",
  "anya-e1102n:300_2": "bhūmikkamoti maññitvā.",
  "anya-e1102n:301_0": "“Pañcabhūmi naṭṭhā aggi, aṭṭha bhūmi naṭṭhā dakā;",
  "anya-e1102n:302_0": "Navabhūmi naṭṭhā vātā, lokanaṭṭhā tadā siyuṃ.",
  "anya-e1102n:303_0": "Paṭhame aggi dvattiṃsa, dutiye ādi soḷasa;",
  "anya-e1102n:304_0": "Dutiyabhūme majjhe aṭṭhamaṃ, taṃ chappaññāsa vārakaṃ.",
  "anya-e1102n:305_0": "Ābhassaramhi catutthaṃ, parittasubhamhi dve jalaṃ;",
  "anya-e1102n:306_0": "Appamāṇasubhaṃ ekavāraṃ, mataṃ udakasattama”nti.",
  "anya-e1102n:307_0": "Vadanti tesaṃ vāde ābhassarato heṭṭhā pañcabhūmi agginaṭṭhā,",
  "anya-e1102n:307_1": "subhakiṇhato heṭṭhā aṭṭhabhūmi udakanaṭṭhāti vadanti.",
  "anya-e1102n:307_2": "Samataladīpanatthaṃ sandehacchedanatthaṃ evaṃ gahitāti ekabhavapariyosānaṃ sandhāya paṭisandhibhavañcāti ādi vuttanti.",
  "anya-e1102n:307_3": "Imissāpi atthaṃ duggahitena gahetvā paṭisandhibhavaṅgavasena sadisabhāvameva sandhāya vuttanti parikappenti",
  "anya-e1102n:307_4": "so ayuttarūpo viya dissati ativiya micchāgāho ca hoti aggaññasuttavisuddhimaggādīhi virujjhanato saṃvaṭṭasīmāpi",
  "anya-e1102n:307_5": "viruddhā tattha paṭhamajjhānatalaṃ upādāya agginā,",
  "anya-e1102n:307_6": "dutiyajjhānatalaṃ upādāya udakena,",
  "anya-e1102n:307_7": "catutthajjhānatalaṃ upādāya vātena vinassatīti vuttavacanenāpi virujjhateva tasmā “ābhassarā”ti ca “subhakiṇhato”ti",
  "anya-e1102n:307_8": "ca “vehapphalato”ti ca etthābhividhivasena attho gahetabbo.",
  "anya-e1102n:307_9": "Aññathā “upari pabbatā devo vassatī”ti ettha viya ābhassarasubhakiṇhavehapphalānaṃ tena tena saṃvaṭṭena vināsopi na bhaveyya.",
  "anya-e1102n:307_10": "Ayaṃ lokavipattiparicchedo.",
  "anya-e1102n:307_11": "Evaṃ buddho ca dullabho loke ti imassa attho vuttoyeva.",
  "anya-e1102n:308_0": "Iti sāgarabuddhittheraviracite sīmavisodhane",
  "anya-e1102n:309_0": "Kappavināsakaṇḍo dutiyo paricchedo.",
  "anya-e1102n:310_0": "3. Nibbānakaṇḍo",
  "anya-e1102n:311_0": "Idāni “saddhammasavanampi cāti imassa saṃvaṇṇanākkamo sampatto tattha saddhammasavanampi ca loke dullabhameva tathā hi saddhammo nāma tividho hoti.",
  "anya-e1102n:311_1": "Pariyattisaddhammo,",
  "anya-e1102n:311_2": "paṭipattisaddhammo,",
  "anya-e1102n:311_3": "paṭivedhasaddhammoti.",
  "anya-e1102n:311_4": "Tattha pariyattisaddhammo nāma tepiṭakaṃ buddhavacanaṃ.",
  "anya-e1102n:311_5": "Paṭipattisaddhammo nāma terasadhutaṅgāni asīti khandhakavattādayo abhisamācāravattādīni.",
  "anya-e1102n:311_6": "Paṭivedhasaddhammo nāma catusaccappaṭivedho.",
  "anya-e1102n:311_7": "Tesu pariyattisaddhammo dvinnaṃ saddhammānaṃ pubbaṅgamoyeva padaṭṭhānañca.",
  "anya-e1102n:311_8": "Kasmā taṃmūlakattā tathā hi pariyattiyā asati paṭivedho nāma natthi.",
  "anya-e1102n:311_9": "Pariyattiyā antarahitāya paṭipatti,",
  "anya-e1102n:311_10": "paṭipattiyā antarahitāya adhigamo antaradhāyati.",
  "anya-e1102n:311_11": "Kiṃ kāraṇā ayañhi pariyatti paṭipattiyā paccayo hoti.",
  "anya-e1102n:311_12": "Paṭipattiadhigamassāpi pariyattiyeva pamāṇaṃ.",
  "anya-e1102n:311_13": "Tattha paṭivedho ca paṭipatti ca hotipi nahotipi.",
  "anya-e1102n:311_14": "Ekasmiñhi kāle paṭivedhadharā bhikkhū bahū honti,",
  "anya-e1102n:311_15": "“esa bhikkhu puthujjano”ti aṅguliṃ paharitvā dassetabbo hoti.",
  "anya-e1102n:311_16": "Imasmiṃ yeva dīpe ekavāraṃ puthujjanabhikkhunāma nāhosi.",
  "anya-e1102n:311_17": "Paṭipattipūrakāpi kadāci bahū honti kadāci appā.",
  "anya-e1102n:311_18": "Iti paṭivedho ca paṭipatti ca hotipi na hotipi.",
  "anya-e1102n:311_19": "Sāsanassa ṭhitiyā pana pariyattiyeva pamāṇaṃ paṇḍito hi tepiṭakaṃ sutvā dvepi pūreti,",
  "anya-e1102n:311_20": "yathā amhākaṃ bodhisatto āḷārassa santike pañca abhiññā satta ca samāpattiyo nibbattetvā nevasaññānāsaññāyatana samāpattiyā parikammaṃ pucchi.",
  "anya-e1102n:311_21": "So “na jānāmī”ti āha.",
  "anya-e1102n:311_22": "Tato udakassa santikaṃ gantvā adhigatavisesaṃ saṃsanditvā nevasaññānāsaññāyatanassa parikammaṃ pucchi.",
  "anya-e1102n:311_23": "So ācikkhi,",
  "anya-e1102n:311_24": "tassa vacanasamanantarameva mahāsatto taṃ sampādesi evameva paññavā bhikkhu pariyattiṃ sutvā dvepi pūreti",
  "anya-e1102n:311_25": "tasmā pariyattiyā ṭhitāya sāsanaṃ ṭhitaṃ hoti yathā mahātaḷākassa pāḷiyā thirāya udakaṃ na ṭhassatīti",
  "anya-e1102n:311_26": "na vattabbaṃ udake sati padumādīni pupphāni na pupphissantīti na vattabbaṃ evameva mahātaḷākassa thirapāḷisadise",
  "anya-e1102n:311_27": "tepiṭake buddhavacane sati mahātaḷāke udakasadisā paṭipattipūrakā kulaputtā natthīti na vattabbaṃ.",
  "anya-e1102n:311_28": "Tesu sati mahātaḷākesu padumādīni pupphāni viya sotāpannādayo ariyapuggalā natthīti na vattabbaṃ,",
  "anya-e1102n:311_29": "ekantato pariyattiyeva pamāṇaṃ pariyattiyā antarahitāya paṭipattipaṭivedhānaṃ antaradhānato.",
  "anya-e1102n:311_30": "Tattha pariyattināma tepiṭakaṃ buddhavacanaṃ sāṭṭhakathā pāḷiyāva sā tiṭṭhati,",
  "anya-e1102n:311_31": "tāva pariyatti paripuṇṇā hoti.",
  "anya-e1102n:311_32": "Gacchante kāle kaliyugarājāno adhammikā honti tesu adhammikesu rājāmaccādayo adhammikā honti tathā raṭṭhajanapadavāsinopi",
  "anya-e1102n:311_33": "adhammikā etesaṃ adhammikatāya na devo sammā vassati,",
  "anya-e1102n:311_34": "tato sassāni na sampajjanti.",
  "anya-e1102n:311_35": "Tesu sampajjantesu paccayadāyakā bhikkhusaṅghassa paccaye dātuṃ na sakkonti.",
  "anya-e1102n:311_36": "Bhikkhū paccayehi kilamantā antevāsike saṅgahetuṃ na sakkonti.",
  "anya-e1102n:311_37": "Gacchante gacchante kāle pariyatti parihāyati,",
  "anya-e1102n:311_38": "atthavasena dhāretuṃ na sakkonti,",
  "anya-e1102n:311_39": "pāḷivaseneva dhārenti.",
  "anya-e1102n:311_40": "Tato kāle gacchante pāḷimpi sakalaṃ dhāretuṃ na sakkonti paṭhamaṃ abhidhammapiṭakaṃ parihāyati.",
  "anya-e1102n:311_41": "Parihāyamānaṃ matthakato paṭṭhāya pariyatti hāyati paṭhamañhi mahāpakaraṇaṃ parihāyati.",
  "anya-e1102n:311_42": "Tasmiṃ parihāyamāne yamakaṃ,",
  "anya-e1102n:311_43": "kathāvatthu,",
  "anya-e1102n:311_44": "puggalapaññatti,",
  "anya-e1102n:311_45": "dhātukathā, vibhaṅgo,",
  "anya-e1102n:311_46": "dhammasaṅgahoti evaṃ abhidhammapiṭake parihīne matthakato paṭṭhāya suttantapiṭakaṃ parihāyati.",
  "anya-e1102n:311_47": "Paṭhamañhi aṅguttaranikāyo parihāyati.",
  "anya-e1102n:311_48": "Tasmimpi paṭhamaṃ ekādasanipāto…pe…",
  "anya-e1102n:311_49": "tato ekanipātoti evaṃ aṅguttare parihīne matthakato paṭṭhāya saṃyuttanikāyo parihāyati,",
  "anya-e1102n:311_50": "paṭhamaṃ mahāvaggo parihāyati.",
  "anya-e1102n:311_51": "Tato paṭṭhāya saḷāyatanavaggo,",
  "anya-e1102n:311_52": "khandhavaggo,",
  "anya-e1102n:311_53": "nidānavaggo,",
  "anya-e1102n:311_54": "sagāthāvaggoti evaṃ saṃyuttanikāye parihīne matthakato paṭṭhāya majjhimanikāyo parihāyati paṭhamañhi uparipaṇṇāsako parihāyati.",
  "anya-e1102n:311_55": "Tato majjhimapaṇṇāsako,",
  "anya-e1102n:311_56": "tato mūlapaṇṇāsakoti evaṃ majjhimanikāye parihīne matthakato paṭṭhāya dīghanikāyo parihāyati,",
  "anya-e1102n:311_57": "paṭhamañhi pāthiyavaggo parihāyati tato mahāvaggo,",
  "anya-e1102n:311_58": "tato khandhakavaggoti dīghanikāye parihīne suttantapiṭakaṃ parihīnaṃ nāma hoti.",
  "anya-e1102n:311_59": "Vinayapiṭakena saddhiṃ jātakameva dhārenti.",
  "anya-e1102n:311_60": "Vinayapiṭakaṃ lajjino dhārenti.",
  "anya-e1102n:311_61": "Lābhakāmā pana suttante kathitepi sallakkhentā natthīti jātakameva dhārenti.",
  "anya-e1102n:311_62": "Gacchante kāle jātakampi dhāretuṃ na sakkonti.",
  "anya-e1102n:311_63": "Atha nesaṃ paṭhamaṃ vessantarajātakaṃ parihāyati.",
  "anya-e1102n:311_64": "Tato paṭilomakkamena puṇṇakajākatakaṃ,",
  "anya-e1102n:311_65": "mahānāradakassapajātakaṃ parihāyati.",
  "anya-e1102n:311_66": "Vinayapiṭakameva dhārenti.",
  "anya-e1102n:311_67": "Gacchante kāle tampi matthakato parihāyati paṭhamañhi parivāro parihāyati,",
  "anya-e1102n:311_68": "tato khandhako bhikkhunīvibhaṅgo mahāvibhaṅgoti anukkamena uposathakkhandhakamattameva dhārenti,",
  "anya-e1102n:311_69": "tadā pariyatti anantarahitāva hoti.",
  "anya-e1102n:311_70": "Yāva pana manussesu catuppadikagāthāpi pavattati,",
  "anya-e1102n:311_71": "tāva pariyatti anantarahitāva hoti.",
  "anya-e1102n:311_72": "Yadā saddho pasanno rājā hatthikkhandhe suvaṇṇacaṅkoṭakamhi sahassatthavikaṃ ṭhapāpetvā “buddhehi kathitaṃ",
  "anya-e1102n:311_73": "catuppadikaṃ gāthaṃ jānanto imaṃ sahassaṃ gaṇhatū”ti nagare bheriṃ carāpetvā gaṇhakaṃ alabhitvā ekavāraṃ",
  "anya-e1102n:311_74": "carāpite na suṇantāpi honti asuṇantāpi,",
  "anya-e1102n:311_75": "yāva tatiyaṃ carāpetvā gaṇhakaṃ alabhitvā rājapurisā sahassatthavikaṃ puna rājakulaṃ pavesenti,",
  "anya-e1102n:311_76": "tadā pariyattiantarahitā nāma hoti.",
  "anya-e1102n:311_77": "Evaṃ pariyattiyā antarahitāya paṭipattipi paṭivedhopi antarahitova hoti.",
  "anya-e1102n:311_78": "Saddhammasavanassa dullabhabhāvo dhammasoṇḍakavatthunā dīpetabbo amhākaṃ kira sammāsambuddho kassapasammāsambuddhassa",
  "anya-e1102n:311_79": "dhammarājassa sāsanantaradhānato nacireneva kālena bārāṇasirañño putto dhammasoṇḍakarājakumāro hutvā",
  "anya-e1102n:311_80": "pituaccayena rajje patiṭṭhāya kassapadasabalena desitaṃ dhammaṃ sotukāmo hutvā māsamattaṃ rajjaṃ katvā",
  "anya-e1102n:311_81": "amhākaṃ sammāsambuddho imasmiṃ yeva bhaddakappe rajjaṃ kāretvā devanagarasadise bārāṇasinagare cakkavattirajjasadisaṃ",
  "anya-e1102n:311_82": "rajjaṃ karonto evaṃ cintesi…",
  "anya-e1102n:311_83": "“mayhaṃ evarūpaṃ rajjaṃ kiṃ vilāsaṃ rajjānubhāvaṃ saddhammaviyogena,",
  "anya-e1102n:311_84": "divākaravirahito ākāso viya,",
  "anya-e1102n:311_85": "sasaṅkavirahitaratti viya,",
  "anya-e1102n:311_86": "dāṭhāvirahitagajo viya,",
  "anya-e1102n:311_87": "velantavirahitamahāsamuddo viya cakkhuvirahita susajjitavadanaṃ viya,",
  "anya-e1102n:311_88": "sugandhavirahitapārichattapupphaṃ viya,",
  "anya-e1102n:311_89": "catuakkharaniyamitadhammadesanāviyogena mayhaṃ idaṃ rajjaṃ na sobhatī”ti cintetvā suvaṇṇacaṅkoṭakena",
  "anya-e1102n:311_90": "sahassatthavikaṃ bhaṇḍakaṃ susajjitaṃ maṅgalahatthikumbhe ṭhapetvā bārāṇasīnagare mahāvīthiyaṃ bheriṃ",
  "anya-e1102n:311_91": "carāpeti “ekapadikaṃ vā dvipadikaṃ vā tipadikaṃ vā catuppadikaṃ vā dhammapadaṃ jānantassa dammī”ti evaṃ",
  "anya-e1102n:311_92": "bheriṃ carāpetvā dhammajānanakaṃ alabhitvā punappunaṃ dvisahassaṃ tisahassaṃ yāva satasahassaṃ koṭi dve",
  "anya-e1102n:311_93": "sahassakoṭi,",
  "anya-e1102n:311_94": "satasahassakoṭi gāmanigamajanapadasenāpatiṭṭhānaṃ uparājaṭṭhānaṃ.",
  "anya-e1102n:311_95": "Pariyosāne dhammadesakaṃ alabhitvā attano suvaṇṇapīṭhakaṃ setacchattaṃ cajitvāpi dhammadesakaṃ alabhitvā",
  "anya-e1102n:311_96": "rajjasiriṃ pahāya attānaṃ cajitvā “dhammadesakassa dāso hutvāpi dhammaṃ sossāmī”ti vatvā evampi dhamma",
  "anya-e1102n:311_97": "desakaṃ alabhitvā vippaṭisārī hutvā “kiṃ me saddhammaviyogena rajjenāti amaccānaṃ rajjaṃ niyyātetvā saddhammagavesako",
  "anya-e1102n:311_98": "hutvā dhammasoṇḍakamahārājā mahāvanaṃ pāvisi dhammasoṇḍakamahārājassa saddhammasavanaṃ sandhāya paviṭṭhakkhake",
  "anya-e1102n:311_99": "sakkadevamahārājassa vejayantapāsādo saheva kiṇṇikāya kampo ahosi,",
  "anya-e1102n:311_100": "paṇḍukambalasilāsanaṃ uṇhākāraṃ ahosi.",
  "anya-e1102n:311_101": "Sakkodevarājā kenakāraṇena paṇḍukambalasilāsanaṃ uṇhākāraṃ ahosī”ti cintetvā attano sahassanettena devamanussesu",
  "anya-e1102n:311_102": "vitthāretvā olokento dhammagavesako hutvā vanaṃ paviṭṭhaṃ dhammasoṇḍakamahārājānaṃ disvā cintesi…",
  "anya-e1102n:311_103": "“ajja me attānampi jahāya rakkhasavesaṃ māpetvā etaṃ aniccaparidīpanaṃ jātijarābyādhimaraṇaṃ sakalasarīre",
  "anya-e1102n:311_104": "dosaṃ dassetvā dhammaṃ desetvā etaṃ sakarajjeyeva patiṭṭhāpetabba”nti cintetvā sakko devarājā yakkhasarūpaṃ",
  "anya-e1102n:311_105": "māpetvā bodhisattassa abhimukho avidūre attānaṃ dassesi.",
  "anya-e1102n:311_106": "Taṃ disvā dhammasoṇḍakamahārājā evaṃ cintesi…",
  "anya-e1102n:311_107": "“evaṃrūpo nāma rakkhaso dhammaṃ jāneyyā”ti,",
  "anya-e1102n:311_108": "cintetvā avidūre ṭhāne ṭhatvā pucchāmīti rakkhasena saddhiṃ sallapanto āha “sāmipuññadevarāja imasmiṃ",
  "anya-e1102n:311_109": "pana vanaghane vasanakadevarājā kiṃ nukho dhammaṃ jānāsī”ti,",
  "anya-e1102n:311_110": "devatā “mahārāja dhammaṃ jānāmī”ti āha.",
  "anya-e1102n:311_111": "“Yadi dhammaṃ jānāsi,",
  "anya-e1102n:311_112": "mayhaṃ dhammakathaṃ kathethā”ti āha.",
  "anya-e1102n:311_113": "“Ahaṃ tuyhaṃ dhammaṃ kathessāmi,",
  "anya-e1102n:311_114": "tvaṃ mayhaṃ kīdisaṃ dhammakathikassa sakkāraṃ karissasī”ti āha.",
  "anya-e1102n:311_115": "“Evaṃ sante mayhaṃ dhammaṃ kathetvā pacchā mayhaṃ sarīre maṃsaṃ khādissasī”ti āha.",
  "anya-e1102n:311_116": "“Ahaṃ mahārāja chāto hutvā dhammaṃ kathetuṃ na sakkomī”ti āha.",
  "anya-e1102n:311_117": "“Yadi tumhe paṭhamaṃ maṃsaṃ khādatha,",
  "anya-e1102n:311_118": "dhammaṃ ko suṇissatī”ti āha.",
  "anya-e1102n:311_119": "Puna so rakkhaso “nāhaṃ dhammaṃ desetuṃ sakkomī”ti.",
  "anya-e1102n:311_120": "Puna rājā “mayhaṃ dhammapaṭilābhañca tumhākaṃ maṃsapaṭilābhañca tumhe jānitvā mayhaṃ dhammaṃ desethā”ti āha.",
  "anya-e1102n:311_121": "Atha sakko devarājā “sādhu hothā”ti vatvā avidūre ṭhāne ubbedhena tigāvutamattaṃ mahantaṃ añjanapabbataṃ māpetvā evamāha…",
  "anya-e1102n:311_122": "“sace mahārāja imaṃ pabbatamuddhaniṃ ārūyha ākāsā uppatitvā tvaṃ mama mukhe patissasi,",
  "anya-e1102n:311_123": "ahaṃ te ākāsagatakāle dhammaṃ desessāmi,",
  "anya-e1102n:311_124": "evaṃ sante tuyhañca dhammappalābho mayhañca maṃsapaṭilābho bhavissatī”ti āha.",
  "anya-e1102n:311_125": "Tassa kathaṃ sutvā dhammasoṇḍakamahārājā “anamatagge saṃsāre puriso hutvā adhammasamaṅgī hutvā adhammasseva",
  "anya-e1102n:311_126": "atthāya pāṇātipāto adinnādāno kāmesumicchācāro sūkariko orabbhiko sākuṇi ko coro paradāriko taṃ gahetvā",
  "anya-e1102n:311_127": "sīsacchinnānaṃ lohitaṃ catūsu mahāsamuddesu udakatopi bahutaraṃ mātāpituādīnampi manāpānaṃ atthāya rodantānaṃ",
  "anya-e1102n:311_128": "assu catūsumahāsamuddesu udakatopi bahutaraṃ,",
  "anya-e1102n:311_129": "imaṃ pana sarīraṃ dhammassa atthāya vikkiṇāmi taṃ mahapphalañca manāpañcā”ti cintetvā “sādhu mārisa evaṃ",
  "anya-e1102n:311_130": "karomī”ti pabbataṃ ārūyha pabbatagge ṭhito “mama rajjena saddhiṃ mayhaṃ sajīvasarīraṃ saddhammassatthāya",
  "anya-e1102n:311_131": "dassāmī”ti somanasso hutvā “dhammaṃ kathethā”ti saddhammatthāya jīvitaṃ pariccajitvā ākāsato uppatitvā",
  "anya-e1102n:311_132": "dhammaṃ kathethāti āha.",
  "anya-e1102n:311_133": "Atha sakko devarājā sakattabhāvena sabbālaṅkārehi paṭimaṇḍito ativiya sotuṃ somanasso ākāsato patantaṃ",
  "anya-e1102n:311_134": "dibbaphassena parāmasanto urena paṭiggaṇhitvā devalokaṃ netvā paṇḍukambalasilāsane nisīdāpetvā mālāgandhādīhi",
  "anya-e1102n:311_135": "pūjetvā dhammasoṇḍakamahārājassa dhammaṃ desento imaṃ gāthamāha.",
  "anya-e1102n:312_0": "“Aniccā vata saṅkhārā, uppādavayadhammino;",
  "anya-e1102n:313_0": "Uppajjitvā nirujjhanti, tesaṃ vūpasamo sukho”ti.",
  "anya-e1102n:314_0": "Evaṃ sakko dhammasoṇḍakamahārājassa dhammaṃ desetvā devalokasampattiṃ dassetvā devalokato ānetvā sakarajje",
  "anya-e1102n:314_1": "patiṭṭhāpetvā appamādena ovaditvā devalokameva agamāsi evaṃ saddhammasavanassāpi dullabhabhāvo veditabbo.",
  "anya-e1102n:314_2": "Evaṃ pariyattiantaradhānena paṭipatti paṭivedhāpi antaradhāyanti.",
  "anya-e1102n:314_3": "Ettha ca tīṇi parinibbānāni veditabbāni katamāni tīṇi parinibbānāni.",
  "anya-e1102n:314_4": "Kilesaparinibbānaṃ,",
  "anya-e1102n:314_5": "khandhaparinibbānaṃ,",
  "anya-e1102n:314_6": "dhātuparinibbānanti.",
  "anya-e1102n:314_7": "Tattha kilesaparinibbānaṃ bodhimaṇḍeyeva hoti,",
  "anya-e1102n:314_8": "bhagavā hi bodhimaṇḍeyeva vīriyapādehi sīlapathaviyaṃ patiṭṭhāya saddhāhatthena kammakkhayakaraṃ ñāṇapharasuṃ",
  "anya-e1102n:314_9": "gahetvā sabbo lobhadosamohaviparītamanasikāraahirīkānottappakodhūpanāhamakkhapaḷāsa-",
  "anya-e1102n:314_10": "issāmacchariyamāyāsāṭheyyathambhasārambhamānāti mānamadapamādataṇhā’vijjātividhākusalamūladuccaritasaṃkilesamalavisamasaññāvitakka",
  "anya-e1102n:314_11": "papañcacatubbidhavipariyesaāsavaganthaoghayogā’gatiganthu’ pādānapañcacetokhilavinibandhanīvaraṇā’bhinandana",
  "anya-e1102n:314_12": "chavivādamūlataṇhākāyasattānusaya aṭṭhamicchattanavataṇhāmūlakadasākusalakammapatha dvāsaṭṭhidiṭṭhigata",
  "anya-e1102n:314_13": "aṭṭhasatataṇhāvicaritappa bheda sabbadarathapariḷāhakilesasatasahassāni,",
  "anya-e1102n:314_14": "saṅkhepato vā pañca kilesaabhisaṅkhārakhandhamaccudevaputtamāre asesato hatā vihatā anabhāvaṃkatā tasmā",
  "anya-e1102n:314_15": "sabbepi kilesā bodhimaṇḍeyeva nibbānaṃ nirodhaṃ gacchantīti kilesanibbānaṃ bodhimaṇḍeyeva hoti ettha",
  "anya-e1102n:314_16": "ca bodhīti arahattamaggaññāṇaṃ adhippetaṃ tathā hi sabbesampi buddhapaccekabuddhaariyasāvakānaṃ arahattamaggakkhaṇeyeva",
  "anya-e1102n:314_17": "sabbepi kilesā asesaṃ nirodhaṃ nibbānaṃ gacchanti tepi buddhā ugghaṭitaviññūvibhajjitaññūneyyavasena",
  "anya-e1102n:314_18": "tividhā honti vuttañhetaṃ jātattakīsotattakīnidāne.",
  "anya-e1102n:315_0": "“Ugghaṭitaññunāmako, vibhajjitaññuno duve;",
  "anya-e1102n:316_0": "Tatiyo neyyo nāmena, bodhisatto tidhā mato.",
  "anya-e1102n:317_0": "Ugghaṭitaññubodhisatto, paññādhikoti nāmaso;",
  "anya-e1102n:318_0": "Vibhajjitaññubodhisatto, vutto vīriyādhiko.",
  "anya-e1102n:319_0": "Mato neyyo saddhādhiko nāma, bodhisattā ime tayo;",
  "anya-e1102n:320_0": "Kappeca satasahasse, caturo ca asaṅkhyeyye.",
  "anya-e1102n:321_0": "Pūretvā bodhisambhāre, laddhabyākaraṇo pure;",
  "anya-e1102n:322_0": "Ugghaṭitaññubodhisatto, patto sambodhimuttamaṃ.",
  "anya-e1102n:323_0": "Aṭṭhame ca asaṅkhyeyye, kappe ca satasahasse;",
  "anya-e1102n:324_0": "Pūretvā bodhisambhāre, laddhabyākaraṇo pure.",
  "anya-e1102n:325_0": "Vipañcitaññubodhisatto, patto sambodhimuttamaṃ;",
  "anya-e1102n:326_0": "Neyyo tu bodhisatto ca, soḷase asaṅkhyeyye.",
  "anya-e1102n:327_0": "Kappe ca satasahasse, laddhabyākaraṇo pure;",
  "anya-e1102n:328_0": "Pūretvā bodhisambhāre, patto sambodhimuttama” nti.",
  "anya-e1102n:329_0": "Suttanipātaapadānaṭṭhakathāsu pana “buddhānaṃ ānanda heṭṭhimaparicchedena cattāri asaṅkhyeyyāni kappasatasahassañca,",
  "anya-e1102n:329_1": "majjhimaparicchedena aṭṭha asaṅkhyeyyāni kappasatasahassañca,",
  "anya-e1102n:329_2": "uparimaparicchedena soḷasāsaṅkhyyeyyāni kappasatasahassañca.",
  "anya-e1102n:329_3": "Eteca paññādhikasaddhādhikavīriyādhikavasena veditabbāti vuttaṃ tesu paññādhiko cattāri asaṅkhyeyyāni kappasatasahassañca,",
  "anya-e1102n:329_4": "saddhādhiko aṭṭhaasaṅkheyyeyyāni kappasatasahassañca,",
  "anya-e1102n:329_5": "vīriyādhiko soḷasaasaṅkhyeyyāni kappasatasahassañcāti veditabbaṃ.",
  "anya-e1102n:329_6": "Tattha paññādhiko yonigativiññāṇaṭṭhitisattāvāsesu saṃsarantopi paññābahullavasena sampannajjhāsaya sambhavato khippaññeva tassa sambodhi.",
  "anya-e1102n:329_7": "Saddhādhiko pana mandapaññattā assaddahitabbepi saddahati,",
  "anya-e1102n:329_8": "tasmā tassa mandaññeva sambodhi.",
  "anya-e1102n:329_9": "Vīriyādhiko pana ubhayamando assaddahitabbampi saddahati,",
  "anya-e1102n:329_10": "akattabbampi karoti,",
  "anya-e1102n:329_11": "rājā passenadīkosalo yathā so hi sabbaññubuddhe dharamāneyeva agamanīyampi paradāraṃ gantuṃ cittaṃ uppādetvā",
  "anya-e1102n:329_12": "paraṃ jīvitā voropetuṃ āraddho nerayikānaṃ viravantānaṃ du- sa- na-",
  "anya-e1102n:329_13": "soti saddampi sutvā ativimūḷho sabbaññubuddhaṃ ṭhapetvā micchādiṭṭhibrāhmaṇaṃ pucchitvā tassa vacanena",
  "anya-e1102n:329_14": "sabbajanānaṃ yaññatthāya dukkhaṃ uppādesi ko panavādo anuppanne buddhe,",
  "anya-e1102n:329_15": "tathā hi esa kassapabhagavato sāsanantaradhānena andhabhūte loke bārāṇasiyaṃ rājā hutvāpi nigrodharukkhadevatāya",
  "anya-e1102n:329_16": "yaññatthāya ekasatarājāno mahesīhi saddhiṃ māretuṃ āraddho.",
  "anya-e1102n:329_17": "Evaṃ vīriyādhiko ubhayamando,",
  "anya-e1102n:329_18": "tasmā tassa sambodhi atimandoti evaṃ paññādhikasaddhādhikavīriyādhikavasena kālassāpi rassadīghabhāvo veditabboti.",
  "anya-e1102n:329_19": "Pacchimanayoeva pasaṃsitabboti ayamettha amhākaṃ attanomati.",
  "anya-e1102n:329_20": "Khandhaparinibbānaṃ pana kusinārāya upavattane mallānaṃ sālavane yamakasālānamantare vesākhapuṇṇamadivase",
  "anya-e1102n:329_21": "paccūsasamaye ekūnavīsatiyā cuticittesu mettāpubbabhāgassa somanassañāṇasampayuttaasaṅkhārikakusalacittasadisena",
  "anya-e1102n:329_22": "mahāvipākacittena abyākatena carimakaṃ katvā katthaci bhave paṭisandhiviññāṇassa anantarapaccayo hutvā",
  "anya-e1102n:329_23": "kammataṇhākilesehi anupādāno sabbupadhipaṭinissaggo upādinnakakkhandhapariccāgo hotīti veditabbaṃ.",
  "anya-e1102n:329_24": "Vitthāro pana dīghanikāye mahāvagge mahāparinibbānasuttavaṇṇanāyaṃ oloketabbo.",
  "anya-e1102n:329_25": "Tattha videsaṃ gacchanto puriso sabbaṃ ñātijanaṃ āliṅgetvā sīse cumbitvā gacchati viya bhagavāpi nibbānapuraṃ",
  "anya-e1102n:329_26": "pavisanto sabbepi catuvīsatikoṭisatasahassasamāpattiyo anavasesaṃ samāpajjitvā yāva saññāvedayitaṃ,",
  "anya-e1102n:329_27": "tatopi vuṭṭhāya yāva nevasaññānāsaññāyatanaṃ samāpajjitvā vuṭṭhāya jhānaṅgāni paccavekkhitvā bhavaṅgacittena abyākatena dukkhasaccena parinibbāyi.",
  "anya-e1102n:329_28": "Pāḷiyaṃ pana “catutthajjhānā vuṭṭhahitvā samanantarā bhagavā parinibbāyī”ti vuttaṃ tattha dve samanantarā jhānasamanantarā,",
  "anya-e1102n:329_29": "paccavekkhaṇasamanantarāti.",
  "anya-e1102n:329_30": "Tattha jhānā vuṭṭhāya bhavaṅgaṃ otiṇṇassa tattheva parinibbānaṃ jhānasamanantaraṃ nāma.",
  "anya-e1102n:329_31": "Jhānā vuṭṭhahitvā puna jhānaṅgāni paccavekkhitvā bhavaṅgaṃ otiṇṇassa tattheva parinibbānaṃ paccavekkhaṇasamanantaraṃ nāma.",
  "anya-e1102n:329_32": "Bhagavā pana jhānasamanantarā apari nibbāyittā paccavekkhaṇasamanantarameva parinibbāyīti veditabbaṃ,",
  "anya-e1102n:329_33": "tenevāha “bhagavā pana jhānaṃ samāpajjitvā jhānā vuṭṭhāya jhānaṅgāni paccavekkhitvā bhavaṅgacittena abyākatena dukkhasaccena parinibbāyī”ti.",
  "anya-e1102n:329_34": "Ettha bhagavato parinibbānacittassa kiṃ ārammaṇaṃ kammaṃ vā hoti,",
  "anya-e1102n:329_35": "udāhu kammanimittagatinimittāni,",
  "anya-e1102n:329_36": "atha nibbānanti apare evaṃ vadanti.",
  "anya-e1102n:330_0": "Nāhu assāsapassāsā, ṭhitacittassa tādino;",
  "anya-e1102n:331_0": "Anejo santi’mārabbha, yaṃkāla’makarī muni.",
  "anya-e1102n:332_0": "Asallīnena cittena, vedanaṃ ajjhavāsayi;",
  "anya-e1102n:333_0": "Pajjotasse’va nibbānaṃ, vimokkho cetaso ahū’ti.",
  "anya-e1102n:334_0": "Imissāgāthāya “yaṃ yo muni anejo santi nibbānaṃ ārabbha kālaṃ akarī”ti yojetvā bhagavato parinibbānacittassa nibbānārammaṇanti tamayuttaṃ,",
  "anya-e1102n:334_1": "paṭisandhibhavaṅgacutīnaṃ nibbānārammaṇassa anārahattā “nibbānaṃ gotrabhussa vodānassa maggassa ārammaṇapaccayenapaccayo,",
  "anya-e1102n:334_2": "nibbānaṃ phalassa āvajjanāyā”ti paṭṭhānapāḷiyā javanaāvajjanānameva adhippetattā tasmā ettha “yaṃ yo",
  "anya-e1102n:334_3": "muni phalasamāpattiyā anejo anejasaṅkhāto taṇhārahito santiṃ nibbānaṃ ārabbha ārammaṇaṃ katvā kālaṃ asītivassaparimāṇaṃ",
  "anya-e1102n:334_4": "akari atikkamī”ti yojanā kātabbā.",
  "anya-e1102n:334_5": "Keci pana evaṃ vadanti…",
  "anya-e1102n:334_6": "“katthaci pana anuppajjamānassa khīṇāsavassa yathopaṭṭhitaṃ nāmarūpadhammādikameva cutipariyosānānaṃ gocarabhāvaṃ gacchati, na kamma-",
  "anya-e1102n:334_7": "kammanimittādayo”ti vuttattā kammanittagatinimittāni arahato cuticittassa ārammaṇabhāvaṃ na gacchantīti",
  "anya-e1102n:334_8": "tampi ayuttameva ayañhetthattho katthaci pana bhave anuppajjamānassa khīṇāsavassa arahato yathā yathā",
  "anya-e1102n:334_9": "yena yena pakārena upaṭṭhitaṃ nāmarūpadhammādikameva cutipariyosānaṃ āvajjanajavanacittānaṃ gocarabhāvaṃ gacchati,",
  "anya-e1102n:334_10": "puna bhavābhinibbattiyā abhāvato.",
  "anya-e1102n:334_11": "Kiṃ kāraṇaṃ bhūtāni kammakammanimittagatinimittāni gocarabhāvaṃ na gacchantīti.",
  "anya-e1102n:334_12": "Cuticittassa pana paṭisandhicittena gahitaṃ atītārammaṇameva gocarabhāvaṃ gacchati.",
  "anya-e1102n:334_13": "“Nāmarūpādikamevā ti ettha nāma”nti cittacetasikanibbānaṃ rūpanti aṭṭhārasavidhaṃ rūpaṃ saṅgaṇhāti.",
  "anya-e1102n:334_14": "Nāmañca rūpañca nāmarūpā.",
  "anya-e1102n:334_15": "Nāmarūpā ca te dhammā ceti tathā.",
  "anya-e1102n:334_16": "Te ādi yesaṃ teti nāmarūpadhammādi tameva nāmarūpadhammādikaṃ.",
  "anya-e1102n:334_17": "Ādisaddena cha paññattiyo saṅgaṇhāti,",
  "anya-e1102n:334_18": "tena nibbānampi arahato maraṇāsannakāle kriyajavanassapi ārammaṇabhāvo bhaveyyāti amhākaṃ khanti vīmaṃsitvā pana gahetabbaṃ.",
  "anya-e1102n:334_19": "Bhagavato nibbānacittassa pana tusitapurato cavitvā sirīmahāmāyāya kucchimhi vasitapaṭisandhicittena",
  "anya-e1102n:334_20": "gahitārammaṇameva ārammaṇaṃ hotīti daṭṭhabbaṃ tañca kho gatinimittameva,",
  "anya-e1102n:334_21": "na kammakammanimittāni.",
  "anya-e1102n:334_22": "Yuttitopi āgamatopi gatinimittameva yujjati tathā hi tusitapureyeva setaketudevaputto hutvā dibbagaṇanāya cattāri sahassāni,",
  "anya-e1102n:334_23": "manussagaṇanāya sattapaññāsavassakoṭi,saṭṭhivassasatasahassāni ṭhatvā pariyosāne pañca pubbanimittāni",
  "anya-e1102n:334_24": "disvā suddhāvāse arahantabrahmunā dasahi cakkavāḷasahassehi āgamma devatāvisesehi ca.",
  "anya-e1102n:335_0": "“Kālo deva mahāvīra, uppajja mātukucchayaṃ;",
  "anya-e1102n:336_0": "Sadevakaṃ tārayanto, bujjhassu amataṃ pada”nti.",
  "anya-e1102n:337_0": "Yāciyamāno “kālaṃ dīpañca desañca,",
  "anya-e1102n:337_1": "kulaṃ mātarameva cā”ti vuttāni pañca mahāvilokanāni viloketvā tusitapurato cavitvā āsāḷhīpuṇṇamāyaṃ uttarāsāḷhanakkhatteneva",
  "anya-e1102n:337_2": "saddhiṃ ekūnavīsatiyā paṭisandhicittesu mettāpubbabhāgamassa somanassañāṇasampayuttaasaṅkhārikakusalacittassa",
  "anya-e1102n:337_3": "sadisena mahāvipākacittena paṭisandhiṃ aggahesi.",
  "anya-e1102n:337_4": "Tadārammaṇāsannavīthito pubbabhāge ālokitāni kāladīpadesakulamātaravasena imāni pañca paṭisandhicittassa",
  "anya-e1102n:337_5": "gatinimittārammaṇabhāvena gocarabhāvaṃ gacchantīti amhākaṃ khanti tanninnatappoṇatappabbhāravasena bāhullappavattito",
  "anya-e1102n:337_6": "teneva abhidhammatthasaṅgahādīsu abhidhammattha vibhāvaniyaṃ “maraṇakāle yathārahaṃ abhimukhībhūtaṃ bhavantare",
  "anya-e1102n:337_7": "paṭisandhijanakaṃ kammaṃ vā taṃ kammakaraṇakāle rūpādikamupaladdhapubbamupakaraṇabhūtañca kammanimittaṃ",
  "anya-e1102n:337_8": "vā anantaramuppajjamānabhave upalabhitabbaṃ upabhogabhūtaṃ gatinimittaṃ vā kammabalena channaṃ dvārānamaññatarasmiṃ",
  "anya-e1102n:337_9": "paccupaṭṭhāsi,",
  "anya-e1102n:337_10": "tato paraṃ tameva tathopaṭṭhitamālambaṇaṃ ārabbha vipaccamānakakammānurūpaṃ parisuddhaṃ vā,",
  "anya-e1102n:337_11": "upakkiliṭṭhaṃ vā upapajjitabbabhavānurūpaṃ tatthoṇataṃva cittasantānamabhiṇhaṃ pavattati bāhullena.",
  "anya-e1102n:337_12": "Tameva vā pana janakabhūtaṃ kammaṃ abhinavakaraṇavasena dvārappattaṃ hoti.",
  "anya-e1102n:337_13": "Paccāsannamaraṇassa pana tassa vīthicittāvasāne bhavaṅgakkhayevā cavanavasena paccuppannabhavapariyosānabhūtaṃ cuticittaṃ uppajjitvā nirujjhati.",
  "anya-e1102n:337_14": "Tasmiṃ niruddhāvasāne tassānantarameva tathā gahitamālambaṇamārabbha savatthukamavatthukameva vā yathārahaṃ",
  "anya-e1102n:337_15": "avijjānusayaparikkhittena taṇhānusayamūlakena saṅkhārena janiyamānaṃ sampayuttehi pariggayhamānaṃ sahajātānamadhiṭṭhānabhāvena",
  "anya-e1102n:337_16": "pubbaṅgamabhūtaṃ bhavantarapaṭisandhānavasena paṭisandhisaṅkhātaṃ mānasamuppajjamānameva patiṭṭhāti bhavantare”ti vuttaṃ.",
  "anya-e1102n:337_17": "Tattha “tatthoṇataṃva cittasantānamabhiṇhaṃ pavattati bāhullenā”ti iminā kammabalena upaṭṭhitaṃ gatinimittaṃ",
  "anya-e1102n:337_18": "maraṇāsannavīthito pubbe ekāhadvīhādivasena sattāhampi,",
  "anya-e1102n:337_19": "sattāhato uttaripi uppajjate vāti dasseti tathā hi parisuddhaṃ vā upakkiliṭṭhaṃ vā vipaccamānakakammānurūpaṃ gatinimittaṃ cirakālampi tiṭṭhati,",
  "anya-e1102n:337_20": "ariyagālatissacoraghātakādayo viya tathā hi ariyagālatisso nāma upāsako sīhaḷadīpe attano bhariyāya sumanāya",
  "anya-e1102n:337_21": "saddhiṃ yāvajīvaṃ dānādi puññakammāni katvā āyūhapariyosāne ariyagālatissassa maraṇamañce nipannassa",
  "anya-e1102n:337_22": "chadevalokato rathaṃ ānetvā attano attano devalokaṃ vaṇṇesuṃ.",
  "anya-e1102n:337_23": "Upāsako devatānaṃ kathaṃ sutvā tusitapurato āhaṭarathaṃ ṭhapetvā avasesarathe “gahetvā gacchathā”ti āha.",
  "anya-e1102n:337_24": "Sumanā pana attano sāmikassa vacanaṃ sutvā “kiṃ tissa maraṇāsanne vilāpaṃ akāsī”ti āha.",
  "anya-e1102n:337_25": "Tisso attano bhariyāya kathaṃ sutvā āha…",
  "anya-e1102n:337_26": "“ahaṃ vilāpaṃ na karomi,",
  "anya-e1102n:337_27": "devalokato devatā cha rathe ānesuṃ tāhi devatāhi saddhaṃ kathemī”ti.",
  "anya-e1102n:337_28": "Taṃ napassāmi kuhi”nti vutte pupphadāmaṃ āharāpetvā ākāse khipāpesi.",
  "anya-e1102n:337_29": "Sā taṃ pupphadāmaṃ rathasīse olambamānaṃ disvā gabbhaṃ pavisitvā sayane sayitvā nāsikavātaṃ sannirujjhitvā cavitvā pāturahosi.",
  "anya-e1102n:337_30": "Sā attano sāmikassa sāsanaṃ pesesi…",
  "anya-e1102n:337_31": "“ahaṃ pana paṭhamaṃ āgatomhi,",
  "anya-e1102n:337_32": "tvaṃ kasmā cirāyasī”ti.",
  "anya-e1102n:337_33": "Ubhopi rathe ṭhatvā sabbe olokentānaṃyeva tusitapuraṃ agamaṃsu.",
  "anya-e1102n:337_34": "Imasmiñhi vatthusmiṃ sāmikassa upaṭṭhitagatinimittaṃ bhariyāya pākaṭaṃ hutvā puretaratusitapure nibbattitvā",
  "anya-e1102n:337_35": "sāmikassa sāsanaṃ pesesi tena ariyagālatissassa cirakālaṃ gatinimittaṃ upaṭṭhātīti veditabbaṃ.",
  "anya-e1102n:337_36": "Manussaloke hi cirakālaṃ tusitapure muhuttaṃva hoti.",
  "anya-e1102n:337_37": "Evaṃ parisuddhaṃ vipaccamānakakammānurūpaṃ gatinimittaṃ cirakālaṃ pavattati iminā nayena duṭṭhagāmaṇiabhayadhammikaupsakādīnampi",
  "anya-e1102n:337_38": "vatthu vitthāretabbaṃ.",
  "anya-e1102n:337_39": "Coraghātakassa pana mahāniraye vipaccamānakakammānurūpaṃ nerayaggijālādikaṃ sattāhaṃ upaṭṭhāti.",
  "anya-e1102n:337_40": "Sāvatthinagare kira pañcasatā corā bahinagare corakammaṃ karonti.",
  "anya-e1102n:337_41": "Athekadivasaṃ janapadapuriso tesaṃ abbhantaro hutvā corakammaṃ akāsi,",
  "anya-e1102n:337_42": "tadā te sabbepi rājapurisā aggahesuṃ.",
  "anya-e1102n:337_43": "Rājā te disvā “tumhākaṃ antare ime sabbe māretuṃ samatthassa jīvitaṃ dammī”ti āha.",
  "anya-e1102n:337_44": "Pañcasatā corā aññamaññaṃ sambandhā aññamaññaṃ sahāyakāti aññamaññaṃ māretuṃ na icchiṃsu,",
  "anya-e1102n:337_45": "janapadamanusso pana “ahaṃ māremī”ti vatvā sabbe māresi.",
  "anya-e1102n:337_46": "Rājā tassa tussitvā coraghātakakammaṃ adāsi.",
  "anya-e1102n:337_47": "So pañcavīsativassāni coraghātakakammaṃ ākāsi.",
  "anya-e1102n:337_48": "Rājā tassa mahallakoti vatvā aññassa coraghātaka kammaṃ dāpesi.",
  "anya-e1102n:337_49": "So coraghātakakammā apanīto aññatarassa santike nāsikavātaṃ uggaṇhitvā hatthapādakaṇṇanāsādīhi chinditabbānaṃ",
  "anya-e1102n:337_50": "ūrūthanakaṭṭhānaṃ bhindantamāretabbayuttānaṃ nāsikavātaṃ vissajjetvā māretabbaṃ mantaṃ labhi.",
  "anya-e1102n:337_51": "So rājānaṃ ārocetvā nāsikavātena coraghātakakammaṃ karontasseva tiṃsa vassāni atikkami.",
  "anya-e1102n:337_52": "So pacchā mahallako hutvā maraṇamañce nipajji “sattadivasena kālaṃ karissatī”ti.",
  "anya-e1102n:337_53": "Maraṇakāle mahantaṃ vedanaṃ ahosi.",
  "anya-e1102n:337_54": "So mahāniraye nibbatto viya mahāsaddaṃ katvā dukkhito hoti.",
  "anya-e1102n:337_55": "Tassa saddena bhītā manussā ubhatopasse gehaṃ chaḍḍetvā palāyiṃsu.",
  "anya-e1102n:337_56": "Tassa maraṇadivase sāriputtatthero dibbacakkhunā lokaṃ olokento etassa kālaṃ katvā mahāniraye nibbattamānaṃ",
  "anya-e1102n:337_57": "disvā tassa anukampaṃ paṭicca gehadvāre pākaṭo ahosi.",
  "anya-e1102n:337_58": "So kujjhitvā nāsikavātaṃ vissajjesi.",
  "anya-e1102n:337_59": "Yāva tatiyaṃ vissajjamānopi vissajjāpetuṃ asakkonto theraṃ atirekena virocamānaṃ disvā cittaṃ pasādetvā pāyāsaṃ therassa dāpesi.",
  "anya-e1102n:337_60": "Thero maṅgalaṃ vaḍḍhetvā agamāsi.",
  "anya-e1102n:337_61": "Coraghātako therassa dinnadānaṃ anussaritvā cavitvā sagge nibbatti,",
  "anya-e1102n:337_62": "nirayajālādayo antaradhāyanti.",
  "anya-e1102n:337_63": "So anāgatepi paccekabuddho bhavissati.",
  "anya-e1102n:337_64": "Evaṃ upakkiliṭṭhaṃ vā vipaccamāna kakammānurūpaṃ gatinimittampi sattāhaparamaṃ upaṭṭhāti.",
  "anya-e1102n:337_65": "Atthikehi pana sahassavatthu sagāthāvaggesu oloketabbo.",
  "anya-e1102n:337_66": "Bhagavato pana parisuddhaṃ mettāpubbabhāgassa somanassa ñāṇasampayuttakusalassa kammassa vegena kāladīpadesakulamātaravasena",
  "anya-e1102n:337_67": "imāni pañcagatinimittāni cirakālaṃ hutvā upaṭṭhahanti.",
  "anya-e1102n:337_68": "Cirakālanti manussaloke sattāhamattaṃ,",
  "anya-e1102n:337_69": "tusitapuremuhuttameva,",
  "anya-e1102n:337_70": "tathāpi manussaloke sattāhamatte kāle devatānaṃ pañcapubbanimittāni paññāyanti tañca kho puññavantānaṃyeva paññāyanti,",
  "anya-e1102n:337_71": "na sabbesaṃ manussaloke puññavantānaṃ rājarājamahāmattādīnaṃ viya taṃ disvā mahesakkhā devatā jānanti,",
  "anya-e1102n:337_72": "na appesakkhā,",
  "anya-e1102n:337_73": "manussaloke nemittakā brāhmaṇapaṇḍitādayoviya.",
  "anya-e1102n:337_74": "Mahesakkhā devatā taṃ pubbanimittaṃ disvā nandavanaṃ netvā “kālo devā”ti ādīhi yācanti.",
  "anya-e1102n:337_75": "Mahāsakko tattheva nandavanuyyāne kāladīpadesakulamātaravasena pañca viloketvā cavitvā tamārammaṇaṃ katvā",
  "anya-e1102n:337_76": "mahāmāyāya kucchimhi paṭisandhiṃ aggahesīti sanniṭṭhānamavagantabbaṃ.",
  "anya-e1102n:338_0": "Tattha kālanti manussaloke ekūnatiṃsatime vasse vesākhapuṇṇamadivase buddho bhavissāmīti kālaṃ olokesi.",
  "anya-e1102n:338_1": "Dīpanti jambudīpeyeva bhavissāmi,",
  "anya-e1102n:338_2": "na aññadīpesūti dīpaṃ olokesi.",
  "anya-e1102n:338_3": "Desanti majjhimadeseyeva,",
  "anya-e1102n:338_4": "tañca kho mahābodhimaṇḍeyeva,",
  "anya-e1102n:338_5": "na aññadeseti desaṃ olokesi.",
  "anya-e1102n:338_6": "Kulanti dve kulāni khattiyakulabrāhmaṇakulavasena.",
  "anya-e1102n:338_7": "Tattha yasmiṃ kāle khattiyakulaṃ loke seṭṭhabhāvena “ayameva loke aggo”ti sammannati,",
  "anya-e1102n:338_8": "tadā khattiyakuleyeva buddhā uppajjanti.",
  "anya-e1102n:338_9": "Yasmiṃ pana kāle brāhmaṇakulaṃ ayameva loke aggoti,",
  "anya-e1102n:338_10": "tadā brāhmaṇakuleyeva buddhā uppajjanti.",
  "anya-e1102n:338_11": "Idāni pana khattiyakulameva aggoti sammannanti.",
  "anya-e1102n:338_12": "Khattiyakulepi sakyarājānova loke uttamā,",
  "anya-e1102n:338_13": "asambhinnakhattiyakulattā tasmā sakyarājakuleyeva bhavissāmīti kulaṃ olokesi.",
  "anya-e1102n:338_14": "Mātaranti mama mātaraṃ dasa māsāni satta ca divasāni ṭhassati,",
  "anya-e1102n:338_15": "etthantare mama mātuyā arogo bhavissatīti mātarampi olokesi.",
  "anya-e1102n:338_16": "Bodhisattamātā pana pacchimavaye ṭhitā.",
  "anya-e1102n:338_17": "Evaṃ yuttitopi āgamatopi bhagavato nibbānacittassa paṭasandhicittena gahitanimittameva ārammaṇaṃ hotīti veditabbaṃ.",
  "anya-e1102n:339_0": "Sabbaññujinanibbāna, cittassa gocaraṃ subhaṃ;",
  "anya-e1102n:340_0": "Viññeyyaṃ gatinimittaṃ, ganthehi avirodhato.",
  "anya-e1102n:341_0": "Dhātuparinibbānampi bodhimaṇḍeyeva bhavissati vuttañhetaṃ uparipaṇṇāsake “dhātuparinibbānaṃ anāgate bhavissati",
  "anya-e1102n:341_1": "sāsanassa hi osakkanakāle imasmiṃ tambapaṇṇidīpe dhātuyo sannipatitvā mahācetiyato nāgadīpe rājāyatanacetiyaṃ,",
  "anya-e1102n:341_2": "tato mahābodhipallaṅkaṃ gamissanti.",
  "anya-e1102n:341_3": "Nāgabhavanatopi devalokatopi dhātuyo mahābodhipallaṅkameva gamissanti sāsapamattāpi dhātuyo antarā na nassissanti,",
  "anya-e1102n:341_4": "sabbā dhātuyo mahābodhipallaṅke rāsibhūtā suvaṇṇakkhandhā viya ekagghanā hutvā chabbaṇṇarasmiyo vissajjissanti,",
  "anya-e1102n:341_5": "tā dasasahassalokadhātuṃ pharissanti.",
  "anya-e1102n:341_6": "Tato dasasahassacakkavāḷesu devatā sannipatitvā ''ajja satthā parinibbāyati ajja sāsanaṃ osakkati pacchimadassanaṃ",
  "anya-e1102n:341_7": "idaṃ amhāka”nti dasabalassa parinibbutadivasato mahantataraṃ kāruññaṃ karissanti ṭhapetvā anāgāmikhīṇāsave",
  "anya-e1102n:341_8": "avasesā sakattabhāvena sandhāretuṃ nāsakkhiṃsu,",
  "anya-e1102n:341_9": "dhātusarīrato tejodhātu uṭṭhahitvā yāva brahmalokā uggacchissati.",
  "anya-e1102n:341_10": "Sāsapamattāyapi dhātuyā sati ekajālā bhavissati dhātūsu pariyādānaṃ gatāsu pacchijjissati.",
  "anya-e1102n:341_11": "Evaṃ mahantaṃ ānubhāvaṃ dassetvā dhātūsu antarahitāsu sāsanaṃ antarahitaṃ nāma hoti.",
  "anya-e1102n:341_12": "Yāva evaṃ na antaradhāyati,",
  "anya-e1102n:341_13": "tāva anantaradhānameva sāsanaṃ.",
  "anya-e1102n:341_14": "Parinibbānakālato paṭṭhāya yāva sāsapamattā dhātu tiṭṭhati,",
  "anya-e1102n:341_15": "tāva buddhakālato pacchāti na veditabbaṃ dhātūsu hi ṭhitāsu buddhā ṭhitā va honti,",
  "anya-e1102n:341_16": "tasmā etthantare aññassa buddhassa uppatti nivāritāva hoti.",
  "anya-e1102n:341_17": "Teneva vadāma.",
  "anya-e1102n:342_0": "Parinibbānakālato, pacchā dharanti dhātuyo;",
  "anya-e1102n:343_0": "Anibbutova sambuddho, aññabuddhassa vāritā.",
  "anya-e1102n:344_0": "Jīvamānepi sambuddhe, nibbute vā tathāgate;",
  "anya-e1102n:345_0": "Yo karoti samaṃ pūjaṃ, phalaṃ tāsa samaṃ siyā’ti.",
  "anya-e1102n:346_0": "Iti sāgarabuddhittheravicarite sīmavisodhane dhammavaṇṇanāya",
  "anya-e1102n:347_0": "Nibbānakaṇḍo tatiyo paricchedo.",
  "anya-e1102n:348_0": "4. Samasīsikaṇḍo",
  "anya-e1102n:349_0": "Idāni saṅgho ca dullabho loketi padassa vaṇṇanākkamo sampatto.",
  "anya-e1102n:349_1": "Tattha saṅghoti paramatthasammutivasena duvidho hoti.",
  "anya-e1102n:349_2": "Tesu paramatthasaṅgho cattāri purisayugāni,",
  "anya-e1102n:349_3": "aṭṭhapurisapuggalā,",
  "anya-e1102n:349_4": "cattālīsampi puggalā,",
  "anya-e1102n:349_5": "aṭṭhasatampi purisapuggalāti catubbidho hoti.",
  "anya-e1102n:349_6": "Tattha saṅkhepavasena sotāpattimaggaṭṭho phalaṭṭhoti ekaṃ yugaṃ,",
  "anya-e1102n:349_7": "sakadāmimaggaṭṭho phalaṭṭhoti ekaṃ,",
  "anya-e1102n:349_8": "anāgāmimaggaṭṭho phalaṭṭhoti ekaṃ,",
  "anya-e1102n:349_9": "arahattamaggaṭṭho phalaṭṭhoti ekanti cattāri purisayugāni honti.",
  "anya-e1102n:349_10": "Cattāro maggaṭṭhā cattāro phalaṭṭhāti aṭṭhapurisapuggalā honti.",
  "anya-e1102n:349_11": "Cattālīsampi puggalāti sotāpattimaggaṭṭho paṭhamajhānikādivasena pañca,",
  "anya-e1102n:349_12": "tathā sakadāgāmianāgāmiarahattamaggaṭṭhāpi pañca pañcāti vīsati maggaṭṭhapuggalā,",
  "anya-e1102n:349_13": "tathā phalaṭṭhāpi sotapattiphalaṭṭhādivasena pañca pañcāti vīsati phalaṭṭhāti cattālīsapuggalā honti.",
  "anya-e1102n:349_14": "Ettha ca maggassa ekacittakkhaṇikattā kathaṃ vīsatimaggaṭṭhā puggalā bhaveyyunti.",
  "anya-e1102n:350_0": "Vuccatepādakajjhānasammasitajjhānapuggalajjhāsayesupi hi aññataravasena taṃ taṃ jhānasadisavitakkādiaṅgapātubhāvena",
  "anya-e1102n:350_1": "cattāropi maggaṭṭhā paṭhamajjhānikādivohāraṃ labhantā paccekaṃ pañcapañcadhā vibhajiyanti,",
  "anya-e1102n:350_2": "tasmā vīsati maggaṭṭhā honti.",
  "anya-e1102n:350_3": "Tattha paṭhamajjhānādīsu yaṃ yaṃ jhānaṃ samāpajjitvā tato vuṭṭhāya saṅkhāre sammasantassa vuṭṭhānagāminīvipassanā pavattā,",
  "anya-e1102n:350_4": "taṃ pādakajjhānaṃ vuṭṭhānagāminivipassanāya padaṭṭhānabhāvato.",
  "anya-e1102n:350_5": "Yaṃ yaṃ jhānaṃ sammasantassa sā pavattā,",
  "anya-e1102n:350_6": "taṃ sammasitajjhānaṃ.",
  "anya-e1102n:350_7": "“Aho vata me paṭhamajjhānasadiso maggo pañcaṅgiko,",
  "anya-e1102n:350_8": "dutiyajjhānādīsu vā aññatarasadiso caturaṅgikādibhedo maggo bhaveyyā”ti evaṃ yogāvacarassa uppannajjhāsayo puggalajjhāsayo nāma.",
  "anya-e1102n:350_9": "Tattha yena paṭhamajjhānādīsu aññataraṃ jhānaṃ samāpajjitvā tato vuṭṭhāya pakiṇṇakasaṅkhāre sammasitvā maggo uppādito hoti,",
  "anya-e1102n:350_10": "tassa so maggo paṭhamajjhānādi taṃ taṃ pādakajjhānasadiso hoti.",
  "anya-e1102n:350_11": "Sace pana vipassanāpādakaṃ kiñcijhānaṃ natthi,",
  "anya-e1102n:350_12": "kevalaṃ paṭhamajjhānādīsu aññataraṃ jhānaṃ sammasitvā maggo uppādito hoti,",
  "anya-e1102n:350_13": "tassa so sammasitajjhānasadiso hoti.",
  "anya-e1102n:350_14": "Yadā panayaṃ kiñci jhānaṃ samāpajjitvā tato aññaṃ sammasitvā maggo uppādito hoti,",
  "anya-e1102n:350_15": "tadā puggalajjhāsayavasena dvīsu aññatarasadiso hoti.",
  "anya-e1102n:350_16": "Evaṃ samathayānikassa puthujjanassa ariyānaṃ vā pādakajjhānasammasitajjhānapuggalajjhāsayavasena paṭhamajjhānādīnaṃ",
  "anya-e1102n:350_17": "aññatarajhānasadisassa maggaṅgikassa pavattanato puggalabhedavasena vīsati maggaṭṭhā puggalā honti,",
  "anya-e1102n:350_18": "tathā phalaṭṭhāpi vīsatīti cattālīsaariyapuggalā honti.",
  "anya-e1102n:350_19": "Aparampi sace pana puggalassa tathā vidho ajjhāsayo natthi,",
  "anya-e1102n:350_20": "anulomavasena heṭṭhimaheṭṭhimajhānato vuṭṭhāya uparūparijhānadhamme sammasitvā uppāditamaggo pādakajjhānamanapekkhitvā sammasitajjhānasadiso hoti.",
  "anya-e1102n:350_21": "Paṭilomavasena uparūparijhānato vuṭṭhāya heṭṭhimaheṭṭhimajhānadhamme sammasitvā uppāditamaggo sammasitajjhānamanapekkhitvā pādakajjhānasadiso hoti,",
  "anya-e1102n:350_22": "heṭṭhimaheṭṭhimajhānato hi uparūparijhānaṃ balavataranti,",
  "anya-e1102n:350_23": "aṭṭhasatampi purisapuggalāti tattha ekabījī,",
  "anya-e1102n:350_24": "kolaṃkolo,",
  "anya-e1102n:350_25": "sattakkhattuparamoti tayo sotāpannā.",
  "anya-e1102n:350_26": "Kāmarūpārūpabhavesu adhigataphalā tayo sakadāgāminoti te sabbepi dukkhapaṭipadā dandhābhiññaṃ,",
  "anya-e1102n:350_27": "dukkhapaṭipadā khippābhiññaṃ,",
  "anya-e1102n:350_28": "sukhāpaṭipadā dandhābhiññaṃ,",
  "anya-e1102n:350_29": "sukhāpaṭipadā khippābhiññanti catunnaṃ paṭipadānaṃ vasena catuvīsati,",
  "anya-e1102n:350_30": "antarāparinibbāyī,",
  "anya-e1102n:350_31": "upahaccapari nibbāyī,",
  "anya-e1102n:350_32": "sasaṅkhāraparinibbāyī,",
  "anya-e1102n:350_33": "asaṅkhāraparinibbāyī,",
  "anya-e1102n:350_34": "uddhaṃsoto akaniṭṭhagāmīti avihāsu pañca anāmigāno,",
  "anya-e1102n:350_35": "tathā atappāsudassāsudassīsupi pañca.",
  "anya-e1102n:350_36": "Akaniṭṭhesu pana uddhaṃsotavajjā antarāparinibbāyī,",
  "anya-e1102n:350_37": "upahaccaparinibbāyī,",
  "anya-e1102n:350_38": "sasaṅkhāraparinibbāyī,",
  "anya-e1102n:350_39": "asaṅkhāraparibbāyīti cattāroti catuvīsati anāgāmino.",
  "anya-e1102n:350_40": "Sukkhavipassako,",
  "anya-e1102n:350_41": "samathayānikoti dve arahanto,",
  "anya-e1102n:350_42": "cattāro maggaṭṭhāti catupaññāsa te sabbepi saddhādhurapaññādhurānaṃvasena dveguṇe hutvā aṭṭhasataṃ ariyapuggalā honti.",
  "anya-e1102n:350_43": "Te sabbepi “aṭṭhasataṃ vā”ti vitthāravasena uddiṭṭhā ariyapuggalā te saṅkhepato yugavasena sotāpatti",
  "anya-e1102n:350_44": "maggaṭṭho phalaṭṭhoti ekaṃ yugantyādinā cattārova honti.",
  "anya-e1102n:350_45": "Tenevāha ratanaparitte “ye puggalā aṭṭhasataṃ pasatthā,",
  "anya-e1102n:350_46": "cattāri etāni yugāni hontī”ti ayaṃ pabhedomaggaṭṭhaphalaṭṭhesu missakavasena labbhati jhānikavipassakapabhedo",
  "anya-e1102n:350_47": "pana phalaṭṭheyeva labbhati maggassa ekacittakkhatikattā maggaṭṭhesu na labbhati.",
  "anya-e1102n:350_48": "Tattha sotāpattiphalaṭṭho jhānikasukkhavipassakavasena duvidho.",
  "anya-e1102n:350_49": "Tesu jhāniko puggalo tasmiṃ bhave arahattappatto parinibbāyati.",
  "anya-e1102n:350_50": "Appatto brahmalokagato hoti,",
  "anya-e1102n:350_51": "so jhāniko nāma.",
  "anya-e1102n:350_52": "Mūlaṭīkāyaṃ pana nikantiyā sati puthujjanādayo yathāladdhajjhānassa bhūmibhūte suddhāvāsavajjite yattha",
  "anya-e1102n:350_53": "katthaci nibbattanti tathā kāmabhavepi kāmāvacarakammabalena “ijjhati hi bhikkhave sīlavato cetopaṇidhi",
  "anya-e1102n:350_54": "visuddhattā”ti vuttaṃ.",
  "anya-e1102n:350_55": "Anāgāmino pana kāmarāgassa sabbaso pahīnattā kāmabhavesu nikantiṃ na uppādentīti kāmalokavajjite yathāladdhassa",
  "anya-e1102n:350_56": "bhūmi bhūte yattha katthaci nibbattantī’ti vuttaṃ tathā hi anāgāmisseva kāmabhave nikantiyā pahīnattā",
  "anya-e1102n:350_57": "sotāpannasakadāgāmīnampi nikantiyā sati kāmabhave kāmāvacarakammabalena uppattibhāvo avāritova hotīti",
  "anya-e1102n:350_58": "viññāyati tasmā “appatte brahmalokagato hoti,",
  "anya-e1102n:350_59": "so jhāniko nāmāti idaṃ yebhuyyavasena vutta”nti daṭṭhabbaṃ.",
  "anya-e1102n:350_60": "Sukkhavipassako pana tividho ekabījī,",
  "anya-e1102n:350_61": "kolaṃkolo,",
  "anya-e1102n:350_62": "sattakkhattuparamoti.",
  "anya-e1102n:350_63": "Tattha eko manussaloke vā hotu chadevaloke vā,",
  "anya-e1102n:350_64": "ekapaṭisandhiko hutvā arahattaṃ patvā parinibbāyati,",
  "anya-e1102n:350_65": "ayaṃ ekabījī nāma eko manussaloke ekā paṭisandhi devaloke ekāti dvepaṭisandhiko vā,",
  "anya-e1102n:350_66": "evaṃ ticatupañcachaparamo hutvā arahattaṃ patvā parinibbāyati,",
  "anya-e1102n:350_67": "ayaṃ kolaṃkolo nāma.",
  "anya-e1102n:350_68": "Eko manussaloke sotāpanno hutvā devaloke ekā paṭisandhi tato punāgantvā manussaloke ekāti evaṃ manussadevalokamissakavasena",
  "anya-e1102n:350_69": "tattha cattāri idha tīṇityādinā tattha cha,",
  "anya-e1102n:350_70": "idha ekoti yāva sattapaṭisandhiko hutvā parinibbāyati,",
  "anya-e1102n:350_71": "ayaṃ sattakkhattuparamo nāma.",
  "anya-e1102n:350_72": "Kevalaṃ pana manussaloke yeva satta devalokeyeva vā sattāti evaṃ amisso hutvā paṭisandhiko gahetabbo apare pana “ito satta,",
  "anya-e1102n:350_73": "tato satta saṃsāre vicarantī”ti vuttattā manussalokasattapaṭisandhidevaloka sattapaṭisandhivasena sattakkhattuparamaṃ vadanti.",
  "anya-e1102n:350_74": "Taṃ ayuttaṃ kasmā “kiñcāpi te honti bhusaṃpamattā,",
  "anya-e1102n:350_75": "na te bhavaṃ aṭṭhamamādiyantī”ti pāḷiyā virodhattā.",
  "anya-e1102n:350_76": "Apica dvibhavaparicchinno sakadāgāmīpi dvikkhattuṃ manussalokaṃ āgato bhaveyya,",
  "anya-e1102n:350_77": "tassapi tattha ekaṃ,",
  "anya-e1102n:350_78": "idha ekanti vārassa labbhitabbato na panevaṃ daṭṭhabbaṃ.",
  "anya-e1102n:350_79": "Sakiṃ imaṃ manussalokaṃ āgacchatīti sakadāgāmī idha patvā idha parinibbāyī,",
  "anya-e1102n:350_80": "tattha patvā tattha parinibbāyī,",
  "anya-e1102n:350_81": "tattha patvā idha parinibbāyī,",
  "anya-e1102n:350_82": "idha patvā tattha parinibbāyīti pañcasu sakadāgāmīsu pañcamako idha adhippeto.",
  "anya-e1102n:350_83": "Yadi evaṃ idha patvā idha parinibbāyīti ādayo cattāro kathaṃ sakadāgāmīnāmāti.",
  "anya-e1102n:350_84": "Te sakiṃ puna āgacchatīti vacanatthena sakadāgāmī nāma.",
  "anya-e1102n:350_85": "Kāmataṇhāya sabbaso pahīnattā imaṃ kāmadhātuṃ anāgacchatīti anāgāmī,",
  "anya-e1102n:350_86": "niccaṃ brahmalokeyeva paṭisandhi vasena āgacchatīti adhippāyo.",
  "anya-e1102n:350_87": "Jhānikassa evaṃ hotu,",
  "anya-e1102n:350_88": "sukkhavipassakassa kathanti sopi jhānikova hutvā gacchati tassa hi maggantare sīhabyagghādīhi hatassāpi",
  "anya-e1102n:350_89": "lakkhaṇattayaṃ āropetvā jhāniko hutvāva maraṇaṃ hoti ayaṃ pana rūpārūpabhavena ekakkhattuparamo nāma.",
  "anya-e1102n:350_90": "Sattakkhattuparamādayo ariyā rūpārūpalokesu anekakkhattupaṭisandhikāpi brahmalokasāmaññena ekapaṭisandhikā nāma honti.",
  "anya-e1102n:350_91": "Arahā pana pāpakaraṇe rahābhāvā dakkhiṇaṃ arahattā puna bhavā bhinibbattiyārahābhāvātyādinā vacanatthena arahā nāma.",
  "anya-e1102n:350_92": "Sopi tividho jhānika sukkhavipassaka samasīsīvasena.",
  "anya-e1102n:350_93": "Tattha jhāniko maggeneva āgato,",
  "anya-e1102n:350_94": "so paṭisambhidāppatto nāma.",
  "anya-e1102n:350_95": "Aparopi puthujjanasekkhasantāne jhāniko hutvā jhānaṃ pādakaṃ katvā maggaṃ uppādeti,",
  "anya-e1102n:350_96": "sopi jhānikova.",
  "anya-e1102n:350_97": "Sukkhavipassako pana kilesakkhayamattameva maggena saha anāgatajhānaṃ nāma natthi,",
  "anya-e1102n:350_98": "taṃ pacchā parihāyatītipi vadanti.",
  "anya-e1102n:350_99": "Samasīsī pana tividho hoti iriyāpathasamasīsī,",
  "anya-e1102n:350_100": "rogasamasīsī,",
  "anya-e1102n:350_101": "jīvitasamasīsīti.",
  "anya-e1102n:350_102": "Tattha yo ṭhānādīsu iriyāpathesu yeneva iriyapathena samannāgato hutvā vipassanaṃ ārabhati,",
  "anya-e1102n:350_103": "teneva iriyāpathena arahattaṃ patvā parinibbāyati ayaṃ iriyāpathasamasīsī nāma.",
  "anya-e1102n:350_104": "Yo pana ekaṃ rogaṃ patvā antoroge eva vipassanaṃ paṭṭhapetvā arahattaṃ patvā teneva rogena parinibbāyati ayaṃ rogasamasīsi nāma.",
  "anya-e1102n:350_105": "Yo pana terasasu sīsesu kilesasīsaṃ avijjaṃ arahattamaggo pariyādiyati,",
  "anya-e1102n:350_106": "pavattisīsaṃ jīvitindriyaṃ cuticittaṃ pariyādiyati,",
  "anya-e1102n:350_107": "ayaṃ jīvitasamasīsīnāma.",
  "anya-e1102n:350_108": "Tattha terasa sīsāni katamāni terasa sīsāni.",
  "anya-e1102n:350_109": "Palibodhasīsaṃ,",
  "anya-e1102n:350_110": "taṇhābandhanasīsaṃ,",
  "anya-e1102n:350_111": "mānaparāmāsasīsaṃ,",
  "anya-e1102n:350_112": "diṭṭhivikkhepasīsaṃ,",
  "anya-e1102n:350_113": "uddhaccakilesasīsaṃ,",
  "anya-e1102n:350_114": "avijjāadhimokkhasīsaṃ,",
  "anya-e1102n:350_115": "saddhāpaggahasīsaṃ,",
  "anya-e1102n:350_116": "vīriyaupaṭṭhānasīsaṃ,",
  "anya-e1102n:350_117": "satiavikkhepasīsaṃ,",
  "anya-e1102n:350_118": "samādhidassanasīsaṃ,",
  "anya-e1102n:350_119": "paññāpavattisīsaṃ,",
  "anya-e1102n:350_120": "jīvitindriyagocarasīsaṃ,",
  "anya-e1102n:350_121": "vimokkhasaṅkhārasīsanti.",
  "anya-e1102n:350_122": "Ettha ca avijjā pariyādāyakaṃ maggacittaṃ jīvitindriyaṃ pariyādātuṃ sakkoti,",
  "anya-e1102n:350_123": "jīvitapariyādāyakaṃ cuticittaṃ avijjaṃ pariyādātuṃ na sakkoti,",
  "anya-e1102n:350_124": "avijjā pariyādāyakaṃ cittaṃ aññaṃ,",
  "anya-e1102n:350_125": "jīvitindriyapariyādāyakaṃ cittaṃ aññaṃ.",
  "anya-e1102n:350_126": "Kathaṃ panidaṃ sīsaṃ samaṃ hotīti.",
  "anya-e1102n:350_127": "Vārasamatāya,",
  "anya-e1102n:350_128": "yasmiñhi vāre maggavuṭṭhānaṃ hoti,",
  "anya-e1102n:350_129": "sotāpattimagge maggaphalanibbānapahīnasesakilesapaccavekkhaṇāvasena pañca paccavekkhaṇāni,",
  "anya-e1102n:350_130": "tathā sakadāmimagge pañca,",
  "anya-e1102n:350_131": "anāgāmimagge pañca,",
  "anya-e1102n:350_132": "arahattamagge sesakilesābhāvā cattārīti ekūnavīsatime paccavekkhaṇañāṇe patiṭṭhāya bhavaṅgaṃ otaritvā",
  "anya-e1102n:350_133": "parinibbāyato imāya vārasamatāya idaṃ ubhayasīsa pariyādānampi samaṃ hoti nāma.",
  "anya-e1102n:350_134": "Arahattamagge ca pavattisīsaṃ jīvitindriyaṃ pavattito vuṭṭhahanto maggo cutito uddhaṃ appavattikaraṇavasena yadipi pariyādiyati.",
  "anya-e1102n:350_135": "Yāva pana cuti,",
  "anya-e1102n:350_136": "tāva pavattisabhāvato pavattisīsaṃ jīvitindriyaṃ cuticittaṃ pariyādiyati nāma.",
  "anya-e1102n:350_137": "Kilesapariyādānena maggacittena attano anantaraṃ viya nipphādetabbā paccavekkhaṇavārāva paripuṇṇā.",
  "anya-e1102n:350_138": "Paripuṇṇavasena pahīnakilese paccavekkhaṇato kilesapariyādānasseva vārāti vattabbataṃ arahanti,",
  "anya-e1102n:350_139": "teneva kilesasīsaṃ avijjāpariyādānañca pavattisīsaṃ jīvitindriyapariyādānañca samaṃ katvā imāya vārasamatāya",
  "anya-e1102n:350_140": "kilesapariyādānaṃ jīvitapariyādānānaṃ apubbacarimatā veditabbāti vuttaṃ.",
  "anya-e1102n:350_141": "Saṃyuttaṭhakathāyaṃ pana yassa puggalassa apubbaṃ acarimaṃ āsavapariyādānañca hoti jīvitapariyādānañca,",
  "anya-e1102n:350_142": "ayaṃti puggalo samasīsī.",
  "anya-e1102n:350_143": "Ettha ca pavattisīsaṃ kilesasīsanti dve sīsāni.",
  "anya-e1102n:350_144": "Tattha pavattisīsaṃ nāma jīvitindriyaṃ.",
  "anya-e1102n:350_145": "Kilesasīsaṃ nāma avijjā.",
  "anya-e1102n:350_146": "Tesu jīvitindriyaṃ cuticittaṃ khepeti.",
  "anya-e1102n:350_147": "Avijjaṃ maggacittaṃ.",
  "anya-e1102n:350_148": "Dvinnaṃ cittānaṃ ekato uppādo natthi.",
  "anya-e1102n:350_149": "Maggānantaraṃ pana phalaṃ,",
  "anya-e1102n:350_150": "phalānantaraṃ bhavaṅgaṃ,",
  "anya-e1102n:350_151": "bhavaṅgato vuṭṭhāya paccavekkhaṇaṃ paripuṇṇaṃ hoti,",
  "anya-e1102n:350_152": "taṃ aparipuṇṇaṃ vāti.",
  "anya-e1102n:350_153": "Tikhiṇena asinā sīse chindantepi hi eko vā dve vā paccavekkhaṇavārā avassaṃ uppajjantiyeva,",
  "anya-e1102n:350_154": "cittānaṃ pana lahuparivattitāya āsavakkhayo ca jīvitapariyādānañca ekakkhaṇe viya sañjāyatī’ti vuttaṃ.",
  "anya-e1102n:350_155": "Taṭṭīkāyañca “dvinnaṃ cittānanti cuticittamaggacittānaṃ.",
  "anya-e1102n:350_156": "Tanti paccayavekallaṃ.",
  "anya-e1102n:350_157": "Paripuṇṇaṃ javanacittānaṃ sattakkhattuṃ pavattiyā.",
  "anya-e1102n:350_158": "Aparipuṇṇaṃ pañcakkhattuṃ pavattiyā.",
  "anya-e1102n:350_159": "Kiñcāpi eko vā dve vā ti vuttaṃ,",
  "anya-e1102n:350_160": "taṃ pana vacana siliṭṭhavasena vuttaṃ.",
  "anya-e1102n:350_161": "Yāva ekaṃ vā dve vā tadārammaṇacittānīti heṭṭhimantena dve pavattantīti vadantī”ti vuttaṃ.",
  "anya-e1102n:350_162": "Ettha ca “paripuṇṇaṃ javanacittānaṃ sattakkhattuṃ pavattiyā,",
  "anya-e1102n:350_163": "aparipuṇṇaṃ pañchakkhattuṃ pavattiyā”ti iminā aṭṭhakathāṭīkāvacanena samasīsīnaṃ paccavekkhaṇāvasena",
  "anya-e1102n:350_164": "maraṇāsannavīthiyaṃ paripuṇṇavasena sattakkhattuṃ,",
  "anya-e1102n:350_165": "aparipuṇṇavasena pañcakkhattuṃ kriyajavanāni javantīti sanniṭṭhānametthāva gantabbaṃ.",
  "anya-e1102n:350_166": "“Asammūḷho kālaṃ karotī”ti vuttattā ca viññāyati sattakkhattuṃ paripuṇṇavasena maraṇāsannakāle javanapavatti.",
  "anya-e1102n:350_167": "Evañca sati “mandappavattiyaṃ pana maraṇakālādīsu pañcavāramevā”ti ettha “mandappavattiya”nti visesanaṃ sātthakaṃ siyā.",
  "anya-e1102n:350_168": "“Pañcavāramevā”ti ettha evakārena mandappavattikāle chasattakkhattuṃ nivatteti.",
  "anya-e1102n:350_169": "Asammūḷhakāle pana chasattakkhattumpi anujānāti.",
  "anya-e1102n:350_170": "Kāmāvacarajavanānañca aniyataparimāṇā balavakālepi parisampuṇṇabhāvā tathā hi “kāmāvacarajavanānibalavakāle sattakkhattuṃ chakkhattuṃ vā,",
  "anya-e1102n:350_171": "mandappavattiyaṃ pana maraṇakālādīsu pañcavārameva.",
  "anya-e1102n:350_172": "Bhagavato yamakapāṭihāriyakālādīsu lahukappavattiyaṃ cattāri pañcavā paccavekkhaṇajavanacittāni bhavantī”ti",
  "anya-e1102n:350_173": "aniyamitappamāṇavasena uppattibhāvo āgato imasmiṃ samasīsiniddesavārepi maraṇāsannavīthicittassa visuṃ",
  "anya-e1102n:350_174": "alabbhanato paccavekkhaṇanteyeva bhavaṅgacittena parinibbānato paripuṇṇavasena satta javanacittāni pāṭikaṅkhitabbānīti",
  "anya-e1102n:350_175": "amhākaṃ khanti vīmaṃsitvā gahetabbo ito yuttataro vā pakāro labbhamāno gavesitabbo.",
  "anya-e1102n:350_176": "Evaṃ paramatthasaṅghavasena cattāri purisayugāni,",
  "anya-e1102n:350_177": "aṭṭha purisapuggalā,",
  "anya-e1102n:350_178": "cattālīsampipuggalā aṭṭhasatampi purisapuggalāti sabbaṃ samodhānetvā imasmiṃ loke saṅghopi dullabhoti",
  "anya-e1102n:350_179": "veditabbo tathā hi ariyapuggalā atidullabhāva sāsanassa vijjamānakālepi idāni sotāpannassāpi avijjamānato",
  "anya-e1102n:350_180": "ayaṃ paramatthasaṅghavicāraṇā.",
  "anya-e1102n:350_181": "Sammutisaṅgho pana ñatticatutthena upasampanno puthujjanasaṅghova,",
  "anya-e1102n:350_182": "sopi dullabhoyeva.",
  "anya-e1102n:350_183": "Kasmā buddhuppādakāleyeva labbhanato tathā hi anuppanne buddhe paccekabuddhānaṃ satasahassādigaṇane uppajjamānepi",
  "anya-e1102n:350_184": "tesaṃ santike upasampadābhāvassa alabbhamānato paccekabuddhānañhi santike pabbajitānaṃ kulaputtānaṃ saraṇagamanakammaṭṭhānassāpi",
  "anya-e1102n:350_185": "dātuṃ asakkuṇeyyattā.",
  "anya-e1102n:350_186": "Paccekabuddhā ca nāma mūgassa supinadassanaṃ viya attanā paṭiladdhasaccadhamme paresaṃ ācikkhituṃ na sakkonti,",
  "anya-e1102n:350_187": "tasmā te pabbājetvā kammaṭṭhāne niyojetuṃ asamatthā “evaṃ te nivāsetabbaṃ,",
  "anya-e1102n:350_188": "evaṃ te pārupitabba”nti ādinānayena abhisamācārikameva sikkhāpesuṃ tasmā buddhuppādakāleyeva sammutisaṅgho labbhati.",
  "anya-e1102n:350_189": "Apica na te dullabhāyeva honti,",
  "anya-e1102n:350_190": "atha kho tasmiṃ uddissa appamattakassāpi katākārassa asaṅkhyeyyaphalāpi honti vuttañhetaṃ bhagavatā “bhavissanti",
  "anya-e1102n:350_191": "kho panānanda anāgatamaddhānaṃ gotrabhuno kāsāvakaṇṭhā dussīlā pāpadhammā tesu dussīlesu saṅghaṃ uddissa",
  "anya-e1102n:350_192": "dānaṃ dassanti,",
  "anya-e1102n:350_193": "tadā pāhaṃ ānanda saṅghagataṃ dakkhiṇaṃ asaṅkhyeyyaṃ appameyyaṃ vadāmi na tvevāhaṃ ānanda kenaci pariyāyena",
  "anya-e1102n:350_194": "saṅghagatā dakkhiṇā pāṭipuggalikaṃ dakkhiṇaṃ mahapphalanti vadāmī”ti.",
  "anya-e1102n:350_195": "Tathā hi uparipaṇṇāsake dakkhiṇavibhaṅgavaṇṇanāyaṃ “kāsāvakaṇṭhānaṃ saṅghe dinne dakkhiṇāpi guṇāsaṅkhyāya asaṅkhyeyyā”ti vuttaṃ.",
  "anya-e1102n:350_196": "Saṅghagatadakkhiṇā hi saṅghe cittīkāraṃ kātuṃ sakkontassa hoti.",
  "anya-e1102n:350_197": "Saṅghe pana cittīkāro dukkaro yo hi “saṅghagataṃ dakkhiṇaṃ dassāmī”ti deyyadhammaṃ paṭiyādetvā vihāraṃ",
  "anya-e1102n:350_198": "gantvā bhante saṅghaṃ uddissa ekaṃ theraṃ dethā’ti vadati,",
  "anya-e1102n:350_199": "atha saṅghato sāmaṇeraṃ labhitvā “sāmaṇero me laddho”ti aññathattaṃ āpajjati,",
  "anya-e1102n:350_200": "tassa dakkhiṇā saṅghagatā na hoti.",
  "anya-e1102n:350_201": "Mahātheraṃ labhitvā pi “mahāthero me laddho”ti somanassaṃ uppādentassāpi na hotiyeva.",
  "anya-e1102n:350_202": "Tassa dakkhiṇā saṅghagatā na hoti.",
  "anya-e1102n:350_203": "Yo pana sāmaṇeraṃ upasampannaṃ vā daharaṃ vā theraṃ vā bālaṃ vā paṇḍitaṃ vā yaṃkiñci saṅghato labhitvā",
  "anya-e1102n:350_204": "nibbematiko hutvā “saṅghassa dammī”ti saṅghe cittīkāraṃ kātuṃ sakkoti,",
  "anya-e1102n:350_205": "tassa dakkhiṇā saṅghagatā nāma hoti.",
  "anya-e1102n:350_206": "Parasamuddavāsino kira evaṃ karonti tattha hi eko vihārassāmikuṭumbiko “saṅghagataṃ dakkhiṇaṃ dassāmī”ti",
  "anya-e1102n:350_207": "saṅghato uddisitvā “ekaṃ bhikkhuṃ dethā”ti yācitvā so ekaṃ dussīlabhikkhuṃ labhitvā nisīdanaṭṭhānaṃ opuñjāpetvā",
  "anya-e1102n:350_208": "āsanaṃ paññapetvā upari vitānaṃ bandhitvā gandhadhūmapupphehi pūjetvā pāde dhovitvā makkhetvā buddhassa",
  "anya-e1102n:350_209": "nipaccakāraṃ karonto viya saṅghe cittīkārena deyyadhammaṃ adāsi so bhikkhu pacchābhattaṃ vihāraṃ jagganatthāya",
  "anya-e1102n:350_210": "“kudālakaṃ dethā”ti gharadvāraṃ āgato upāsako nisinnova kudālaṃ pādena khipitvā “gaṇhā”ti adāsi tamenaṃ",
  "anya-e1102n:350_211": "manussā āhaṃsu “tumhehi pātova etassa katasakkāro vattuṃ na sakkā,",
  "anya-e1102n:350_212": "idāni apacayamattakampi natthi,",
  "anya-e1102n:350_213": "kiṃ nāmeta”nti.",
  "anya-e1102n:350_214": "Upāsako “saṅghassa so ayyo cittīkāro,",
  "anya-e1102n:350_215": "na etassā”ti āha.",
  "anya-e1102n:350_216": "Kāsāvakaṇṭhasaṅghadinnadakkhiṇaṃ pana ko sodheti,",
  "anya-e1102n:350_217": "sāriputtamoggalānādayo asītimahātherā sodhenti api ca therā ciraparinibbutā,",
  "anya-e1102n:350_218": "there ādiṃ katvā yāvajjatanā dharamānakhīṇāsavā sodhentiyeva,",
  "anya-e1102n:350_219": "tathā hi dāyakato paṭiggāhatopi mahapphalaṃ hoti dānaṃ.",
  "anya-e1102n:350_220": "Dāyakato vessantarajātakaṃ kathetabbaṃ vessantaro hi dussīlassa jūjakābrāhmaṇassa nayanasadise dve jālīkaṇhājine putte datvā pathaviṃ kampesi.",
  "anya-e1102n:350_221": "Sabbaññutaññāṇaṃ ārabbha pavattacetanāya mahantabhāvena pathaviṃ kampesi.",
  "anya-e1102n:350_222": "Evaṃ dāyakatopi mahapphalaṃ hoti.",
  "anya-e1102n:350_223": "Paṭiggāhakato pana sāriputtattherassa dinnacoraghātakavatthu kathetabbaṃ coraghātako nāma hi sāvatthiyaṃ",
  "anya-e1102n:350_224": "eko janapadapuriso pañcavīsati vassāni coraghātakakammaṃ katvā mahallakakālepi tiṃsa vassāni nāsikavāteneva",
  "anya-e1102n:350_225": "kaṇṇanāsādīni chinditvā coraghātakakammaṃ karontasseva pañcapaññāsa vassāni vītivattāni.",
  "anya-e1102n:350_226": "So maraṇa mañce nipannova attano kammabalena mahāniraye nibbatto viya mahāsaddaṃ katvā dukkhito hoti,",
  "anya-e1102n:350_227": "tassa saddena bhītā manussā ubhato passe gehaṃ chaḍḍetvā palāyiṃsu.",
  "anya-e1102n:350_228": "Tadā sāriputtatthero dibbacakkhu nā lokaṃ volokento taṃ disvā tassa anukampaṃ paṭicca tassa gehadvāre aṭṭhāsi.",
  "anya-e1102n:350_229": "So kujjhitvā tikkhattuṃ nāsikavātena vissajjamānopi vissajjituṃ asakkonto ativirocamānaṃ theraṃ disvā",
  "anya-e1102n:350_230": "ativiya pasīditvā attano atthāya sampāditaṃ pāyāsaṃ adāsi.",
  "anya-e1102n:350_231": "Theropi maṅgalaṃ vaḍḍhetvā pakkami.",
  "anya-e1102n:350_232": "Coraghātako therassa dinnadānaṃ anussaritvā sagge nibbatti,",
  "anya-e1102n:350_233": "evaṃ paṭiggāhakatopi mahapphalaṃ hoti.",
  "anya-e1102n:350_234": "Ubhayatopi mahapphalaṃ,",
  "anya-e1102n:350_235": "anāthapiṇḍikavisākhādayo buddhappamukhassa dinnadānaṃ veditabbaṃ.",
  "anya-e1102n:351_0": "Vuttañhetaṃ bhagavatā.",
  "anya-e1102n:352_0": "“Tathāgate ca sambuddhe, athavā tassa sāvake;",
  "anya-e1102n:353_0": "Natthi citte pasannamhi, appakā nāma dakkhiṇā.",
  "anya-e1102n:354_0": "Evaṃ acintiyā buddhā, buddhadhammā acintiyā;",
  "anya-e1102n:355_0": "Acintiye pasannānaṃ, vipāko hoti acintiyo”ti.",
  "anya-e1102n:356_0": "Evaṃ ubhayavasena mahapphalabhāvo veditabbo.",
  "anya-e1102n:356_1": "Dāyakatopi paṭiggāhakatopi nipphalameva.",
  "anya-e1102n:356_2": "Seyyathāpi makkhaligosālachasatthārādīnaṃ attano upāsakamicchādiṭṭhīhi pūjāvisesā vuttañhetaṃ bhagavatā.",
  "anya-e1102n:357_0": "“Māse māse kusaggena, bālo bhuñjeyya bhojanaṃ;",
  "anya-e1102n:358_0": "Na so saṅkhatadhammānaṃ, kalaṃ nāgghati soḷasi”nti.",
  "anya-e1102n:359_0": "Tenevāha bhagavā cattārimāni ānanda dakkhiṇavisuddhiyo”ti.",
  "anya-e1102n:359_1": "Imāni tīṇi buddhadhammasaṅgharatanāni sādhūnaṃ ratijananatthena ratanāni nāma.",
  "anya-e1102n:360_0": "Vuttañhetaṃ.",
  "anya-e1102n:361_0": "“Cittīkataṃ mahagghañca, atulaṃ dullabhadassanaṃ;",
  "anya-e1102n:362_0": "Anomasattaparibhogaṃ, ratanaṃ tena vuccatī”ti.",
  "anya-e1102n:363_0": "Ratanañca nāma duvidhaṃ saviññāṇakāviññāṇakavasena.",
  "anya-e1102n:363_1": "Tattha aviññāṇakaṃ cakkaratanaṃ,",
  "anya-e1102n:363_2": "maṇiratanaṃ yaṃ vā panaññampi anindriyabaddhasuvaṇṇarajatādi.",
  "anya-e1102n:363_3": "Saviññāṇakaṃ hatthiassaratanādipariṇāyakaratanapariyosānaṃ,",
  "anya-e1102n:363_4": "yaṃ vā panaññampi indriyabaddhaṃ.",
  "anya-e1102n:363_5": "Evaṃ duvidhe cettha saviññāṇakaratanaṃ aggamakkhāyati,",
  "anya-e1102n:363_6": "kasmā yasmā aviññāṇakaṃ suvaṇṇarajatamaṇimuttādiratanaṃ saviññāṇakānaṃ hattiratanādīnaṃ alaṅkāratthāya upanīyati.",
  "anya-e1102n:363_7": "Saviññāṇakaratanampi duvidhaṃ tiracchānagataratanaṃ manussaratanañca.",
  "anya-e1102n:363_8": "Tattha manussaratanaṃ aggamakkhāyati.",
  "anya-e1102n:363_9": "Kasmā yasmā tiracchānagataratanaṃ manussaratanassa opavayhaṃ hoti.",
  "anya-e1102n:363_10": "Manussaratanampi duvidhaṃ itthiratanaṃ purisaratanañca.",
  "anya-e1102n:363_11": "Tattha purisaratanaṃ aggamakkhāyati.",
  "anya-e1102n:363_12": "Kasmā yasmā itthiratanaṃ purisaratanassa paricārikattaṃ āpajjati.",
  "anya-e1102n:363_13": "Purisaratanampi duvidhaṃ agārikaratanaṃ anagārikaratanañca tattha anagārikaratanaṃ aggamakkhāyati.",
  "anya-e1102n:363_14": "Kasmā yasmā agārikaratanesu aggo cakkavattīpi sīlādiguṇayuttaṃ anagārikaratanaṃ pañcapatiṭṭhitena vanditvā",
  "anya-e1102n:363_15": "upaṭṭhahitvā payirupāsitvā dibbamānussikā sampattiyo pāpuṇitvā ante nibbānasampattiṃ pāpuṇāti.",
  "anya-e1102n:363_16": "Anagārikaratanampi duvidhaṃ ariyaputhujjanavasena.",
  "anya-e1102n:363_17": "Ariyaratanampi duvidhaṃ sekkhāsekkhavasena.",
  "anya-e1102n:363_18": "Asekkharatanampi duvidhaṃ sukkhavipassakasamathayānikavasena.",
  "anya-e1102n:363_19": "Samathayānikaratanampi duvidhaṃ sāvakapāramippattamapattañca.",
  "anya-e1102n:363_20": "Tattha sāvakapāramippattaṃ aggamakkhāyati.",
  "anya-e1102n:363_21": "Kasmā guṇamahattatāya.",
  "anya-e1102n:363_22": "Sāvakapāramippattaratanatopi paccekabuddharatanaṃ aggamakkhāyati.",
  "anya-e1102n:363_23": "Kasmā guṇamahattatāya.",
  "anya-e1102n:363_24": "Sāriputtamoggalānasadisāpi hi anekasatā sāvakā paccekabuddhassa guṇānaṃ satabhāgampi na upanenti.",
  "anya-e1102n:363_25": "Paccekabuddhato sambuddharatanaṃ aggamakkhāyati.",
  "anya-e1102n:363_26": "Kasmā guṇamahattatāya sakalampi jambudīpaṃ pallaṅke na pallaṅkaṃ ghaṭṭento nisinnā paccekasambuddhā ekassa",
  "anya-e1102n:363_27": "guṇānaṃ neva saṅkhyaṃ kalaṃ gaṇanabhāgaṃ upanenti,",
  "anya-e1102n:363_28": "vuttañhetaṃ bhagavatā “yāvatā bhikkhave sattā apadā vā…pe…",
  "anya-e1102n:363_29": "tathāgato tesaṃ aggamakkhāyatī”ti ādi.",
  "anya-e1102n:363_30": "Evaṃ “buddho ca dullabho loke,",
  "anya-e1102n:363_31": "saddhammasavanampi ca,",
  "anya-e1102n:363_32": "saṅgho ca dullabho loke”ti imesaṃ tiṇṇaṃ padānaṃ atthuddhāravasena sabbaso attho vuttoyeva hoti.",
  "anya-e1102n:364_0": "Iti sāgarabuddhittheraviracite sīmavisodhane saṅghavaṇṇanāya",
  "anya-e1102n:365_0": "Samasīsikaṇḍo catuttho paricchedo.",
  "anya-e1102n:366_0": "Pakiṇṇakakaṇḍo",
  "anya-e1102n:367_0": "Idāni sappurisāti dullabhāti imassa saṃvaṇṇanākkamo sampatto tathā hi loke sappurisāpi atidullabhāyeva.",
  "anya-e1102n:367_1": "Sappurisāti kalyāṇaguṇasampannā uttamapurisā.",
  "anya-e1102n:367_2": "Te nissāya jātidhammā sattā jātiyā,",
  "anya-e1102n:367_3": "maraṇadhammā sattā maraṇato muccanti vuttañhetaṃ bhagavatā “mamañhi ānanda kalyāṇamittaṃ āgamma jātiyā parimuccanti,",
  "anya-e1102n:367_4": "jarādhammā sattā jarāya muccantī”ti ādi vacanato pana sammāsambuddhoyeva sabbākārasampanno kalyāṇamitto nāma.",
  "anya-e1102n:367_5": "Taṃ alabhantena sāriputtamoggalānādayo ariyapuggalā vā.",
  "anya-e1102n:367_6": "Tepi alabhantena ekantajahitaṃ sivaṭṭhikaṃ kalyāṇamittaṃ labhitabbaṃ,",
  "anya-e1102n:367_7": "vuttañhetaṃ porāṇehi.",
  "anya-e1102n:368_0": "“Piyo garu bhāvanīyo, vattā ca vacanakkhamo;",
  "anya-e1102n:369_0": "Gambhīrañca kathaṃ kattā, nocāṭhāne niyojaye”ti.",
  "anya-e1102n:370_0": "Evamādiguṇasamannāgato vaḍḍhipakkhe ṭhitapaṇḍitapuggalo loke dullabhova.",
  "anya-e1102n:370_1": "Katamo paṇḍitapuggalo buddhapaccekabuddhā asīti ca mahāsāvakā aññe ca tathāgatassa sāvakā sunettamahāgovindavidhurasarabhaṅgamahosadhasutasomanimirājaayogharakumāraka",
  "anya-e1102n:370_2": "akattipaṇḍitādayo ca paṇḍitāti veditabbā.",
  "anya-e1102n:370_3": "Te bhaye viya rakkhā,",
  "anya-e1102n:370_4": "andhakāre viya padīpā,",
  "anya-e1102n:370_5": "khuppipāsādidukkhābhibhave viya annapānādipaṭilābho,",
  "anya-e1102n:370_6": "attano vacanakarānaṃ sabbabhayaupaddavūpasaggaviddhaṃsanasamatthā honti tathā hi tathāgataṃ āgamma asaṅkhyeyyā",
  "anya-e1102n:370_7": "aparimāṇā devamanussā āsavakkhayaṃ pattā brahmaloke patiṭṭhitā,",
  "anya-e1102n:370_8": "devaloke uppannā.",
  "anya-e1102n:370_9": "Sāriputtatthere cittaṃ pasādetvā catūhi ca paccayehi theraṃ upaṭṭhahitvā asīti kusalahassāni sagge nibbattāni,",
  "anya-e1102n:370_10": "tathā mahāmoggalānamahākassapapabhuti sunettassa satthuno sāvakā appekacce brahmaloke upapajjiṃsu,",
  "anya-e1102n:370_11": "appekacce paranimmitavasavattīnaṃ devānaṃ sahabyataṃ…pe…",
  "anya-e1102n:370_12": "appekacce gahapatimahāsālakulānaṃ sahabyataṃ upapajjiṃsu,",
  "anya-e1102n:370_13": "vuttañhetaṃ “natthi bhikkhave paṇḍitato bhayaṃ,",
  "anya-e1102n:370_14": "natthi paṇḍitato upaddavo,",
  "anya-e1102n:370_15": "natthi paṇḍitato upasaggo”ti.",
  "anya-e1102n:370_16": "Apica taggaramālādigandhabhaṇḍasadiso paṇḍito,",
  "anya-e1102n:370_17": "taggaramālādigandhabhaṇḍapaliveṭhanapattasadiso tadupasevī vuttañhetaṃ nāradajātake.",
  "anya-e1102n:371_0": "“Taggarañca palāsena, yo naro upanayhati;",
  "anya-e1102n:372_0": "Pattāpi surabhi vāyanti, evaṃ dhīrūpasevanā”ti.",
  "anya-e1102n:373_0": "Akittipaṇḍito sakkena devānamindena vare diyyamāne evamāha",
  "anya-e1102n:374_0": "“Dhīraṃ passe suṇe dhīraṃ, dhīrena saha saṃvase;",
  "anya-e1102n:375_0": "Dhīrenā’lāpasallāpaṃ, taṃ kare tañca rocaye.",
  "anya-e1102n:376_0": "Kiṃ nu te akaraṃ dhīro, vada kassapa kāraṇaṃ;",
  "anya-e1102n:377_0": "Kena kassapa dhīrassa, dassanaṃ abhikaṅkhasi.",
  "anya-e1102n:378_0": "Nayaṃ nayati medhāvī, adurāyaṃ na yuñjati;",
  "anya-e1102n:379_0": "Sanaro seyyaso hoti, sammā vutto na kuppati;",
  "anya-e1102n:380_0": "Vinayaṃ so pajānāti, sādhu tena samāgamo”ti.",
  "anya-e1102n:381_0": "Apica tepi sappurise saṅgamma assutapubbampi ubhayalokahitāvahaṃ vācaṃ suyyateva, vuttampi cetaṃ.",
  "anya-e1102n:382_0": "“Subhāsitaṃ uttamamāhu santo, dhammaṃ bhaṇe nādhammaṃ taṃ dutiyaṃ;",
  "anya-e1102n:383_0": "Piyaṃ bhaṇe nāppiyaṃ taṃ tatiyaṃ, saccaṃ bhaṇe nālīkaṃ taṃ catuttha”nti ca.",
  "anya-e1102n:384_0": "“Yaṃ buddho bhāsati vācaṃ, khemaṃ nibbānapattiyā;",
  "anya-e1102n:385_0": "Dukkhassantakiriyāya, sā ve vācānamuttamā”ti.",
  "anya-e1102n:386_0": "Sappurisūpanissayasevanapaccayāyeva dānādikusalasamāyogena apāyadukkhato muccanti vuttañhetaṃ “apica",
  "anya-e1102n:386_1": "nerayikādidukkhaparittāṇato puññāni eva pāṇīnaṃ bahūpakārāni,",
  "anya-e1102n:386_2": "yato tesampi upakārānussaraṇatā kataññutā sappurisehi pasaṃsanīyādinānappakāravisesādhigamahetūca honti vuttañhetaṃ bhagavatā,",
  "anya-e1102n:386_3": "“dve me bhikkhave puggalā dullabhā lokasmiṃ,",
  "anya-e1102n:386_4": "katame dve,",
  "anya-e1102n:386_5": "yo ca pubbakārī,",
  "anya-e1102n:386_6": "yo ca kataññu katavedī”ti.",
  "anya-e1102n:386_7": "Apica vidhuramahosadhajātakādikālepi idhalokaparalokasampattiatthameva attano vacanakare sammā yojenti.",
  "anya-e1102n:386_8": "Anākulakammantādhiṭṭhānena kālaññutāya patirūpakāritāya analasatāya uṭṭhānavīriyasamatāya abyasaniyatāca",
  "anya-e1102n:386_9": "kālānatikkamanaappatirūpakaraṇaakaraṇasithilakaraṇāhi akusalādīhi rahitakasigorakkhavāṇijjādayo kammantā,",
  "anya-e1102n:386_10": "ete attano vā puttadārassa vā dāsakammakarānaṃ vā byattatāya evaṃ payojitā diṭṭheva dhamme dhanadhaññavitti paṭilābhahetū honti,",
  "anya-e1102n:386_11": "vuttañhetaṃ bhagavatā.",
  "anya-e1102n:387_0": "Patirūpakārīri dhuravā, uṭṭhānatā vindate dhananti ca;",
  "anya-e1102n:388_0": "Na divā soppasīle, rattiṃ uṭṭhānadassinā;",
  "anya-e1102n:389_0": "Niccappamattena soṇḍena, sakkā āvasituṃ gharaṃ.",
  "anya-e1102n:390_0": "Atīsitaṃ atiuṇhaṃ, atisāramidaṃ ahu;",
  "anya-e1102n:391_0": "Iti vissaṭṭhakammante, atthā accenti māṇave.",
  "anya-e1102n:392_0": "Yo ca sītañca uṇhañca; Tiṇāni yo na maññati;",
  "anya-e1102n:393_0": "Sappurisakiccāni, so sukhaṃ na vihāyatī”ti ca.",
  "anya-e1102n:394_0": "Bhoge saṃharamānassa, parasseva irayato;",
  "anya-e1102n:395_0": "Bhogā sannicayaṃ yanti, vammikovūpacīyatīti.",
  "anya-e1102n:396_0": "Evamādippabhedā sappurisā loke atidullabhāva.",
  "anya-e1102n:396_1": "Tabbigamena duppurisā bālajanā agavesantopi labbhanteva te bālā attānaṃ sevamāne parajane saṃsāradukkheyeva",
  "anya-e1102n:396_2": "osīdenti bhavato vuṭṭhānaṃ na denti tathā hi pūraṇakassapādayo chasatthārā devadattakokālika-",
  "anya-e1102n:396_3": "modakatissa khaṇḍadeviyāputtasamuddadattaciñcamāṇavikādayo atītakāle ca dīghadukkhassa lābhāti ime aññe",
  "anya-e1102n:396_4": "ca evarūpā sattā bālā aggipadittamiva agāraṃ attanā duggahitena attānañca attano vacanakārake ca vināsenti",
  "anya-e1102n:396_5": "tathā hi devadattamāgamma rājā ajātasattu-",
  "anya-e1102n:396_6": "kokālikādayo tadaññepi puggalā apāye nibbattanti.",
  "anya-e1102n:396_7": "Rājā ajātasattu sāmaññaphalasuttantasavanakāle yadi pitaraṃ aghāteyya,",
  "anya-e1102n:396_8": "sotāpanno bhaveyya pitaraṃ ghātitattā maggaphalampi appatvā lohakumbhiyaṃ saṭṭhivassasahassāni paccitvā muccissati anāgatepi paccekabuddho bhavissati.",
  "anya-e1102n:396_9": "Kokālikopi sāriputtamoggalānatthere anapacāyitvā mahāniraye padumagaṇanāya paccanokāse nirayapadese padumaniraye…pe…",
  "anya-e1102n:396_10": "padumaṃ kho pana aññataro bhikkhu nirayaṃ kokāliko bhikkhu upapanno sāriputtamoggalānesu cittaṃ āghātetvā”ti āha.",
  "anya-e1102n:396_11": "Tattha aññataro bhikkhūti nāmagottena apākaṭaṃ “kiṃ va dīghaṃ nukho bhante padume niraye āyuppamāṇa”nti",
  "anya-e1102n:396_12": "pañhaṃ pucchitvā nisinnaṃ ekaṃ bhikkhuṃ evamāha “dīghaṃ kho bhikkhu niraye āyuppamāṇaṃ,",
  "anya-e1102n:396_13": "taṃ na sukaraṃ saṅkhātuṃ ettakāni vassānīti vā ettakāni vassasatānīti vā ettakāni vassasahassānīti vā",
  "anya-e1102n:396_14": "ettakāni vassasatasahassānī”ti vā sakkā pana bhante upamaṃ kātunti.",
  "anya-e1102n:396_15": "“Sakkā bhikkhū”ti bhagavā avoca.",
  "anya-e1102n:396_16": "Seyyathāpi bhikkhu vīsatikhāriko kosalako tilavāho hoti,",
  "anya-e1102n:396_17": "tato puriso vassasatassa vassasahassassa accayena ekamekaṃ tilaṃ uddhareyya,",
  "anya-e1102n:396_18": "khippataraṃ kho so bhikkhu vīsatikhāriko kosalako tilavāho iminā upakkamena parikkhayaṃ pariyādānaṃ gaccheyya,",
  "anya-e1102n:396_19": "na tveva eko abbudo nirayo.",
  "anya-e1102n:396_20": "Seyyathāpi bhikkhu vīsa abbudo nirayo,",
  "anya-e1102n:396_21": "evameko nirabbudo nirayo”ti ādi.",
  "anya-e1102n:396_22": "Vīsatikhāriko ti māgadhikena patthena cattāro patthā kosalaraṭṭhe eko pattho hoti.",
  "anya-e1102n:396_23": "Tena patthena cattāro patthā āḷhakaṃ.",
  "anya-e1102n:396_24": "Cattāri āḷhakāni doṇaṃ.",
  "anya-e1102n:396_25": "Catudoṇā mānikā.",
  "anya-e1102n:396_26": "Catumānikā khārī.",
  "anya-e1102n:396_27": "Tāyakhāriyā vīsatikhāriko tilavāho.",
  "anya-e1102n:396_28": "Tilavāhoti tilasakaṭaṃ.",
  "anya-e1102n:396_29": "Abbudo nirayoti abbudo nāma eko paccekanirayo natthi,",
  "anya-e1102n:396_30": "avīcimhi eva pana abbudagaṇanāya paccanokāso “abbudo nirayo”ti vutto.",
  "anya-e1102n:396_31": "Esa nayo nirabbudādīsupi.",
  "anya-e1102n:396_32": "Tattha vassagaṇanāpi evaṃ veditabbā yathāha “sataṃsatasahassāni koṭi hoti evaṃ sataṃsahassakoṭiyo pakoṭi nāma.",
  "anya-e1102n:396_33": "Sataṃsatasahassapakoṭiyo koṭipakoṭi nāma.",
  "anya-e1102n:396_34": "Sataṃ satasahassakoṭipakoṭiyo nahutaṃ.",
  "anya-e1102n:396_35": "Sataṃsatasahassanahutāni ninnahutaṃ.",
  "anya-e1102n:396_36": "Sataṃsatasahassaninnahutāni eko abbudo.",
  "anya-e1102n:396_37": "Tato vīsatiguṇo nirabbudo.",
  "anya-e1102n:396_38": "Esa nayo sabbattha ayañca gaṇanā aparicitānaṃ dukkarā”ti vuttaṃ taṃ na sukaraṃ saṅkhātu’nti keci pana",
  "anya-e1102n:396_39": "tattha paridevanānattenapi kammakaraṇanānattenapi imāni nāmāni laddhānīti vadanti.",
  "anya-e1102n:396_40": "Aparepi vānakāraṇehīti ṭīkānetti.",
  "anya-e1102n:396_41": "Yathā ca dīghavidassaāghātā ca buddhantaraṃ saṭṭhiyojanamattena attabhāvena uttāno patito mahāniraye paccati yathā ca,",
  "anya-e1102n:396_42": "tassa diṭṭhiabhirucitāni pañca kulasatāni tasseva sahabyataṃ uppannāni mahāniraye paccanti.",
  "anya-e1102n:396_43": "Vuttañcetaṃ bhagavatā “seyyathāpi bhikkhave naḷāgāraṃ vā tiṇāgāraṃ vā aggiphuṭṭho kūṭāgārāni dahati ullittāvalittāni",
  "anya-e1102n:396_44": "nivātāni phusitaggaḷāni pihita vātapānāni evameva kho bhikkhave yānikānici bhayāni uppajjanti,",
  "anya-e1102n:396_45": "sabbāni bālato uppajjanti,",
  "anya-e1102n:396_46": "no paṇḍitato yekeci upaddavā uppajjanti,",
  "anya-e1102n:396_47": "no paṇḍitato,",
  "anya-e1102n:396_48": "yekeci upasaggā…pe…",
  "anya-e1102n:396_49": "no paṇḍitato.",
  "anya-e1102n:396_50": "Iti kho bhikkhave sappaṭibhayo bālo appaṭibhayo paṇḍito saupaddavo bālo anupaddavo paṇḍito,",
  "anya-e1102n:396_51": "saupasaggo bālo anupasaggo paṇḍitoti.",
  "anya-e1102n:396_52": "Api ca pūtimacchasadiso bālo,",
  "anya-e1102n:396_53": "pūtimacchabaddhapatta putisadiso hoti tadupasevī.",
  "anya-e1102n:396_54": "Chaḍḍanīyataṃ jigucchanīyatañca āpajjati viññūnaṃ vuttampi cetaṃ nāradajātake.",
  "anya-e1102n:397_0": "“Pūtimacchaṃ kusaggena, yo naro upanayhati;",
  "anya-e1102n:398_0": "Kusāpi pūti vāyanti, evaṃ bālūpasevanā”ti.",
  "anya-e1102n:399_0": "Akattipaṇḍitocāpi sakkena devānamindena vare diyyamāne evamāha",
  "anya-e1102n:400_0": "“Bālaṃ na passe na suṇe, na ca bālena saṃvase;",
  "anya-e1102n:401_0": "Bālenā’llāpasallāpaṃ, na kare na ca rocaye.",
  "anya-e1102n:402_0": "Kiṃnu te akaraṃ bālo, vada kassapa kāraṇaṃ;",
  "anya-e1102n:403_0": "Kena kassapa bālassa, dassanaṃ nābhikaṅkhasi.",
  "anya-e1102n:404_0": "Anayaṃ nayati dummedho, adhurāyaṃ niyuñjati;",
  "anya-e1102n:405_0": "Dunnayo seyyaso hoti, sammā vutto pakuppati;",
  "anya-e1102n:406_0": "Vinayaṃ so na jānāti, sādhu tassa adassana”nti.",
  "anya-e1102n:407_0": "Evaṃ bāladujjanasaṃsaggavaseneva sabbāni bhayupaddavāni uppajjanti,",
  "anya-e1102n:407_1": "no paṇḍitasevanavasenātisabbaso sappurisā atidullabhāva.",
  "anya-e1102n:408_0": "Idāni.",
  "anya-e1102n:409_0": "“Dullabhañca manussattaṃ, buddhuppādo ca dullabho;",
  "anya-e1102n:410_0": "Dullabhā khaṇasampatti, saddhammo paramadullabho”ti.",
  "anya-e1102n:411_0": "Imissā gāthāya vaṇṇanākkamo sampatto.",
  "anya-e1102n:411_1": "Tattha dullabhañca manussattanti manussabhāvopi dullabhoyeva manussassa dullabhabhāvo kāṇakacchapopamādīhi",
  "anya-e1102n:411_2": "veditabbo eko kira kassako gaṅgātīre tīṇi saṃvaccharāni kasitvā kiñcimattampi alabhitvā naṅgalaphālaṃ",
  "anya-e1102n:411_3": "dvedhā bhinditvā gaṅgāyaṃ khipi tena gaṅgānadiyā vāhena eko uddhaṃ eko heṭṭhāti evaṃ dve naṅgalaphālakā",
  "anya-e1102n:411_4": "gaṅgāyaṃ vuyhantā cirena eko uddhaṃ eko heṭṭhāti dve ekato hutvā pākatikā yujjanti tasmiṃ khaṇe vassasatavassasahassaccayena",
  "anya-e1102n:411_5": "ekavāraṃ ummujjamāno kāṇakacchapo ummujjamānakkhaṇe tassa gīvā dvinnaṃ naṅgalaphālānamantare hoti ayaṃ",
  "anya-e1102n:411_6": "kālo dullabhova evameva manussattabhāvopi dullabhoyeva tathāhi manussattabhāvaṃ alabhitvāva nirayapetaasurakāyatiracchānabhūmīsuyeva",
  "anya-e1102n:411_7": "saṃsaritvā sīsampi ukkhipituṃ alabhantā ekabuddhantarā dve buddhantarā tayo buddhantarā cattāro buddhantarā",
  "anya-e1102n:411_8": "ekāsaṅkhyeyyavasena niraye paccanakasattānaṃ gaṇanapathaṃ vītivattā,",
  "anya-e1102n:411_9": "tathā petaasurakāyatiracchānabhūmīsupi atikhuddakena attabhāvena tilabījasāsapabījassa catupañcachasattaaṭṭhakalabhāgamatteneva",
  "anya-e1102n:411_10": "aṅguliyā patiṭṭhitaṭṭhānamatteyeva bhūmipadese nisinnānaṃ atikhuddakasattānaṃ gaṇanapathampi vītivattā",
  "anya-e1102n:411_11": "te hi gaṇituṃ iddhimantapuggale ṭhapetvā añño ko nāma sakkhissati tehi mohandhabhāvena kaṇhasukkapakkhampi",
  "anya-e1102n:411_12": "ajānantā anekesu buddhasatesu vā buddhasahassesu vā uppajjamānesupi buddhotisaddaṃ asutvā vītivattā,",
  "anya-e1102n:411_13": "evaṃ manussattabhāvopi dullabhoyeva.",
  "anya-e1102n:411_14": "Manussattabhāve labhamānepi buddhuppādakālo atidullabhova.",
  "anya-e1102n:411_15": "Buddhuppādakālepi sammādiṭṭhi hutvā kusalūpapattisaṅkhātā khaṇasampatti dullabhāva,",
  "anya-e1102n:411_16": "saddhammadesakassāpi dullabhattā,",
  "anya-e1102n:411_17": "tasmimpi sati aṅgavikalabhāvena saddhammasavanassāpi dullabhattāti evamādippabhedā manussattabhāvādikā khaṇasampattiyo dullabhāti veditabbā.",
  "anya-e1102n:411_18": "Dullabhā khaṇasampattīti kusalūpapattisaṅkhātā khaṇasampatti dullabhāyeva tathā hi paccantavisaya arūpaasaññasattatiracchānapetanerayikakāle",
  "anya-e1102n:411_19": "vā majjhimadesepi cakkhādiaṅgavikalevā paripuṇṇaaṅgabhāvepi micchādiṭṭhibhūtā vā kusalūpapattisaṅkhātā",
  "anya-e1102n:411_20": "khaṇā na honti paccantavisaye hi pavattā janā pāṇātipātādidasaakusalakammapatheyeva ramanti abhiramanti,",
  "anya-e1102n:411_21": "caṇḍasabhāvā ca te honti,",
  "anya-e1102n:411_22": "ratanattayaguṇampi na jānanti.",
  "anya-e1102n:411_23": "Arūpinopi puggalā paratoghosavirahitattā sotāpattimaggapaṭilābhopi tesaṃ natthi,",
  "anya-e1102n:411_24": "buddhadassanādīnipi na labhanti.",
  "anya-e1102n:411_25": "Asaññasattatiracchānapetanerayikakālesu pana pageva pūritapāramīnaṃ sattānaṃ pavattanampi abbohārikaṃ,",
  "anya-e1102n:411_26": "sammādiṭṭhikule jāyamānāpi cakkhuvikalena buddhasaṅgharatanānaṃ adassanaṃ,",
  "anya-e1102n:411_27": "sotavikalena dhammasavanatopi hāyati eḷamūgādibhāvena kusalasamādānā na honti.",
  "anya-e1102n:411_28": "Aṅgasampannepi micchādiṭṭhibhāvena dvattiṃsamahāpurisalakkhaṇaasītianubyañjanabyāmappabhāparikkhittaṃ",
  "anya-e1102n:411_29": "sabbajanānaṃ nayanarasāyatanabhūtaṃ sabbaññubuddhampi disvā pasādasommena cakkhunā oloketabbampi na maññanti",
  "anya-e1102n:411_30": "manopadosavaseneva yugaggāhā hutvā yamakapāṭihāriyakālādīsu anekepi micchādiṭṭhino mahāniraye uppajjanti.",
  "anya-e1102n:411_31": "Evaṃ kusalūpapattikhaṇasampattipi dullabhāyeva.",
  "anya-e1102n:412_0": "“Dullabhañca manussattaṃ, buddhuppādo ca dullabho;",
  "anya-e1102n:413_0": "Dullabhā khaṇasampatti, saddhammo paramadullabho”ti.",
  "anya-e1102n:414_0": "Imissā gāthāya attho vuttoyeva.",
  "anya-e1102n:415_0": "Iti sāgarabuddhittheraviracite sīmavisodhane",
  "anya-e1102n:416_0": "Pakiṇṇakakaṇḍo nāma pañcamo paricchedo.",
  "anya-e1102n:417_0": "Evaṃ satthuparinibbānato vassasataccayena patiṭṭhite isinā kāritattā’ isinagara’nti laddhanāme dvattapādibhūpālānaṃ",
  "anya-e1102n:417_1": "nivāsaṭṭhānabhūte sīrikhettanagare erāvatiyā nadiyā pārimatīrabhūte pabbatasānumhi patiṭṭhitassa kañcanavaramahāthūpassa",
  "anya-e1102n:417_2": "dāyakassa satvivamahādhammarañño kāle sāsanassa dvisahassasatādhikaekatiṃsatime vasse sāsane paṭiladdhasaddhānaṃ",
  "anya-e1102n:417_3": "kulaputtānaṃ mahājānikaraṇavasena vimativinodaniyā vuttavacanaṃ saddayuttiatthayuttivasena sādhukaṃ avicinitvā",
  "anya-e1102n:417_4": "nadiyā udakukkhepaṃ akatvā upasampadā kammassa kāritattā sāsane parājayamāpanne kulaputte upārambhakaraṇavasena",
  "anya-e1102n:417_5": "sīmavipattihārako sīmasampattippakāsako gantho pavattati.",
  "anya-e1102n:418_0": "Ettāvatā ca sirikhettanagaragocaragāmena satvivamahādhammarājagurubhūtena mahāveyyākaraṇena tipiṭakadharena’saddhammakovido’ti",
  "anya-e1102n:418_1": "pākaṭa nāmadheyyena mahātherena upajjhāyo hutvā paññādhipatīnaṃ nivāsabhūte pacchimajinacakkasāsanavare",
  "anya-e1102n:418_2": "vāsigaṇācariyena gaṇavācakena vinayadharena mahāsāminā ca,",
  "anya-e1102n:418_3": "rājagurunā tipiṭakanāgattherena ca ācariyo hutvā vejjakammajaṅghapesanakammādivasena anesanaṃ pahāya",
  "anya-e1102n:418_4": "sammā ājīvena visuddhājīvehi saṅghagaṇehi kārakasaṅghā hutvā sirikhettanagarassa dakkhiṇadisābhāge dīghapabbatasānumhi",
  "anya-e1102n:418_5": "erāvatiyā nadiyā tīre vālikapuḷine sīmāpekkhāya saha udakukkhepaṃ katvā pavattāya udakukkhepasīmāya dasadhā",
  "anya-e1102n:418_6": "byañjanavipattiṃ akatvā ṭhānārahena ñatticatutthena kammena upasampadāya vīsativassena sāgarabuddhīti",
  "anya-e1102n:418_7": "garūhi gahitanāmadheyyena bhikkhunā racito sāsanavipattihārako sīmavisodhanī nāma gantho samatto.",
  "anya-e1102n:419_0": "Ettāvatā vibhattā hi, sappabhedappavattikā;",
  "anya-e1102n:420_0": "Sīmavisodhanīhesā, nipuṇā sādhucintitā.",
  "anya-e1102n:421_0": "Sirikhettāti paññāte, pure aparanāmake;",
  "anya-e1102n:422_0": "Dakkhiṇeyyadisābhāge, uccanena katālaye.",
  "anya-e1102n:423_0": "Vasanto bhikkhu nāmena, sāgarabuddhīti vissuto;",
  "anya-e1102n:424_0": "Puṇṇe vīsativassamhi, ganthoyaṃ sādhucintito.",
  "anya-e1102n:425_0": "Mayāyaṃ racito gantho, niṭṭhappatto anākulo;",
  "anya-e1102n:426_0": "Evaṃ pāṇinaṃ sabbe, sīghaṃ sijjhantu saṅkappā.",
  "anya-e1102n:427_0": "Yāva buddhotināmampi lokajeṭṭhassa tādino;",
  "anya-e1102n:428_0": "Tāva tiṭṭhatu yaṃ gantho, sāsane hārayaṃ tamaṃ.",
  "anya-e1102n:429_0": "Uddhaṃ yāva bhavaggā ca, adho yāva avīcito;",
  "anya-e1102n:430_0": "Samantā cakkavāḷesu, ye sattā pathavīcarā.",
  "anya-e1102n:431_0": "Tepi sabbe mayā hontu, samasamavipākino;",
  "anya-e1102n:432_0": "Ciraṃ jīvatu no rājā, sāsanassa ujjotako.",
  "anya-e1102n:433_0": "Dibbanto rājadhammena, arogo saha ñātibhi;",
  "anya-e1102n:434_0": "Anena puññakammena, bhaveyyaṃ jātijātiyaṃ.",
  "anya-e1102n:435_0": "Sāsanaṃ jotayantova, sakyaputtassa sāsane;",
  "anya-e1102n:436_0": "Yadā nassati saddhammo, andhībhūto mahītale;",
  "anya-e1102n:437_0": "Devaloke tadā hessaṃ, tusite ṭhānamuttameti.",
  "anya-e1102n:438_0": "Sīmavisodhanī niṭṭhitā."
}